segmentnr	original	folio	analyzed
PA_an_4:1.0.1	Aṅguttara Nikāya 4.1	1	
PA_an_4:1.0.2	1. Bhaṇḍagāmavagga	1	
PA_an_4:1.0.3	Anubuddhasutta	1	
PA_an_4:1.1.1	Evaṁ me sutaṁ—	1	
PA_an_4:1.1.2	ekaṁ samayaṁ bhagavā vajjīsu viharati bhaṇḍagāme.	1	
PA_an_4:1.1.3	Tatra kho bhagavā bhikkhū āmantesi:	1	
PA_an_4:1.1.4	“bhikkhavo”ti.	1	
PA_an_4:1.1.5	“Bhadante”ti te bhikkhū bhagavato paccassosuṁ.	1	
PA_an_4:1.1.6	Bhagavā etadavoca:	1	
PA_an_4:1.2.1	“Catunnaṁ, bhikkhave, dhammānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	1	
PA_an_4:1.2.2	Katamesaṁ catunnaṁ?	1	
PA_an_4:1.2.3	Ariyassa, bhikkhave, sīlassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	1	
PA_an_4:1.2.4	Ariyassa, bhikkhave, samādhissa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	1	
PA_an_4:1.2.5	Ariyāya, bhikkhave, paññāya ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	1	
PA_an_4:1.2.6	Ariyāya, bhikkhave, vimuttiyā ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.	1	
PA_an_4:1.2.7_0	Tayidaṁ, bhikkhave, ariyaṁ sīlaṁ anubuddhaṁ paṭividdhaṁ, ariyo samādhi anubuddho	1	
PA_an_4:1.2.7_1	paṭividdho, ariyā paññā anubuddhā paṭividdhā, ariyā vimutti anubuddhā paṭividdhā,	1	
PA_an_4:1.2.7_2	ucchinnā bhavataṇhā, khīṇā bhavanetti, natthi dāni punabbhavo”ti.	1	
PA_an_4:1.3.1	Idamavoca bhagavā.	1	
PA_an_4:1.3.2	Idaṁ vatvāna sugato athāparaṁ etadavoca satthā:	1	
PA_an_4:1.4.1	“Sīlaṁ samādhi paññā ca,	1	
PA_an_4:1.4.2	vimutti ca anuttarā;	1	
PA_an_4:1.4.3	Anubuddhā ime dhammā,	1	
PA_an_4:1.4.4	gotamena yasassinā.	1	
PA_an_4:1.5.1	Iti buddho abhiññāya,	1	
PA_an_4:1.5.2	dhammamakkhāsi bhikkhunaṁ;	1	
PA_an_4:1.5.3	Dukkhassantakaro satthā,	1	
PA_an_4:1.5.4	cakkhumā parinibbuto”ti.	1	
PA_an_4:1.5.5	Paṭhamaṁ.	1	
PA_an_4:2.0.1	Aṅguttara Nikāya 4.2	2	
PA_an_4:2.0.2	1. Bhaṇḍagāmavagga	2	
PA_an_4:2.0.3	Papatitasutta	2	
PA_an_4:2.1.1	“Catūhi, bhikkhave, dhammehi asamannāgato ‘imasmā dhammavinayā papatito’ti vuccati.	2	
PA_an_4:2.1.2	Katamehi catūhi?	2	
PA_an_4:2.1.3	Ariyena, bhikkhave, sīlena asamannāgato ‘imasmā dhammavinayā papatito’ti vuccati.	2	
PA_an_4:2.1.4	Ariyena, bhikkhave, samādhinā asamannāgato ‘imasmā dhammavinayā papatito’ti vuccati.	2	
PA_an_4:2.1.5	Ariyāya, bhikkhave, paññāya asamannāgato ‘imasmā dhammavinayā papatito’ti vuccati.	2	
PA_an_4:2.1.6	Ariyāya, bhikkhave, vimuttiyā asamannāgato ‘imasmā dhammavinayā papatito’ti vuccati.	2	
PA_an_4:2.1.7	Imehi kho, bhikkhave, catūhi dhammehi asamannāgato ‘imasmā dhammavinayā papatito’ti vuccati.	2	
PA_an_4:2.2.1	Catūhi, bhikkhave, dhammehi samannāgato ‘imasmā dhammavinayā apapatito’ti vuccati.	2	
PA_an_4:2.2.2	Katamehi catūhi?	2	
PA_an_4:2.2.3	Ariyena, bhikkhave, sīlena samannāgato ‘imasmā dhammavinayā apapatito’ti vuccati.	2	
PA_an_4:2.2.4	Ariyena, bhikkhave, samādhinā samannāgato ‘imasmā dhammavinayā apapatito’ti vuccati.	2	
PA_an_4:2.2.5	Ariyāya, bhikkhave, paññāya samannāgato ‘imasmā dhammavinayā apapatito’ti vuccati.	2	
PA_an_4:2.2.6	Ariyāya, bhikkhave, vimuttiyā samannāgato ‘imasmā dhammavinayā apapatito’ti vuccati.	2	
PA_an_4:2.2.7	Imehi kho, bhikkhave, catūhi dhammehi samannāgato ‘imasmā dhammavinayā apapatito’ti vuccatīti.	2	
PA_an_4:2.3.1	Cutā patanti patitā,	2	
PA_an_4:2.3.2	giddhā ca punarāgatā;	2	
PA_an_4:2.3.3	Kataṁ kiccaṁ rataṁ rammaṁ,	2	
PA_an_4:2.3.4	sukhenānvāgataṁ sukhan”ti.	2	
PA_an_4:2.3.5	Dutiyaṁ.	2	
PA_an_4:3.0.1	Aṅguttara Nikāya 4.3	3	
PA_an_4:3.0.2	1. Bhaṇḍagāmavagga	3	
PA_an_4:3.0.3	Paṭhamakhatasutta	3	
PA_an_4:3.1.1	“Catūhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	3	
PA_an_4:3.1.2	Katamehi catūhi?	3	
PA_an_4:3.1.3	Ananuvicca apariyogāhetvā avaṇṇārahassa vaṇṇaṁ bhāsati,	3	
PA_an_4:3.1.4	ananuvicca apariyogāhetvā vaṇṇārahassa avaṇṇaṁ bhāsati,	3	
PA_an_4:3.1.5	ananuvicca apariyogāhetvā appasādanīye ṭhāne pasādaṁ upadaṁseti,	3	
PA_an_4:3.1.6	ananuvicca apariyogāhetvā pasādanīye ṭhāne appasādaṁ upadaṁseti—	3	
PA_an_4:3.1.7	imehi kho, bhikkhave, catūhi dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	3	
PA_an_4:3.2.1	Catūhi, bhikkhave, dhammehi samannāgato paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	3	
PA_an_4:3.2.2	Katamehi catūhi?	3	
PA_an_4:3.2.3	Anuvicca pariyogāhetvā avaṇṇārahassa avaṇṇaṁ bhāsati,	3	
PA_an_4:3.2.4	anuvicca pariyogāhetvā vaṇṇārahassa vaṇṇaṁ bhāsati,	3	
PA_an_4:3.2.5	anuvicca pariyogāhetvā appasādanīye ṭhāne appasādaṁ upadaṁseti,	3	
PA_an_4:3.2.6	anuvicca pariyogāhetvā pasādanīye ṭhāne pasādaṁ upadaṁseti—	3	
PA_an_4:3.2.7_0	imehi kho, bhikkhave, catūhi dhammehi samannāgato paṇḍito viyatto sappuriso akkhataṁ	3	
PA_an_4:3.2.7_1	anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavatīti.	3	
PA_an_4:3.3.1	Yo nindiyaṁ pasaṁsati,	3	
PA_an_4:3.3.2	Taṁ vā nindati yo pasaṁsiyo;	3	
PA_an_4:3.3.3	Vicināti mukhena so kaliṁ,	3	
PA_an_4:3.3.4	Kalinā tena sukhaṁ na vindati.	3	
PA_an_4:3.4.1	Appamatto ayaṁ kali,	3	
PA_an_4:3.4.2	Yo akkhesu dhanaparājayo;	3	
PA_an_4:3.4.3	Sabbassāpi sahāpi attanā,	3	
PA_an_4:3.4.4	Ayameva mahantataro kali;	3	
PA_an_4:3.4.5	Yo sugatesu manaṁ padosaye.	3	
PA_an_4:3.5.1	Sataṁ sahassānaṁ nirabbudānaṁ,	3	
PA_an_4:3.5.2	Chattiṁsatī pañca ca abbudāni;	3	
PA_an_4:3.5.3	Yamariyagarahī nirayaṁ upeti,	3	
PA_an_4:3.5.4	Vācaṁ manañca paṇidhāya pāpakan”ti.	3	
PA_an_4:3.5.5	Tatiyaṁ.	3	
PA_an_4:4.0.1	Aṅguttara Nikāya 4.4	4	
PA_an_4:4.0.2	1. Bhaṇḍagāmavagga	4	
PA_an_4:4.0.3	Dutiyakhatasutta	4	
PA_an_4:4.1.1	“Catūsu, bhikkhave, micchā paṭipajjamāno bālo abyatto asappuriso khataṁ upahataṁ attānaṁ pariharati sāvajjo ca hoti sānuvajjo ca viññūnaṁ, bahuñca apuññaṁ pasavati.	4	
PA_an_4:4.1.2	Katamesu catūsu?	4	
PA_an_4:4.1.3	Mātari, bhikkhave, micchā paṭipajjamāno bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	4	
PA_an_4:4.1.4_0	Pitari, bhikkhave, micchā paṭipajjamāno …pe… tathāgate, bhikkhave, micchā paṭipajjamāno	4	
PA_an_4:4.1.4_1	…pe… tathāgatasāvake, bhikkhave, micchā paṭipajjamāno bālo abyatto asappuriso khataṁ	4	
PA_an_4:4.1.4_2	upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	4	
PA_an_4:4.1.5	Imesu kho, bhikkhave, catūsu micchā paṭipajjamāno bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	4	
PA_an_4:4.2.1	Catūsu, bhikkhave, sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	4	
PA_an_4:4.2.2	Katamesu catūsu?	4	
PA_an_4:4.2.3	Mātari, bhikkhave, sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	4	
PA_an_4:4.2.4_0	Pitari, bhikkhave, sammā paṭipajjamāno …pe… tathāgate, bhikkhave, sammā paṭipajjamāno	4	
PA_an_4:4.2.4_1	…pe… tathāgatasāvake, bhikkhave, sammā paṭipajjamāno paṇḍito viyatto sappuriso akkhataṁ	4	
PA_an_4:4.2.4_2	anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	4	
PA_an_4:4.2.5_0	Imesu kho, bhikkhave, catūsu sammā paṭipajjamāno paṇḍito viyatto sappuriso akkhataṁ	4	
PA_an_4:4.2.5_1	anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavatīti.	4	
PA_an_4:4.3.1	Mātari pitari cāpi,	4	
PA_an_4:4.3.2	yo micchā paṭipajjati;	4	
PA_an_4:4.3.3	Tathāgate vā sambuddhe,	4	
PA_an_4:4.3.4	atha vā tassa sāvake;	4	
PA_an_4:4.3.5	Bahuñca so pasavati,	4	
PA_an_4:4.3.6	apuññaṁ tādiso naro.	4	
PA_an_4:4.4.1	Tāya naṁ adhammacariyāya,	4	
PA_an_4:4.4.2	Mātāpitūsu paṇḍitā;	4	
PA_an_4:4.4.3	Idheva naṁ garahanti,	4	
PA_an_4:4.4.4	Peccāpāyañca gacchati.	4	
PA_an_4:4.5.1	Mātari pitari cāpi,	4	
PA_an_4:4.5.2	yo sammā paṭipajjati;	4	
PA_an_4:4.5.3	Tathāgate vā sambuddhe,	4	
PA_an_4:4.5.4	atha vā tassa sāvake;	4	
PA_an_4:4.5.5	Bahuñca so pasavati,	4	
PA_an_4:4.5.6	puññaṁ etādiso naro.	4	
PA_an_4:4.6.1	Tāya naṁ dhammacariyāya,	4	
PA_an_4:4.6.2	mātāpitūsu paṇḍitā;	4	
PA_an_4:4.6.3	Idheva naṁ pasaṁsanti,	4	
PA_an_4:4.6.4	pecca sagge pamodatī”ti.	4	
PA_an_4:4.6.5	Catutthaṁ.	4	
PA_an_4:5.0.1	Aṅguttara Nikāya 4.5	5	
PA_an_4:5.0.2	1. Bhaṇḍagāmavagga	5	
PA_an_4:5.0.3	Anusotasutta	5	
PA_an_4:5.1.1	“Cattārome, bhikkhave, puggalā santo saṁvijjamānā lokasmiṁ.	5	
PA_an_4:5.1.2	Katame cattāro?	5	
PA_an_4:5.1.3	Anusotagāmī puggalo, paṭisotagāmī puggalo, ṭhitatto puggalo, tiṇṇo pāraṅgato thale tiṭṭhati brāhmaṇo.	5	
PA_an_4:5.1.4	Katamo ca, bhikkhave, anusotagāmī puggalo?	5	
PA_an_4:5.1.5	Idha, bhikkhave, ekacco puggalo kāme ca paṭisevati, pāpañca kammaṁ karoti.	5	
PA_an_4:5.1.6	Ayaṁ vuccati, bhikkhave, anusotagāmī puggalo.	5	
PA_an_4:5.2.1	Katamo ca, bhikkhave, paṭisotagāmī puggalo?	5	
PA_an_4:5.2.2_0	Idha, bhikkhave, ekacco puggalo kāme ca nappaṭisevati, pāpañca kammaṁ na karoti,	5	
PA_an_4:5.2.2_1	sahāpi dukkhena sahāpi domanassena assumukhopi rudamāno paripuṇṇaṁ parisuddhaṁ brahmacariyaṁ carati.	5	
PA_an_4:5.2.3	Ayaṁ vuccati, bhikkhave, paṭisotagāmī puggalo.	5	
PA_an_4:5.3.1	Katamo ca, bhikkhave, ṭhitatto puggalo?	5	
PA_an_4:5.3.2	Idha, bhikkhave, ekacco puggalo pañcannaṁ orambhāgiyānaṁ saṁyojanānaṁ parikkhayā opapātiko hoti, tattha parinibbāyī, anāvattidhammo tasmā lokā.	5	
PA_an_4:5.3.3	Ayaṁ vuccati, bhikkhave, ṭhitatto puggalo.	5	
PA_an_4:5.4.1	Katamo ca, bhikkhave, puggalo tiṇṇo pāraṅgato thale tiṭṭhati brāhmaṇo?	5	
PA_an_4:5.4.2	Idha, bhikkhave, ekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	5	
PA_an_4:5.4.3	Ayaṁ vuccati, bhikkhave, puggalo tiṇṇo pāraṅgato thale tiṭṭhati brāhmaṇo.	5	
PA_an_4:5.4.4	Ime kho, bhikkhave, cattāro puggalā santo saṁvijjamānā lokasminti.	5	
PA_an_4:5.5.1	Ye keci kāmesu asaññatā janā,	5	
PA_an_4:5.5.2	Avītarāgā idha kāmabhogino;	5	
PA_an_4:5.5.3	Punappunaṁ jātijarūpagāmi te,	5	
PA_an_4:5.5.4	Taṇhādhipannā anusotagāmino.	5	
PA_an_4:5.6.1	Tasmā hi dhīro idhupaṭṭhitassatī,	5	
PA_an_4:5.6.2	Kāme ca pāpe ca asevamāno;	5	
PA_an_4:5.6.3	Sahāpi dukkhena jaheyya kāme,	5	
PA_an_4:5.6.4	Paṭisotagāmīti tamāhu puggalaṁ.	5	
PA_an_4:5.7.1	Yo ve kilesāni pahāya pañca,	5	
PA_an_4:5.7.2	Paripuṇṇasekho aparihānadhammo;	5	
PA_an_4:5.7.3	Cetovasippatto samāhitindriyo,	5	
PA_an_4:5.7.4	Sa ve ṭhitattoti naro pavuccati.	5	
PA_an_4:5.8.1	Paroparā yassa samecca dhammā,	5	
PA_an_4:5.8.2	Vidhūpitā atthagatā na santi;	5	
PA_an_4:5.8.3	Sa ve muni vusitabrahmacariyo,	5	
PA_an_4:5.8.4	Lokantagū pāragatoti vuccatī”ti.	5	
PA_an_4:5.8.5	Pañcamaṁ.	5	
PA_an_4:6.0.1	Aṅguttara Nikāya 4.6	6	
PA_an_4:6.0.2	1. Bhaṇḍagāmavagga	6	
PA_an_4:6.0.3	Appassutasutta	6	
PA_an_4:6.1.1	“Cattārome, bhikkhave, puggalā santo saṁvijjamānā lokasmiṁ.	6	
PA_an_4:6.1.2	Katame cattāro?	6	
PA_an_4:6.1.3	Appassuto sutena anupapanno,	6	
PA_an_4:6.1.4	appassuto sutena upapanno,	6	
PA_an_4:6.1.5	bahussuto sutena anupapanno,	6	
PA_an_4:6.1.6	bahussuto sutena upapanno.	6	
PA_an_4:6.1.7	Kathañca, bhikkhave, puggalo appassuto hoti sutena anupapanno?	6	
PA_an_4:6.1.8	Idha, bhikkhave, ekaccassa puggalassa appakaṁ sutaṁ hoti—	6	
PA_an_4:6.1.9	suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.	6	
PA_an_4:6.1.10	So tassa appakassa sutassa na atthamaññāya dhammamaññāya dhammānudhammappaṭipanno hoti.	6	
PA_an_4:6.1.11	Evaṁ kho, bhikkhave, puggalo appassuto hoti sutena anupapanno.	6	
PA_an_4:6.2.1	Kathañca, bhikkhave, puggalo appassuto hoti sutena upapanno?	6	
PA_an_4:6.2.2	Idha, bhikkhave, ekaccassa puggalassa appakaṁ sutaṁ hoti—	6	
PA_an_4:6.2.3	suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.	6	
PA_an_4:6.2.4	So tassa appakassa sutassa atthamaññāya dhammamaññāya dhammānudhammappaṭipanno hoti.	6	
PA_an_4:6.2.5	Evaṁ kho, bhikkhave, puggalo appassuto hoti sutena upapanno.	6	
PA_an_4:6.3.1	Kathañca, bhikkhave, puggalo bahussuto hoti sutena anupapanno?	6	
PA_an_4:6.3.2	Idha, bhikkhave, ekaccassa puggalassa bahukaṁ sutaṁ hoti—	6	
PA_an_4:6.3.3	suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.	6	
PA_an_4:6.3.4	So tassa bahukassa sutassa na atthamaññāya dhammamaññāya dhammānudhammappaṭipanno hoti.	6	
PA_an_4:6.3.5	Evaṁ kho, bhikkhave, puggalo bahussuto hoti sutena anupapanno.	6	
PA_an_4:6.4.1	Kathañca, bhikkhave, puggalo bahussuto hoti sutena upapanno?	6	
PA_an_4:6.4.2	Idha, bhikkhave, ekaccassa puggalassa bahukaṁ sutaṁ hoti—	6	
PA_an_4:6.4.3	suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.	6	
PA_an_4:6.4.4	So tassa bahukassa sutassa atthamaññāya dhammamaññāya dhammānudhammappaṭipanno hoti.	6	
PA_an_4:6.4.5	Evaṁ kho, bhikkhave, puggalo bahussuto hoti sutena upapanno.	6	
PA_an_4:6.4.6	Ime kho, bhikkhave, cattāro puggalā santo saṁvijjamānā lokasminti.	6	
PA_an_4:6.5.1	Appassutopi ce hoti,	6	
PA_an_4:6.5.2	sīlesu asamāhito;	6	
PA_an_4:6.5.3	Ubhayena naṁ garahanti,	6	
PA_an_4:6.5.4	sīlato ca sutena ca.	6	
PA_an_4:6.6.1	Appassutopi ce hoti,	6	
PA_an_4:6.6.2	sīlesu susamāhito;	6	
PA_an_4:6.6.3	Sīlato naṁ pasaṁsanti,	6	
PA_an_4:6.6.4	tassa sampajjate sutaṁ.	6	
PA_an_4:6.7.1	Bahussutopi ce hoti,	6	
PA_an_4:6.7.2	sīlesu asamāhito;	6	
PA_an_4:6.7.3	Sīlato naṁ garahanti,	6	
PA_an_4:6.7.4	nāssa sampajjate sutaṁ.	6	
PA_an_4:6.8.1	Bahussutopi ce hoti,	6	
PA_an_4:6.8.2	sīlesu susamāhito;	6	
PA_an_4:6.8.3	Ubhayena naṁ pasaṁsanti,	6	
PA_an_4:6.8.4	sīlato ca sutena ca.	6	
PA_an_4:6.9.1	Bahussutaṁ dhammadharaṁ,	6	
PA_an_4:6.9.2	sappaññaṁ buddhasāvakaṁ;	6	
PA_an_4:6.9.3	Nekkhaṁ jambonadasseva,	6	
PA_an_4:6.9.4	ko taṁ ninditumarahati;	6	
PA_an_4:6.9.5	Devāpi naṁ pasaṁsanti,	6	
PA_an_4:6.9.6	brahmunāpi pasaṁsito”ti.	6	
PA_an_4:6.9.7	Chaṭṭhaṁ.	6	
PA_an_4:7.0.1	Aṅguttara Nikāya 4.7	7	
PA_an_4:7.0.2	1. Bhaṇḍagāmavagga	7	
PA_an_4:7.0.3	Sobhanasutta	7	
PA_an_4:7.1.1	“Cattārome, bhikkhave, viyattā vinītā visāradā bahussutā dhammadharā dhammānudhammappaṭipannā saṅghaṁ sobhenti.	7	
PA_an_4:7.1.2	Katame cattāro?	7	
PA_an_4:7.1.3	Bhikkhu, bhikkhave, viyatto vinīto visārado bahussuto dhammadharo dhammānudhammappaṭipanno saṅghaṁ sobheti.	7	
PA_an_4:7.1.4	Bhikkhunī, bhikkhave, viyattā vinītā visāradā bahussutā dhammadharā dhammānudhammappaṭipannā saṅghaṁ sobheti.	7	
PA_an_4:7.1.5	Upāsako, bhikkhave, viyatto vinīto visārado bahussuto dhammadharo dhammānudhammappaṭipanno saṅghaṁ sobheti.	7	
PA_an_4:7.1.6	Upāsikā, bhikkhave, viyattā vinītā visāradā bahussutā dhammadharā dhammānudhammappaṭipannā saṅghaṁ sobheti.	7	
PA_an_4:7.1.7	Ime kho, bhikkhave, cattāro viyattā vinītā visāradā bahussutā dhammadharā dhammānudhammappaṭipannā saṅghaṁ sobhentīti.	7	
PA_an_4:7.2.1	Yo hoti viyatto ca visārado ca,	7	
PA_an_4:7.2.2	Bahussuto dhammadharo ca hoti;	7	
PA_an_4:7.2.3	Dhammassa hoti anudhammacārī,	7	
PA_an_4:7.2.4	Sa tādiso vuccati saṅghasobhano.	7	
PA_an_4:7.3.1	Bhikkhu ca sīlasampanno,	7	
PA_an_4:7.3.2	bhikkhunī ca bahussutā;	7	
PA_an_4:7.3.3	Upāsako ca yo saddho,	7	
PA_an_4:7.3.4	yā ca saddhā upāsikā;	7	
PA_an_4:7.3.5	Ete kho saṅghaṁ sobhenti,	7	
PA_an_4:7.3.6	ete hi saṅghasobhanā”ti.	7	
PA_an_4:7.3.7	Sattamaṁ.	7	
PA_an_4:8.0.1	Aṅguttara Nikāya 4.8	8	
PA_an_4:8.0.2	1. Bhaṇḍagāmavagga	8	
PA_an_4:8.0.3	Vesārajjasutta	8	
PA_an_4:8.1.1	“Cattārimāni, bhikkhave, tathāgatassa vesārajjāni, yehi vesārajjehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	8	
PA_an_4:8.1.2	Katamāni cattāri?	8	
PA_an_4:8.1.3_0	‘“Sammāsambuddhassa te paṭijānato ime dhammā anabhisambuddhā”ti tatra vata maṁ samaṇo	8	
PA_an_4:8.1.3_1	vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessatī’ti	8	
PA_an_4:8.1.3_2	nimittametaṁ, bhikkhave, na samanupassāmi.	8	
PA_an_4:8.1.4	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	8	
PA_an_4:8.2.1_0	‘“Khīṇāsavassa te paṭijānato ime āsavā aparikkhīṇā”ti tatra vata maṁ samaṇo vā brāhmaṇo	8	
PA_an_4:8.2.1_1	vā devo vā māro vā brahmā vā koci vā lokasmiṁ sahadhammena paṭicodessatī’ti nimittametaṁ,	8	
PA_an_4:8.2.1_2	bhikkhave, na samanupassāmi.	8	
PA_an_4:8.2.2	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	8	
PA_an_4:8.3.1_0	‘“Ye kho pana te antarāyikā dhammā vuttā te paṭisevato nālaṁ antarāyāyā”ti tatra	8	
PA_an_4:8.3.1_1	vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena	8	
PA_an_4:8.3.1_2	paṭicodessatī’ti nimittametaṁ, bhikkhave, na samanupassāmi.	8	
PA_an_4:8.3.2	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	8	
PA_an_4:8.4.1_0	‘“Yassa kho pana te atthāya dhammo desito so na niyyāti takkarassa sammā dukkhakkhayāyā”ti	8	
PA_an_4:8.4.1_1	tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena	8	
PA_an_4:8.4.1_2	paṭicodessatī’ti nimittametaṁ, bhikkhave, na samanupassāmi.	8	
PA_an_4:8.4.2	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	8	
PA_an_4:8.4.3	Imāni kho, bhikkhave, cattāri tathāgatassa vesārajjāni, yehi vesārajjehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavattetīti.	8	
PA_an_4:8.5.1	Ye kecime vādapathā puthussitā,	8	
PA_an_4:8.5.2	Yaṁnissitā samaṇabrāhmaṇā ca;	8	
PA_an_4:8.5.3	Tathāgataṁ patvā na te bhavanti,	8	
PA_an_4:8.5.4	Visāradaṁ vādapathātivattaṁ.	8	
PA_an_4:8.6.1	Yo dhammacakkaṁ abhibhuyya kevalī,	8	
PA_an_4:8.6.2	Pavattayī sabbabhūtānukampī;	8	
PA_an_4:8.6.3	Taṁ tādisaṁ devamanussaseṭṭhaṁ,	8	
PA_an_4:8.6.4	Sattā namassanti bhavassa pāragun”ti.	8	
PA_an_4:8.6.5	Aṭṭhamaṁ.	8	
PA_an_4:9.0.1	Aṅguttara Nikāya 4.9	9	
PA_an_4:9.0.2	1. Bhaṇḍagāmavagga	9	
PA_an_4:9.0.3	Taṇhuppādasutta	9	
PA_an_4:9.1.1	“Cattārome, bhikkhave, taṇhuppādā yattha bhikkhuno taṇhā uppajjamānā uppajjati.	9	
PA_an_4:9.1.2	Katame cattāro?	9	
PA_an_4:9.1.3	Cīvarahetu vā, bhikkhave, bhikkhuno taṇhā uppajjamānā uppajjati;	9	
PA_an_4:9.1.4	piṇḍapātahetu vā, bhikkhave, bhikkhuno taṇhā uppajjamānā uppajjati;	9	
PA_an_4:9.1.5	senāsanahetu vā, bhikkhave, bhikkhuno taṇhā uppajjamānā uppajjati;	9	
PA_an_4:9.1.6	itibhavābhavahetu vā, bhikkhave, bhikkhuno taṇhā uppajjamānā uppajjati.	9	
PA_an_4:9.1.7	Ime kho, bhikkhave, cattāro taṇhuppādā yattha bhikkhuno taṇhā uppajjamānā uppajjatīti.	9	
PA_an_4:9.2.1	Taṇhā dutiyo puriso,	9	
PA_an_4:9.2.2	dīghamaddhāna saṁsaraṁ;	9	
PA_an_4:9.2.3	Itthabhāvaññathābhāvaṁ,	9	
PA_an_4:9.2.4	saṁsāraṁ nātivattati.	9	
PA_an_4:9.3.1	Evamādīnavaṁ ñatvā,	9	
PA_an_4:9.3.2	Taṇhaṁ dukkhassa sambhavaṁ;	9	
PA_an_4:9.3.3	Vītataṇho anādāno,	9	
PA_an_4:9.3.4	Sato bhikkhu paribbaje”ti.	9	
PA_an_4:9.3.5	Navamaṁ.	9	
PA_an_4:10.0.1	Aṅguttara Nikāya 4.10	10	
PA_an_4:10.0.2	1. Bhaṇḍagāmavagga	10	
PA_an_4:10.0.3	Yogasutta	10	
PA_an_4:10.1.1	“Cattārome, bhikkhave, yogā.	10	
PA_an_4:10.1.2	Katame cattāro?	10	
PA_an_4:10.1.3	Kāmayogo, bhavayogo, diṭṭhiyogo, avijjāyogo.	10	
PA_an_4:10.1.4	Katamo ca, bhikkhave, kāmayogo?	10	
PA_an_4:10.1.5	Idha, bhikkhave, ekacco kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	10	
PA_an_4:10.1.6_0	Tassa kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.1.6_1	appajānato yo kāmesu kāmarāgo kāmanandī kāmasneho kāmamucchā kāmapipāsā kāmapariḷāho	10	
PA_an_4:10.1.6_2	kāmajjhosānaṁ kāmataṇhā sānuseti.	10	
PA_an_4:10.1.7	Ayaṁ vuccati, bhikkhave, kāmayogo.	10	
PA_an_4:10.1.8	Iti kāmayogo.	10	
PA_an_4:10.2.1	Bhavayogo ca kathaṁ hoti?	10	
PA_an_4:10.2.2	Idha, bhikkhave, ekacco bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	10	
PA_an_4:10.2.3_0	Tassa bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.2.3_1	appajānato yo bhavesu bhavarāgo bhavanandī bhavasneho bhavamucchā bhavapipāsā bhavapariḷāho	10	
PA_an_4:10.2.3_2	bhavajjhosānaṁ bhavataṇhā sānuseti.	10	
PA_an_4:10.2.4	Ayaṁ vuccati, bhikkhave, bhavayogo.	10	
PA_an_4:10.2.5	Iti kāmayogo bhavayogo.	10	
PA_an_4:10.3.1	Diṭṭhiyogo ca kathaṁ hoti?	10	
PA_an_4:10.3.2	Idha, bhikkhave, ekacco diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	10	
PA_an_4:10.3.3_0	Tassa diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.3.3_1	appajānato yo diṭṭhīsu diṭṭhirāgo diṭṭhinandī diṭṭhisneho diṭṭhimucchā diṭṭhipipāsā	10	
PA_an_4:10.3.3_2	diṭṭhipariḷāho diṭṭhijjhosānaṁ diṭṭhitaṇhā sānuseti.	10	
PA_an_4:10.3.4	Ayaṁ vuccati, bhikkhave, diṭṭhiyogo.	10	
PA_an_4:10.3.5	Iti kāmayogo bhavayogo diṭṭhiyogo.	10	
PA_an_4:10.4.1	Avijjāyogo ca kathaṁ hoti?	10	
PA_an_4:10.4.2	Idha, bhikkhave, ekacco channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.	10	
PA_an_4:10.4.3	Tassa channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ appajānato yā chasu phassāyatanesu avijjā aññāṇaṁ sānuseti.	10	
PA_an_4:10.4.4	Ayaṁ vuccati, bhikkhave, avijjāyogo.	10	
PA_an_4:10.4.5	Iti kāmayogo bhavayogo diṭṭhiyogo avijjāyogo,	10	
PA_an_4:10.4.6	saṁyutto pāpakehi akusalehi dhammehi saṅkilesikehi ponobhavikehi sadarehi dukkhavipākehi āyatiṁ jātijarāmaraṇikehi. Tasmā ayogakkhemīti vuccati.	10	
PA_an_4:10.4.7	Ime kho, bhikkhave, cattāro yogā.	10	
PA_an_4:10.5.1	Cattārome, bhikkhave, visaṁyogā.	10	
PA_an_4:10.5.2	Katame cattāro?	10	
PA_an_4:10.5.3	Kāmayogavisaṁyogo, bhavayogavisaṁyogo, diṭṭhiyogavisaṁyogo, avijjāyogavisaṁyogo.	10	
PA_an_4:10.5.4	Katamo ca, bhikkhave, kāmayogavisaṁyogo?	10	
PA_an_4:10.5.5	Idha, bhikkhave, ekacco kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	10	
PA_an_4:10.5.6_0	Tassa kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.5.6_1	pajānato yo kāmesu kāmarāgo kāmanandī kāmasneho kāmamucchā kāmapipāsā kāmapariḷāho	10	
PA_an_4:10.5.6_2	kāmajjhosānaṁ kāmataṇhā sā nānuseti.	10	
PA_an_4:10.5.7	Ayaṁ vuccati, bhikkhave, kāmayogavisaṁyogo.	10	
PA_an_4:10.5.8	Iti kāmayogavisaṁyogo.	10	
PA_an_4:10.6.1	Bhavayogavisaṁyogo ca kathaṁ hoti?	10	
PA_an_4:10.6.2	Idha, bhikkhave, ekacco bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	10	
PA_an_4:10.6.3_0	Tassa bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.6.3_1	pajānato yo bhavesu bhavarāgo bhavanandī bhavasneho bhavamucchā bhavapipāsā bhavapariḷāho	10	
PA_an_4:10.6.3_2	bhavajjhosānaṁ bhavataṇhā sā nānuseti.	10	
PA_an_4:10.6.4	Ayaṁ vuccati, bhikkhave, bhavayogavisaṁyogo.	10	
PA_an_4:10.6.5	Iti kāmayogavisaṁyogo bhavayogavisaṁyogo.	10	
PA_an_4:10.7.1	Diṭṭhiyogavisaṁyogo ca kathaṁ hoti?	10	
PA_an_4:10.7.2	Idha, bhikkhave, ekacco diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	10	
PA_an_4:10.7.3_0	Tassa diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ	10	
PA_an_4:10.7.3_1	pajānato yo diṭṭhīsu diṭṭhirāgo diṭṭhinandī diṭṭhisneho diṭṭhimucchā diṭṭhipipāsā	10	
PA_an_4:10.7.3_2	diṭṭhipariḷāho diṭṭhijjhosānaṁ diṭṭhitaṇhā sā nānuseti.	10	
PA_an_4:10.7.4	Ayaṁ vuccati, bhikkhave, diṭṭhiyogavisaṁyogo.	10	
PA_an_4:10.7.5	Iti kāmayogavisaṁyogo bhavayogavisaṁyogo diṭṭhiyogavisaṁyogo.	10	
PA_an_4:10.8.1	Avijjāyogavisaṁyogo ca kathaṁ hoti?	10	
PA_an_4:10.8.2	Idha, bhikkhave, ekacco channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.	10	
PA_an_4:10.8.3	Tassa channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānato yā chasu phassāyatanesu avijjā aññāṇaṁ sā nānuseti.	10	
PA_an_4:10.8.4	Ayaṁ vuccati, bhikkhave, avijjāyogavisaṁyogo.	10	
PA_an_4:10.8.5	Iti kāmayogavisaṁyogo bhavayogavisaṁyogo diṭṭhiyogavisaṁyogo avijjāyogavisaṁyogo,	10	
PA_an_4:10.8.6	visaṁyutto pāpakehi akusalehi dhammehi saṅkilesikehi ponobhavikehi sadarehi dukkhavipākehi āyatiṁ jātijarāmaraṇikehi. Tasmā yogakkhemīti vuccati.	10	
PA_an_4:10.8.7	Ime kho, bhikkhave, cattāro visaṁyogāti.	10	
PA_an_4:10.9.1	Kāmayogena saṁyuttā,	10	
PA_an_4:10.9.2	bhavayogena cūbhayaṁ;	10	
PA_an_4:10.9.3	Diṭṭhiyogena saṁyuttā,	10	
PA_an_4:10.9.4	avijjāya purakkhatā.	10	
PA_an_4:10.10.1	Sattā gacchanti saṁsāraṁ,	10	
PA_an_4:10.10.2	jātimaraṇagāmino;	10	
PA_an_4:10.10.3	Ye ca kāme pariññāya,	10	
PA_an_4:10.10.4	bhavayogañca sabbaso.	10	
PA_an_4:10.11.1	Diṭṭhiyogaṁ samūhacca,	10	
PA_an_4:10.11.2	avijjañca virājayaṁ;	10	
PA_an_4:10.11.3	Sabbayogavisaṁyuttā,	10	
PA_an_4:10.11.4	te ve yogātigā munī”ti.	10	
PA_an_4:10.11.5	Dasamaṁ.	10	
PA_an_4:10.11.6	Bhaṇḍagāmavaggo paṭhamo.	10	
PA_an_4:10.12.0	Tassuddānaṁ	10	
PA_an_4:10.12.1	Anubuddhaṁ papatitaṁ dve,	10	
PA_an_4:10.12.2	Khatā anusotapañcamaṁ;	10	
PA_an_4:10.12.3	Appassuto ca sobhanaṁ,	10	
PA_an_4:10.12.4	Vesārajjaṁ taṇhāyogena te dasāti.	10	
PA_an_4:11.0.1	Aṅguttara Nikāya 4.11	11	
PA_an_4:11.0.2	2. Caravagga	11	
PA_an_4:11.0.3	Carasutta	11	
PA_an_4:11.1.1	“Carato cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.1.2	Tañce bhikkhu adhivāseti, nappajahati na vinodeti na byantīkaroti na anabhāvaṁ gameti,	11	
PA_an_4:11.1.3	carampi, bhikkhave, bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.	11	
PA_an_4:11.2.1	Ṭhitassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.2.2	Tañce bhikkhu adhivāseti, nappajahati na vinodeti na byantīkaroti na anabhāvaṁ gameti,	11	
PA_an_4:11.2.3	ṭhitopi, bhikkhave, bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.	11	
PA_an_4:11.3.1	Nisinnassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.3.2	Tañce bhikkhu adhivāseti, nappajahati na vinodeti na byantīkaroti na anabhāvaṁ gameti,	11	
PA_an_4:11.3.3	nisinnopi, bhikkhave, bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.	11	
PA_an_4:11.4.1	Sayānassa cepi, bhikkhave, bhikkhuno jāgarassa uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.4.2	Tañce bhikkhu adhivāseti, nappajahati na vinodeti na byantīkaroti na anabhāvaṁ gameti,	11	
PA_an_4:11.4.3	sayānopi, bhikkhave, bhikkhu jāgaro evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.	11	
PA_an_4:11.5.1	Carato cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.5.2	Tañce bhikkhu nādhivāseti, pajahati vinodeti byantīkaroti anabhāvaṁ gameti;	11	
PA_an_4:11.5.3	carampi, bhikkhave, bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.	11	
PA_an_4:11.6.1	Ṭhitassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.6.2	Tañce bhikkhu nādhivāseti, pajahati vinodeti byantīkaroti anabhāvaṁ gameti;	11	
PA_an_4:11.6.3	ṭhitopi, bhikkhave, bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.	11	
PA_an_4:11.7.1	Nisinnassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.7.2	Tañce bhikkhu nādhivāseti, pajahati vinodeti byantīkaroti anabhāvaṁ gameti;	11	
PA_an_4:11.7.3	nisinnopi, bhikkhave, bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.	11	
PA_an_4:11.8.1	Sayānassa cepi, bhikkhave, bhikkhuno jāgarassa uppajjati kāmavitakko vā byāpādavitakko vā vihiṁsāvitakko vā.	11	
PA_an_4:11.8.2	Tañce bhikkhu nādhivāseti, pajahati vinodeti byantīkaroti anabhāvaṁ gameti;	11	
PA_an_4:11.8.3	sayānopi, bhikkhave, bhikkhu jāgaro evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccatīti.	11	
PA_an_4:11.9.1	Caraṁ vā yadi vā tiṭṭhaṁ,	11	
PA_an_4:11.9.2	nisinno uda vā sayaṁ;	11	
PA_an_4:11.9.3	Yo vitakkaṁ vitakketi,	11	
PA_an_4:11.9.4	pāpakaṁ gehanissitaṁ.	11	
PA_an_4:11.10.1	Kummaggappaṭipanno so,	11	
PA_an_4:11.10.2	Mohaneyyesu mucchito;	11	
PA_an_4:11.10.3	Abhabbo tādiso bhikkhu,	11	
PA_an_4:11.10.4	Phuṭṭhuṁ sambodhimuttamaṁ.	11	
PA_an_4:11.11.1	Yo ca caraṁ vā tiṭṭhaṁ vā,	11	
PA_an_4:11.11.2	Nisinno uda vā sayaṁ;	11	
PA_an_4:11.11.3	Vitakkaṁ samayitvāna,	11	
PA_an_4:11.11.4	Vitakkūpasame rato;	11	
PA_an_4:11.11.5	Bhabbo so tādiso bhikkhu,	11	
PA_an_4:11.11.6	Phuṭṭhuṁ sambodhimuttaman”ti.	11	
PA_an_4:11.11.7	Paṭhamaṁ.	11	
PA_an_4:12.0.1	Aṅguttara Nikāya 4.12	12	
PA_an_4:12.0.2	2. Caravagga	12	
PA_an_4:12.0.3	Sīlasutta	12	
PA_an_4:12.1.1	“Sampannasīlā, bhikkhave, viharatha sampannapātimokkhā, pātimokkhasaṁvarasaṁvutā viharatha ācāragocarasampannā, aṇumattesu vajjesu bhayadassāvino samādāya sikkhatha sikkhāpadesu.	12	
PA_an_4:12.1.2_0	Sampannasīlānaṁ vo, bhikkhave, viharataṁ sampannapātimokkhānaṁ pātimokkhasaṁvarasaṁvutānaṁ	12	
PA_an_4:12.1.2_1	viharataṁ ācāragocarasampannānaṁ aṇumattesu vajjesu bhayadassāvīnaṁ samādāya sikkhataṁ	12	
PA_an_4:12.1.2_2	sikkhāpadesu, kimassa uttari karaṇīyaṁ?	12	
PA_an_4:12.2.1_0	Carato cepi, bhikkhave, bhikkhuno abhijjhābyāpādo vigato hoti, thinamiddhaṁ … uddhaccakukkuccaṁ	12	
PA_an_4:12.2.1_1	… vicikicchā pahīnā hoti, āraddhaṁ hoti vīriyaṁ asallīnaṁ, upaṭṭhitā sati asammuṭṭhā,	12	
PA_an_4:12.2.1_2	passaddho kāyo asāraddho, samāhitaṁ cittaṁ ekaggaṁ, carampi, bhikkhave, bhikkhu evaṁbhūto	12	
PA_an_4:12.2.1_3	‘ātāpī ottāpī satataṁ samitaṁ āraddhavīriyo pahitatto’ti vuccati.	12	
PA_an_4:12.3.1_0	Ṭhitassa cepi, bhikkhave, bhikkhuno abhijjhābyāpādo vigato hoti, thinamiddhaṁ … uddhaccakukkuccaṁ	12	
PA_an_4:12.3.1_1	… vicikicchā pahīnā hoti, āraddhaṁ hoti vīriyaṁ asallīnaṁ, upaṭṭhitā sati asammuṭṭhā,	12	
PA_an_4:12.3.1_2	passaddho kāyo asāraddho, samāhitaṁ cittaṁ ekaggaṁ, ṭhitopi, bhikkhave, bhikkhu evaṁbhūto	12	
PA_an_4:12.3.1_3	‘ātāpī ottāpī satataṁ samitaṁ āraddhavīriyo pahitatto’ti vuccati.	12	
PA_an_4:12.4.1_0	Nisinnassa cepi, bhikkhave, bhikkhuno abhijjhābyāpādo vigato hoti, thinamiddhaṁ …	12	
PA_an_4:12.4.1_1	uddhaccakukkuccaṁ … vicikicchā pahīnā hoti, āraddhaṁ hoti vīriyaṁ asallīnaṁ, upaṭṭhitā	12	
PA_an_4:12.4.1_2	sati asammuṭṭhā, passaddho kāyo asāraddho, samāhitaṁ cittaṁ ekaggaṁ, nisinnopi, bhikkhave,	12	
PA_an_4:12.4.1_3	bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.	12	
PA_an_4:12.5.1_0	Sayānassa cepi, bhikkhave, bhikkhuno jāgarassa abhijjhābyāpādo vigato hoti, thinamiddhaṁ	12	
PA_an_4:12.5.1_1	… uddhaccakukkuccaṁ … vicikicchā pahīnā hoti, āraddhaṁ hoti vīriyaṁ asallīnaṁ, upaṭṭhitā	12	
PA_an_4:12.5.1_2	sati asammuṭṭhā, passaddho kāyo asāraddho, samāhitaṁ cittaṁ ekaggaṁ, sayānopi, bhikkhave,	12	
PA_an_4:12.5.1_3	bhikkhu jāgaro evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccatīti.	12	
PA_an_4:12.6.1	Yataṁ care yataṁ tiṭṭhe,	12	
PA_an_4:12.6.2	Yataṁ acche yataṁ saye;	12	
PA_an_4:12.6.3	Yataṁ samiñjaye bhikkhu,	12	
PA_an_4:12.6.4	Yatamenaṁ pasāraye.	12	
PA_an_4:12.7.1	Uddhaṁ tiriyaṁ apācīnaṁ,	12	
PA_an_4:12.7.2	yāvatājagatogati;	12	
PA_an_4:12.7.3	Samavekkhitā ca dhammānaṁ,	12	
PA_an_4:12.7.4	khandhānaṁ udayabbayaṁ.	12	
PA_an_4:12.8.1	Cetosamathasāmīciṁ,	12	
PA_an_4:12.8.2	sikkhamānaṁ sadā sataṁ;	12	
PA_an_4:12.8.3	Satataṁ pahitattoti,	12	
PA_an_4:12.8.4	āhu bhikkhuṁ tathāvidhan”ti.	12	
PA_an_4:12.8.5	Dutiyaṁ.	12	
PA_an_4:13.0.1	Aṅguttara Nikāya 4.13	13	
PA_an_4:13.0.2	2. Caravagga	13	
PA_an_4:13.0.3	Padhānasutta	13	
PA_an_4:13.1.1	“Cattārimāni, bhikkhave, sammappadhānāni.	13	
PA_an_4:13.1.2	Katamāni cattāri?	13	
PA_an_4:13.1.3	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	13	
PA_an_4:13.1.4	uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati;	13	
PA_an_4:13.1.5	anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	13	
PA_an_4:13.1.6	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	13	
PA_an_4:13.1.7	Imāni kho, bhikkhave, cattāri sammappadhānānīti.	13	
PA_an_4:13.2.1	Sammappadhānā māradheyyābhibhūtā,	13	
PA_an_4:13.2.2	Te asitā jātimaraṇabhayassa pāragū;	13	
PA_an_4:13.2.3	Te tusitā jetvā māraṁ savāhiniṁ te anejā,	13	
PA_an_4:13.2.4	Sabbaṁ namucibalaṁ upātivattā te sukhitā”ti.	13	
PA_an_4:13.2.5	Tatiyaṁ.	13	
PA_an_4:14.0.1	Aṅguttara Nikāya 4.14	14	
PA_an_4:14.0.2	2. Caravagga	14	
PA_an_4:14.0.3	Saṁvarasutta	14	
PA_an_4:14.1.1	“Cattārimāni, bhikkhave, padhānāni.	14	
PA_an_4:14.1.2	Katamāni cattāri?	14	
PA_an_4:14.1.3	Saṁvarappadhānaṁ, pahānappadhānaṁ, bhāvanāppadhānaṁ, anurakkhaṇāppadhānaṁ.	14	
PA_an_4:14.1.4	Katamañca, bhikkhave, saṁvarappadhānaṁ?	14	
PA_an_4:14.1.5	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī.	14	
PA_an_4:14.1.6_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	14	
PA_an_4:14.1.6_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	14	
PA_an_4:14.1.7	Sotena saddaṁ sutvā …	14	
PA_an_4:14.1.8	ghānena gandhaṁ ghāyitvā …	14	
PA_an_4:14.1.9	jivhāya rasaṁ sāyitvā …	14	
PA_an_4:14.1.10	kāyena phoṭṭhabbaṁ phusitvā …	14	
PA_an_4:14.1.11	manasā dhammaṁ viññāya na nimittaggāhī hoti nānubyañjanaggāhī,	14	
PA_an_4:14.1.12_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	14	
PA_an_4:14.1.12_1	dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	14	
PA_an_4:14.1.13	Idaṁ vuccati, bhikkhave, saṁvarappadhānaṁ.	14	
PA_an_4:14.2.1	Katamañca, bhikkhave, pahānappadhānaṁ?	14	
PA_an_4:14.2.2	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti;	14	
PA_an_4:14.2.3	uppannaṁ byāpādavitakkaṁ …pe…	14	
PA_an_4:14.2.4	uppannaṁ vihiṁsāvitakkaṁ …pe…	14	
PA_an_4:14.2.5	uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti.	14	
PA_an_4:14.2.6	Idaṁ vuccati, bhikkhave, pahānappadhānaṁ.	14	
PA_an_4:14.3.1	Katamañca, bhikkhave, bhāvanāppadhānaṁ?	14	
PA_an_4:14.3.2	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,	14	
PA_an_4:14.3.3	dhammavicayasambojjhaṅgaṁ bhāveti …	14	
PA_an_4:14.3.4	vīriyasambojjhaṅgaṁ bhāveti …	14	
PA_an_4:14.3.5	pītisambojjhaṅgaṁ bhāveti …	14	
PA_an_4:14.3.6	passaddhisambojjhaṅgaṁ bhāveti …	14	
PA_an_4:14.3.7	samādhisambojjhaṅgaṁ bhāveti …	14	
PA_an_4:14.3.8	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	14	
PA_an_4:14.3.9	Idaṁ vuccati, bhikkhave, bhāvanāppadhānaṁ.	14	
PA_an_4:14.4.1	Katamañca, bhikkhave, anurakkhaṇāppadhānaṁ?	14	
PA_an_4:14.4.2	Idha, bhikkhave, bhikkhu uppannaṁ bhaddakaṁ samādhinimittaṁ anurakkhati aṭṭhikasaññaṁ puḷavakasaññaṁ vinīlakasaññaṁ vicchiddakasaññaṁ uddhumātakasaññaṁ.	14	
PA_an_4:14.4.3	Idaṁ vuccati, bhikkhave, anurakkhaṇāppadhānaṁ.	14	
PA_an_4:14.4.4	Imāni kho, bhikkhave, cattāri padhānānīti.	14	
PA_an_4:14.5.1	Saṁvaro ca pahānañca,	14	
PA_an_4:14.5.2	bhāvanā anurakkhaṇā;	14	
PA_an_4:14.5.3	Ete padhānā cattāro,	14	
PA_an_4:14.5.4	desitādiccabandhunā;	14	
PA_an_4:14.5.5	Yehi bhikkhu idhātāpī,	14	
PA_an_4:14.5.6	khayaṁ dukkhassa pāpuṇe”ti.	14	
PA_an_4:14.5.7	Catutthaṁ.	14	
PA_an_4:15.0.1	Aṅguttara Nikāya 4.15	15	
PA_an_4:15.0.2	2. Caravagga	15	
PA_an_4:15.0.3	Paññattisutta	15	
PA_an_4:15.1.1	“Catasso imā, bhikkhave, aggapaññattiyo.	15	
PA_an_4:15.1.2	Katamā catasso?	15	
PA_an_4:15.1.3	Etadaggaṁ, bhikkhave, attabhāvīnaṁ yadidaṁ—	15	
PA_an_4:15.1.4	rāhu asurindo.	15	
PA_an_4:15.1.5	Etadaggaṁ, bhikkhave, kāmabhogīnaṁ yadidaṁ—	15	
PA_an_4:15.1.6	rājā mandhātā.	15	
PA_an_4:15.1.7	Etadaggaṁ, bhikkhave, ādhipateyyānaṁ yadidaṁ—	15	
PA_an_4:15.1.8	māro pāpimā.	15	
PA_an_4:15.1.9	Sadevake, bhikkhave, loke samārake sabrahmake sassamaṇabrāhmaṇiyā pajāya sadevamanussāya tathāgato aggamakkhāyati arahaṁ sammāsambuddho.	15	
PA_an_4:15.1.10	Imā kho, bhikkhave, catasso aggapaññattiyoti.	15	
PA_an_4:15.2.1	Rāhuggaṁ attabhāvīnaṁ,	15	
PA_an_4:15.2.2	mandhātā kāmabhoginaṁ;	15	
PA_an_4:15.2.3	Māro ādhipateyyānaṁ,	15	
PA_an_4:15.2.4	iddhiyā yasasā jalaṁ.	15	
PA_an_4:15.3.1	Uddhaṁ tiriyaṁ apācīnaṁ,	15	
PA_an_4:15.3.2	yāvatājagatogati;	15	
PA_an_4:15.3.3	Sadevakassa lokassa,	15	
PA_an_4:15.3.4	buddho aggo pavuccatī”ti.	15	
PA_an_4:15.3.5	Pañcamaṁ.	15	
PA_an_4:16.0.1	Aṅguttara Nikāya 4.16	16	
PA_an_4:16.0.2	2. Caravagga	16	
PA_an_4:16.0.3	Sokhummasutta	16	
PA_an_4:16.1.1	“Cattārimāni, bhikkhave, sokhummāni.	16	
PA_an_4:16.1.2	Katamāni cattāri?	16	
PA_an_4:16.1.3	Idha, bhikkhave, bhikkhu rūpasokhummena samannāgato hoti paramena;	16	
PA_an_4:16.1.4	tena ca rūpasokhummena aññaṁ rūpasokhummaṁ uttaritaraṁ vā paṇītataraṁ vā na samanupassati;	16	
PA_an_4:16.1.5	tena ca rūpasokhummena aññaṁ rūpasokhummaṁ uttaritaraṁ vā paṇītataraṁ vā na pattheti.	16	
PA_an_4:16.1.6	Vedanāsokhummena samannāgato hoti paramena;	16	
PA_an_4:16.1.7	tena ca vedanāsokhummena aññaṁ vedanāsokhummaṁ uttaritaraṁ vā paṇītataraṁ vā na samanupassati;	16	
PA_an_4:16.1.8	tena ca vedanāsokhummena aññaṁ vedanāsokhummaṁ uttaritaraṁ vā paṇītataraṁ vā na pattheti.	16	
PA_an_4:16.1.9	Saññāsokhummena samannāgato hoti paramena;	16	
PA_an_4:16.1.10	tena ca saññāsokhummena aññaṁ saññāsokhummaṁ uttaritaraṁ vā paṇītataraṁ vā na samanupassati;	16	
PA_an_4:16.1.11	tena ca saññāsokhummena aññaṁ saññāsokhummaṁ uttaritaraṁ vā paṇītataraṁ vā na pattheti.	16	
PA_an_4:16.1.12	Saṅkhārasokhummena samannāgato hoti paramena;	16	
PA_an_4:16.1.13	tena ca saṅkhārasokhummena aññaṁ saṅkhārasokhummaṁ uttaritaraṁ vā paṇītataraṁ vā na samanupassati;	16	
PA_an_4:16.1.14	tena ca saṅkhārasokhummena aññaṁ saṅkhārasokhummaṁ uttaritaraṁ vā paṇītataraṁ vā na pattheti.	16	
PA_an_4:16.1.15	Imāni kho, bhikkhave, cattāri sokhummānīti.	16	
PA_an_4:16.2.1	Rūpasokhummataṁ ñatvā,	16	
PA_an_4:16.2.2	vedanānañca sambhavaṁ;	16	
PA_an_4:16.2.3	Saññā yato samudeti,	16	
PA_an_4:16.2.4	atthaṁ gacchati yattha ca;	16	
PA_an_4:16.2.5	Saṅkhāre parato ñatvā,	16	
PA_an_4:16.2.6	dukkhato no ca attato.	16	
PA_an_4:16.3.1	Sa ve sammaddaso bhikkhu,	16	
PA_an_4:16.3.2	santo santipade rato;	16	
PA_an_4:16.3.3	Dhāreti antimaṁ dehaṁ,	16	
PA_an_4:16.3.4	jetvā māraṁ savāhinin”ti.	16	
PA_an_4:16.3.5	Chaṭṭhaṁ.	16	
PA_an_4:17.0.1	Aṅguttara Nikāya 4.17	17	
PA_an_4:17.0.2	2. Caravagga	17	
PA_an_4:17.0.3	Paṭhamaagatisutta	17	
PA_an_4:17.1.1	“Cattārimāni, bhikkhave, agatigamanāni.	17	
PA_an_4:17.1.2	Katamāni cattāri?	17	
PA_an_4:17.1.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—	17	
PA_an_4:17.1.4	Imāni kho, bhikkhave, cattāri agatigamanānīti.	17	
PA_an_4:17.2.1	Chandā dosā bhayā mohā,	17	
PA_an_4:17.2.2	yo dhammaṁ ativattati;	17	
PA_an_4:17.2.3	Nihīyati tassa yaso,	17	
PA_an_4:17.2.4	kāḷapakkheva candimā”ti.	17	
PA_an_4:17.2.5	Sattamaṁ.	17	
PA_an_4:18.0.1	Aṅguttara Nikāya 4.18	18	
PA_an_4:18.0.2	2. Caravagga	18	
PA_an_4:18.0.3	Dutiyaagatisutta	18	
PA_an_4:18.1.1	“Cattārimāni, bhikkhave, nāgatigamanāni.	18	
PA_an_4:18.1.2	Katamāni cattāri?	18	
PA_an_4:18.1.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—	18	
PA_an_4:18.1.4	Imāni kho, bhikkhave, cattāri nāgatigamanānīti.	18	
PA_an_4:18.2.1	Chandā dosā bhayā mohā,	18	
PA_an_4:18.2.2	yo dhammaṁ nātivattati;	18	
PA_an_4:18.2.3	Āpūrati tassa yaso,	18	
PA_an_4:18.2.4	sukkapakkheva candimā”ti.	18	
PA_an_4:18.2.5	Aṭṭhamaṁ.	18	
PA_an_4:19.0.1	Aṅguttara Nikāya 4.19	19	
PA_an_4:19.0.2	2. Caravagga	19	
PA_an_4:19.0.3	Tatiyaagatisutta	19	
PA_an_4:19.1.1	“Cattārimāni, bhikkhave, agatigamanāni.	19	
PA_an_4:19.1.2	Katamāni cattāri?	19	
PA_an_4:19.1.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—	19	
PA_an_4:19.1.4	Imāni kho, bhikkhave, cattāri agatigamanāni.	19	
PA_an_4:19.2.1	Cattārimāni, bhikkhave, nāgatigamanāni.	19	
PA_an_4:19.2.2	Katamāni cattāri?	19	
PA_an_4:19.2.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—	19	
PA_an_4:19.2.4	Imāni kho, bhikkhave, cattāri nāgatigamanānīti.	19	
PA_an_4:19.3.1	Chandā dosā bhayā mohā,	19	
PA_an_4:19.3.2	yo dhammaṁ ativattati;	19	
PA_an_4:19.3.3	Nihīyati tassa yaso,	19	
PA_an_4:19.3.4	kāḷapakkheva candimā.	19	
PA_an_4:19.4.1	Chandā dosā bhayā mohā,	19	
PA_an_4:19.4.2	yo dhammaṁ nātivattati;	19	
PA_an_4:19.4.3	Āpūrati tassa yaso,	19	
PA_an_4:19.4.4	sukkapakkheva candimā”ti.	19	
PA_an_4:19.4.5	Navamaṁ.	19	
PA_an_4:20.0.1	Aṅguttara Nikāya 4.20	20	
PA_an_4:20.0.2	2. Caravagga	20	
PA_an_4:20.0.3	Bhattuddesakasutta	20	
PA_an_4:20.1.1	“Catūhi, bhikkhave, dhammehi samannāgato bhattuddesako yathābhataṁ nikkhitto evaṁ niraye.	20	
PA_an_4:20.1.2	Katamehi catūhi?	20	
PA_an_4:20.1.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—	20	
PA_an_4:20.1.4	imehi kho, bhikkhave, catūhi dhammehi samannāgato bhattuddesako yathābhataṁ nikkhitto evaṁ niraye.	20	
PA_an_4:20.2.1	Catūhi, bhikkhave, dhammehi samannāgato bhattuddesako yathābhataṁ nikkhitto evaṁ sagge.	20	
PA_an_4:20.2.2	Katamehi catūhi?	20	
PA_an_4:20.2.3	Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—	20	
PA_an_4:20.2.4	imehi kho, bhikkhave, catūhi dhammehi samannāgato bhattuddesako yathābhataṁ nikkhitto evaṁ saggeti.	20	
PA_an_4:20.3.1	Ye keci kāmesu asaññatā janā,	20	
PA_an_4:20.3.2	Adhammikā honti adhammagāravā;	20	
PA_an_4:20.3.3	Chandā dosā mohā ca bhayā gāmino,	20	
PA_an_4:20.3.4	Parisākasaṭo ca panesa vuccati.	20	
PA_an_4:20.4.1	Evañhi vuttaṁ samaṇena jānatā,	20	
PA_an_4:20.4.2	Tasmā hi te sappurisā pasaṁsiyā;	20	
PA_an_4:20.4.3	Dhamme ṭhitā ye na karonti pāpakaṁ,	20	
PA_an_4:20.4.4	Na chandā na dosā na mohā na bhayā ca gāmino;	20	
PA_an_4:20.4.5	Parisāya maṇḍo ca panesa vuccati,	20	
PA_an_4:20.4.6	Evañhi vuttaṁ samaṇena jānatā”ti.	20	
PA_an_4:20.4.7	Dasamaṁ.	20	
PA_an_4:20.4.8	Caravaggo dutiyo.	20	
PA_an_4:20.5.0	Tassuddānaṁ	20	
PA_an_4:20.5.1	Caraṁ sīlaṁ padhānāni,	20	
PA_an_4:20.5.2	saṁvaraṁ paññatti pañcamaṁ;	20	
PA_an_4:20.5.3	Sokhummaṁ tayo agatī,	20	
PA_an_4:20.5.4	bhattuddesena te dasāti.	20	
PA_an_4:21.0.1	Aṅguttara Nikāya 4.21	21	
PA_an_4:21.0.2	3. Uruvelavagga	21	
PA_an_4:21.0.3	Paṭhamauruvelasutta	21	
PA_an_4:21.1.1	Evaṁ me sutaṁ—	21	
PA_an_4:21.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	21	
PA_an_4:21.1.3	Tatra kho bhagavā bhikkhū āmantesi:	21	
PA_an_4:21.1.4	“bhikkhavo”ti.	21	
PA_an_4:21.1.5	“Bhadante”ti te bhikkhū bhagavato paccassosuṁ.	21	
PA_an_4:21.1.6	Bhagavā etadavoca:	21	
PA_an_4:21.2.1	“Ekamidāhaṁ, bhikkhave, samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.	21	
PA_an_4:21.2.2	Tassa mayhaṁ, bhikkhave, rahogatassa paṭisallīnassa evaṁ cetaso parivitakko udapādi:	21	
PA_an_4:21.2.3	‘dukkhaṁ kho agāravo viharati appatisso.	21	
PA_an_4:21.2.4	Kiṁ nu kho ahaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyan’ti?	21	
PA_an_4:21.3.1	Tassa mayhaṁ, bhikkhave, etadahosi:	21	
PA_an_4:21.3.2	‘aparipūrassa kho ahaṁ sīlakkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ.	21	
PA_an_4:21.3.3_0	Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya	21	
PA_an_4:21.3.3_1	sadevamanussāya aññaṁ samaṇaṁ vā brāhmaṇaṁ vā attanā sīlasampannataraṁ, yamahaṁ sakkatvā	21	
PA_an_4:21.3.3_2	garuṁ katvā upanissāya vihareyyaṁ.	21	
PA_an_4:21.4.1	Aparipūrassa kho ahaṁ samādhikkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ.	21	
PA_an_4:21.4.2_0	Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya	21	
PA_an_4:21.4.2_1	sadevamanussāya aññaṁ samaṇaṁ vā brāhmaṇaṁ vā attanā samādhisampannataraṁ, yamahaṁ	21	
PA_an_4:21.4.2_2	sakkatvā garuṁ katvā upanissāya vihareyyaṁ.	21	
PA_an_4:21.5.1	Aparipūrassa kho ahaṁ paññākkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ.	21	
PA_an_4:21.5.2_0	Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya	21	
PA_an_4:21.5.2_1	sadevamanussāya aññaṁ samaṇaṁ vā brāhmaṇaṁ vā attanā paññāsampannataraṁ, yamahaṁ	21	
PA_an_4:21.5.2_2	sakkatvā garuṁ katvā upanissāya vihareyyaṁ.	21	
PA_an_4:21.6.1	Aparipūrassa kho ahaṁ vimuttikkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ.	21	
PA_an_4:21.6.2_0	Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya	21	
PA_an_4:21.6.2_1	sadevamanussāya aññaṁ samaṇaṁ vā brāhmaṇaṁ vā attanā vimuttisampannataraṁ, yamahaṁ	21	
PA_an_4:21.6.2_2	sakkatvā garuṁ katvā upanissāya vihareyyan’ti.	21	
PA_an_4:21.7.1	Tassa mayhaṁ, bhikkhave, etadahosi:	21	
PA_an_4:21.7.2	‘yannūnāhaṁ yvāyaṁ dhammo mayā abhisambuddho tameva dhammaṁ sakkatvā garuṁ katvā upanissāya vihareyyan’ti.	21	
PA_an_4:21.8.1_0	Atha kho, bhikkhave, brahmā sahampati mama cetasā cetoparivitakkamaññāya—seyyathāpi	21	
PA_an_4:21.8.1_1	nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	21	
PA_an_4:21.8.1_2	evamevaṁ—brahmaloke antarahito mama purato pāturahosi.	21	
PA_an_4:21.8.2	Atha kho, bhikkhave, brahmā sahampati ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā yenāhaṁ tenañjaliṁ paṇāmetvā maṁ etadavoca:	21	
PA_an_4:21.8.3	‘evametaṁ, bhagavā, evametaṁ, sugata.	21	
PA_an_4:21.8.4	Yepi te, bhante, ahesuṁ atītamaddhānaṁ arahanto sammāsambuddhā tepi bhagavanto dhammaṁyeva sakkatvā garuṁ katvā upanissāya vihariṁsu;	21	
PA_an_4:21.8.5	yepi te, bhante, bhavissanti anāgatamaddhānaṁ arahanto sammāsambuddhā tepi bhagavanto dhammaṁyeva sakkatvā garuṁ katvā upanissāya viharissanti;	21	
PA_an_4:21.8.6	bhagavāpi, bhante, etarahi arahaṁ sammāsambuddho dhammaṁyeva sakkatvā garuṁ katvā upanissāya viharatū’ti.	21	
PA_an_4:21.8.7	Idamavoca brahmā sahampati.	21	
PA_an_4:21.8.8	Idaṁ vatvā athāparaṁ etadavoca:	21	
PA_an_4:21.9.1	‘Ye ca atītā sambuddhā,	21	
PA_an_4:21.9.2	ye ca buddhā anāgatā;	21	
PA_an_4:21.9.3	Yo cetarahi sambuddho,	21	
PA_an_4:21.9.4	bahūnaṁ sokanāsano.	21	
PA_an_4:21.10.1	Sabbe saddhammagaruno,	21	
PA_an_4:21.10.2	vihaṁsu viharanti ca;	21	
PA_an_4:21.10.3	Athopi viharissanti,	21	
PA_an_4:21.10.4	esā buddhāna dhammatā.	21	
PA_an_4:21.11.1	Tasmā hi attakāmena,	21	
PA_an_4:21.11.2	mahattamabhikaṅkhatā;	21	
PA_an_4:21.11.3	Saddhammo garukātabbo,	21	
PA_an_4:21.11.4	saraṁ buddhāna sāsanan’ti.	21	
PA_an_4:21.12.1	Idamavoca, bhikkhave, brahmā sahampati.	21	
PA_an_4:21.12.2	Idaṁ vatvā maṁ abhivādetvā padakkhiṇaṁ katvā tatthevantaradhāyi.	21	
PA_an_4:21.12.3	Atha khvāhaṁ, bhikkhave, brahmuno ca ajjhesanaṁ viditvā attano ca patirūpaṁ yvāyaṁ dhammo mayā abhisambuddho tameva dhammaṁ sakkatvā garuṁ katvā upanissāya vihāsiṁ.	21	
PA_an_4:21.12.4	Yato ca kho, bhikkhave, saṅghopi mahattena samannāgato, atha me saṅghepi gāravo”ti.	21	
PA_an_4:21.12.5	Paṭhamaṁ.	21	
PA_an_4:22.0.1	Aṅguttara Nikāya 4.22	22	
PA_an_4:22.0.2	3. Uruvelavagga	22	
PA_an_4:22.0.3	Dutiyauruvelasutta	22	
PA_an_4:22.1.1	“Ekamidāhaṁ, bhikkhave, samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.	22	
PA_an_4:22.1.2	Atha kho, bhikkhave, sambahulā brāhmaṇā jiṇṇā vuddhā mahallakā addhagatā vayoanuppattā yenāhaṁ tenupasaṅkamiṁsu; upasaṅkamitvā mayā saddhiṁ sammodiṁsu.	22	
PA_an_4:22.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho, bhikkhave, te brāhmaṇā maṁ etadavocuṁ:	22	
PA_an_4:22.1.4	‘sutaṁ netaṁ, bho gotama:	22	
PA_an_4:22.1.5	“na samaṇo gotamo brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimantetī”ti.	22	
PA_an_4:22.1.6	Tayidaṁ, bho gotama, tatheva.	22	
PA_an_4:22.1.7	Na hi bhavaṁ gotamo brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimanteti.	22	
PA_an_4:22.1.8	Tayidaṁ, bho gotama, na sampannamevā’ti.	22	
PA_an_4:22.2.1	Tassa mayhaṁ, bhikkhave, etadahosi:	22	
PA_an_4:22.2.2	‘nayime āyasmanto jānanti theraṁ vā therakaraṇe vā dhamme’ti.	22	
PA_an_4:22.2.3	Vuddho cepi, bhikkhave, hoti āsītiko vā nāvutiko vā vassasatiko vā jātiyā.	22	
PA_an_4:22.2.4	So ca hoti akālavādī abhūtavādī anatthavādī adhammavādī avinayavādī, anidhānavatiṁ vācaṁ bhāsitā akālena anapadesaṁ apariyantavatiṁ anatthasaṁhitaṁ.	22	
PA_an_4:22.2.5	Atha kho so ‘bālo thero’tveva saṅkhaṁ gacchati.	22	
PA_an_4:22.3.1	Daharo cepi, bhikkhave, hoti yuvā susukāḷakeso bhadrena yobbanena samannāgato paṭhamena vayasā.	22	
PA_an_4:22.3.2	So ca hoti kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhitaṁ.	22	
PA_an_4:22.3.3	Atha kho so ‘paṇḍito thero’tveva saṅkhaṁ gacchati.	22	
PA_an_4:22.4.1	Cattārome, bhikkhave, therakaraṇā dhammā.	22	
PA_an_4:22.4.2	Katame cattāro?	22	
PA_an_4:22.4.3	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu	22	
PA_an_4:22.4.4_0	Bahussuto hoti sutadharo sutasannicayo, ye te dhammā ādikalyāṇā majjhekalyāṇā pariyosānakalyāṇā	22	
PA_an_4:22.4.4_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	22	
PA_an_4:22.4.4_2	dhammā bahussutā honti dhātā vacasā paricitā manasānupekkhitā, diṭṭhiyā suppaṭividdhā.	22	
PA_an_4:22.4.5	Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	22	
PA_an_4:22.4.6	Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	22	
PA_an_4:22.4.7	Ime kho, bhikkhave, cattāro therakaraṇā dhammāti.	22	
PA_an_4:22.5.1	Yo uddhatena cittena,	22	
PA_an_4:22.5.2	samphañca bahu bhāsati;	22	
PA_an_4:22.5.3	Asamāhitasaṅkappo,	22	
PA_an_4:22.5.4	asaddhammarato mago;	22	
PA_an_4:22.5.5	Ārā so thāvareyyamhā,	22	
PA_an_4:22.5.6	pāpadiṭṭhi anādaro.	22	
PA_an_4:22.6.1	Yo ca sīlena sampanno,	22	
PA_an_4:22.6.2	sutavā paṭibhānavā;	22	
PA_an_4:22.6.3	Saññato dhīro dhammesu,	22	
PA_an_4:22.6.4	paññāyatthaṁ vipassati.	22	
PA_an_4:22.7.1	Pāragū sabbadhammānaṁ,	22	
PA_an_4:22.7.2	akhilo paṭibhānavā;	22	
PA_an_4:22.7.3	Pahīnajātimaraṇo,	22	
PA_an_4:22.7.4	brahmacariyassa kevalī.	22	
PA_an_4:22.8.1	Tamahaṁ vadāmi theroti,	22	
PA_an_4:22.8.2	yassa no santi āsavā;	22	
PA_an_4:22.8.3	Āsavānaṁ khayā bhikkhu,	22	
PA_an_4:22.8.4	so theroti pavuccatī”ti.	22	
PA_an_4:22.8.5	Dutiyaṁ.	22	
PA_an_4:23.0.1	Aṅguttara Nikāya 4.23	23	
PA_an_4:23.0.2	3. Uruvelavagga	23	
PA_an_4:23.0.3	Lokasutta	23	
PA_an_4:23.1.1	“Loko, bhikkhave, tathāgatena abhisambuddho.	23	
PA_an_4:23.1.2	Lokasmā tathāgato visaṁyutto.	23	
PA_an_4:23.1.3	Lokasamudayo, bhikkhave, tathāgatena abhisambuddho.	23	
PA_an_4:23.1.4	Lokasamudayo tathāgatassa pahīno.	23	
PA_an_4:23.1.5	Lokanirodho, bhikkhave, tathāgatena abhisambuddho.	23	
PA_an_4:23.1.6	Lokanirodho tathāgatassa sacchikato.	23	
PA_an_4:23.1.7	Lokanirodhagāminī paṭipadā, bhikkhave, tathāgatena abhisambuddhā.	23	
PA_an_4:23.1.8	Lokanirodhagāminī paṭipadā tathāgatassa bhāvitā.	23	
PA_an_4:23.2.1_0	Yaṁ, bhikkhave, sadevakassa lokassa samārakassa sabrahmakassa sassamaṇabrāhmaṇiyā	23	
PA_an_4:23.2.1_1	pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	23	
PA_an_4:23.2.1_2	manasā, sabbaṁ taṁ tathāgatena abhisambuddhaṁ.	23	
PA_an_4:23.2.2	Tasmā ‘tathāgato’ti vuccati.	23	
PA_an_4:23.3.1_0	Yañca, bhikkhave, rattiṁ tathāgato anuttaraṁ sammāsambodhiṁ abhisambujjhati yañca	23	
PA_an_4:23.3.1_1	rattiṁ anupādisesāya nibbānadhātuyā parinibbāyati, yaṁ etasmiṁ antare bhāsati lapati	23	
PA_an_4:23.3.1_2	niddisati sabbaṁ taṁ tatheva hoti, no aññathā.	23	
PA_an_4:23.3.2	Tasmā ‘tathāgato’ti vuccati.	23	
PA_an_4:23.4.1	Yathāvādī, bhikkhave, tathāgato tathākārī, yathākārī tathāvādī.	23	
PA_an_4:23.4.2	Iti yathāvādī tathākārī, yathākārī tathāvādī.	23	
PA_an_4:23.4.3	Tasmā ‘tathāgato’ti vuccati.	23	
PA_an_4:23.5.1	Sadevake, bhikkhave, loke samārake sabrahmake sassamaṇabrāhmaṇiyā pajāya sadevamanussāya tathāgato abhibhū anabhibhūto aññadatthu daso vasavattī.	23	
PA_an_4:23.5.2	Tasmā ‘tathāgato’ti vuccati.	23	
PA_an_4:23.6.1	Sabbaṁ lokaṁ abhiññāya,	23	
PA_an_4:23.6.2	sabbaṁ loke yathātathaṁ;	23	
PA_an_4:23.6.3	Sabbaṁ lokaṁ visaṁyutto,	23	
PA_an_4:23.6.4	sabbaloke anūpayo.	23	
PA_an_4:23.7.1	Sa ve sabbābhibhū dhīro,	23	
PA_an_4:23.7.2	sabbaganthappamocano;	23	
PA_an_4:23.7.3	Phuṭṭha’ssa paramā santi,	23	
PA_an_4:23.7.4	nibbānaṁ akutobhayaṁ.	23	
PA_an_4:23.8.1	Esa khīṇāsavo buddho,	23	
PA_an_4:23.8.2	anīgho chinnasaṁsayo;	23	
PA_an_4:23.8.3	Sabbakammakkhayaṁ patto,	23	
PA_an_4:23.8.4	vimutto upadhisaṅkhaye.	23	
PA_an_4:23.9.1	Esa so bhagavā buddho,	23	
PA_an_4:23.9.2	esa sīho anuttaro;	23	
PA_an_4:23.9.3	Sadevakassa lokassa,	23	
PA_an_4:23.9.4	brahmacakkaṁ pavattayī.	23	
PA_an_4:23.10.1	Iti devā manussā ca,	23	
PA_an_4:23.10.2	ye buddhaṁ saraṇaṁ gatā;	23	
PA_an_4:23.10.3	Saṅgamma taṁ namassanti,	23	
PA_an_4:23.10.4	mahantaṁ vītasāradaṁ.	23	
PA_an_4:23.11.1	Danto damayataṁ seṭṭho,	23	
PA_an_4:23.11.2	santo samayataṁ isi;	23	
PA_an_4:23.11.3	Mutto mocayataṁ aggo,	23	
PA_an_4:23.11.4	tiṇṇo tārayataṁ varo.	23	
PA_an_4:23.12.1	Iti hetaṁ namassanti,	23	
PA_an_4:23.12.2	mahantaṁ vītasāradaṁ;	23	
PA_an_4:23.12.3	Sadevakasmiṁ lokasmiṁ,	23	
PA_an_4:23.12.4	natthi me paṭipuggalo”ti.	23	
PA_an_4:23.12.5	Tatiyaṁ.	23	
PA_an_4:24.0.1	Aṅguttara Nikāya 4.24	24	
PA_an_4:24.0.2	3. Uruvelavagga	24	
PA_an_4:24.0.3	Kāḷakārāmasutta	24	
PA_an_4:24.1.1	Ekaṁ samayaṁ bhagavā sākete viharati kāḷakārāme.	24	
PA_an_4:24.1.2	Tatra kho bhagavā bhikkhū āmantesi:	24	
PA_an_4:24.1.3	“bhikkhavo”ti.	24	
PA_an_4:24.1.4	“Bhadante”ti te bhikkhū bhagavato paccassosuṁ.	24	
PA_an_4:24.1.5	Bhagavā etadavoca—	24	
PA_an_4:24.2.1_0	Yaṁ, bhikkhave, sadevakassa lokassa samārakassa sabrahmakassa sassamaṇabrāhmaṇiyā	24	
PA_an_4:24.2.1_1	pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	24	
PA_an_4:24.2.1_2	manasā, tamahaṁ jānāmi.	24	
PA_an_4:24.3.1_0	Yaṁ, bhikkhave, sadevakassa lokassa samārakassa sabrahmakassa sassamaṇabrāhmaṇiyā	24	
PA_an_4:24.3.1_1	pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	24	
PA_an_4:24.3.1_2	manasā, tamahaṁ abbhaññāsiṁ.	24	
PA_an_4:24.3.2	Taṁ tathāgatassa viditaṁ, taṁ tathāgato na upaṭṭhāsi.	24	
PA_an_4:24.4.1_0	Yaṁ, bhikkhave, sadevakassa lokassa samārakassa sabrahmakassa sassamaṇabrāhmaṇiyā	24	
PA_an_4:24.4.1_1	pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	24	
PA_an_4:24.4.1_2	manasā, tamahaṁ na jānāmīti vadeyyaṁ, taṁ mamassa musā.	24	
PA_an_4:24.5.1	Yaṁ, bhikkhave …pe… tamahaṁ jānāmi ca na ca jānāmīti vadeyyaṁ, tampassa tādisameva.	24	
PA_an_4:24.6.1	Yaṁ, bhikkhave …pe… tamahaṁ neva jānāmi na na jānāmīti vadeyyaṁ, taṁ mamassa kali.	24	
PA_an_4:24.7.1	Iti kho, bhikkhave, tathāgato daṭṭhā daṭṭhabbaṁ, diṭṭhaṁ na maññati, adiṭṭhaṁ na maññati, daṭṭhabbaṁ na maññati, daṭṭhāraṁ na maññati;	24	
PA_an_4:24.7.2	sutvā sotabbaṁ, sutaṁ na maññati, asutaṁ na maññati, sotabbaṁ na maññati, sotāraṁ na maññati;	24	
PA_an_4:24.7.3	mutvā motabbaṁ, mutaṁ na maññati, amutaṁ na maññati, motabbaṁ na maññati, motāraṁ na maññati;	24	
PA_an_4:24.7.4	viññatvā viññātabbaṁ, viññātaṁ na maññati, aviññātaṁ na maññati, viññātabbaṁ na maññati, viññātāraṁ na maññati.	24	
PA_an_4:24.7.5	Iti kho, bhikkhave, tathāgato diṭṭhasutamutaviññātabbesu dhammesu tādīyeva tādī.	24	
PA_an_4:24.7.6	‘Tamhā ca pana tādimhā añño tādī uttaritaro vā paṇītataro vā natthī’ti vadāmīti.	24	
PA_an_4:24.8.1	Yaṁ kiñci diṭṭhaṁva sutaṁ mutaṁ vā,	24	
PA_an_4:24.8.2	Ajjhositaṁ saccamutaṁ paresaṁ;	24	
PA_an_4:24.8.3	Na tesu tādī sayasaṁvutesu,	24	
PA_an_4:24.8.4	Saccaṁ musā vāpi paraṁ daheyya.	24	
PA_an_4:24.9.1	Etañca sallaṁ paṭikacca disvā,	24	
PA_an_4:24.9.2	Ajjhositā yattha pajā visattā;	24	
PA_an_4:24.9.3	Jānāmi passāmi tatheva etaṁ,	24	
PA_an_4:24.9.4	Ajjhositaṁ natthi tathāgatānan”ti.	24	
PA_an_4:24.9.5	Catutthaṁ.	24	
PA_an_4:25.0.1	Aṅguttara Nikāya 4.25	25	
PA_an_4:25.0.2	3. Uruvelavagga	25	
PA_an_4:25.0.3	Brahmacariyasutta	25	
PA_an_4:25.1.1	“Nayidaṁ, bhikkhave, brahmacariyaṁ vussati janakuhanatthaṁ, na janalapanatthaṁ, na lābhasakkārasilokānisaṁsatthaṁ, na itivādappamokkhānisaṁsatthaṁ, na ‘iti maṁ jano jānātū’ti.	25	
PA_an_4:25.1.2	Atha kho idaṁ, bhikkhave, brahmacariyaṁ vussati saṁvaratthaṁ pahānatthaṁ virāgatthaṁ nirodhatthanti.	25	
PA_an_4:25.2.1	Saṁvaratthaṁ pahānatthaṁ,	25	
PA_an_4:25.2.2	brahmacariyaṁ anītihaṁ;	25	
PA_an_4:25.2.3	Adesayi so bhagavā,	25	
PA_an_4:25.2.4	nibbānogadhagāminaṁ;	25	
PA_an_4:25.2.5	Esa maggo mahantehi,	25	
PA_an_4:25.2.6	anuyāto mahesibhi.	25	
PA_an_4:25.3.1	Ye ca taṁ paṭipajjanti,	25	
PA_an_4:25.3.2	yathā buddhena desitaṁ;	25	
PA_an_4:25.3.3	Dukkhassantaṁ karissanti,	25	
PA_an_4:25.3.4	satthusāsanakārino”ti.	25	
PA_an_4:25.3.5	Pañcamaṁ.	25	
PA_an_4:26.0.1	Aṅguttara Nikāya 4.26	26	
PA_an_4:26.0.2	3. Uruvelavagga	26	
PA_an_4:26.0.3	Kuhasutta	26	
PA_an_4:26.1.1	“Ye te, bhikkhave, bhikkhū kuhā thaddhā lapā siṅgī unnaḷā asamāhitā, na me te, bhikkhave, bhikkhū māmakā.	26	
PA_an_4:26.1.2	Apagatā ca te, bhikkhave, bhikkhū imasmā dhammavinayā, na ca te imasmiṁ dhammavinaye vuddhiṁ viruḷhiṁ vepullaṁ āpajjanti.	26	
PA_an_4:26.1.3	Ye ca kho te, bhikkhave, bhikkhū nikkuhā nillapā dhīrā atthaddhā susamāhitā, te kho me, bhikkhave, bhikkhū māmakā.	26	
PA_an_4:26.1.4	Anapagatā ca te, bhikkhave, bhikkhū imasmā dhammavinayā. Te ca imasmiṁ dhammavinaye vuddhiṁ viruḷhiṁ vepullaṁ āpajjantīti.	26	
PA_an_4:26.2.1	Kuhā thaddhā lapā siṅgī,	26	
PA_an_4:26.2.2	unnaḷā asamāhitā;	26	
PA_an_4:26.2.3	Na te dhamme virūhanti,	26	
PA_an_4:26.2.4	sammāsambuddhadesite.	26	
PA_an_4:26.3.1	Nikkuhā nillapā dhīrā,	26	
PA_an_4:26.3.2	atthaddhā susamāhitā;	26	
PA_an_4:26.3.3	Te ve dhamme virūhanti,	26	
PA_an_4:26.3.4	sammāsambuddhadesite”ti.	26	
PA_an_4:26.3.5	Chaṭṭhaṁ.	26	
PA_an_4:27.0.1	Aṅguttara Nikāya 4.27	27	
PA_an_4:27.0.2	3. Uruvelavagga	27	
PA_an_4:27.0.3	Santuṭṭhisutta	27	
PA_an_4:27.1.1	“Cattārimāni, bhikkhave, appāni ca sulabhāni ca, tāni ca anavajjāni.	27	
PA_an_4:27.1.2	Katamāni cattāri?	27	
PA_an_4:27.1.3	Paṁsukūlaṁ, bhikkhave, cīvarānaṁ appañca sulabhañca, tañca anavajjaṁ.	27	
PA_an_4:27.1.4	Piṇḍiyālopo, bhikkhave, bhojanānaṁ appañca sulabhañca, tañca anavajjaṁ.	27	
PA_an_4:27.1.5	Rukkhamūlaṁ, bhikkhave, senāsanānaṁ appañca sulabhañca, tañca anavajjaṁ.	27	
PA_an_4:27.1.6	Pūtimuttaṁ, bhikkhave, bhesajjānaṁ appañca sulabhañca, tañca anavajjaṁ.	27	
PA_an_4:27.1.7	Imāni kho, bhikkhave, cattāri appāni ca sulabhāni ca, tāni ca anavajjāni.	27	
PA_an_4:27.1.8	Yato kho, bhikkhave, bhikkhu appena ca tuṭṭho hoti sulabhena ca, idamassāhaṁ aññataraṁ sāmaññaṅganti vadāmīti.	27	
PA_an_4:27.2.1	Anavajjena tuṭṭhassa,	27	
PA_an_4:27.2.2	appena sulabhena ca;	27	
PA_an_4:27.2.3	Na senāsanamārabbha,	27	
PA_an_4:27.2.4	cīvaraṁ pānabhojanaṁ;	27	
PA_an_4:27.2.5	Vighāto hoti cittassa,	27	
PA_an_4:27.2.6	disā nappaṭihaññati.	27	
PA_an_4:27.3.1	Ye cassa dhammā akkhātā,	27	
PA_an_4:27.3.2	sāmaññassānulomikā;	27	
PA_an_4:27.3.3	Adhiggahitā tuṭṭhassa,	27	
PA_an_4:27.3.4	appamattassa sikkhato”ti.	27	
PA_an_4:27.3.5	Sattamaṁ.	27	
PA_an_4:28.0.1	Aṅguttara Nikāya 4.28	28	
PA_an_4:28.0.2	3. Uruvelavagga	28	
PA_an_4:28.0.3	Ariyavaṁsasutta	28	
PA_an_4:28.1.1	“Cattārome, bhikkhave, ariyavaṁsā aggaññā rattaññā vaṁsaññā porāṇā asaṅkiṇṇā asaṅkiṇṇapubbā, na saṅkīyanti na saṅkīyissanti, appaṭikuṭṭhā samaṇehi brāhmaṇehi viññūhi.	28	
PA_an_4:28.1.2	Katame cattāro?	28	
PA_an_4:28.1.3_0	Idha, bhikkhave, bhikkhu santuṭṭho hoti itarītarena cīvarena, itarītaracīvarasantuṭṭhiyā	28	
PA_an_4:28.1.3_1	ca vaṇṇavādī, na ca cīvarahetu anesanaṁ appatirūpaṁ āpajjati, aladdhā ca cīvaraṁ	28	
PA_an_4:28.1.3_2	na paritassati, laddhā ca cīvaraṁ agadhito amucchito anajjhosanno ādīnavadassāvī	28	
PA_an_4:28.1.3_3	nissaraṇapañño paribhuñjati;	28	
PA_an_4:28.1.4	tāya ca pana itarītaracīvarasantuṭṭhiyā nevattānukkaṁseti, no paraṁ vambheti.	28	
PA_an_4:28.1.5	Yo hi tattha dakkho analaso sampajāno patissato, ayaṁ vuccati, bhikkhave, bhikkhu porāṇe aggaññe ariyavaṁse ṭhito.	28	
PA_an_4:28.2.1_0	Puna caparaṁ, bhikkhave, bhikkhu santuṭṭho hoti itarītarena piṇḍapātena, itarītarapiṇḍapātasantuṭṭhiyā	28	
PA_an_4:28.2.1_1	ca vaṇṇavādī, na ca piṇḍapātahetu anesanaṁ appatirūpaṁ āpajjati, aladdhā ca piṇḍapātaṁ	28	
PA_an_4:28.2.1_2	na paritassati, laddhā ca piṇḍapātaṁ agadhito amucchito anajjhosanno ādīnavadassāvī	28	
PA_an_4:28.2.1_3	nissaraṇapañño paribhuñjati;	28	
PA_an_4:28.2.2	tāya ca pana itarītarapiṇḍapātasantuṭṭhiyā nevattānukkaṁseti, no paraṁ vambheti.	28	
PA_an_4:28.2.3	Yo hi tattha dakkho analaso sampajāno patissato, ayaṁ vuccati, bhikkhave, bhikkhu porāṇe aggaññe ariyavaṁse ṭhito.	28	
PA_an_4:28.3.1_0	Puna caparaṁ, bhikkhave, bhikkhu santuṭṭho hoti itarītarena senāsanena, itarītarasenāsanasantuṭṭhiyā	28	
PA_an_4:28.3.1_1	ca vaṇṇavādī, na ca senāsanahetu anesanaṁ appatirūpaṁ āpajjati, aladdhā ca senāsanaṁ	28	
PA_an_4:28.3.1_2	na paritassati, laddhā ca senāsanaṁ agadhito amucchito anajjhosanno ādīnavadassāvī	28	
PA_an_4:28.3.1_3	nissaraṇapañño paribhuñjati;	28	
PA_an_4:28.3.2	tāya ca pana itarītarasenāsanasantuṭṭhiyā nevattānukkaṁseti, no paraṁ vambheti.	28	
PA_an_4:28.3.3	Yo hi tattha dakkho analaso sampajāno patissato, ayaṁ vuccati, bhikkhave, bhikkhu porāṇe aggaññe ariyavaṁse ṭhito.	28	
PA_an_4:28.4.1	Puna caparaṁ, bhikkhave, bhikkhu bhāvanārāmo hoti bhāvanārato, pahānārāmo hoti pahānarato;	28	
PA_an_4:28.4.2	tāya ca pana bhāvanārāmatāya bhāvanāratiyā pahānārāmatāya pahānaratiyā nevattānukkaṁseti, no paraṁ vambheti.	28	
PA_an_4:28.4.3	Yo hi tattha dakkho analaso sampajāno patissato, ayaṁ vuccati, bhikkhave, bhikkhu porāṇe aggaññe ariyavaṁse ṭhito.	28	
PA_an_4:28.4.4	Ime kho, bhikkhave, cattāro ariyavaṁsā aggaññā rattaññā vaṁsaññā porāṇā asaṅkiṇṇā asaṅkiṇṇapubbā, na saṅkīyanti na saṅkīyissanti, appaṭikuṭṭhā samaṇehi brāhmaṇehi viññūhi.	28	
PA_an_4:28.5.1	Imehi ca pana, bhikkhave, catūhi ariyavaṁsehi samannāgato bhikkhu puratthimāya cepi disāya viharati sveva aratiṁ sahati, na taṁ arati sahati;	28	
PA_an_4:28.5.2	pacchimāya cepi disāya viharati sveva aratiṁ sahati, na taṁ arati sahati;	28	
PA_an_4:28.5.3	uttarāya cepi disāya viharati sveva aratiṁ sahati, na taṁ arati sahati;	28	
PA_an_4:28.5.4	dakkhiṇāya cepi disāya viharati sveva aratiṁ sahati, na taṁ arati sahati.	28	
PA_an_4:28.5.5	Taṁ kissa hetu?	28	
PA_an_4:28.5.6	Aratiratisaho hi, bhikkhave, dhīroti.	28	
PA_an_4:28.6.1	Nārati sahati dhīraṁ,	28	
PA_an_4:28.6.2	nārati dhīraṁ sahati;	28	
PA_an_4:28.6.3	Dhīrova aratiṁ sahati,	28	
PA_an_4:28.6.4	dhīro hi aratissaho.	28	
PA_an_4:28.7.1	Sabbakammavihāyīnaṁ,	28	
PA_an_4:28.7.2	panuṇṇaṁ ko nivāraye;	28	
PA_an_4:28.7.3	Nekkhaṁ jambonadasseva,	28	
PA_an_4:28.7.4	ko taṁ ninditumarahati;	28	
PA_an_4:28.7.5	Devāpi naṁ pasaṁsanti,	28	
PA_an_4:28.7.6	brahmunāpi pasaṁsito”ti.	28	
PA_an_4:28.7.7	Aṭṭhamaṁ.	28	
PA_an_4:29.0.1	Aṅguttara Nikāya 4.29	29	
PA_an_4:29.0.2	3. Uruvelavagga	29	
PA_an_4:29.0.3	Dhammapadasutta	29	
PA_an_4:29.1.1_0	“Cattārimāni, bhikkhave, dhammapadāni aggaññāni rattaññāni vaṁsaññāni porāṇāni asaṅkiṇṇāni	29	
PA_an_4:29.1.1_1	asaṅkiṇṇapubbāni, na saṅkīyanti na saṅkīyissanti, appaṭikuṭṭhāni samaṇehi brāhmaṇehi viññūhi.	29	
PA_an_4:29.1.2	Katamāni cattāri?	29	
PA_an_4:29.1.3	Anabhijjhā, bhikkhave, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	29	
PA_an_4:29.2.1	Abyāpādo, bhikkhave, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	29	
PA_an_4:29.3.1	Sammāsati, bhikkhave, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	29	
PA_an_4:29.4.1	Sammāsamādhi, bhikkhave, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	29	
PA_an_4:29.4.2_0	Imāni kho, bhikkhave, cattāri dhammapadāni aggaññāni rattaññāni vaṁsaññāni porāṇāni	29	
PA_an_4:29.4.2_1	asaṅkiṇṇāni asaṅkiṇṇapubbāni, na saṅkīyanti na saṅkīyissanti, appaṭikuṭṭhāni samaṇehi	29	
PA_an_4:29.4.2_2	brāhmaṇehi viññūhīti.	29	
PA_an_4:29.5.1	Anabhijjhālu vihareyya,	29	
PA_an_4:29.5.2	abyāpannena cetasā;	29	
PA_an_4:29.5.3	Sato ekaggacittassa,	29	
PA_an_4:29.5.4	ajjhattaṁ susamāhito”ti.	29	
PA_an_4:29.5.5	Navamaṁ.	29	
PA_an_4:30.0.1	Aṅguttara Nikāya 4.30	30	
PA_an_4:30.0.2	3. Uruvelavagga	30	
PA_an_4:30.0.3	Paribbājakasutta	30	
PA_an_4:30.1.1	Ekaṁ samayaṁ bhagavā rājagahe viharati gijjhakūṭe pabbate.	30	
PA_an_4:30.1.2_0	Tena kho pana samayena sambahulā abhiññātā abhiññātā paribbājakā sippinikātīre paribbājakārāme	30	
PA_an_4:30.1.2_1	paṭivasanti, seyyathidaṁ annabhāro varadharo sakuludāyī ca paribbājako aññe ca abhiññātā	30	
PA_an_4:30.1.2_2	abhiññātā paribbājakā.	30	
PA_an_4:30.1.3_0	Atha kho bhagavā sāyanhasamayaṁ paṭisallānā vuṭṭhito yena sippinikātīraṁ paribbājakārāmo	30	
PA_an_4:30.1.3_1	tenupasaṅkami; upasaṅkamitvā paññatte āsane nisīdi. Nisajja kho bhagavā te paribbājake etadavoca:	30	
PA_an_4:30.2.1_0	“Cattārimāni, paribbājakā, dhammapadāni aggaññāni rattaññāni vaṁsaññāni porāṇāni	30	
PA_an_4:30.2.1_1	asaṅkiṇṇāni asaṅkiṇṇapubbāni, na saṅkīyanti na saṅkīyissanti, appaṭikuṭṭhāni samaṇehi brāhmaṇehi viññūhi.	30	
PA_an_4:30.2.2	Katamāni cattāri?	30	
PA_an_4:30.2.3	Anabhijjhā, paribbājakā, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	30	
PA_an_4:30.2.4_0	Abyāpādo, paribbājakā, dhammapadaṁ …pe… sammāsati, paribbājakā, dhammapadaṁ …pe…	30	
PA_an_4:30.2.4_1	sammāsamādhi, paribbājakā, dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ	30	
PA_an_4:30.2.4_2	asaṅkiṇṇapubbaṁ, na saṅkīyati na saṅkīyissati, appaṭikuṭṭhaṁ samaṇehi brāhmaṇehi viññūhi.	30	
PA_an_4:30.2.5_0	Imāni kho, paribbājakā, cattāri dhammapadāni aggaññāni rattaññāni vaṁsaññāni porāṇāni	30	
PA_an_4:30.2.5_1	asaṅkiṇṇāni asaṅkiṇṇapubbāni, na saṅkīyanti na saṅkīyissanti, appaṭikuṭṭhāni samaṇehi brāhmaṇehi viññūhi.	30	
PA_an_4:30.3.1	Yo kho, paribbājakā, evaṁ vadeyya:	30	
PA_an_4:30.3.2	‘ahametaṁ anabhijjhaṁ dhammapadaṁ paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā paññāpessāmī’ti, tamahaṁ tattha evaṁ vadeyyaṁ:	30	
PA_an_4:30.3.3	‘etu vadatu byāharatu passāmissānubhāvan’ti.	30	
PA_an_4:30.3.4	So vata, paribbājakā, anabhijjhaṁ dhammapadaṁ paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.	30	
PA_an_4:30.4.1	Yo kho, paribbājakā, evaṁ vadeyya:	30	
PA_an_4:30.4.2	‘ahametaṁ abyāpādaṁ dhammapadaṁ paccakkhāya byāpannacittaṁ paduṭṭhamanasaṅkappaṁ samaṇaṁ vā brāhmaṇaṁ vā paññāpessāmī’ti, tamahaṁ tattha evaṁ vadeyyaṁ:	30	
PA_an_4:30.4.3	‘etu vadatu byāharatu passāmissānubhāvan’ti.	30	
PA_an_4:30.4.4	So vata, paribbājakā, abyāpādaṁ dhammapadaṁ paccakkhāya byāpannacittaṁ paduṭṭhamanasaṅkappaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.	30	
PA_an_4:30.5.1	Yo kho, paribbājakā, evaṁ vadeyya:	30	
PA_an_4:30.5.2	‘ahametaṁ sammāsatiṁ dhammapadaṁ paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā paññāpessāmī’ti, tamahaṁ tattha evaṁ vadeyyaṁ:	30	
PA_an_4:30.5.3	‘etu vadatu byāharatu passāmissānubhāvan’ti.	30	
PA_an_4:30.5.4	So vata, paribbājakā, sammāsatiṁ dhammapadaṁ paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.	30	
PA_an_4:30.6.1	Yo kho, paribbājakā, evaṁ vadeyya:	30	
PA_an_4:30.6.2	‘ahametaṁ sammāsamādhiṁ dhammapadaṁ paccakkhāya asamāhitaṁ vibbhantacittaṁ samaṇaṁ vā brāhmaṇaṁ vā paññāpessāmī’ti, tamahaṁ tattha evaṁ vadeyyaṁ:	30	
PA_an_4:30.6.3	‘etu vadatu byāharatu passāmissānubhāvan’ti.	30	
PA_an_4:30.6.4	So vata, paribbājakā, sammāsamādhiṁ dhammapadaṁ paccakkhāya asamāhitaṁ vibbhantacittaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.	30	
PA_an_4:30.7.1	Yo kho, paribbājakā, imāni cattāri dhammapadāni garahitabbaṁ paṭikkositabbaṁ maññeyya, tassa diṭṭheva dhamme cattāro sahadhammikā vādānupātā gārayhā ṭhānā āgacchanti.	30	
PA_an_4:30.7.2	Katame cattāro?	30	
PA_an_4:30.7.3	Anabhijjhañce bhavaṁ dhammapadaṁ garahati paṭikkosati, ye ca hi abhijjhālū kāmesu tibbasārāgā samaṇabrāhmaṇā te bhoto pujjā te bhoto pāsaṁsā.	30	
PA_an_4:30.7.4	Abyāpādañce bhavaṁ dhammapadaṁ garahati paṭikkosati, ye ca hi byāpannacittā paduṭṭhamanasaṅkappā samaṇabrāhmaṇā te bhoto pujjā te bhoto pāsaṁsā.	30	
PA_an_4:30.7.5	Sammāsatiñce bhavaṁ dhammapadaṁ garahati paṭikkosati, ye ca hi muṭṭhassatī asampajānā samaṇabrāhmaṇā te bhoto pujjā te bhoto pāsaṁsā.	30	
PA_an_4:30.7.6	Sammāsamādhiñce bhavaṁ dhammapadaṁ garahati paṭikkosati, ye ca hi asamāhitā vibbhantacittā samaṇabrāhmaṇā te bhoto pujjā te bhoto pāsaṁsā.	30	
PA_an_4:30.8.1	Yo kho, paribbājakā, imāni cattāri dhammapadāni garahitabbaṁ paṭikkositabbaṁ maññeyya, tassa diṭṭheva dhamme ime cattāro sahadhammikā vādānupātā gārayhā ṭhānā āgacchanti.	30	
PA_an_4:30.8.2	Yepi te paribbājakā ahesuṁ ukkalā vassabhaññā ahetukavādā akiriyavādā natthikavādā, tepi imāni cattāri dhammapadāni na garahitabbaṁ na paṭikkositabbaṁ amaññiṁsu.	30	
PA_an_4:30.8.3	Taṁ kissa hetu?	30	
PA_an_4:30.8.4	Nindābyārosanaupārambhabhayāti.	30	
PA_an_4:30.9.1	Abyāpanno sadā sato,	30	
PA_an_4:30.9.2	ajjhattaṁ susamāhito;	30	
PA_an_4:30.9.3	Abhijjhāvinaye sikkhaṁ,	30	
PA_an_4:30.9.4	appamattoti vuccatī”ti.	30	
PA_an_4:30.9.5	Dasamaṁ.	30	
PA_an_4:30.9.6	Uruvelavaggo tatiyo.	30	
PA_an_4:30.10.0	Tassuddānaṁ	30	
PA_an_4:30.10.1	Dve uruvelā loko kāḷako,	30	
PA_an_4:30.10.2	Brahmacariyena pañcamaṁ;	30	
PA_an_4:30.10.3	Kuhaṁ santuṭṭhi vaṁso ca,	30	
PA_an_4:30.10.4	Dhammapadaṁ paribbājakena cāti.	30	
PA_an_4:31.0.1	Aṅguttara Nikāya 4.31	31	
PA_an_4:31.0.2	4. Cakkavagga	31	
PA_an_4:31.0.3	Cakkasutta	31	
PA_an_4:31.1.1	“Cattārimāni, bhikkhave, cakkāni, yehi samannāgatānaṁ devamanussānaṁ catucakkaṁ vattati, yehi samannāgatā devamanussā nacirasseva mahantattaṁ vepullattaṁ pāpuṇanti bhogesu.	31	
PA_an_4:31.1.2	Katamāni cattāri?	31	
PA_an_4:31.1.3	Patirūpadesavāso, sappurisāvassayo, attasammāpaṇidhi, pubbe ca katapuññatā—	31	
PA_an_4:31.1.4	Imāni kho, bhikkhave, cattāri cakkāni, yehi samannāgatānaṁ devamanussānaṁ catucakkaṁ vattati, yehi samannāgatā devamanussā nacirasseva mahantattaṁ vepullattaṁ pāpuṇanti bhogesūti.	31	
PA_an_4:31.2.1	Patirūpe vase dese,	31	
PA_an_4:31.2.2	ariyamittakaro siyā;	31	
PA_an_4:31.2.3	Sammāpaṇidhisampanno,	31	
PA_an_4:31.2.4	pubbe puññakato naro;	31	
PA_an_4:31.2.5	Dhaññaṁ dhanaṁ yaso kitti,	31	
PA_an_4:31.2.6	sukhañcetaṁdhivattatī”ti.	31	
PA_an_4:31.2.7	Paṭhamaṁ.	31	
PA_an_4:32.0.1	Aṅguttara Nikāya 4.32	32	
PA_an_4:32.0.2	4. Cakkavagga	32	
PA_an_4:32.0.3	Saṅgahasutta	32	
PA_an_4:32.1.1	“Cattārimāni, bhikkhave, saṅgahavatthūni.	32	
PA_an_4:32.1.2	Katamāni cattāri?	32	
PA_an_4:32.1.3	Dānaṁ, peyyavajjaṁ, atthacariyā, samānattatā—	32	
PA_an_4:32.1.4	Imāni kho, bhikkhave, cattāri saṅgahavatthūnīti.	32	
PA_an_4:32.2.1	Dānañca peyyavajjañca,	32	
PA_an_4:32.2.2	atthacariyā ca yā idha;	32	
PA_an_4:32.2.3	Samānattatā ca dhammesu,	32	
PA_an_4:32.2.4	tattha tattha yathārahaṁ;	32	
PA_an_4:32.2.5	Ete kho saṅgahā loke,	32	
PA_an_4:32.2.6	rathassāṇīva yāyato.	32	
PA_an_4:32.3.1	Ete ca saṅgahā nāssu,	32	
PA_an_4:32.3.2	na mātā puttakāraṇā;	32	
PA_an_4:32.3.3	Labhetha mānaṁ pūjaṁ vā,	32	
PA_an_4:32.3.4	pitā vā puttakāraṇā.	32	
PA_an_4:32.4.1	Yasmā ca saṅgahā ete,	32	
PA_an_4:32.4.2	samavekkhanti paṇḍitā;	32	
PA_an_4:32.4.3	Tasmā mahattaṁ papponti,	32	
PA_an_4:32.4.4	pāsaṁsā ca bhavanti te”ti.	32	
PA_an_4:32.4.5	Dutiyaṁ.	32	
PA_an_4:33.0.1	Aṅguttara Nikāya 4.33	33	
PA_an_4:33.0.2	4. Cakkavagga	33	
PA_an_4:33.0.3	Sīhasutta	33	
PA_an_4:33.1.1	“Sīho, bhikkhave, migarājā sāyanhasamayaṁ āsayā nikkhamati.	33	
PA_an_4:33.1.2	Āsayā nikkhamitvā vijambhati.	33	
PA_an_4:33.1.3	Vijambhitvā samantā catuddisā anuviloketi.	33	
PA_an_4:33.1.4	Samantā catuddisā anuviloketvā tikkhattuṁ sīhanādaṁ nadati.	33	
PA_an_4:33.1.5	Tikkhattuṁ sīhanādaṁ naditvā gocarāya pakkamati.	33	
PA_an_4:33.1.6	Ye kho pana te, bhikkhave, tiracchānagatā pāṇā sīhassa migarañño nadato saddaṁ suṇanti, te yebhuyyena bhayaṁ saṁvegaṁ santāsaṁ āpajjanti.	33	
PA_an_4:33.1.7	Bilaṁ bilāsayā pavisanti, dakaṁ dakāsayā pavisanti, vanaṁ vanāsayā pavisanti, ākāsaṁ pakkhino bhajanti.	33	
PA_an_4:33.1.8_0	Yepi te, bhikkhave, rañño nāgā gāmanigamarājadhānīsu daḷhehi varattehi bandhanehi	33	
PA_an_4:33.1.8_1	baddhā, tepi tāni bandhanāni sañchinditvā sampadāletvā bhītā muttakarīsaṁ cajamānā	33	
PA_an_4:33.1.8_2	yena vā tena vā palāyanti.	33	
PA_an_4:33.1.9	Evaṁ mahiddhiko kho, bhikkhave, sīho migarājā tiracchānagatānaṁ pāṇānaṁ, evaṁ mahesakkho evaṁ mahānubhāvo.	33	
PA_an_4:33.2.1_0	Evamevaṁ kho, bhikkhave, yadā tathāgato loke uppajjati arahaṁ sammāsambuddho vijjācaraṇasampanno	33	
PA_an_4:33.2.1_1	sugato lokavidū anuttaro purisadammasārathi satthā devamanussānaṁ buddho bhagavā, so dhammaṁ deseti:	33	
PA_an_4:33.2.2	‘iti sakkāyo, iti sakkāyasamudayo, iti sakkāyanirodho, iti sakkāyanirodhagāminī paṭipadā’ti.	33	
PA_an_4:33.2.3	Yepi te, bhikkhave, devā dīghāyukā vaṇṇavanto sukhabahulā uccesu vimānesu ciraṭṭhitikā, tepi tathāgatassa dhammadesanaṁ sutvā yebhuyyena bhayaṁ saṁvegaṁ santāsaṁ āpajjanti:	33	
PA_an_4:33.2.4	‘aniccā vata kira, bho, mayaṁ samānā niccamhāti amaññimha;	33	
PA_an_4:33.2.5	addhuvā vata kira, bho, mayaṁ samānā dhuvamhāti amaññimha;	33	
PA_an_4:33.2.6	asassatā vata kira, bho, mayaṁ samānā sassatamhāti amaññimha.	33	
PA_an_4:33.2.7	Mayaṁ kira, bho, aniccā addhuvā asassatā sakkāyapariyāpannā’ti.	33	
PA_an_4:33.2.8	Evaṁ mahiddhiko kho, bhikkhave, tathāgato sadevakassa lokassa, evaṁ mahesakkho evaṁ mahānubhāvoti.	33	
PA_an_4:33.3.1	Yadā buddho abhiññāya,	33	
PA_an_4:33.3.2	dhammacakkaṁ pavattayī;	33	
PA_an_4:33.3.3	Sadevakassa lokassa,	33	
PA_an_4:33.3.4	satthā appaṭipuggalo.	33	
PA_an_4:33.4.1	Sakkāyañca nirodhañca,	33	
PA_an_4:33.4.2	sakkāyassa ca sambhavaṁ;	33	
PA_an_4:33.4.3	Ariyañcaṭṭhaṅgikaṁ maggaṁ,	33	
PA_an_4:33.4.4	dukkhūpasamagāminaṁ.	33	
PA_an_4:33.5.1	Yepi dīghāyukā devā,	33	
PA_an_4:33.5.2	vaṇṇavanto yasassino;	33	
PA_an_4:33.5.3	Bhītā santāsamāpāduṁ,	33	
PA_an_4:33.5.4	sīhassevitare migā.	33	
PA_an_4:33.6.1	Avītivattā sakkāyaṁ,	33	
PA_an_4:33.6.2	aniccā kira bho mayaṁ;	33	
PA_an_4:33.6.3	Sutvā arahato vākyaṁ,	33	
PA_an_4:33.6.4	vippamuttassa tādino”ti.	33	
PA_an_4:33.6.5	Tatiyaṁ.	33	
PA_an_4:34.0.1	Aṅguttara Nikāya 4.34	34	
PA_an_4:34.0.2	4. Cakkavagga	34	
PA_an_4:34.0.3	Aggappasādasutta	34	
PA_an_4:34.1.1	“Cattārome, bhikkhave, aggappasādā.	34	
PA_an_4:34.1.2	Katame cattāro?	34	
PA_an_4:34.1.3_0	Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā	34	
PA_an_4:34.1.3_1	arūpino vā saññino vā asaññino vā nevasaññināsaññino vā, tathāgato tesaṁ aggamakkhāyati	34	
PA_an_4:34.1.3_2	arahaṁ sammāsambuddho.	34	
PA_an_4:34.1.4	Ye, bhikkhave, buddhe pasannā, agge te pasannā.	34	
PA_an_4:34.1.5	Agge kho pana pasannānaṁ aggo vipāko hoti.	34	
PA_an_4:34.2.1	Yāvatā, bhikkhave, dhammā saṅkhatā, ariyo aṭṭhaṅgiko maggo tesaṁ aggamakkhāyati.	34	
PA_an_4:34.2.2	Ye, bhikkhave, ariye aṭṭhaṅgike magge pasannā, agge te pasannā.	34	
PA_an_4:34.2.3	Agge kho pana pasannānaṁ aggo vipāko hoti.	34	
PA_an_4:34.3.1_0	Yāvatā, bhikkhave, dhammā saṅkhatā vā asaṅkhatā vā, virāgo tesaṁ aggamakkhāyati,	34	
PA_an_4:34.3.1_1	yadidaṁ madanimmadano pipāsavinayo ālayasamugghāto vaṭṭupacchedo taṇhākkhayo virāgo nirodho nibbānaṁ.	34	
PA_an_4:34.3.2	Ye, bhikkhave, virāge dhamme pasannā, agge te pasannā.	34	
PA_an_4:34.3.3	Agge kho pana pasannānaṁ aggo vipāko hoti.	34	
PA_an_4:34.4.1_0	Yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyati,	34	
PA_an_4:34.4.1_1	yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo	34	
PA_an_4:34.4.1_2	pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	34	
PA_an_4:34.4.2	Ye, bhikkhave, saṅghe pasannā, agge te pasannā.	34	
PA_an_4:34.4.3	Agge kho pana pasannānaṁ aggo vipāko hoti.	34	
PA_an_4:34.4.4	Ime kho, bhikkhave, cattāro aggappasādāti.	34	
PA_an_4:34.5.1	Aggato ve pasannānaṁ,	34	
PA_an_4:34.5.2	aggaṁ dhammaṁ vijānataṁ;	34	
PA_an_4:34.5.3	Agge buddhe pasannānaṁ,	34	
PA_an_4:34.5.4	dakkhiṇeyye anuttare.	34	
PA_an_4:34.6.1	Agge dhamme pasannānaṁ,	34	
PA_an_4:34.6.2	virāgūpasame sukhe;	34	
PA_an_4:34.6.3	Agge saṅghe pasannānaṁ,	34	
PA_an_4:34.6.4	puññakkhette anuttare.	34	
PA_an_4:34.7.1	Aggasmiṁ dānaṁ dadataṁ,	34	
PA_an_4:34.7.2	aggaṁ puññaṁ pavaḍḍhati;	34	
PA_an_4:34.7.3	Aggaṁ āyu ca vaṇṇo ca,	34	
PA_an_4:34.7.4	yaso kitti sukhaṁ balaṁ.	34	
PA_an_4:34.8.1	Aggassa dātā medhāvī,	34	
PA_an_4:34.8.2	aggadhammasamāhito;	34	
PA_an_4:34.8.3	Devabhūto manusso vā,	34	
PA_an_4:34.8.4	aggappatto pamodatī”ti.	34	
PA_an_4:34.8.5	Catutthaṁ.	34	
PA_an_4:35.0.1	Aṅguttara Nikāya 4.35	35	
PA_an_4:35.0.2	4. Cakkavagga	35	
PA_an_4:35.0.3	Vassakārasutta	35	
PA_an_4:35.1.1	Ekaṁ samayaṁ bhagavā rājagahe viharati veḷuvane kalandakanivāpe.	35	
PA_an_4:35.1.2	Atha kho vassakāro brāhmaṇo magadhamahāmatto yena bhagavā tenupasaṅkami; upasaṅkamitvā bhagavatā saddhiṁ sammodi.	35	
PA_an_4:35.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:	35	
PA_an_4:35.2.1	“Catūhi kho mayaṁ, bho gotama, dhammehi samannāgataṁ mahāpaññaṁ mahāpurisaṁ paññāpema.	35	
PA_an_4:35.2.2	Katamehi catūhi?	35	
PA_an_4:35.2.3	Idha, bho gotama, bahussuto hoti tassa tasseva sutajātassa	35	
PA_an_4:35.2.4	tassa tasseva kho pana bhāsitassa atthaṁ jānāti: ‘ayaṁ imassa bhāsitassa attho, ayaṁ imassa bhāsitassa attho’ti.	35	
PA_an_4:35.2.5	Satimā kho pana hoti cirakatampi cirabhāsitampi saritā anussaritā	35	
PA_an_4:35.2.6	yāni kho pana tāni gahaṭṭhakāni kiṅkaraṇīyāni, tattha dakkho hoti analaso, tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.	35	
PA_an_4:35.2.7	Imehi kho mayaṁ, bho gotama, catūhi dhammehi samannāgataṁ mahāpaññaṁ mahāpurisaṁ paññāpema.	35	
PA_an_4:35.2.8	Sace me, bho gotama, anumoditabbaṁ anumodatu me bhavaṁ gotamo;	35	
PA_an_4:35.2.9	sace pana me, bho gotama, paṭikkositabbaṁ paṭikkosatu me bhavaṁ gotamo”ti.	35	
PA_an_4:35.3.1	“Neva kho tyāhaṁ, brāhmaṇa, anumodāmi na paṭikkosāmi.	35	
PA_an_4:35.3.2	Catūhi kho ahaṁ, brāhmaṇa, dhammehi samannāgataṁ mahāpaññaṁ mahāpurisaṁ paññāpemi.	35	
PA_an_4:35.3.3	Katamehi catūhi?	35	
PA_an_4:35.3.4	Idha, brāhmaṇa, bahujanahitāya paṭipanno hoti bahujanasukhāya;	35	
PA_an_4:35.3.5	bahu’ssa janatā ariye ñāye patiṭṭhāpitā, yadidaṁ kalyāṇadhammatā kusaladhammatā.	35	
PA_an_4:35.3.6	So yaṁ vitakkaṁ ākaṅkhati vitakketuṁ taṁ vitakkaṁ vitakketi, yaṁ vitakkaṁ nākaṅkhati vitakketuṁ na taṁ vitakkaṁ vitakketi;	35	
PA_an_4:35.3.7	yaṁ saṅkappaṁ ākaṅkhati saṅkappetuṁ taṁ saṅkappaṁ saṅkappeti, yaṁ saṅkappaṁ nākaṅkhati saṅkappetuṁ na taṁ saṅkappaṁ saṅkappeti.	35	
PA_an_4:35.3.8	Iti cetovasippatto hoti vitakkapathe.	35	
PA_an_4:35.3.9	Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	35	
PA_an_4:35.3.10	Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	35	
PA_an_4:35.3.11	Neva kho tyāhaṁ, brāhmaṇa, anumodāmi na pana paṭikkosāmi.	35	
PA_an_4:35.3.12	Imehi kho ahaṁ, brāhmaṇa, catūhi dhammehi samannāgataṁ mahāpaññaṁ mahāpurisaṁ paññāpemī”ti.	35	
PA_an_4:35.4.1	“Acchariyaṁ, bho gotama, abbhutaṁ, bho gotama.	35	
PA_an_4:35.4.2	Yāva subhāsitañcidaṁ bhotā gotamena.	35	
PA_an_4:35.4.3	Imehi ca mayaṁ, bho gotama, catūhi dhammehi samannāgataṁ bhavantaṁ gotamaṁ dhārema;	35	
PA_an_4:35.4.4	bhavañhi gotamo bahujanahitāya paṭipanno bahujanasukhāya;	35	
PA_an_4:35.4.5	bahu te janatā ariye ñāye patiṭṭhāpitā, yadidaṁ kalyāṇadhammatā kusaladhammatā.	35	
PA_an_4:35.4.6_0	Bhavañhi gotamo yaṁ vitakkaṁ ākaṅkhati vitakketuṁ taṁ vitakkaṁ vitakketi, yaṁ vitakkaṁ	35	
PA_an_4:35.4.6_1	nākaṅkhati vitakketuṁ na taṁ vitakkaṁ vitakketi, yaṁ saṅkappaṁ ākaṅkhati saṅkappetuṁ	35	
PA_an_4:35.4.6_2	taṁ saṅkappaṁ saṅkappeti, yaṁ saṅkappaṁ nākaṅkhati saṅkappetuṁ na taṁ saṅkappaṁ saṅkappeti.	35	
PA_an_4:35.4.7	Bhavañhi gotamo cetovasippatto vitakkapathe.	35	
PA_an_4:35.4.8	Bhavañhi gotamo catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī.	35	
PA_an_4:35.4.9	Bhavañhi gotamo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī”ti.	35	
PA_an_4:35.5.1	“Addhā kho tyāhaṁ, brāhmaṇa, āsajja upanīya vācā bhāsitā.	35	
PA_an_4:35.5.2	Api ca tyāhaṁ byākarissāmi:	35	
PA_an_4:35.5.3	‘ahañhi, brāhmaṇa, bahujanahitāya paṭipanno bahujanasukhāya;	35	
PA_an_4:35.5.4	bahu me janatā ariye ñāye patiṭṭhāpitā, yadidaṁ kalyāṇadhammatā kusaladhammatā.	35	
PA_an_4:35.5.5_0	Ahañhi, brāhmaṇa, yaṁ vitakkaṁ ākaṅkhāmi vitakketuṁ taṁ vitakkaṁ vitakkemi, yaṁ vitakkaṁ	35	
PA_an_4:35.5.5_1	nākaṅkhāmi vitakketuṁ na taṁ vitakkaṁ vitakkemi, yaṁ saṅkappaṁ ākaṅkhāmi saṅkappetuṁ	35	
PA_an_4:35.5.5_2	taṁ saṅkappaṁ saṅkappemi, yaṁ saṅkappaṁ nākaṅkhāmi saṅkappetuṁ na taṁ saṅkappaṁ saṅkappemi.	35	
PA_an_4:35.5.6	Ahañhi, brāhmaṇa, cetovasippatto vitakkapathe.	35	
PA_an_4:35.5.7	Ahañhi, brāhmaṇa, catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī.	35	
PA_an_4:35.5.8	Ahañhi, brāhmaṇa, āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharāmī’ti.	35	
PA_an_4:35.6.1	Yo vedi sabbasattānaṁ,	35	
PA_an_4:35.6.2	maccupāsappamocanaṁ;	35	
PA_an_4:35.6.3	Hitaṁ devamanussānaṁ,	35	
PA_an_4:35.6.4	ñāyaṁ dhammaṁ pakāsayi;	35	
PA_an_4:35.6.5	Yaṁ ve disvā ca sutvā ca,	35	
PA_an_4:35.6.6	pasīdanti bahū janā.	35	
PA_an_4:35.7.1	Maggāmaggassa kusalo,	35	
PA_an_4:35.7.2	Katakicco anāsavo;	35	
PA_an_4:35.7.3	Buddho antimasārīro,	35	
PA_an_4:35.7.4	Mahāpañño mahāpurisoti vuccatī”ti.	35	
PA_an_4:35.7.5	Pañcamaṁ.	35	
PA_an_4:36.0.1	Aṅguttara Nikāya 4.36	36	
PA_an_4:36.0.2	4. Cakkavagga	36	
PA_an_4:36.0.3	Doṇasutta	36	
PA_an_4:36.1.1	Ekaṁ samayaṁ bhagavā antarā ca ukkaṭṭhaṁ antarā ca setabyaṁ addhānamaggappaṭipanno hoti.	36	
PA_an_4:36.1.2	Doṇopi sudaṁ brāhmaṇo antarā ca ukkaṭṭhaṁ antarā ca setabyaṁ addhānamaggappaṭipanno hoti.	36	
PA_an_4:36.1.3	Addasā kho doṇo brāhmaṇo bhagavato pādesu cakkāni sahassārāni sanemikāni sanābhikāni sabbākāraparipūrāni;	36	
PA_an_4:36.1.4	disvānassa etadahosi:	36	
PA_an_4:36.1.5	“acchariyaṁ vata bho, abbhutaṁ vata bho.	36	
PA_an_4:36.1.6	Na vatimāni manussabhūtassa padāni bhavissantī”ti.	36	
PA_an_4:36.1.7	Atha kho bhagavā maggā okkamma aññatarasmiṁ rukkhamūle nisīdi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	36	
PA_an_4:36.1.8_0	Atha kho doṇo brāhmaṇo bhagavato padāni anugacchanto addasa bhagavantaṁ aññatarasmiṁ	36	
PA_an_4:36.1.8_1	rukkhamūle nisinnaṁ pāsādikaṁ pasādanīyaṁ santindriyaṁ santamānasaṁ uttamadamathasamathamanuppattaṁ	36	
PA_an_4:36.1.8_2	dantaṁ guttaṁ saṁyatindriyaṁ nāgaṁ.	36	
PA_an_4:36.1.9	Disvāna yena bhagavā tenupasaṅkami; upasaṅkamitvā bhagavantaṁ etadavoca:	36	
PA_an_4:36.2.1	“Devo no bhavaṁ bhavissatī”ti?	36	
PA_an_4:36.2.2	“Na kho ahaṁ, brāhmaṇa, devo bhavissāmī”ti.	36	
PA_an_4:36.2.3	“Gandhabbo no bhavaṁ bhavissatī”ti?	36	
PA_an_4:36.2.4	“Na kho ahaṁ, brāhmaṇa, gandhabbo bhavissāmī”ti.	36	
PA_an_4:36.2.5	“Yakkho no bhavaṁ bhavissatī”ti?	36	
PA_an_4:36.2.6	“Na kho ahaṁ, brāhmaṇa, yakkho bhavissāmī”ti.	36	
PA_an_4:36.2.7	“Manusso no bhavaṁ bhavissatī”ti?	36	
PA_an_4:36.2.8	“Na kho ahaṁ, brāhmaṇa, manusso bhavissāmī”ti.	36	
PA_an_4:36.3.1	“‘Devo no bhavaṁ bhavissatī’ti, iti puṭṭho samāno:	36	
PA_an_4:36.3.2	‘na kho ahaṁ, brāhmaṇa, devo bhavissāmī’ti vadesi.	36	
PA_an_4:36.3.3	‘Gandhabbo no bhavaṁ bhavissatī’ti, iti puṭṭho samāno:	36	
PA_an_4:36.3.4	‘na kho ahaṁ, brāhmaṇa, gandhabbo bhavissāmī’ti vadesi.	36	
PA_an_4:36.3.5	‘Yakkho no bhavaṁ bhavissatī’ti, iti puṭṭho samāno:	36	
PA_an_4:36.3.6	‘na kho ahaṁ, brāhmaṇa, yakkho bhavissāmī’ti vadesi.	36	
PA_an_4:36.3.7	‘Manusso no bhavaṁ bhavissatī’ti, iti puṭṭho samāno:	36	
PA_an_4:36.3.8	‘na kho ahaṁ, brāhmaṇa, manusso bhavissāmī’ti vadesi.	36	
PA_an_4:36.3.9	Atha ko carahi bhavaṁ bhavissatī”ti?	36	
PA_an_4:36.4.1	“Yesaṁ kho ahaṁ, brāhmaṇa, āsavānaṁ appahīnattā devo bhaveyyaṁ, te me āsavā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	36	
PA_an_4:36.4.2_0	Yesaṁ kho ahaṁ, brāhmaṇa, āsavānaṁ appahīnattā gandhabbo bhaveyyaṁ … yakkho bhaveyyaṁ	36	
PA_an_4:36.4.2_1	… manusso bhaveyyaṁ, te me āsavā pahīnā ucchinnamūlā tālāvatthukatā anabhāvaṅkatā	36	
PA_an_4:36.4.2_2	āyatiṁ anuppādadhammā.	36	
PA_an_4:36.4.3	Seyyathāpi, brāhmaṇa, uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā accuggamma tiṭṭhati anupalittaṁ udakena;	36	
PA_an_4:36.4.4	evamevaṁ kho ahaṁ, brāhmaṇa, loke jāto loke saṁvaḍḍho lokaṁ abhibhuyya viharāmi anupalitto lokena.	36	
PA_an_4:36.4.5	Buddhoti maṁ, brāhmaṇa, dhārehīti.	36	
PA_an_4:36.5.1	Yena devūpapatyassa,	36	
PA_an_4:36.5.2	gandhabbo vā vihaṅgamo;	36	
PA_an_4:36.5.3	Yakkhattaṁ yena gaccheyyaṁ,	36	
PA_an_4:36.5.4	manussattañca abbaje;	36	
PA_an_4:36.5.5	Te mayhaṁ āsavā khīṇā,	36	
PA_an_4:36.5.6	viddhastā vinaḷīkatā.	36	
PA_an_4:36.6.1	Puṇḍarīkaṁ yathā vaggu,	36	
PA_an_4:36.6.2	Toyena nupalippati;	36	
PA_an_4:36.6.3	Nupalippāmi lokena,	36	
PA_an_4:36.6.4	Tasmā buddhosmi brāhmaṇā”ti.	36	
PA_an_4:36.6.5	Chaṭṭhaṁ.	36	
PA_an_4:37.0.1	Aṅguttara Nikāya 4.37	37	
PA_an_4:37.0.2	4. Cakkavagga	37	
PA_an_4:37.0.3	Aparihāniyasutta	37	
PA_an_4:37.1.1	“Catūhi, bhikkhave, dhammehi samannāgato bhikkhu abhabbo parihānāya nibbānasseva santike.	37	
PA_an_4:37.1.2	Katamehi catūhi?	37	
PA_an_4:37.1.3	Idha, bhikkhave, bhikkhu sīlasampanno hoti, indriyesu guttadvāro hoti, bhojane mattaññū hoti, jāgariyaṁ anuyutto hoti.	37	
PA_an_4:37.2.1	Kathañca, bhikkhave, bhikkhu sīlasampanno hoti?	37	
PA_an_4:37.2.2	Idha, bhikkhave, bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	37	
PA_an_4:37.2.3	Evaṁ kho, bhikkhave, bhikkhu sīlasampanno hoti.	37	
PA_an_4:37.3.1	Kathañca, bhikkhave, bhikkhu indriyesu guttadvāro hoti?	37	
PA_an_4:37.3.2	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī.	37	
PA_an_4:37.3.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	37	
PA_an_4:37.3.3_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	37	
PA_an_4:37.3.4	Sotena saddaṁ sutvā …	37	
PA_an_4:37.3.5	ghānena gandhaṁ ghāyitvā …	37	
PA_an_4:37.3.6	jivhāya rasaṁ sāyitvā …	37	
PA_an_4:37.3.7	kāyena phoṭṭhabbaṁ phusitvā …	37	
PA_an_4:37.3.8	manasā dhammaṁ viññāya na nimittaggāhī hoti nānubyañjanaggāhī.	37	
PA_an_4:37.3.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	37	
PA_an_4:37.3.9_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	37	
PA_an_4:37.3.10	Evaṁ kho, bhikkhave, bhikkhu indriyesu guttadvāro hoti.	37	
PA_an_4:37.4.1	Kathañca, bhikkhave, bhikkhu bhojane mattaññū hoti?	37	
PA_an_4:37.4.2	Idha, bhikkhave, bhikkhu paṭisaṅkhā yoniso āhāraṁ āhāreti:	37	
PA_an_4:37.4.3_0	‘neva davāya na madāya na maṇḍanāya na vibhūsanāya; yāvadeva imassa kāyassa ṭhitiyā	37	
PA_an_4:37.4.3_1	yāpanāya vihiṁsūparatiyā brahmacariyānuggahāya. Iti purāṇañca vedanaṁ paṭihaṅkhāmi,	37	
PA_an_4:37.4.3_2	navañca vedanaṁ na uppādessāmi, yātrā ca me bhavissati, anavajjatā ca phāsuvihāro cā’ti.	37	
PA_an_4:37.4.4	Evaṁ kho, bhikkhave, bhikkhu bhojane mattaññū hoti.	37	
PA_an_4:37.5.1	Kathañca, bhikkhave, bhikkhu jāgariyaṁ anuyutto hoti?	37	
PA_an_4:37.5.2	Idha, bhikkhave, bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti;	37	
PA_an_4:37.5.3	rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti;	37	
PA_an_4:37.5.4	rattiyā majjhimaṁ yāmaṁ dakkhiṇena passena sīhaseyyaṁ kappeti, pāde pādaṁ accādhāya, sato sampajāno uṭṭhānasaññaṁ manasi karitvā;	37	
PA_an_4:37.5.5	rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.	37	
PA_an_4:37.5.6	Evaṁ kho, bhikkhave, bhikkhu jāgariyaṁ anuyutto hoti.	37	
PA_an_4:37.5.7	Imehi kho, bhikkhave, catūhi dhammehi samannāgato bhikkhu abhabbo parihānāya, nibbānasseva santiketi.	37	
PA_an_4:37.6.1	Sīle patiṭṭhito bhikkhu,	37	
PA_an_4:37.6.2	indriyesu ca saṁvuto;	37	
PA_an_4:37.6.3	Bhojanamhi ca mattaññū,	37	
PA_an_4:37.6.4	jāgariyaṁ anuyuñjati.	37	
PA_an_4:37.7.1	Evaṁ vihārī ātāpī,	37	
PA_an_4:37.7.2	ahorattamatandito;	37	
PA_an_4:37.7.3	Bhāvayaṁ kusalaṁ dhammaṁ,	37	
PA_an_4:37.7.4	yogakkhemassa pattiyā.	37	
PA_an_4:37.8.1	Appamādarato bhikkhu,	37	
PA_an_4:37.8.2	pamāde bhayadassi vā;	37	
PA_an_4:37.8.3	Abhabbo parihānāya,	37	
PA_an_4:37.8.4	nibbānasseva santike”ti.	37	
PA_an_4:37.8.5	Sattamaṁ.	37	
PA_an_4:38.0.1	Aṅguttara Nikāya 4.38	38	
PA_an_4:38.0.2	4. Cakkavagga	38	
PA_an_4:38.0.3	Patilīnasutta	38	
PA_an_4:38.1.1	“Panuṇṇapaccekasacco, bhikkhave, bhikkhu ‘samavayasaṭṭhesano passaddhakāyasaṅkhāro patilīno’ti vuccati.	38	
PA_an_4:38.1.2	Kathañca, bhikkhave, bhikkhu panuṇṇapaccekasacco hoti?	38	
PA_an_4:38.1.3	Idha, bhikkhave, bhikkhuno yāni tāni puthusamaṇabrāhmaṇānaṁ puthupaccekasaccāni, seyyathidaṁ—	38	
PA_an_4:38.1.4_0	sassato lokoti vā, asassato lokoti vā, antavā lokoti vā, anantavā lokoti vā, taṁ	38	
PA_an_4:38.1.4_1	jīvaṁ taṁ sarīranti vā, aññaṁ jīvaṁ aññaṁ sarīranti vā, hoti tathāgato paraṁ maraṇāti	38	
PA_an_4:38.1.4_2	vā, na hoti tathāgato paraṁ maraṇāti vā, hoti ca na ca hoti tathāgato paraṁ maraṇāti	38	
PA_an_4:38.1.4_3	vā, neva hoti na na hoti tathāgato paraṁ maraṇāti vā;	38	
PA_an_4:38.1.5	sabbāni tāni nuṇṇāni honti panuṇṇāni cattāni vantāni muttāni pahīnāni paṭinissaṭṭhāni.	38	
PA_an_4:38.1.6	Evaṁ kho, bhikkhave, bhikkhu panuṇṇapaccekasacco hoti.	38	
PA_an_4:38.2.1	Kathañca, bhikkhave, bhikkhu samavayasaṭṭhesano hoti?	38	
PA_an_4:38.2.2	Idha, bhikkhave, bhikkhuno kāmesanā pahīnā hoti, bhavesanā pahīnā hoti, brahmacariyesanā paṭippassaddhā.	38	
PA_an_4:38.2.3	Evaṁ kho, bhikkhave, bhikkhu samavayasaṭṭhesano hoti.	38	
PA_an_4:38.3.1	Kathañca, bhikkhave, bhikkhu passaddhakāyasaṅkhāro hoti?	38	
PA_an_4:38.3.2_0	Idha, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ	38	
PA_an_4:38.3.2_1	atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	38	
PA_an_4:38.3.3	Evaṁ kho, bhikkhave, bhikkhu passaddhakāyasaṅkhāro hoti.	38	
PA_an_4:38.4.1	Kathañca, bhikkhave, bhikkhu patilīno hoti?	38	
PA_an_4:38.4.2	Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	38	
PA_an_4:38.4.3	Evaṁ kho, bhikkhave, bhikkhu patilīno hoti.	38	
PA_an_4:38.4.4	Panuṇṇapaccekasacco, bhikkhave, bhikkhu ‘samavayasaṭṭhesano passaddhakāyasaṅkhāro patilīno’ti vuccatīti.	38	
PA_an_4:38.5.1	Kāmesanā bhavesanā,	38	
PA_an_4:38.5.2	brahmacariyesanā saha;	38	
PA_an_4:38.5.3	Iti saccaparāmāso,	38	
PA_an_4:38.5.4	diṭṭhiṭṭhānā samussayā.	38	
PA_an_4:38.6.1	Sabbarāgavirattassa,	38	
PA_an_4:38.6.2	taṇhakkhayavimuttino;	38	
PA_an_4:38.6.3	Esanā paṭinissaṭṭhā,	38	
PA_an_4:38.6.4	diṭṭhiṭṭhānā samūhatā.	38	
PA_an_4:38.7.1	Sa ve santo sato bhikkhu,	38	
PA_an_4:38.7.2	passaddho aparājito;	38	
PA_an_4:38.7.3	Mānābhisamayā buddho,	38	
PA_an_4:38.7.4	patilīnoti vuccatī”ti.	38	
PA_an_4:38.7.5	Aṭṭhamaṁ.	38	
PA_an_4:39.0.1	Aṅguttara Nikāya 4.39	39	
PA_an_4:39.0.2	4. Cakkavagga	39	
PA_an_4:39.0.3	Ujjayasutta	39	
PA_an_4:39.1.1	Atha kho ujjayo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	39	
PA_an_4:39.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho ujjayo brāhmaṇo bhagavantaṁ etadavoca:	39	
PA_an_4:39.1.3	“bhavampi no gotamo yaññaṁ vaṇṇetī”ti?	39	
PA_an_4:39.1.4	“Na kho ahaṁ, brāhmaṇa, sabbaṁ yaññaṁ vaṇṇemi;	39	
PA_an_4:39.1.5	na panāhaṁ, brāhmaṇa, sabbaṁ yaññaṁ na vaṇṇemi.	39	
PA_an_4:39.1.6	Yathārūpe kho, brāhmaṇa, yaññe gāvo haññanti, ajeḷakā haññanti, kukkuṭasūkarā haññanti, vividhā pāṇā saṅghātaṁ āpajjanti;	39	
PA_an_4:39.1.7	evarūpaṁ kho ahaṁ, brāhmaṇa, sārambhaṁ yaññaṁ na vaṇṇemi.	39	
PA_an_4:39.1.8	Taṁ kissa hetu?	39	
PA_an_4:39.1.9	Evarūpañhi, brāhmaṇa, sārambhaṁ yaññaṁ na upasaṅkamanti arahanto vā arahattamaggaṁ vā samāpannā.	39	
PA_an_4:39.2.1	Yathārūpe ca kho, brāhmaṇa, yaññe neva gāvo haññanti, na ajeḷakā haññanti, na kukkuṭasūkarā haññanti, na vividhā pāṇā saṅghātaṁ āpajjanti;	39	
PA_an_4:39.2.2	evarūpaṁ kho ahaṁ, brāhmaṇa, nirārambhaṁ yaññaṁ vaṇṇemi, yadidaṁ niccadānaṁ anukulayaññaṁ.	39	
PA_an_4:39.2.3	Taṁ kissa hetu?	39	
PA_an_4:39.2.4	Evarūpañhi, brāhmaṇa, nirārambhaṁ yaññaṁ upasaṅkamanti arahanto vā arahattamaggaṁ vā samāpannāti.	39	
PA_an_4:39.3.1	Assamedhaṁ purisamedhaṁ,	39	
PA_an_4:39.3.2	Sammāpāsaṁ vājapeyyaṁ niraggaḷaṁ;	39	
PA_an_4:39.3.3	Mahāyaññā mahārambhā,	39	
PA_an_4:39.3.4	Na te honti mahapphalā.	39	
PA_an_4:39.4.1	Ajeḷakā ca gāvo ca,	39	
PA_an_4:39.4.2	vividhā yattha haññare;	39	
PA_an_4:39.4.3	Na taṁ sammaggatā yaññaṁ,	39	
PA_an_4:39.4.4	upayanti mahesino.	39	
PA_an_4:39.5.1	Ye ca yaññā nirārambhā,	39	
PA_an_4:39.5.2	yajanti anukulaṁ sadā;	39	
PA_an_4:39.5.3	Ajeḷakā ca gāvo ca,	39	
PA_an_4:39.5.4	vividhā nettha haññare;	39	
PA_an_4:39.5.5	Tañca sammaggatā yaññaṁ,	39	
PA_an_4:39.5.6	upayanti mahesino.	39	
PA_an_4:39.6.1	Etaṁ yajetha medhāvī,	39	
PA_an_4:39.6.2	eso yañño mahapphalo;	39	
PA_an_4:39.6.3	Etaṁ hi yajamānassa,	39	
PA_an_4:39.6.4	seyyo hoti na pāpiyo;	39	
PA_an_4:39.6.5	Yañño ca vipulo hoti,	39	
PA_an_4:39.6.6	pasīdanti ca devatā”ti.	39	
PA_an_4:39.6.7	Navamaṁ.	39	
PA_an_4:40.0.1	Aṅguttara Nikāya 4.40	40	
PA_an_4:40.0.2	4. Cakkavagga	40	
PA_an_4:40.0.3	Udāyīsutta	40	
PA_an_4:40.1.1	Atha kho udāyī brāhmaṇo yena bhagavā tenupasaṅkami; upasaṅkamitvā bhagavatā …pe… ekamantaṁ nisinno kho udāyī brāhmaṇo bhagavantaṁ etadavoca:	40	
PA_an_4:40.1.2	“bhavampi no gotamo yaññaṁ vaṇṇetī”ti?	40	
PA_an_4:40.1.3	“Na kho ahaṁ, brāhmaṇa, sabbaṁ yaññaṁ vaṇṇemi;	40	
PA_an_4:40.1.4	na panāhaṁ, brāhmaṇa, sabbaṁ yaññaṁ na vaṇṇemi.	40	
PA_an_4:40.1.5	Yathārūpe kho, brāhmaṇa, yaññe gāvo haññanti, ajeḷakā haññanti, kukkuṭasūkarā haññanti, vividhā pāṇā saṅghātaṁ āpajjanti;	40	
PA_an_4:40.1.6	evarūpaṁ kho ahaṁ, brāhmaṇa, sārambhaṁ yaññaṁ na vaṇṇemi.	40	
PA_an_4:40.1.7	Taṁ kissa hetu?	40	
PA_an_4:40.1.8	Evarūpañhi, brāhmaṇa, sārambhaṁ yaññaṁ na upasaṅkamanti arahanto vā arahattamaggaṁ vā samāpannā.	40	
PA_an_4:40.2.1	Yathārūpe ca kho, brāhmaṇa, yaññe neva gāvo haññanti, na ajeḷakā haññanti, na kukkuṭasūkarā haññanti, na vividhā pāṇā saṅghātaṁ āpajjanti;	40	
PA_an_4:40.2.2	evarūpaṁ kho ahaṁ, brāhmaṇa, nirārambhaṁ yaññaṁ vaṇṇemi, yadidaṁ niccadānaṁ anukulayaññaṁ.	40	
PA_an_4:40.2.3	Taṁ kissa hetu?	40	
PA_an_4:40.2.4	Evarūpañhi, brāhmaṇa, nirārambhaṁ yaññaṁ upasaṅkamanti arahanto vā arahattamaggaṁ vā samāpannāti.	40	
PA_an_4:40.3.1	Abhisaṅkhataṁ nirārambhaṁ,	40	
PA_an_4:40.3.2	yaññaṁ kālena kappiyaṁ;	40	
PA_an_4:40.3.3	Tādisaṁ upasaṁyanti,	40	
PA_an_4:40.3.4	saññatā brahmacārayo.	40	
PA_an_4:40.4.1	Vivaṭacchadā ye loke,	40	
PA_an_4:40.4.2	vītivattā kulaṁ gatiṁ;	40	
PA_an_4:40.4.3	Yaññametaṁ pasaṁsanti,	40	
PA_an_4:40.4.4	buddhā yaññassa kovidā.	40	
PA_an_4:40.5.1	Yaññe vā yadi vā saddhe,	40	
PA_an_4:40.5.2	habyaṁ katvā yathārahaṁ;	40	
PA_an_4:40.5.3	Pasannacitto yajati,	40	
PA_an_4:40.5.4	sukhette brahmacārisu.	40	
PA_an_4:40.6.1	Suhutaṁ suyiṭṭhaṁ suppattaṁ,	40	
PA_an_4:40.6.2	Dakkhiṇeyyesu yaṁ kataṁ;	40	
PA_an_4:40.6.3	Yañño ca vipulo hoti,	40	
PA_an_4:40.6.4	Pasīdanti ca devatā.	40	
PA_an_4:40.7.1	Evaṁ yajitvā medhāvī,	40	
PA_an_4:40.7.2	saddho muttena cetasā;	40	
PA_an_4:40.7.3	Abyābajjhaṁ sukhaṁ lokaṁ,	40	
PA_an_4:40.7.4	paṇḍito upapajjatī”ti.	40	
PA_an_4:40.7.5	Dasamaṁ.	40	
PA_an_4:40.7.6	Cakkavaggo catuttho.	40	
PA_an_4:40.8.0	Tassuddānaṁ	40	
PA_an_4:40.8.1	Cakko saṅgaho sīho,	40	
PA_an_4:40.8.2	Pasādo vassakārena pañcamaṁ;	40	
PA_an_4:40.8.3	Doṇo aparihāniyo patilīno,	40	
PA_an_4:40.8.4	Ujjayo udāyinā te dasāti.	40	
PA_an_4:41.0.1	Aṅguttara Nikāya 4.41	41	
PA_an_4:41.0.2	5. Rohitassavagga	41	
PA_an_4:41.0.3	Samādhibhāvanāsutta	41	
PA_an_4:41.1.1	“Catasso imā, bhikkhave, samādhibhāvanā.	41	
PA_an_4:41.1.2	Katamā catasso?	41	
PA_an_4:41.1.3	Atthi, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati;	41	
PA_an_4:41.1.4	atthi, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati;	41	
PA_an_4:41.1.5	atthi, bhikkhave, samādhibhāvanā bhāvitā bahulīkatā satisampajaññāya saṁvattati;	41	
PA_an_4:41.1.6	atthi, bhikkhave, samādhibhāvanā bhāvitā bahulīkatā āsavānaṁ khayāya saṁvattati.	41	
PA_an_4:41.2.1	Katamā ca, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati?	41	
PA_an_4:41.2.2	Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati.	41	
PA_an_4:41.2.3	Ayaṁ, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati.	41	
PA_an_4:41.3.1	Katamā ca, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati?	41	
PA_an_4:41.3.2	Idha, bhikkhave, bhikkhu ālokasaññaṁ manasi karoti, divāsaññaṁ adhiṭṭhāti—	41	
PA_an_4:41.3.3	yathā divā tathā rattiṁ, yathā rattiṁ tathā divā.	41	
PA_an_4:41.3.4	Iti vivaṭena cetasā apariyonaddhena sappabhāsaṁ cittaṁ bhāveti.	41	
PA_an_4:41.3.5	Ayaṁ, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati.	41	
PA_an_4:41.4.1	Katamā ca, bhikkhave, samādhibhāvanā bhāvitā bahulīkatā satisampajaññāya saṁvattati?	41	
PA_an_4:41.4.2	Idha, bhikkhave, bhikkhuno viditā vedanā uppajjanti, viditā upaṭṭhahanti, viditā abbhatthaṁ gacchanti;	41	
PA_an_4:41.4.3	viditā saññā …pe… viditā vitakkā uppajjanti, viditā upaṭṭhahanti, viditā abbhatthaṁ gacchanti.	41	
PA_an_4:41.4.4	Ayaṁ, bhikkhave, samādhibhāvanā bhāvitā bahulīkatā satisampajaññāya saṁvattati.	41	
PA_an_4:41.5.1	Katamā ca, bhikkhave, samādhibhāvanā bhāvitā bahulīkatā āsavānaṁ khayāya saṁvattati?	41	
PA_an_4:41.5.2	Idha, bhikkhave, bhikkhu pañcasu upādānakkhandhesu udayabbayānupassī viharati:	41	
PA_an_4:41.5.3	‘iti rūpaṁ, iti rūpassa samudayo, iti rūpassa atthaṅgamo;	41	
PA_an_4:41.5.4	iti vedanā, iti vedanāya samudayo, iti vedanāya atthaṅgamo;	41	
PA_an_4:41.5.5	iti saññā, iti saññāya samudayo, iti saññāya atthaṅgamo;	41	
PA_an_4:41.5.6	iti saṅkhārā, iti saṅkhārānaṁ samudayo, iti saṅkhārānaṁ atthaṅgamo;	41	
PA_an_4:41.5.7	iti viññāṇaṁ, iti viññāṇassa samudayo, iti viññāṇassa atthaṅgamo’ti.	41	
PA_an_4:41.5.8	Ayaṁ, bhikkhave, samādhibhāvanā bhāvitā bahulīkatā āsavānaṁ khayāya saṁvattati.	41	
PA_an_4:41.5.9	Imā kho, bhikkhave, catasso samādhibhāvanā.	41	
PA_an_4:41.5.10	Idañca pana metaṁ, bhikkhave, sandhāya bhāsitaṁ pārāyane puṇṇakapañhe:	41	
PA_an_4:41.6.1	‘Saṅkhāya lokasmiṁ paroparāni,	41	
PA_an_4:41.6.2	Yassiñjitaṁ natthi kuhiñci loke;	41	
PA_an_4:41.6.3	Santo vidhūmo anīgho nirāso,	41	
PA_an_4:41.6.4	Atāri so jātijaranti brūmī’”ti.	41	
PA_an_4:41.6.5	Paṭhamaṁ.	41	
PA_an_4:42.0.1	Aṅguttara Nikāya 4.42	42	
PA_an_4:42.0.2	5. Rohitassavagga	42	
PA_an_4:42.0.3	Pañhabyākaraṇasutta	42	
PA_an_4:42.1.1	“Cattārimāni, bhikkhave, pañhabyākaraṇāni.	42	
PA_an_4:42.1.2	Katamāni cattāri?	42	
PA_an_4:42.1.3	Atthi, bhikkhave, pañho ekaṁsabyākaraṇīyo;	42	
PA_an_4:42.1.4	atthi, bhikkhave, pañho vibhajjabyākaraṇīyo;	42	
PA_an_4:42.1.5	atthi, bhikkhave, pañho paṭipucchābyākaraṇīyo;	42	
PA_an_4:42.1.6	atthi, bhikkhave, pañho ṭhapanīyo.	42	
PA_an_4:42.1.7	Imāni kho, bhikkhave, cattāri pañhabyākaraṇānīti.	42	
PA_an_4:42.2.1	Ekaṁsavacanaṁ ekaṁ,	42	
PA_an_4:42.2.2	vibhajjavacanāparaṁ;	42	
PA_an_4:42.2.3	Tatiyaṁ paṭipuccheyya,	42	
PA_an_4:42.2.4	catutthaṁ pana ṭhāpaye.	42	
PA_an_4:42.3.1	Yo ca tesaṁ tattha tattha,	42	
PA_an_4:42.3.2	jānāti anudhammataṁ;	42	
PA_an_4:42.3.3	Catupañhassa kusalo,	42	
PA_an_4:42.3.4	āhu bhikkhuṁ tathāvidhaṁ.	42	
PA_an_4:42.4.1	Durāsado duppasaho,	42	
PA_an_4:42.4.2	gambhīro duppadhaṁsiyo;	42	
PA_an_4:42.4.3	Atho atthe anatthe ca,	42	
PA_an_4:42.4.4	ubhayassa hoti kovido.	42	
PA_an_4:42.5.1	Anatthaṁ parivajjeti,	42	
PA_an_4:42.5.2	atthaṁ gaṇhāti paṇḍito;	42	
PA_an_4:42.5.3	Atthābhisamayā dhīro,	42	
PA_an_4:42.5.4	paṇḍitoti pavuccatī”ti.	42	
PA_an_4:42.5.5	Dutiyaṁ.	42	
PA_an_4:43.0.1	Aṅguttara Nikāya 4.43	43	
PA_an_4:43.0.2	5. Rohitassavagga	43	
PA_an_4:43.0.3	Paṭhamakodhagarusutta	43	
PA_an_4:43.1.1	“Cattārome, bhikkhave, puggalā santo saṁvijjamānā lokasmiṁ.	43	
PA_an_4:43.1.2	Katame cattāro?	43	
PA_an_4:43.1.3	Kodhagaru na saddhammagaru, makkhagaru na saddhammagaru, lābhagaru na saddhammagaru, sakkāragaru na saddhammagaru.	43	
PA_an_4:43.1.4	Ime kho, bhikkhave, cattāro puggalā santo saṁvijjamānā lokasmiṁ.	43	
PA_an_4:43.2.1	Cattārome, bhikkhave, puggalā santo saṁvijjamānā lokasmiṁ.	43	
PA_an_4:43.2.2	Katame cattāro?	43	
PA_an_4:43.2.3	Saddhammagaru na kodhagaru, saddhammagaru na makkhagaru, saddhammagaru na lābhagaru, saddhammagaru na sakkāragaru.	43	
PA_an_4:43.2.4	Ime kho, bhikkhave, cattāro puggalā santo saṁvijjamānā lokasminti.	43	
PA_an_4:43.3.1	Kodhamakkhagarū bhikkhū,	43	
PA_an_4:43.3.2	lābhasakkāragāravā;	43	
PA_an_4:43.3.3	Na te dhamme virūhanti,	43	
PA_an_4:43.3.4	sammāsambuddhadesite.	43	
PA_an_4:43.4.1	Ye ca saddhammagaruno,	43	
PA_an_4:43.4.2	vihaṁsu viharanti ca;	43	
PA_an_4:43.4.3	Te ve dhamme virūhanti,	43	
PA_an_4:43.4.4	sammāsambuddhadesite”ti.	43	
PA_an_4:43.4.5	Tatiyaṁ.	43	
PA_an_4:44.0.1	Aṅguttara Nikāya 4.44	44	
PA_an_4:44.0.2	5. Rohitassavagga	44	
PA_an_4:44.0.3	Dutiyakodhagarusutta	44	
PA_an_4:44.1.1	“Cattārome, bhikkhave, asaddhammā.	44	
PA_an_4:44.1.2	Katame cattāro?	44	
PA_an_4:44.1.3	Kodhagarutā na saddhammagarutā, makkhagarutā na saddhammagarutā, lābhagarutā na saddhammagarutā, sakkāragarutā na saddhammagarutā.	44	
PA_an_4:44.1.4	Ime kho, bhikkhave, cattāro asaddhammā.	44	
PA_an_4:44.2.1	Cattārome, bhikkhave, saddhammā.	44	
PA_an_4:44.2.2	Katame cattāro?	44	
PA_an_4:44.2.3	Saddhammagarutā na kodhagarutā, saddhammagarutā na makkhagarutā, saddhammagarutā na lābhagarutā, saddhammagarutā na sakkāragarutā.	44	
PA_an_4:44.2.4	Ime kho, bhikkhave, cattāro saddhammāti.	44	
PA_an_4:44.3.1	Kodhamakkhagaru bhikkhu,	44	
PA_an_4:44.3.2	lābhasakkāragāravo;	44	
PA_an_4:44.3.3	Sukhette pūtibījaṁva,	44	
PA_an_4:44.3.4	saddhamme na virūhati.	44	
PA_an_4:44.4.1	Ye ca saddhammagaruno,	44	
PA_an_4:44.4.2	vihaṁsu viharanti ca;	44	
PA_an_4:44.4.3	Te ve dhamme virūhanti,	44	
PA_an_4:44.4.4	snehānvayamivosadhā”ti.	44	
PA_an_4:44.4.5	Catutthaṁ.	44	
PA_an_4:45.0.1	Aṅguttara Nikāya 4.45	45	
PA_an_4:45.0.2	5. Rohitassavagga	45	
PA_an_4:45.0.3	Rohitassasutta	45	
PA_an_4:45.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	45	
PA_an_4:45.1.2_0	Atha kho rohitasso devaputto abhikkantāya rattiyā abhikkantavaṇṇo kevalakappaṁ jetavanaṁ	45	
PA_an_4:45.1.2_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	45	
PA_an_4:45.1.2_2	aṭṭhāsi. Ekamantaṁ ṭhito kho rohitasso devaputto bhagavantaṁ etadavoca:	45	
PA_an_4:45.2.1	“Yattha nu kho, bhante, na jāyati na jīyati na mīyati na cavati na upapajjati, sakkā nu kho so, bhante, gamanena lokassa anto ñātuṁ vā daṭṭhuṁ vā pāpuṇituṁ vā”ti?	45	
PA_an_4:45.2.2	“Yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī”ti.	45	
PA_an_4:45.3.1	“Acchariyaṁ, bhante, abbhutaṁ, bhante.	45	
PA_an_4:45.3.2	Yāva subhāsitamidaṁ, bhante, bhagavatā:	45	
PA_an_4:45.3.3	‘yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’”ti.	45	
PA_an_4:45.4.1	“Bhūtapubbāhaṁ, bhante, rohitasso nāma isi ahosiṁ bhojaputto iddhimā vehāsaṅgamo.	45	
PA_an_4:45.4.2	Tassa mayhaṁ, bhante, evarūpo javo ahosi, seyyathāpi nāma daḷhadhammā dhanuggaho sikkhito katahattho katūpāsano lahukena asanena appakasirena tiriyaṁ tālacchāyaṁ atipāteyya.	45	
PA_an_4:45.4.3	Tassa mayhaṁ, bhante, evarūpo padavītihāro ahosi, seyyathāpi nāma puratthimā samuddā pacchimo samuddo.	45	
PA_an_4:45.4.4	Tassa mayhaṁ, bhante, evarūpena javena samannāgatassa evarūpena ca padavītihārena evarūpaṁ icchāgataṁ uppajji:	45	
PA_an_4:45.4.5	‘ahaṁ gamanena lokassa antaṁ pāpuṇissāmī’ti.	45	
PA_an_4:45.4.6_0	So kho ahaṁ, bhante, aññatreva asitapītakhāyitasāyitā aññatra uccārapassāvakammā	45	
PA_an_4:45.4.6_1	aññatra niddākilamathapaṭivinodanā vassasatāyuko vassasatajīvī vassasataṁ gantvā	45	
PA_an_4:45.4.6_2	appatvāva lokassa antaṁ antarāyeva kālaṅkato.	45	
PA_an_4:45.5.1	Acchariyaṁ, bhante, abbhutaṁ, bhante.	45	
PA_an_4:45.5.2	Yāva subhāsitamidaṁ, bhante, bhagavatā:	45	
PA_an_4:45.5.3	‘yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’”ti.	45	
PA_an_4:45.6.1	“‘Yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyan’ti vadāmi.	45	
PA_an_4:45.6.2	Na cāhaṁ, āvuso, appatvāva lokassa antaṁ dukkhassa antakiriyaṁ vadāmi.	45	
PA_an_4:45.6.3	Api cāhaṁ, āvuso, imasmiṁyeva byāmamatte kaḷevare sasaññimhi samanake lokañca paññāpemi lokasamudayañca lokanirodhañca lokanirodhagāminiñca paṭipadanti.	45	
PA_an_4:45.7.1	Gamanena na pattabbo,	45	
PA_an_4:45.7.2	lokassanto kudācanaṁ;	45	
PA_an_4:45.7.3	Na ca appatvā lokantaṁ,	45	
PA_an_4:45.7.4	dukkhā atthi pamocanaṁ.	45	
PA_an_4:45.8.1	Tasmā have lokavidū sumedho,	45	
PA_an_4:45.8.2	Lokantagū vusitabrahmacariyo;	45	
PA_an_4:45.8.3	Lokassa antaṁ samitāvi ñatvā,	45	
PA_an_4:45.8.4	Nāsīsatī lokamimaṁ parañcā”ti.	45	
PA_an_4:45.8.5	Pañcamaṁ.	45	
PA_an_4:46.0.1	Aṅguttara Nikāya 4.46	46	
PA_an_4:46.0.2	5. Rohitassavagga	46	
PA_an_4:46.0.3	Dutiyarohitassasutta	46	
PA_an_4:46.1.1	Atha kho bhagavā tassā rattiyā accayena bhikkhū āmantesi:	46	
PA_an_4:46.1.2_0	“imaṁ, bhikkhave, rattiṁ rohitasso devaputto abhikkantāya rattiyā abhikkantavaṇṇo	46	
PA_an_4:46.1.2_1	kevalakappaṁ jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā	46	
PA_an_4:46.1.2_2	ekamantaṁ aṭṭhāsi. Ekamantaṁ ṭhito kho, bhikkhave, rohitasso devaputto maṁ etadavoca:	46	
PA_an_4:46.1.3	‘yattha nu kho, bhante, na jāyati na jīyati na mīyati na cavati na upapajjati, sakkā nu kho so, bhante, gamanena lokassa anto ñātuṁ vā daṭṭhuṁ vā pāpuṇituṁ vā’ti?	46	
PA_an_4:46.1.4	Evaṁ vutte, ahaṁ, bhikkhave, rohitassaṁ devaputtaṁ etadavocaṁ:	46	
PA_an_4:46.1.5	‘yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.	46	
PA_an_4:46.1.6	Evaṁ vutte, bhikkhave, rohitasso devaputto maṁ etadavoca:	46	
PA_an_4:46.1.7	‘acchariyaṁ, bhante, abbhutaṁ, bhante.	46	
PA_an_4:46.1.8	Yāva subhāsitamidaṁ, bhante, bhagavatā—	46	
PA_an_4:46.1.9	yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmi’.	46	
PA_an_4:46.2.1	Bhūtapubbāhaṁ, bhante, rohitasso nāma isi ahosiṁ bhojaputto iddhimā vehāsaṅgamo.	46	
PA_an_4:46.2.2	Tassa mayhaṁ, bhante, evarūpo javo ahosi, seyyathāpi nāma daḷhadhammā dhanuggaho sikkhito katahattho katūpāsano lahukena asanena appakasirena tiriyaṁ tālacchāyaṁ atipāteyya.	46	
PA_an_4:46.2.3	Tassa mayhaṁ, bhante, evarūpo padavītihāro ahosi, seyyathāpi nāma puratthimā samuddā pacchimo samuddo.	46	
PA_an_4:46.2.4	Tassa mayhaṁ, bhante, evarūpena javena samannāgatassa evarūpena ca padavītihārena evarūpaṁ icchāgataṁ uppajji:	46	
PA_an_4:46.2.5	‘ahaṁ gamanena lokassa antaṁ pāpuṇissāmī’ti.	46	
PA_an_4:46.2.6_0	So kho ahaṁ, bhante, aññatreva asitapītakhāyitasāyitā aññatra uccārapassāvakammā	46	
PA_an_4:46.2.6_1	aññatra niddākilamathapaṭivinodanā vassasatāyuko vassasatajīvī vassasataṁ gantvā	46	
PA_an_4:46.2.6_2	appatvāva lokassa antaṁ antarāyeva kālaṅkato.	46	
PA_an_4:46.3.1	Acchariyaṁ, bhante, abbhutaṁ, bhante.	46	
PA_an_4:46.3.2	Yāva subhāsitamidaṁ, bhante, bhagavatā:	46	
PA_an_4:46.3.3	‘yattha kho, āvuso, na jāyati na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.	46	
PA_an_4:46.3.4	Evaṁ vutte, ahaṁ, bhikkhave, rohitassaṁ devaputtaṁ etadavocaṁ:	46	
PA_an_4:46.4.1	‘Yattha kho, āvuso, na jāyati na jīyati na mīyati na cavati na upapajjati, nāhaṁ, taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.	46	
PA_an_4:46.4.2	Na cāhaṁ, āvuso, appatvāva lokassa antaṁ dukkhassantakiriyaṁ vadāmi.	46	
PA_an_4:46.4.3	Api cāhaṁ, āvuso, imasmiṁyeva byāmamatte kaḷevare sasaññimhi samanake lokañca paññāpemi lokasamudayañca lokanirodhañca lokanirodhagāminiñca paṭipadanti.	46	
PA_an_4:46.5.1	Gamanena na pattabbo,	46	
PA_an_4:46.5.2	lokassanto kudācanaṁ;	46	
PA_an_4:46.5.3	Na ca appatvā lokantaṁ,	46	
PA_an_4:46.5.4	dukkhā atthi pamocanaṁ.	46	
PA_an_4:46.6.1	Tasmā have lokavidū sumedho,	46	
PA_an_4:46.6.2	Lokantagū vusitabrahmacariyo;	46	
PA_an_4:46.6.3	Lokassa antaṁ samitāvi ñatvā,	46	
PA_an_4:46.6.4	Nāsīsatī lokamimaṁ parañcā”ti.	46	
PA_an_4:46.6.5	Chaṭṭhaṁ.	46	
PA_an_4:47.0.1	Aṅguttara Nikāya 4.47	47	
PA_an_4:47.0.2	5. Rohitassavagga	47	
PA_an_4:47.0.3	Suvidūrasutta	47	
PA_an_4:47.1.1	“Cattārimāni, bhikkhave, suvidūravidūrāni.	47	
PA_an_4:47.1.2	Katamāni cattāri?	47	
PA_an_4:47.1.3	Nabhañca, bhikkhave, pathavī ca;	47	
PA_an_4:47.1.4	idaṁ paṭhamaṁ suvidūravidūre.	47	
PA_an_4:47.1.5	Orimañca, bhikkhave, tīraṁ samuddassa pārimañca;	47	
PA_an_4:47.1.6	idaṁ dutiyaṁ suvidūravidūre.	47	
PA_an_4:47.1.7	Yato ca, bhikkhave, verocano abbhudeti yattha ca atthameti;	47	
PA_an_4:47.1.8	idaṁ tatiyaṁ suvidūravidūre.	47	
PA_an_4:47.1.9	Satañca, bhikkhave, dhammo asatañca dhammo;	47	
PA_an_4:47.1.10	idaṁ catutthaṁ suvidūravidūre.	47	
PA_an_4:47.1.11	Imāni kho, bhikkhave, cattāri suvidūravidūrānīti.	47	
PA_an_4:47.2.1	Nabhañca dūre pathavī ca dūre,	47	
PA_an_4:47.2.2	Pāraṁ samuddassa tadāhu dūre;	47	
PA_an_4:47.2.3	Yato ca verocano abbhudeti,	47	
PA_an_4:47.2.4	Pabhaṅkaro yattha ca atthameti;	47	
PA_an_4:47.2.5	Tato have dūrataraṁ vadanti,	47	
PA_an_4:47.2.6	Satañca dhammaṁ asatañca dhammaṁ.	47	
PA_an_4:47.3.1	Abyāyiko hoti sataṁ samāgamo,	47	
PA_an_4:47.3.2	Yāvāpi tiṭṭheyya tatheva hoti;	47	
PA_an_4:47.3.3	Khippañhi veti asataṁ samāgamo,	47	
PA_an_4:47.3.4	Tasmā sataṁ dhammo asabbhi ārakā”ti.	47	
PA_an_4:47.3.5	Sattamaṁ.	47	
PA_an_4:48.0.1	Aṅguttara Nikāya 4.48	48	
PA_an_4:48.0.2	5. Rohitassavagga	48	
PA_an_4:48.0.3	Visākhasutta	48	
PA_an_4:48.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	48	
PA_an_4:48.1.2_0	Tena kho pana samayena āyasmā visākho pañcālaputto upaṭṭhānasālāyaṁ bhikkhū dhammiyā	48	
PA_an_4:48.1.2_1	kathāya sandasseti samādapeti samuttejeti sampahaṁseti, poriyā vācāya vissaṭṭhāya	48	
PA_an_4:48.1.2_2	anelagalāya atthassa viññāpaniyā pariyāpannāya anissitāya.	48	
PA_an_4:48.1.3	Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami; upasaṅkamitvā paññatte āsane nisīdi.	48	
PA_an_4:48.1.4	Nisajja kho bhagavā bhikkhū āmantesi:	48	
PA_an_4:48.2.1_0	“Ko nu kho, bhikkhave, upaṭṭhānasālāyaṁ bhikkhū dhammiyā kathāya sandasseti samādapeti	48	
PA_an_4:48.2.1_1	samuttejeti sampahaṁseti poriyā vācāya vissaṭṭhāya anelagalāya atthassa viññāpaniyā	48	
PA_an_4:48.2.1_2	pariyāpannāya anissitāyā”ti?	48	
PA_an_4:48.2.2_0	“Āyasmā, bhante, visākho pañcālaputto upaṭṭhānasālāyaṁ bhikkhū dhammiyā kathāya sandasseti	48	
PA_an_4:48.2.2_1	samādapeti samuttejeti sampahaṁseti poriyā vācāya vissaṭṭhāya anelagalāya atthassa	48	
PA_an_4:48.2.2_2	viññāpaniyā pariyāpannāya anissitāyā”ti.	48	
PA_an_4:48.3.1	Atha kho bhagavā āyasmantaṁ visākhaṁ pañcālaputtaṁ etadavoca:	48	
PA_an_4:48.3.2	“sādhu sādhu, visākha.	48	
PA_an_4:48.3.3_0	Sādhu kho tvaṁ, visākha, bhikkhū dhammiyā kathāya sandassesi samādapesi samuttejesi	48	
PA_an_4:48.3.3_1	sampahaṁsesi poriyā vācāya vissaṭṭhāya anelagalāya atthassa viññāpaniyā pariyāpannāya anissitāyāti.	48	
PA_an_4:48.4.1	Nābhāsamānaṁ jānanti,	48	
PA_an_4:48.4.2	missaṁ bālehi paṇḍitaṁ;	48	
PA_an_4:48.4.3	Bhāsamānañca jānanti,	48	
PA_an_4:48.4.4	desentaṁ amataṁ padaṁ.	48	
PA_an_4:48.5.1	Bhāsaye jotaye dhammaṁ,	48	
PA_an_4:48.5.2	paggaṇhe isinaṁ dhajaṁ;	48	
PA_an_4:48.5.3	Subhāsitadhajā isayo,	48	
PA_an_4:48.5.4	dhammo hi isinaṁ dhajo”ti.	48	
PA_an_4:48.5.5	Aṭṭhamaṁ.	48	
PA_an_4:49.0.1	Aṅguttara Nikāya 4.49	49	
PA_an_4:49.0.2	5. Rohitassavagga	49	
PA_an_4:49.0.3	Vipallāsasutta	49	
PA_an_4:49.1.1	“Cattārome, bhikkhave, saññāvipallāsā cittavipallāsā diṭṭhivipallāsā.	49	
PA_an_4:49.1.2	Katame cattāro?	49	
PA_an_4:49.1.3	Anicce, bhikkhave, niccanti saññāvipallāso cittavipallāso diṭṭhivipallāso;	49	
PA_an_4:49.1.4	dukkhe, bhikkhave, sukhanti saññāvipallāso cittavipallāso diṭṭhivipallāso;	49	
PA_an_4:49.1.5	anattani, bhikkhave, attāti saññāvipallāso cittavipallāso diṭṭhivipallāso;	49	
PA_an_4:49.1.6	asubhe, bhikkhave, subhanti saññāvipallāso cittavipallāso diṭṭhivipallāso.	49	
PA_an_4:49.1.7	Ime kho, bhikkhave, cattāro saññāvipallāsā cittavipallāsā diṭṭhivipallāsā.	49	
PA_an_4:49.2.1	Cattārome, bhikkhave, nasaññāvipallāsā nacittavipallāsā nadiṭṭhivipallāsā.	49	
PA_an_4:49.2.2	Katame cattāro?	49	
PA_an_4:49.2.3	Anicce, bhikkhave, aniccanti nasaññāvipallāso nacittavipallāso nadiṭṭhivipallāso;	49	
PA_an_4:49.2.4	dukkhe, bhikkhave, dukkhanti nasaññāvipallāso nacittavipallāso nadiṭṭhivipallāso;	49	
PA_an_4:49.2.5	anattani, bhikkhave, anattāti nasaññāvipallāso nacittavipallāso nadiṭṭhivipallāso;	49	
PA_an_4:49.2.6	asubhe, bhikkhave, asubhanti nasaññāvipallāso nacittavipallāso nadiṭṭhivipallāso.	49	
PA_an_4:49.2.7	Ime kho, bhikkhave, cattāro nasaññāvipallāsā nacittavipallāsā nadiṭṭhivipallāsāti.	49	
PA_an_4:49.3.1	Anicce niccasaññino,	49	
PA_an_4:49.3.2	dukkhe ca sukhasaññino;	49	
PA_an_4:49.3.3	Anattani ca attāti,	49	
PA_an_4:49.3.4	asubhe subhasaññino;	49	
PA_an_4:49.3.5	Micchādiṭṭhihatā sattā,	49	
PA_an_4:49.3.6	khittacittā visaññino.	49	
PA_an_4:49.4.1	Te yogayuttā mārassa,	49	
PA_an_4:49.4.2	ayogakkhemino janā;	49	
PA_an_4:49.4.3	Sattā gacchanti saṁsāraṁ,	49	
PA_an_4:49.4.4	jātimaraṇagāmino.	49	
PA_an_4:49.5.1	Yadā ca buddhā lokasmiṁ,	49	
PA_an_4:49.5.2	Uppajjanti pabhaṅkarā;	49	
PA_an_4:49.5.3	Te imaṁ dhammaṁ pakāsenti,	49	
PA_an_4:49.5.4	Dukkhūpasamagāminaṁ.	49	
PA_an_4:49.6.1	Tesaṁ sutvāna sappaññā,	49	
PA_an_4:49.6.2	sacittaṁ paccaladdhā te;	49	
PA_an_4:49.6.3	Aniccaṁ aniccato dakkhuṁ,	49	
PA_an_4:49.6.4	dukkhamaddakkhu dukkhato.	49	
PA_an_4:49.7.1	Anattani anattāti,	49	
PA_an_4:49.7.2	asubhaṁ asubhataddasuṁ;	49	
PA_an_4:49.7.3	Sammādiṭṭhisamādānā,	49	
PA_an_4:49.7.4	sabbaṁ dukkhaṁ upaccagun”ti.	49	
PA_an_4:49.7.5	Navamaṁ.	49	
PA_an_4:50.0.1	Aṅguttara Nikāya 4.50	50	
PA_an_4:50.0.2	5. Rohitassavagga	50	
PA_an_4:50.0.3	Upakkilesasutta	50	
PA_an_4:50.1.1	“Cattārome, bhikkhave, candimasūriyānaṁ upakkilesā, yehi upakkilesehi upakkiliṭṭhā candimasūriyā na tapanti na bhāsanti na virocanti.	50	
PA_an_4:50.1.2	Katame cattāro?	50	
PA_an_4:50.1.3	Abbhā, bhikkhave, candimasūriyānaṁ upakkilesā, yena upakkilesena upakkiliṭṭhā candimasūriyā na tapanti na bhāsanti na virocanti.	50	
PA_an_4:50.2.1	Mahikā, bhikkhave, candimasūriyānaṁ upakkilesā, yena upakkilesena upakkiliṭṭhā candimasūriyā na tapanti na bhāsanti na virocanti.	50	
PA_an_4:50.3.1	Dhūmo rajo, bhikkhave, candimasūriyānaṁ upakkileso, yena upakkilesena upakkiliṭṭhā candimasūriyā na tapanti na bhāsanti na virocanti.	50	
PA_an_4:50.4.1	Rāhu, bhikkhave, asurindo candimasūriyānaṁ upakkileso, yena upakkilesena upakkiliṭṭhā candimasūriyā na tapanti na bhāsanti na virocanti.	50	
PA_an_4:50.4.2	Ime kho, bhikkhave, cattāro candimasūriyānaṁ upakkilesā, yehi upakkilesehi upakkiliṭṭhā candimasūriyā na tapanti na bhāsanti na virocanti.	50	
PA_an_4:50.5.1	Evamevaṁ kho, bhikkhave, cattārome samaṇabrāhmaṇānaṁ upakkilesā, yehi upakkilesehi upakkiliṭṭhā eke samaṇabrāhmaṇā na tapanti na bhāsanti na virocanti.	50	
PA_an_4:50.5.2	Katame cattāro?	50	
PA_an_4:50.5.3	Santi, bhikkhave, eke samaṇabrāhmaṇā suraṁ pivanti merayaṁ, surāmerayapānā appaṭiviratā.	50	
PA_an_4:50.5.4	Ayaṁ, bhikkhave, paṭhamo samaṇabrāhmaṇānaṁ upakkileso, yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.	50	
PA_an_4:50.6.1	Santi, bhikkhave, eke samaṇabrāhmaṇā methunaṁ dhammaṁ paṭisevanti, methunasmā dhammā appaṭiviratā.	50	
PA_an_4:50.6.2	Ayaṁ, bhikkhave, dutiyo samaṇabrāhmaṇānaṁ upakkileso, yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.	50	
PA_an_4:50.7.1	Santi, bhikkhave, eke samaṇabrāhmaṇā jātarūparajataṁ sādiyanti, jātarūparajatapaṭiggahaṇā appaṭiviratā.	50	
PA_an_4:50.7.2	Ayaṁ, bhikkhave, tatiyo samaṇabrāhmaṇānaṁ upakkileso, yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.	50	
PA_an_4:50.8.1	Santi, bhikkhave, eke samaṇabrāhmaṇā micchājīvena jīvanti, micchājīvā appaṭiviratā.	50	
PA_an_4:50.8.2	Ayaṁ, bhikkhave, catuttho samaṇabrāhmaṇānaṁ upakkileso, yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.	50	
PA_an_4:50.8.3	Ime kho, bhikkhave, cattāro samaṇabrāhmaṇānaṁ upakkilesā, yehi upakkilesehi upakkiliṭṭhā eke samaṇabrāhmaṇā na tapanti na bhāsanti na virocantīti.	50	
PA_an_4:50.9.1	Rāgadosaparikkiṭṭhā,	50	
PA_an_4:50.9.2	eke samaṇabrāhmaṇā;	50	
PA_an_4:50.9.3	Avijjānivutā posā,	50	
PA_an_4:50.9.4	piyarūpābhinandino.	50	
PA_an_4:50.10.1	Suraṁ pivanti merayaṁ,	50	
PA_an_4:50.10.2	paṭisevanti methunaṁ;	50	
PA_an_4:50.10.3	Rajataṁ jātarūpañca,	50	
PA_an_4:50.10.4	sādiyanti aviddasū;	50	
PA_an_4:50.10.5	Micchājīvena jīvanti,	50	
PA_an_4:50.10.6	eke samaṇabrāhmaṇā.	50	
PA_an_4:50.11.1	Ete upakkilesā vuttā,	50	
PA_an_4:50.11.2	buddhenādiccabandhunā;	50	
PA_an_4:50.11.3	Yehi upakkilesehi,	50	
PA_an_4:50.11.4	eke samaṇabrāhmaṇā;	50	
PA_an_4:50.11.5	Na tapanti na bhāsanti,	50	
PA_an_4:50.11.6	asuddhā sarajā magā.	50	
PA_an_4:50.12.1	Andhakārena onaddhā,	50	
PA_an_4:50.12.2	taṇhādāsā sanettikā;	50	
PA_an_4:50.12.3	Vaḍḍhenti kaṭasiṁ ghoraṁ,	50	
PA_an_4:50.12.4	ādiyanti punabbhavan”ti.	50	
PA_an_4:50.12.5	Dasamaṁ.	50	
PA_an_4:50.12.6	Rohitassavaggo pañcamo.	50	
PA_an_4:50.13.0	Tassuddānaṁ	50	
PA_an_4:50.13.1	Samādhipañhā dve kodhā,	50	
PA_an_4:50.13.2	Rohitassāpare duve;	50	
PA_an_4:50.13.3	Suvidūravisākhavipallāsā,	50	
PA_an_4:50.13.4	Upakkilesena te dasāti.	50	
PA_an_4:50.13.5	Paṭhamo paṇṇāsako samatto.	50	
PA_an_4:51.0.1	Aṅguttara Nikāya 4.51	51	
PA_an_4:51.0.2	6. Puññābhisandavagga	51	
PA_an_4:51.0.3	Paṭhamapuññābhisandasutta	51	
PA_an_4:51.1.1	Sāvatthinidānaṁ.	51	
PA_an_4:51.1.2	“Cattārome, bhikkhave, puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.	51	
PA_an_4:51.1.3	Katame cattāro?	51	
PA_an_4:51.1.4_0	Yassa, bhikkhave, bhikkhu cīvaraṁ paribhuñjamāno appamāṇaṁ cetosamādhiṁ upasampajja	51	
PA_an_4:51.1.4_1	viharati, appamāṇo tassa puññābhisando kusalābhisando sukhassāhāro sovaggiko sukhavipāko	51	
PA_an_4:51.1.4_2	saggasaṁvattaniko iṭṭhāya kantāya manāpāya hitāya sukhāya saṁvattati.	51	
PA_an_4:51.2.1_0	Yassa, bhikkhave, bhikkhu piṇḍapātaṁ paribhuñjamāno appamāṇaṁ cetosamādhiṁ upasampajja	51	
PA_an_4:51.2.1_1	viharati, appamāṇo tassa puññābhisando kusalābhisando sukhassāhāro sovaggiko sukhavipāko	51	
PA_an_4:51.2.1_2	saggasaṁvattaniko iṭṭhāya kantāya manāpāya hitāya sukhāya saṁvattati.	51	
PA_an_4:51.3.1_0	Yassa, bhikkhave, bhikkhu senāsanaṁ paribhuñjamāno appamāṇaṁ cetosamādhiṁ upasampajja	51	
PA_an_4:51.3.1_1	viharati, appamāṇo tassa puññābhisando kusalābhisando sukhassāhāro sovaggiko sukhavipāko	51	
PA_an_4:51.3.1_2	saggasaṁvattaniko iṭṭhāya kantāya manāpāya hitāya sukhāya saṁvattati.	51	
PA_an_4:51.4.1_0	Yassa, bhikkhave, bhikkhu gilānappaccayabhesajjaparikkhāraṁ paribhuñjamāno appamāṇaṁ	51	
PA_an_4:51.4.1_1	cetosamādhiṁ upasampajja viharati, appamāṇo tassa puññābhisando kusalābhisando sukhassāhāro	51	
PA_an_4:51.4.1_2	sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	51	
PA_an_4:51.4.2	Ime kho, bhikkhave, cattāro puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.	51	
PA_an_4:51.5.1_0	Imehi ca pana, bhikkhave, catūhi puññābhisandehi kusalābhisandehi samannāgatassa	51	
PA_an_4:51.5.1_1	ariyasāvakassa na sukaraṁ puññassa pamāṇaṁ gahetuṁ: ‘ettako puññābhisando kusalābhisando	51	
PA_an_4:51.5.1_2	sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya	51	
PA_an_4:51.5.1_3	sukhāya saṁvattatī’ti. Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.	51	
PA_an_4:51.6.1_0	Seyyathāpi, bhikkhave, mahāsamudde na sukaraṁ udakassa pamāṇaṁ gahetuṁ: ‘ettakāni	51	
PA_an_4:51.6.1_1	udakāḷhakānīti vā, ettakāni udakāḷhakasatānīti vā, ettakāni udakāḷhakasahassānīti	51	
PA_an_4:51.6.1_2	vā, ettakāni udakāḷhakasatasahassānīti vā’, atha kho asaṅkhyeyyo appameyyo mahāudakakkhandhotveva saṅkhyaṁ gacchati;	51	
PA_an_4:51.6.2_0	evamevaṁ kho, bhikkhave, imehi catūhi puññābhisandehi kusalābhisandehi samannāgatassa	51	
PA_an_4:51.6.2_1	ariyasāvakassa na sukaraṁ puññassa pamāṇaṁ gahetuṁ: ‘ettako puññābhisando kusalābhisando	51	
PA_an_4:51.6.2_2	sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya	51	
PA_an_4:51.6.2_3	sukhāya saṁvattatī’ti. Atha kho asaṅkhyeyyo appameyyo mahāpuññakkhandhotveva saṅkhyaṁ gacchatīti.	51	
PA_an_4:51.7.1	Mahodadhiṁ aparimitaṁ mahāsaraṁ,	51	
PA_an_4:51.7.2	Bahubheravaṁ ratanavarānamālayaṁ;	51	
PA_an_4:51.7.3	Najjo yathā naragaṇasaṅghasevitā,	51	
PA_an_4:51.7.4	Puthū savantī upayanti sāgaraṁ.	51	
PA_an_4:51.8.1	Evaṁ naraṁ annadapānavatthadaṁ,	51	
PA_an_4:51.8.2	Seyyānisajjattharaṇassa dāyakaṁ;	51	
PA_an_4:51.8.3	Puññassa dhārā upayanti paṇḍitaṁ,	51	
PA_an_4:51.8.4	Najjo yathā vārivahāva sāgaran”ti.	51	
PA_an_4:51.8.5	Paṭhamaṁ.	51	
PA_an_4:52.0.1	Aṅguttara Nikāya 4.52	52	
PA_an_4:52.0.2	6. Puññābhisandavagga	52	
PA_an_4:52.0.3	Dutiyapuññābhisandasutta	52	
PA_an_4:52.1.1	“Cattārome, bhikkhave, puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.	52	
PA_an_4:52.1.2	Katame cattāro?	52	
PA_an_4:52.1.3	Idha, bhikkhave, ariyasāvako buddhe aveccappasādena samannāgato hoti:	52	
PA_an_4:52.1.4	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	52	
PA_an_4:52.1.5	Ayaṁ, bhikkhave, paṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	52	
PA_an_4:52.2.1	Puna caparaṁ, bhikkhave, ariyasāvako dhamme aveccappasādena samannāgato hoti:	52	
PA_an_4:52.2.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	52	
PA_an_4:52.2.3	Ayaṁ, bhikkhave, dutiyo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	52	
PA_an_4:52.3.1	Puna caparaṁ, bhikkhave, ariyasāvako saṅghe aveccappasādena samannāgato hoti:	52	
PA_an_4:52.3.2_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	52	
PA_an_4:52.3.2_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri	52	
PA_an_4:52.3.2_2	purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo	52	
PA_an_4:52.3.2_3	añjalikaraṇīyo anuttaraṁ puññakkhettaṁ lokassā’ti.	52	
PA_an_4:52.3.3	Ayaṁ, bhikkhave, tatiyo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	52	
PA_an_4:52.4.1	Puna caparaṁ, bhikkhave, ariyasāvako ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	52	
PA_an_4:52.4.2	Ayaṁ, bhikkhave, catuttho puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.	52	
PA_an_4:52.4.3	Ime kho, bhikkhave, cattāro puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattantīti.	52	
PA_an_4:52.5.1	Yassa saddhā tathāgate,	52	
PA_an_4:52.5.2	acalā suppatiṭṭhitā;	52	
PA_an_4:52.5.3	Sīlañca yassa kalyāṇaṁ,	52	
PA_an_4:52.5.4	ariyakantaṁ pasaṁsitaṁ.	52	
PA_an_4:52.6.1	Saṅghe pasādo yassatthi,	52	
PA_an_4:52.6.2	ujubhūtañca dassanaṁ;	52	
PA_an_4:52.6.3	Adaliddoti taṁ āhu,	52	
PA_an_4:52.6.4	amoghaṁ tassa jīvitaṁ.	52	
PA_an_4:52.7.1	Tasmā saddhañca sīlañca,	52	
PA_an_4:52.7.2	pasādaṁ dhammadassanaṁ;	52	
PA_an_4:52.7.3	Anuyuñjetha medhāvī,	52	
PA_an_4:52.7.4	saraṁ buddhāna sāsanan”ti.	52	
PA_an_4:52.7.5	Dutiyaṁ.	52	
PA_an_4:53.0.1	Aṅguttara Nikāya 4.53	53	
PA_an_4:53.0.2	6. Puññābhisandavagga	53	
PA_an_4:53.0.3	Paṭhamasaṁvāsasutta	53	
PA_an_4:53.1.1	Ekaṁ samayaṁ bhagavā antarā ca madhuraṁ antarā ca verañjaṁ addhānamaggappaṭipanno hoti.	53	
PA_an_4:53.1.2	Sambahulāpi kho gahapatī ca gahapatāniyo ca antarā ca madhuraṁ antarā ca verañjaṁ addhānamaggappaṭipannā honti.	53	
PA_an_4:53.1.3	Atha kho bhagavā maggā okkamma aññatarasmiṁ rukkhamūle (…) nisīdi.	53	
PA_an_4:53.1.4	Addasaṁsu kho gahapatī ca gahapatāniyo ca bhagavantaṁ aññatarasmiṁ rukkhamūle nisinnaṁ.	53	
PA_an_4:53.1.5	Disvā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinne kho te gahapatī ca gahapatāniyo ca bhagavā etadavoca:	53	
PA_an_4:53.2.1	“Cattārome, gahapatayo, saṁvāsā.	53	
PA_an_4:53.2.2	Katame cattāro?	53	
PA_an_4:53.2.3	Chavo chavāya saddhiṁ saṁvasati,	53	
PA_an_4:53.2.4	chavo deviyā saddhiṁ saṁvasati,	53	
PA_an_4:53.2.5	devo chavāya saddhiṁ saṁvasati,	53	
PA_an_4:53.2.6	devo deviyā saddhiṁ saṁvasati.	53	
PA_an_4:53.3.1	Kathañca, gahapatayo, chavo chavāya saddhiṁ saṁvasati?	53	
PA_an_4:53.3.2_0	Idha, gahapatayo, sāmiko hoti pāṇātipātī adinnādāyī kāmesumicchācārī musāvādī surāmerayamajjapamādaṭṭhāyī	53	
PA_an_4:53.3.2_1	dussīlo pāpadhammo maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;	53	
PA_an_4:53.3.3_0	bhariyāpissa hoti pāṇātipātinī adinnādāyinī kāmesumicchācārinī musāvādinī surāmerayamajjapamādaṭṭhāyinī	53	
PA_an_4:53.3.3_1	dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.	53	
PA_an_4:53.3.4	Evaṁ kho, gahapatayo, chavo chavāya saddhiṁ saṁvasati.	53	
PA_an_4:53.4.1	Kathañca, gahapatayo, chavo deviyā saddhiṁ saṁvasati?	53	
PA_an_4:53.4.2_0	Idha, gahapatayo, sāmiko hoti pāṇātipātī adinnādāyī kāmesumicchācārī musāvādī surāmerayamajjapamādaṭṭhāyī	53	
PA_an_4:53.4.2_1	dussīlo pāpadhammo maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;	53	
PA_an_4:53.4.3_0	bhariyā khvassa hoti pāṇātipātā paṭiviratā adinnādānā paṭiviratā kāmesumicchācārā	53	
PA_an_4:53.4.3_1	paṭiviratā musāvādā paṭiviratā surāmerayamajjapamādaṭṭhānā paṭiviratā sīlavatī kalyāṇadhammā	53	
PA_an_4:53.4.3_2	vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.	53	
PA_an_4:53.4.4	Evaṁ kho, gahapatayo, chavo deviyā saddhiṁ saṁvasati.	53	
PA_an_4:53.5.1	Kathañca, gahapatayo, devo chavāya saddhiṁ saṁvasati?	53	
PA_an_4:53.5.2_0	Idha, gahapatayo, sāmiko hoti pāṇātipātā paṭivirato adinnādānā paṭivirato kāmesumicchācārā	53	
PA_an_4:53.5.2_1	paṭivirato musāvādā paṭivirato surāmerayamajjapamādaṭṭhānā paṭivirato sīlavā kalyāṇadhammo	53	
PA_an_4:53.5.2_2	vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;	53	
PA_an_4:53.5.3	bhariyā khvassa hoti pāṇātipātinī …pe… surāmerayamajjapamādaṭṭhāyinī dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.	53	
PA_an_4:53.5.4	Evaṁ kho, gahapatayo, devo chavāya saddhiṁ saṁvasati.	53	
PA_an_4:53.6.1	Kathañca, gahapatayo, devo deviyā saddhiṁ saṁvasati?	53	
PA_an_4:53.6.2	Idha, gahapatayo, sāmiko hoti pāṇātipātā paṭivirato …pe… sīlavā kalyāṇadhammo vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;	53	
PA_an_4:53.6.3_0	bhariyāpissa hoti pāṇātipātā paṭiviratā …pe… surāmerayamajjapamādaṭṭhānā paṭiviratā	53	
PA_an_4:53.6.3_1	sīlavatī kalyāṇadhammā vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.	53	
PA_an_4:53.6.4	Evaṁ kho, gahapatayo, devo deviyā saddhiṁ saṁvasati.	53	
PA_an_4:53.6.5	Ime kho, gahapatayo, cattāro saṁvāsāti.	53	
PA_an_4:53.7.1	Ubho ca honti dussīlā,	53	
PA_an_4:53.7.2	kadariyā paribhāsakā;	53	
PA_an_4:53.7.3	Te honti jānipatayo,	53	
PA_an_4:53.7.4	chavā saṁvāsamāgatā.	53	
PA_an_4:53.8.1	Sāmiko hoti dussīlo,	53	
PA_an_4:53.8.2	kadariyo paribhāsako;	53	
PA_an_4:53.8.3	Bhariyā sīlavatī hoti,	53	
PA_an_4:53.8.4	vadaññū vītamaccharā;	53	
PA_an_4:53.8.5	Sāpi devī saṁvasati,	53	
PA_an_4:53.8.6	chavena patinā saha.	53	
PA_an_4:53.9.1	Sāmiko sīlavā hoti,	53	
PA_an_4:53.9.2	vadaññū vītamaccharo;	53	
PA_an_4:53.9.3	Bhariyā hoti dussīlā,	53	
PA_an_4:53.9.4	kadariyā paribhāsikā;	53	
PA_an_4:53.9.5	Sāpi chavā saṁvasati,	53	
PA_an_4:53.9.6	devena patinā saha.	53	
PA_an_4:53.10.1	Ubho saddhā vadaññū ca,	53	
PA_an_4:53.10.2	saññatā dhammajīvino;	53	
PA_an_4:53.10.3	Te honti jānipatayo,	53	
PA_an_4:53.10.4	aññamaññaṁ piyaṁvadā.	53	
PA_an_4:53.11.1	Atthāsaṁ pacurā honti,	53	
PA_an_4:53.11.2	phāsukaṁ upajāyati;	53	
PA_an_4:53.11.3	Amittā dummanā honti,	53	
PA_an_4:53.11.4	ubhinnaṁ samasīlinaṁ.	53	
PA_an_4:53.12.1	Idha dhammaṁ caritvāna,	53	
PA_an_4:53.12.2	samasīlabbatā ubho;	53	
PA_an_4:53.12.3	Nandino devalokasmiṁ,	53	
PA_an_4:53.12.4	modanti kāmakāmino”ti.	53	
PA_an_4:53.12.5	Tatiyaṁ.	53	
PA_an_4:54.0.1	Aṅguttara Nikāya 4.54	54	
PA_an_4:54.0.2	6. Puññābhisandavagga	54	
PA_an_4:54.0.3	Dutiyasaṁvāsasutta	54	
PA_an_4:54.1.1	“Cattārome, bhikkhave, saṁvāsā.	54	
PA_an_4:54.1.2	Katame cattāro?	54	
PA_an_4:54.1.3	Chavo chavāya saddhiṁ saṁvasati,	54	
PA_an_4:54.1.4	chavo deviyā saddhiṁ saṁvasati,	54	
PA_an_4:54.1.5	devo chavāya saddhiṁ saṁvasati,	54	
PA_an_4:54.1.6	devo deviyā saddhiṁ saṁvasati.	54	
PA_an_4:54.2.1	Kathañca, bhikkhave, chavo chavāya saddhiṁ saṁvasati.	54	
PA_an_4:54.2.2_0	Idha, bhikkhave, sāmiko hoti pāṇātipātī adinnādāyī kāmesumicchācārī musāvādī pisuṇavāco	54	
PA_an_4:54.2.2_1	pharusavāco samphappalāpī abhijjhālu byāpannacitto micchādiṭṭhiko dussīlo pāpadhammo	54	
PA_an_4:54.2.2_2	maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;	54	
PA_an_4:54.2.3_0	bhariyāpissa hoti pāṇātipātinī adinnādāyinī kāmesumicchācārinī musāvādinī pisuṇavācā	54	
PA_an_4:54.2.3_1	pharusavācā samphappalāpinī abhijjhālunī byāpannacittā micchādiṭṭhikā dussīlā pāpadhammā	54	
PA_an_4:54.2.3_2	maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.	54	
PA_an_4:54.2.4	Evaṁ kho, bhikkhave, chavo chavāya saddhiṁ saṁvasati.	54	
PA_an_4:54.3.1	Kathañca, bhikkhave, chavo deviyā saddhiṁ saṁvasati?	54	
PA_an_4:54.3.2	Idha, bhikkhave, sāmiko hoti pāṇātipātī …pe… micchādiṭṭhiko dussīlo pāpadhammo maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;	54	
PA_an_4:54.3.3_0	bhariyā khvassa hoti pāṇātipātā paṭiviratā adinnādānā paṭiviratā kāmesumicchācārā	54	
PA_an_4:54.3.3_1	paṭiviratā musāvādā paṭiviratā pisuṇāya vācāya paṭiviratā pharusāya vācāya paṭiviratā	54	
PA_an_4:54.3.3_2	samphappalāpā paṭiviratā anabhijjhālunī abyāpannacittā sammādiṭṭhikā sīlavatī kalyāṇadhammā	54	
PA_an_4:54.3.3_3	vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.	54	
PA_an_4:54.3.4	Evaṁ kho, bhikkhave, chavo deviyā saddhiṁ saṁvasati.	54	
PA_an_4:54.4.1	Kathañca, bhikkhave, devo chavāya saddhiṁ saṁvasati?	54	
PA_an_4:54.4.2_0	Idha, bhikkhave, sāmiko hoti pāṇātipātā paṭivirato adinnādānā paṭivirato kāmesumicchācārā	54	
PA_an_4:54.4.2_1	paṭivirato musāvādā paṭivirato pisuṇāya vācāya paṭivirato pharusāya vācāya paṭivirato	54	
PA_an_4:54.4.2_2	samphappalāpā paṭivirato anabhijjhālu abyāpannacitto sammādiṭṭhiko sīlavā kalyāṇadhammo	54	
PA_an_4:54.4.2_3	vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;	54	
PA_an_4:54.4.3	bhariyā khvassa hoti pāṇātipātinī …pe… micchādiṭṭhikā dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.	54	
PA_an_4:54.4.4	Evaṁ kho, bhikkhave, devo chavāya saddhiṁ saṁvasati.	54	
PA_an_4:54.5.1	Kathañca, bhikkhave, devo deviyā saddhiṁ saṁvasati?	54	
PA_an_4:54.5.2	Idha, bhikkhave, sāmiko hoti pāṇātipātā paṭivirato …pe… sammādiṭṭhiko sīlavā kalyāṇadhammo vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;	54	
PA_an_4:54.5.3	bhariyāpissa hoti pāṇātipātā paṭiviratā …pe… sammādiṭṭhikā sīlavatī kalyāṇadhammā vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.	54	
PA_an_4:54.5.4	Evaṁ kho, bhikkhave, devo deviyā saddhiṁ saṁvasati.	54	
PA_an_4:54.5.5	Ime kho, bhikkhave, cattāro saṁvāsāti.	54	
PA_an_4:54.6.1	Ubho ca honti dussīlā,	54	
PA_an_4:54.6.2	kadariyā paribhāsakā;	54	
PA_an_4:54.6.3	Te honti jānipatayo,	54	
PA_an_4:54.6.4	chavā saṁvāsamāgatā.	54	
PA_an_4:54.7.1	Sāmiko hoti dussīlo,	54	
PA_an_4:54.7.2	kadariyo paribhāsako;	54	
PA_an_4:54.7.3	Bhariyā sīlavatī hoti,	54	
PA_an_4:54.7.4	vadaññū vītamaccharā;	54	
PA_an_4:54.7.5	Sāpi devī saṁvasati,	54	
PA_an_4:54.7.6	chavena patinā saha.	54	
PA_an_4:54.8.1	Sāmiko sīlavā hoti,	54	
PA_an_4:54.8.2	vadaññū vītamaccharo;	54	
PA_an_4:54.8.3	Bhariyā hoti dussīlā,	54	
PA_an_4:54.8.4	kadariyā paribhāsikā;	54	
PA_an_4:54.8.5	Sāpi chavā saṁvasati,	54	
PA_an_4:54.8.6	devena patinā saha.	54	
PA_an_4:54.9.1	Ubho saddhā vadaññū ca,	54	
PA_an_4:54.9.2	saññatā dhammajīvino;	54	
PA_an_4:54.9.3	Te honti jānipatayo,	54	
PA_an_4:54.9.4	aññamaññaṁ piyaṁvadā.	54	
PA_an_4:54.10.1	Atthāsaṁ pacurā honti,	54	
PA_an_4:54.10.2	phāsukaṁ upajāyati;	54	
PA_an_4:54.10.3	Amittā dummanā honti,	54	
PA_an_4:54.10.4	ubhinnaṁ samasīlinaṁ.	54	
PA_an_4:54.11.1	Idha dhammaṁ caritvāna,	54	
PA_an_4:54.11.2	samasīlabbatā ubho;	54	
PA_an_4:54.11.3	Nandino devalokasmiṁ,	54	
PA_an_4:54.11.4	modanti kāmakāmino”ti.	54	
PA_an_4:54.11.5	Catutthaṁ.	54	
PA_an_4:55.0.1	Aṅguttara Nikāya 4.55	55	
PA_an_4:55.0.2	6. Puññābhisandavagga	55	
PA_an_4:55.0.3	Paṭhamasamajīvīsutta	55	
PA_an_4:55.1.1	Evaṁ me sutaṁ—	55	
PA_an_4:55.1.2	ekaṁ samayaṁ bhagavā bhaggesu viharati susumāragire bhesakaḷāvane migadāye.	55	
PA_an_4:55.1.3	Atha kho bhagavā pubbaṇhasamayaṁ nivāsetvā pattacīvaramādāya yena nakulapituno gahapatissa nivesanaṁ tenupasaṅkami; upasaṅkamitvā paññatte āsane nisīdi.	55	
PA_an_4:55.1.4_0	Atha kho nakulapitā ca gahapati nakulamātā ca gahapatānī yena bhagavā tenupasaṅkamiṁsu;	55	
PA_an_4:55.1.4_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinno kho	55	
PA_an_4:55.1.4_2	nakulapitā gahapati bhagavantaṁ etadavoca:	55	
PA_an_4:55.2.1	“Yato me, bhante, nakulamātā gahapatānī daharasseva daharā ānītā, nābhijānāmi nakulamātaraṁ gahapatāniṁ manasāpi aticaritā, kuto pana kāyena.	55	
PA_an_4:55.2.2	Iccheyyāma mayaṁ, bhante, diṭṭhe ceva dhamme aññamaññaṁ passituṁ abhisamparāyañca aññamaññaṁ passitun”ti.	55	
PA_an_4:55.2.3	Nakulamātāpi kho gahapatānī bhagavantaṁ etadavoca:	55	
PA_an_4:55.2.4	“yatohaṁ, bhante, nakulapituno gahapatissa daharasseva daharā ānītā, nābhijānāmi nakulapitaraṁ gahapatiṁ manasāpi aticaritā, kuto pana kāyena.	55	
PA_an_4:55.2.5	Iccheyyāma mayaṁ, bhante, diṭṭhe ceva dhamme aññamaññaṁ passituṁ abhisamparāyañca aññamaññaṁ passitun”ti.	55	
PA_an_4:55.3.1_0	“Ākaṅkheyyuñce, gahapatayo, ubho jānipatayo diṭṭhe ceva dhamme aññamaññaṁ passituṁ	55	
PA_an_4:55.3.1_1	abhisamparāyañca aññamaññaṁ passituṁ ubhova assu samasaddhā samasīlā samacāgā samapaññā,	55	
PA_an_4:55.3.1_2	te diṭṭhe ceva dhamme aññamaññaṁ passanti abhisamparāyañca aññamaññaṁ passantīti.	55	
PA_an_4:55.4.1	Ubho saddhā vadaññū ca,	55	
PA_an_4:55.4.2	saññatā dhammajīvino;	55	
PA_an_4:55.4.3	Te honti jānipatayo,	55	
PA_an_4:55.4.4	aññamaññaṁ piyaṁvadā.	55	
PA_an_4:55.5.1	Atthāsaṁ pacurā honti,	55	
PA_an_4:55.5.2	phāsukaṁ upajāyati;	55	
PA_an_4:55.5.3	Amittā dummanā honti,	55	
PA_an_4:55.5.4	ubhinnaṁ samasīlinaṁ.	55	
PA_an_4:55.6.1	Idha dhammaṁ caritvāna,	55	
PA_an_4:55.6.2	samasīlabbatā ubho;	55	
PA_an_4:55.6.3	Nandino devalokasmiṁ,	55	
PA_an_4:55.6.4	modanti kāmakāmino”ti.	55	
PA_an_4:55.6.5	Pañcamaṁ.	55	
PA_an_4:56.0.1	Aṅguttara Nikāya 4.56	56	
PA_an_4:56.0.2	6. Puññābhisandavagga	56	
PA_an_4:56.0.3	Dutiyasamajīvīsutta	56	
PA_an_4:56.1.1_0	“Ākaṅkheyyuñce, bhikkhave, ubho jānipatayo diṭṭhe ceva dhamme aññamaññaṁ passituṁ	56	
PA_an_4:56.1.1_1	abhisamparāyañca aññamaññaṁ passituṁ ubhova assu samasaddhā samasīlā samacāgā samapaññā,	56	
PA_an_4:56.1.1_2	te diṭṭhe ceva dhamme aññamaññaṁ passanti abhisamparāyañca aññamaññaṁ passantīti.	56	
PA_an_4:56.2.1	Ubho saddhā vadaññū ca,	56	
PA_an_4:56.2.2	saññatā dhammajīvino;	56	
PA_an_4:56.2.3	Te honti jānipatayo,	56	
PA_an_4:56.2.4	aññamaññaṁ piyaṁvadā.	56	
PA_an_4:56.3.1	Atthāsaṁ pacurā honti,	56	
PA_an_4:56.3.2	phāsukaṁ upajāyati;	56	
PA_an_4:56.3.3	Amittā dummanā honti,	56	
PA_an_4:56.3.4	ubhinnaṁ samasīlinaṁ.	56	
PA_an_4:56.4.1	Idha dhammaṁ caritvāna,	56	
PA_an_4:56.4.2	samasīlabbatā ubho;	56	
PA_an_4:56.4.3	Nandino devalokasmiṁ,	56	
PA_an_4:56.4.4	modanti kāmakāmino”ti.	56	
PA_an_4:56.4.5	Chaṭṭhaṁ.	56	
PA_an_4:57.0.1	Aṅguttara Nikāya 4.57	57	
PA_an_4:57.0.2	6. Puññābhisandavagga	57	
PA_an_4:57.0.3	Suppavāsāsutta	57	
PA_an_4:57.1.1	Ekaṁ samayaṁ bhagavā koliyesu viharati pajjanikaṁ nāma koliyānaṁ nigamo.	57	
PA_an_4:57.1.2	Atha kho bhagavā pubbaṇhasamayaṁ nivāsetvā pattacīvaramādāya yena suppavāsāya koliyadhītuyā nivesanaṁ tenupasaṅkami; upasaṅkamitvā paññatte āsane nisīdi.	57	
PA_an_4:57.1.3	Atha kho suppavāsā koliyadhītā bhagavantaṁ paṇītena khādanīyena bhojanīyena sahatthā santappesi sampavāresi.	57	
PA_an_4:57.1.4	Atha kho suppavāsā koliyadhītā bhagavantaṁ bhuttāviṁ onītapattapāṇiṁ ekamantaṁ nisīdi.	57	
PA_an_4:57.1.5	Ekamantaṁ nisinnaṁ kho suppavāsaṁ koliyadhītaraṁ bhagavā etadavoca:	57	
PA_an_4:57.2.1	“Bhojanaṁ, suppavāse, dentī ariyasāvikā paṭiggāhakānaṁ cattāri ṭhānāni deti.	57	
PA_an_4:57.2.2	Katamāni cattāri?	57	
PA_an_4:57.2.3	Āyuṁ deti, vaṇṇaṁ deti, sukhaṁ deti, balaṁ deti.	57	
PA_an_4:57.2.4	Āyuṁ kho pana datvā āyussa bhāginī hoti dibbassa vā mānusassa vā.	57	
PA_an_4:57.2.5	Vaṇṇaṁ datvā vaṇṇassa bhāginī hoti dibbassa vā mānusassa vā.	57	
PA_an_4:57.2.6	Sukhaṁ datvā sukhassa bhāginī hoti dibbassa vā mānusassa vā.	57	
PA_an_4:57.2.7	Balaṁ datvā balassa bhāginī hoti dibbassa vā mānusassa vā.	57	
PA_an_4:57.2.8	Bhojanaṁ, suppavāse, dentī ariyasāvikā paṭiggāhakānaṁ imāni cattāri ṭhānāni detīti.	57	
PA_an_4:57.3.1	Susaṅkhataṁ bhojanaṁ yā dadāti,	57	
PA_an_4:57.3.2	Suciṁ paṇītaṁ rasasā upetaṁ;	57	
PA_an_4:57.3.3	Sā dakkhiṇā ujjugatesu dinnā,	57	
PA_an_4:57.3.4	Caraṇūpapannesu mahaggatesu;	57	
PA_an_4:57.3.5	Puññena puññaṁ saṁsandamānā,	57	
PA_an_4:57.3.6	Mahapphalā lokavidūna vaṇṇitā.	57	
PA_an_4:57.4.1	Etādisaṁ yaññamanussarantā,	57	
PA_an_4:57.4.2	Ye vedajātā vicaranti loke;	57	
PA_an_4:57.4.3	Vineyya maccheramalaṁ samūlaṁ,	57	
PA_an_4:57.4.4	Aninditā saggamupenti ṭhānan”ti.	57	
PA_an_4:57.4.5	Sattamaṁ.	57	
PA_an_4:58.0.1	Aṅguttara Nikāya 4.58	58	
PA_an_4:58.0.2	6. Puññābhisandavagga	58	
PA_an_4:58.0.3	Sudattasutta	58	
PA_an_4:58.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	58	
PA_an_4:58.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	58	
PA_an_4:58.2.1	“Bhojanaṁ, gahapati, dadamāno ariyasāvako paṭiggāhakānaṁ cattāri ṭhānāni deti.	58	
PA_an_4:58.2.2	Katamāni cattāri?	58	
PA_an_4:58.2.3	Āyuṁ deti, vaṇṇaṁ deti, sukhaṁ deti, balaṁ deti.	58	
PA_an_4:58.2.4	Āyuṁ kho pana datvā āyussa bhāgī hoti dibbassa vā mānusassa vā.	58	
PA_an_4:58.2.5	Vaṇṇaṁ datvā … sukhaṁ datvā … balaṁ datvā balassa bhāgī hoti dibbassa vā mānusassa vā.	58	
PA_an_4:58.2.6	Bhojanaṁ, gahapati, dadamāno ariyasāvako paṭiggāhakānaṁ imāni cattāri ṭhānāni detīti.	58	
PA_an_4:58.3.1	Yo saññatānaṁ paradattabhojinaṁ,	58	
PA_an_4:58.3.2	Kālena sakkacca dadāti bhojanaṁ;	58	
PA_an_4:58.3.3	Cattāri ṭhānāni anuppavecchati,	58	
PA_an_4:58.3.4	Āyuñca vaṇṇañca sukhaṁ balañca.	58	
PA_an_4:58.4.1	So āyudāyī vaṇṇadāyī,	58	
PA_an_4:58.4.2	sukhaṁ balaṁ dado naro;	58	
PA_an_4:58.4.3	Dīghāyu yasavā hoti,	58	
PA_an_4:58.4.4	yattha yatthūpapajjatī”ti.	58	
PA_an_4:58.4.5	Aṭṭhamaṁ.	58	
PA_an_4:59.0.1	Aṅguttara Nikāya 4.59	59	
PA_an_4:59.0.2	6. Puññābhisandavagga	59	
PA_an_4:59.0.3	Bhojanasutta	59	
PA_an_4:59.1.1	“Bhojanaṁ, bhikkhave, dadamāno dāyako paṭiggāhakānaṁ cattāri ṭhānāni deti.	59	
PA_an_4:59.1.2	Katamāni cattāri?	59	
PA_an_4:59.1.3	Āyuṁ deti, vaṇṇaṁ deti, sukhaṁ deti, balaṁ deti.	59	
PA_an_4:59.1.4	Āyuṁ kho pana datvā āyussa bhāgī hoti dibbassa vā mānusassa vā.	59	
PA_an_4:59.1.5	Vaṇṇaṁ datvā … sukhaṁ datvā … balaṁ datvā balassa bhāgī hoti dibbassa vā mānusassa vā.	59	
PA_an_4:59.1.6	Bhojanaṁ, bhikkhave, dadamāno dāyako paṭiggāhakānaṁ imāni cattāri ṭhānāni detīti.	59	
PA_an_4:59.2.1	Yo saññatānaṁ paradattabhojinaṁ,	59	
PA_an_4:59.2.2	Kālena sakkacca dadāti bhojanaṁ;	59	
PA_an_4:59.2.3	Cattāri ṭhānāni anuppavecchati,	59	
PA_an_4:59.2.4	Āyuñca vaṇṇañca sukhaṁ balañca.	59	
PA_an_4:59.3.1	So āyudāyī vaṇṇadāyī,	59	
PA_an_4:59.3.2	sukhaṁ balaṁ dado naro;	59	
PA_an_4:59.3.3	Dīghāyu yasavā hoti,	59	
PA_an_4:59.3.4	yattha yatthūpapajjatī”ti.	59	
PA_an_4:59.3.5	Navamaṁ.	59	
PA_an_4:60.0.1	Aṅguttara Nikāya 4.60	60	
PA_an_4:60.0.2	6. Puññābhisandavagga	60	
PA_an_4:60.0.3	Gihisāmīcisutta	60	
PA_an_4:60.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	60	
PA_an_4:60.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	60	
PA_an_4:60.2.1	“Catūhi kho, gahapati, dhammehi samannāgato ariyasāvako gihisāmīcipaṭipadaṁ paṭipanno hoti yasopaṭilābhiniṁ saggasaṁvattanikaṁ.	60	
PA_an_4:60.2.2	Katamehi catūhi?	60	
PA_an_4:60.2.3_0	Idha, gahapati, ariyasāvako bhikkhusaṅghaṁ paccupaṭṭhito hoti cīvarena, bhikkhusaṅghaṁ	60	
PA_an_4:60.2.3_1	paccupaṭṭhito hoti piṇḍapātena, bhikkhusaṅghaṁ paccupaṭṭhito hoti senāsanena, bhikkhusaṅghaṁ	60	
PA_an_4:60.2.3_2	paccupaṭṭhito hoti gilānappaccayabhesajjaparikkhārena.	60	
PA_an_4:60.2.4	Imehi kho, gahapati, catūhi dhammehi samannāgato ariyasāvako gihisāmīcipaṭipadaṁ paṭipanno hoti yasopaṭilābhiniṁ saggasaṁvattanikanti.	60	
PA_an_4:60.3.1	Gihisāmīcipaṭipadaṁ,	60	
PA_an_4:60.3.2	paṭipajjanti paṇḍitā;	60	
PA_an_4:60.3.3	Sammaggate sīlavante,	60	
PA_an_4:60.3.4	cīvarena upaṭṭhitā.	60	
PA_an_4:60.4.1	Piṇḍapātasayanena,	60	
PA_an_4:60.4.2	Gilānappaccayena ca;	60	
PA_an_4:60.4.3	Tesaṁ divā ca ratto ca,	60	
PA_an_4:60.4.4	Sadā puññaṁ pavaḍḍhati;	60	
PA_an_4:60.4.5	Saggañca kamatiṭṭhānaṁ,	60	
PA_an_4:60.4.6	Kammaṁ katvāna bhaddakan”ti.	60	
PA_an_4:60.4.7	Dasamaṁ.	60	
PA_an_4:60.4.8	Puññābhisandavaggo paṭhamo.	60	
PA_an_4:60.5.0	Tassuddānaṁ	60	
PA_an_4:60.5.1	Dve puññābhisandā dve ca,	60	
PA_an_4:60.5.2	saṁvāsā samajīvino;	60	
PA_an_4:60.5.3	Suppavāsā sudatto ca,	60	
PA_an_4:60.5.4	bhojanaṁ gihisāmicīti.	60	
PA_an_4:61.0.1	Aṅguttara Nikāya 4.61	61	
PA_an_4:61.0.2	7. Pattakammavagga	61	
PA_an_4:61.0.3	Pattakammasutta	61	
PA_an_4:61.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	61	
PA_an_4:61.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	61	
PA_an_4:61.2.1	“Cattārome, gahapati, dhammā iṭṭhā kantā manāpā dullabhā lokasmiṁ.	61	
PA_an_4:61.2.2	Katame cattāro?	61	
PA_an_4:61.2.3	Bhogā me uppajjantu sahadhammenāti, ayaṁ paṭhamo dhammo iṭṭho kanto manāpo dullabho lokasmiṁ.	61	
PA_an_4:61.3.1	Bhoge laddhā sahadhammena yaso me āgacchatu saha ñātīhi saha upajjhāyehīti, ayaṁ dutiyo dhammo iṭṭho kanto manāpo dullabho lokasmiṁ.	61	
PA_an_4:61.4.1	Bhoge laddhā sahadhammena yasaṁ laddhā saha ñātīhi saha upajjhāyehi ciraṁ jīvāmi dīghamāyuṁ pālemīti, ayaṁ tatiyo dhammo iṭṭho kanto manāpo dullabho lokasmiṁ.	61	
PA_an_4:61.5.1_0	Bhoge laddhā sahadhammena yasaṁ laddhā saha ñātīhi saha upajjhāyehi ciraṁ jīvitvā	61	
PA_an_4:61.5.1_1	dīghamāyuṁ pāletvā kāyassa bhedā paraṁ maraṇā sugatiṁ saggaṁ lokaṁ upapajjāmīti,	61	
PA_an_4:61.5.1_2	ayaṁ catuttho dhammo iṭṭho kanto manāpo dullabho lokasmiṁ.	61	
PA_an_4:61.5.2	Ime kho, gahapati, cattāro dhammā iṭṭhā kantā manāpā dullabhā lokasmiṁ.	61	
PA_an_4:61.6.1	Imesaṁ kho, gahapati, catunnaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ cattāro dhammā paṭilābhāya saṁvattanti.	61	
PA_an_4:61.6.2	Katame cattāro?	61	
PA_an_4:61.6.3	Saddhāsampadā, sīlasampadā, cāgasampadā, paññāsampadā.	61	
PA_an_4:61.7.1	Katamā ca, gahapati, saddhāsampadā?	61	
PA_an_4:61.7.2	Idha, gahapati, ariyasāvako saddho hoti, saddahati tathāgatassa bodhiṁ:	61	
PA_an_4:61.7.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṁ buddho bhagavā’ti.	61	
PA_an_4:61.7.4	Ayaṁ vuccati, gahapati, saddhāsampadā.	61	
PA_an_4:61.8.1	Katamā ca, gahapati, sīlasampadā?	61	
PA_an_4:61.8.2	Idha, gahapati, ariyasāvako pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	61	
PA_an_4:61.8.3	Ayaṁ vuccati, gahapati, sīlasampadā.	61	
PA_an_4:61.9.1	Katamā ca, gahapati, cāgasampadā?	61	
PA_an_4:61.9.2	Idha, gahapati, ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.	61	
PA_an_4:61.9.3	Ayaṁ vuccati, gahapati, cāgasampadā.	61	
PA_an_4:61.10.1	Katamā ca, gahapati, paññāsampadā?	61	
PA_an_4:61.10.2	Abhijjhāvisamalobhābhibhūtena, gahapati, cetasā viharanto akiccaṁ karoti, kiccaṁ aparādheti.	61	
PA_an_4:61.10.3	Akiccaṁ karonto kiccaṁ aparādhento yasā ca sukhā ca dhaṁsati.	61	
PA_an_4:61.10.4	Byāpādābhibhūtena, gahapati, cetasā viharanto akiccaṁ karoti, kiccaṁ aparādheti.	61	
PA_an_4:61.10.5	Akiccaṁ karonto kiccaṁ aparādhento yasā ca sukhā ca dhaṁsati.	61	
PA_an_4:61.10.6	Thinamiddhābhibhūtena, gahapati, cetasā viharanto akiccaṁ karoti kiccaṁ aparādheti.	61	
PA_an_4:61.10.7	Akiccaṁ karonto kiccaṁ aparādhento yasā ca sukhā ca dhaṁsati.	61	
PA_an_4:61.10.8	Uddhaccakukkuccābhibhūtena, gahapati, cetasā viharanto akiccaṁ karoti, kiccaṁ aparādheti.	61	
PA_an_4:61.10.9	Akiccaṁ karonto kiccaṁ aparādhento yasā ca sukhā ca dhaṁsati.	61	
PA_an_4:61.10.10	Vicikicchābhibhūtena, gahapati, cetasā viharanto akiccaṁ karoti, kiccaṁ aparādheti.	61	
PA_an_4:61.10.11	Akiccaṁ karonto kiccaṁ aparādhento yasā ca sukhā ca dhaṁsati.	61	
PA_an_4:61.11.1	Sa kho so, gahapati, ariyasāvako abhijjhāvisamalobho cittassa upakkilesoti, iti viditvā abhijjhāvisamalobhaṁ cittassa upakkilesaṁ pajahati.	61	
PA_an_4:61.11.2	Byāpādo cittassa upakkilesoti, iti viditvā byāpādaṁ cittassa upakkilesaṁ pajahati.	61	
PA_an_4:61.11.3	Thinamiddhaṁ cittassa upakkilesoti, iti viditvā thinamiddhaṁ cittassa upakkilesaṁ pajahati.	61	
PA_an_4:61.11.4	Uddhaccakukkuccaṁ cittassa upakkilesoti, iti viditvā uddhaccakukkuccaṁ cittassa upakkilesaṁ pajahati.	61	
PA_an_4:61.11.5	Vicikicchā cittassa upakkilesoti, iti viditvā vicikicchaṁ cittassa upakkilesaṁ pajahati.	61	
PA_an_4:61.12.1	Yato ca kho, gahapati, ariyasāvakassa abhijjhāvisamalobho cittassa upakkilesoti, iti viditvā abhijjhāvisamalobho cittassa upakkileso pahīno hoti.	61	
PA_an_4:61.12.2	Byāpādo cittassa upakkilesoti, iti viditvā byāpādo cittassa upakkileso pahīno hoti.	61	
PA_an_4:61.12.3	Thinamiddhaṁ cittassa upakkilesoti, iti viditvā thinamiddhaṁ cittassa upakkileso pahīno hoti.	61	
PA_an_4:61.12.4	Uddhaccakukkuccaṁ cittassa upakkilesoti, iti viditvā uddhaccakukkuccaṁ cittassa upakkileso pahīno hoti.	61	
PA_an_4:61.12.5	Vicikicchā cittassa upakkilesoti, iti viditvā vicikicchā cittassa upakkileso pahīno hoti.	61	
PA_an_4:61.12.6	Ayaṁ vuccati, gahapati, ariyasāvako mahāpañño puthupañño āpātadaso paññāsampanno.	61	
PA_an_4:61.12.7	Ayaṁ vuccati, gahapati, paññāsampadā.	61	
PA_an_4:61.12.8	Imesaṁ kho, gahapati, catunnaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ ime cattāro dhammā paṭilābhāya saṁvattanti.	61	
PA_an_4:61.13.1	Sa kho so, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi cattāri pattakammāni kattā hoti.	61	
PA_an_4:61.13.2	Katamāni cattāri?	61	
PA_an_4:61.13.3	Idha, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi attānaṁ sukheti pīṇeti sammā sukhaṁ pariharati.	61	
PA_an_4:61.13.4	Mātāpitaro sukheti pīṇeti sammā sukhaṁ pariharati.	61	
PA_an_4:61.13.5	Puttadāradāsakammakaraporise sukheti pīṇeti sammā sukhaṁ pariharati.	61	
PA_an_4:61.13.6	Mittāmacce sukheti pīṇeti sammā sukhaṁ pariharati.	61	
PA_an_4:61.13.7	Idamassa paṭhamaṁ ṭhānagataṁ hoti pattagataṁ āyatanaso paribhuttaṁ.	61	
PA_an_4:61.14.1_0	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi	61	
PA_an_4:61.14.1_1	sedāvakkhittehi dhammikehi dhammaladdhehi yā tā honti āpadā aggito vā udakato vā	61	
PA_an_4:61.14.1_2	rājato vā corato vā appiyato vā dāyādato, tathārūpāsu āpadāsu pariyodhāya saṁvattati.	61	
PA_an_4:61.14.2	Sotthiṁ attānaṁ karoti.	61	
PA_an_4:61.14.3	Idamassa dutiyaṁ ṭhānagataṁ hoti pattagataṁ āyatanaso paribhuttaṁ.	61	
PA_an_4:61.15.1	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi pañcabaliṁ kattā hoti—	61	
PA_an_4:61.15.2	ñātibaliṁ, atithibaliṁ, pubbapetabaliṁ, rājabaliṁ, devatābaliṁ.	61	
PA_an_4:61.15.3	Idamassa tatiyaṁ ṭhānagataṁ hoti pattagataṁ āyatanaso paribhuttaṁ.	61	
PA_an_4:61.16.1_0	Puna caparaṁ, gahapati, ariyasāvako uṭṭhānavīriyādhigatehi bhogehi bāhābalaparicitehi	61	
PA_an_4:61.16.1_1	sedāvakkhittehi dhammikehi dhammaladdhehi ye te samaṇabrāhmaṇā madappamādā paṭiviratā	61	
PA_an_4:61.16.1_2	khantisoracce niviṭṭhā ekamattānaṁ damenti, ekamattānaṁ samenti, ekamattānaṁ parinibbāpenti,	61	
PA_an_4:61.16.1_3	tathārūpesu samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.	61	
PA_an_4:61.16.2	Idamassa catutthaṁ ṭhānagataṁ hoti pattagataṁ āyatanaso paribhuttaṁ.	61	
PA_an_4:61.17.1	Sa kho so, gahapati, ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi imāni cattāri pattakammāni kattā hoti.	61	
PA_an_4:61.17.2	Yassa kassaci, gahapati, aññatra imehi catūhi pattakammehi bhogā parikkhayaṁ gacchanti, ime vuccanti, gahapati, bhogā aṭṭhānagatā apattagatā anāyatanaso paribhuttā.	61	
PA_an_4:61.17.3	Yassa kassaci, gahapati, imehi catūhi pattakammehi bhogā parikkhayaṁ gacchanti, ime vuccanti, gahapati, bhogā ṭhānagatā pattagatā āyatanaso paribhuttāti.	61	
PA_an_4:61.18.1	Bhuttā bhogā bhatā bhaccā,	61	
PA_an_4:61.18.2	Vitiṇṇā āpadāsu me;	61	
PA_an_4:61.18.3	Uddhaggā dakkhiṇā dinnā,	61	
PA_an_4:61.18.4	Atho pañcabalī katā;	61	
PA_an_4:61.18.5	Upaṭṭhitā sīlavanto,	61	
PA_an_4:61.18.6	Saññatā brahmacārayo.	61	
PA_an_4:61.19.1	Yadatthaṁ bhogaṁ iccheyya,	61	
PA_an_4:61.19.2	paṇḍito gharamāvasaṁ;	61	
PA_an_4:61.19.3	So me attho anuppatto,	61	
PA_an_4:61.19.4	kataṁ ananutāpiyaṁ.	61	
PA_an_4:61.20.1	Etaṁ anussaraṁ macco,	61	
PA_an_4:61.20.2	ariyadhamme ṭhito naro;	61	
PA_an_4:61.20.3	Idheva naṁ pasaṁsanti,	61	
PA_an_4:61.20.4	pecca sagge pamodatī”ti.	61	
PA_an_4:61.20.5	Paṭhamaṁ.	61	
PA_an_4:62.0.1	Aṅguttara Nikāya 4.62	62	
PA_an_4:62.0.2	7. Pattakammavagga	62	
PA_an_4:62.0.3	Ānaṇyasutta	62	
PA_an_4:62.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	62	
PA_an_4:62.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	62	
PA_an_4:62.2.1	“Cattārimāni, gahapati, sukhāni adhigamanīyāni gihinā kāmabhoginā kālena kālaṁ samayena samayaṁ upādāya.	62	
PA_an_4:62.2.2	Katamāni cattāri?	62	
PA_an_4:62.2.3	Atthisukhaṁ, bhogasukhaṁ, ānaṇyasukhaṁ, anavajjasukhaṁ.	62	
PA_an_4:62.3.1	Katamañca, gahapati, atthisukhaṁ?	62	
PA_an_4:62.3.2	Idha, gahapati, kulaputtassa bhogā honti uṭṭhānavīriyādhigatā bāhābalaparicitā sedāvakkhittā dhammikā dhammaladdhā.	62	
PA_an_4:62.3.3	So ‘bhogā me atthi uṭṭhānavīriyādhigatā bāhābalaparicitā sedāvakkhittā dhammikā dhammaladdhā’ti adhigacchati sukhaṁ, adhigacchati somanassaṁ.	62	
PA_an_4:62.3.4	Idaṁ vuccati, gahapati, atthisukhaṁ.	62	
PA_an_4:62.4.1	Katamañca, gahapati, bhogasukhaṁ?	62	
PA_an_4:62.4.2	Idha, gahapati, kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi paribhuñjati puññāni ca karoti.	62	
PA_an_4:62.4.3	So ‘uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi paribhuñjāmi puññāni ca karomī’ti adhigacchati sukhaṁ, adhigacchati somanassaṁ.	62	
PA_an_4:62.4.4	Idaṁ vuccati, gahapati, bhogasukhaṁ.	62	
PA_an_4:62.5.1	Katamañca, gahapati, ānaṇyasukhaṁ?	62	
PA_an_4:62.5.2	Idha, gahapati, kulaputto na kassaci kiñci dhāreti appaṁ vā bahuṁ vā.	62	
PA_an_4:62.5.3	So ‘na kassaci kiñci dhāremi appaṁ vā bahuṁ vā’ti adhigacchati sukhaṁ, adhigacchati somanassaṁ.	62	
PA_an_4:62.5.4	Idaṁ vuccati, gahapati, ānaṇyasukhaṁ.	62	
PA_an_4:62.6.1	Katamañca, gahapati, anavajjasukhaṁ?	62	
PA_an_4:62.6.2	Idha, gahapati, ariyasāvako anavajjena kāyakammena samannāgato hoti, anavajjena vacīkammena samannāgato hoti, anavajjena manokammena samannāgato hoti.	62	
PA_an_4:62.6.3	So ‘anavajjenamhi kāyakammena samannāgato, anavajjena vacīkammena samannāgato, anavajjena manokammena samannāgato’ti adhigacchati sukhaṁ, adhigacchati somanassaṁ.	62	
PA_an_4:62.6.4	Idaṁ vuccati, gahapati, anavajjasukhaṁ.	62	
PA_an_4:62.6.5	Imāni kho, gahapati, cattāri sukhāni adhigamanīyāni gihinā kāmabhoginā kālena kālaṁ samayena samayaṁ upādāyāti.	62	
PA_an_4:62.7.1	Ānaṇyasukhaṁ ñatvāna,	62	
PA_an_4:62.7.2	Atho atthisukhaṁ paraṁ;	62	
PA_an_4:62.7.3	Bhuñjaṁ bhogasukhaṁ macco,	62	
PA_an_4:62.7.4	Tato paññā vipassati.	62	
PA_an_4:62.8.1	Vipassamāno jānāti,	62	
PA_an_4:62.8.2	ubho bhoge sumedhaso;	62	
PA_an_4:62.8.3	Anavajjasukhassetaṁ,	62	
PA_an_4:62.8.4	kalaṁ nāgghati soḷasin”ti.	62	
PA_an_4:62.8.5	Dutiyaṁ.	62	
PA_an_4:63.0.1	Aṅguttara Nikāya 4.63	63	
PA_an_4:63.0.2	7. Pattakammavagga	63	
PA_an_4:63.0.3	Brahmasutta	63	
PA_an_4:63.1.1	“Sabrahmakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	63	
PA_an_4:63.1.2	Sapubbācariyakāni, bhikkhave, tāni kulāni, yesaṁ puttānaṁ mātāpitaro ajjhāgāre pūjitā honti.	63	
PA_an_4:63.1.3	Sapubbadevatāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	63	
PA_an_4:63.1.4	Sāhuneyyakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	63	
PA_an_4:63.2.1	Brahmāti, bhikkhave, mātāpitūnaṁ etaṁ adhivacanaṁ.	63	
PA_an_4:63.2.2	Pubbācariyāti, bhikkhave, mātāpitūnaṁ etaṁ adhivacanaṁ.	63	
PA_an_4:63.2.3	Pubbadevatāti, bhikkhave, mātāpitūnaṁ etaṁ adhivacanaṁ.	63	
PA_an_4:63.2.4	Āhuneyyāti, bhikkhave, mātāpitūnaṁ etaṁ adhivacanaṁ.	63	
PA_an_4:63.2.5	Taṁ kissa hetu?	63	
PA_an_4:63.2.6	Bahukārā, bhikkhave, mātāpitaro, puttānaṁ āpādakā posakā imassa lokassa dassetāroti.	63	
PA_an_4:63.3.1	Brahmāti mātāpitaro,	63	
PA_an_4:63.3.2	pubbācariyāti vuccare;	63	
PA_an_4:63.3.3	Āhuneyyā ca puttānaṁ,	63	
PA_an_4:63.3.4	pajāya anukampakā.	63	
PA_an_4:63.4.1	Tasmā hi ne namasseyya,	63	
PA_an_4:63.4.2	sakkareyya ca paṇḍito;	63	
PA_an_4:63.4.3	Annena atha pānena,	63	
PA_an_4:63.4.4	vatthena sayanena ca;	63	
PA_an_4:63.4.5	Ucchādanena nhāpanena,	63	
PA_an_4:63.4.6	pādānaṁ dhovanena ca.	63	
PA_an_4:63.5.1	Tāya naṁ pāricariyāya,	63	
PA_an_4:63.5.2	mātāpitūsu paṇḍitā;	63	
PA_an_4:63.5.3	Idheva naṁ pasaṁsanti,	63	
PA_an_4:63.5.4	pecca sagge pamodatī”ti.	63	
PA_an_4:63.5.5	Tatiyaṁ.	63	
PA_an_4:64.0.1	Aṅguttara Nikāya 4.64	64	
PA_an_4:64.0.2	7. Pattakammavagga	64	
PA_an_4:64.0.3	Nirayasutta	64	
PA_an_4:64.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	64	
PA_an_4:64.1.2	Katamehi catūhi?	64	
PA_an_4:64.1.3	Pāṇātipātī hoti, adinnādāyī hoti, kāmesumicchācārī hoti, musāvādī hoti—	64	
PA_an_4:64.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ nirayeti.	64	
PA_an_4:64.2.1	Pāṇātipāto adinnādānaṁ,	64	
PA_an_4:64.2.2	Musāvādo ca vuccati;	64	
PA_an_4:64.2.3	Paradāragamanañcāpi,	64	
PA_an_4:64.2.4	Nappasaṁsanti paṇḍitā”ti.	64	
PA_an_4:64.2.5	Catutthaṁ.	64	
PA_an_4:65.0.1	Aṅguttara Nikāya 4.65	65	
PA_an_4:65.0.2	7. Pattakammavagga	65	
PA_an_4:65.0.3	Rūpasutta	65	
PA_an_4:65.1.1	“Cattārome, bhikkhave, puggalā santo saṁvijjamānā lokasmiṁ.	65	
PA_an_4:65.1.2	Katame cattāro?	65	
PA_an_4:65.1.3	Rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasanno—	65	
PA_an_4:65.1.4	Ime kho, bhikkhave, cattāro puggalā santo saṁvijjamānā lokasminti.	65	
PA_an_4:65.2.1	Ye ca rūpe pamāṇiṁsu,	65	
PA_an_4:65.2.2	ye ca ghosena anvagū;	65	
PA_an_4:65.2.3	Chandarāgavasūpetā,	65	
PA_an_4:65.2.4	nābhijānanti te janā.	65	
PA_an_4:65.3.1	Ajjhattañca na jānāti,	65	
PA_an_4:65.3.2	bahiddhā ca na passati;	65	
PA_an_4:65.3.3	Samantāvaraṇo bālo,	65	
PA_an_4:65.3.4	sa ve ghosena vuyhati.	65	
PA_an_4:65.4.1	Ajjhattañca na jānāti,	65	
PA_an_4:65.4.2	bahiddhā ca vipassati;	65	
PA_an_4:65.4.3	Bahiddhā phaladassāvī,	65	
PA_an_4:65.4.4	sopi ghosena vuyhati.	65	
PA_an_4:65.5.1	Ajjhattañca pajānāti,	65	
PA_an_4:65.5.2	bahiddhā ca vipassati;	65	
PA_an_4:65.5.3	Vinīvaraṇadassāvī,	65	
PA_an_4:65.5.4	na so ghosena vuyhatī”ti.	65	
PA_an_4:65.5.5	Pañcamaṁ.	65	
PA_an_4:66.0.1	Aṅguttara Nikāya 4.66	66	
PA_an_4:66.0.2	7. Pattakammavagga	66	
PA_an_4:66.0.3	Sarāgasutta	66	
PA_an_4:66.1.1	“Cattārome, bhikkhave, puggalā santo saṁvijjamānā lokasmiṁ.	66	
PA_an_4:66.1.2	Katame cattāro?	66	
PA_an_4:66.1.3	Sarāgo, sadoso, samoho, samāno—	66	
PA_an_4:66.1.4	Ime kho, bhikkhave, cattāro puggalā santo saṁvijjamānā lokasminti.	66	
PA_an_4:66.2.1	Sārattā rajanīyesu,	66	
PA_an_4:66.2.2	Piyarūpābhinandino;	66	
PA_an_4:66.2.3	Mohena āvutā sattā,	66	
PA_an_4:66.2.4	Baddhā vaḍḍhenti bandhanaṁ.	66	
PA_an_4:66.3.1	Rāgajaṁ dosajañcāpi,	66	
PA_an_4:66.3.2	mohajaṁ cāpaviddasū;	66	
PA_an_4:66.3.3	Karontākusalaṁ kammaṁ,	66	
PA_an_4:66.3.4	savighātaṁ dukhudrayaṁ.	66	
PA_an_4:66.4.1	Avijjānivutā posā,	66	
PA_an_4:66.4.2	andhabhūtā acakkhukā;	66	
PA_an_4:66.4.3	Yathā dhammā tathā santā,	66	
PA_an_4:66.4.4	na tassevanti maññare”ti.	66	
PA_an_4:66.4.5	Chaṭṭhaṁ.	66	
PA_an_4:67.0.1	Aṅguttara Nikāya 4.67	67	
PA_an_4:67.0.2	7. Pattakammavagga	67	
PA_an_4:67.0.3	Ahirājasutta	67	
PA_an_4:67.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	67	
PA_an_4:67.1.2	Tena kho pana samayena sāvatthiyaṁ aññataro bhikkhu ahinā daṭṭho kālaṅkato hoti.	67	
PA_an_4:67.1.3	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	67	
PA_an_4:67.1.4	“idha, bhante, sāvatthiyaṁ aññataro bhikkhu ahinā daṭṭho kālaṅkato”ti.	67	
PA_an_4:67.2.1	“Na hi nūna so, bhikkhave, bhikkhu cattāri ahirājakulāni mettena cittena phari.	67	
PA_an_4:67.2.2	Sace hi so, bhikkhave, bhikkhu cattāri ahirājakulāni mettena cittena phareyya, na hi so, bhikkhave, bhikkhu ahinā daṭṭho kālaṁ kareyya.	67	
PA_an_4:67.3.1	Katamāni cattāri?	67	
PA_an_4:67.3.2	Virūpakkhaṁ ahirājakulaṁ, erāpathaṁ ahirājakulaṁ, chabyāputtaṁ ahirājakulaṁ, kaṇhāgotamakaṁ ahirājakulaṁ.	67	
PA_an_4:67.3.3	Na hi nūna so, bhikkhave, bhikkhu imāni cattāri ahirājakulāni mettena cittena phari.	67	
PA_an_4:67.3.4	Sace hi so, bhikkhave, bhikkhu imāni cattāri ahirājakulāni mettena cittena phareyya, na hi so, bhikkhave, bhikkhu ahinā daṭṭho kālaṁ kareyya.	67	
PA_an_4:67.4.1	Anujānāmi, bhikkhave, imāni cattāri ahirājakulāni mettena cittena pharituṁ attaguttiyā attarakkhāya attaparittāyāti.	67	
PA_an_4:67.5.1	Virūpakkhehi me mettaṁ,	67	
PA_an_4:67.5.2	Mettaṁ erāpathehi me;	67	
PA_an_4:67.5.3	Chabyāputtehi me mettaṁ,	67	
PA_an_4:67.5.4	Mettaṁ kaṇhāgotamakehi ca.	67	
PA_an_4:67.6.1	Apādakehi me mettaṁ,	67	
PA_an_4:67.6.2	mettaṁ dvipādakehi me;	67	
PA_an_4:67.6.3	Catuppadehi me mettaṁ,	67	
PA_an_4:67.6.4	mettaṁ bahuppadehi me.	67	
PA_an_4:67.7.1	Mā maṁ apādako hiṁsi,	67	
PA_an_4:67.7.2	mā maṁ hiṁsi dvipādako;	67	
PA_an_4:67.7.3	Mā maṁ catuppado hiṁsi,	67	
PA_an_4:67.7.4	mā maṁ hiṁsi bahuppado.	67	
PA_an_4:67.8.1	Sabbe sattā sabbe pāṇā,	67	
PA_an_4:67.8.2	sabbe bhūtā ca kevalā;	67	
PA_an_4:67.8.3	Sabbe bhadrāni passantu,	67	
PA_an_4:67.8.4	mā kañci pāpamāgamā.	67	
PA_an_4:67.9.1	Appamāṇo buddho,	67	
PA_an_4:67.9.2	Appamāṇo dhammo;	67	
PA_an_4:67.9.3	Appamāṇo saṅgho,	67	
PA_an_4:67.9.4	Pamāṇavantāni sarīsapāni.	67	
PA_an_4:67.10.1	Ahivicchikā satapadī,	67	
PA_an_4:67.10.2	Uṇṇanābhī sarabū mūsikā;	67	
PA_an_4:67.10.3	Katā me rakkhā katā me parittā,	67	
PA_an_4:67.10.4	Paṭikkamantu bhūtāni;	67	
PA_an_4:67.10.5	Sohaṁ namo bhagavato,	67	
PA_an_4:67.10.6	Namo sattannaṁ sammāsambuddhānan”ti.	67	
PA_an_4:67.10.7	Sattamaṁ.	67	
PA_an_4:68.0.1	Aṅguttara Nikāya 4.68	68	
PA_an_4:68.0.2	7. Pattakammavagga	68	
PA_an_4:68.0.3	Devadattasutta	68	
PA_an_4:68.1.1	Ekaṁ samayaṁ bhagavā rājagahe viharati gijjhakūṭe pabbate acirapakkante devadatte.	68	
PA_an_4:68.1.2	Tatra kho bhagavā devadattaṁ ārabbha bhikkhū āmantesi:	68	
PA_an_4:68.1.3	“attavadhāya, bhikkhave, devadattassa lābhasakkārasiloko udapādi.	68	
PA_an_4:68.1.4	Parābhavāya, bhikkhave, devadattassa lābhasakkārasiloko udapādi.	68	
PA_an_4:68.2.1	Seyyathāpi, bhikkhave, kadalī attavadhāya phalaṁ deti, parābhavāya phalaṁ deti;	68	
PA_an_4:68.2.2	evamevaṁ kho, bhikkhave, attavadhāya devadattassa lābhasakkārasiloko udapādi, parābhavāya devadattassa lābhasakkārasiloko udapādi.	68	
PA_an_4:68.3.1	Seyyathāpi, bhikkhave, veḷu attavadhāya phalaṁ deti, parābhavāya phalaṁ deti;	68	
PA_an_4:68.3.2	evamevaṁ kho, bhikkhave, attavadhāya devadattassa lābhasakkārasiloko udapādi, parābhavāya devadattassa lābhasakkārasiloko udapādi.	68	
PA_an_4:68.4.1	Seyyathāpi, bhikkhave, naḷo attavadhāya phalaṁ deti, parābhavāya phalaṁ deti;	68	
PA_an_4:68.4.2	evamevaṁ kho, bhikkhave, attavadhāya devadattassa lābhasakkārasiloko udapādi, parābhavāya devadattassa lābhasakkārasiloko udapādi.	68	
PA_an_4:68.5.1	Seyyathāpi, bhikkhave, assatarī attavadhāya gabbhaṁ gaṇhāti, parābhavāya gabbhaṁ gaṇhāti;	68	
PA_an_4:68.5.2	evamevaṁ kho, bhikkhave, attavadhāya devadattassa lābhasakkārasiloko udapādi, parābhavāya devadattassa lābhasakkārasiloko udapādīti.	68	
PA_an_4:68.6.1	Phalaṁ ve kadaliṁ hanti,	68	
PA_an_4:68.6.2	phalaṁ veḷuṁ phalaṁ naḷaṁ;	68	
PA_an_4:68.6.3	Sakkāro kāpurisaṁ hanti,	68	
PA_an_4:68.6.4	gabbho assatariṁ yathā”ti.	68	
PA_an_4:68.6.5	Aṭṭhamaṁ.	68	
PA_an_4:69.0.1	Aṅguttara Nikāya 4.69	69	
PA_an_4:69.0.2	7. Pattakammavagga	69	
PA_an_4:69.0.3	Padhānasutta	69	
PA_an_4:69.1.1	“Cattārimāni, bhikkhave, padhānāni.	69	
PA_an_4:69.1.2	Katamāni cattāri?	69	
PA_an_4:69.1.3	Saṁvarappadhānaṁ, pahānappadhānaṁ, bhāvanāppadhānaṁ, anurakkhaṇāppadhānaṁ.	69	
PA_an_4:69.1.4	Katamañca, bhikkhave, saṁvarappadhānaṁ?	69	
PA_an_4:69.1.5	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati.	69	
PA_an_4:69.1.6	Idaṁ vuccati, bhikkhave, saṁvarappadhānaṁ.	69	
PA_an_4:69.2.1	Katamañca, bhikkhave, pahānappadhānaṁ?	69	
PA_an_4:69.2.2	Idha, bhikkhave, bhikkhu uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati.	69	
PA_an_4:69.2.3	Idaṁ vuccati, bhikkhave, pahānappadhānaṁ.	69	
PA_an_4:69.3.1	Katamañca, bhikkhave, bhāvanāppadhānaṁ?	69	
PA_an_4:69.3.2	Idha, bhikkhave, bhikkhu anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati.	69	
PA_an_4:69.3.3	Idaṁ vuccati, bhikkhave, bhāvanāppadhānaṁ.	69	
PA_an_4:69.4.1	Katamañca, bhikkhave, anurakkhaṇāppadhānaṁ?	69	
PA_an_4:69.4.2_0	Idha, bhikkhave, bhikkhu uppannānaṁ kusalānaṁ dhammānaṁ ṭhitiyā asammosāya bhiyyobhāvāya	69	
PA_an_4:69.4.2_1	vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	69	
PA_an_4:69.4.3	Idaṁ vuccati, bhikkhave, anurakkhaṇāppadhānaṁ.	69	
PA_an_4:69.4.4	Imāni kho, bhikkhave, cattāri padhānānīti.	69	
PA_an_4:69.5.1	Saṁvaro ca pahānañca,	69	
PA_an_4:69.5.2	bhāvanā anurakkhaṇā;	69	
PA_an_4:69.5.3	Ete padhānā cattāro,	69	
PA_an_4:69.5.4	desitādiccabandhunā;	69	
PA_an_4:69.5.5	Yo hi bhikkhu idhātāpī,	69	
PA_an_4:69.5.6	khayaṁ dukkhassa pāpuṇe”ti.	69	
PA_an_4:69.5.7	Navamaṁ.	69	
PA_an_4:70.0.1	Aṅguttara Nikāya 4.70	70	
PA_an_4:70.0.2	7. Pattakammavagga	70	
PA_an_4:70.0.3	Adhammikasutta	70	
PA_an_4:70.1.1	“Yasmiṁ, bhikkhave, samaye rājāno adhammikā honti, rājāyuttāpi tasmiṁ samaye adhammikā honti.	70	
PA_an_4:70.1.2	Rājāyuttesu adhammikesu brāhmaṇagahapatikāpi tasmiṁ samaye adhammikā honti.	70	
PA_an_4:70.1.3	Brāhmaṇagahapatikesu adhammikesu negamajānapadāpi tasmiṁ samaye adhammikā honti.	70	
PA_an_4:70.1.4	Negamajānapadesu adhammikesu visamaṁ candimasūriyā parivattanti.	70	
PA_an_4:70.1.5	Visamaṁ candimasūriyesu parivattantesu visamaṁ nakkhattāni tārakarūpāni parivattanti.	70	
PA_an_4:70.1.6	Visamaṁ nakkhattesu tārakarūpesu parivattantesu visamaṁ rattindivā parivattanti.	70	
PA_an_4:70.1.7	Visamaṁ rattindivesu parivattantesu visamaṁ māsaddhamāsā parivattanti.	70	
PA_an_4:70.1.8	Visamaṁ māsaddhamāsesu parivattantesu visamaṁ utusaṁvaccharā parivattanti.	70	
PA_an_4:70.1.9	Visamaṁ utusaṁvaccharesu parivattantesu visamaṁ vātā vāyanti visamā apañjasā.	70	
PA_an_4:70.1.10	Visamaṁ vātesu vāyantesu visamesu apañjasesu devatā parikupitā bhavanti.	70	
PA_an_4:70.1.11	Devatāsu parikupitāsu devo na sammā dhāraṁ anuppavecchati.	70	
PA_an_4:70.1.12	Deve na sammā dhāraṁ anuppavecchante visamapākāni sassāni bhavanti.	70	
PA_an_4:70.1.13	Visamapākāni, bhikkhave, sassāni manussā paribhuñjantā appāyukā honti dubbaṇṇā ca bavhābādhā ca.	70	
PA_an_4:70.2.1	Yasmiṁ, bhikkhave, samaye rājāno dhammikā honti, rājāyuttāpi tasmiṁ samaye dhammikā honti.	70	
PA_an_4:70.2.2	Rājāyuttesu dhammikesu brāhmaṇagahapatikāpi tasmiṁ samaye dhammikā honti.	70	
PA_an_4:70.2.3	Brāhmaṇagahapatikesu dhammikesu negamajānapadāpi tasmiṁ samaye dhammikā honti.	70	
PA_an_4:70.2.4	Negamajānapadesu dhammikesu samaṁ candimasūriyā parivattanti.	70	
PA_an_4:70.2.5	Samaṁ candimasūriyesu parivattantesu samaṁ nakkhattāni tārakarūpāni parivattanti.	70	
PA_an_4:70.2.6	Samaṁ nakkhattesu tārakarūpesu parivattantesu samaṁ rattindivā parivattanti.	70	
PA_an_4:70.2.7	Samaṁ rattindivesu parivattantesu samaṁ māsaddhamāsā parivattanti.	70	
PA_an_4:70.2.8	Samaṁ māsaddhamāsesu parivattantesu samaṁ utusaṁvaccharā parivattanti.	70	
PA_an_4:70.2.9	Samaṁ utusaṁvaccharesu parivattantesu samaṁ vātā vāyanti samā pañjasā.	70	
PA_an_4:70.2.10	Samaṁ vātesu vāyantesu samesu pañjasesu devatā aparikupitā bhavanti.	70	
PA_an_4:70.2.11	Devatāsu aparikupitāsu devo sammā dhāraṁ anuppavecchati.	70	
PA_an_4:70.2.12	Deve sammā dhāraṁ anuppavecchante samapākāni sassāni bhavanti.	70	
PA_an_4:70.2.13	Samapākāni, bhikkhave, sassāni manussā paribhuñjantā dīghāyukā ca honti vaṇṇavanto ca balavanto ca appābādhā cāti.	70	
PA_an_4:70.3.1	Gunnañce taramānānaṁ,	70	
PA_an_4:70.3.2	jimhaṁ gacchati puṅgavo;	70	
PA_an_4:70.3.3	Sabbā tā jimhaṁ gacchanti,	70	
PA_an_4:70.3.4	nette jimhaṁ gate sati.	70	
PA_an_4:70.4.1	Evamevaṁ manussesu,	70	
PA_an_4:70.4.2	yo hoti seṭṭhasammato;	70	
PA_an_4:70.4.3	So ce adhammaṁ carati,	70	
PA_an_4:70.4.4	pageva itarā pajā;	70	
PA_an_4:70.4.5	Sabbaṁ raṭṭhaṁ dukkhaṁ seti,	70	
PA_an_4:70.4.6	rājā ce hoti adhammiko.	70	
PA_an_4:70.5.1	Gunnañce taramānānaṁ,	70	
PA_an_4:70.5.2	ujuṁ gacchati puṅgavo;	70	
PA_an_4:70.5.3	Sabbā tā ujuṁ gacchanti,	70	
PA_an_4:70.5.4	nette ujuṁ gate sati.	70	
PA_an_4:70.6.1	Evamevaṁ manussesu,	70	
PA_an_4:70.6.2	yo hoti seṭṭhasammato;	70	
PA_an_4:70.6.3	So sace dhammaṁ carati,	70	
PA_an_4:70.6.4	pageva itarā pajā;	70	
PA_an_4:70.6.5	Sabbaṁ raṭṭhaṁ sukhaṁ seti,	70	
PA_an_4:70.6.6	rājā ce hoti dhammiko”ti.	70	
PA_an_4:70.6.7	Dasamaṁ.	70	
PA_an_4:70.6.8	Pattakammavaggo dutiyo.	70	
PA_an_4:70.7.0	Tassuddānaṁ	70	
PA_an_4:70.7.1	Pattakammaṁ ānaṇyako,	70	
PA_an_4:70.7.2	Sabrahmanirayā rūpena pañcamaṁ;	70	
PA_an_4:70.7.3	Sarāgaahirājā devadatto,	70	
PA_an_4:70.7.4	Padhānaṁ adhammikena cāti.	70	
PA_an_4:71.0.1	Aṅguttara Nikāya 4.71	71	
PA_an_4:71.0.2	8. Apaṇṇakavagga	71	
PA_an_4:71.0.3	Padhānasutta	71	
PA_an_4:71.1.1	“Catūhi, bhikkhave, dhammehi samannāgato bhikkhu apaṇṇakappaṭipadaṁ paṭipanno hoti, yoni cassa āraddhā hoti āsavānaṁ khayāya.	71	
PA_an_4:71.1.2	Katamehi catūhi?	71	
PA_an_4:71.1.3	Idha, bhikkhave, bhikkhu sīlavā hoti, bahussuto hoti, āraddhavīriyo hoti, paññavā hoti.	71	
PA_an_4:71.1.4	Imehi kho, bhikkhave, catūhi dhammehi samannāgato bhikkhu apaṇṇakappaṭipadaṁ paṭipanno hoti, yoni cassa āraddhā hoti āsavānaṁ khayāyā”ti.	71	
PA_an_4:71.1.5	Paṭhamaṁ.	71	
PA_an_4:72.0.1	Aṅguttara Nikāya 4.72	72	
PA_an_4:72.0.2	8. Apaṇṇakavagga	72	
PA_an_4:72.0.3	Sammādiṭṭhisutta	72	
PA_an_4:72.1.1	“Catūhi, bhikkhave, dhammehi samannāgato bhikkhu apaṇṇakappaṭipadaṁ paṭipanno hoti, yoni cassa āraddhā hoti āsavānaṁ khayāya.	72	
PA_an_4:72.1.2	Katamehi catūhi?	72	
PA_an_4:72.1.3	Nekkhammavitakkena, abyāpādavitakkena, avihiṁsāvitakkena, sammādiṭṭhiyā—	72	
PA_an_4:72.1.4	imehi kho, bhikkhave, catūhi dhammehi samannāgato bhikkhu apaṇṇakappaṭipadaṁ paṭipanno hoti, yoni cassa āraddhā hoti āsavānaṁ khayāyā”ti.	72	
PA_an_4:72.1.5	Dutiyaṁ.	72	
PA_an_4:73.0.1	Aṅguttara Nikāya 4.73	73	
PA_an_4:73.0.2	8. Apaṇṇakavagga	73	
PA_an_4:73.0.3	Sappurisasutta	73	
PA_an_4:73.1.1	“Catūhi, bhikkhave, dhammehi samannāgato asappuriso veditabbo.	73	
PA_an_4:73.1.2	Katamehi catūhi?	73	
PA_an_4:73.1.3	Idha, bhikkhave, asappuriso yo hoti parassa avaṇṇo taṁ apuṭṭhopi pātu karoti, ko pana vādo puṭṭhassa.	73	
PA_an_4:73.1.4	Puṭṭho kho pana pañhābhinīto ahāpetvā alambitvā paripūraṁ vitthārena parassa avaṇṇaṁ bhāsitā hoti.	73	
PA_an_4:73.1.5	Veditabbametaṁ, bhikkhave, asappuriso ayaṁ bhavanti.	73	
PA_an_4:73.2.1	Puna caparaṁ, bhikkhave, asappuriso yo hoti parassa vaṇṇo taṁ puṭṭhopi na pātu karoti, ko pana vādo apuṭṭhassa.	73	
PA_an_4:73.2.2	Puṭṭho kho pana pañhābhinīto hāpetvā lambitvā aparipūraṁ avitthārena parassa vaṇṇaṁ bhāsitā hoti.	73	
PA_an_4:73.2.3	Veditabbametaṁ, bhikkhave, asappuriso ayaṁ bhavanti.	73	
PA_an_4:73.3.1	Puna caparaṁ, bhikkhave, asappuriso yo hoti attano avaṇṇo taṁ puṭṭhopi na pātu karoti, ko pana vādo apuṭṭhassa.	73	
PA_an_4:73.3.2	Puṭṭho kho pana pañhābhinīto hāpetvā lambitvā aparipūraṁ avitthārena attano avaṇṇaṁ bhāsitā hoti.	73	
PA_an_4:73.3.3	Veditabbametaṁ, bhikkhave, asappuriso ayaṁ bhavanti.	73	
PA_an_4:73.4.1	Puna caparaṁ, bhikkhave, asappuriso yo hoti attano vaṇṇo taṁ apuṭṭhopi pātu karoti, ko pana vādo puṭṭhassa.	73	
PA_an_4:73.4.2	Puṭṭho kho pana pañhābhinīto ahāpetvā alambitvā paripūraṁ vitthārena attano vaṇṇaṁ bhāsitā hoti.	73	
PA_an_4:73.4.3	Veditabbametaṁ, bhikkhave, asappuriso ayaṁ bhavanti.	73	
PA_an_4:73.4.4	Imehi kho, bhikkhave, catūhi dhammehi samannāgato asappuriso veditabbo.	73	
PA_an_4:73.5.1	Catūhi, bhikkhave, dhammehi samannāgato sappuriso veditabbo.	73	
PA_an_4:73.5.2	Katamehi catūhi?	73	
PA_an_4:73.5.3	Idha, bhikkhave, sappuriso yo hoti parassa avaṇṇo taṁ puṭṭhopi na pātu karoti, ko pana vādo apuṭṭhassa.	73	
PA_an_4:73.5.4	Puṭṭho kho pana pañhābhinīto hāpetvā lambitvā aparipūraṁ avitthārena parassa avaṇṇaṁ bhāsitā hoti.	73	
PA_an_4:73.5.5	Veditabbametaṁ, bhikkhave, sappuriso ayaṁ bhavanti.	73	
PA_an_4:73.6.1	Puna caparaṁ, bhikkhave, sappuriso yo hoti parassa vaṇṇo taṁ apuṭṭhopi pātu karoti, ko pana vādo puṭṭhassa.	73	
PA_an_4:73.6.2	Puṭṭho kho pana pañhābhinīto ahāpetvā alambitvā paripūraṁ vitthārena parassa vaṇṇaṁ bhāsitā hoti.	73	
PA_an_4:73.6.3	Veditabbametaṁ, bhikkhave, sappuriso ayaṁ bhavanti.	73	
PA_an_4:73.7.1	Puna caparaṁ, bhikkhave, sappuriso yo hoti attano avaṇṇo taṁ apuṭṭhopi pātu karoti, ko pana vādo puṭṭhassa.	73	
PA_an_4:73.7.2	Puṭṭho kho pana pañhābhinīto ahāpetvā alambitvā paripūraṁ vitthārena attano avaṇṇaṁ bhāsitā hoti.	73	
PA_an_4:73.7.3	Veditabbametaṁ, bhikkhave, sappuriso ayaṁ bhavanti.	73	
PA_an_4:73.8.1	Puna caparaṁ, bhikkhave, sappuriso yo hoti attano vaṇṇo taṁ puṭṭhopi na pātu karoti, ko pana vādo apuṭṭhassa.	73	
PA_an_4:73.8.2	Puṭṭho kho pana pañhābhinīto hāpetvā lambitvā aparipūraṁ avitthārena attano vaṇṇaṁ bhāsitā hoti.	73	
PA_an_4:73.8.3	Veditabbametaṁ, bhikkhave, sappuriso ayaṁ bhavanti.	73	
PA_an_4:73.8.4	Imehi kho, bhikkhave, catūhi dhammehi samannāgato sappuriso veditabbo.	73	
PA_an_4:73.9.1_0	Seyyathāpi, bhikkhave, vadhukā yaññadeva rattiṁ vā divaṁ vā ānītā hoti, tāvadevassā	73	
PA_an_4:73.9.1_1	tibbaṁ hirottappaṁ paccupaṭṭhitaṁ hoti sassuyāpi sasurepi sāmikepi antamaso dāsakammakaraporisesu.	73	
PA_an_4:73.9.2	Sā aparena samayena saṁvāsamanvāya vissāsamanvāya sassumpi sasurampi sāmikampi evamāha:	73	
PA_an_4:73.9.3	‘apetha, kiṁ pana tumhe jānāthā’ti.	73	
PA_an_4:73.9.4_0	Evamevaṁ kho, bhikkhave, idhekacco bhikkhu yaññadeva rattiṁ vā divaṁ vā agārasmā	73	
PA_an_4:73.9.4_1	anagāriyaṁ pabbajito hoti, tāvadevassa tibbaṁ hirottappaṁ paccupaṭṭhitaṁ hoti bhikkhūsu	73	
PA_an_4:73.9.4_2	bhikkhunīsu upāsakesu upāsikāsu antamaso ārāmikasamaṇuddesesu.	73	
PA_an_4:73.9.5	So aparena samayena saṁvāsamanvāya vissāsamanvāya ācariyampi upajjhāyampi evamāha:	73	
PA_an_4:73.9.6	‘apetha, kiṁ pana tumhe jānāthā’ti.	73	
PA_an_4:73.9.7	Tasmātiha, bhikkhave, evaṁ sikkhitabbaṁ:	73	
PA_an_4:73.9.8	‘adhunāgatavadhukāsamena cetasā viharissāmā’ti.	73	
PA_an_4:73.9.9	Evañhi vo, bhikkhave, sikkhitabban”ti.	73	
PA_an_4:73.9.10	Tatiyaṁ.	73	
PA_an_4:74.0.1	Aṅguttara Nikāya 4.74	74	
PA_an_4:74.0.2	8. Apaṇṇakavagga	74	
PA_an_4:74.0.3	Paṭhamaaggasutta	74	
PA_an_4:74.1.1	“Cattārimāni, bhikkhave, aggāni.	74	
PA_an_4:74.1.2	Katamāni cattāri?	74	
PA_an_4:74.1.3	Sīlaggaṁ, samādhiggaṁ, paññāggaṁ, vimuttaggaṁ—	74	
PA_an_4:74.1.4	Imāni kho, bhikkhave, cattāri aggānī”ti.	74	
PA_an_4:74.1.5	Catutthaṁ.	74	
PA_an_4:75.0.1	Aṅguttara Nikāya 4.75	75	
PA_an_4:75.0.2	8. Apaṇṇakavagga	75	
PA_an_4:75.0.3	Dutiyaaggasutta	75	
PA_an_4:75.1.1	“Cattārimāni, bhikkhave, aggāni.	75	
PA_an_4:75.1.2	Katamāni cattāri?	75	
PA_an_4:75.1.3	Rūpaggaṁ, vedanāggaṁ, saññāggaṁ, bhavaggaṁ—	75	
PA_an_4:75.1.4	Imāni kho, bhikkhave, cattāri aggānī”ti.	75	
PA_an_4:75.1.5	Pañcamaṁ.	75	
PA_an_4:76.0.1	Aṅguttara Nikāya 4.76	76	
PA_an_4:76.0.2	8. Apaṇṇakavagga	76	
PA_an_4:76.0.3	Kusinārasutta	76	
PA_an_4:76.1.1	Ekaṁ samayaṁ bhagavā kusinārāyaṁ viharati upavattane mallānaṁ sālavane antarena yamakasālānaṁ parinibbānasamaye.	76	
PA_an_4:76.1.2	Tatra kho bhagavā bhikkhū āmantesi:	76	
PA_an_4:76.1.3	“bhikkhavo”ti.	76	
PA_an_4:76.1.4	“Bhadante”ti te bhikkhū bhagavato paccassosuṁ.	76	
PA_an_4:76.1.5	Bhagavā etadavoca:	76	
PA_an_4:76.2.1	“Siyā kho pana, bhikkhave, ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā, pucchatha, bhikkhave, mā pacchā vippaṭisārino ahuvattha:	76	
PA_an_4:76.2.2	‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti.	76	
PA_an_4:76.2.3	Evaṁ vutte, te bhikkhū tuṇhī ahesuṁ.	76	
PA_an_4:76.3.1	Dutiyampi kho bhagavā bhikkhū āmantesi:	76	
PA_an_4:76.3.2	“siyā kho pana, bhikkhave, ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā, pucchatha, bhikkhave, mā pacchā vippaṭisārino ahuvattha:	76	
PA_an_4:76.3.3	‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti.	76	
PA_an_4:76.3.4	Dutiyampi kho te bhikkhū tuṇhī ahesuṁ.	76	
PA_an_4:76.4.1	Tatiyampi kho bhagavā bhikkhū āmantesi:	76	
PA_an_4:76.4.2	“siyā kho pana, bhikkhave, ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā, pucchatha, bhikkhave, mā pacchā vippaṭisārino ahuvattha:	76	
PA_an_4:76.4.3	‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti.	76	
PA_an_4:76.4.4	Tatiyampi kho te bhikkhū tuṇhī ahesuṁ.	76	
PA_an_4:76.5.1	Atha kho bhagavā bhikkhū āmantesi:	76	
PA_an_4:76.5.2	“siyā kho pana, bhikkhave, satthugāravenapi na puccheyyātha, sahāyakopi, bhikkhave, sahāyakassa ārocetū”ti.	76	
PA_an_4:76.5.3	Evaṁ vutte, te bhikkhū tuṇhī ahesuṁ.	76	
PA_an_4:76.5.4	Atha kho āyasmā ānando bhagavantaṁ etadavoca:	76	
PA_an_4:76.5.5	“acchariyaṁ, bhante, abbhutaṁ, bhante.	76	
PA_an_4:76.5.6	Evaṁ pasanno ahaṁ, bhante. Natthi imasmiṁ bhikkhusaṅghe ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā”ti.	76	
PA_an_4:76.6.1_0	“Pasādā kho tvaṁ, ānanda, vadesi. Ñāṇameva hettha, ānanda, tathāgatassa: ‘natthi	76	
PA_an_4:76.6.1_1	imasmiṁ bhikkhusaṅghe ekabhikkhussapi kaṅkhā vā vimati vā buddhe vā dhamme vā saṅghe	76	
PA_an_4:76.6.1_2	vā magge vā paṭipadāya vā’.	76	
PA_an_4:76.6.2	Imesañhi, ānanda, pañcannaṁ bhikkhusatānaṁ yo pacchimako bhikkhu so sotāpanno avinipātadhammo niyato sambodhiparāyaṇo”ti.	76	
PA_an_4:76.6.3	Chaṭṭhaṁ.	76	
PA_an_4:77.0.1	Aṅguttara Nikāya 4.77	77	
PA_an_4:77.0.2	8. Apaṇṇakavagga	77	
PA_an_4:77.0.3	Acinteyyasutta	77	
PA_an_4:77.1.1	“Cattārimāni, bhikkhave, acinteyyāni, na cintetabbāni; yāni cintento ummādassa vighātassa bhāgī assa.	77	
PA_an_4:77.1.2	Katamāni cattāri?	77	
PA_an_4:77.1.3	Buddhānaṁ, bhikkhave, buddhavisayo acinteyyo, na cintetabbo;	77	
PA_an_4:77.1.4	yaṁ cintento ummādassa vighātassa bhāgī assa.	77	
PA_an_4:77.1.5	Jhāyissa, bhikkhave, jhānavisayo acinteyyo, na cintetabbo;	77	
PA_an_4:77.1.6	yaṁ cintento ummādassa vighātassa bhāgī assa.	77	
PA_an_4:77.1.7	Kammavipāko, bhikkhave, acinteyyo, na cintetabbo;	77	
PA_an_4:77.1.8	yaṁ cintento ummādassa vighātassa bhāgī assa.	77	
PA_an_4:77.1.9	Lokacintā, bhikkhave, acinteyyā, na cintetabbā;	77	
PA_an_4:77.1.10	yaṁ cintento ummādassa vighātassa bhāgī assa.	77	
PA_an_4:77.1.11	Imāni kho, bhikkhave, cattāri acinteyyāni, na cintetabbāni; yāni cintento ummādassa vighātassa bhāgī assā”ti.	77	
PA_an_4:77.1.12	Sattamaṁ.	77	
PA_an_4:78.0.1	Aṅguttara Nikāya 4.78	78	
PA_an_4:78.0.2	8. Apaṇṇakavagga	78	
PA_an_4:78.0.3	Dakkhiṇasutta	78	
PA_an_4:78.1.1	“Catasso imā, bhikkhave, dakkhiṇā visuddhiyo.	78	
PA_an_4:78.1.2	Katamā catasso?	78	
PA_an_4:78.1.3	Atthi, bhikkhave, dakkhiṇā dāyakato visujjhati, no paṭiggāhakato;	78	
PA_an_4:78.1.4	atthi, bhikkhave, dakkhiṇā paṭiggāhakato visujjhati, no dāyakato;	78	
PA_an_4:78.1.5	atthi, bhikkhave, dakkhiṇā neva dāyakato visujjhati, no paṭiggāhakato;	78	
PA_an_4:78.1.6	atthi, bhikkhave, dakkhiṇā dāyakato ceva visujjhati paṭiggāhakato ca.	78	
PA_an_4:78.2.1	Kathañca, bhikkhave, dakkhiṇā dāyakato visujjhati, no paṭiggāhakato?	78	
PA_an_4:78.2.2	Idha, bhikkhave, dāyako hoti sīlavā kalyāṇadhammo; paṭiggāhakā honti dussīlā pāpadhammā.	78	
PA_an_4:78.2.3	Evaṁ kho, bhikkhave, dakkhiṇā dāyakato visujjhati, no paṭiggāhakato.	78	
PA_an_4:78.3.1	Kathañca, bhikkhave, dakkhiṇā paṭiggāhakato visujjhati, no dāyakato?	78	
PA_an_4:78.3.2	Idha, bhikkhave, dāyako hoti dussīlo pāpadhammo; paṭiggāhakā honti sīlavanto kalyāṇadhammā.	78	
PA_an_4:78.3.3	Evaṁ kho, bhikkhave, dakkhiṇā paṭiggāhakato visujjhati, no dāyakato.	78	
PA_an_4:78.4.1	Kathañca, bhikkhave, dakkhiṇā neva dāyakato visujjhati, no paṭiggāhakato?	78	
PA_an_4:78.4.2	Idha, bhikkhave, dāyako hoti dussīlo pāpadhammo; paṭiggāhakāpi honti dussīlā pāpadhammā.	78	
PA_an_4:78.4.3	Evaṁ kho, bhikkhave, dakkhiṇā neva dāyakato visujjhati, no paṭiggāhakato.	78	
PA_an_4:78.5.1	Kathañca, bhikkhave, dakkhiṇā dāyakato ceva visujjhati paṭiggāhakato ca?	78	
PA_an_4:78.5.2	Idha, bhikkhave, dāyako hoti sīlavā kalyāṇadhammo; paṭiggāhakāpi honti sīlavanto kalyāṇadhammā.	78	
PA_an_4:78.5.3	Evaṁ kho, bhikkhave, dakkhiṇā dāyakato ceva visujjhati paṭiggāhakato ca.	78	
PA_an_4:78.5.4	Imā kho, bhikkhave, catasso dakkhiṇā visuddhiyo”ti.	78	
PA_an_4:78.5.5	Aṭṭhamaṁ.	78	
PA_an_4:79.0.1	Aṅguttara Nikāya 4.79	79	
PA_an_4:79.0.2	8. Apaṇṇakavagga	79	
PA_an_4:79.0.3	Vaṇijjasutta	79	
PA_an_4:79.1.1	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā sāriputto bhagavantaṁ etadavoca:	79	
PA_an_4:79.1.2	“ko nu kho, bhante, hetu ko paccayo, yena midhekaccassa tādisāva vaṇijjā payuttā chedagāminī hoti?	79	
PA_an_4:79.1.3	Ko pana, bhante, hetu ko paccayo, yena midhekaccassa tādisāva vaṇijjā payuttā na yathādhippāyā hoti?	79	
PA_an_4:79.1.4	Ko nu kho, bhante, hetu ko paccayo, yena midhekaccassa tādisāva vaṇijjā payuttā yathādhippāyā hoti?	79	
PA_an_4:79.1.5	Ko pana, bhante, hetu ko paccayo, yena midhekaccassa tādisāva vaṇijjā payuttā parādhippāyā hotī”ti?	79	
PA_an_4:79.2.1	“Idha, sāriputta, ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante, paccayenā’ti. So yena pavāreti taṁ na deti.	79	
PA_an_4:79.2.2	So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti chedagāminī.	79	
PA_an_4:79.3.1	Idha pana, sāriputta, ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante, paccayenā’ti. So yena pavāreti taṁ na yathādhippāyaṁ deti.	79	
PA_an_4:79.3.2	So ce tato cuto itthattaṁ āgacchati, so yaññadeva vaṇijjaṁ payojeti, sāssa na hoti yathādhippāyā.	79	
PA_an_4:79.4.1	Idha pana, sāriputta, ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante, paccayenā’ti. So yena pavāreti taṁ yathādhippāyaṁ deti.	79	
PA_an_4:79.4.2	So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti yathādhippāyā.	79	
PA_an_4:79.5.1	Idha, sāriputta, ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante, paccayenā’ti. So yena pavāreti taṁ parādhippāyaṁ deti.	79	
PA_an_4:79.5.2	So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti parādhippāyā.	79	
PA_an_4:79.6.1	Ayaṁ kho, sāriputta, hetu ayaṁ paccayo, yena midhekaccassa tādisāva vaṇijjā payuttā chedagāminī hoti.	79	
PA_an_4:79.6.2	Ayaṁ pana, sāriputta, hetu ayaṁ paccayo, yena midhekaccassa tādisāva vaṇijjā payuttā na yathādhippāyā hoti.	79	
PA_an_4:79.6.3	Ayaṁ kho pana, sāriputta, hetu ayaṁ paccayo, yena midhekaccassa tādisāva vaṇijjā payuttā yathādhippāyā hoti.	79	
PA_an_4:79.6.4	Ayaṁ pana, sāriputta, hetu ayaṁ paccayo, yena midhekaccassa tādisāva vaṇijjā payuttā parādhippāyā hotī”ti.	79	
PA_an_4:79.6.5	Navamaṁ.	79	
PA_an_4:80.0.1	Aṅguttara Nikāya 4.80	80	
PA_an_4:80.0.2	8. Apaṇṇakavagga	80	
PA_an_4:80.0.3	Kambojasutta	80	
PA_an_4:80.1.1	Ekaṁ samayaṁ bhagavā kosambiyaṁ viharati ghositārāme.	80	
PA_an_4:80.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	80	
PA_an_4:80.2.1	“Ko nu kho, bhante, hetu ko paccayo, yena mātugāmo neva sabhāyaṁ nisīdati, na kammantaṁ payojeti, na kambojaṁ gacchatī”ti?	80	
PA_an_4:80.2.2	“Kodhano, ānanda, mātugāmo;	80	
PA_an_4:80.2.3	issukī, ānanda, mātugāmo;	80	
PA_an_4:80.2.4	maccharī, ānanda, mātugāmo;	80	
PA_an_4:80.2.5	duppañño, ānanda, mātugāmo—	80	
PA_an_4:80.2.6	ayaṁ kho, ānanda, hetu ayaṁ paccayo, yena mātugāmo neva sabhāyaṁ nisīdati, na kammantaṁ payojeti, na kambojaṁ gacchatī”ti.	80	
PA_an_4:80.2.7	Dasamaṁ.	80	
PA_an_4:80.2.8	Apaṇṇakavaggo tatiyo.	80	
PA_an_4:80.3.0	Tassuddānaṁ	80	
PA_an_4:80.3.1	Padhānaṁ diṭṭhisappurisa,	80	
PA_an_4:80.3.2	Vadhukā dve ca honti aggāni;	80	
PA_an_4:80.3.3	Kusināraacinteyyā,	80	
PA_an_4:80.3.4	Dakkhiṇā ca vaṇijjā kambojanti.	80	
PA_an_4:81.0.1	Aṅguttara Nikāya 4.81	81	
PA_an_4:81.0.2	9. Macalavagga	81	
PA_an_4:81.0.3	Pāṇātipātasutta	81	
PA_an_4:81.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	81	
PA_an_4:81.1.2	Katamehi catūhi?	81	
PA_an_4:81.1.3	Pāṇātipātī hoti, adinnādāyī hoti, kāmesumicchācārī hoti, musāvādī hoti—	81	
PA_an_4:81.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	81	
PA_an_4:81.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	81	
PA_an_4:81.2.2	Katamehi catūhi?	81	
PA_an_4:81.2.3	Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti—	81	
PA_an_4:81.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	81	
PA_an_4:81.2.5	Paṭhamaṁ.	81	
PA_an_4:82.0.1	Aṅguttara Nikāya 4.82	82	
PA_an_4:82.0.2	9. Macalavagga	82	
PA_an_4:82.0.3	Musāvādasutta	82	
PA_an_4:82.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	82	
PA_an_4:82.1.2	Katamehi catūhi?	82	
PA_an_4:82.1.3	Musāvādī hoti, pisuṇavāco hoti, pharusavāco hoti, samphappalāpī hoti—	82	
PA_an_4:82.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	82	
PA_an_4:82.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	82	
PA_an_4:82.2.2	Katamehi catūhi?	82	
PA_an_4:82.2.3	Musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti—	82	
PA_an_4:82.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	82	
PA_an_4:82.2.5	Dutiyaṁ.	82	
PA_an_4:83.0.1	Aṅguttara Nikāya 4.83	83	
PA_an_4:83.0.2	9. Macalavagga	83	
PA_an_4:83.0.3	Avaṇṇārahasutta	83	
PA_an_4:83.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	83	
PA_an_4:83.1.2	Katamehi catūhi?	83	
PA_an_4:83.1.3	Ananuvicca apariyogāhetvā avaṇṇārahassa vaṇṇaṁ bhāsati,	83	
PA_an_4:83.1.4	ananuvicca apariyogāhetvā vaṇṇārahassa avaṇṇaṁ bhāsati,	83	
PA_an_4:83.1.5	ananuvicca apariyogāhetvā appasādanīye ṭhāne pasādaṁ upadaṁseti, ananuvicca apariyogāhetvā pasādanīye ṭhāne appasādaṁ upadaṁseti—	83	
PA_an_4:83.1.6	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	83	
PA_an_4:83.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	83	
PA_an_4:83.2.2	Katamehi catūhi?	83	
PA_an_4:83.2.3	Anuvicca pariyogāhetvā avaṇṇārahassa avaṇṇaṁ bhāsati,	83	
PA_an_4:83.2.4	anuvicca pariyogāhetvā vaṇṇārahassa vaṇṇaṁ bhāsati,	83	
PA_an_4:83.2.5	anuvicca pariyogāhetvā appasādanīye ṭhāne appasādaṁ upadaṁseti	83	
PA_an_4:83.2.6	anuvicca pariyogāhetvā pasādanīye ṭhāne pasādaṁ upadaṁseti—	83	
PA_an_4:83.2.7	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	83	
PA_an_4:83.2.8	Tatiyaṁ.	83	
PA_an_4:84.0.1	Aṅguttara Nikāya 4.84	84	
PA_an_4:84.0.2	9. Macalavagga	84	
PA_an_4:84.0.3	Kodhagarusutta	84	
PA_an_4:84.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	84	
PA_an_4:84.1.2	Katamehi catūhi?	84	
PA_an_4:84.1.3	Kodhagaru hoti na saddhammagaru, makkhagaru hoti na saddhammagaru, lābhagaru hoti na saddhammagaru, sakkāragaru hoti na saddhammagaru—	84	
PA_an_4:84.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	84	
PA_an_4:84.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	84	
PA_an_4:84.2.2	Katamehi catūhi?	84	
PA_an_4:84.2.3	Saddhammagaru hoti na kodhagaru, saddhammagaru hoti na makkhagaru, saddhammagaru hoti na lābhagaru, saddhammagaru hoti na sakkāragaru—	84	
PA_an_4:84.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	84	
PA_an_4:84.2.5	Catutthaṁ.	84	
PA_an_4:85.0.1	Aṅguttara Nikāya 4.85	85	
PA_an_4:85.0.2	9. Macalavagga	85	
PA_an_4:85.0.3	Tamotamasutta	85	
PA_an_4:85.1.1	“Cattārome, bhikkhave, puggalā santo saṁvijjamānā lokasmiṁ.	85	
PA_an_4:85.1.2	Katame cattāro?	85	
PA_an_4:85.1.3	Tamo tamaparāyaṇo,	85	
PA_an_4:85.1.4	tamo jotiparāyaṇo,	85	
PA_an_4:85.1.5	joti tamaparāyaṇo,	85	
PA_an_4:85.1.6	joti jotiparāyaṇo.	85	
PA_an_4:85.2.1	Kathañca, bhikkhave, puggalo tamo hoti tamaparāyaṇo?	85	
PA_an_4:85.2.2_0	Idha, bhikkhave, ekacco puggalo nīce kule paccājāto hoti—caṇḍālakule vā venakule	85	
PA_an_4:85.2.2_1	vā nesādakule vā rathakārakule vā pukkusakule vā dalidde appannapānabhojane kasiravuttike,	85	
PA_an_4:85.2.2_2	yattha kasirena ghāsacchādo labbhati.	85	
PA_an_4:85.2.3_0	So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato	85	
PA_an_4:85.2.3_1	vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	85	
PA_an_4:85.2.4	So kāyena duccaritaṁ carati, vācāya duccaritaṁ carati, manasā duccaritaṁ carati.	85	
PA_an_4:85.2.5	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	85	
PA_an_4:85.2.6	Evaṁ kho, bhikkhave, puggalo tamo hoti tamaparāyaṇo.	85	
PA_an_4:85.3.1	Kathañca, bhikkhave, puggalo tamo hoti jotiparāyaṇo?	85	
PA_an_4:85.3.2_0	Idha, bhikkhave, ekacco puggalo nīce kule paccājāto hoti—caṇḍālakule vā venakule	85	
PA_an_4:85.3.2_1	vā nesādakule vā rathakārakule vā pukkusakule vā dalidde appannapānabhojane kasiravuttike,	85	
PA_an_4:85.3.2_2	yattha kasirena ghāsacchādo labbhati;	85	
PA_an_4:85.3.3_0	so ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato	85	
PA_an_4:85.3.3_1	vā na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	85	
PA_an_4:85.3.4	So kāyena sucaritaṁ carati, vācāya sucaritaṁ carati, manasā sucaritaṁ carati.	85	
PA_an_4:85.3.5	So kāyena sucaritaṁ caritvā, vācāya sucaritaṁ caritvā, manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.	85	
PA_an_4:85.3.6	Evaṁ kho, bhikkhave, puggalo tamo hoti jotiparāyaṇo.	85	
PA_an_4:85.4.1	Kathañca, bhikkhave, puggalo joti hoti tamaparāyaṇo?	85	
PA_an_4:85.4.2_0	Idha, bhikkhave, ekacco puggalo ucce kule paccājāto hoti—khattiyamahāsālakule vā	85	
PA_an_4:85.4.2_1	brāhmaṇamahāsālakule vā gahapatimahāsālakule vā aḍḍhe mahaddhane mahābhoge pahūtajātarūparajate	85	
PA_an_4:85.4.2_2	pahūtavittūpakaraṇe pahūtadhanadhaññe;	85	
PA_an_4:85.4.3	so ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	85	
PA_an_4:85.4.4	So kāyena duccaritaṁ carati, vācāya duccaritaṁ carati, manasā duccaritaṁ carati.	85	
PA_an_4:85.4.5	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	85	
PA_an_4:85.4.6	Evaṁ kho, bhikkhave, puggalo joti hoti tamaparāyaṇo.	85	
PA_an_4:85.5.1	Kathañca, bhikkhave, puggalo joti hoti jotiparāyaṇo?	85	
PA_an_4:85.5.2_0	Idha, bhikkhave, ekacco puggalo ucce kule paccājāto hoti—khattiyamahāsālakule vā	85	
PA_an_4:85.5.2_1	brāhmaṇamahāsālakule vā gahapatimahāsālakule vā aḍḍhe mahaddhane mahābhoge pahūtajātarūparajate	85	
PA_an_4:85.5.2_2	pahūtavittūpakaraṇe pahūtadhanadhaññe;	85	
PA_an_4:85.5.3	so ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	85	
PA_an_4:85.5.4	So kāyena sucaritaṁ carati, vācāya sucaritaṁ carati, manasā sucaritaṁ carati.	85	
PA_an_4:85.5.5	So kāyena sucaritaṁ caritvā, vācāya sucaritaṁ caritvā, manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.	85	
PA_an_4:85.5.6	Evaṁ kho, bhikkhave, puggalo joti hoti jotiparāyaṇo.	85	
PA_an_4:85.5.7	Ime kho, bhikkhave, cattāro puggalā santo saṁvijjamānā lokasmin”ti.	85	
PA_an_4:85.5.8	Pañcamaṁ.	85	
PA_an_4:86.0.1	Aṅguttara Nikāya 4.86	86	
PA_an_4:86.0.2	9. Macalavagga	86	
PA_an_4:86.0.3	Oṇatoṇatasutta	86	
PA_an_4:86.1.1	“Cattārome, bhikkhave, puggalā santo saṁvijjamānā lokasmiṁ.	86	
PA_an_4:86.1.2	Katame cattāro?	86	
PA_an_4:86.1.3	Oṇatoṇato,	86	
PA_an_4:86.1.4	oṇatuṇṇato,	86	
PA_an_4:86.1.5	uṇṇatoṇato,	86	
PA_an_4:86.1.6	uṇṇatuṇṇato.	86	
PA_an_4:86.1.7	… Ime kho, bhikkhave, cattāro puggalā santo saṁvijjamānā lokasmin”ti.	86	
PA_an_4:86.1.8	Chaṭṭhaṁ.	86	
PA_an_4:87.0.1	Aṅguttara Nikāya 4.87	87	
PA_an_4:87.0.2	9. Macalavagga	87	
PA_an_4:87.0.3	Puttasutta	87	
PA_an_4:87.1.1	“Cattārome, bhikkhave, puggalā santo saṁvijjamānā lokasmiṁ.	87	
PA_an_4:87.1.2	Katame cattāro?	87	
PA_an_4:87.1.3	Samaṇamacalo, samaṇapuṇḍarīko, samaṇapadumo, samaṇesu samaṇasukhumālo.	87	
PA_an_4:87.2.1	Kathañca, bhikkhave, puggalo samaṇamacalo hoti?	87	
PA_an_4:87.2.2	Idha, bhikkhave, bhikkhu sekho hoti pāṭipado;	87	
PA_an_4:87.2.3	anuttaraṁ yogakkhemaṁ patthayamāno viharati.	87	
PA_an_4:87.2.4	Seyyathāpi, bhikkhave, rañño khattiyassa muddhāvasittassa jeṭṭho putto ābhiseko anabhisitto macalappatto;	87	
PA_an_4:87.2.5	evamevaṁ kho, bhikkhave, bhikkhu sekho hoti pāṭipado, anuttaraṁ yogakkhemaṁ patthayamāno viharati.	87	
PA_an_4:87.2.6	Evaṁ kho, bhikkhave, puggalo samaṇamacalo hoti.	87	
PA_an_4:87.3.1	Kathañca, bhikkhave, puggalo samaṇapuṇḍarīko hoti?	87	
PA_an_4:87.3.2_0	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva	87	
PA_an_4:87.3.2_1	dhamme sayaṁ abhiññā sacchikatvā upasampajja viharati, no ca kho aṭṭha vimokkhe kāyena phusitvā viharati.	87	
PA_an_4:87.3.3	Evaṁ kho, bhikkhave, puggalo samaṇapuṇḍarīko hoti.	87	
PA_an_4:87.4.1	Kathañca, bhikkhave, puggalo samaṇapadumo hoti?	87	
PA_an_4:87.4.2_0	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva	87	
PA_an_4:87.4.2_1	dhamme sayaṁ abhiññā sacchikatvā upasampajja viharati, aṭṭha ca vimokkhe kāyena phusitvā viharati.	87	
PA_an_4:87.4.3	Evaṁ kho, bhikkhave, puggalo samaṇapadumo hoti.	87	
PA_an_4:87.5.1	Kathañca, bhikkhave, puggalo samaṇesu samaṇasukhumālo hoti?	87	
PA_an_4:87.5.2_0	Idha, bhikkhave, bhikkhu yācitova bahulaṁ cīvaraṁ paribhuñjati, appaṁ ayācito; yācitova	87	
PA_an_4:87.5.2_1	bahulaṁ piṇḍapātaṁ paribhuñjati, appaṁ ayācito; yācitova bahulaṁ senāsanaṁ paribhuñjati,	87	
PA_an_4:87.5.2_2	appaṁ ayācito; yācitova bahulaṁ gilānappaccayabhesajjaparikkhāraṁ paribhuñjati, appaṁ ayācito.	87	
PA_an_4:87.5.3_0	Yehi kho pana sabrahmacārīhi saddhiṁ viharati, tyassa manāpeneva bahulaṁ kāyakammena	87	
PA_an_4:87.5.3_1	samudācaranti, appaṁ amanāpena; manāpeneva bahulaṁ vacīkammena samudācaranti, appaṁ	87	
PA_an_4:87.5.3_2	amanāpena; manāpeneva bahulaṁ manokammena samudācaranti, appaṁ amanāpena;	87	
PA_an_4:87.5.4	manāpaṁyeva bahulaṁ upahāraṁ upaharanti, appaṁ amanāpaṁ.	87	
PA_an_4:87.5.5_0	Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni	87	
PA_an_4:87.5.5_1	vā sannipātikāni vā utupariṇāmajāni vā visamaparihārajāni vā opakkamikāni vā kammavipākajāni	87	
PA_an_4:87.5.5_2	vā, tāni panassa na bahudeva uppajjanti. Appābādho hoti.	87	
PA_an_4:87.5.6	Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,	87	
PA_an_4:87.5.7	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	87	
PA_an_4:87.5.8	Evaṁ kho, bhikkhave, puggalo samaṇesu samaṇasukhumālo hoti.	87	
PA_an_4:87.6.1	Yañhi taṁ, bhikkhave, sammā vadamāno vadeyya samaṇesu samaṇasukhumāloti, mameva taṁ, bhikkhave, sammā vadamāno vadeyya samaṇesu samaṇasukhumāloti.	87	
PA_an_4:87.6.2_0	Ahañhi, bhikkhave, yācitova bahulaṁ cīvaraṁ paribhuñjāmi, appaṁ ayācito; yācitova	87	
PA_an_4:87.6.2_1	bahulaṁ piṇḍapātaṁ paribhuñjāmi, appaṁ ayācito; yācitova bahulaṁ senāsanaṁ paribhuñjāmi,	87	
PA_an_4:87.6.2_2	appaṁ ayācito; yācitova bahulaṁ gilānappaccayabhesajjaparikkhāraṁ paribhuñjāmi, appaṁ ayācito.	87	
PA_an_4:87.6.3_0	Yehi kho pana bhikkhūhi saddhiṁ viharāmi te me manāpeneva bahulaṁ kāyakammena samudācaranti,	87	
PA_an_4:87.6.3_1	appaṁ amanāpena; manāpeneva bahulaṁ vacīkammena samudācaranti, appaṁ amanāpena; manāpeneva	87	
PA_an_4:87.6.3_2	bahulaṁ manokammena samudācaranti, appaṁ amanāpena; manāpaṁyeva bahulaṁ upahāraṁ	87	
PA_an_4:87.6.3_3	upaharanti, appaṁ amanāpaṁ.	87	
PA_an_4:87.6.4_0	Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni	87	
PA_an_4:87.6.4_1	vā sannipātikāni vā utupariṇāmajāni vā visamaparihārajāni vā opakkamikāni vā kammavipākajāni	87	
PA_an_4:87.6.4_2	vā, tāni me na bahudeva uppajjanti. Appābādhohamasmi.	87	
PA_an_4:87.6.5	Catunnaṁ kho panasmi jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī,	87	
PA_an_4:87.6.6	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharāmi.	87	
PA_an_4:87.7.1	Yañhi taṁ, bhikkhave, sammā vadamāno vadeyya samaṇesu samaṇasukhumāloti, mameva taṁ, bhikkhave, sammā vadamāno vadeyya samaṇesu samaṇasukhumāloti.	87	
PA_an_4:87.7.2	Ime kho, bhikkhave, cattāro puggalā santo saṁvijjamānā lokasmin”ti.	87	
PA_an_4:87.7.3	Sattamaṁ.	87	
PA_an_4:88.0.1	Aṅguttara Nikāya 4.88	88	
PA_an_4:88.0.2	9. Macalavagga	88	
PA_an_4:88.0.3	Saṁyojanasutta	88	
PA_an_4:88.1.1	“Cattārome, bhikkhave, puggalā santo saṁvijjamānā lokasmiṁ.	88	
PA_an_4:88.1.2	Katame cattāro?	88	
PA_an_4:88.1.3	Samaṇamacalo, samaṇapuṇḍarīko, samaṇapadumo, samaṇesu samaṇasukhumālo.	88	
PA_an_4:88.2.1	Kathañca, bhikkhave, puggalo samaṇamacalo hoti?	88	
PA_an_4:88.2.2	Idha, bhikkhave, bhikkhu tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.	88	
PA_an_4:88.2.3	Evaṁ kho, bhikkhave, puggalo samaṇamacalo hoti.	88	
PA_an_4:88.3.1	Kathañca, bhikkhave, puggalo samaṇapuṇḍarīko hoti?	88	
PA_an_4:88.3.2	Idha, bhikkhave, bhikkhu tiṇṇaṁ saṁyojanānaṁ parikkhayā, rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	88	
PA_an_4:88.3.3	Evaṁ kho, bhikkhave, puggalo samaṇapuṇḍarīko hoti.	88	
PA_an_4:88.4.1	Kathañca, bhikkhave, puggalo samaṇapadumo hoti?	88	
PA_an_4:88.4.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	88	
PA_an_4:88.4.3	Evaṁ kho, bhikkhave, puggalo samaṇapadumo hoti.	88	
PA_an_4:88.5.1	Kathañca, bhikkhave, puggalo samaṇesu samaṇasukhumālo hoti?	88	
PA_an_4:88.5.2	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	88	
PA_an_4:88.5.3	Evaṁ kho, bhikkhave, puggalo samaṇesu samaṇasukhumālo hoti.	88	
PA_an_4:88.5.4	Ime kho, bhikkhave, cattāro puggalā santo saṁvijjamānā lokasmin”ti.	88	
PA_an_4:88.5.5	Aṭṭhamaṁ.	88	
PA_an_4:89.0.1	Aṅguttara Nikāya 4.89	89	
PA_an_4:89.0.2	9. Macalavagga	89	
PA_an_4:89.0.3	Sammādiṭṭhisutta	89	
PA_an_4:89.1.1	“Cattārome, bhikkhave, puggalā santo saṁvijjamānā lokasmiṁ.	89	
PA_an_4:89.1.2	Katame cattāro?	89	
PA_an_4:89.1.3	Samaṇamacalo, samaṇapuṇḍarīko, samaṇapadumo, samaṇesu samaṇasukhumālo.	89	
PA_an_4:89.2.1	Kathañca, bhikkhave, puggalo samaṇamacalo hoti?	89	
PA_an_4:89.2.2	Idha, bhikkhave, bhikkhu sammādiṭṭhiko hoti, sammāsaṅkappo hoti, sammāvāco hoti, sammākammanto hoti, sammāājīvo hoti, sammāvāyāmo hoti, sammāsati hoti, sammāsamādhi hoti.	89	
PA_an_4:89.2.3	Evaṁ kho, bhikkhave, puggalo samaṇamacalo hoti.	89	
PA_an_4:89.3.1	Kathañca, bhikkhave, puggalo samaṇapuṇḍarīko hoti?	89	
PA_an_4:89.3.2_0	Idha, bhikkhave, bhikkhu sammādiṭṭhiko hoti, sammāsaṅkappo hoti, sammāvāco hoti,	89	
PA_an_4:89.3.2_1	sammākammanto hoti, sammāājīvo hoti, sammāvāyāmo hoti, sammāsati hoti, sammāsamādhi	89	
PA_an_4:89.3.2_2	hoti, sammāñāṇī hoti, sammāvimutti hoti, no ca kho aṭṭha vimokkhe kāyena phusitvā viharati.	89	
PA_an_4:89.3.3	Evaṁ kho, bhikkhave, puggalo samaṇapuṇḍarīko hoti.	89	
PA_an_4:89.4.1	Kathañca, bhikkhave, puggalo samaṇapadumo hoti?	89	
PA_an_4:89.4.2	Idha, bhikkhave, bhikkhu sammādiṭṭhiko hoti …pe… sammāvimutti hoti, aṭṭha ca vimokkhe kāyena phusitvā viharati.	89	
PA_an_4:89.4.3	Evaṁ kho, bhikkhave, puggalo samaṇapadumo hoti.	89	
PA_an_4:89.5.1	Kathañca, bhikkhave, puggalo samaṇesu samaṇasukhumālo hoti?	89	
PA_an_4:89.5.2_0	Idha, bhikkhave, bhikkhu yācitova bahulaṁ cīvaraṁ paribhuñjati, appaṁ ayācito …pe…	89	
PA_an_4:89.5.2_1	yañhi taṁ, bhikkhave, sammā vadamāno vadeyya samaṇesu samaṇasukhumāloti, mameva taṁ,	89	
PA_an_4:89.5.2_2	bhikkhave, sammā vadamāno vadeyya samaṇesu samaṇasukhumāloti.	89	
PA_an_4:89.5.3	Ime kho, bhikkhave, cattāro puggalā santo saṁvijjamānā lokasmin”ti.	89	
PA_an_4:89.5.4	Navamaṁ.	89	
PA_an_4:90.0.1	Aṅguttara Nikāya 4.90	90	
PA_an_4:90.0.2	9. Macalavagga	90	
PA_an_4:90.0.3	Khandhasutta	90	
PA_an_4:90.1.1	“Cattārome, bhikkhave, puggalā santo saṁvijjamānā lokasmiṁ.	90	
PA_an_4:90.1.2	Katame cattāro?	90	
PA_an_4:90.1.3	Samaṇamacalo, samaṇapuṇḍarīko, samaṇapadumo, samaṇesu samaṇasukhumālo.	90	
PA_an_4:90.2.1	Kathañca, bhikkhave, puggalo samaṇamacalo hoti?	90	
PA_an_4:90.2.2	Idha, bhikkhave, bhikkhu sekho hoti appattamānaso, anuttaraṁ yogakkhemaṁ patthayamāno viharati.	90	
PA_an_4:90.2.3	Evaṁ kho, bhikkhave, puggalo samaṇamacalo hoti.	90	
PA_an_4:90.3.1	Kathañca, bhikkhave, puggalo samaṇapuṇḍarīko hoti?	90	
PA_an_4:90.3.2	Idha, bhikkhave, bhikkhu pañcasu upādānakkhandhesu udayabbayānupassī viharati:	90	
PA_an_4:90.3.3	‘iti rūpaṁ, iti rūpassa samudayo, iti rūpassa atthaṅgamo;	90	
PA_an_4:90.3.4	iti vedanā …pe…	90	
PA_an_4:90.3.5	iti saññā …pe…	90	
PA_an_4:90.3.6	iti saṅkhārā …pe…	90	
PA_an_4:90.3.7	iti viññāṇaṁ, iti viññāṇassa samudayo, iti viññāṇassa atthaṅgamo’ti;	90	
PA_an_4:90.3.8	no ca kho aṭṭha vimokkhe kāyena phusitvā viharati.	90	
PA_an_4:90.3.9	Evaṁ kho, bhikkhave, puggalo samaṇapuṇḍarīko hoti.	90	
PA_an_4:90.4.1	Kathañca, bhikkhave, puggalo samaṇapadumo hoti?	90	
PA_an_4:90.4.2	Idha, bhikkhave, bhikkhu pañcasu upādānakkhandhesu udayabbayānupassī viharati:	90	
PA_an_4:90.4.3	‘iti rūpaṁ, iti rūpassa samudayo, iti rūpassa atthaṅgamo;	90	
PA_an_4:90.4.4	iti vedanā …pe…	90	
PA_an_4:90.4.5	iti saññā …pe…	90	
PA_an_4:90.4.6	iti saṅkhārā …pe…	90	
PA_an_4:90.4.7	iti viññāṇaṁ, iti viññāṇassa samudayo, iti viññāṇassa atthaṅgamo’ti;	90	
PA_an_4:90.4.8	aṭṭha ca vimokkhe kāyena phusitvā viharati.	90	
PA_an_4:90.4.9	Evaṁ kho, bhikkhave, puggalo samaṇapadumo hoti.	90	
PA_an_4:90.5.1	Kathañca, bhikkhave, puggalo samaṇesu samaṇasukhumālo hoti?	90	
PA_an_4:90.5.2	Idha, bhikkhave, bhikkhu yācitova bahulaṁ cīvaraṁ paribhuñjati, appaṁ ayācito …pe… mameva taṁ, bhikkhave, sammā vadamāno vadeyya samaṇesu samaṇasukhumāloti.	90	
PA_an_4:90.5.3	Ime kho, bhikkhave, cattāro puggalā santo saṁvijjamānā lokasmin”ti.	90	
PA_an_4:90.5.4	Dasamaṁ.	90	
PA_an_4:90.5.5	Macalavaggo catuttho.	90	
PA_an_4:90.6.0	Tassuddānaṁ	90	
PA_an_4:90.6.1	Pāṇātipāto ca musā,	90	
PA_an_4:90.6.2	avaṇṇakodhatamoṇatā;	90	
PA_an_4:90.6.3	Putto saṁyojanañceva,	90	
PA_an_4:90.6.4	diṭṭhi khandhena te dasāti.	90	
PA_an_4:91.0.1	Aṅguttara Nikāya 4.91	91	
PA_an_4:91.0.2	10. Asuravagga	91	
PA_an_4:91.0.3	Asurasutta	91	
PA_an_4:91.1.1	“Cattārome, bhikkhave, puggalā santo saṁvijjamānā lokasmiṁ.	91	
PA_an_4:91.1.2	Katame cattāro?	91	
PA_an_4:91.1.3	Asuro asuraparivāro,	91	
PA_an_4:91.1.4	asuro devaparivāro,	91	
PA_an_4:91.1.5	devo asuraparivāro,	91	
PA_an_4:91.1.6	devo devaparivāro.	91	
PA_an_4:91.2.1	Kathañca, bhikkhave, puggalo asuro hoti asuraparivāro?	91	
PA_an_4:91.2.2	Idha, bhikkhave, ekacco puggalo dussīlo hoti pāpadhammo, parisāpissa hoti dussīlā pāpadhammā.	91	
PA_an_4:91.2.3	Evaṁ kho, bhikkhave, puggalo asuro hoti asuraparivāro.	91	
PA_an_4:91.3.1	Kathañca, bhikkhave, puggalo asuro hoti devaparivāro?	91	
PA_an_4:91.3.2	Idha, bhikkhave, ekacco puggalo dussīlo hoti pāpadhammo, parisā ca khvassa hoti sīlavatī kalyāṇadhammā.	91	
PA_an_4:91.3.3	Evaṁ kho, bhikkhave, puggalo asuro hoti devaparivāro.	91	
PA_an_4:91.4.1	Kathañca, bhikkhave, puggalo devo hoti asuraparivāro?	91	
PA_an_4:91.4.2	Idha, bhikkhave, ekacco puggalo sīlavā hoti kalyāṇadhammo, parisā ca khvassa hoti dussīlā pāpadhammā.	91	
PA_an_4:91.4.3	Evaṁ kho, bhikkhave, puggalo devo hoti asuraparivāro.	91	
PA_an_4:91.5.1	Kathañca, bhikkhave, puggalo devo hoti devaparivāro?	91	
PA_an_4:91.5.2	Idha, bhikkhave, ekacco puggalo sīlavā hoti kalyāṇadhammo, parisāpissa hoti sīlavatī kalyāṇadhammā.	91	
PA_an_4:91.5.3	Evaṁ kho, bhikkhave, puggalo devo hoti, devaparivāro.	91	
PA_an_4:91.5.4	Ime kho, bhikkhave, cattāro puggalā santo saṁvijjamānā lokasmin”ti.	91	
PA_an_4:91.5.5	Paṭhamaṁ.	91	
PA_an_4:92.0.1	Aṅguttara Nikāya 4.92	92	
PA_an_4:92.0.2	10. Asuravagga	92	
PA_an_4:92.0.3	Paṭhamasamādhisutta	92	
PA_an_4:92.1.1	“Cattārome, bhikkhave, puggalā santo saṁvijjamānā lokasmiṁ.	92	
PA_an_4:92.1.2	Katame cattāro?	92	
PA_an_4:92.1.3	Idha, bhikkhave, ekacco puggalo lābhī hoti ajjhattaṁ cetosamathassa, na lābhī adhipaññādhammavipassanāya.	92	
PA_an_4:92.1.4	Idha pana, bhikkhave, ekacco puggalo lābhī hoti adhipaññādhammavipassanāya, na lābhī ajjhattaṁ cetosamathassa.	92	
PA_an_4:92.1.5	Idha pana, bhikkhave, ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.	92	
PA_an_4:92.1.6	Idha pana, bhikkhave, ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.	92	
PA_an_4:92.1.7	Ime kho, bhikkhave, cattāro puggalā santo saṁvijjamānā lokasmin”ti.	92	
PA_an_4:92.1.8	Dutiyaṁ.	92	
PA_an_4:93.0.1	Aṅguttara Nikāya 4.93	93	
PA_an_4:93.0.2	10. Asuravagga	93	
PA_an_4:93.0.3	Dutiyasamādhisutta	93	
PA_an_4:93.1.1	“Cattārome, bhikkhave, puggalā santo saṁvijjamānā lokasmiṁ.	93	
PA_an_4:93.1.2	Katame cattāro?	93	
PA_an_4:93.1.3	Idha, bhikkhave, ekacco puggalo lābhī hoti ajjhattaṁ cetosamathassa, na lābhī adhipaññādhammavipassanāya.	93	
PA_an_4:93.1.4	Idha pana, bhikkhave, ekacco puggalo lābhī hoti adhipaññādhammavipassanāya, na lābhī ajjhattaṁ cetosamathassa.	93	
PA_an_4:93.1.5	Idha pana, bhikkhave, ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.	93	
PA_an_4:93.1.6	Idha pana, bhikkhave, ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.	93	
PA_an_4:93.2.1_0	Tatra, bhikkhave, yvāyaṁ puggalo lābhī hoti ajjhattaṁ cetosamathassa na lābhī adhipaññādhammavipassanāya,	93	
PA_an_4:93.2.1_1	tena, bhikkhave, puggalena ajjhattaṁ cetosamathe patiṭṭhāya adhipaññādhammavipassanāya yogo karaṇīyo.	93	
PA_an_4:93.2.2	So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya.	93	
PA_an_4:93.3.1_0	Tatra, bhikkhave, yvāyaṁ puggalo lābhī adhipaññādhammavipassanāya na lābhī ajjhattaṁ	93	
PA_an_4:93.3.1_1	cetosamathassa, tena, bhikkhave, puggalena adhipaññādhammavipassanāya patiṭṭhāya	93	
PA_an_4:93.3.1_2	ajjhattaṁ cetosamathe yogo karaṇīyo.	93	
PA_an_4:93.3.2	So aparena samayena lābhī ceva hoti adhipaññādhammavipassanāya lābhī ca ajjhattaṁ cetosamathassa.	93	
PA_an_4:93.4.1_0	Tatra, bhikkhave, yvāyaṁ puggalo na ceva lābhī ajjhattaṁ cetosamathassa na ca lābhī	93	
PA_an_4:93.4.1_1	adhipaññādhammavipassanāya, tena, bhikkhave, puggalena tesaṁyeva kusalānaṁ dhammānaṁ	93	
PA_an_4:93.4.1_2	paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati	93	
PA_an_4:93.4.1_3	ca sampajaññañca karaṇīyaṁ.	93	
PA_an_4:93.4.2_0	Seyyathāpi, bhikkhave, ādittacelo vā ādittasīso vā tasseva celassa vā sīsassa vā	93	
PA_an_4:93.4.2_1	nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca	93	
PA_an_4:93.4.2_2	sampajaññañca kareyya;	93	
PA_an_4:93.4.3	evamevaṁ kho, bhikkhave, tena puggalena tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.	93	
PA_an_4:93.4.4	So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya.	93	
PA_an_4:93.5.1_0	Tatra, bhikkhave, yvāyaṁ puggalo lābhī ceva hoti ajjhattaṁ cetosamathassa lābhī ca	93	
PA_an_4:93.5.1_1	adhipaññādhammavipassanāya, tena, bhikkhave, puggalena tesuyeva kusalesu dhammesu	93	
PA_an_4:93.5.1_2	patiṭṭhāya uttari āsavānaṁ khayāya yogo karaṇīyo.	93	
PA_an_4:93.5.2	Ime kho, bhikkhave, cattāro puggalā santo saṁvijjamānā lokasmin”ti.	93	
PA_an_4:93.5.3	Tatiyaṁ.	93	
PA_an_4:94.0.1	Aṅguttara Nikāya 4.94	94	
PA_an_4:94.0.2	10. Asuravagga	94	
PA_an_4:94.0.3	Tatiyasamādhisutta	94	
PA_an_4:94.1.1	“Cattārome, bhikkhave, puggalā santo saṁvijjamānā lokasmiṁ.	94	
PA_an_4:94.1.2	Katame cattāro?	94	
PA_an_4:94.1.3	Idha, bhikkhave, ekacco puggalo lābhī hoti ajjhattaṁ cetosamathassa, na lābhī adhipaññādhammavipassanāya.	94	
PA_an_4:94.1.4	Idha pana, bhikkhave, ekacco puggalo lābhī hoti adhipaññādhammavipassanāya, na lābhī ajjhattaṁ cetosamathassa.	94	
PA_an_4:94.1.5	Idha pana, bhikkhave, ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.	94	
PA_an_4:94.1.6	Idha pana, bhikkhave, ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.	94	
PA_an_4:94.2.1_0	Tatra, bhikkhave, yvāyaṁ puggalo lābhī ajjhattaṁ cetosamathassa na lābhī adhipaññādhammavipassanāya,	94	
PA_an_4:94.2.1_1	tena, bhikkhave, puggalena yvāyaṁ puggalo lābhī adhipaññādhammavipassanāya so upasaṅkamitvā evamassa vacanīyo:	94	
PA_an_4:94.2.2	‘kathaṁ nu kho, āvuso, saṅkhārā daṭṭhabbā?	94	
PA_an_4:94.2.3	Kathaṁ saṅkhārā sammasitabbā?	94	
PA_an_4:94.2.4	Kathaṁ saṅkhārā vipassitabbā’ti?	94	
PA_an_4:94.2.5	Tassa so yathādiṭṭhaṁ yathāviditaṁ byākaroti:	94	
PA_an_4:94.2.6	‘evaṁ kho, āvuso, saṅkhārā daṭṭhabbā, evaṁ saṅkhārā sammasitabbā, evaṁ saṅkhārā vipassitabbā’ti.	94	
PA_an_4:94.2.7	So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya.	94	
PA_an_4:94.3.1_0	Tatra, bhikkhave, yvāyaṁ puggalo lābhī adhipaññādhammavipassanāya na lābhī ajjhattaṁ	94	
PA_an_4:94.3.1_1	cetosamathassa, tena, bhikkhave, puggalena yvāyaṁ puggalo lābhī ajjhattaṁ cetosamathassa	94	
PA_an_4:94.3.1_2	so upasaṅkamitvā evamassa vacanīyo:	94	
PA_an_4:94.3.2	‘kathaṁ nu kho, āvuso, cittaṁ saṇṭhapetabbaṁ?	94	
PA_an_4:94.3.3	Kathaṁ cittaṁ sannisādetabbaṁ?	94	
PA_an_4:94.3.4	Kathaṁ cittaṁ ekodi kātabbaṁ?	94	
PA_an_4:94.3.5	Kathaṁ cittaṁ samādahātabban’ti?	94	
PA_an_4:94.3.6	Tassa so yathādiṭṭhaṁ yathāviditaṁ byākaroti:	94	
PA_an_4:94.3.7	‘evaṁ kho, āvuso, cittaṁ saṇṭhapetabbaṁ, evaṁ cittaṁ sannisādetabbaṁ, evaṁ cittaṁ ekodi kātabbaṁ, evaṁ cittaṁ samādahātabban’ti.	94	
PA_an_4:94.3.8	So aparena samaye lābhī ceva hoti adhipaññādhammavipassanāya lābhī ca ajjhattaṁ cetosamathassa.	94	
PA_an_4:94.4.1_0	Tatra, bhikkhave, yvāyaṁ puggalo na ceva lābhī ajjhattaṁ cetosamathassa na ca lābhī	94	
PA_an_4:94.4.1_1	adhipaññādhammavipassanāya, tena, bhikkhave, puggalena yvāyaṁ puggalo lābhī ceva	94	
PA_an_4:94.4.1_2	ajjhattaṁ cetosamathassa lābhī ca adhipaññādhammavipassanāya so upasaṅkamitvā evamassa vacanīyo:	94	
PA_an_4:94.4.2	‘kathaṁ nu kho, āvuso, cittaṁ saṇṭhapetabbaṁ?	94	
PA_an_4:94.4.3	Kathaṁ cittaṁ sannisādetabbaṁ?	94	
PA_an_4:94.4.4	Kathaṁ cittaṁ ekodi kātabbaṁ?	94	
PA_an_4:94.4.5	Kathaṁ cittaṁ samādahātabbaṁ?	94	
PA_an_4:94.4.6	Kathaṁ saṅkhārā daṭṭhabbā?	94	
PA_an_4:94.4.7	Kathaṁ saṅkhārā sammasitabbā?	94	
PA_an_4:94.4.8	Kathaṁ saṅkhārā vipassitabbā’ti?	94	
PA_an_4:94.4.9	Tassa so yathādiṭṭhaṁ yathāviditaṁ byākaroti:	94	
PA_an_4:94.4.10_0	‘evaṁ kho, āvuso, cittaṁ saṇṭhapetabbaṁ, evaṁ cittaṁ sannisādetabbaṁ, evaṁ cittaṁ	94	
PA_an_4:94.4.10_1	ekodi kātabbaṁ, evaṁ cittaṁ samādahātabbaṁ, evaṁ saṅkhārā daṭṭhabbā, evaṁ saṅkhārā	94	
PA_an_4:94.4.10_2	sammasitabbā, evaṁ saṅkhārā vipassitabbā’ti.	94	
PA_an_4:94.4.11	So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya.	94	
PA_an_4:94.5.1_0	Tatra, bhikkhave, yvāyaṁ puggalo lābhī ceva hoti ajjhattaṁ cetosamathassa lābhī ca	94	
PA_an_4:94.5.1_1	adhipaññādhammavipassanāya, tena, bhikkhave, puggalena tesu ceva kusalesu dhammesu	94	
PA_an_4:94.5.1_2	patiṭṭhāya uttari āsavānaṁ khayāya yogo karaṇīyo.	94	
PA_an_4:94.5.2	Ime kho, bhikkhave, cattāro puggalā santo saṁvijjamānā lokasmin”ti.	94	
PA_an_4:94.5.3	Catutthaṁ.	94	
PA_an_4:95.0.1	Aṅguttara Nikāya 4.95	95	
PA_an_4:95.0.2	10. Asuravagga	95	
PA_an_4:95.0.3	Chavālātasutta	95	
PA_an_4:95.1.1	“Cattārome, bhikkhave, puggalā santo saṁvijjamānā lokasmiṁ.	95	
PA_an_4:95.1.2	Katame cattāro?	95	
PA_an_4:95.1.3	Nevattahitāya paṭipanno no parahitāya,	95	
PA_an_4:95.1.4	parahitāya paṭipanno no attahitāya,	95	
PA_an_4:95.1.5	attahitāya paṭipanno no parahitāya,	95	
PA_an_4:95.1.6	attahitāya ceva paṭipanno parahitāya ca.	95	
PA_an_4:95.2.1	Seyyathāpi, bhikkhave, chavālātaṁ ubhato padittaṁ, majjhe gūthagataṁ, neva gāme kaṭṭhatthaṁ pharati na araññe (…);	95	
PA_an_4:95.2.2	tathūpamāhaṁ, bhikkhave, imaṁ puggalaṁ vadāmi yvāyaṁ puggalo nevattahitāya paṭipanno no parahitāya.	95	
PA_an_4:95.3.1	Tatra, bhikkhave, yvāyaṁ puggalo parahitāya paṭipanno no attahitāya, ayaṁ imesaṁ dvinnaṁ puggalānaṁ abhikkantataro ca paṇītataro ca.	95	
PA_an_4:95.3.2	Tatra, bhikkhave, yvāyaṁ puggalo attahitāya paṭipanno no parahitāya, ayaṁ imesaṁ tiṇṇaṁ puggalānaṁ abhikkantataro ca paṇītataro ca.	95	
PA_an_4:95.3.3	Tatra, bhikkhave, yvāyaṁ puggalo attahitāya ceva paṭipanno parahitāya ca, ayaṁ imesaṁ catunnaṁ puggalānaṁ aggo ca seṭṭho ca pāmokkho ca uttamo ca pavaro ca.	95	
PA_an_4:95.4.1	Seyyathāpi, bhikkhave, gavā khīraṁ, khīramhā dadhi, dadhimhā navanītaṁ, navanītamhā sappi, sappimhā sappimaṇḍo, sappimaṇḍo tattha aggamakkhāyati;	95	
PA_an_4:95.4.2	evamevaṁ kho, bhikkhave, yvāyaṁ puggalo attahitāya ceva paṭipanno parahitāya ca, ayaṁ imesaṁ catunnaṁ puggalānaṁ aggo ca seṭṭho ca pāmokkho ca uttamo ca pavaro ca.	95	
PA_an_4:95.4.3	Ime kho, bhikkhave, cattāro puggalā santo saṁvijjamānā lokasmin”ti.	95	
PA_an_4:95.4.4	Pañcamaṁ.	95	
PA_an_4:96.0.1	Aṅguttara Nikāya 4.96	96	
PA_an_4:96.0.2	10. Asuravagga	96	
PA_an_4:96.0.3	Rāgavinayasutta	96	
PA_an_4:96.1.1	“Cattārome, bhikkhave, puggalā santo saṁvijjamānā lokasmiṁ.	96	
PA_an_4:96.1.2	Katame cattāro?	96	
PA_an_4:96.1.3	Attahitāya paṭipanno no parahitāya,	96	
PA_an_4:96.1.4	parahitāya paṭipanno no attahitāya,	96	
PA_an_4:96.1.5	nevattahitāya paṭipanno no parahitāya,	96	
PA_an_4:96.1.6	attahitāya ceva paṭipanno parahitāya ca.	96	
PA_an_4:96.2.1	Kathañca, bhikkhave, puggalo attahitāya paṭipanno hoti no parahitāya?	96	
PA_an_4:96.2.2	Idha, bhikkhave, ekacco puggalo attanā rāgavinayāya paṭipanno hoti, no paraṁ rāgavinayāya samādapeti;	96	
PA_an_4:96.2.3	attanā dosavinayāya paṭipanno hoti, no paraṁ dosavinayāya samādapeti;	96	
PA_an_4:96.2.4	attanā mohavinayāya paṭipanno hoti, no paraṁ mohavinayāya samādapeti.	96	
PA_an_4:96.2.5	Evaṁ kho, bhikkhave, puggalo attahitāya paṭipanno hoti, no parahitāya.	96	
PA_an_4:96.3.1	Kathañca, bhikkhave, puggalo parahitāya paṭipanno hoti, no attahitāya?	96	
PA_an_4:96.3.2	Idha, bhikkhave, ekacco puggalo attanā na rāgavinayāya paṭipanno hoti, paraṁ rāgavinayāya samādapeti;	96	
PA_an_4:96.3.3	attanā na dosavinayāya paṭipanno hoti, paraṁ dosavinayāya samādapeti;	96	
PA_an_4:96.3.4	attanā na mohavinayāya paṭipanno hoti, paraṁ mohavinayāya samādapeti.	96	
PA_an_4:96.3.5	Evaṁ kho, bhikkhave, puggalo parahitāya paṭipanno hoti, no attahitāya.	96	
PA_an_4:96.4.1	Kathañca, bhikkhave, puggalo nevattahitāya paṭipanno hoti, no parahitāya?	96	
PA_an_4:96.4.2	Idha, bhikkhave, ekacco puggalo attanā na rāgavinayāya paṭipanno hoti, no paraṁ rāgavinayāya samādapeti;	96	
PA_an_4:96.4.3	attanā na dosavinayāya paṭipanno hoti, no paraṁ dosavinayāya samādapeti;	96	
PA_an_4:96.4.4	attanā na mohavinayāya paṭipanno hoti, no paraṁ mohavinayāya samādapeti.	96	
PA_an_4:96.4.5	Evaṁ kho, bhikkhave, puggalo nevattahitāya paṭipanno hoti, no parahitāya.	96	
PA_an_4:96.5.1	Kathañca, bhikkhave, puggalo attahitāya ceva paṭipanno hoti parahitāya ca?	96	
PA_an_4:96.5.2	Idha, bhikkhave, ekacco puggalo attanā ca rāgavinayāya paṭipanno hoti, parañca rāgavinayāya samādapeti;	96	
PA_an_4:96.5.3	attanā ca dosavinayāya paṭipanno hoti, parañca dosavinayāya samādapeti;	96	
PA_an_4:96.5.4	attanā ca mohavinayāya paṭipanno hoti, parañca mohavinayāya samādapeti.	96	
PA_an_4:96.5.5	Evaṁ kho, bhikkhave, puggalo attahitāya ceva paṭipanno hoti parahitāya ca.	96	
PA_an_4:96.5.6	Ime kho, bhikkhave, cattāro puggalā santo saṁvijjamānā lokasmin”ti.	96	
PA_an_4:96.5.7	Chaṭṭhaṁ.	96	
PA_an_4:97.0.1	Aṅguttara Nikāya 4.97	97	
PA_an_4:97.0.2	10. Asuravagga	97	
PA_an_4:97.0.3	Khippanisantisutta	97	
PA_an_4:97.1.1	“Cattārome, bhikkhave, puggalā santo saṁvijjamānā lokasmiṁ.	97	
PA_an_4:97.1.2	Katame cattāro?	97	
PA_an_4:97.1.3	attahitāya paṭipanno no parahitāya,	97	
PA_an_4:97.1.4	parahitāya paṭipanno no attahitāya,	97	
PA_an_4:97.1.5	nevattahitāya paṭipanno no parahitāya,	97	
PA_an_4:97.1.6	attahitāya ceva paṭipanno parahitāya ca.	97	
PA_an_4:97.2.1	Kathañca, bhikkhave, puggalo attahitāya paṭipanno hoti, no parahitāya?	97	
PA_an_4:97.2.2_0	Idha, bhikkhave, ekacco puggalo khippanisantī ca hoti kusalesu dhammesu, sutānañca	97	
PA_an_4:97.2.2_1	dhammānaṁ dhārakajātiko hoti, dhātānañca dhammānaṁ atthūpaparikkhī hoti atthamaññāya	97	
PA_an_4:97.2.2_2	dhammamaññāya, dhammānudhammappaṭipanno hoti;	97	
PA_an_4:97.2.3_0	no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya	97	
PA_an_4:97.2.3_1	atthassa viññāpaniyā, no ca sandassako hoti samādapako samuttejako sampahaṁsako sabrahmacārīnaṁ.	97	
PA_an_4:97.2.4	Evaṁ kho, bhikkhave, puggalo attahitāya paṭipanno hoti, no parahitāya.	97	
PA_an_4:97.3.1	Kathañca, bhikkhave, puggalo parahitāya paṭipanno hoti, no attahitāya?	97	
PA_an_4:97.3.2_0	Idha, bhikkhave, ekacco puggalo na heva kho khippanisantī hoti kusalesu dhammesu,	97	
PA_an_4:97.3.2_1	no ca sutānaṁ dhammānaṁ dhārakajātiko hoti, no ca dhātānaṁ dhammānaṁ atthūpaparikkhī	97	
PA_an_4:97.3.2_2	hoti, no ca atthamaññāya dhammamaññāya dhammānudhammappaṭipanno hoti;	97	
PA_an_4:97.3.3	kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā, sandassako ca hoti samādapako samuttejako sampahaṁsako sabrahmacārīnaṁ.	97	
PA_an_4:97.3.4	Evaṁ kho, bhikkhave, puggalo parahitāya paṭipanno hoti, no attahitāya.	97	
PA_an_4:97.4.1	Kathañca, bhikkhave, puggalo nevattahitāya paṭipanno hoti, no parahitāya?	97	
PA_an_4:97.4.2_0	Idha, bhikkhave, ekacco puggalo na heva kho khippanisantī hoti kusalesu dhammesu,	97	
PA_an_4:97.4.2_1	no ca sutānaṁ dhammānaṁ dhārakajātiko hoti, no ca dhātānaṁ dhammānaṁ atthūpaparikkhī	97	
PA_an_4:97.4.2_2	hoti, no ca atthamaññāya dhammamaññāya dhammānudhammappaṭipanno hoti;	97	
PA_an_4:97.4.3_0	no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya	97	
PA_an_4:97.4.3_1	atthassa viññāpaniyā, no ca sandassako hoti samādapako samuttejako sampahaṁsako sabrahmacārīnaṁ.	97	
PA_an_4:97.4.4	Evaṁ kho, bhikkhave, puggalo nevattahitāya paṭipanno hoti, no parahitāya.	97	
PA_an_4:97.5.1	Kathañca, bhikkhave, puggalo attahitāya ceva paṭipanno hoti parahitāya ca?	97	
PA_an_4:97.5.2_0	Idha, bhikkhave, ekacco puggalo khippanisantī ca hoti kusalesu dhammesu, sutānañca	97	
PA_an_4:97.5.2_1	dhammānaṁ dhārakajātiko hoti, dhātānañca dhammānaṁ atthūpaparikkhī hoti atthamaññāya	97	
PA_an_4:97.5.2_2	dhammamaññāya, dhammānudhammappaṭipanno hoti;	97	
PA_an_4:97.5.3	kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā, sandassako ca hoti samādapako samuttejako sampahaṁsako sabrahmacārīnaṁ.	97	
PA_an_4:97.5.4	Evaṁ kho, bhikkhave, puggalo attahitāya ceva paṭipanno hoti parahitāya ca.	97	
PA_an_4:97.5.5	Ime kho, bhikkhave, cattāro puggalā santo saṁvijjamānā lokasmin”ti.	97	
PA_an_4:97.5.6	Sattamaṁ.	97	
PA_an_4:98.0.1	Aṅguttara Nikāya 4.98	98	
PA_an_4:98.0.2	10. Asuravagga	98	
PA_an_4:98.0.3	Attahitasutta	98	
PA_an_4:98.1.1	“Cattārome, bhikkhave, puggalā santo saṁvijjamānā lokasmiṁ.	98	
PA_an_4:98.1.2	Katame cattāro?	98	
PA_an_4:98.1.3	Attahitāya paṭipanno no parahitāya,	98	
PA_an_4:98.1.4	parahitāya paṭipanno no attahitāya,	98	
PA_an_4:98.1.5	nevattahitāya paṭipanno no parahitāya,	98	
PA_an_4:98.1.6	attahitāya ceva paṭipanno parahitāya ca.	98	
PA_an_4:98.1.7	Ime kho, bhikkhave, cattāro puggalā santo saṁvijjamānā lokasmin”ti.	98	
PA_an_4:98.1.8	Aṭṭhamaṁ.	98	
PA_an_4:99.0.1	Aṅguttara Nikāya 4.99	99	
PA_an_4:99.0.2	10. Asuravagga	99	
PA_an_4:99.0.3	Sikkhāpadasutta	99	
PA_an_4:99.1.1	“Cattārome, bhikkhave, puggalā santo saṁvijjamānā lokasmiṁ.	99	
PA_an_4:99.1.2	Katame cattāro?	99	
PA_an_4:99.1.3	attahitāya paṭipanno no parahitāya,	99	
PA_an_4:99.1.4	parahitāya paṭipanno no attahitāya,	99	
PA_an_4:99.1.5	nevattahitāya paṭipanno no parahitāya,	99	
PA_an_4:99.1.6	attahitāya ceva paṭipanno parahitāya ca.	99	
PA_an_4:99.2.1	Kathañca, bhikkhave, puggalo attahitāya paṭipanno hoti, no parahitāya?	99	
PA_an_4:99.2.2	Idha, bhikkhave, ekacco puggalo attanā pāṇātipātā paṭivirato hoti, no paraṁ pāṇātipātā veramaṇiyā samādapeti;	99	
PA_an_4:99.2.3	attanā adinnādānā paṭivirato hoti, no paraṁ adinnādānā veramaṇiyā samādapeti;	99	
PA_an_4:99.2.4	attanā kāmesumicchācārā paṭivirato hoti, no paraṁ kāmesumicchācārā veramaṇiyā samādapeti;	99	
PA_an_4:99.2.5	attanā musāvādā paṭivirato hoti, no paraṁ musāvādā veramaṇiyā samādapeti;	99	
PA_an_4:99.2.6	attanā surāmerayamajjapamādaṭṭhānā paṭivirato hoti, no paraṁ surāmerayamajjapamādaṭṭhānā veramaṇiyā samādapeti.	99	
PA_an_4:99.2.7	Evaṁ kho, bhikkhave, puggalo attahitāya paṭipanno hoti, no parahitāya.	99	
PA_an_4:99.3.1	Kathañca, bhikkhave, puggalo parahitāya paṭipanno hoti, no attahitāya?	99	
PA_an_4:99.3.2	Idha, bhikkhave, ekacco puggalo attanā pāṇātipātā appaṭivirato hoti, paraṁ pāṇātipātā veramaṇiyā samādapeti;	99	
PA_an_4:99.3.3	attanā adinnādānā appaṭivirato hoti, paraṁ adinnādānā veramaṇiyā samādapeti;	99	
PA_an_4:99.3.4	attanā kāmesumicchācārā appaṭivirato hoti, paraṁ kāmesumicchācārā veramaṇiyā samādapeti;	99	
PA_an_4:99.3.5	attanā musāvādā appaṭivirato hoti, paraṁ musāvādā veramaṇiyā samādapeti;	99	
PA_an_4:99.3.6	attanā surāmerayamajjapamādaṭṭhānā appaṭivirato hoti, paraṁ surāmerayamajjapamādaṭṭhānā veramaṇiyā samādapeti.	99	
PA_an_4:99.3.7	Evaṁ kho, bhikkhave, puggalo parahitāya paṭipanno hoti, no attahitāya.	99	
PA_an_4:99.4.1	Kathañca, bhikkhave, puggalo nevattahitāya paṭipanno hoti no parahitāya?	99	
PA_an_4:99.4.2_0	Idha, bhikkhave, ekacco puggalo attanā pāṇātipātā appaṭivirato hoti, no paraṁ pāṇātipātā	99	
PA_an_4:99.4.2_1	veramaṇiyā samādapeti …pe… attanā surāmerayamajjapamādaṭṭhānā appaṭivirato hoti,	99	
PA_an_4:99.4.2_2	no paraṁ surāmerayamajjapamādaṭṭhānā veramaṇiyā samādapeti.	99	
PA_an_4:99.4.3	Evaṁ kho, bhikkhave, puggalo nevattahitāya paṭipanno hoti, no parahitāya.	99	
PA_an_4:99.5.1	Kathañca, bhikkhave, puggalo attahitāya ceva paṭipanno hoti parahitāya ca?	99	
PA_an_4:99.5.2_0	Idha, bhikkhave, ekacco puggalo attanā ca pāṇātipātā paṭivirato hoti, parañca pāṇātipātā	99	
PA_an_4:99.5.2_1	veramaṇiyā samādapeti …pe… attanā ca surāmerayamajjapamādaṭṭhānā paṭivirato hoti,	99	
PA_an_4:99.5.2_2	parañca surāmerayamajjapamādaṭṭhānā veramaṇiyā samādapeti.	99	
PA_an_4:99.5.3	Evaṁ kho, bhikkhave, puggalo attahitāya ceva paṭipanno hoti parahitāya ca.	99	
PA_an_4:99.5.4	Ime kho, bhikkhave, cattāro puggalā santo saṁvijjamānā lokasmin”ti.	99	
PA_an_4:99.5.5	Navamaṁ.	99	
PA_an_4:100.0.1	Aṅguttara Nikāya 4.100	100	
PA_an_4:100.0.2	10. Asuravagga	100	
PA_an_4:100.0.3	Potaliyasutta	100	
PA_an_4:100.1.1	Atha kho potaliyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	100	
PA_an_4:100.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho potaliyaṁ paribbājakaṁ bhagavā etadavoca:	100	
PA_an_4:100.2.1	“Cattārome, potaliya, puggalā santo saṁvijjamānā lokasmiṁ.	100	
PA_an_4:100.2.2	Katame cattāro?	100	
PA_an_4:100.2.3	Idha, potaliya, ekacco puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.2.4	Idha pana, potaliya, ekacco puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena, no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.2.5	Idha pana, potaliya, ekacco puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.2.6	Idha pana, potaliya, ekacco puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena, vaṇṇārahassa ca vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.2.7	Ime kho, potaliya, cattāro puggalā santo saṁvijjamānā lokasmiṁ.	100	
PA_an_4:100.2.8	Imesaṁ kho, potaliya, catunnaṁ puggalānaṁ katamo te puggalo khamati abhikkantataro ca paṇītataro cā”ti?	100	
PA_an_4:100.3.1	“Cattārome, bho gotama, puggalā santo saṁvijjamānā lokasmiṁ.	100	
PA_an_4:100.3.2	Katame cattāro?	100	
PA_an_4:100.3.3	Idha, bho gotama, ekacco puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.3.4	Idha pana, bho gotama, ekacco puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena, no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.3.5	Idha pana, bho gotama, ekacco puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.3.6	Idha pana, bho gotama, ekacco puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena, vaṇṇārahassa ca vaṇṇaṁ bhāsitā hoti bhūtaṁ tacchaṁ kālena.	100	
PA_an_4:100.3.7	Ime kho, bho gotama, cattāro puggalā santo saṁvijjamānā lokasmiṁ.	100	
PA_an_4:100.3.8	Imesaṁ, bho gotama, catunnaṁ puggalānaṁ yvāyaṁ puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena, no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena;	100	
PA_an_4:100.3.9	ayaṁ me puggalo khamati imesaṁ catunnaṁ puggalānaṁ abhikkantataro ca paṇītataro ca.	100	
PA_an_4:100.3.10	Taṁ kissa hetu?	100	
PA_an_4:100.3.11	Abhikkantā hesā, bho gotama, yadidaṁ upekkhā”ti.	100	
PA_an_4:100.4.1	“Cattārome, potaliya, puggalā santo saṁvijjamānā lokasmiṁ.	100	
PA_an_4:100.4.2	Katame cattāro …pe… ime kho, potaliya, cattāro puggalā santo saṁvijjamānā lokasmiṁ.	100	
PA_an_4:100.4.3	Imesaṁ kho, potaliya, catunnaṁ puggalānaṁ yvāyaṁ puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena, vaṇṇārahassa ca vaṇṇaṁ bhāsitā hoti bhūtaṁ tacchaṁ kālena;	100	
PA_an_4:100.4.4	ayaṁ imesaṁ catunnaṁ puggalānaṁ abhikkantataro ca paṇītataro ca.	100	
PA_an_4:100.4.5	Taṁ kissa hetu?	100	
PA_an_4:100.4.6	Abhikkantā hesā, potaliya, yadidaṁ tattha tattha kālaññutā”ti.	100	
PA_an_4:100.5.1	“Cattārome, bho gotama, puggalā santo saṁvijjamānā lokasmiṁ.	100	
PA_an_4:100.5.2	Katame cattāro …pe… ime kho, bho gotama, cattāro puggalā santo saṁvijjamānā lokasmiṁ.	100	
PA_an_4:100.5.3	Imesaṁ, bho gotama, catunnaṁ puggalānaṁ yvāyaṁ puggalo avaṇṇārahassa ca avaṇṇaṁ bhāsitā bhūtaṁ tacchaṁ kālena, vaṇṇārahassa ca vaṇṇaṁ bhāsitā bhūtaṁ tacchaṁ kālena;	100	
PA_an_4:100.5.4	ayaṁ me puggalo khamati imesaṁ catunnaṁ puggalānaṁ abhikkantataro ca paṇītataro ca.	100	
PA_an_4:100.5.5	Taṁ kissa hetu?	100	
PA_an_4:100.5.6	Abhikkantā hesā, bho gotama, yadidaṁ tattha tattha kālaññutā.	100	
PA_an_4:100.6.1	Abhikkantaṁ, bho gotama, abhikkantaṁ, bho gotama.	100	
PA_an_4:100.6.2_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	100	
PA_an_4:100.6.2_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	100	
PA_an_4:100.6.2_2	evamevaṁ bhotā gotamena anekapariyāyena dhammo pakāsito.	100	
PA_an_4:100.6.3	Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	100	
PA_an_4:100.6.4	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	100	
PA_an_4:100.6.5	Dasamaṁ.	100	
PA_an_4:100.6.6	Asuravaggo pañcamo.	100	
PA_an_4:100.7.0	Tassuddānaṁ	100	
PA_an_4:100.7.1	Asuro tayo samādhī,	100	
PA_an_4:100.7.2	chavālātena pañcamaṁ;	100	
PA_an_4:100.7.3	Rāgo nisanti attahitaṁ,	100	
PA_an_4:100.7.4	sikkhā potaliyena cāti.	100	
PA_an_4:100.7.5	Dutiyo paṇṇāsako samatto.	100	
PA_an_4:101.0.1	Aṅguttara Nikāya 4.101	101	
PA_an_4:101.0.2	11. Valāhakavagga	101	
PA_an_4:101.0.3	Paṭhamavalāhakasutta	101	
PA_an_4:101.1.1	Evaṁ me sutaṁ—	101	
PA_an_4:101.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	101	
PA_an_4:101.1.3	Tatra kho bhagavā bhikkhū āmantesi:	101	
PA_an_4:101.1.4	“bhikkhavo”ti.	101	
PA_an_4:101.1.5	“Bhadante”ti te bhikkhū bhagavato paccassosuṁ.	101	
PA_an_4:101.1.6	Bhagavā etadavoca:	101	
PA_an_4:101.2.1	“Cattārome, bhikkhave, valāhakā.	101	
PA_an_4:101.2.2	Katame cattāro?	101	
PA_an_4:101.2.3	Gajjitā no vassitā,	101	
PA_an_4:101.2.4	vassitā no gajjitā,	101	
PA_an_4:101.2.5	neva gajjitā no vassitā,	101	
PA_an_4:101.2.6	gajjitā ca vassitā ca.	101	
PA_an_4:101.2.7	Ime kho, bhikkhave, cattāro valāhakā.	101	
PA_an_4:101.2.8	Evamevaṁ kho, bhikkhave, cattāro valāhakūpamā puggalā santo saṁvijjamānā lokasmiṁ.	101	
PA_an_4:101.2.9	Katame cattāro?	101	
PA_an_4:101.2.10	Gajjitā no vassitā,	101	
PA_an_4:101.2.11	vassitā no gajjitā,	101	
PA_an_4:101.2.12	neva gajjitā no vassitā,	101	
PA_an_4:101.2.13	gajjitā ca vassitā ca.	101	
PA_an_4:101.3.1	Kathañca, bhikkhave, puggalo gajjitā hoti no vassitā?	101	
PA_an_4:101.3.2	Idha, bhikkhave, ekacco puggalo bhāsitā hoti, no kattā.	101	
PA_an_4:101.3.3	Evaṁ kho, bhikkhave, puggalo gajjitā hoti, no vassitā.	101	
PA_an_4:101.3.4	Seyyathāpi so, bhikkhave, valāhako gajjitā, no vassitā;	101	
PA_an_4:101.3.5	tathūpamāhaṁ, bhikkhave, imaṁ puggalaṁ vadāmi.	101	
PA_an_4:101.4.1	Kathañca, bhikkhave, puggalo vassitā hoti, no gajjitā?	101	
PA_an_4:101.4.2	Idha, bhikkhave, ekacco puggalo kattā hoti, no bhāsitā.	101	
PA_an_4:101.4.3	Evaṁ kho, bhikkhave, puggalo vassitā hoti, no gajjitā.	101	
PA_an_4:101.4.4	Seyyathāpi so, bhikkhave, valāhako vassitā, no gajjitā;	101	
PA_an_4:101.4.5	tathūpamāhaṁ, bhikkhave, imaṁ puggalaṁ vadāmi.	101	
PA_an_4:101.5.1	Kathañca, bhikkhave, puggalo neva gajjitā hoti, no vassitā?	101	
PA_an_4:101.5.2	Idha, bhikkhave, ekacco puggalo neva bhāsitā hoti, no kattā.	101	
PA_an_4:101.5.3	Evaṁ kho, bhikkhave, puggalo neva gajjitā hoti, no vassitā.	101	
PA_an_4:101.5.4	Seyyathāpi so, bhikkhave, valāhako neva gajjitā, no vassitā;	101	
PA_an_4:101.5.5	tathūpamāhaṁ, bhikkhave, imaṁ puggalaṁ vadāmi.	101	
PA_an_4:101.6.1	Kathañca, bhikkhave, puggalo gajjitā ca hoti vassitā ca?	101	
PA_an_4:101.6.2	Idha, bhikkhave, ekacco puggalo bhāsitā ca hoti kattā ca.	101	
PA_an_4:101.6.3	Evaṁ kho, bhikkhave, puggalo gajjitā ca hoti vassitā ca.	101	
PA_an_4:101.6.4	Seyyathāpi so, bhikkhave, valāhako gajjitā ca vassitā ca;	101	
PA_an_4:101.6.5	tathūpamāhaṁ, bhikkhave, imaṁ puggalaṁ vadāmi.	101	
PA_an_4:101.6.6	Ime kho, bhikkhave, cattāro valāhakūpamā puggalā santo saṁvijjamānā lokasmin”ti.	101	
PA_an_4:101.6.7	Paṭhamaṁ.	101	
PA_an_4:102.0.1	Aṅguttara Nikāya 4.102	102	
PA_an_4:102.0.2	11. Valāhakavagga	102	
PA_an_4:102.0.3	Dutiyavalāhakasutta	102	
PA_an_4:102.1.1	“Cattārome, bhikkhave, valāhakā.	102	
PA_an_4:102.1.2	Katame cattāro?	102	
PA_an_4:102.1.3	Gajjitā no vassitā,	102	
PA_an_4:102.1.4	vassitā no gajjitā,	102	
PA_an_4:102.1.5	neva gajjitā no vassitā,	102	
PA_an_4:102.1.6	gajjitā ca vassitā ca.	102	
PA_an_4:102.1.7	Ime kho, bhikkhave, cattāro valāhakā.	102	
PA_an_4:102.1.8	Evamevaṁ kho, bhikkhave, cattāro valāhakūpamā puggalā santo saṁvijjamānā lokasmiṁ.	102	
PA_an_4:102.1.9	Katame cattāro?	102	
PA_an_4:102.1.10	Gajjitā no vassitā,	102	
PA_an_4:102.1.11	vassitā no gajjitā,	102	
PA_an_4:102.1.12	neva gajjitā no vassitā,	102	
PA_an_4:102.1.13	gajjitā ca vassitā ca.	102	
PA_an_4:102.2.1	Kathañca, bhikkhave, puggalo gajjitā hoti, no vassitā?	102	
PA_an_4:102.2.2	Idha, bhikkhave, ekacco puggalo dhammaṁ pariyāpuṇāti—	102	
PA_an_4:102.2.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	102	
PA_an_4:102.2.4_0	So ‘idaṁ dukkhan’ti yathābhūtaṁ nappajānāti, ‘ayaṁ dukkhasamudayo’ti yathābhūtaṁ	102	
PA_an_4:102.2.4_1	nappajānāti, ‘ayaṁ dukkhanirodho’ti yathābhūtaṁ nappajānāti, ‘ayaṁ dukkhanirodhagāminī	102	
PA_an_4:102.2.4_2	paṭipadā’ti yathābhūtaṁ nappajānāti.	102	
PA_an_4:102.2.5	Evaṁ kho, bhikkhave, puggalo gajjitā hoti, no vassitā.	102	
PA_an_4:102.2.6	Seyyathāpi so, bhikkhave, valāhako gajjitā, no vassitā;	102	
PA_an_4:102.2.7	tathūpamāhaṁ, bhikkhave, imaṁ puggalaṁ vadāmi.	102	
PA_an_4:102.3.1	Kathañca, bhikkhave, puggalo vassitā hoti, no gajjitā?	102	
PA_an_4:102.3.2	Idha, bhikkhave, ekacco puggalo dhammaṁ na pariyāpuṇāti—	102	
PA_an_4:102.3.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	102	
PA_an_4:102.3.4	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	102	
PA_an_4:102.3.5	Evaṁ kho, bhikkhave, puggalo vassitā hoti, no gajjitā.	102	
PA_an_4:102.3.6	Seyyathāpi so, bhikkhave, valāhako vassitā, no gajjitā;	102	
PA_an_4:102.3.7	tathūpamāhaṁ, bhikkhave, imaṁ puggalaṁ vadāmi.	102	
PA_an_4:102.4.1	Kathañca, bhikkhave, puggalo neva gajjitā hoti, no vassitā?	102	
PA_an_4:102.4.2	Idha, bhikkhave, ekacco puggalo neva dhammaṁ pariyāpuṇāti—	102	
PA_an_4:102.4.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	102	
PA_an_4:102.4.4	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	102	
PA_an_4:102.4.5	Evaṁ kho, bhikkhave, puggalo neva gajjitā hoti, no vassitā.	102	
PA_an_4:102.4.6	Seyyathāpi so, bhikkhave, valāhako neva gajjitā, no vassitā;	102	
PA_an_4:102.4.7	tathūpamāhaṁ, bhikkhave, imaṁ puggalaṁ vadāmi.	102	
PA_an_4:102.5.1	Kathañca, bhikkhave, puggalo gajjitā ca hoti vassitā ca?	102	
PA_an_4:102.5.2	Idha, bhikkhave, ekacco puggalo dhammaṁ pariyāpuṇāti—	102	
PA_an_4:102.5.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	102	
PA_an_4:102.5.4	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	102	
PA_an_4:102.5.5	Evaṁ kho, bhikkhave, puggalo gajjitā ca hoti vassitā ca.	102	
PA_an_4:102.5.6	Seyyathāpi so, bhikkhave, valāhako gajjitā ca vassitā ca;	102	
PA_an_4:102.5.7	tathūpamāhaṁ, bhikkhave, imaṁ puggalaṁ vadāmi.	102	
PA_an_4:102.5.8	Ime kho, bhikkhave, cattāro valāhakūpamā puggalā santo saṁvijjamānā lokasmin”ti.	102	
PA_an_4:102.5.9	Dutiyaṁ.	102	
PA_an_4:103.0.1	Aṅguttara Nikāya 4.103	103	
PA_an_4:103.0.2	11. Valāhakavagga	103	
PA_an_4:103.0.3	Kumbhasutta	103	
PA_an_4:103.1.1	“Cattārome, bhikkhave, kumbhā.	103	
PA_an_4:103.1.2	Katame cattāro?	103	
PA_an_4:103.1.3	Tuccho pihito,	103	
PA_an_4:103.1.4	pūro vivaṭo,	103	
PA_an_4:103.1.5	tuccho vivaṭo,	103	
PA_an_4:103.1.6	pūro pihito—	103	
PA_an_4:103.1.7	Ime kho, bhikkhave, cattāro kumbhā.	103	
PA_an_4:103.1.8	Evamevaṁ kho, bhikkhave, cattāro kumbhūpamā puggalā santo saṁvijjamānā lokasmiṁ.	103	
PA_an_4:103.1.9	Katame cattāro?	103	
PA_an_4:103.1.10	Tuccho pihito,	103	
PA_an_4:103.1.11	pūro vivaṭo,	103	
PA_an_4:103.1.12	tuccho vivaṭo,	103	
PA_an_4:103.1.13	pūro pihito.	103	
PA_an_4:103.2.1	Kathañca, bhikkhave, puggalo tuccho hoti pihito?	103	
PA_an_4:103.2.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	103	
PA_an_4:103.2.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	103	
PA_an_4:103.2.4	Evaṁ kho, bhikkhave, puggalo tuccho hoti pihito.	103	
PA_an_4:103.2.5	Seyyathāpi so, bhikkhave, kumbho tuccho pihito;	103	
PA_an_4:103.2.6	tathūpamāhaṁ, bhikkhave, imaṁ puggalaṁ vadāmi.	103	
PA_an_4:103.3.1	Kathañca, bhikkhave, puggalo pūro hoti vivaṭo?	103	
PA_an_4:103.3.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	103	
PA_an_4:103.3.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	103	
PA_an_4:103.3.4	Evaṁ kho, bhikkhave, puggalo pūro hoti vivaṭo.	103	
PA_an_4:103.3.5	Seyyathāpi so, bhikkhave, kumbho pūro vivaṭo;	103	
PA_an_4:103.3.6	tathūpamāhaṁ, bhikkhave, imaṁ puggalaṁ vadāmi.	103	
PA_an_4:103.4.1	Kathañca, bhikkhave, puggalo tuccho hoti vivaṭo?	103	
PA_an_4:103.4.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	103	
PA_an_4:103.4.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	103	
PA_an_4:103.4.4	Evaṁ kho, bhikkhave, puggalo tuccho hoti vivaṭo.	103	
PA_an_4:103.4.5	Seyyathāpi so, bhikkhave, kumbho tuccho vivaṭo;	103	
PA_an_4:103.4.6	tathūpamāhaṁ, bhikkhave, imaṁ puggalaṁ vadāmi.	103	
PA_an_4:103.5.1	Kathañca, bhikkhave, puggalo pūro hoti pihito?	103	
PA_an_4:103.5.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	103	
PA_an_4:103.5.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	103	
PA_an_4:103.5.4	Evaṁ kho, bhikkhave, puggalo pūro hoti pihito.	103	
PA_an_4:103.5.5	Seyyathāpi so, bhikkhave, kumbho pūro pihito;	103	
PA_an_4:103.5.6	tathūpamāhaṁ, bhikkhave, imaṁ puggalaṁ vadāmi.	103	
PA_an_4:103.5.7	Ime kho, bhikkhave, cattāro kumbhūpamā puggalā santo saṁvijjamānā lokasmin”ti.	103	
PA_an_4:103.5.8	Tatiyaṁ.	103	
PA_an_4:104.0.1	Aṅguttara Nikāya 4.104	104	
PA_an_4:104.0.2	11. Valāhakavagga	104	
PA_an_4:104.0.3	Udakarahadasutta	104	
PA_an_4:104.1.1	“Cattārome, bhikkhave, udakarahadā.	104	
PA_an_4:104.1.2	Katame cattāro?	104	
PA_an_4:104.1.3	Uttāno gambhīrobhāso,	104	
PA_an_4:104.1.4	gambhīro uttānobhāso,	104	
PA_an_4:104.1.5	uttāno uttānobhāso,	104	
PA_an_4:104.1.6	gambhīro gambhīrobhāso—	104	
PA_an_4:104.1.7	Ime kho, bhikkhave, cattāro udakarahadā.	104	
PA_an_4:104.1.8	Evamevaṁ kho, bhikkhave, cattāro udakarahadūpamā puggalā santo saṁvijjamānā lokasmiṁ.	104	
PA_an_4:104.1.9	Katame cattāro?	104	
PA_an_4:104.1.10	Uttāno gambhīrobhāso,	104	
PA_an_4:104.1.11	gambhīro uttānobhāso,	104	
PA_an_4:104.1.12	uttāno uttānobhāso,	104	
PA_an_4:104.1.13	gambhīro gambhīrobhāso.	104	
PA_an_4:104.2.1	Kathañca, bhikkhave, puggalo uttāno hoti gambhīrobhāso?	104	
PA_an_4:104.2.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	104	
PA_an_4:104.2.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	104	
PA_an_4:104.2.4	Evaṁ kho, bhikkhave, puggalo uttāno hoti gambhīrobhāso.	104	
PA_an_4:104.2.5	Seyyathāpi so, bhikkhave, udakarahado uttāno gambhīrobhāso;	104	
PA_an_4:104.2.6	tathūpamāhaṁ, bhikkhave, imaṁ puggalaṁ vadāmi.	104	
PA_an_4:104.3.1	Kathañca, bhikkhave, puggalo gambhīro hoti uttānobhāso?	104	
PA_an_4:104.3.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	104	
PA_an_4:104.3.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	104	
PA_an_4:104.3.4	Evaṁ kho, bhikkhave, puggalo gambhīro hoti uttānobhāso.	104	
PA_an_4:104.3.5	Seyyathāpi so, bhikkhave, udakarahado gambhīro uttānobhāso;	104	
PA_an_4:104.3.6	tathūpamāhaṁ, bhikkhave, imaṁ puggalaṁ vadāmi.	104	
PA_an_4:104.4.1	Kathañca, bhikkhave, puggalo uttāno hoti uttānobhāso?	104	
PA_an_4:104.4.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	104	
PA_an_4:104.4.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	104	
PA_an_4:104.4.4	Evaṁ kho, bhikkhave, puggalo uttāno hoti uttānobhāso.	104	
PA_an_4:104.4.5	Seyyathāpi so, bhikkhave, udakarahado uttāno uttānobhāso;	104	
PA_an_4:104.4.6	tathūpamāhaṁ, bhikkhave, imaṁ puggalaṁ vadāmi.	104	
PA_an_4:104.5.1	Kathañca, bhikkhave, puggalo gambhīro hoti gambhīrobhāso?	104	
PA_an_4:104.5.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	104	
PA_an_4:104.5.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	104	
PA_an_4:104.5.4	Evaṁ kho, bhikkhave, puggalo gambhīro hoti gambhīrobhāso.	104	
PA_an_4:104.5.5	Seyyathāpi so, bhikkhave, udakarahado gambhīro gambhīrobhāso;	104	
PA_an_4:104.5.6	tathūpamāhaṁ, bhikkhave, imaṁ puggalaṁ vadāmi.	104	
PA_an_4:104.5.7	Ime kho, bhikkhave, cattāro udakarahadūpamā puggalā santo saṁvijjamānā lokasmin”ti.	104	
PA_an_4:104.5.8	Catutthaṁ.	104	
PA_an_4:105.0.1	Aṅguttara Nikāya 4.105	105	
PA_an_4:105.0.2	11. Valāhakavagga	105	
PA_an_4:105.0.3	Ambasutta	105	
PA_an_4:105.1.1	“Cattārimāni, bhikkhave, ambāni.	105	
PA_an_4:105.1.2	Katamāni cattāri?	105	
PA_an_4:105.1.3	Āmaṁ pakkavaṇṇi,	105	
PA_an_4:105.1.4	pakkaṁ āmavaṇṇi,	105	
PA_an_4:105.1.5	āmaṁ āmavaṇṇi,	105	
PA_an_4:105.1.6	pakkaṁ pakkavaṇṇi—	105	
PA_an_4:105.1.7	Imāni kho, bhikkhave, cattāri ambāni.	105	
PA_an_4:105.1.8	Evamevaṁ kho, bhikkhave, cattāro ambūpamā puggalā santo saṁvijjamānā lokasmiṁ.	105	
PA_an_4:105.1.9	Katame cattāro?	105	
PA_an_4:105.1.10	Āmo pakkavaṇṇī,	105	
PA_an_4:105.1.11	pakko āmavaṇṇī,	105	
PA_an_4:105.1.12	āmo āmavaṇṇī,	105	
PA_an_4:105.1.13	pakko pakkavaṇṇī.	105	
PA_an_4:105.2.1	Kathañca, bhikkhave, puggalo āmo hoti pakkavaṇṇī?	105	
PA_an_4:105.2.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	105	
PA_an_4:105.2.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	105	
PA_an_4:105.2.4	Evaṁ kho, bhikkhave, puggalo āmo hoti pakkavaṇṇī.	105	
PA_an_4:105.2.5	Seyyathāpi taṁ, bhikkhave, ambaṁ āmaṁ pakkavaṇṇi;	105	
PA_an_4:105.2.6	tathūpamāhaṁ, bhikkhave, imaṁ puggalaṁ vadāmi.	105	
PA_an_4:105.3.1	Kathañca, bhikkhave, puggalo pakko hoti āmavaṇṇī?	105	
PA_an_4:105.3.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	105	
PA_an_4:105.3.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	105	
PA_an_4:105.3.4	Evaṁ kho, bhikkhave, puggalo pakko hoti āmavaṇṇī.	105	
PA_an_4:105.3.5	Seyyathāpi taṁ, bhikkhave, ambaṁ pakkaṁ āmavaṇṇi;	105	
PA_an_4:105.3.6	tathūpamāhaṁ, bhikkhave, imaṁ puggalaṁ vadāmi.	105	
PA_an_4:105.4.1	Kathañca, bhikkhave, puggalo āmo hoti āmavaṇṇī?	105	
PA_an_4:105.4.2	Idha, bhikkhave, ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	105	
PA_an_4:105.4.3	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	105	
PA_an_4:105.4.4	Evaṁ kho, bhikkhave, puggalo āmo hoti āmavaṇṇī.	105	
PA_an_4:105.4.5	Seyyathāpi taṁ, bhikkhave, ambaṁ āmaṁ āmavaṇṇi;	105	
PA_an_4:105.4.6	tathūpamāhaṁ, bhikkhave, imaṁ puggalaṁ vadāmi.	105	
PA_an_4:105.5.1	Kathañca, bhikkhave, puggalo pakko hoti pakkavaṇṇī?	105	
PA_an_4:105.5.2	Idha, bhikkhave, ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.	105	
PA_an_4:105.5.3	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	105	
PA_an_4:105.5.4	Evaṁ kho, bhikkhave, puggalo pakko hoti pakkavaṇṇī.	105	
PA_an_4:105.5.5	Seyyathāpi taṁ, bhikkhave, ambaṁ pakkaṁ pakkavaṇṇi;	105	
PA_an_4:105.5.6	tathūpamāhaṁ, bhikkhave, imaṁ puggalaṁ vadāmi.	105	
PA_an_4:105.5.7	Ime kho, bhikkhave, cattāro ambūpamā puggalā santo saṁvijjamānā lokasmin”ti.	105	
PA_an_4:105.5.8	Pañcamaṁ.	105	
PA_an_4:106.0.1	Aṅguttara Nikāya 4.106	106	
PA_an_4:106.0.2	11. Valāhakavagga	106	
PA_an_4:106.0.3	[Dutiyaambasutta]	106	
PA_an_4:107.0.1	Aṅguttara Nikāya 4.107	107	
PA_an_4:107.0.2	11. Valāhakavagga	107	
PA_an_4:107.0.3	Mūsikasutta	107	
PA_an_4:107.1.1	“Catasso imā, bhikkhave, mūsikā.	107	
PA_an_4:107.1.2	Katamā catasso?	107	
PA_an_4:107.1.3	Gādhaṁ kattā no vasitā,	107	
PA_an_4:107.1.4	vasitā no gādhaṁ kattā,	107	
PA_an_4:107.1.5	neva gādhaṁ kattā no vasitā,	107	
PA_an_4:107.1.6	gādhaṁ kattā ca vasitā ca—	107	
PA_an_4:107.1.7	imā kho, bhikkhave, catasso mūsikā.	107	
PA_an_4:107.1.8	Evamevaṁ kho, bhikkhave, cattāro mūsikūpamā puggalā santo saṁvijjamānā lokasmiṁ.	107	
PA_an_4:107.1.9	Katame cattāro?	107	
PA_an_4:107.1.10	Gādhaṁ kattā no vasitā,	107	
PA_an_4:107.1.11	vasitā no gādhaṁ kattā,	107	
PA_an_4:107.1.12	neva gādhaṁ kattā no vasitā,	107	
PA_an_4:107.1.13	gādhaṁ kattā ca vasitā ca.	107	
PA_an_4:107.2.1	Kathañca, bhikkhave, puggalo gādhaṁ kattā hoti no vasitā?	107	
PA_an_4:107.2.2	Idha, bhikkhave, ekacco puggalo dhammaṁ pariyāpuṇāti—	107	
PA_an_4:107.2.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	107	
PA_an_4:107.2.4	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	107	
PA_an_4:107.2.5	Evaṁ kho, bhikkhave, puggalo gādhaṁ kattā hoti, no vasitā.	107	
PA_an_4:107.2.6	Seyyathāpi sā, bhikkhave, mūsikā gādhaṁ kattā, no vasitā;	107	
PA_an_4:107.2.7	tathūpamāhaṁ, bhikkhave, imaṁ puggalaṁ vadāmi.	107	
PA_an_4:107.3.1	Kathañca, bhikkhave, puggalo vasitā hoti, no gādhaṁ kattā?	107	
PA_an_4:107.3.2	Idha, bhikkhave, ekacco puggalo dhammaṁ na pariyāpuṇāti—	107	
PA_an_4:107.3.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	107	
PA_an_4:107.3.4	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	107	
PA_an_4:107.3.5	Evaṁ kho, bhikkhave, puggalo vasitā hoti, no gādhaṁ kattā.	107	
PA_an_4:107.3.6	Seyyathāpi sā, bhikkhave, mūsikā vasitā hoti, no gādhaṁ kattā;	107	
PA_an_4:107.3.7	tathūpamāhaṁ, bhikkhave, imaṁ, puggalaṁ vadāmi.	107	
PA_an_4:107.4.1	Kathañca, bhikkhave, puggalo neva gādhaṁ kattā hoti no vasitā?	107	
PA_an_4:107.4.2	Idha, bhikkhave, ekacco puggalo dhammaṁ na pariyāpuṇāti—	107	
PA_an_4:107.4.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	107	
PA_an_4:107.4.4	So ‘idaṁ dukkhan’ti yathābhūtaṁ nappajānāti …pe… ‘ayaṁ dukkhanirodhagāminī paṭipadā’ti yathābhūtaṁ nappajānāti.	107	
PA_an_4:107.4.5	Evaṁ kho, bhikkhave, puggalo neva gādhaṁ kattā hoti, no vasitā.	107	
PA_an_4:107.4.6	Seyyathāpi sā, bhikkhave, mūsikā neva gādhaṁ kattā hoti, no vasitā;	107	
PA_an_4:107.4.7	tathūpamāhaṁ, bhikkhave, imaṁ puggalaṁ vadāmi.	107	
PA_an_4:107.5.1	Kathañca, bhikkhave, puggalo gādhaṁ kattā ca hoti vasitā ca?	107	
PA_an_4:107.5.2	Idha, bhikkhave, ekacco puggalo dhammaṁ pariyāpuṇāti—	107	
PA_an_4:107.5.3	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	107	
PA_an_4:107.5.4	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	107	
PA_an_4:107.5.5	Evaṁ kho, bhikkhave, puggalo gādhaṁ kattā ca hoti vasitā ca.	107	
PA_an_4:107.5.6	Seyyathāpi sā, bhikkhave, mūsikā gādhaṁ kattā ca hoti vasitā ca;	107	
PA_an_4:107.5.7	tathūpamāhaṁ, bhikkhave, imaṁ puggalaṁ vadāmi.	107	
PA_an_4:107.5.8	Ime kho, bhikkhave, cattāro mūsikūpamā puggalā santo saṁvijjamānā lokasmin”ti.	107	
PA_an_4:107.5.9	Sattamaṁ.	107	
PA_an_4:108.0.1	Aṅguttara Nikāya 4.108	108	
PA_an_4:108.0.2	11. Valāhakavagga	108	
PA_an_4:108.0.3	Balībaddasutta	108	
PA_an_4:108.1.1	“Cattārome, bhikkhave, balībaddā.	108	
PA_an_4:108.1.2	Katame cattāro?	108	
PA_an_4:108.1.3	Sagavacaṇḍo no paragavacaṇḍo,	108	
PA_an_4:108.1.4	paragavacaṇḍo no sagavacaṇḍo,	108	
PA_an_4:108.1.5	sagavacaṇḍo ca paragavacaṇḍo ca,	108	
PA_an_4:108.1.6	neva sagavacaṇḍo no paragavacaṇḍo—	108	
PA_an_4:108.1.7	Ime kho, bhikkhave, cattāro balībaddā.	108	
PA_an_4:108.1.8	Evamevaṁ kho, bhikkhave, cattāro balībaddūpamā puggalā santo saṁvijjamānā lokasmiṁ.	108	
PA_an_4:108.1.9	Katame cattāro?	108	
PA_an_4:108.1.10	Sagavacaṇḍo no paragavacaṇḍo,	108	
PA_an_4:108.1.11	paragavacaṇḍo no sagavacaṇḍo,	108	
PA_an_4:108.1.12	sagavacaṇḍo ca paragavacaṇḍo ca,	108	
PA_an_4:108.1.13	neva sagavacaṇḍo no paragavacaṇḍo.	108	
PA_an_4:108.2.1	Kathañca, bhikkhave, puggalo sagavacaṇḍo hoti, no paragavacaṇḍo?	108	
PA_an_4:108.2.2	Idha, bhikkhave, ekacco puggalo sakaparisaṁ ubbejetā hoti, no paraparisaṁ.	108	
PA_an_4:108.2.3	Evaṁ kho, bhikkhave, puggalo sagavacaṇḍo hoti, no paragavacaṇḍo.	108	
PA_an_4:108.2.4	Seyyathāpi so, bhikkhave, balībaddo sagavacaṇḍo, no paragavacaṇḍo;	108	
PA_an_4:108.2.5	tathūpamāhaṁ, bhikkhave, imaṁ puggalaṁ vadāmi.	108	
PA_an_4:108.3.1	Kathañca, bhikkhave, puggalo paragavacaṇḍo hoti, no sagavacaṇḍo?	108	
PA_an_4:108.3.2	Idha, bhikkhave, ekacco puggalo paraparisaṁ ubbejetā hoti, no sakaparisaṁ.	108	
PA_an_4:108.3.3	Evaṁ kho, bhikkhave, puggalo paragavacaṇḍo hoti, no sagavacaṇḍo.	108	
PA_an_4:108.3.4	Seyyathāpi so, bhikkhave, balībaddo paragavacaṇḍo, no sagavacaṇḍo;	108	
PA_an_4:108.3.5	tathūpamāhaṁ, bhikkhave, imaṁ puggalaṁ vadāmi.	108	
PA_an_4:108.4.1	Kathañca, bhikkhave, puggalo sagavacaṇḍo ca hoti paragavacaṇḍo ca?	108	
PA_an_4:108.4.2	Idha, bhikkhave, ekacco puggalo sakaparisaṁ ubbejetā hoti paraparisañca.	108	
PA_an_4:108.4.3	Evaṁ kho, bhikkhave, puggalo sagavacaṇḍo ca hoti paragavacaṇḍo ca.	108	
PA_an_4:108.4.4	Seyyathāpi so, bhikkhave, balībaddo sagavacaṇḍo ca paragavacaṇḍo ca;	108	
PA_an_4:108.4.5	tathūpamāhaṁ, bhikkhave, imaṁ puggalaṁ vadāmi.	108	
PA_an_4:108.5.1	Kathañca, bhikkhave, puggalo neva sagavacaṇḍo hoti no paragavacaṇḍo?	108	
PA_an_4:108.5.2	Idha, bhikkhave, ekacco puggalo neva sakaparisaṁ ubbejetā hoti, no paraparisañca.	108	
PA_an_4:108.5.3	Evaṁ kho, bhikkhave, puggalo neva sagavacaṇḍo hoti, no paragavacaṇḍo.	108	
PA_an_4:108.5.4	Seyyathāpi so, bhikkhave, balībaddo neva sagavacaṇḍo, no paragavacaṇḍo;	108	
PA_an_4:108.5.5	tathūpamāhaṁ, bhikkhave, imaṁ puggalaṁ vadāmi.	108	
PA_an_4:108.5.6	Ime kho, bhikkhave, cattāro balībaddūpamā puggalā santo saṁvijjamānā lokasmin”ti.	108	
PA_an_4:108.5.7	Aṭṭhamaṁ.	108	
PA_an_4:109.0.1	Aṅguttara Nikāya 4.109	109	
PA_an_4:109.0.2	11. Valāhakavagga	109	
PA_an_4:109.0.3	Rukkhasutta	109	
PA_an_4:109.1.1	“Cattārome, bhikkhave, rukkhā.	109	
PA_an_4:109.1.2	Katame cattāro?	109	
PA_an_4:109.1.3	Pheggu phegguparivāro,	109	
PA_an_4:109.1.4	pheggu sāraparivāro,	109	
PA_an_4:109.1.5	sāro phegguparivāro,	109	
PA_an_4:109.1.6	sāro sāraparivāro—	109	
PA_an_4:109.1.7	Ime kho, bhikkhave, cattāro rukkhā.	109	
PA_an_4:109.1.8	Evamevaṁ kho, bhikkhave, cattāro rukkhūpamā puggalā santo saṁvijjamānā lokasmiṁ.	109	
PA_an_4:109.1.9	Katame cattāro?	109	
PA_an_4:109.1.10	Pheggu phegguparivāro,	109	
PA_an_4:109.1.11	pheggu sāraparivāro,	109	
PA_an_4:109.1.12	sāro phegguparivāro,	109	
PA_an_4:109.1.13	sāro sāraparivāro.	109	
PA_an_4:109.2.1	Kathañca, bhikkhave, puggalo pheggu hoti phegguparivāro?	109	
PA_an_4:109.2.2	Idha, bhikkhave, ekacco puggalo dussīlo hoti pāpadhammo;	109	
PA_an_4:109.2.3	parisāpissa hoti dussīlā pāpadhammā.	109	
PA_an_4:109.2.4	Evaṁ kho, bhikkhave, puggalo pheggu hoti phegguparivāro.	109	
PA_an_4:109.2.5	Seyyathāpi so, bhikkhave, rukkho pheggu phegguparivāro;	109	
PA_an_4:109.2.6	tathūpamāhaṁ, bhikkhave, imaṁ puggalaṁ vadāmi.	109	
PA_an_4:109.3.1	Kathañca, bhikkhave, puggalo pheggu hoti sāraparivāro?	109	
PA_an_4:109.3.2	Idha, bhikkhave, ekacco puggalo dussīlo hoti pāpadhammo;	109	
PA_an_4:109.3.3	parisā ca khvassa hoti sīlavatī kalyāṇadhammā.	109	
PA_an_4:109.3.4	Evaṁ kho, bhikkhave, puggalo pheggu hoti sāraparivāro.	109	
PA_an_4:109.3.5	Seyyathāpi so, bhikkhave, rukkho pheggu sāraparivāro;	109	
PA_an_4:109.3.6	tathūpamāhaṁ, bhikkhave, imaṁ puggalaṁ vadāmi.	109	
PA_an_4:109.4.1	Kathañca, bhikkhave, puggalo sāro hoti phegguparivāro?	109	
PA_an_4:109.4.2	Idha, bhikkhave, ekacco puggalo sīlavā hoti kalyāṇadhammo;	109	
PA_an_4:109.4.3	parisā ca khvassa hoti dussīlā pāpadhammā.	109	
PA_an_4:109.4.4	Evaṁ kho, bhikkhave, puggalo sāro hoti phegguparivāro.	109	
PA_an_4:109.4.5	Seyyathāpi so, bhikkhave, rukkho sāro phegguparivāro;	109	
PA_an_4:109.4.6	tathūpamāhaṁ, bhikkhave, imaṁ puggalaṁ vadāmi.	109	
PA_an_4:109.5.1	Kathañca, bhikkhave, puggalo sāro hoti sāraparivāro?	109	
PA_an_4:109.5.2	Idha, bhikkhave, ekacco puggalo sīlavā hoti kalyāṇadhammo;	109	
PA_an_4:109.5.3	parisāpissa hoti sīlavatī kalyāṇadhammā.	109	
PA_an_4:109.5.4	Evaṁ kho, bhikkhave, puggalo sāro hoti sāraparivāro.	109	
PA_an_4:109.5.5	Seyyathāpi so, bhikkhave, rukkho sāro sāraparivāro;	109	
PA_an_4:109.5.6	tathūpamāhaṁ, bhikkhave, imaṁ puggalaṁ vadāmi.	109	
PA_an_4:109.5.7	Ime kho, bhikkhave, cattāro rukkhūpamā puggalā santo saṁvijjamānā lokasmin”ti.	109	
PA_an_4:109.5.8	Navamaṁ.	109	
PA_an_4:110.0.1	Aṅguttara Nikāya 4.110	110	
PA_an_4:110.0.2	11. Valāhakavagga	110	
PA_an_4:110.0.3	Āsīvisasutta	110	
PA_an_4:110.1.1	“Cattārome, bhikkhave, āsīvisā.	110	
PA_an_4:110.1.2	Katame cattāro?	110	
PA_an_4:110.1.3	Āgataviso na ghoraviso,	110	
PA_an_4:110.1.4	ghoraviso na āgataviso,	110	
PA_an_4:110.1.5	āgataviso ca ghoraviso ca,	110	
PA_an_4:110.1.6	nevāgataviso na ghoraviso—	110	
PA_an_4:110.1.7	Ime kho, bhikkhave, cattāro āsīvisā.	110	
PA_an_4:110.1.8	Evamevaṁ kho, bhikkhave, cattāro āsīvisūpamā puggalā santo saṁvijjamānā lokasmiṁ.	110	
PA_an_4:110.1.9	Katame cattāro?	110	
PA_an_4:110.1.10	Āgataviso na ghoraviso,	110	
PA_an_4:110.1.11	ghoraviso na āgataviso,	110	
PA_an_4:110.1.12	āgataviso ca ghoraviso ca,	110	
PA_an_4:110.1.13	nevāgataviso na ghoraviso.	110	
PA_an_4:110.2.1	Kathañca, bhikkhave, puggalo āgataviso hoti, na ghoraviso?	110	
PA_an_4:110.2.2	Idha, bhikkhave, ekacco puggalo abhiṇhaṁ kujjhati.	110	
PA_an_4:110.2.3	So ca khvassa kodho na dīgharattaṁ anuseti.	110	
PA_an_4:110.2.4	Evaṁ kho, bhikkhave, puggalo āgataviso hoti, na ghoraviso.	110	
PA_an_4:110.2.5	Seyyathāpi so, bhikkhave, āsīviso āgataviso, na ghoraviso;	110	
PA_an_4:110.2.6	tathūpamāhaṁ, bhikkhave, imaṁ puggalaṁ vadāmi.	110	
PA_an_4:110.3.1	Kathañca, bhikkhave, puggalo ghoraviso hoti, na āgataviso?	110	
PA_an_4:110.3.2	Idha, bhikkhave, ekacco puggalo na heva kho abhiṇhaṁ kujjhati.	110	
PA_an_4:110.3.3	So ca khvassa kodho dīgharattaṁ anuseti.	110	
PA_an_4:110.3.4	Evaṁ kho, bhikkhave, puggalo ghoraviso hoti, na āgataviso.	110	
PA_an_4:110.3.5	Seyyathāpi so, bhikkhave, āsīviso ghoraviso, na āgataviso;	110	
PA_an_4:110.3.6	tathūpamāhaṁ, bhikkhave, imaṁ puggalaṁ vadāmi.	110	
PA_an_4:110.4.1	Kathañca, bhikkhave, puggalo āgataviso ca hoti ghoraviso ca?	110	
PA_an_4:110.4.2	Idha, bhikkhave, ekacco puggalo abhiṇhaṁ kujjhati.	110	
PA_an_4:110.4.3	So ca khvassa kodho dīgharattaṁ anuseti.	110	
PA_an_4:110.4.4	Evaṁ kho, bhikkhave, puggalo āgataviso ca hoti ghoraviso ca.	110	
PA_an_4:110.4.5	Seyyathāpi so, bhikkhave, āsīviso āgataviso ca ghoraviso ca;	110	
PA_an_4:110.4.6	tathūpamāhaṁ, bhikkhave, imaṁ puggalaṁ vadāmi.	110	
PA_an_4:110.5.1	Kathañca, bhikkhave, puggalo nevāgataviso hoti na ghoraviso?	110	
PA_an_4:110.5.2	Idha, bhikkhave, ekacco puggalo na heva kho abhiṇhaṁ kujjhati.	110	
PA_an_4:110.5.3	So ca khvassa kodho na dīgharattaṁ anuseti.	110	
PA_an_4:110.5.4	Evaṁ kho, bhikkhave, puggalo nevāgataviso hoti, na ghoraviso.	110	
PA_an_4:110.5.5	Seyyathāpi so, bhikkhave, āsīviso nevāgataviso na ghoraviso;	110	
PA_an_4:110.5.6	tathūpamāhaṁ, bhikkhave, imaṁ puggalaṁ vadāmi.	110	
PA_an_4:110.5.7	Ime kho, bhikkhave, cattāro āsīvisūpamā puggalā santo saṁvijjamānā lokasmin”ti.	110	
PA_an_4:110.5.8	Dasamaṁ.	110	
PA_an_4:110.5.9	Valāhakavaggo paṭhamo.	110	
PA_an_4:110.6.0	Tassuddānaṁ	110	
PA_an_4:110.6.1	Dve valāhā kumbha udaka,	110	
PA_an_4:110.6.2	rahadā dve honti ambāni;	110	
PA_an_4:110.6.3	Mūsikā balībaddā rukkhā,	110	
PA_an_4:110.6.4	āsīvisena te dasāti.	110	
PA_an_4:111.0.1	Aṅguttara Nikāya 4.111	111	
PA_an_4:111.0.2	12. Kesivagga	111	
PA_an_4:111.0.3	Kesisutta	111	
PA_an_4:111.1.1	Atha kho kesi assadammasārathi yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho kesiṁ assadammasārathiṁ bhagavā etadavoca:	111	
PA_an_4:111.1.2	“tvaṁ khosi, kesi, paññāto assadammasārathīti.	111	
PA_an_4:111.1.3	Kathaṁ pana tvaṁ, kesi, assadammaṁ vinesī”ti?	111	
PA_an_4:111.1.4	“Ahaṁ kho, bhante, assadammaṁ saṇhenapi vinemi, pharusenapi vinemi, saṇhapharusenapi vinemī”ti.	111	
PA_an_4:111.1.5	“Sace te, kesi, assadammo saṇhena vinayaṁ na upeti, pharusena vinayaṁ na upeti, saṇhapharusena vinayaṁ na upeti, kinti naṁ karosī”ti?	111	
PA_an_4:111.1.6	“Sace me, bhante, assadammo saṇhena vinayaṁ na upeti, pharusena vinayaṁ na upeti, saṇhapharusena vinayaṁ na upeti;	111	
PA_an_4:111.1.7	hanāmi naṁ, bhante.	111	
PA_an_4:111.1.8	Taṁ kissa hetu?	111	
PA_an_4:111.1.9	‘Mā me ācariyakulassa avaṇṇo ahosī’ti.	111	
PA_an_4:111.2.1	Bhagavā pana, bhante, anuttaro purisadammasārathi.	111	
PA_an_4:111.2.2	Kathaṁ pana, bhante, bhagavā purisadammaṁ vinetī”ti?	111	
PA_an_4:111.2.3	“Ahaṁ kho, kesi, purisadammaṁ saṇhenapi vinemi, pharusenapi vinemi, saṇhapharusenapi vinemi.	111	
PA_an_4:111.2.4	Tatridaṁ, kesi, saṇhasmiṁ—	111	
PA_an_4:111.2.5	iti kāyasucaritaṁ iti kāyasucaritassa vipāko, iti vacīsucaritaṁ iti vacīsucaritassa vipāko, iti manosucaritaṁ iti manosucaritassa vipāko, iti devā, iti manussāti.	111	
PA_an_4:111.2.6	Tatridaṁ, kesi, pharusasmiṁ—	111	
PA_an_4:111.2.7_0	iti kāyaduccaritaṁ iti kāyaduccaritassa vipāko, iti vacīduccaritaṁ iti vacīduccaritassa	111	
PA_an_4:111.2.7_1	vipāko, iti manoduccaritaṁ iti manoduccaritassa vipāko, iti nirayo, iti tiracchānayoni, iti pettivisayoti.	111	
PA_an_4:111.3.1	Tatridaṁ, kesi, saṇhapharusasmiṁ—	111	
PA_an_4:111.3.2_0	iti kāyasucaritaṁ iti kāyasucaritassa vipāko, iti kāyaduccaritaṁ iti kāyaduccaritassa	111	
PA_an_4:111.3.2_1	vipāko, iti vacīsucaritaṁ iti vacīsucaritassa vipāko, iti vacīduccaritaṁ iti vacīduccaritassa	111	
PA_an_4:111.3.2_2	vipāko, iti manosucaritaṁ iti manosucaritassa vipāko, iti manoduccaritaṁ iti manoduccaritassa	111	
PA_an_4:111.3.2_3	vipāko, iti devā, iti manussā, iti nirayo, iti tiracchānayoni, iti pettivisayo”ti.	111	
PA_an_4:111.4.1	“Sace te, bhante, purisadammo saṇhena vinayaṁ na upeti, pharusena vinayaṁ na upeti, saṇhapharusena vinayaṁ na upeti, kinti naṁ bhagavā karotī”ti?	111	
PA_an_4:111.4.2	“Sace me, kesi, purisadammo saṇhena vinayaṁ na upeti, pharusena vinayaṁ na upeti, saṇhapharusena vinayaṁ na upeti, hanāmi naṁ, kesī”ti.	111	
PA_an_4:111.4.3	“Na kho, bhante, bhagavato pāṇātipāto kappati.	111	
PA_an_4:111.4.4	Atha ca pana bhagavā evamāha:	111	
PA_an_4:111.4.5	‘hanāmi naṁ, kesī’”ti.	111	
PA_an_4:111.4.6	“Saccaṁ, kesi.	111	
PA_an_4:111.4.7	Na tathāgatassa pāṇātipāto kappati.	111	
PA_an_4:111.4.8_0	Api ca yo purisadammo saṇhena vinayaṁ na upeti, pharusena vinayaṁ na upeti, saṇhapharusena	111	
PA_an_4:111.4.8_1	vinayaṁ na upeti, na taṁ tathāgato vattabbaṁ anusāsitabbaṁ maññati, nāpi viññū sabrahmacārī	111	
PA_an_4:111.4.8_2	vattabbaṁ anusāsitabbaṁ maññanti.	111	
PA_an_4:111.4.9	Vadho heso, kesi, ariyassa vinaye—	111	
PA_an_4:111.4.10	yaṁ na tathāgato vattabbaṁ anusāsitabbaṁ maññati, nāpi viññū sabrahmacārī vattabbaṁ anusāsitabbaṁ maññantī”ti.	111	
PA_an_4:111.5.1	“So hi nūna, bhante, suhato hoti—	111	
PA_an_4:111.5.2	yaṁ na tathāgato vattabbaṁ anusāsitabbaṁ maññati, nāpi viññū sabrahmacārī vattabbaṁ anusāsitabbaṁ maññantīti.	111	
PA_an_4:111.5.3	Abhikkantaṁ, bhante, abhikkantaṁ, bhante …pe… upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	111	
PA_an_4:111.5.4	Paṭhamaṁ.	111	
PA_an_4:112.0.1	Aṅguttara Nikāya 4.112	112	
PA_an_4:112.0.2	12. Kesivagga	112	
PA_an_4:112.0.3	Javasutta	112	
PA_an_4:112.1.1	“Catūhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhaṁ gacchati.	112	
PA_an_4:112.1.2	Katamehi catūhi?	112	
PA_an_4:112.1.3	Ajjavena, javena, khantiyā, soraccena—	112	
PA_an_4:112.1.4	imehi kho, bhikkhave, catūhi aṅgehi samannāgato rañño bhadro assājānīyo rājāraho hoti, rājabhoggo, rañño aṅganteva saṅkhaṁ gacchati.	112	
PA_an_4:112.2.1	Evamevaṁ kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	112	
PA_an_4:112.2.2	Katamehi catūhi?	112	
PA_an_4:112.2.3	Ajjavena, javena, khantiyā, soraccena—	112	
PA_an_4:112.2.4	imehi kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	112	
PA_an_4:112.2.5	Dutiyaṁ.	112	
PA_an_4:113.0.1	Aṅguttara Nikāya 4.113	113	
PA_an_4:113.0.2	12. Kesivagga	113	
PA_an_4:113.0.3	Patodasutta	113	
PA_an_4:113.1.1	“Cattārome, bhikkhave, bhadrā assājānīyā santo saṁvijjamānā lokasmiṁ.	113	
PA_an_4:113.1.2	Katame cattāro?	113	
PA_an_4:113.1.3	Idha, bhikkhave, ekacco bhadro assājānīyo patodacchāyaṁ disvā saṁvijjati saṁvegaṁ āpajjati:	113	
PA_an_4:113.1.4	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	113	
PA_an_4:113.1.5	Evarūpopi, bhikkhave, idhekacco bhadro assājānīyo hoti.	113	
PA_an_4:113.1.6	Ayaṁ, bhikkhave, paṭhamo bhadro assājānīyo santo saṁvijjamāno lokasmiṁ.	113	
PA_an_4:113.2.1	Puna caparaṁ, bhikkhave, idhekacco bhadro assājānīyo na heva kho patodacchāyaṁ disvā saṁvijjati saṁvegaṁ āpajjati, api ca kho lomavedhaviddho saṁvijjati saṁvegaṁ āpajjati:	113	
PA_an_4:113.2.2	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	113	
PA_an_4:113.2.3	Evarūpopi, bhikkhave, idhekacco bhadro assājānīyo hoti.	113	
PA_an_4:113.2.4	Ayaṁ, bhikkhave, dutiyo bhadro assājānīyo santo saṁvijjamāno lokasmiṁ.	113	
PA_an_4:113.3.1_0	Puna caparaṁ, bhikkhave, idhekacco bhadro assājānīyo na heva kho patodacchāyaṁ disvā	113	
PA_an_4:113.3.1_1	saṁvijjati saṁvegaṁ āpajjati nāpi lomavedhaviddho saṁvijjati saṁvegaṁ āpajjati, api	113	
PA_an_4:113.3.1_2	ca kho cammavedhaviddho saṁvijjati saṁvegaṁ āpajjati:	113	
PA_an_4:113.3.2	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	113	
PA_an_4:113.3.3	Evarūpopi, bhikkhave, idhekacco bhadro assājānīyo hoti.	113	
PA_an_4:113.3.4	Ayaṁ, bhikkhave, tatiyo bhadro assājānīyo santo saṁvijjamāno lokasmiṁ.	113	
PA_an_4:113.4.1_0	Puna caparaṁ, bhikkhave, idhekacco bhadro assājānīyo na heva kho patodacchāyaṁ disvā	113	
PA_an_4:113.4.1_1	saṁvijjati saṁvegaṁ āpajjati nāpi lomavedhaviddho saṁvijjati saṁvegaṁ āpajjati nāpi	113	
PA_an_4:113.4.1_2	cammavedhaviddho saṁvijjati saṁvegaṁ āpajjati, api ca kho aṭṭhivedhaviddho saṁvijjati saṁvegaṁ āpajjati:	113	
PA_an_4:113.4.2	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	113	
PA_an_4:113.4.3	Evarūpopi, bhikkhave, idhekacco bhadro assājānīyo hoti.	113	
PA_an_4:113.4.4	Ayaṁ, bhikkhave, catuttho bhadro assājānīyo santo saṁvijjamāno lokasmiṁ.	113	
PA_an_4:113.4.5	Ime kho, bhikkhave, cattāro bhadrā assājānīyā santo saṁvijjamānā lokasmiṁ.	113	
PA_an_4:113.5.1	Evamevaṁ kho, bhikkhave, cattārome bhadrā purisājānīyā santo saṁvijjamānā lokasmiṁ.	113	
PA_an_4:113.5.2	Katame cattāro?	113	
PA_an_4:113.5.3	Idha, bhikkhave, ekacco bhadro purisājānīyo suṇāti:	113	
PA_an_4:113.5.4	‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti.	113	
PA_an_4:113.5.5	So tena saṁvijjati, saṁvegaṁ āpajjati.	113	
PA_an_4:113.5.6	Saṁviggo yoniso padahati.	113	
PA_an_4:113.5.7	Pahitatto kāyena ceva paramasaccaṁ sacchikaroti, paññāya ca ativijjha passati.	113	
PA_an_4:113.5.8	Seyyathāpi so, bhikkhave, bhadro assājānīyo patodacchāyaṁ disvā saṁvijjati saṁvegaṁ āpajjati;	113	
PA_an_4:113.5.9	tathūpamāhaṁ, bhikkhave, imaṁ bhadraṁ purisājānīyaṁ vadāmi.	113	
PA_an_4:113.5.10	Evarūpopi, bhikkhave, idhekacco bhadro purisājānīyo hoti.	113	
PA_an_4:113.5.11	Ayaṁ, bhikkhave, paṭhamo bhadro purisājānīyo santo saṁvijjamāno lokasmiṁ.	113	
PA_an_4:113.6.1	Puna caparaṁ, bhikkhave, idhekacco bhadro purisājānīyo na heva kho suṇāti:	113	
PA_an_4:113.6.2	‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti, api ca kho sāmaṁ passati itthiṁ vā purisaṁ vā dukkhitaṁ vā kālaṅkataṁ vā.	113	
PA_an_4:113.6.3	So tena saṁvijjati, saṁvegaṁ āpajjati.	113	
PA_an_4:113.6.4	Saṁviggo yoniso padahati.	113	
PA_an_4:113.6.5	Pahitatto kāyena ceva paramasaccaṁ sacchikaroti, paññāya ca ativijjha passati.	113	
PA_an_4:113.6.6	Seyyathāpi so, bhikkhave, bhadro assājānīyo lomavedhaviddho saṁvijjati saṁvegaṁ āpajjati;	113	
PA_an_4:113.6.7	tathūpamāhaṁ, bhikkhave, imaṁ bhadraṁ purisājānīyaṁ vadāmi.	113	
PA_an_4:113.6.8	Evarūpopi, bhikkhave, idhekacco bhadro purisājānīyo hoti.	113	
PA_an_4:113.6.9	Ayaṁ, bhikkhave, dutiyo bhadro purisājānīyo santo saṁvijjamāno lokasmiṁ.	113	
PA_an_4:113.7.1	Puna caparaṁ, bhikkhave, idhekacco bhadro purisājānīyo na heva kho suṇāti:	113	
PA_an_4:113.7.2_0	‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti,	113	
PA_an_4:113.7.2_1	nāpi sāmaṁ passati itthiṁ vā purisaṁ vā dukkhitaṁ vā kālaṅkataṁ vā, api ca khvassa	113	
PA_an_4:113.7.2_2	ñāti vā sālohito vā dukkhito vā hoti kālaṅkato vā.	113	
PA_an_4:113.7.3	So tena saṁvijjati, saṁvegaṁ āpajjati.	113	
PA_an_4:113.7.4	Saṁviggo yoniso padahati.	113	
PA_an_4:113.7.5	Pahitatto kāyena ceva paramasaccaṁ sacchikaroti, paññāya ca ativijjha passati.	113	
PA_an_4:113.7.6	Seyyathāpi so, bhikkhave, bhadro assājānīyo cammavedhaviddho saṁvijjati saṁvegaṁ āpajjati;	113	
PA_an_4:113.7.7	tathūpamāhaṁ, bhikkhave, imaṁ bhadraṁ purisājānīyaṁ vadāmi.	113	
PA_an_4:113.7.8	Evarūpopi, bhikkhave, idhekacco bhadro purisājānīyo hoti.	113	
PA_an_4:113.7.9	Ayaṁ, bhikkhave, tatiyo bhadro purisājānīyo santo saṁvijjamāno lokasmiṁ.	113	
PA_an_4:113.8.1	Puna caparaṁ, bhikkhave, idhekacco bhadro purisājānīyo na heva kho suṇāti:	113	
PA_an_4:113.8.2_0	‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti,	113	
PA_an_4:113.8.2_1	nāpi sāmaṁ passati itthiṁ vā purisaṁ vā dukkhitaṁ vā kālaṅkataṁ vā, nāpissa ñāti	113	
PA_an_4:113.8.2_2	vā sālohito vā dukkhito vā hoti kālaṅkato vā, api ca kho sāmaññeva phuṭṭho hoti sārīrikāhi	113	
PA_an_4:113.8.2_3	vedanāhi dukkhāhi tibbāhi kharāhi kaṭukāhi asātāhi amanāpāhi pāṇaharāhi.	113	
PA_an_4:113.8.3	So tena saṁvijjati, saṁvegaṁ āpajjati.	113	
PA_an_4:113.8.4	Saṁviggo yoniso padahati.	113	
PA_an_4:113.8.5	Pahitatto kāyena ceva paramasaccaṁ sacchikaroti, paññāya ca ativijjha passati.	113	
PA_an_4:113.8.6	Seyyathāpi so, bhikkhave, bhadro assājānīyo aṭṭhivedhaviddho saṁvijjati saṁvegaṁ āpajjati;	113	
PA_an_4:113.8.7	tathūpamāhaṁ, bhikkhave, imaṁ bhadraṁ purisājānīyaṁ vadāmi.	113	
PA_an_4:113.8.8	Evarūpopi, bhikkhave, idhekacco bhadro purisājānīyo hoti.	113	
PA_an_4:113.8.9	Ayaṁ, bhikkhave, catuttho bhadro purisājānīyo santo saṁvijjamāno lokasmiṁ.	113	
PA_an_4:113.8.10	Ime kho, bhikkhave, cattāro bhadrā purisājānīyā santo saṁvijjamānā lokasmin”ti.	113	
PA_an_4:113.8.11	Tatiyaṁ.	113	
PA_an_4:114.0.1	Aṅguttara Nikāya 4.114	114	
PA_an_4:114.0.2	12. Kesivagga	114	
PA_an_4:114.0.3	Nāgasutta	114	
PA_an_4:114.1.1	“Catūhi, bhikkhave, aṅgehi samannāgato rañño nāgo rājāraho hoti rājabhoggo, rañño aṅganteva saṅkhaṁ gacchati.	114	
PA_an_4:114.1.2	Katamehi catūhi?	114	
PA_an_4:114.1.3	Idha, bhikkhave, rañño nāgo sotā ca hoti, hantā ca, khantā ca, gantā ca.	114	
PA_an_4:114.2.1	Kathañca, bhikkhave, rañño nāgo sotā hoti?	114	
PA_an_4:114.2.2	Idha, bhikkhave, rañño nāgo yamenaṁ hatthidammasārathi kāraṇaṁ kāreti—	114	
PA_an_4:114.2.3	yadi vā katapubbaṁ yadi vā akatapubbaṁ—	114	
PA_an_4:114.2.4	taṁ aṭṭhiṁ katvā manasi katvā sabbacetasā samannāharitvā ohitasoto suṇāti.	114	
PA_an_4:114.2.5	Evaṁ kho, bhikkhave, rañño nāgo sotā hoti.	114	
PA_an_4:114.3.1	Kathañca, bhikkhave, rañño nāgo hantā hoti?	114	
PA_an_4:114.3.2	Idha, bhikkhave, rañño nāgo saṅgāmagato hatthimpi hanati, hatthāruhampi hanati, assampi hanati, assāruhampi hanati, rathampi hanati, rathikampi hanati, pattikampi hanati.	114	
PA_an_4:114.3.3	Evaṁ kho, bhikkhave, rañño nāgo hantā hoti.	114	
PA_an_4:114.4.1	Kathañca, bhikkhave, rañño nāgo khantā hoti?	114	
PA_an_4:114.4.2	Idha bhikkhave, rañño nāgo saṅgāmagato khamo hoti sattippahārānaṁ asippahārānaṁ usuppahārānaṁ pharasuppahārānaṁ bheripaṇavasaṅkhatiṇavaninnādasaddānaṁ.	114	
PA_an_4:114.4.3	Evaṁ kho, bhikkhave, rañño nāgo khantā hoti.	114	
PA_an_4:114.5.1	Kathañca, bhikkhave, rañño nāgo gantā hoti?	114	
PA_an_4:114.5.2	Idha, bhikkhave, rañño nāgo yamenaṁ hatthidammasārathi disaṁ peseti—	114	
PA_an_4:114.5.3	yadi vā gatapubbaṁ yadi vā agatapubbaṁ—	114	
PA_an_4:114.5.4	taṁ khippameva gantā hoti.	114	
PA_an_4:114.5.5	Evaṁ kho, bhikkhave, rañño nāgo gantā hoti.	114	
PA_an_4:114.5.6	Imehi kho, bhikkhave, catūhi aṅgehi samannāgato rañño nāgo rājāraho hoti rājabhoggo, rañño aṅganteva saṅkhaṁ gacchati.	114	
PA_an_4:114.6.1	Evamevaṁ kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	114	
PA_an_4:114.6.2	Katamehi catūhi?	114	
PA_an_4:114.6.3	Idha, bhikkhave, bhikkhu sotā ca hoti, hantā ca, khantā ca, gantā ca.	114	
PA_an_4:114.7.1	Kathañca, bhikkhave, bhikkhu sotā hoti?	114	
PA_an_4:114.7.2	Idha, bhikkhave, bhikkhu tathāgatappavedite dhammavinaye desiyamāne aṭṭhiṁ katvā manasi katvā sabbacetasā samannāharitvā ohitasoto dhammaṁ suṇāti.	114	
PA_an_4:114.7.3	Evaṁ kho, bhikkhave, bhikkhu sotā hoti.	114	
PA_an_4:114.8.1	Kathañca, bhikkhave, bhikkhu hantā hoti?	114	
PA_an_4:114.8.2_0	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti hanati	114	
PA_an_4:114.8.2_1	byantīkaroti anabhāvaṁ gameti, uppannaṁ byāpādavitakkaṁ …pe… uppannaṁ vihiṁsāvitakkaṁ	114	
PA_an_4:114.8.2_2	…pe… uppannuppanne pāpake akusale dhamme nādhivāseti pajahati vinodeti hanati byantīkaroti anabhāvaṁ gameti.	114	
PA_an_4:114.8.3	Evaṁ kho, bhikkhave, bhikkhu hantā hoti.	114	
PA_an_4:114.9.1	Kathañca, bhikkhave, bhikkhu khantā hoti?	114	
PA_an_4:114.9.2_0	Idha, bhikkhave, bhikkhu khamo hoti sītassa uṇhassa jighacchāya pipāsāya, ḍaṁsamakasavātātapasarīsapasamphassānaṁ	114	
PA_an_4:114.9.2_1	duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ	114	
PA_an_4:114.9.2_2	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.	114	
PA_an_4:114.9.3	Evaṁ kho, bhikkhave, bhikkhu khantā hoti.	114	
PA_an_4:114.10.1	Kathañca, bhikkhave, bhikkhu gantā hoti?	114	
PA_an_4:114.10.2_0	Idha, bhikkhave, bhikkhu yāyaṁ disā agatapubbā iminā dīghena addhunā yadidaṁ sabbasaṅkhārasamatho	114	
PA_an_4:114.10.2_1	sabbūpadhipaṭinissaggo taṇhākkhayo virāgo nirodho nibbānaṁ, taṁ khippaññeva gantā hoti.	114	
PA_an_4:114.10.3	Evaṁ kho, bhikkhave, bhikkhu gantā hoti.	114	
PA_an_4:114.10.4	Imehi kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	114	
PA_an_4:114.10.5	Catutthaṁ.	114	
PA_an_4:115.0.1	Aṅguttara Nikāya 4.115	115	
PA_an_4:115.0.2	12. Kesivagga	115	
PA_an_4:115.0.3	Ṭhānasutta	115	
PA_an_4:115.1.1	“Cattārimāni, bhikkhave, ṭhānāni.	115	
PA_an_4:115.1.2	Katamāni cattāri?	115	
PA_an_4:115.1.3	Atthi, bhikkhave, ṭhānaṁ amanāpaṁ kātuṁ;	115	
PA_an_4:115.1.4	tañca kayiramānaṁ anatthāya saṁvattati.	115	
PA_an_4:115.1.5	Atthi, bhikkhave, ṭhānaṁ amanāpaṁ kātuṁ;	115	
PA_an_4:115.1.6	tañca kayiramānaṁ atthāya saṁvattati.	115	
PA_an_4:115.1.7	Atthi, bhikkhave, ṭhānaṁ manāpaṁ kātuṁ;	115	
PA_an_4:115.1.8	tañca kayiramānaṁ anatthāya saṁvattati.	115	
PA_an_4:115.1.9	Atthi, bhikkhave, ṭhānaṁ manāpaṁ kātuṁ;	115	
PA_an_4:115.1.10	tañca kayiramānaṁ atthāya saṁvattati.	115	
PA_an_4:115.2.1	Tatra, bhikkhave, yamidaṁ ṭhānaṁ amanāpaṁ kātuṁ;	115	
PA_an_4:115.2.2	tañca kayiramānaṁ anatthāya saṁvattati—	115	
PA_an_4:115.2.3	idaṁ, bhikkhave, ṭhānaṁ ubhayeneva na kattabbaṁ maññati.	115	
PA_an_4:115.2.4	Yampidaṁ ṭhānaṁ amanāpaṁ kātuṁ;	115	
PA_an_4:115.2.5	imināpi naṁ na kattabbaṁ maññati.	115	
PA_an_4:115.2.6	Yampidaṁ ṭhānaṁ kayiramānaṁ anatthāya saṁvattati;	115	
PA_an_4:115.2.7	imināpi naṁ na kattabbaṁ maññati.	115	
PA_an_4:115.2.8	Idaṁ, bhikkhave, ṭhānaṁ ubhayeneva na kattabbaṁ maññati.	115	
PA_an_4:115.3.1	Tatra, bhikkhave, yamidaṁ ṭhānaṁ amanāpaṁ kātuṁ;	115	
PA_an_4:115.3.2	tañca kayiramānaṁ atthāya saṁvattati—	115	
PA_an_4:115.3.3	imasmiṁ, bhikkhave, ṭhāne bālo ca paṇḍito ca veditabbo purisathāme purisavīriye purisaparakkame.	115	
PA_an_4:115.3.4	Na, bhikkhave, bālo iti paṭisañcikkhati:	115	
PA_an_4:115.3.5	‘kiñcāpi kho idaṁ ṭhānaṁ amanāpaṁ kātuṁ;	115	
PA_an_4:115.3.6	atha carahidaṁ ṭhānaṁ kayiramānaṁ atthāya saṁvattatī’ti.	115	
PA_an_4:115.3.7	So taṁ ṭhānaṁ na karoti.	115	
PA_an_4:115.3.8	Tassa taṁ ṭhānaṁ akayiramānaṁ anatthāya saṁvattati.	115	
PA_an_4:115.3.9	Paṇḍito ca kho, bhikkhave, iti paṭisañcikkhati:	115	
PA_an_4:115.3.10	‘kiñcāpi kho idaṁ ṭhānaṁ amanāpaṁ kātuṁ;	115	
PA_an_4:115.3.11	atha carahidaṁ ṭhānaṁ kayiramānaṁ atthāya saṁvattatī’ti.	115	
PA_an_4:115.3.12	So taṁ ṭhānaṁ karoti.	115	
PA_an_4:115.3.13	Tassa taṁ ṭhānaṁ kayiramānaṁ atthāya saṁvattati.	115	
PA_an_4:115.4.1	Tatra, bhikkhave, yamidaṁ ṭhānaṁ manāpaṁ kātuṁ;	115	
PA_an_4:115.4.2	tañca kayiramānaṁ anatthāya saṁvattati—	115	
PA_an_4:115.4.3	imasmimpi, bhikkhave, ṭhāne bālo ca paṇḍito ca veditabbo purisathāme purisavīriye purisaparakkame.	115	
PA_an_4:115.4.4	Na, bhikkhave, bālo iti paṭisañcikkhati:	115	
PA_an_4:115.4.5	‘kiñcāpi kho idaṁ ṭhānaṁ manāpaṁ kātuṁ;	115	
PA_an_4:115.4.6	atha carahidaṁ ṭhānaṁ kayiramānaṁ anatthāya saṁvattatī’ti.	115	
PA_an_4:115.4.7	So taṁ ṭhānaṁ karoti.	115	
PA_an_4:115.4.8	Tassa taṁ ṭhānaṁ kayiramānaṁ anatthāya saṁvattati.	115	
PA_an_4:115.4.9	Paṇḍito ca kho, bhikkhave, iti paṭisañcikkhati:	115	
PA_an_4:115.4.10	‘kiñcāpi kho idaṁ ṭhānaṁ manāpaṁ kātuṁ;	115	
PA_an_4:115.4.11	atha carahidaṁ ṭhānaṁ kayiramānaṁ anatthāya saṁvattatī’ti.	115	
PA_an_4:115.4.12	So taṁ ṭhānaṁ na karoti.	115	
PA_an_4:115.4.13	Tassa taṁ ṭhānaṁ akayiramānaṁ atthāya saṁvattati.	115	
PA_an_4:115.5.1	Tatra, bhikkhave, yamidaṁ ṭhānaṁ manāpaṁ kātuṁ, tañca kayiramānaṁ atthāya saṁvattati—	115	
PA_an_4:115.5.2	idaṁ, bhikkhave, ṭhānaṁ ubhayeneva kattabbaṁ maññati.	115	
PA_an_4:115.5.3	Yampidaṁ ṭhānaṁ manāpaṁ kātuṁ, imināpi naṁ kattabbaṁ maññati;	115	
PA_an_4:115.5.4	yampidaṁ ṭhānaṁ kayiramānaṁ atthāya saṁvattati, imināpi naṁ kattabbaṁ maññati.	115	
PA_an_4:115.5.5	Idaṁ, bhikkhave, ṭhānaṁ ubhayeneva kattabbaṁ maññati.	115	
PA_an_4:115.5.6	Imāni kho, bhikkhave, cattāri ṭhānānī”ti.	115	
PA_an_4:115.5.7	Pañcamaṁ.	115	
PA_an_4:116.0.1	Aṅguttara Nikāya 4.116	116	
PA_an_4:116.0.2	12. Kesivagga	116	
PA_an_4:116.0.3	Appamādasutta	116	
PA_an_4:116.1.1	“Catūhi, bhikkhave, ṭhānehi appamādo karaṇīyo.	116	
PA_an_4:116.1.2	Katamehi catūhi?	116	
PA_an_4:116.1.3	Kāyaduccaritaṁ, bhikkhave, pajahatha, kāyasucaritaṁ bhāvetha;	116	
PA_an_4:116.1.4	tattha ca mā pamādattha.	116	
PA_an_4:116.1.5	Vacīduccaritaṁ, bhikkhave, pajahatha, vacīsucaritaṁ bhāvetha;	116	
PA_an_4:116.1.6	tattha ca mā pamādattha.	116	
PA_an_4:116.1.7	Manoduccaritaṁ, bhikkhave, pajahatha, manosucaritaṁ bhāvetha;	116	
PA_an_4:116.1.8	tattha ca mā pamādattha.	116	
PA_an_4:116.1.9	Micchādiṭṭhiṁ, bhikkhave, pajahatha, sammādiṭṭhiṁ bhāvetha;	116	
PA_an_4:116.1.10	tattha ca mā pamādattha.	116	
PA_an_4:116.2.1_0	Yato kho, bhikkhave, bhikkhuno kāyaduccaritaṁ pahīnaṁ hoti kāyasucaritaṁ bhāvitaṁ,	116	
PA_an_4:116.2.1_1	vacīduccaritaṁ pahīnaṁ hoti vacīsucaritaṁ bhāvitaṁ, manoduccaritaṁ pahīnaṁ hoti manosucaritaṁ	116	
PA_an_4:116.2.1_2	bhāvitaṁ, micchādiṭṭhi pahīnā hoti sammādiṭṭhi bhāvitā, so na bhāyati samparāyikassa maraṇassā”ti.	116	
PA_an_4:116.2.2	Chaṭṭhaṁ.	116	
PA_an_4:117.0.1	Aṅguttara Nikāya 4.117	117	
PA_an_4:117.0.2	12. Kesivagga	117	
PA_an_4:117.0.3	Ārakkhasutta	117	
PA_an_4:117.1.1	“Catūsu, bhikkhave, ṭhānesu attarūpena appamādo sati cetaso ārakkho karaṇīyo.	117	
PA_an_4:117.1.2	Katamesu catūsu?	117	
PA_an_4:117.1.3	‘Mā me rajanīyesu dhammesu cittaṁ rajjī’ti attarūpena appamādo sati cetaso ārakkho karaṇīyo;	117	
PA_an_4:117.1.4	‘mā me dosanīyesu dhammesu cittaṁ dussī’ti attarūpena appamādo sati cetaso ārakkho karaṇīyo;	117	
PA_an_4:117.1.5	‘mā me mohanīyesu dhammesu cittaṁ muyhī’ti attarūpena appamādo sati cetaso ārakkho karaṇīyo;	117	
PA_an_4:117.1.6	‘mā me madanīyesu dhammesu cittaṁ majjī’ti attarūpena appamādo sati cetaso ārakkho karaṇīyo.	117	
PA_an_4:117.2.1_0	Yato kho, bhikkhave, bhikkhuno rajanīyesu dhammesu cittaṁ na rajjati vītarāgattā,	117	
PA_an_4:117.2.1_1	dosanīyesu dhammesu cittaṁ na dussati vītadosattā, mohanīyesu dhammesu cittaṁ na	117	
PA_an_4:117.2.1_2	muyhati vītamohattā, madanīyesu dhammesu cittaṁ na majjati vītamadattā, so na chambhati	117	
PA_an_4:117.2.1_3	na kampati na vedhati na santāsaṁ āpajjati, na ca pana samaṇavacanahetupi gacchatī”ti.	117	
PA_an_4:117.2.2	Sattamaṁ.	117	
PA_an_4:118.0.1	Aṅguttara Nikāya 4.118	118	
PA_an_4:118.0.2	12. Kesivagga	118	
PA_an_4:118.0.3	Saṁvejanīyasutta	118	
PA_an_4:118.1.1	“Cattārimāni, bhikkhave, saddhassa kulaputtassa dassanīyāni saṁvejanīyāni ṭhānāni.	118	
PA_an_4:118.1.2	Katamāni cattāri?	118	
PA_an_4:118.1.3	‘Idha tathāgato jāto’ti, bhikkhave, saddhassa kulaputtassa dassanīyaṁ saṁvejanīyaṁ ṭhānaṁ.	118	
PA_an_4:118.1.4	‘Idha tathāgato anuttaraṁ sammāsambodhiṁ abhisambuddho’ti, bhikkhave, saddhassa kulaputtassa dassanīyaṁ saṁvejanīyaṁ ṭhānaṁ.	118	
PA_an_4:118.1.5	‘Idha tathāgato anuttaraṁ dhammacakkaṁ pavattesī’ti, bhikkhave, saddhassa kulaputtassa dassanīyaṁ saṁvejanīyaṁ ṭhānaṁ.	118	
PA_an_4:118.1.6	‘Idha tathāgato anupādisesāya nibbānadhātuyā parinibbuto’ti, bhikkhave, saddhassa kulaputtassa dassanīyaṁ saṁvejanīyaṁ ṭhānaṁ.	118	
PA_an_4:118.1.7	Imāni kho, bhikkhave, cattāri saddhassa kulaputtassa dassanīyāni saṁvejanīyāni ṭhānānī”ti.	118	
PA_an_4:118.1.8	Aṭṭhamaṁ.	118	
PA_an_4:119.0.1	Aṅguttara Nikāya 4.119	119	
PA_an_4:119.0.2	12. Kesivagga	119	
PA_an_4:119.0.3	Paṭhamabhayasutta	119	
PA_an_4:119.1.1	“Cattārimāni, bhikkhave, bhayāni.	119	
PA_an_4:119.1.2	Katamāni cattāri?	119	
PA_an_4:119.1.3	Jātibhayaṁ, jarābhayaṁ, byādhibhayaṁ, maraṇabhayaṁ—	119	
PA_an_4:119.1.4	Imāni kho, bhikkhave, cattāri bhayānī”ti.	119	
PA_an_4:119.1.5	Navamaṁ.	119	
PA_an_4:120.0.1	Aṅguttara Nikāya 4.120	120	
PA_an_4:120.0.2	12. Kesivagga	120	
PA_an_4:120.0.3	Dutiyabhayasutta	120	
PA_an_4:120.1.1	“Cattārimāni, bhikkhave, bhayāni.	120	
PA_an_4:120.1.2	Katamāni cattāri?	120	
PA_an_4:120.1.3	Aggibhayaṁ, udakabhayaṁ, rājabhayaṁ, corabhayaṁ—	120	
PA_an_4:120.1.4	Imāni kho, bhikkhave, cattāri bhayānī”ti.	120	
PA_an_4:120.1.5	Dasamaṁ.	120	
PA_an_4:120.1.6	Kesivaggo dutiyo.	120	
PA_an_4:120.2.0	Tassuddānaṁ	120	
PA_an_4:120.2.1	Kesi javo patodo ca,	120	
PA_an_4:120.2.2	Nāgo ṭhānena pañcamaṁ;	120	
PA_an_4:120.2.3	Appamādo ca ārakkho,	120	
PA_an_4:120.2.4	Saṁvejanīyañca dve bhayāti.	120	
PA_an_4:121.0.1	Aṅguttara Nikāya 4.121	121	
PA_an_4:121.0.2	13. Bhayavagga	121	
PA_an_4:121.0.3	Attānuvādasutta	121	
PA_an_4:121.1.1	“Cattārimāni, bhikkhave, bhayāni.	121	
PA_an_4:121.1.2	Katamāni cattāri?	121	
PA_an_4:121.1.3	Attānuvādabhayaṁ, parānuvādabhayaṁ, daṇḍabhayaṁ, duggatibhayaṁ.	121	
PA_an_4:121.2.1	Katamañca, bhikkhave, attānuvādabhayaṁ?	121	
PA_an_4:121.2.2	Idha, bhikkhave, ekacco iti paṭisañcikkhati:	121	
PA_an_4:121.2.3	‘ahañceva kho pana kāyena duccaritaṁ careyyaṁ, vācāya duccaritaṁ careyyaṁ, manasā duccaritaṁ careyyaṁ, kiñca taṁ yaṁ maṁ attā sīlato na upavadeyyā’ti.	121	
PA_an_4:121.2.4_0	So attānuvādabhayassa bhīto kāyaduccaritaṁ pahāya kāyasucaritaṁ bhāveti, vacīduccaritaṁ	121	
PA_an_4:121.2.4_1	pahāya vacīsucaritaṁ bhāveti, manoduccaritaṁ pahāya manosucaritaṁ bhāveti, suddhaṁ attānaṁ pariharati.	121	
PA_an_4:121.2.5	Idaṁ vuccati, bhikkhave, attānuvādabhayaṁ.	121	
PA_an_4:121.3.1	Katamañca, bhikkhave, parānuvādabhayaṁ?	121	
PA_an_4:121.3.2	Idha, bhikkhave, ekacco iti paṭisañcikkhati:	121	
PA_an_4:121.3.3	‘ahañceva kho pana kāyena duccaritaṁ careyyaṁ, vācāya duccaritaṁ careyyaṁ, manasā duccaritaṁ careyyaṁ, kiñca taṁ yaṁ maṁ pare sīlato na upavadeyyun’ti.	121	
PA_an_4:121.3.4_0	So parānuvādabhayassa bhīto kāyaduccaritaṁ pahāya kāyasucaritaṁ bhāveti, vacīduccaritaṁ	121	
PA_an_4:121.3.4_1	pahāya vacīsucaritaṁ bhāveti, manoduccaritaṁ pahāya manosucaritaṁ bhāveti, suddhaṁ attānaṁ pariharati.	121	
PA_an_4:121.3.5	Idaṁ vuccati, bhikkhave, parānuvādabhayaṁ.	121	
PA_an_4:121.4.1	Katamañca, bhikkhave, daṇḍabhayaṁ?	121	
PA_an_4:121.4.2	Idha, bhikkhave, ekacco passati coraṁ āgucāriṁ, rājāno gahetvā vividhā kammakāraṇā kārente,	121	
PA_an_4:121.4.3_0	kasāhipi tāḷente, vettehipi tāḷente, addhadaṇḍakehipi tāḷente, hatthampi chindante,	121	
PA_an_4:121.4.3_1	pādampi chindante, hatthapādampi chindante, kaṇṇampi chindante, nāsampi chindante,	121	
PA_an_4:121.4.3_2	kaṇṇanāsampi chindante, bilaṅgathālikampi karonte, saṅkhamuṇḍikampi karonte, rāhumukhampi	121	
PA_an_4:121.4.3_3	karonte, jotimālikampi karonte, hatthapajjotikampi karonte, erakavattikampi karonte,	121	
PA_an_4:121.4.3_4	cīrakavāsikampi karonte, eṇeyyakampi karonte, balisamaṁsikampi karonte, kahāpaṇakampi	121	
PA_an_4:121.4.3_5	karonte, khārāpatacchikampi karonte, palighaparivattikampi karonte, palālapīṭhakampi	121	
PA_an_4:121.4.3_6	karonte, tattenapi telena osiñcante, sunakhehipi khādāpente, jīvantampi sūle uttāsente,	121	
PA_an_4:121.4.3_7	asināpi sīsaṁ chindante.	121	
PA_an_4:121.5.1	Tassa evaṁ hoti:	121	
PA_an_4:121.5.2_0	‘yathārūpānaṁ kho pāpakānaṁ kammānaṁ hetu coraṁ āgucāriṁ rājāno gahetvā vividhā kammakāraṇā	121	
PA_an_4:121.5.2_1	kārenti, kasāhipi tāḷenti …pe… asināpi sīsaṁ chindanti, ahañceva kho pana evarūpaṁ	121	
PA_an_4:121.5.2_2	pāpakammaṁ kareyyaṁ, mampi rājāno gahetvā evarūpā vividhā kammakāraṇā kāreyyuṁ, kasāhipi	121	
PA_an_4:121.5.2_3	tāḷeyyuṁ, vettehipi tāḷeyyuṁ, addhadaṇḍakehipi tāḷeyyuṁ, hatthampi chindeyyuṁ, pādampi	121	
PA_an_4:121.5.2_4	chindeyyuṁ, hatthapādampi chindeyyuṁ, kaṇṇampi chindeyyuṁ, nāsampi chindeyyuṁ, kaṇṇanāsampi	121	
PA_an_4:121.5.2_5	chindeyyuṁ, bilaṅgathālikampi kareyyuṁ, saṅkhamuṇḍikampi kareyyuṁ;	121	
PA_an_4:121.5.3_0	rāhumukhampi kareyyuṁ, jotimālikampi kareyyuṁ, hatthapajjotikampi kareyyuṁ, erakavattikampi	121	
PA_an_4:121.5.3_1	kareyyuṁ, cīrakavāsikampi kareyyuṁ, eṇeyyakampi kareyyuṁ, balisamaṁsikampi kareyyuṁ,	121	
PA_an_4:121.5.3_2	kahāpaṇakampi kareyyuṁ, khārāpatacchikampi kareyyuṁ, palighaparivattikampi kareyyuṁ,	121	
PA_an_4:121.5.3_3	palālapīṭhakampi kareyyuṁ, tattenapi telena osiñceyyuṁ, sunakhehipi khādāpeyyuṁ,	121	
PA_an_4:121.5.3_4	jīvantampi sūle uttāseyyuṁ, asināpi sīsaṁ chindeyyun’ti.	121	
PA_an_4:121.5.4	So daṇḍabhayassa bhīto na paresaṁ pābhataṁ vilumpanto carati.	121	
PA_an_4:121.5.5	Kāyaduccaritaṁ pahāya …pe… suddhaṁ attānaṁ pariharati.	121	
PA_an_4:121.5.6	Idaṁ vuccati, bhikkhave, daṇḍabhayaṁ.	121	
PA_an_4:121.6.1	Katamañca, bhikkhave, duggatibhayaṁ?	121	
PA_an_4:121.6.2	Idha, bhikkhave, ekacco iti paṭisañcikkhati:	121	
PA_an_4:121.6.3	‘kāyaduccaritassa kho pāpako vipāko abhisamparāyaṁ, vacīduccaritassa pāpako vipāko abhisamparāyaṁ, manoduccaritassa pāpako vipāko abhisamparāyaṁ.	121	
PA_an_4:121.6.4_0	Ahañceva kho pana kāyena duccaritaṁ careyyaṁ, vācāya duccaritaṁ careyyaṁ, manasā	121	
PA_an_4:121.6.4_1	duccaritaṁ careyyaṁ, kiñca taṁ yāhaṁ na kāyassa bhedā paraṁ maraṇā apāyaṁ duggatiṁ	121	
PA_an_4:121.6.4_2	vinipātaṁ nirayaṁ upapajjeyyan’ti.	121	
PA_an_4:121.6.5_0	So duggatibhayassa bhīto kāyaduccaritaṁ pahāya kāyasucaritaṁ bhāveti, vacīduccaritaṁ	121	
PA_an_4:121.6.5_1	pahāya vacīsucaritaṁ bhāveti, manoduccaritaṁ pahāya manosucaritaṁ bhāveti, suddhaṁ attānaṁ pariharati.	121	
PA_an_4:121.6.6	Idaṁ vuccati, bhikkhave, duggatibhayaṁ.	121	
PA_an_4:121.6.7	Imāni kho, bhikkhave, cattāri bhayānī”ti.	121	
PA_an_4:121.6.8	Paṭhamaṁ.	121	
PA_an_4:122.0.1	Aṅguttara Nikāya 4.122	122	
PA_an_4:122.0.2	13. Bhayavagga	122	
PA_an_4:122.0.3	Ūmibhayasutta	122	
PA_an_4:122.1.1	“Cattārimāni, bhikkhave, bhayāni udakorohantassa pāṭikaṅkhitabbāni.	122	
PA_an_4:122.1.2	Katamāni cattāri?	122	
PA_an_4:122.1.3	Ūmibhayaṁ, kumbhīlabhayaṁ, āvaṭṭabhayaṁ, susukābhayaṁ—	122	
PA_an_4:122.1.4	Imāni kho, bhikkhave, cattāri bhayāni udakorohantassa pāṭikaṅkhitabbāni.	122	
PA_an_4:122.1.5	Evamevaṁ kho, bhikkhave, cattāri bhayāni idhekaccassa kulaputtassa imasmiṁ dhammavinaye agārasmā anagāriyaṁ pabbajitassa pāṭikaṅkhitabbāni.	122	
PA_an_4:122.1.6	Katamāni cattāri?	122	
PA_an_4:122.1.7	Ūmibhayaṁ, kumbhīlabhayaṁ, āvaṭṭabhayaṁ, susukābhayaṁ.	122	
PA_an_4:122.2.1	Katamañca, bhikkhave, ūmibhayaṁ?	122	
PA_an_4:122.2.2	Idha, bhikkhave, ekacco kulaputto saddhā agārasmā anagāriyaṁ pabbajito hoti:	122	
PA_an_4:122.2.3	‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto;	122	
PA_an_4:122.2.4	appeva nāma imassa kevalassa dukkhakkhandhassa antakiriyā paññāyethā’ti.	122	
PA_an_4:122.2.5	Tamenaṁ tathā pabbajitaṁ samānaṁ sabrahmacārino ovadanti anusāsanti:	122	
PA_an_4:122.2.6_0	‘evaṁ te abhikkamitabbaṁ, evaṁ te paṭikkamitabbaṁ, evaṁ te āloketabbaṁ, evaṁ te viloketabbaṁ,	122	
PA_an_4:122.2.6_1	evaṁ te samiñjitabbaṁ, evaṁ te pasāritabbaṁ, evaṁ te saṅghāṭipattacīvaraṁ dhāretabban’ti.	122	
PA_an_4:122.2.7	Tassa evaṁ hoti:	122	
PA_an_4:122.2.8	‘mayaṁ kho pubbe agāriyabhūtā samānā aññe ovadāmapi anusāsāmapi.	122	
PA_an_4:122.2.9	Ime panamhākaṁ puttamattā maññe nattamattā maññe ovaditabbaṁ anusāsitabbaṁ maññantī’ti.	122	
PA_an_4:122.2.10	So kupito anattamano sikkhaṁ paccakkhāya hīnāyāvattati.	122	
PA_an_4:122.2.11	Ayaṁ vuccati, bhikkhave, bhikkhu ūmibhayassa bhīto sikkhaṁ paccakkhāya hīnāyāvatto.	122	
PA_an_4:122.2.12	Ūmibhayanti kho, bhikkhave, kodhūpāyāsassetaṁ adhivacanaṁ.	122	
PA_an_4:122.2.13	Idaṁ vuccati, bhikkhave, ūmibhayaṁ.	122	
PA_an_4:122.3.1	Katamañca, bhikkhave, kumbhīlabhayaṁ?	122	
PA_an_4:122.3.2	Idha, bhikkhave, ekacco kulaputto saddhā agārasmā anagāriyaṁ pabbajito hoti:	122	
PA_an_4:122.3.3	‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto;	122	
PA_an_4:122.3.4	appeva nāma imassa kevalassa dukkhakkhandhassa antakiriyā paññāyethā’ti.	122	
PA_an_4:122.3.5	Tamenaṁ tathā pabbajitaṁ samānaṁ sabrahmacārino ovadanti anusāsanti:	122	
PA_an_4:122.3.6_0	‘idaṁ te khāditabbaṁ, idaṁ te na khāditabbaṁ, idaṁ te bhuñjitabbaṁ, idaṁ te na bhuñjitabbaṁ,	122	
PA_an_4:122.3.6_1	idaṁ te sāyitabbaṁ, idaṁ te na sāyitabbaṁ, idaṁ te pātabbaṁ, idaṁ te na pātabbaṁ,	122	
PA_an_4:122.3.6_2	kappiyaṁ te khāditabbaṁ, akappiyaṁ te na khāditabbaṁ, kappiyaṁ te bhuñjitabbaṁ, akappiyaṁ	122	
PA_an_4:122.3.6_3	te na bhuñjitabbaṁ, kappiyaṁ te sāyitabbaṁ, akappiyaṁ te na sāyitabbaṁ, kappiyaṁ	122	
PA_an_4:122.3.6_4	te pātabbaṁ, akappiyaṁ te na pātabbaṁ, kāle te khāditabbaṁ, vikāle te na khāditabbaṁ,	122	
PA_an_4:122.3.6_5	kāle te bhuñjitabbaṁ, vikāle te na bhuñjitabbaṁ, kāle te sāyitabbaṁ, vikāle te na	122	
PA_an_4:122.3.6_6	sāyitabbaṁ, kāle te pātabbaṁ, vikāle te na pātabban’ti.	122	
PA_an_4:122.3.7	Tassa evaṁ hoti:	122	
PA_an_4:122.3.8	‘mayaṁ kho pubbe agāriyabhūtā samānā yaṁ icchāma taṁ khādāma, yaṁ na icchāma na taṁ khādāma;	122	
PA_an_4:122.3.9	yaṁ icchāma taṁ bhuñjāma, yaṁ na icchāma na taṁ bhuñjāma;	122	
PA_an_4:122.3.10	yaṁ icchāma taṁ sāyāma, yaṁ na icchāma na taṁ sāyāma;	122	
PA_an_4:122.3.11	yaṁ icchāma taṁ pivāma, yaṁ na icchāma na taṁ pivāma;	122	
PA_an_4:122.3.12_0	kappiyampi khādāma akappiyampi khādāma kappiyampi bhuñjāma akappiyampi bhuñjāma kappiyampi	122	
PA_an_4:122.3.12_1	sāyāma akappiyampi sāyāma kappiyampi pivāma akappiyampi pivāma, kālepi khādāma vikālepi	122	
PA_an_4:122.3.12_2	khādāma kālepi bhuñjāma vikālepi bhuñjāma kālepi sāyāma vikālepi sāyāma kālepi pivāma vikālepi pivāma;	122	
PA_an_4:122.3.13	yampi no saddhā gahapatikā divā vikāle paṇītaṁ khādanīyaṁ vā bhojanīyaṁ vā denti, tatrapime mukhāvaraṇaṁ maññe karontī’ti.	122	
PA_an_4:122.3.14	So kupito anattamano sikkhaṁ paccakkhāya hīnāyāvattati.	122	
PA_an_4:122.3.15	Ayaṁ vuccati, bhikkhave, bhikkhu kumbhīlabhayassa bhīto sikkhaṁ paccakkhāya hīnāyāvatto.	122	
PA_an_4:122.3.16	Kumbhīlabhayanti kho, bhikkhave, odarikattassetaṁ adhivacanaṁ.	122	
PA_an_4:122.3.17	Idaṁ vuccati, bhikkhave, kumbhīlabhayaṁ.	122	
PA_an_4:122.4.1	Katamañca, bhikkhave, āvaṭṭabhayaṁ?	122	
PA_an_4:122.4.2	Idha, bhikkhave, ekacco kulaputto saddhā agārasmā anagāriyaṁ pabbajito hoti:	122	
PA_an_4:122.4.3	‘otiṇṇomhi jātiyā jarāya maraṇena sokehi paridevehi, dukkhehi domanassehi upāyāsehi dukkhotiṇṇo dukkhapareto;	122	
PA_an_4:122.4.4	appeva nāma imassa kevalassa dukkhakkhandhassa antakiriyā paññāyethā’ti.	122	
PA_an_4:122.4.5_0	So evaṁ pabbajito samāno pubbaṇhasamayaṁ nivāsetvā pattacīvaramādāya gāmaṁ vā nigamaṁ	122	
PA_an_4:122.4.5_1	vā piṇḍāya pavisati arakkhiteneva kāyena arakkhitāya vācāya arakkhitena cittena anupaṭṭhitāya	122	
PA_an_4:122.4.5_2	satiyā asaṁvutehi indriyehi.	122	
PA_an_4:122.4.6	So tattha passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ.	122	
PA_an_4:122.4.7	Tassa evaṁ hoti:	122	
PA_an_4:122.4.8	‘mayaṁ kho pubbe agāriyabhūtā samānā pañcahi kāmaguṇehi samappitā samaṅgībhūtā paricārimhā;	122	
PA_an_4:122.4.9	saṁvijjanti kho pana me kule bhogā.	122	
PA_an_4:122.4.10	Sakkā bhoge ca bhuñjituṁ puññāni ca kātuṁ.	122	
PA_an_4:122.4.11	Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan’ti.	122	
PA_an_4:122.4.12	So sikkhaṁ paccakkhāya hīnāyāvattati.	122	
PA_an_4:122.4.13	Ayaṁ vuccati, bhikkhave, bhikkhu āvaṭṭabhayassa bhīto sikkhaṁ paccakkhāya hīnāyāvatto.	122	
PA_an_4:122.4.14	Āvaṭṭabhayanti kho, bhikkhave, pañcannetaṁ kāmaguṇānaṁ adhivacanaṁ.	122	
PA_an_4:122.4.15	Idaṁ vuccati, bhikkhave, āvaṭṭabhayaṁ.	122	
PA_an_4:122.5.1	Katamañca, bhikkhave, susukābhayaṁ?	122	
PA_an_4:122.5.2	Idha, bhikkhave, ekacco kulaputto saddhā agārasmā anagāriyaṁ pabbajito hoti:	122	
PA_an_4:122.5.3	‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto;	122	
PA_an_4:122.5.4	appeva nāma imassa kevalassa dukkhakkhandhassa antakiriyā paññāyethā’ti.	122	
PA_an_4:122.5.5_0	So evaṁ pabbajito samāno pubbaṇhasamayaṁ nivāsetvā pattacīvaramādāya gāmaṁ vā nigamaṁ	122	
PA_an_4:122.5.5_1	vā piṇḍāya pavisati arakkhiteneva kāyena arakkhitāya vācāya arakkhitena cittena anupaṭṭhitāya	122	
PA_an_4:122.5.5_2	satiyā asaṁvutehi indriyehi.	122	
PA_an_4:122.5.6	So tattha passati mātugāmaṁ dunnivatthaṁ vā duppārutaṁ vā.	122	
PA_an_4:122.5.7	Tassa mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.	122	
PA_an_4:122.5.8	So rāgānuddhaṁsitena cittena sikkhaṁ paccakkhāya hīnāyāvattati.	122	
PA_an_4:122.5.9	Ayaṁ vuccati, bhikkhave, bhikkhu susukābhayassa bhīto sikkhaṁ paccakkhāya hīnāyāvatto.	122	
PA_an_4:122.5.10	Susukābhayanti kho, bhikkhave, mātugāmassetaṁ adhivacanaṁ.	122	
PA_an_4:122.5.11	Idaṁ vuccati, bhikkhave, susukābhayaṁ.	122	
PA_an_4:122.5.12	Imāni kho, bhikkhave, cattāri bhayāni idhekaccassa kulaputtassa imasmiṁ dhammavinaye agārasmā anagāriyaṁ pabbajitassa pāṭikaṅkhitabbānī”ti.	122	
PA_an_4:122.5.13	Dutiyaṁ.	122	
PA_an_4:123.0.1	Aṅguttara Nikāya 4.123	123	
PA_an_4:123.0.2	13. Bhayavagga	123	
PA_an_4:123.0.3	Paṭhamanānākaraṇasutta	123	
PA_an_4:123.1.1	“Cattārome, bhikkhave, puggalā santo saṁvijjamānā lokasmiṁ.	123	
PA_an_4:123.1.2	Katame cattāro?	123	
PA_an_4:123.1.3	Idha, bhikkhave, ekacco puggalo vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	123	
PA_an_4:123.1.4	So tadassādeti, taṁ nikāmeti, tena ca vittiṁ āpajjati.	123	
PA_an_4:123.1.5	Tattha ṭhito tadadhimutto tabbahulavihārī aparihīno kālaṁ kurumāno brahmakāyikānaṁ devānaṁ sahabyataṁ upapajjati.	123	
PA_an_4:123.1.6	Brahmakāyikānaṁ, bhikkhave, devānaṁ kappo āyuppamāṇaṁ.	123	
PA_an_4:123.1.7	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	123	
PA_an_4:123.1.8	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	123	
PA_an_4:123.1.9	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	123	
PA_an_4:123.2.1_0	Puna caparaṁ, bhikkhave, idhekacco puggalo vitakkavicārānaṁ vūpasamā ajjhattaṁ sampasādanaṁ	123	
PA_an_4:123.2.1_1	cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	123	
PA_an_4:123.2.2	So tadassādeti, taṁ nikāmeti, tena ca vittiṁ āpajjati.	123	
PA_an_4:123.2.3	Tattha ṭhito tadadhimutto tabbahulavihārī aparihīno kālaṁ kurumāno ābhassarānaṁ devānaṁ sahabyataṁ upapajjati.	123	
PA_an_4:123.2.4	Ābhassarānaṁ, bhikkhave, devānaṁ dve kappā āyuppamāṇaṁ.	123	
PA_an_4:123.2.5	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	123	
PA_an_4:123.2.6	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	123	
PA_an_4:123.2.7	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	123	
PA_an_4:123.3.1_0	Puna caparaṁ, bhikkhave, idhekacco puggalo pītiyā ca virāgā upekkhako ca viharati	123	
PA_an_4:123.3.1_1	sato ca sampajāno sukhañca kāyena paṭisaṁvedeti yaṁ taṁ ariyā ācikkhanti: ‘upekkhako	123	
PA_an_4:123.3.1_2	satimā sukhavihārī’ti tatiyaṁ jhānaṁ upasampajja viharati.	123	
PA_an_4:123.3.2	So tadassādeti, taṁ nikāmeti, tena ca vittiṁ āpajjati.	123	
PA_an_4:123.3.3	Tattha ṭhito tadadhimutto tabbahulavihārī aparihīno, kālaṁ kurumāno subhakiṇhānaṁ devānaṁ sahabyataṁ upapajjati.	123	
PA_an_4:123.3.4	Subhakiṇhānaṁ, bhikkhave, devānaṁ cattāro kappā āyuppamāṇaṁ.	123	
PA_an_4:123.3.5	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	123	
PA_an_4:123.3.6	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	123	
PA_an_4:123.3.7	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	123	
PA_an_4:123.4.1_0	Puna caparaṁ, bhikkhave, idhekacco puggalo sukhassa ca pahānā dukkhassa ca pahānā	123	
PA_an_4:123.4.1_1	pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ	123	
PA_an_4:123.4.1_2	jhānaṁ upasampajja viharati.	123	
PA_an_4:123.4.2	So tadassādeti, taṁ nikāmeti, tena ca vittiṁ āpajjati.	123	
PA_an_4:123.4.3	Tattha ṭhito tadadhimutto tabbahulavihārī aparihīno kālaṁ kurumāno vehapphalānaṁ devānaṁ sahabyataṁ upapajjati.	123	
PA_an_4:123.4.4	Vehapphalānaṁ, bhikkhave, devānaṁ pañca kappasatāni āyuppamāṇaṁ.	123	
PA_an_4:123.4.5	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	123	
PA_an_4:123.4.6	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	123	
PA_an_4:123.4.7	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	123	
PA_an_4:123.4.8	Ime kho, bhikkhave, cattāro puggalā santo saṁvijjamānā lokasmin”ti.	123	
PA_an_4:123.4.9	Tatiyaṁ.	123	
PA_an_4:124.0.1	Aṅguttara Nikāya 4.124	124	
PA_an_4:124.0.2	13. Bhayavagga	124	
PA_an_4:124.0.3	Dutiyanānākaraṇasutta	124	
PA_an_4:124.1.1	“Cattārome, bhikkhave, puggalā santo saṁvijjamānā lokasmiṁ.	124	
PA_an_4:124.1.2	Katame cattāro?	124	
PA_an_4:124.1.3	Idha, bhikkhave, ekacco puggalo vivicceva kāmehi …pe… paṭhamaṁ jhānaṁ upasampajja viharati.	124	
PA_an_4:124.1.4_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,	124	
PA_an_4:124.1.4_1	te dhamme aniccato dukkhato rogato gaṇḍato sallato aghato ābādhato parato palokato	124	
PA_an_4:124.1.4_2	suññato anattato samanupassati.	124	
PA_an_4:124.1.5	So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati.	124	
PA_an_4:124.1.6	Ayaṁ, bhikkhave, upapatti asādhāraṇā puthujjanehi.	124	
PA_an_4:124.2.1	Puna caparaṁ, bhikkhave, idhekacco puggalo vitakkavicārānaṁ vūpasamā …pe… dutiyaṁ jhānaṁ …pe… tatiyaṁ jhānaṁ …pe… catutthaṁ jhānaṁ upasampajja viharati.	124	
PA_an_4:124.2.2_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,	124	
PA_an_4:124.2.2_1	te dhamme aniccato dukkhato rogato gaṇḍato sallato aghato ābādhato parato palokato	124	
PA_an_4:124.2.2_2	suññato anattato samanupassati.	124	
PA_an_4:124.2.3	So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati.	124	
PA_an_4:124.2.4	Ayaṁ, bhikkhave, upapatti asādhāraṇā puthujjanehi.	124	
PA_an_4:124.2.5	Ime kho, bhikkhave, cattāro puggalā santo saṁvijjamānā lokasmin”ti.	124	
PA_an_4:124.2.6	Catutthaṁ.	124	
PA_an_4:125.0.1	Aṅguttara Nikāya 4.125	125	
PA_an_4:125.0.2	13. Bhayavagga	125	
PA_an_4:125.0.3	Paṭhamamettāsutta	125	
PA_an_4:125.1.1	“Cattārome, bhikkhave, puggalā santo saṁvijjamānā lokasmiṁ.	125	
PA_an_4:125.1.2	Katame cattāro?	125	
PA_an_4:125.1.3_0	Idha, bhikkhave, ekacco puggalo mettāsahagatena cetasā ekaṁ disaṁ pharitvā viharati,	125	
PA_an_4:125.1.3_1	tathā dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya	125	
PA_an_4:125.1.3_2	sabbāvantaṁ lokaṁ mettāsahagatena cetasā vipulena mahaggatena appamāṇena averena	125	
PA_an_4:125.1.3_3	abyāpajjena pharitvā viharati.	125	
PA_an_4:125.1.4	So tadassādeti, taṁ nikāmeti, tena ca vittiṁ āpajjati.	125	
PA_an_4:125.1.5	Tattha ṭhito tadadhimutto tabbahulavihārī aparihīno kālaṁ kurumāno brahmakāyikānaṁ devānaṁ sahabyataṁ upapajjati.	125	
PA_an_4:125.1.6	Brahmakāyikānaṁ, bhikkhave, devānaṁ kappo āyuppamāṇaṁ.	125	
PA_an_4:125.1.7	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	125	
PA_an_4:125.1.8	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	125	
PA_an_4:125.1.9	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	125	
PA_an_4:125.2.1	Puna caparaṁ, bhikkhave, idhekacco puggalo karuṇāsahagatena cetasā …pe…	125	
PA_an_4:125.2.2	muditāsahagatena cetasā …pe…	125	
PA_an_4:125.2.3_0	upekkhāsahagatena cetasā ekaṁ disaṁ pharitvā viharati, tathā dutiyaṁ tathā tatiyaṁ	125	
PA_an_4:125.2.3_1	tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	125	
PA_an_4:125.2.3_2	cetasā vipulena mahaggatena appamāṇena averena abyāpajjena pharitvā viharati.	125	
PA_an_4:125.2.4	So tadassādeti, taṁ nikāmeti, tena ca vittiṁ āpajjati.	125	
PA_an_4:125.2.5	Tattha ṭhito tadadhimutto tabbahulavihārī aparihīno kālaṁ kurumāno ābhassarānaṁ devānaṁ sahabyataṁ upapajjati.	125	
PA_an_4:125.2.6	Ābhassarānaṁ, bhikkhave, devānaṁ dve kappā āyuppamāṇaṁ …pe… subhakiṇhānaṁ devānaṁ sahabyataṁ upapajjati.	125	
PA_an_4:125.2.7	Subhakiṇhānaṁ, bhikkhave, devānaṁ cattāro kappā āyuppamāṇaṁ …pe… vehapphalānaṁ devānaṁ sahabyataṁ upapajjati.	125	
PA_an_4:125.2.8	Vehapphalānaṁ, bhikkhave, devānaṁ pañca kappasatāni āyuppamāṇaṁ.	125	
PA_an_4:125.2.9	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	125	
PA_an_4:125.2.10	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	125	
PA_an_4:125.2.11	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā sati.	125	
PA_an_4:125.2.12	Ime kho, bhikkhave, cattāro puggalā santo saṁvijjamānā lokasmin”ti.	125	
PA_an_4:125.2.13	Pañcamaṁ.	125	
PA_an_4:126.0.1	Aṅguttara Nikāya 4.126	126	
PA_an_4:126.0.2	13. Bhayavagga	126	
PA_an_4:126.0.3	Dutiyamettāsutta	126	
PA_an_4:126.1.1	“Cattārome, bhikkhave, puggalā santo saṁvijjamānā lokasmiṁ.	126	
PA_an_4:126.1.2	Katame cattāro?	126	
PA_an_4:126.1.3_0	Idha, bhikkhave, ekacco puggalo mettāsahagatena cetasā ekaṁ disaṁ pharitvā viharati,	126	
PA_an_4:126.1.3_1	tathā dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya	126	
PA_an_4:126.1.3_2	sabbāvantaṁ lokaṁ mettāsahagatena cetasā vipulena mahaggatena appamāṇena averena	126	
PA_an_4:126.1.3_3	abyāpajjena pharitvā viharati.	126	
PA_an_4:126.1.4_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ	126	
PA_an_4:126.1.4_1	te dhamme aniccato dukkhato rogato gaṇḍato sallato aghato ābādhato parato palokato	126	
PA_an_4:126.1.4_2	suññato anattato samanupassati.	126	
PA_an_4:126.1.5	So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati.	126	
PA_an_4:126.1.6	Ayaṁ, bhikkhave, upapatti asādhāraṇā puthujjanehi.	126	
PA_an_4:126.2.1	Puna caparaṁ, bhikkhave, idhekacco puggalo karuṇā …pe…	126	
PA_an_4:126.2.2	muditā …pe…	126	
PA_an_4:126.2.3_0	upekkhāsahagatena cetasā ekaṁ disaṁ pharitvā viharati, tathā dutiyaṁ tathā tatiyaṁ	126	
PA_an_4:126.2.3_1	tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	126	
PA_an_4:126.2.3_2	cetasā vipulena mahaggatena appamāṇena averena abyāpajjena pharitvā viharati.	126	
PA_an_4:126.2.4_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ	126	
PA_an_4:126.2.4_1	te dhamme aniccato dukkhato rogato gaṇḍato sallato aghato ābādhato parato palokato	126	
PA_an_4:126.2.4_2	suññato anattato samanupassati.	126	
PA_an_4:126.2.5	So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati.	126	
PA_an_4:126.2.6	Ayaṁ, bhikkhave, upapatti asādhāraṇā puthujjanehi.	126	
PA_an_4:126.2.7	Ime kho, bhikkhave, cattāro puggalā santo saṁvijjamānā lokasminti.	126	
PA_an_4:126.2.8	Chaṭṭhaṁ.	126	
PA_an_4:127.0.1	Aṅguttara Nikāya 4.127	127	
PA_an_4:127.0.2	13. Bhayavagga	127	
PA_an_4:127.0.3	Paṭhamatathāgataacchariyasutta	127	
PA_an_4:127.1.1	“Tathāgatassa, bhikkhave, arahato sammāsambuddhassa pātubhāvā cattāro acchariyā abbhutā dhammā pātubhavanti.	127	
PA_an_4:127.1.2	Katame cattāro?	127	
PA_an_4:127.1.3_0	Yadā, bhikkhave, bodhisatto tusitā kāyā cavitvā sato sampajāno mātukucchiṁ okkamati,	127	
PA_an_4:127.1.3_1	atha sadevake loke samārake sabrahmake sassamaṇabrāhmaṇiyā pajāya sadevamanussāya	127	
PA_an_4:127.1.3_2	appamāṇo uḷāro obhāso pātubhavati atikkammeva devānaṁ devānubhāvaṁ.	127	
PA_an_4:127.1.4_0	Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ	127	
PA_an_4:127.1.4_1	evaṁmahiddhikānaṁ evaṁmahānubhāvānaṁ ābhā nānubhonti, tatthapi appamāṇo uḷāro obhāso	127	
PA_an_4:127.1.4_2	pātubhavati atikkammeva devānaṁ devānubhāvaṁ.	127	
PA_an_4:127.1.5	Yepi tattha sattā upapannā tepi tenobhāsena aññamaññaṁ sañjānanti:	127	
PA_an_4:127.1.6	‘aññepi kira, bho, santi sattā idhūpapannā’ti.	127	
PA_an_4:127.1.7	Tathāgatassa, bhikkhave, arahato sammāsambuddhassa pātubhāvā ayaṁ paṭhamo acchariyo abbhuto dhammo pātubhavati.	127	
PA_an_4:127.2.1_0	Puna caparaṁ, bhikkhave, yadā bodhisatto sato sampajāno mātukucchimhā nikkhamati,	127	
PA_an_4:127.2.1_1	atha sadevake loke samārake sabrahmake sassamaṇabrāhmaṇiyā pajāya sadevamanussāya	127	
PA_an_4:127.2.1_2	appamāṇo uḷāro obhāso pātubhavati atikkammeva devānaṁ devānubhāvaṁ.	127	
PA_an_4:127.2.2_0	Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ	127	
PA_an_4:127.2.2_1	evaṁmahiddhikānaṁ evaṁmahānubhāvānaṁ ābhā nānubhonti, tatthapi appamāṇo uḷāro obhāso	127	
PA_an_4:127.2.2_2	pātubhavati atikkammeva devānaṁ devānubhāvaṁ.	127	
PA_an_4:127.2.3	Yepi tattha sattā upapannā tepi tenobhāsena aññamaññaṁ sañjānanti:	127	
PA_an_4:127.2.4	‘aññepi kira, bho, santi sattā idhūpapannā’ti.	127	
PA_an_4:127.2.5	Tathāgatassa, bhikkhave, arahato sammāsambuddhassa pātubhāvā ayaṁ dutiyo acchariyo abbhuto dhammo pātubhavati.	127	
PA_an_4:127.3.1_0	Puna caparaṁ, bhikkhave, yadā tathāgato anuttaraṁ sammāsambodhiṁ abhisambujjhati,	127	
PA_an_4:127.3.1_1	atha sadevake loke samārake sabrahmake sassamaṇabrāhmaṇiyā pajāya sadevamanussāya	127	
PA_an_4:127.3.1_2	appamāṇo uḷāro obhāso pātubhavati atikkammeva devānaṁ devānubhāvaṁ.	127	
PA_an_4:127.3.2_0	Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ	127	
PA_an_4:127.3.2_1	evaṁmahiddhikānaṁ evaṁmahānubhāvānaṁ ābhā nānubhonti, tatthapi appamāṇo uḷāro obhāso	127	
PA_an_4:127.3.2_2	pātubhavati atikkammeva devānaṁ devānubhāvaṁ.	127	
PA_an_4:127.3.3	Yepi tattha sattā upapannā tepi tenobhāsena aññamaññaṁ sañjānanti:	127	
PA_an_4:127.3.4	‘aññepi kira, bho, santi sattā idhūpapannā’ti.	127	
PA_an_4:127.3.5	Tathāgatassa, bhikkhave, arahato sammāsambuddhassa pātubhāvā ayaṁ tatiyo acchariyo abbhuto dhammo pātubhavati.	127	
PA_an_4:127.4.1_0	Puna caparaṁ, bhikkhave, yadā tathāgato anuttaraṁ dhammacakkaṁ pavatteti, atha sadevake	127	
PA_an_4:127.4.1_1	loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro	127	
PA_an_4:127.4.1_2	obhāso pātubhavati atikkammeva devānaṁ devānubhāvaṁ.	127	
PA_an_4:127.4.2_0	Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ	127	
PA_an_4:127.4.2_1	evaṁmahiddhikānaṁ evaṁmahānubhāvānaṁ ābhā nānubhonti, tatthapi appamāṇo uḷāro obhāso	127	
PA_an_4:127.4.2_2	pātubhavati atikkammeva devānaṁ devānubhāvaṁ.	127	
PA_an_4:127.4.3	Yepi tattha sattā upapannā tepi tenobhāsena aññamaññaṁ sañjānanti:	127	
PA_an_4:127.4.4	‘aññepi kira, bho, santi sattā idhūpapannā’ti.	127	
PA_an_4:127.4.5	Tathāgatassa, bhikkhave, arahato sammāsambuddhassa pātubhāvā ayaṁ catuttho acchariyo abbhuto dhammo pātubhavati.	127	
PA_an_4:127.4.6	Tathāgatassa, bhikkhave, arahato sammāsambuddhassa pātubhāvā ime cattāro acchariyā abbhutā dhammā pātubhavantī”ti.	127	
PA_an_4:127.4.7	Sattamaṁ.	127	
PA_an_4:128.0.1	Aṅguttara Nikāya 4.128	128	
PA_an_4:128.0.2	13. Bhayavagga	128	
PA_an_4:128.0.3	Dutiyatathāgataacchariyasutta	128	
PA_an_4:128.1.1	“Tathāgatassa, bhikkhave, arahato sammāsambuddhassa pātubhāvā cattāro acchariyā abbhutā dhammā pātubhavanti.	128	
PA_an_4:128.1.2	Katame cattāro?	128	
PA_an_4:128.1.3	Ālayārāmā, bhikkhave, pajā ālayaratā ālayasammuditā;	128	
PA_an_4:128.1.4	sā tathāgatena anālaye dhamme desiyamāne sussūsati sotaṁ odahati aññā cittaṁ upaṭṭhapeti.	128	
PA_an_4:128.1.5	Tathāgatassa, bhikkhave, arahato sammāsambuddhassa pātubhāvā ayaṁ paṭhamo acchariyo abbhuto dhammo pātubhavati.	128	
PA_an_4:128.2.1	Mānārāmā, bhikkhave, pajā mānaratā mānasammuditā.	128	
PA_an_4:128.2.2	Sā tathāgatena mānavinaye dhamme desiyamāne sussūsati sotaṁ odahati aññā cittaṁ upaṭṭhapeti.	128	
PA_an_4:128.2.3	Tathāgatassa, bhikkhave, arahato sammāsambuddhassa pātubhāvā ayaṁ dutiyo acchariyo abbhuto dhammo pātubhavati.	128	
PA_an_4:128.3.1	Anupasamārāmā, bhikkhave, pajā anupasamaratā anupasamasammuditā.	128	
PA_an_4:128.3.2	Sā tathāgatena opasamike dhamme desiyamāne sussūsati sotaṁ odahati aññā cittaṁ upaṭṭhapeti.	128	
PA_an_4:128.3.3	Tathāgatassa, bhikkhave, arahato sammāsambuddhassa pātubhāvā ayaṁ tatiyo acchariyo abbhuto dhammo pātubhavati.	128	
PA_an_4:128.4.1	Avijjāgatā, bhikkhave, pajā aṇḍabhūtā pariyonaddhā.	128	
PA_an_4:128.4.2	Sā tathāgatena avijjāvinaye dhamme desiyamāne sussūsati sotaṁ odahati aññā cittaṁ upaṭṭhapeti.	128	
PA_an_4:128.4.3	Tathāgatassa, bhikkhave, arahato sammāsambuddhassa pātubhāvā ayaṁ catuttho acchariyo abbhuto dhammo pātubhavati.	128	
PA_an_4:128.4.4	Tathāgatassa, bhikkhave, arahato sammāsambuddhassa pātubhāvā ime cattāro acchariyā abbhutā dhammā pātubhavantī”ti.	128	
PA_an_4:128.4.5	Aṭṭhamaṁ.	128	
PA_an_4:129.0.1	Aṅguttara Nikāya 4.129	129	
PA_an_4:129.0.2	13. Bhayavagga	129	
PA_an_4:129.0.3	Ānandaacchariyasutta	129	
PA_an_4:129.1.1	“Cattārome, bhikkhave, acchariyā abbhutā dhammā ānande.	129	
PA_an_4:129.1.2	Katame cattāro?	129	
PA_an_4:129.1.3	Sace, bhikkhave, bhikkhuparisā ānandaṁ dassanāya upasaṅkamati, dassanenapi sā attamanā hoti.	129	
PA_an_4:129.1.4	Tatra ce ānando dhammaṁ bhāsati, bhāsitenapi sā attamanā hoti.	129	
PA_an_4:129.1.5	Atittāva, bhikkhave, bhikkhuparisā hoti, atha ānando tuṇhī bhavati.	129	
PA_an_4:129.2.1	Sace, bhikkhave, bhikkhuniparisā ānandaṁ dassanāya upasaṅkamati, dassanenapi sā attamanā hoti.	129	
PA_an_4:129.2.2	Tattha ce ānando dhammaṁ bhāsati, bhāsitenapi sā attamanā hoti.	129	
PA_an_4:129.2.3	Atittāva, bhikkhave, bhikkhuniparisā hoti, atha ānando tuṇhī bhavati.	129	
PA_an_4:129.3.1	Sace, bhikkhave, upāsakaparisā ānandaṁ dassanāya upasaṅkamati, dassanenapi sā attamanā hoti.	129	
PA_an_4:129.3.2	Tatra ce ānando dhammaṁ bhāsati, bhāsitenapi sā attamanā hoti.	129	
PA_an_4:129.3.3	Atittāva, bhikkhave, upāsakaparisā hoti, atha ānando tuṇhī bhavati.	129	
PA_an_4:129.4.1	Sace, bhikkhave, upāsikāparisā ānandaṁ dassanāya upasaṅkamati, dassanenapi sā attamanā hoti.	129	
PA_an_4:129.4.2	Tatra ce ānando dhammaṁ bhāsati, bhāsitenapi sā attamanā hoti.	129	
PA_an_4:129.4.3	Atittāva, bhikkhave, upāsikāparisā hoti, atha ānando tuṇhī bhavati.	129	
PA_an_4:129.4.4	Ime kho, bhikkhave, cattāro acchariyā abbhutā dhammā ānande”ti.	129	
PA_an_4:129.4.5	Navamaṁ.	129	
PA_an_4:130.0.1	Aṅguttara Nikāya 4.130	130	
PA_an_4:130.0.2	13. Bhayavagga	130	
PA_an_4:130.0.3	Cakkavattiacchariyasutta	130	
PA_an_4:130.1.1	“Cattārome, bhikkhave, acchariyā abbhutā dhammā raññe cakkavattimhi.	130	
PA_an_4:130.1.2	Katame cattāro?	130	
PA_an_4:130.1.3	Sace, bhikkhave, khattiyaparisā rājānaṁ cakkavattiṁ dassanāya upasaṅkamati, dassanenapi sā attamanā hoti.	130	
PA_an_4:130.1.4	Tatra ce rājā cakkavattī bhāsati, bhāsitenapi sā attamanā hoti.	130	
PA_an_4:130.1.5	Atittāva, bhikkhave, khattiyaparisā hoti, atha rājā cakkavattī tuṇhī bhavati.	130	
PA_an_4:130.2.1	Sace, bhikkhave, brāhmaṇaparisā rājānaṁ cakkavattiṁ dassanāya upasaṅkamati, dassanenapi sā attamanā hoti.	130	
PA_an_4:130.2.2	Tatra ce rājā cakkavattī bhāsati, bhāsitenapi sā attamanā hoti.	130	
PA_an_4:130.2.3	Atittāva, bhikkhave, brāhmaṇaparisā hoti, atha rājā cakkavattī tuṇhī bhavati.	130	
PA_an_4:130.3.1	Sace, bhikkhave, gahapatiparisā rājānaṁ cakkavattiṁ dassanāya upasaṅkamati, dassanenapi sā attamanā hoti.	130	
PA_an_4:130.3.2	Tatra ce rājā cakkavattī bhāsati, bhāsitenapi sā attamanā hoti.	130	
PA_an_4:130.3.3	Atittāva, bhikkhave, gahapatiparisā hoti, atha rājā cakkavattī tuṇhī bhavati.	130	
PA_an_4:130.4.1	Sace, bhikkhave, samaṇaparisā rājānaṁ cakkavattiṁ dassanāya upasaṅkamati, dassanenapi sā attamanā hoti.	130	
PA_an_4:130.4.2	Tatra ce rājā cakkavattī bhāsati, bhāsitenapi sā attamanā hoti.	130	
PA_an_4:130.4.3	Atittāva, bhikkhave, samaṇaparisā hoti, atha rājā cakkavattī tuṇhī bhavati.	130	
PA_an_4:130.4.4	Ime kho, bhikkhave, cattāro acchariyā abbhutā dhammā raññe cakkavattimhi.	130	
PA_an_4:130.5.1	Evamevaṁ kho, bhikkhave, cattāro acchariyā abbhutā dhammā ānande.	130	
PA_an_4:130.5.2	Katame cattāro?	130	
PA_an_4:130.5.3	Sace, bhikkhave, bhikkhuparisā ānandaṁ dassanāya upasaṅkamati, dassanenapi sā attamanā hoti.	130	
PA_an_4:130.5.4	Tatra ce ānando dhammaṁ bhāsati, bhāsitenapi sā attamanā hoti.	130	
PA_an_4:130.5.5	Atittāva, bhikkhave, bhikkhuparisā hoti, atha ānando tuṇhī bhavati.	130	
PA_an_4:130.6.1	Sace, bhikkhave, bhikkhuniparisā …pe… sace, bhikkhave, upāsakaparisā …pe… sace, bhikkhave, upāsikāparisā ānandaṁ dassanāya upasaṅkamati, dassanenapi sā attamanā hoti.	130	
PA_an_4:130.6.2	Tatra ce ānando dhammaṁ bhāsati, bhāsitenapi sā attamanā hoti.	130	
PA_an_4:130.6.3	Atittāva, bhikkhave, upāsikāparisā hoti, atha ānando tuṇhī bhavati.	130	
PA_an_4:130.6.4	Ime kho, bhikkhave, cattāro acchariyā abbhutā dhammā ānande”ti.	130	
PA_an_4:130.6.5	Dasamaṁ.	130	
PA_an_4:130.6.6	Bhayavaggo tatiyo.	130	
PA_an_4:130.7.0	Tassuddānaṁ	130	
PA_an_4:130.7.1	Attānuvādaūmi ca,	130	
PA_an_4:130.7.2	dve ca nānā dve ca honti;	130	
PA_an_4:130.7.3	Mettā dve ca acchariyā,	130	
PA_an_4:130.7.4	aparā ca tathā duveti.	130	
PA_an_4:131.0.1	Aṅguttara Nikāya 4.131	131	
PA_an_4:131.0.2	14. Puggalavagga	131	
PA_an_4:131.0.3	Saṁyojanasutta	131	
PA_an_4:131.1.1	“Cattārome, bhikkhave, puggalā santo saṁvijjamānā lokasmiṁ.	131	
PA_an_4:131.1.2	Katame cattāro?	131	
PA_an_4:131.1.3_0	Idha, bhikkhave, ekaccassa puggalassa orambhāgiyāni saṁyojanāni appahīnāni honti,	131	
PA_an_4:131.1.3_1	upapattipaṭilābhiyāni saṁyojanāni appahīnāni honti, bhavapaṭilābhiyāni saṁyojanāni appahīnāni honti.	131	
PA_an_4:131.2.1_0	Idha pana, bhikkhave, ekaccassa puggalassa orambhāgiyāni saṁyojanāni pahīnāni honti,	131	
PA_an_4:131.2.1_1	upapattipaṭilābhiyāni saṁyojanāni appahīnāni honti, bhavapaṭilābhiyāni saṁyojanāni appahīnāni honti.	131	
PA_an_4:131.3.1_0	Idha pana, bhikkhave, ekaccassa puggalassa orambhāgiyāni saṁyojanāni pahīnāni honti,	131	
PA_an_4:131.3.1_1	upapattipaṭilābhiyāni saṁyojanāni pahīnāni honti, bhavapaṭilābhiyāni saṁyojanāni appahīnāni honti.	131	
PA_an_4:131.4.1_0	Idha pana, bhikkhave, ekaccassa puggalassa orambhāgiyāni saṁyojanāni pahīnāni honti,	131	
PA_an_4:131.4.1_1	upapattipaṭilābhiyāni saṁyojanāni pahīnāni honti, bhavapaṭilābhiyāni saṁyojanāni pahīnāni honti.	131	
PA_an_4:131.5.1	Katamassa, bhikkhave, puggalassa orambhāgiyāni saṁyojanāni appahīnāni, upapattipaṭilābhiyāni saṁyojanāni appahīnāni, bhavapaṭilābhiyāni saṁyojanāni appahīnāni?	131	
PA_an_4:131.5.2	Sakadāgāmissa.	131	
PA_an_4:131.5.3	Imassa kho, bhikkhave, puggalassa orambhāgiyāni saṁyojanāni appahīnāni, upapattipaṭilābhiyāni saṁyojanāni appahīnāni, bhavapaṭilābhiyāni saṁyojanāni appahīnāni.	131	
PA_an_4:131.6.1	Katamassa, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni appahīnāni, bhavapaṭilābhiyāni saṁyojanāni appahīnāni?	131	
PA_an_4:131.6.2	Uddhaṁsotassa akaniṭṭhagāmino.	131	
PA_an_4:131.6.3	Imassa kho, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni appahīnāni, bhavapaṭilābhiyāni saṁyojanāni appahīnāni.	131	
PA_an_4:131.7.1	Katamassa, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni pahīnāni, bhavapaṭilābhiyāni saṁyojanāni appahīnāni?	131	
PA_an_4:131.7.2	Antarāparinibbāyissa.	131	
PA_an_4:131.7.3	Imassa kho, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni pahīnāni, bhavapaṭilābhiyāni saṁyojanāni appahīnāni.	131	
PA_an_4:131.8.1	Katamassa, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni pahīnāni, bhavapaṭilābhiyāni saṁyojanāni pahīnāni?	131	
PA_an_4:131.8.2	Arahato.	131	
PA_an_4:131.8.3	Imassa kho, bhikkhave, puggalassa orambhāgiyāni saṁyojanāni pahīnāni, upapattipaṭilābhiyāni saṁyojanāni pahīnāni, bhavapaṭilābhiyāni saṁyojanāni pahīnāni.	131	
PA_an_4:131.8.4	Ime kho, bhikkhave, cattāro puggalā santo saṁvijjamānā lokasmin”ti.	131	
PA_an_4:131.8.5	Paṭhamaṁ.	131	
PA_an_4:132.0.1	Aṅguttara Nikāya 4.132	132	
PA_an_4:132.0.2	14. Puggalavagga	132	
PA_an_4:132.0.3	Paṭibhānasutta	132	
PA_an_4:132.1.1	“Cattārome, bhikkhave, puggalā santo saṁvijjamānā lokasmiṁ.	132	
PA_an_4:132.1.2	Katame cattāro?	132	
PA_an_4:132.1.3	Yuttappaṭibhāno, no muttappaṭibhāno;	132	
PA_an_4:132.1.4	muttappaṭibhāno, no yuttappaṭibhāno;	132	
PA_an_4:132.1.5	yuttappaṭibhāno ca muttappaṭibhāno ca;	132	
PA_an_4:132.1.6	neva yuttappaṭibhāno na muttappaṭibhāno—	132	
PA_an_4:132.1.7	ime kho, bhikkhave, cattāro puggalā santo saṁvijjamānā lokasmin”ti.	132	
PA_an_4:132.1.8	Dutiyaṁ.	132	
PA_an_4:133.0.1	Aṅguttara Nikāya 4.133	133	
PA_an_4:133.0.2	14. Puggalavagga	133	
PA_an_4:133.0.3	Ugghaṭitaññūsutta	133	
PA_an_4:133.1.1	“Cattārome, bhikkhave, puggalā santo saṁvijjamānā lokasmiṁ.	133	
PA_an_4:133.1.2	Katame cattāro?	133	
PA_an_4:133.1.3	Ugghaṭitaññū, vipañcitaññū, neyyo, padaparamo—	133	
PA_an_4:133.1.4	Ime kho, bhikkhave, cattāro puggalā santo saṁvijjamānā lokasmin”ti.	133	
PA_an_4:133.1.5	Tatiyaṁ.	133	
PA_an_4:134.0.1	Aṅguttara Nikāya 4.134	134	
PA_an_4:134.0.2	14. Puggalavagga	134	
PA_an_4:134.0.3	Uṭṭhānaphalasutta	134	
PA_an_4:134.1.1	“Cattārome, bhikkhave, puggalā santo saṁvijjamānā lokasmiṁ.	134	
PA_an_4:134.1.2	Katame cattāro?	134	
PA_an_4:134.1.3	Uṭṭhānaphalūpajīvī na kammaphalūpajīvī,	134	
PA_an_4:134.1.4	kammaphalūpajīvī na uṭṭhānaphalūpajīvī,	134	
PA_an_4:134.1.5	uṭṭhānaphalūpajīvī ceva kammaphalūpajīvī ca,	134	
PA_an_4:134.1.6	neva uṭṭhānaphalūpajīvī na kammaphalūpajīvī—	134	
PA_an_4:134.1.7	Ime kho, bhikkhave, cattāro puggalā santo saṁvijjamānā lokasmin”ti.	134	
PA_an_4:134.1.8	Catutthaṁ.	134	
PA_an_4:135.0.1	Aṅguttara Nikāya 4.135	135	
PA_an_4:135.0.2	14. Puggalavagga	135	
PA_an_4:135.0.3	Sāvajjasutta	135	
PA_an_4:135.1.1	“Cattārome, bhikkhave, puggalā santo saṁvijjamānā lokasmiṁ.	135	
PA_an_4:135.1.2	Katame cattāro?	135	
PA_an_4:135.1.3	Sāvajjo, vajjabahulo, appavajjo, anavajjo.	135	
PA_an_4:135.2.1	Kathañca, bhikkhave, puggalo sāvajjo hoti?	135	
PA_an_4:135.2.2	Idha, bhikkhave, ekacco puggalo sāvajjena kāyakammena samannāgato hoti, sāvajjena vacīkammena samannāgato hoti, sāvajjena manokammena samannāgato hoti.	135	
PA_an_4:135.2.3	Evaṁ kho, bhikkhave, puggalo sāvajjo hoti.	135	
PA_an_4:135.3.1	Kathañca, bhikkhave, puggalo vajjabahulo hoti?	135	
PA_an_4:135.3.2	Idha, bhikkhave, ekacco puggalo sāvajjena bahulaṁ kāyakammena samannāgato hoti, appaṁ anavajjena;	135	
PA_an_4:135.3.3	sāvajjena bahulaṁ vacīkammena samannāgato hoti, appaṁ anavajjena;	135	
PA_an_4:135.3.4	sāvajjena bahulaṁ manokammena samannāgato hoti, appaṁ anavajjena.	135	
PA_an_4:135.3.5	Evaṁ kho, bhikkhave, puggalo vajjabahulo hoti.	135	
PA_an_4:135.4.1	Kathañca, bhikkhave, puggalo appavajjo hoti?	135	
PA_an_4:135.4.2	Idha, bhikkhave, ekacco puggalo anavajjena bahulaṁ kāyakammena samannāgato hoti, appaṁ sāvajjena;	135	
PA_an_4:135.4.3	anavajjena bahulaṁ vacīkammena samannāgato hoti, appaṁ sāvajjena;	135	
PA_an_4:135.4.4	anavajjena bahulaṁ manokammena samannāgato hoti, appaṁ sāvajjena.	135	
PA_an_4:135.4.5	Evaṁ kho, bhikkhave, puggalo appavajjo hoti.	135	
PA_an_4:135.5.1	Kathañca, bhikkhave, puggalo anavajjo hoti?	135	
PA_an_4:135.5.2	Idha, bhikkhave, ekacco puggalo anavajjena kāyakammena samannāgato hoti, anavajjena vacīkammena samannāgato hoti, anavajjena manokammena samannāgato hoti.	135	
PA_an_4:135.5.3	Evaṁ kho, bhikkhave, puggalo anavajjo hoti.	135	
PA_an_4:135.5.4	Ime kho, bhikkhave, cattāro puggalā santo saṁvijjamānā lokasmin”ti.	135	
PA_an_4:135.5.5	Pañcamaṁ.	135	
PA_an_4:136.0.1	Aṅguttara Nikāya 4.136	136	
PA_an_4:136.0.2	14. Puggalavagga	136	
PA_an_4:136.0.3	Paṭhamasīlasutta	136	
PA_an_4:136.1.1	“Cattārome, bhikkhave, puggalā santo saṁvijjamānā lokasmiṁ.	136	
PA_an_4:136.1.2	Katame cattāro?	136	
PA_an_4:136.1.3	Idha, bhikkhave, ekacco puggalo sīlesu na paripūrakārī hoti, samādhismiṁ na paripūrakārī, paññāya na paripūrakārī.	136	
PA_an_4:136.2.1	Idha pana, bhikkhave, ekacco puggalo sīlesu paripūrakārī hoti, samādhismiṁ na paripūrakārī, paññāya na paripūrakārī.	136	
PA_an_4:136.3.1	Idha pana, bhikkhave, ekacco puggalo sīlesu paripūrakārī hoti, samādhismiṁ paripūrakārī, paññāya na paripūrakārī.	136	
PA_an_4:136.4.1	Idha pana, bhikkhave, ekacco puggalo sīlesu paripūrakārī hoti, samādhismiṁ paripūrakārī, paññāya paripūrakārī.	136	
PA_an_4:136.4.2	Ime kho, bhikkhave, cattāro puggalā santo saṁvijjamānā lokasmin”ti.	136	
PA_an_4:136.4.3	Chaṭṭhaṁ.	136	
PA_an_4:137.0.1	Aṅguttara Nikāya 4.137	137	
PA_an_4:137.0.2	14. Puggalavagga	137	
PA_an_4:137.0.3	Dutiyasīlasutta	137	
PA_an_4:137.1.1	“Cattārome, bhikkhave, puggalā santo saṁvijjamānā lokasmiṁ.	137	
PA_an_4:137.1.2	Katame cattāro?	137	
PA_an_4:137.1.3	Idha, bhikkhave, ekacco puggalo na sīlagaru hoti na sīlādhipateyyo, na samādhigaru hoti na samādhādhipateyyo, na paññāgaru hoti na paññādhipateyyo.	137	
PA_an_4:137.2.1	Idha pana, bhikkhave, ekacco puggalo sīlagaru hoti sīlādhipateyyo, na samādhigaru hoti na samādhādhipateyyo, na paññāgaru hoti na paññādhipateyyo.	137	
PA_an_4:137.3.1	Idha pana, bhikkhave, ekacco puggalo sīlagaru hoti sīlādhipateyyo, samādhigaru hoti samādhādhipateyyo, na paññāgaru hoti na paññādhipateyyo.	137	
PA_an_4:137.4.1	Idha pana, bhikkhave, ekacco puggalo sīlagaru hoti sīlādhipateyyo, samādhigaru hoti samādhādhipateyyo, paññāgaru hoti paññādhipateyyo.	137	
PA_an_4:137.4.2	Ime kho, bhikkhave, cattāro puggalā santo saṁvijjamānā lokasmin”ti.	137	
PA_an_4:137.4.3	Sattamaṁ.	137	
PA_an_4:138.0.1	Aṅguttara Nikāya 4.138	138	
PA_an_4:138.0.2	14. Puggalavagga	138	
PA_an_4:138.0.3	Nikaṭṭhasutta	138	
PA_an_4:138.1.1	“Cattārome, bhikkhave, puggalā santo saṁvijjamānā lokasmiṁ.	138	
PA_an_4:138.1.2	Katame cattāro?	138	
PA_an_4:138.1.3	Nikaṭṭhakāyo anikaṭṭhacitto,	138	
PA_an_4:138.1.4	anikaṭṭhakāyo nikaṭṭhacitto,	138	
PA_an_4:138.1.5	anikaṭṭhakāyo ca anikaṭṭhacitto ca,	138	
PA_an_4:138.1.6	nikaṭṭhakāyo ca nikaṭṭhacitto ca.	138	
PA_an_4:138.2.1	Kathañca, bhikkhave, puggalo nikaṭṭhakāyo hoti anikaṭṭhacitto?	138	
PA_an_4:138.2.2	Idha, bhikkhave, ekacco puggalo araññavanapatthāni pantāni senāsanāni paṭisevati.	138	
PA_an_4:138.2.3	So tattha kāmavitakkampi vitakketi byāpādavitakkampi vitakketi vihiṁsāvitakkampi vitakketi.	138	
PA_an_4:138.2.4	Evaṁ kho, bhikkhave, puggalo nikaṭṭhakāyo hoti anikaṭṭhacitto.	138	
PA_an_4:138.3.1	Kathañca, bhikkhave, puggalo anikaṭṭhakāyo hoti nikaṭṭhacitto?	138	
PA_an_4:138.3.2	Idha, bhikkhave, ekacco puggalo naheva kho araññavanapatthāni pantāni senāsanāni paṭisevati.	138	
PA_an_4:138.3.3	So tattha nekkhammavitakkampi vitakketi abyāpādavitakkampi vitakketi avihiṁsāvitakkampi vitakketi.	138	
PA_an_4:138.3.4	Evaṁ kho, bhikkhave, puggalo anikaṭṭhakāyo hoti nikaṭṭhacitto.	138	
PA_an_4:138.4.1	Kathañca, bhikkhave, puggalo anikaṭṭhakāyo ca hoti anikaṭṭhacitto ca?	138	
PA_an_4:138.4.2	Idha, bhikkhave, ekacco puggalo naheva kho araññavanapatthāni pantāni senāsanāni paṭisevati.	138	
PA_an_4:138.4.3	So tattha kāmavitakkampi vitakketi byāpādavitakkampi vitakketi vihiṁsāvitakkampi vitakketi.	138	
PA_an_4:138.4.4	Evaṁ kho, bhikkhave, puggalo anikaṭṭhakāyo ca hoti anikaṭṭhacitto ca.	138	
PA_an_4:138.5.1	Kathañca, bhikkhave, puggalo nikaṭṭhakāyo ca hoti nikaṭṭhacitto ca?	138	
PA_an_4:138.5.2	Idha, bhikkhave, ekacco puggalo araññavanapatthāni pantāni senāsanāni paṭisevati.	138	
PA_an_4:138.5.3	So tattha nekkhammavitakkampi vitakketi abyāpādavitakkampi vitakketi avihiṁsāvitakkampi vitakketi.	138	
PA_an_4:138.5.4	Evaṁ kho, bhikkhave, puggalo nikaṭṭhakāyo ca hoti nikaṭṭhacitto ca.	138	
PA_an_4:138.5.5	Ime kho, bhikkhave, cattāro puggalā santo saṁvijjamānā lokasmin”ti.	138	
PA_an_4:138.5.6	Aṭṭhamaṁ.	138	
PA_an_4:139.0.1	Aṅguttara Nikāya 4.139	139	
PA_an_4:139.0.2	14. Puggalavagga	139	
PA_an_4:139.0.3	Dhammakathikasutta	139	
PA_an_4:139.1.1	“Cattārome, bhikkhave, dhammakathikā.	139	
PA_an_4:139.1.2	Katame cattāro?	139	
PA_an_4:139.1.3	Idha, bhikkhave, ekacco dhammakathiko appañca bhāsati asahitañca;	139	
PA_an_4:139.1.4	parisā cassa na kusalā hoti sahitāsahitassa.	139	
PA_an_4:139.1.5	Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati.	139	
PA_an_4:139.2.1	Idha pana, bhikkhave, ekacco dhammakathiko appañca bhāsati sahitañca;	139	
PA_an_4:139.2.2	parisā cassa kusalā hoti sahitāsahitassa.	139	
PA_an_4:139.2.3	Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati.	139	
PA_an_4:139.3.1	Idha pana, bhikkhave, ekacco dhammakathiko bahuñca bhāsati asahitañca;	139	
PA_an_4:139.3.2	parisā cassa na kusalā hoti sahitāsahitassa.	139	
PA_an_4:139.3.3	Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati.	139	
PA_an_4:139.4.1	Idha pana, bhikkhave, ekacco dhammakathiko bahuñca bhāsati sahitañca;	139	
PA_an_4:139.4.2	parisā cassa kusalā hoti sahitāsahitassa.	139	
PA_an_4:139.4.3	Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati.	139	
PA_an_4:139.4.4	Ime kho, bhikkhave, cattāro dhammakathikā”ti.	139	
PA_an_4:139.4.5	Navamaṁ.	139	
PA_an_4:140.0.1	Aṅguttara Nikāya 4.140	140	
PA_an_4:140.0.2	14. Puggalavagga	140	
PA_an_4:140.0.3	Vādīsutta	140	
PA_an_4:140.1.1	“Cattārome, bhikkhave, vādī.	140	
PA_an_4:140.1.2	Katame cattāro?	140	
PA_an_4:140.1.3	Atthi, bhikkhave, vādī atthato pariyādānaṁ gacchati, no byañjanato;	140	
PA_an_4:140.1.4	atthi, bhikkhave, vādī byañjanato pariyādānaṁ gacchati, no atthato;	140	
PA_an_4:140.1.5	atthi, bhikkhave, vādī atthato ca byañjanato ca pariyādānaṁ gacchati;	140	
PA_an_4:140.1.6	atthi, bhikkhave, vādī nevatthato no byañjanato pariyādānaṁ gacchati.	140	
PA_an_4:140.1.7	Ime kho, bhikkhave, cattāro vādī.	140	
PA_an_4:140.1.8	Aṭṭhānametaṁ, bhikkhave, anavakāso yaṁ catūhi paṭisambhidāhi samannāgato atthato vā byañjanato vā pariyādānaṁ gaccheyyā”ti.	140	
PA_an_4:140.1.9	Dasamaṁ.	140	
PA_an_4:140.1.10	Puggalavaggo catuttho.	140	
PA_an_4:140.2.0	Tassuddānaṁ	140	
PA_an_4:140.2.1	Saṁyojanaṁ paṭibhāno,	140	
PA_an_4:140.2.2	ugghaṭitaññu uṭṭhānaṁ;	140	
PA_an_4:140.2.3	Sāvajjo dve ca sīlāni,	140	
PA_an_4:140.2.4	nikaṭṭha dhamma vādī cāti.	140	
PA_an_4:141.0.1	Aṅguttara Nikāya 4.141	141	
PA_an_4:141.0.2	15. Ābhāvagga	141	
PA_an_4:141.0.3	Ābhāsutta	141	
PA_an_4:141.1.1	“Catasso imā, bhikkhave, ābhā.	141	
PA_an_4:141.1.2	Katamā catasso?	141	
PA_an_4:141.1.3	Candābhā, sūriyābhā, aggābhā, paññābhā—	141	
PA_an_4:141.1.4	imā kho, bhikkhave, catasso ābhā.	141	
PA_an_4:141.1.5	Etadaggaṁ, bhikkhave, imāsaṁ catunnaṁ ābhānaṁ yadidaṁ paññābhā”ti.	141	
PA_an_4:141.1.6	Paṭhamaṁ.	141	
PA_an_4:142.0.1	Aṅguttara Nikāya 4.142	142	
PA_an_4:142.0.2	15. Ābhāvagga	142	
PA_an_4:142.0.3	Pabhāsutta	142	
PA_an_4:142.1.1	“Catasso imā, bhikkhave, pabhā.	142	
PA_an_4:142.1.2	Katamā catasso?	142	
PA_an_4:142.1.3	Candappabhā, sūriyappabhā, aggippabhā, paññāpabhā—	142	
PA_an_4:142.1.4	imā kho, bhikkhave, catasso pabhā.	142	
PA_an_4:142.1.5	Etadaggaṁ, bhikkhave, imāsaṁ catunnaṁ pabhānaṁ yadidaṁ paññāpabhā”ti.	142	
PA_an_4:142.1.6	Dutiyaṁ.	142	
PA_an_4:143.0.1	Aṅguttara Nikāya 4.143	143	
PA_an_4:143.0.2	15. Ābhāvagga	143	
PA_an_4:143.0.3	Ālokasutta	143	
PA_an_4:143.1.1	“Cattārome, bhikkhave, ālokā.	143	
PA_an_4:143.1.2	Katame cattāro?	143	
PA_an_4:143.1.3	Candāloko, sūriyāloko, aggāloko, paññāloko—	143	
PA_an_4:143.1.4	Ime kho, bhikkhave, cattāro ālokā.	143	
PA_an_4:143.1.5	Etadaggaṁ, bhikkhave, imesaṁ catunnaṁ ālokānaṁ yadidaṁ paññāloko”ti.	143	
PA_an_4:143.1.6	Tatiyaṁ.	143	
PA_an_4:144.0.1	Aṅguttara Nikāya 4.144	144	
PA_an_4:144.0.2	15. Ābhāvagga	144	
PA_an_4:144.0.3	Obhāsasutta	144	
PA_an_4:144.1.1	“Cattārome, bhikkhave, obhāsā.	144	
PA_an_4:144.1.2	Katame cattāro?	144	
PA_an_4:144.1.3	Candobhāso, sūriyobhāso, aggobhāso, paññobhāso—	144	
PA_an_4:144.1.4	Ime kho, bhikkhave, cattāro obhāsā.	144	
PA_an_4:144.1.5	Etadaggaṁ, bhikkhave, imesaṁ catunnaṁ obhāsānaṁ yadidaṁ paññobhāso”ti.	144	
PA_an_4:144.1.6	Catutthaṁ.	144	
PA_an_4:145.0.1	Aṅguttara Nikāya 4.145	145	
PA_an_4:145.0.2	15. Ābhāvagga	145	
PA_an_4:145.0.3	Pajjotasutta	145	
PA_an_4:145.1.1	“Cattārome, bhikkhave, pajjotā.	145	
PA_an_4:145.1.2	Katame cattāro?	145	
PA_an_4:145.1.3	Candapajjoto, sūriyapajjoto, aggipajjoto, paññāpajjoto—	145	
PA_an_4:145.1.4	Ime kho, bhikkhave, cattāro pajjotā.	145	
PA_an_4:145.1.5	Etadaggaṁ, bhikkhave, imesaṁ catunnaṁ pajjotānaṁ yadidaṁ paññāpajjoto”ti.	145	
PA_an_4:145.1.6	Pañcamaṁ.	145	
PA_an_4:146.0.1	Aṅguttara Nikāya 4.146	146	
PA_an_4:146.0.2	15. Ābhāvagga	146	
PA_an_4:146.0.3	Paṭhamakālasutta	146	
PA_an_4:146.1.1	“Cattārome, bhikkhave, kālā.	146	
PA_an_4:146.1.2	Katame cattāro?	146	
PA_an_4:146.1.3	Kālena dhammassavanaṁ, kālena dhammasākacchā, kālena sammasanā, kālena vipassanā—	146	
PA_an_4:146.1.4	Ime kho, bhikkhave, cattāro kālā”ti.	146	
PA_an_4:146.1.5	Chaṭṭhaṁ.	146	
PA_an_4:147.0.1	Aṅguttara Nikāya 4.147	147	
PA_an_4:147.0.2	15. Ābhāvagga	147	
PA_an_4:147.0.3	Dutiyakālasutta	147	
PA_an_4:147.1.1	“Cattārome, bhikkhave, kālā sammā bhāviyamānā sammā anuparivattiyamānā anupubbena āsavānaṁ khayaṁ pāpenti.	147	
PA_an_4:147.1.2	Katame cattāro?	147	
PA_an_4:147.1.3	Kālena dhammassavanaṁ, kālena dhammasākacchā, kālena sammasanā, kālena vipassanā—	147	
PA_an_4:147.1.4	Ime kho, bhikkhave, cattāro kālā sammā bhāviyamānā sammā anuparivattiyamānā anupubbena āsavānaṁ khayaṁ pāpenti.	147	
PA_an_4:147.2.1_0	Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ	147	
PA_an_4:147.2.1_1	pavattamānaṁ pabbatakandarapadarasākhā paripūreti; pabbatakandarapadarasākhā paripūrā	147	
PA_an_4:147.2.1_2	kusobbhe paripūrenti; kusobbhā paripūrā mahāsobbhe paripūrenti; mahāsobbhā paripūrā	147	
PA_an_4:147.2.1_3	kunnadiyo paripūrenti; kunnadiyo paripūrā mahānadiyo paripūrenti; mahānadiyo paripūrā	147	
PA_an_4:147.2.1_4	samuddaṁ paripūrenti.	147	
PA_an_4:147.2.2	Evamevaṁ kho, bhikkhave, ime cattāro kālā sammā bhāviyamānā sammā anuparivattiyamānā anupubbena āsavānaṁ khayaṁ pāpentī”ti.	147	
PA_an_4:147.2.3	Sattamaṁ.	147	
PA_an_4:148.0.1	Aṅguttara Nikāya 4.148	148	
PA_an_4:148.0.2	15. Ābhāvagga	148	
PA_an_4:148.0.3	Duccaritasutta	148	
PA_an_4:148.1.1	“Cattārimāni, bhikkhave, vacīduccaritāni.	148	
PA_an_4:148.1.2	Katamāni cattāri?	148	
PA_an_4:148.1.3	Musāvādo, pisuṇā vācā, pharusā vācā, samphappalāpo—	148	
PA_an_4:148.1.4	Imāni kho, bhikkhave, cattāri vacīduccaritānī”ti.	148	
PA_an_4:148.1.5	Aṭṭhamaṁ.	148	
PA_an_4:149.0.1	Aṅguttara Nikāya 4.149	149	
PA_an_4:149.0.2	15. Ābhāvagga	149	
PA_an_4:149.0.3	Sucaritasutta	149	
PA_an_4:149.1.1	“Cattārimāni, bhikkhave, vacīsucaritāni.	149	
PA_an_4:149.1.2	Katamāni cattāri?	149	
PA_an_4:149.1.3	Saccavācā, apisuṇā vācā, saṇhā vācā, mantabhāsā—	149	
PA_an_4:149.1.4	Imāni kho, bhikkhave, cattāri vacīsucaritānī”ti.	149	
PA_an_4:149.1.5	Navamaṁ.	149	
PA_an_4:150.0.1	Aṅguttara Nikāya 4.150	150	
PA_an_4:150.0.2	15. Ābhāvagga	150	
PA_an_4:150.0.3	Sārasutta	150	
PA_an_4:150.1.1	“Cattārome, bhikkhave, sārā.	150	
PA_an_4:150.1.2	Katame cattāro?	150	
PA_an_4:150.1.3	Sīlasāro, samādhisāro, paññāsāro, vimuttisāro—	150	
PA_an_4:150.1.4	Ime kho, bhikkhave, cattāro sārā”ti.	150	
PA_an_4:150.1.5	Dasamaṁ.	150	
PA_an_4:150.1.6	Ābhāvaggo pañcamo.	150	
PA_an_4:150.2.0	Tassuddānaṁ	150	
PA_an_4:150.2.1	Ābhā pabhā ca ālokā,	150	
PA_an_4:150.2.2	obhāsā ceva pajjotā;	150	
PA_an_4:150.2.3	Dve kālā caritā dve ca,	150	
PA_an_4:150.2.4	honti sārena te dasāti.	150	
PA_an_4:150.2.5	Tatiyo paṇṇāsako samatto.	150	
PA_an_4:151.0.1	Aṅguttara Nikāya 4.151	151	
PA_an_4:151.0.2	16. Indriyavagga	151	
PA_an_4:151.0.3	Indriyasutta	151	
PA_an_4:151.1.1	“Cattārimāni, bhikkhave, indriyāni.	151	
PA_an_4:151.1.2	Katamāni cattāri?	151	
PA_an_4:151.1.3	Saddhindriyaṁ, vīriyindriyaṁ, satindriyaṁ, samādhindriyaṁ—	151	
PA_an_4:151.1.4	Imāni kho, bhikkhave, cattāri indriyānī”ti.	151	
PA_an_4:151.1.5	Paṭhamaṁ.	151	
PA_an_4:152.0.1	Aṅguttara Nikāya 4.152	152	
PA_an_4:152.0.2	16. Indriyavagga	152	
PA_an_4:152.0.3	Saddhābalasutta	152	
PA_an_4:152.1.1	“Cattārimāni, bhikkhave, balāni.	152	
PA_an_4:152.1.2	Katamāni cattāri?	152	
PA_an_4:152.1.3	Saddhābalaṁ, vīriyabalaṁ, satibalaṁ, samādhibalaṁ—	152	
PA_an_4:152.1.4	Imāni kho, bhikkhave, cattāri balānī”ti.	152	
PA_an_4:152.1.5	Dutiyaṁ.	152	
PA_an_4:153.0.1	Aṅguttara Nikāya 4.153	153	
PA_an_4:153.0.2	16. Indriyavagga	153	
PA_an_4:153.0.3	Paññābalasutta	153	
PA_an_4:153.1.1	“Cattārimāni, bhikkhave, balāni.	153	
PA_an_4:153.1.2	Katamāni cattāri?	153	
PA_an_4:153.1.3	Paññābalaṁ, vīriyabalaṁ, anavajjabalaṁ, saṅgahabalaṁ—	153	
PA_an_4:153.1.4	Imāni kho, bhikkhave, cattāri balānī”ti.	153	
PA_an_4:153.1.5	Tatiyaṁ.	153	
PA_an_4:154.0.1	Aṅguttara Nikāya 4.154	154	
PA_an_4:154.0.2	16. Indriyavagga	154	
PA_an_4:154.0.3	Satibalasutta	154	
PA_an_4:154.1.1	“Cattārimāni, bhikkhave, balāni.	154	
PA_an_4:154.1.2	Katamāni cattāri?	154	
PA_an_4:154.1.3	Satibalaṁ, samādhibalaṁ, anavajjabalaṁ, saṅgahabalaṁ—	154	
PA_an_4:154.1.4	Imāni kho, bhikkhave, cattāri balānī”ti.	154	
PA_an_4:154.1.5	Catutthaṁ.	154	
PA_an_4:155.0.1	Aṅguttara Nikāya 4.155	155	
PA_an_4:155.0.2	16. Indriyavagga	155	
PA_an_4:155.0.3	Paṭisaṅkhānabalasutta	155	
PA_an_4:155.1.1	“Cattārimāni, bhikkhave, balāni.	155	
PA_an_4:155.1.2	Katamāni cattāri?	155	
PA_an_4:155.1.3	Paṭisaṅkhānabalaṁ, bhāvanābalaṁ, anavajjabalaṁ, saṅgahabalaṁ—	155	
PA_an_4:155.1.4	Imāni kho, bhikkhave, cattāri balānī”ti.	155	
PA_an_4:155.1.5	Pañcamaṁ.	155	
PA_an_4:156.0.1	Aṅguttara Nikāya 4.156	156	
PA_an_4:156.0.2	16. Indriyavagga	156	
PA_an_4:156.0.3	Kappasutta	156	
PA_an_4:156.1.1	“Cattārimāni, bhikkhave, kappassa asaṅkhyeyyāni.	156	
PA_an_4:156.1.2	Katamāni cattāri?	156	
PA_an_4:156.1.3	Yadā, bhikkhave, kappo saṁvaṭṭati, taṁ na sukaraṁ saṅkhātuṁ—	156	
PA_an_4:156.1.4	ettakāni vassānīti vā, ettakāni vassasatānīti vā, ettakāni vassasahassānīti vā, ettakāni vassasatasahassānīti vā.	156	
PA_an_4:156.2.1	Yadā, bhikkhave, kappo saṁvaṭṭo tiṭṭhati, taṁ na sukaraṁ saṅkhātuṁ—	156	
PA_an_4:156.2.2	ettakāni vassānīti vā, ettakāni vassasatānīti vā, ettakāni vassasahassānīti vā, ettakāni vassasatasahassānīti vā.	156	
PA_an_4:156.3.1	Yadā, bhikkhave, kappo vivaṭṭati, taṁ na sukaraṁ saṅkhātuṁ—	156	
PA_an_4:156.3.2	ettakāni vassānīti vā, ettakāni vassasatānīti vā, ettakāni vassasahassānīti vā, ettakāni vassasatasahassānīti vā.	156	
PA_an_4:156.4.1	Yadā, bhikkhave, kappo vivaṭṭo tiṭṭhati, taṁ na sukaraṁ saṅkhātuṁ—	156	
PA_an_4:156.4.2	ettakāni vassānīti vā, ettakāni vassasatānīti vā, ettakāni vassasahassānīti vā, ettakāni vassasatasahassānīti vā.	156	
PA_an_4:156.4.3	Imāni kho, bhikkhave, cattāri kappassa asaṅkhyeyyānī”ti.	156	
PA_an_4:156.4.4	Chaṭṭhaṁ.	156	
PA_an_4:157.0.1	Aṅguttara Nikāya 4.157	157	
PA_an_4:157.0.2	16. Indriyavagga	157	
PA_an_4:157.0.3	Rogasutta	157	
PA_an_4:157.1.1	“Dveme, bhikkhave, rogā.	157	
PA_an_4:157.1.2	Katame dve?	157	
PA_an_4:157.1.3	Kāyiko ca rogo cetasiko ca rogo.	157	
PA_an_4:157.1.4_0	Dissanti, bhikkhave, sattā kāyikena rogena ekampi vassaṁ ārogyaṁ paṭijānamānā, dvepi	157	
PA_an_4:157.1.4_1	vassāni ārogyaṁ paṭijānamānā, tīṇipi vassāni ārogyaṁ paṭijānamānā, cattāripi vassāni	157	
PA_an_4:157.1.4_2	ārogyaṁ paṭijānamānā, pañcapi vassāni ārogyaṁ paṭijānamānā, dasapi vassāni ārogyaṁ	157	
PA_an_4:157.1.4_3	paṭijānamānā, vīsatipi vassāni ārogyaṁ paṭijānamānā, tiṁsampi vassāni ārogyaṁ paṭijānamānā,	157	
PA_an_4:157.1.4_4	cattārīsampi vassāni ārogyaṁ paṭijānamānā, paññāsampi vassāni ārogyaṁ paṭijānamānā,	157	
PA_an_4:157.1.4_5	vassasatampi, bhiyyopi ārogyaṁ paṭijānamānā.	157	
PA_an_4:157.1.5	Te, bhikkhave, sattā sudullabhā lokasmiṁ ye cetasikena rogena muhuttampi ārogyaṁ paṭijānanti, aññatra khīṇāsavehi.	157	
PA_an_4:157.2.1	Cattārome, bhikkhave, pabbajitassa rogā.	157	
PA_an_4:157.2.2	Katame cattāro?	157	
PA_an_4:157.2.3	Idha, bhikkhave, bhikkhu mahiccho hoti vighātavā asantuṭṭho itarītaracīvarapiṇḍapātasenāsanagilānappaccayabhesajjaparikkhārena.	157	
PA_an_4:157.2.4_0	So mahiccho samāno vighātavā asantuṭṭho itarītaracīvarapiṇḍapātasenāsanagilānappaccayabhesajjaparikkhārena	157	
PA_an_4:157.2.4_1	pāpikaṁ icchaṁ paṇidahati anavaññappaṭilābhāya lābhasakkārasilokappaṭilābhāya.	157	
PA_an_4:157.2.5	So uṭṭhahati ghaṭati vāyamati anavaññappaṭilābhāya lābhasakkārasilokappaṭilābhāya.	157	
PA_an_4:157.2.6	So saṅkhāya kulāni upasaṅkamati, saṅkhāya nisīdati, saṅkhāya dhammaṁ bhāsati, saṅkhāya uccārapassāvaṁ sandhāreti.	157	
PA_an_4:157.2.7	Ime kho, bhikkhave, cattāro pabbajitassa rogā.	157	
PA_an_4:157.3.1	Tasmātiha, bhikkhave, evaṁ sikkhitabbaṁ:	157	
PA_an_4:157.3.2_0	‘na mahicchā bhavissāma vighātavanto asantuṭṭhā itarītaracīvarapiṇḍapātasenāsanagilānappaccayabhesajjaparikkhārena,	157	
PA_an_4:157.3.2_1	na pāpikaṁ icchaṁ paṇidahissāma anavaññappaṭilābhāya lābhasakkārasilokappaṭilābhāya,	157	
PA_an_4:157.3.2_2	na uṭṭhahissāma na ghaṭessāma na vāyamissāma anavaññappaṭilābhāya lābhasakkārasilokappaṭilābhāya,	157	
PA_an_4:157.3.2_3	khamā bhavissāma sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ	157	
PA_an_4:157.3.2_4	duruttānaṁ durāgatānaṁ vacanapathānaṁ, uppannānaṁ sārīrikānaṁ vedanānaṁ dukkhānaṁ	157	
PA_an_4:157.3.2_5	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātikā bhavissāmā’ti.	157	
PA_an_4:157.3.3	Evañhi vo, bhikkhave, sikkhitabban”ti.	157	
PA_an_4:157.3.4	Sattamaṁ.	157	
PA_an_4:158.0.1	Aṅguttara Nikāya 4.158	158	
PA_an_4:158.0.2	16. Indriyavagga	158	
PA_an_4:158.0.3	Parihānisutta	158	
PA_an_4:158.1.1	Tatra kho āyasmā sāriputto bhikkhū āmantesi:	158	
PA_an_4:158.1.2	“āvuso bhikkhave”ti.	158	
PA_an_4:158.1.3	“Āvuso”ti kho te bhikkhū āyasmato sāriputtassa paccassosuṁ.	158	
PA_an_4:158.1.4	Āyasmā sāriputto etadavoca:	158	
PA_an_4:158.2.1	“Yo hi koci, āvuso, bhikkhu vā bhikkhunī vā cattāro dhamme attani samanupassati, niṭṭhamettha gantabbaṁ:	158	
PA_an_4:158.2.2	‘parihāyāmi kusalehi dhammehi’.	158	
PA_an_4:158.2.3	Parihānametaṁ vuttaṁ bhagavatā.	158	
PA_an_4:158.2.4	Katame cattāro?	158	
PA_an_4:158.2.5	Rāgavepullattaṁ, dosavepullattaṁ, mohavepullattaṁ, gambhīresu kho panassa ṭhānāṭhānesu paññācakkhu na kamati.	158	
PA_an_4:158.2.6	Yo hi koci, āvuso, bhikkhu vā bhikkhunī vā ime cattāro dhamme attani samanupassati, niṭṭhamettha gantabbaṁ:	158	
PA_an_4:158.2.7	‘parihāyāmi kusalehi dhammehi’.	158	
PA_an_4:158.2.8	Parihānametaṁ vuttaṁ bhagavatā.	158	
PA_an_4:158.3.1	Yo hi koci, āvuso, bhikkhu vā bhikkhunī vā cattāro dhamme attani samanupassati, niṭṭhamettha gantabbaṁ:	158	
PA_an_4:158.3.2	‘na parihāyāmi kusalehi dhammehi’.	158	
PA_an_4:158.3.3	Aparihānametaṁ vuttaṁ bhagavatā.	158	
PA_an_4:158.3.4	Katame cattāro?	158	
PA_an_4:158.3.5	Rāgatanuttaṁ, dosatanuttaṁ, mohatanuttaṁ, gambhīresu kho panassa ṭhānāṭhānesu paññācakkhu kamati.	158	
PA_an_4:158.3.6	Yo hi koci, āvuso, bhikkhu vā bhikkhunī vā ime cattāro dhamme attani samanupassati, niṭṭhamettha gantabbaṁ:	158	
PA_an_4:158.3.7	‘na parihāyāmi kusalehi dhammehi’.	158	
PA_an_4:158.3.8	Aparihānametaṁ vuttaṁ bhagavatā”ti.	158	
PA_an_4:158.3.9	Aṭṭhamaṁ.	158	
PA_an_4:159.0.1	Aṅguttara Nikāya 4.159	159	
PA_an_4:159.0.2	16. Indriyavagga	159	
PA_an_4:159.0.3	Bhikkhunīsutta	159	
PA_an_4:159.1.1	Evaṁ me sutaṁ—	159	
PA_an_4:159.1.2	ekaṁ samayaṁ āyasmā ānando kosambiyaṁ viharati ghositārāme.	159	
PA_an_4:159.1.3	Atha kho aññatarā bhikkhunī aññataraṁ purisaṁ āmantesi:	159	
PA_an_4:159.1.4	“ehi tvaṁ, ambho purisa, yenayyo ānando tenupasaṅkama; upasaṅkamitvā mama vacanena ayyassa ānandassa pāde sirasā vanda:	159	
PA_an_4:159.1.5	‘itthannāmā, bhante, bhikkhunī ābādhikinī dukkhitā bāḷhagilānā.	159	
PA_an_4:159.1.6	Sā ayyassa ānandassa pāde sirasā vandatī’ti. Evañca vadehi:	159	
PA_an_4:159.1.7	‘sādhu kira, bhante, ayyo ānando yena bhikkhunupassayo yena sā bhikkhunī tenupasaṅkamatu anukampaṁ upādāyā’”ti.	159	
PA_an_4:159.1.8_0	“Evaṁ, ayye”ti kho so puriso tassā bhikkhuniyā paṭissutvā yenāyasmā ānando tenupasaṅkami;	159	
PA_an_4:159.1.8_1	upasaṅkamitvā āyasmantaṁ ānandaṁ abhivādetvā ekamantaṁ nisīdi. Ekamantaṁ nisinno	159	
PA_an_4:159.1.8_2	kho so puriso āyasmantaṁ ānandaṁ etadavoca:	159	
PA_an_4:159.2.1	“Itthannāmā, bhante, bhikkhunī ābādhikinī dukkhitā bāḷhagilānā.	159	
PA_an_4:159.2.2	Sā āyasmato ānandassa pāde sirasā vandati, evañca vadeti:	159	
PA_an_4:159.2.3	‘sādhu kira, bhante, āyasmā ānando yena bhikkhunupassayo yena sā bhikkhunī tenupasaṅkamatu anukampaṁ upādāyā’”ti.	159	
PA_an_4:159.2.4	Adhivāsesi kho āyasmā ānando tuṇhībhāvena.	159	
PA_an_4:159.3.1	Atha kho āyasmā ānando nivāsetvā pattacīvaramādāya yena bhikkhunupassayo yena sā bhikkhunī tenupasaṅkami.	159	
PA_an_4:159.3.2	Addasā kho sā bhikkhunī āyasmantaṁ ānandaṁ dūratova āgacchantaṁ.	159	
PA_an_4:159.3.3	Disvā sasīsaṁ pārupitvā mañcake nipajji.	159	
PA_an_4:159.3.4	Atha kho āyasmā ānando yena sā bhikkhunī tenupasaṅkami; upasaṅkamitvā paññatte āsane nisīdi. Nisajja kho āyasmā ānando taṁ bhikkhuniṁ etadavoca:	159	
PA_an_4:159.4.1	“Āhārasambhūto ayaṁ, bhagini, kāyo āhāraṁ nissāya.	159	
PA_an_4:159.4.2	Āhāro pahātabbo.	159	
PA_an_4:159.4.3	Taṇhāsambhūto ayaṁ, bhagini, kāyo taṇhaṁ nissāya.	159	
PA_an_4:159.4.4	Taṇhā pahātabbā.	159	
PA_an_4:159.4.5	Mānasambhūto ayaṁ, bhagini, kāyo mānaṁ nissāya.	159	
PA_an_4:159.4.6	Māno pahātabbo.	159	
PA_an_4:159.4.7	Methunasambhūto ayaṁ, bhagini, kāyo.	159	
PA_an_4:159.4.8	Methune ca setughāto vutto bhagavatā.	159	
PA_an_4:159.5.1	‘Āhārasambhūto ayaṁ, bhagini, kāyo āhāraṁ nissāya.	159	
PA_an_4:159.5.2	Āhāro pahātabbo’ti, iti kho panetaṁ vuttaṁ.	159	
PA_an_4:159.5.3	Kiñcetaṁ paṭicca vuttaṁ?	159	
PA_an_4:159.5.4	Idha, bhagini, bhikkhu paṭisaṅkhā yoniso āhāraṁ āhāreti:	159	
PA_an_4:159.5.5_0	‘neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā	159	
PA_an_4:159.5.5_1	yāpanāya vihiṁsūparatiyā brahmacariyānuggahāya. Iti purāṇañca vedanaṁ paṭihaṅkhāmi,	159	
PA_an_4:159.5.5_2	navañca vedanaṁ na uppādessāmi. Yātrā ca me bhavissati anavajjatā ca phāsuvihāro cā’ti.	159	
PA_an_4:159.5.6	So aparena samayena āhāraṁ nissāya āhāraṁ pajahati.	159	
PA_an_4:159.5.7	‘Āhārasambhūto ayaṁ, bhagini, kāyo āhāraṁ nissāya āhāro pahātabbo’ti,	159	
PA_an_4:159.5.8	iti yaṁ taṁ vuttaṁ idametaṁ paṭicca vuttaṁ.	159	
PA_an_4:159.6.1	‘Taṇhāsambhūto ayaṁ, bhagini, kāyo taṇhaṁ nissāya.	159	
PA_an_4:159.6.2	Taṇhā pahātabbā’ti, iti kho panetaṁ vuttaṁ.	159	
PA_an_4:159.6.3	Kiñcetaṁ paṭicca vuttaṁ?	159	
PA_an_4:159.6.4	Idha, bhagini, bhikkhu suṇāti:	159	
PA_an_4:159.6.5	‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti.	159	
PA_an_4:159.6.6	Tassa evaṁ hoti:	159	
PA_an_4:159.6.7	‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti.	159	
PA_an_4:159.6.8	So aparena samayena taṇhaṁ nissāya taṇhaṁ pajahati.	159	
PA_an_4:159.6.9	‘Taṇhāsambhūto ayaṁ, bhagini, kāyo taṇhaṁ nissāya taṇhā pahātabbā’ti,	159	
PA_an_4:159.6.10	iti yaṁ taṁ vuttaṁ idametaṁ paṭicca vuttaṁ.	159	
PA_an_4:159.7.1	‘Mānasambhūto ayaṁ, bhagini, kāyo mānaṁ nissāya.	159	
PA_an_4:159.7.2	Māno pahātabbo’ti, iti kho panetaṁ vuttaṁ.	159	
PA_an_4:159.7.3	Kiñcetaṁ paṭicca vuttaṁ?	159	
PA_an_4:159.7.4	Idha, bhagini, bhikkhu suṇāti:	159	
PA_an_4:159.7.5	‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti.	159	
PA_an_4:159.7.6	Tassa evaṁ hoti:	159	
PA_an_4:159.7.7	‘so hi nāma āyasmā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissati;	159	
PA_an_4:159.7.8	kimaṅgaṁ panāhan’ti.	159	
PA_an_4:159.7.9	So aparena samayena mānaṁ nissāya mānaṁ pajahati.	159	
PA_an_4:159.7.10	‘Mānasambhūto ayaṁ, bhagini, kāyo, mānaṁ nissāya māno pahātabbo’ti,	159	
PA_an_4:159.7.11	iti yaṁ taṁ vuttaṁ idametaṁ paṭicca vuttaṁ.	159	
PA_an_4:159.8.1	Methunasambhūto ayaṁ, bhagini, kāyo.	159	
PA_an_4:159.8.2	Methune ca setughāto vutto bhagavatā”ti.	159	
PA_an_4:159.9.1	Atha kho sā bhikkhunī mañcakā vuṭṭhahitvā ekaṁsaṁ uttarāsaṅgaṁ karitvā āyasmato ānandassa pādesu sirasā nipatitvā āyasmantaṁ ānandaṁ etadavoca:	159	
PA_an_4:159.9.2	“accayo maṁ, bhante, accagamā, yathābālaṁ yathāmūḷhaṁ yathāakusalaṁ, yāhaṁ evamakāsiṁ.	159	
PA_an_4:159.9.3	Tassā me, bhante, ayyo ānando accayaṁ accayato paṭiggaṇhātu, āyatiṁ saṁvarāyā”ti.	159	
PA_an_4:159.9.4	“Taggha taṁ, bhagini, accayo accagamā, yathābālaṁ yathāmūḷhaṁ yathāakusalaṁ, yā tvaṁ evamakāsi.	159	
PA_an_4:159.9.5	Yato ca kho tvaṁ, bhagini, accayaṁ accayato disvā yathādhammaṁ paṭikarosi, taṁ te mayaṁ paṭiggaṇhāma.	159	
PA_an_4:159.9.6	Vuddhi hesā, bhagini, ariyassa vinaye yo accayaṁ accayato disvā yathādhammaṁ paṭikaroti āyatiṁ saṁvaraṁ āpajjatī”ti.	159	
PA_an_4:159.9.7	Navamaṁ.	159	
PA_an_4:160.0.1	Aṅguttara Nikāya 4.160	160	
PA_an_4:160.0.2	16. Indriyavagga	160	
PA_an_4:160.0.3	Sugatavinayasutta	160	
PA_an_4:160.1.1	“Sugato vā, bhikkhave, loke tiṭṭhamāno sugatavinayo vā tadassa bahujanahitāya bahujanasukhāya lokānukampāya atthāya hitāya sukhāya devamanussānaṁ.	160	
PA_an_4:160.2.1	Katamo ca, bhikkhave, sugato?	160	
PA_an_4:160.2.2	Idha, bhikkhave, tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.	160	
PA_an_4:160.2.3	Ayaṁ, bhikkhave, sugato.	160	
PA_an_4:160.3.1	Katamo ca, bhikkhave, sugatavinayo?	160	
PA_an_4:160.3.2	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	160	
PA_an_4:160.3.3	Ayaṁ, bhikkhave, sugatavinayo.	160	
PA_an_4:160.3.4	Evaṁ sugato vā, bhikkhave, loke tiṭṭhamāno sugatavinayo vā tadassa bahujanahitāya bahujanasukhāya lokānukampāya atthāya hitāya sukhāya devamanussānanti.	160	
PA_an_4:160.4.1	Cattārome, bhikkhave, dhammā saddhammassa sammosāya antaradhānāya saṁvattanti.	160	
PA_an_4:160.4.2	Katame cattāro?	160	
PA_an_4:160.4.3	Idha, bhikkhave, bhikkhū duggahitaṁ suttantaṁ pariyāpuṇanti dunnikkhittehi padabyañjanehi.	160	
PA_an_4:160.4.4	Dunnikkhittassa, bhikkhave, padabyañjanassa atthopi dunnayo hoti.	160	
PA_an_4:160.4.5	Ayaṁ, bhikkhave, paṭhamo dhammo saddhammassa sammosāya antaradhānāya saṁvattati.	160	
PA_an_4:160.5.1	Puna caparaṁ, bhikkhave, bhikkhū dubbacā honti dovacassakaraṇehi dhammehi samannāgatā akkhamā appadakkhiṇaggāhino anusāsaniṁ.	160	
PA_an_4:160.5.2	Ayaṁ, bhikkhave, dutiyo dhammo saddhammassa sammosāya antaradhānāya saṁvattati.	160	
PA_an_4:160.6.1	Puna caparaṁ, bhikkhave, ye te bhikkhū bahussutā āgatāgamā dhammadharā vinayadharā mātikādharā, te na sakkaccaṁ suttantaṁ paraṁ vācenti.	160	
PA_an_4:160.6.2	Tesaṁ accayena chinnamūlako suttanto hoti appaṭisaraṇo.	160	
PA_an_4:160.6.3	Ayaṁ, bhikkhave, tatiyo dhammo saddhammassa sammosāya antaradhānāya saṁvattati.	160	
PA_an_4:160.7.1_0	Puna caparaṁ, bhikkhave, therā bhikkhū bāhulikā honti sāthalikā, okkamane pubbaṅgamā,	160	
PA_an_4:160.7.1_1	paviveke nikkhittadhurā, na vīriyaṁ ārabhanti appattassa pattiyā anadhigatassa adhigamāya	160	
PA_an_4:160.7.1_2	asacchikatassa sacchikiriyāya.	160	
PA_an_4:160.7.2	Tesaṁ pacchimā janatā diṭṭhānugatiṁ āpajjati.	160	
PA_an_4:160.7.3	Sāpi hoti bāhulikā sāthalikā, okkamane pubbaṅgamā, paviveke nikkhittadhurā, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	160	
PA_an_4:160.7.4	Ayaṁ, bhikkhave, catuttho dhammo saddhammassa sammosāya antaradhānāya saṁvattati.	160	
PA_an_4:160.7.5	Ime kho, bhikkhave, cattāro dhammā saddhammassa sammosāya antaradhānāya saṁvattantīti.	160	
PA_an_4:160.8.1	Cattārome, bhikkhave, dhammā saddhammassa ṭhitiyā asammosāya anantaradhānāya saṁvattanti.	160	
PA_an_4:160.8.2	Katame cattāro?	160	
PA_an_4:160.8.3	Idha, bhikkhave, bhikkhū suggahitaṁ suttantaṁ pariyāpuṇanti sunikkhittehi padabyañjanehi.	160	
PA_an_4:160.8.4	Sunikkhittassa, bhikkhave, padabyañjanassa atthopi sunayo hoti.	160	
PA_an_4:160.8.5	Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati.	160	
PA_an_4:160.9.1	Puna caparaṁ, bhikkhave, bhikkhū suvacā honti sovacassakaraṇehi dhammehi samannāgatā khamā padakkhiṇaggāhino anusāsaniṁ.	160	
PA_an_4:160.9.2	Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati.	160	
PA_an_4:160.10.1	Puna caparaṁ, bhikkhave, ye te bhikkhū bahussutā āgatāgamā dhammadharā vinayadharā mātikādharā, te sakkaccaṁ suttantaṁ paraṁ vācenti.	160	
PA_an_4:160.10.2	Tesaṁ accayena nacchinnamūlako suttanto hoti sappaṭisaraṇo.	160	
PA_an_4:160.10.3	Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati.	160	
PA_an_4:160.11.1_0	Puna caparaṁ, bhikkhave, therā bhikkhū na bāhulikā honti na sāthalikā, okkamane nikkhittadhurā,	160	
PA_an_4:160.11.1_1	paviveke pubbaṅgamā, vīriyaṁ ārabhanti appattassa pattiyā anadhigatassa adhigamāya	160	
PA_an_4:160.11.1_2	asacchikatassa sacchikiriyāya.	160	
PA_an_4:160.11.2	Tesaṁ pacchimā janatā diṭṭhānugatiṁ āpajjati.	160	
PA_an_4:160.11.3	Sāpi hoti na bāhulikā na sāthalikā, okkamane nikkhittadhurā, paviveke pubbaṅgamā, vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	160	
PA_an_4:160.11.4	Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati.	160	
PA_an_4:160.11.5	Ime kho, bhikkhave, cattāro dhammā saddhammassa ṭhitiyā asammosāya anantaradhānāya saṁvattantī”ti.	160	
PA_an_4:160.11.6	Dasamaṁ.	160	
PA_an_4:160.11.7	Indriyavaggo paṭhamo.	160	
PA_an_4:160.12.0	Tassuddānaṁ	160	
PA_an_4:160.12.1	Indriyāni saddhā paññā,	160	
PA_an_4:160.12.2	sati saṅkhānapañcamaṁ;	160	
PA_an_4:160.12.3	Kappo rogo parihāni,	160	
PA_an_4:160.12.4	bhikkhunī sugatena cāti.	160	
PA_an_4:161.0.1	Aṅguttara Nikāya 4.161	161	
PA_an_4:161.0.2	17. Paṭipadāvagga	161	
PA_an_4:161.0.3	Saṅkhittasutta	161	
PA_an_4:161.1.1	“Catasso imā, bhikkhave, paṭipadā.	161	
PA_an_4:161.1.2	Katamā catasso?	161	
PA_an_4:161.1.3	Dukkhā paṭipadā dandhābhiññā,	161	
PA_an_4:161.1.4	dukkhā paṭipadā khippābhiññā,	161	
PA_an_4:161.1.5	sukhā paṭipadā dandhābhiññā,	161	
PA_an_4:161.1.6	sukhā paṭipadā khippābhiññā—	161	
PA_an_4:161.1.7	imā kho, bhikkhave, catasso paṭipadā”ti.	161	
PA_an_4:161.1.8	Paṭhamaṁ.	161	
PA_an_4:162.0.1	Aṅguttara Nikāya 4.162	162	
PA_an_4:162.0.2	17. Paṭipadāvagga	162	
PA_an_4:162.0.3	Vitthārasutta	162	
PA_an_4:162.1.1	“Catasso imā, bhikkhave, paṭipadā.	162	
PA_an_4:162.1.2	Katamā catasso?	162	
PA_an_4:162.1.3	Dukkhā paṭipadā dandhābhiññā,	162	
PA_an_4:162.1.4	dukkhā paṭipadā khippābhiññā,	162	
PA_an_4:162.1.5	sukhā paṭipadā dandhābhiññā,	162	
PA_an_4:162.1.6	sukhā paṭipadā khippābhiññā.	162	
PA_an_4:162.2.1	Katamā ca, bhikkhave, dukkhā paṭipadā dandhābhiññā?	162	
PA_an_4:162.2.2	Idha, bhikkhave, ekacco pakatiyāpi tibbarāgajātiko hoti, abhikkhaṇaṁ rāgajaṁ dukkhaṁ domanassaṁ paṭisaṁvedeti.	162	
PA_an_4:162.2.3	Pakatiyāpi tibbadosajātiko hoti, abhikkhaṇaṁ dosajaṁ dukkhaṁ domanassaṁ paṭisaṁvedeti.	162	
PA_an_4:162.2.4	Pakatiyāpi tibbamohajātiko hoti, abhikkhaṇaṁ mohajaṁ dukkhaṁ domanassaṁ paṭisaṁvedeti.	162	
PA_an_4:162.2.5	Tassimāni pañcindriyāni mudūni pātubhavanti—	162	
PA_an_4:162.2.6	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	162	
PA_an_4:162.2.7	So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya.	162	
PA_an_4:162.2.8	Ayaṁ vuccati, bhikkhave, dukkhā paṭipadā dandhābhiññā.	162	
PA_an_4:162.3.1	Katamā ca, bhikkhave, dukkhā paṭipadā khippābhiññā?	162	
PA_an_4:162.3.2	Idha, bhikkhave, ekacco pakatiyāpi tibbarāgajātiko hoti, abhikkhaṇaṁ rāgajaṁ dukkhaṁ domanassaṁ paṭisaṁvedeti.	162	
PA_an_4:162.3.3	Pakatiyāpi tibbadosajātiko hoti, abhikkhaṇaṁ dosajaṁ dukkhaṁ domanassaṁ paṭisaṁvedeti.	162	
PA_an_4:162.3.4	Pakatiyāpi tibbamohajātiko hoti, abhikkhaṇaṁ mohajaṁ dukkhaṁ domanassaṁ paṭisaṁvedeti.	162	
PA_an_4:162.3.5	Tassimāni pañcindriyāni adhimattāni pātubhavanti—	162	
PA_an_4:162.3.6	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	162	
PA_an_4:162.3.7	So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya.	162	
PA_an_4:162.3.8	Ayaṁ vuccati, bhikkhave, dukkhā paṭipadā khippābhiññā.	162	
PA_an_4:162.4.1	Katamā ca, bhikkhave, sukhā paṭipadā dandhābhiññā?	162	
PA_an_4:162.4.2	Idha, bhikkhave, ekacco pakatiyāpi na tibbarāgajātiko hoti, nābhikkhaṇaṁ rāgajaṁ dukkhaṁ domanassaṁ paṭisaṁvedeti.	162	
PA_an_4:162.4.3	Pakatiyāpi na tibbadosajātiko hoti, nābhikkhaṇaṁ dosajaṁ dukkhaṁ domanassaṁ paṭisaṁvedeti.	162	
PA_an_4:162.4.4	Pakatiyāpi na tibbamohajātiko hoti, nābhikkhaṇaṁ mohajaṁ dukkhaṁ domanassaṁ paṭisaṁvedeti.	162	
PA_an_4:162.4.5	Tassimāni pañcindriyāni mudūni pātubhavanti—	162	
PA_an_4:162.4.6	saddhindriyaṁ …pe… paññindriyaṁ.	162	
PA_an_4:162.4.7	So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya.	162	
PA_an_4:162.4.8	Ayaṁ vuccati, bhikkhave, sukhā paṭipadā dandhābhiññā.	162	
PA_an_4:162.5.1	Katamā ca, bhikkhave, sukhā paṭipadā khippābhiññā?	162	
PA_an_4:162.5.2	Idha, bhikkhave, ekacco pakatiyāpi na tibbarāgajātiko hoti, nābhikkhaṇaṁ rāgajaṁ dukkhaṁ domanassaṁ paṭisaṁvedeti.	162	
PA_an_4:162.5.3	Pakatiyāpi na tibbadosajātiko hoti, nābhikkhaṇaṁ dosajaṁ dukkhaṁ domanassaṁ paṭisaṁvedeti.	162	
PA_an_4:162.5.4	Pakatiyāpi na tibbamohajātiko hoti, nābhikkhaṇaṁ mohajaṁ dukkhaṁ domanassaṁ paṭisaṁvedeti.	162	
PA_an_4:162.5.5	Tassimāni pañcindriyāni adhimattāni pātubhavanti—	162	
PA_an_4:162.5.6	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	162	
PA_an_4:162.5.7	So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya.	162	
PA_an_4:162.5.8	Ayaṁ vuccati, bhikkhave, sukhā paṭipadā khippābhiññā.	162	
PA_an_4:162.5.9	Imā kho, bhikkhave, catasso paṭipadā”ti.	162	
PA_an_4:162.5.10	Dutiyaṁ.	162	
PA_an_4:163.0.1	Aṅguttara Nikāya 4.163	163	
PA_an_4:163.0.2	17. Paṭipadāvagga	163	
PA_an_4:163.0.3	Asubhasutta	163	
PA_an_4:163.1.1	“Catasso imā, bhikkhave, paṭipadā.	163	
PA_an_4:163.1.2	Katamā catasso?	163	
PA_an_4:163.1.3	Dukkhā paṭipadā dandhābhiññā,	163	
PA_an_4:163.1.4	dukkhā paṭipadā khippābhiññā,	163	
PA_an_4:163.1.5	sukhā paṭipadā dandhābhiññā,	163	
PA_an_4:163.1.6	sukhā paṭipadā khippābhiññā.	163	
PA_an_4:163.2.1	Katamā ca, bhikkhave, dukkhā paṭipadā dandhābhiññā?	163	
PA_an_4:163.2.2	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke anabhiratisaññī, sabbasaṅkhāresu aniccānupassī;	163	
PA_an_4:163.2.3	maraṇasaññā kho panassa ajjhattaṁ sūpaṭṭhitā hoti.	163	
PA_an_4:163.2.4	So imāni pañca sekhabalāni upanissāya viharati—	163	
PA_an_4:163.2.5	saddhābalaṁ, hiribalaṁ, ottappabalaṁ, vīriyabalaṁ, paññābalaṁ.	163	
PA_an_4:163.2.6	Tassimāni pañcindriyāni mudūni pātubhavanti—	163	
PA_an_4:163.2.7	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	163	
PA_an_4:163.2.8	So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya.	163	
PA_an_4:163.2.9	Ayaṁ vuccati, bhikkhave, dukkhā paṭipadā dandhābhiññā.	163	
PA_an_4:163.3.1	Katamā ca, bhikkhave, dukkhā paṭipadā khippābhiññā?	163	
PA_an_4:163.3.2	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke anabhiratisaññī, sabbasaṅkhāresu aniccānupassī;	163	
PA_an_4:163.3.3	maraṇasaññā kho panassa ajjhattaṁ sūpaṭṭhitā hoti.	163	
PA_an_4:163.3.4	So imāni pañca sekhabalāni upanissāya viharati—	163	
PA_an_4:163.3.5	saddhābalaṁ …pe… paññābalaṁ.	163	
PA_an_4:163.3.6	Tassimāni pañcindriyāni adhimattāni pātubhavanti—	163	
PA_an_4:163.3.7	saddhindriyaṁ …pe… paññindriyaṁ.	163	
PA_an_4:163.3.8	So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya.	163	
PA_an_4:163.3.9	Ayaṁ vuccati, bhikkhave, dukkhā paṭipadā khippābhiññā.	163	
PA_an_4:163.4.1	Katamā ca, bhikkhave, sukhā paṭipadā dandhābhiññā?	163	
PA_an_4:163.4.2	Idha bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;	163	
PA_an_4:163.4.3	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati;	163	
PA_an_4:163.4.4_0	pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti	163	
PA_an_4:163.4.4_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharati;	163	
PA_an_4:163.4.5	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	163	
PA_an_4:163.4.6	So imāni pañca sekhabalāni upanissāya viharati—	163	
PA_an_4:163.4.7	saddhābalaṁ …pe… paññābalaṁ.	163	
PA_an_4:163.4.8	Tassimāni pañcindriyāni mudūni pātubhavanti—	163	
PA_an_4:163.4.9	saddhindriyaṁ …pe… paññindriyaṁ.	163	
PA_an_4:163.4.10	So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya.	163	
PA_an_4:163.4.11	Ayaṁ vuccati, bhikkhave, sukhā paṭipadā dandhābhiññā.	163	
PA_an_4:163.5.1	Katamā ca, bhikkhave, sukhā paṭipadā khippābhiññā?	163	
PA_an_4:163.5.2_0	Idha, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ	163	
PA_an_4:163.5.2_1	vivekajaṁ pītisukhaṁ paṭhamaṁ jhānaṁ upasampajja viharati …pe… dutiyaṁ jhānaṁ …pe…	163	
PA_an_4:163.5.2_2	tatiyaṁ jhānaṁ …pe… catutthaṁ jhānaṁ upasampajja viharati.	163	
PA_an_4:163.5.3	So imāni pañca sekhabalāni upanissāya viharati—	163	
PA_an_4:163.5.4	saddhābalaṁ, hiribalaṁ, ottappabalaṁ, vīriyabalaṁ, paññābalaṁ.	163	
PA_an_4:163.5.5	Tassimāni pañcindriyāni adhimattāni pātubhavanti—	163	
PA_an_4:163.5.6	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	163	
PA_an_4:163.5.7	So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya.	163	
PA_an_4:163.5.8	Ayaṁ vuccati, bhikkhave, sukhā paṭipadā khippābhiññā.	163	
PA_an_4:163.5.9	Imā kho, bhikkhave, catasso paṭipadā”ti.	163	
PA_an_4:163.5.10	Tatiyaṁ.	163	
PA_an_4:164.0.1	Aṅguttara Nikāya 4.164	164	
PA_an_4:164.0.2	17. Paṭipadāvagga	164	
PA_an_4:164.0.3	Paṭhamakhamasutta	164	
PA_an_4:164.1.1	“Catasso imā, bhikkhave, paṭipadā.	164	
PA_an_4:164.1.2	Katamā catasso?	164	
PA_an_4:164.1.3	Akkhamā paṭipadā, khamā paṭipadā, damā paṭipadā, samā paṭipadā.	164	
PA_an_4:164.1.4	Katamā ca, bhikkhave, akkhamā paṭipadā?	164	
PA_an_4:164.1.5	Idha, bhikkhave, ekacco akkosantaṁ paccakkosati, rosantaṁ paṭirosati, bhaṇḍantaṁ paṭibhaṇḍati.	164	
PA_an_4:164.1.6	Ayaṁ vuccati, bhikkhave, akkhamā paṭipadā.	164	
PA_an_4:164.2.1	Katamā ca, bhikkhave, khamā paṭipadā?	164	
PA_an_4:164.2.2	Idha, bhikkhave, ekacco akkosantaṁ na paccakkosati, rosantaṁ na paṭirosati, bhaṇḍantaṁ na paṭibhaṇḍati.	164	
PA_an_4:164.2.3	Ayaṁ vuccati, bhikkhave, khamā paṭipadā.	164	
PA_an_4:164.3.1	Katamā ca, bhikkhave, damā paṭipadā?	164	
PA_an_4:164.3.2	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī;	164	
PA_an_4:164.3.3_0	yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	164	
PA_an_4:164.3.3_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	164	
PA_an_4:164.3.4	Sotena saddaṁ sutvā …	164	
PA_an_4:164.3.5	ghānena gandhaṁ ghāyitvā …	164	
PA_an_4:164.3.6	jivhāya rasaṁ sāyitvā …	164	
PA_an_4:164.3.7	kāyena phoṭṭhabbaṁ phusitvā …	164	
PA_an_4:164.3.8	manasā dhammaṁ viññāya na nimittaggāhī hoti nānubyañjanaggāhī;	164	
PA_an_4:164.3.9_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	164	
PA_an_4:164.3.9_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	164	
PA_an_4:164.3.10	Ayaṁ vuccati, bhikkhave, damā paṭipadā.	164	
PA_an_4:164.4.1	Katamā ca, bhikkhave, samā paṭipadā?	164	
PA_an_4:164.4.2_0	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti sameti	164	
PA_an_4:164.4.2_1	byantīkaroti anabhāvaṁ gameti; uppannaṁ byāpādavitakkaṁ …pe… uppannaṁ vihiṁsāvitakkaṁ	164	
PA_an_4:164.4.2_2	… uppannuppanne pāpake akusale dhamme nādhivāseti pajahati vinodeti sameti byantīkaroti anabhāvaṁ gameti.	164	
PA_an_4:164.4.3	Ayaṁ vuccati, bhikkhave, samā paṭipadā.	164	
PA_an_4:164.4.4	Imā kho, bhikkhave, catasso paṭipadā”ti.	164	
PA_an_4:164.4.5	Catutthaṁ.	164	
PA_an_4:165.0.1	Aṅguttara Nikāya 4.165	165	
PA_an_4:165.0.2	17. Paṭipadāvagga	165	
PA_an_4:165.0.3	Dutiyakhamasutta	165	
PA_an_4:165.1.1	“Catasso imā, bhikkhave, paṭipadā.	165	
PA_an_4:165.1.2	Katamā catasso?	165	
PA_an_4:165.1.3	Akkhamā paṭipadā, khamā paṭipadā, damā paṭipadā, samā paṭipadā.	165	
PA_an_4:165.2.1	Katamā ca, bhikkhave, akkhamā paṭipadā?	165	
PA_an_4:165.2.2_0	Idha, bhikkhave, ekacco akkhamo hoti sītassa uṇhassa jighacchāya pipāsāya, ḍaṁsamakasavātātapasarīsapasamphassānaṁ	165	
PA_an_4:165.2.2_1	duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ	165	
PA_an_4:165.2.2_2	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hoti.	165	
PA_an_4:165.2.3	Ayaṁ vuccati, bhikkhave, akkhamā paṭipadā.	165	
PA_an_4:165.3.1	Katamā ca, bhikkhave, khamā paṭipadā?	165	
PA_an_4:165.3.2_0	Idha, bhikkhave, ekacco khamo hoti sītassa uṇhassa jighacchāya pipāsāya, ḍaṁsamakasavātātapasarīsapasamphassānaṁ	165	
PA_an_4:165.3.2_1	duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ	165	
PA_an_4:165.3.2_2	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.	165	
PA_an_4:165.3.3	Ayaṁ vuccati, bhikkhave, khamā paṭipadā.	165	
PA_an_4:165.4.1	Katamā ca, bhikkhave, damā paṭipadā?	165	
PA_an_4:165.4.2	Idha, bhikkhave, bhikkhu cakkhunā rūpaṁ disvā na nimittaggāhī hoti …pe…	165	
PA_an_4:165.4.3	sotena saddaṁ sutvā …	165	
PA_an_4:165.4.4	ghānena gandhaṁ ghāyitvā …	165	
PA_an_4:165.4.5	jivhāya rasaṁ sāyitvā …	165	
PA_an_4:165.4.6	kāyena phoṭṭhabbaṁ phusitvā …	165	
PA_an_4:165.4.7	manasā dhammaṁ viññāya na nimittaggāhī hoti nānubyañjanaggāhī;	165	
PA_an_4:165.4.8_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	165	
PA_an_4:165.4.8_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	165	
PA_an_4:165.4.9	Ayaṁ vuccati, bhikkhave, damā paṭipadā.	165	
PA_an_4:165.5.1	Katamā ca, bhikkhave, samā paṭipadā?	165	
PA_an_4:165.5.2_0	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti sameti	165	
PA_an_4:165.5.2_1	byantīkaroti anabhāvaṁ gameti, uppannaṁ byāpādavitakkaṁ …pe… uppannaṁ vihiṁsāvitakkaṁ	165	
PA_an_4:165.5.2_2	… uppannuppanne pāpake akusale dhamme nādhivāseti pajahati vinodeti sameti byantīkaroti anabhāvaṁ gameti.	165	
PA_an_4:165.5.3	Ayaṁ vuccati, bhikkhave, samā paṭipadā.	165	
PA_an_4:165.5.4	Imā kho, bhikkhave, catasso paṭipadā”ti.	165	
PA_an_4:165.5.5	Pañcamaṁ.	165	
PA_an_4:166.0.1	Aṅguttara Nikāya 4.166	166	
PA_an_4:166.0.2	17. Paṭipadāvagga	166	
PA_an_4:166.0.3	Ubhayasutta	166	
PA_an_4:166.1.1	“Catasso imā, bhikkhave, paṭipadā.	166	
PA_an_4:166.1.2	Katamā catasso?	166	
PA_an_4:166.1.3	Dukkhā paṭipadā dandhābhiññā,	166	
PA_an_4:166.1.4	dukkhā paṭipadā khippābhiññā,	166	
PA_an_4:166.1.5	sukhā paṭipadā dandhābhiññā,	166	
PA_an_4:166.1.6	sukhā paṭipadā khippābhiññā.	166	
PA_an_4:166.2.1_0	Tatra, bhikkhave, yāyaṁ paṭipadā dukkhā dandhābhiññā, ayaṁ, bhikkhave, paṭipadā ubhayeneva	166	
PA_an_4:166.2.1_1	hīnā akkhāyati. Yampāyaṁ paṭipadā dukkhā, imināpāyaṁ hīnā akkhāyati; yampāyaṁ paṭipadā	166	
PA_an_4:166.2.1_2	dandhā, imināpāyaṁ hīnā akkhāyati.	166	
PA_an_4:166.2.2	Ayaṁ, bhikkhave, paṭipadā ubhayeneva hīnā akkhāyati.	166	
PA_an_4:166.3.1	Tatra, bhikkhave, yāyaṁ paṭipadā dukkhā khippābhiññā, ayaṁ, bhikkhave, paṭipadā dukkhattā hīnā akkhāyati.	166	
PA_an_4:166.4.1	Tatra, bhikkhave, yāyaṁ paṭipadā sukhā dandhābhiññā, ayaṁ, bhikkhave, paṭipadā dandhattā hīnā akkhāyati.	166	
PA_an_4:166.5.1_0	Tatra, bhikkhave, yāyaṁ paṭipadā sukhā khippābhiññā, ayaṁ, bhikkhave, paṭipadā ubhayeneva	166	
PA_an_4:166.5.1_1	paṇītā akkhāyati. Yampāyaṁ paṭipadā sukhā, imināpāyaṁ paṇītā akkhāyati; yampāyaṁ	166	
PA_an_4:166.5.1_2	paṭipadā khippā, imināpāyaṁ paṇītā akkhāyati.	166	
PA_an_4:166.5.2	Ayaṁ, bhikkhave, paṭipadā ubhayeneva paṇītā akkhāyati.	166	
PA_an_4:166.5.3	Imā kho, bhikkhave, catasso paṭipadā”ti.	166	
PA_an_4:166.5.4	Chaṭṭhaṁ.	166	
PA_an_4:167.0.1	Aṅguttara Nikāya 4.167	167	
PA_an_4:167.0.2	17. Paṭipadāvagga	167	
PA_an_4:167.0.3	Mahāmoggallānasutta	167	
PA_an_4:167.1.1	Atha kho āyasmā sāriputto yenāyasmā mahāmoggallāno tenupasaṅkami; upasaṅkamitvā āyasmatā mahāmoggallānena saddhiṁ sammodi.	167	
PA_an_4:167.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā sāriputto āyasmantaṁ mahāmoggallānaṁ etadavoca:	167	
PA_an_4:167.2.1	“Catasso imā, āvuso moggallāna, paṭipadā.	167	
PA_an_4:167.2.2	Katamā catasso?	167	
PA_an_4:167.2.3	Dukkhā paṭipadā dandhābhiññā,	167	
PA_an_4:167.2.4	dukkhā paṭipadā khippābhiññā,	167	
PA_an_4:167.2.5	sukhā paṭipadā dandhābhiññā,	167	
PA_an_4:167.2.6	sukhā paṭipadā khippābhiññā.	167	
PA_an_4:167.2.7	Imā kho, āvuso, catasso paṭipadā.	167	
PA_an_4:167.2.8	Imāsaṁ, āvuso, catunnaṁ paṭipadānaṁ katamaṁ te paṭipadaṁ āgamma anupādāya āsavehi cittaṁ vimuttan”ti?	167	
PA_an_4:167.3.1	“Catasso imā, āvuso sāriputta, paṭipadā.	167	
PA_an_4:167.3.2	Katamā catasso?	167	
PA_an_4:167.3.3	Dukkhā paṭipadā dandhābhiññā, dukkhā paṭipadā khippābhiññā, sukhā paṭipadā dandhābhiññā, sukhā paṭipadā khippābhiññā.	167	
PA_an_4:167.3.4	Imā kho, āvuso, catasso paṭipadā.	167	
PA_an_4:167.3.5	Imāsaṁ, āvuso, catunnaṁ paṭipadānaṁ yāyaṁ paṭipadā dukkhā khippābhiññā, imaṁ me paṭipadaṁ āgamma anupādāya āsavehi cittaṁ vimuttan”ti.	167	
PA_an_4:167.3.6	Sattamaṁ.	167	
PA_an_4:168.0.1	Aṅguttara Nikāya 4.168	168	
PA_an_4:168.0.2	17. Paṭipadāvagga	168	
PA_an_4:168.0.3	Sāriputtasutta	168	
PA_an_4:168.1.1	Atha kho āyasmā mahāmoggallāno yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	168	
PA_an_4:168.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahāmoggallāno āyasmantaṁ sāriputtaṁ etadavoca:	168	
PA_an_4:168.2.1	“Catasso imā, āvuso sāriputta, paṭipadā.	168	
PA_an_4:168.2.2	Katamā catasso?	168	
PA_an_4:168.2.3	Dukkhā paṭipadā dandhābhiññā,	168	
PA_an_4:168.2.4	dukkhā paṭipadā khippābhiññā,	168	
PA_an_4:168.2.5	sukhā paṭipadā dandhābhiññā,	168	
PA_an_4:168.2.6	sukhā paṭipadā khippābhiññā.	168	
PA_an_4:168.2.7	Imā kho, āvuso, catasso paṭipadā.	168	
PA_an_4:168.2.8	Imāsaṁ, āvuso, catunnaṁ paṭipadānaṁ katamaṁ te paṭipadaṁ āgamma anupādāya āsavehi cittaṁ vimuttan”ti?	168	
PA_an_4:168.3.1	“Catasso imā, āvuso moggallāna, paṭipadā.	168	
PA_an_4:168.3.2	Katamā catasso?	168	
PA_an_4:168.3.3	Dukkhā paṭipadā dandhābhiññā, dukkhā paṭipadā khippābhiññā, sukhā paṭipadā dandhābhiññā, sukhā paṭipadā khippābhiññā.	168	
PA_an_4:168.3.4	Imā kho, āvuso, catasso paṭipadā.	168	
PA_an_4:168.3.5	Imāsaṁ, āvuso, catunnaṁ paṭipadānaṁ yāyaṁ paṭipadā sukhā khippābhiññā, imaṁ me paṭipadaṁ āgamma anupādāya āsavehi cittaṁ vimuttan”ti.	168	
PA_an_4:168.3.6	Aṭṭhamaṁ.	168	
PA_an_4:169.0.1	Aṅguttara Nikāya 4.169	169	
PA_an_4:169.0.2	17. Paṭipadāvagga	169	
PA_an_4:169.0.3	Sasaṅkhārasutta	169	
PA_an_4:169.1.1	“Cattārome, bhikkhave, puggalā santo saṁvijjamānā lokasmiṁ.	169	
PA_an_4:169.1.2	Katame cattāro?	169	
PA_an_4:169.1.3	Idha, bhikkhave, ekacco puggalo diṭṭheva dhamme sasaṅkhāraparinibbāyī hoti.	169	
PA_an_4:169.1.4	Idha pana, bhikkhave, ekacco puggalo kāyassa bhedā sasaṅkhāraparinibbāyī hoti.	169	
PA_an_4:169.1.5	Idha pana, bhikkhave, ekacco puggalo diṭṭheva dhamme asaṅkhāraparinibbāyī hoti.	169	
PA_an_4:169.1.6	Idha pana, bhikkhave, ekacco puggalo kāyassa bhedā asaṅkhāraparinibbāyī hoti.	169	
PA_an_4:169.2.1	Kathañca, bhikkhave, puggalo diṭṭheva dhamme sasaṅkhāraparinibbāyī hoti?	169	
PA_an_4:169.2.2	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke anabhiratisaññī, sabbasaṅkhāresu aniccānupassī.	169	
PA_an_4:169.2.3	Maraṇasaññā kho panassa ajjhattaṁ sūpaṭṭhitā hoti.	169	
PA_an_4:169.2.4	So imāni pañca sekhabalāni upanissāya viharati—	169	
PA_an_4:169.2.5	saddhābalaṁ, hiribalaṁ, ottappabalaṁ, vīriyabalaṁ, paññābalaṁ.	169	
PA_an_4:169.2.6	Tassimāni pañcindriyāni adhimattāni pātubhavanti—	169	
PA_an_4:169.2.7	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	169	
PA_an_4:169.2.8	So imesaṁ pañcannaṁ indriyānaṁ adhimattattā diṭṭheva dhamme sasaṅkhāraparinibbāyī hoti.	169	
PA_an_4:169.2.9	Evaṁ kho, bhikkhave, puggalo diṭṭheva dhamme sasaṅkhāraparinibbāyī hoti.	169	
PA_an_4:169.3.1	Kathañca, bhikkhave, puggalo kāyassa bhedā sasaṅkhāraparinibbāyī hoti?	169	
PA_an_4:169.3.2	Idha, bhikkhave, bhikkhu asubhānupassī kāye viharati, āhāre paṭikūlasaññī, sabbaloke anabhiratisaññī, sabbasaṅkhāresu aniccānupassī.	169	
PA_an_4:169.3.3	Maraṇasaññā kho panassa ajjhattaṁ sūpaṭṭhitā hoti.	169	
PA_an_4:169.3.4	So imāni pañca sekhabalāni upanissāya viharati—	169	
PA_an_4:169.3.5	saddhābalaṁ, hiribalaṁ, ottappabalaṁ, vīriyabalaṁ, paññābalaṁ.	169	
PA_an_4:169.3.6	Tassimāni pañcindriyāni mudūni pātubhavanti—	169	
PA_an_4:169.3.7	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	169	
PA_an_4:169.3.8	So imesaṁ pañcannaṁ indriyānaṁ muduttā kāyassa bhedā sasaṅkhāraparinibbāyī hoti.	169	
PA_an_4:169.3.9	Evaṁ kho, bhikkhave, puggalo kāyassa bhedā sasaṅkhāraparinibbāyī hoti.	169	
PA_an_4:169.4.1	Kathañca, bhikkhave, puggalo diṭṭheva dhamme asaṅkhāraparinibbāyī hoti?	169	
PA_an_4:169.4.2	Idha, bhikkhave, bhikkhu vivicceva kāmehi …pe… paṭhamaṁ jhānaṁ …pe… dutiyaṁ jhānaṁ …pe… tatiyaṁ jhānaṁ …pe… catutthaṁ jhānaṁ upasampajja viharati.	169	
PA_an_4:169.4.3	So imāni pañca sekhabalāni upanissāya viharati—	169	
PA_an_4:169.4.4	saddhābalaṁ …pe… paññābalaṁ.	169	
PA_an_4:169.4.5	Tassimāni pañcindriyāni adhimattāni pātubhavanti—	169	
PA_an_4:169.4.6	saddhindriyaṁ …pe… paññindriyaṁ.	169	
PA_an_4:169.4.7	So imesaṁ pañcannaṁ indriyānaṁ adhimattattā diṭṭheva dhamme asaṅkhāraparinibbāyī hoti.	169	
PA_an_4:169.4.8	Evaṁ kho, bhikkhave, puggalo diṭṭheva dhamme asaṅkhāraparinibbāyī hoti.	169	
PA_an_4:169.5.1	Kathañca, bhikkhave, puggalo kāyassa bhedā asaṅkhāraparinibbāyī hoti?	169	
PA_an_4:169.5.2	Idha, bhikkhave, bhikkhu vivicceva kāmehi …pe… paṭhamaṁ jhānaṁ …pe… dutiyaṁ jhānaṁ …pe… tatiyaṁ jhānaṁ …pe… catutthaṁ jhānaṁ upasampajja viharati.	169	
PA_an_4:169.5.3	So imāni pañca sekhabalāni upanissāya viharati—	169	
PA_an_4:169.5.4	saddhābalaṁ, hiribalaṁ, ottappabalaṁ, vīriyabalaṁ, paññābalaṁ.	169	
PA_an_4:169.5.5	Tassimāni pañcindriyāni …pe… paññindriyaṁ.	169	
PA_an_4:169.5.6	So imesaṁ pañcannaṁ indriyānaṁ muduttā kāyassa bhedā asaṅkhāraparinibbāyī hoti.	169	
PA_an_4:169.5.7	Evaṁ kho, bhikkhave, puggalo kāyassa bhedā asaṅkhāraparinibbāyī hoti.	169	
PA_an_4:169.5.8	Ime kho, bhikkhave, cattāro puggalā santo saṁvijjamānā lokasmin”ti.	169	
PA_an_4:169.5.9	Navamaṁ.	169	
PA_an_4:170.0.1	Aṅguttara Nikāya 4.170	170	
PA_an_4:170.0.2	17. Paṭipadāvagga	170	
PA_an_4:170.0.3	Yuganaddhasutta	170	
PA_an_4:170.1.1	Evaṁ me sutaṁ—	170	
PA_an_4:170.1.2	ekaṁ samayaṁ āyasmā ānando kosambiyaṁ viharati ghositārāme.	170	
PA_an_4:170.1.3	Tatra kho āyasmā ānando bhikkhū āmantesi:	170	
PA_an_4:170.1.4	“āvuso bhikkhave”ti.	170	
PA_an_4:170.1.5	“Āvuso”ti kho te bhikkhū āyasmato ānandassa paccassosuṁ.	170	
PA_an_4:170.1.6	Āyasmā ānando etadavoca:	170	
PA_an_4:170.2.1	“Yo hi koci, āvuso, bhikkhu vā bhikkhunī vā mama santike arahattappattiṁ byākaroti, sabbo so catūhi maggehi, etesaṁ vā aññatarena.	170	
PA_an_4:170.3.1	Katamehi catūhi?	170	
PA_an_4:170.3.2	Idha, āvuso, bhikkhu samathapubbaṅgamaṁ vipassanaṁ bhāveti.	170	
PA_an_4:170.3.3	Tassa samathapubbaṅgamaṁ vipassanaṁ bhāvayato maggo sañjāyati.	170	
PA_an_4:170.3.4	So taṁ maggaṁ āsevati bhāveti bahulīkaroti.	170	
PA_an_4:170.3.5	Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti.	170	
PA_an_4:170.4.1	Puna caparaṁ, āvuso, bhikkhu vipassanāpubbaṅgamaṁ samathaṁ bhāveti.	170	
PA_an_4:170.4.2	Tassa vipassanāpubbaṅgamaṁ samathaṁ bhāvayato maggo sañjāyati.	170	
PA_an_4:170.4.3	So taṁ maggaṁ āsevati bhāveti bahulīkaroti.	170	
PA_an_4:170.4.4	Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti.	170	
PA_an_4:170.5.1	Puna caparaṁ, āvuso, bhikkhu samathavipassanaṁ yuganaddhaṁ bhāveti.	170	
PA_an_4:170.5.2	Tassa samathavipassanaṁ yuganaddhaṁ bhāvayato maggo sañjāyati.	170	
PA_an_4:170.5.3	So taṁ maggaṁ āsevati bhāveti bahulīkaroti.	170	
PA_an_4:170.5.4	Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti.	170	
PA_an_4:170.6.1	Puna caparaṁ, āvuso, bhikkhuno dhammuddhaccaviggahitaṁ mānasaṁ hoti.	170	
PA_an_4:170.6.2	Hoti so, āvuso, samayo yaṁ taṁ cittaṁ ajjhattameva santiṭṭhati sannisīdati ekodi hoti samādhiyati.	170	
PA_an_4:170.6.3	Tassa maggo sañjāyati.	170	
PA_an_4:170.6.4	So taṁ maggaṁ āsevati bhāveti bahulīkaroti.	170	
PA_an_4:170.6.5	Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti.	170	
PA_an_4:170.7.1	Yo hi koci, āvuso, bhikkhu vā bhikkhunī vā mama santike arahattappattiṁ byākaroti, sabbo so imehi catūhi maggehi, etesaṁ vā aññatarenā”ti.	170	
PA_an_4:170.7.2	Dasamaṁ.	170	
PA_an_4:170.7.3	Paṭipadāvaggo dutiyo.	170	
PA_an_4:170.8.0	Tassuddānaṁ	170	
PA_an_4:170.8.1	Saṅkhittaṁ vitthārāsubhaṁ,	170	
PA_an_4:170.8.2	Dve khamā ubhayena ca;	170	
PA_an_4:170.8.3	Moggallāno sāriputto,	170	
PA_an_4:170.8.4	Sasaṅkhāraṁ yuganaddhena cāti.	170	
PA_an_4:171.0.1	Aṅguttara Nikāya 4.171	171	
PA_an_4:171.0.2	18. Sañcetaniyavagga	171	
PA_an_4:171.0.3	Cetanāsutta	171	
PA_an_4:171.1.1	“Kāye vā, bhikkhave, sati kāyasañcetanāhetu uppajjati ajjhattaṁ sukhadukkhaṁ.	171	
PA_an_4:171.1.2	Vācāya vā, bhikkhave, sati vacīsañcetanāhetu uppajjati ajjhattaṁ sukhadukkhaṁ.	171	
PA_an_4:171.1.3	Mane vā, bhikkhave, sati manosañcetanāhetu uppajjati ajjhattaṁ sukhadukkhaṁ avijjāpaccayāva.	171	
PA_an_4:171.2.1	Sāmaṁ vā taṁ, bhikkhave, kāyasaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.2.2	Pare vāssa taṁ, bhikkhave, kāyasaṅkhāraṁ abhisaṅkharonti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.2.3	Sampajāno vā taṁ, bhikkhave, kāyasaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.2.4	Asampajāno vā taṁ, bhikkhave, kāyasaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.3.1	Sāmaṁ vā taṁ, bhikkhave, vacīsaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.3.2	pare vāssa taṁ, bhikkhave, vacīsaṅkhāraṁ abhisaṅkharonti;	171	
PA_an_4:171.3.3	yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.3.4	sampajāno vā taṁ, bhikkhave, vacīsaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.3.5	asampajāno vā taṁ, bhikkhave, vacīsaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.4.1	Sāmaṁ vā taṁ, bhikkhave, manosaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.4.2	pare vāssa taṁ, bhikkhave, manosaṅkhāraṁ abhisaṅkharonti, yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.4.3	sampajāno vā taṁ, bhikkhave, manosaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ;	171	
PA_an_4:171.4.4	asampajāno vā taṁ, bhikkhave, manosaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	171	
PA_an_4:171.5.1	Imesu, bhikkhave, dhammesu avijjā anupatitā,	171	
PA_an_4:171.5.2_0	avijjāya tveva asesavirāganirodhā so kāyo na hoti yaṁpaccayāssa taṁ uppajjati ajjhattaṁ	171	
PA_an_4:171.5.2_1	sukhadukkhaṁ, sā vācā na hoti yaṁpaccayāssa taṁ uppajjati ajjhattaṁ sukhadukkhaṁ,	171	
PA_an_4:171.5.2_2	so mano na hoti yaṁpaccayāssa taṁ uppajjati ajjhattaṁ sukhadukkhaṁ,	171	
PA_an_4:171.5.3	khettaṁ taṁ na hoti …pe… vatthu taṁ na hoti …pe… āyatanaṁ taṁ na hoti …pe… adhikaraṇaṁ taṁ na hoti yaṁpaccayāssa taṁ uppajjati ajjhattaṁ sukhadukkhanti.	171	
PA_an_4:171.6.1	Cattārome, bhikkhave, attabhāvapaṭilābhā.	171	
PA_an_4:171.6.2	Katame cattāro?	171	
PA_an_4:171.6.3	Atthi, bhikkhave, attabhāvapaṭilābho, yasmiṁ attabhāvapaṭilābhe attasañcetanā kamati, no parasañcetanā.	171	
PA_an_4:171.6.4	Atthi, bhikkhave, attabhāvapaṭilābho, yasmiṁ attabhāvapaṭilābhe parasañcetanā kamati, no attasañcetanā.	171	
PA_an_4:171.6.5	Atthi, bhikkhave, attabhāvapaṭilābho, yasmiṁ attabhāvapaṭilābhe attasañcetanā ca kamati parasañcetanā ca.	171	
PA_an_4:171.6.6	Atthi, bhikkhave, attabhāvapaṭilābho, yasmiṁ attabhāvapaṭilābhe nevattasañcetanā kamati, no parasañcetanā.	171	
PA_an_4:171.6.7	Ime kho, bhikkhave, cattāro attabhāvapaṭilābhā”ti.	171	
PA_an_4:171.7.1	Evaṁ vutte, āyasmā sāriputto bhagavantaṁ etadavoca:	171	
PA_an_4:171.7.2	“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi:	171	
PA_an_4:171.7.3	‘tatra, bhante, yāyaṁ attabhāvapaṭilābho yasmiṁ attabhāvapaṭilābhe attasañcetanā kamati no parasañcetanā, attasañcetanāhetu tesaṁ sattānaṁ tamhā kāyā cuti hoti.	171	
PA_an_4:171.7.4	Tatra, bhante, yāyaṁ attabhāvapaṭilābho yasmiṁ attabhāvapaṭilābhe parasañcetanā kamati no attasañcetanā, parasañcetanāhetu tesaṁ sattānaṁ tamhā kāyā cuti hoti.	171	
PA_an_4:171.7.5_0	Tatra, bhante, yāyaṁ attabhāvapaṭilābho yasmiṁ attabhāvapaṭilābhe attasañcetanā ca	171	
PA_an_4:171.7.5_1	kamati parasañcetanā ca, attasañcetanā ca parasañcetanā ca hetu tesaṁ sattānaṁ tamhā kāyā cuti hoti.	171	
PA_an_4:171.7.6	Tatra, bhante, yāyaṁ attabhāvapaṭilābho yasmiṁ attabhāvapaṭilābhe neva attasañcetanā kamati no parasañcetanā, katame tena devā daṭṭhabbā’”ti?	171	
PA_an_4:171.7.7	“Nevasaññānāsaññāyatanūpagā, sāriputta, devā tena daṭṭhabbā”ti.	171	
PA_an_4:171.8.1	“Ko nu kho, bhante, hetu ko paccayo, yena m’idhekacce sattā tamhā kāyā cutā āgāmino honti āgantāro itthattaṁ?	171	
PA_an_4:171.8.2	Ko pana, bhante, hetu ko paccayo, yena m’idhekacce sattā tamhā kāyā cutā anāgāmino honti anāgantāro itthattan”ti?	171	
PA_an_4:171.8.3	“Idha, sāriputta, ekaccassa puggalassa orambhāgiyāni saṁyojanāni appahīnāni honti, so diṭṭheva dhamme nevasaññānāsaññāyatanaṁ upasampajja viharati.	171	
PA_an_4:171.8.4	So tadassādeti, taṁ nikāmeti, tena ca vittiṁ āpajjati;	171	
PA_an_4:171.8.5	tattha ṭhito tadadhimutto tabbahulavihārī aparihīno kālaṁ kurumāno nevasaññānāsaññāyatanūpagānaṁ devānaṁ sahabyataṁ upapajjati.	171	
PA_an_4:171.8.6	So tato cuto āgāmī hoti āgantā itthattaṁ.	171	
PA_an_4:171.9.1	Idha pana, sāriputta, ekaccassa puggalassa orambhāgiyāni saṁyojanāni pahīnāni honti, so diṭṭheva dhamme nevasaññānāsaññāyatanaṁ upasampajja viharati.	171	
PA_an_4:171.9.2	So tadassādeti, taṁ nikāmeti, tena ca vittiṁ āpajjati;	171	
PA_an_4:171.9.3	tattha ṭhito tadadhimutto tabbahulavihārī aparihīno kālaṁ kurumāno nevasaññānāsaññāyatanūpagānaṁ devānaṁ sahabyataṁ upapajjati.	171	
PA_an_4:171.9.4	So tato cuto anāgāmī hoti anāgantā itthattaṁ.	171	
PA_an_4:171.10.1	Ayaṁ kho, sāriputta, hetu ayaṁ paccayo, yena m’idhekacce sattā tamhā kāyā cutā āgāmino honti āgantāro itthattaṁ.	171	
PA_an_4:171.10.2	Ayaṁ pana, sāriputta, hetu ayaṁ paccayo, yena m’idhekacce sattā tamhā kāyā cutā anāgāmino honti anāgantāro itthattan”ti.	171	
PA_an_4:171.10.3	Paṭhamaṁ.	171	
PA_an_4:172.0.1	Aṅguttara Nikāya 4.172	172	
PA_an_4:172.0.2	18. Sañcetaniyavagga	172	
PA_an_4:172.0.3	Vibhattisutta	172	
PA_an_4:172.1.1	Tatra kho āyasmā sāriputto bhikkhū āmantesi:	172	
PA_an_4:172.1.2	“āvuso bhikkhave”ti.	172	
PA_an_4:172.1.3	“Āvuso”ti kho te bhikkhū āyasmato sāriputtassa paccassosuṁ.	172	
PA_an_4:172.1.4	Āyasmā sāriputto etadavoca:	172	
PA_an_4:172.2.1	“Addhamāsūpasampannena me, āvuso, atthapaṭisambhidā sacchikatā odhiso byañjanaso.	172	
PA_an_4:172.2.2	Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi.	172	
PA_an_4:172.2.3	Yassa kho panassa kaṅkhā vā vimati vā, so maṁ pañhena.	172	
PA_an_4:172.2.4	Ahaṁ veyyākaraṇena sammukhībhūto no satthā yo no dhammānaṁ sukusalo.	172	
PA_an_4:172.3.1	Addhamāsūpasampannena me, āvuso, dhammapaṭisambhidā sacchikatā odhiso byañjanaso.	172	
PA_an_4:172.3.2	Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi.	172	
PA_an_4:172.3.3	Yassa kho panassa kaṅkhā vā vimati vā, so maṁ pañhena.	172	
PA_an_4:172.3.4	Ahaṁ veyyākaraṇena sammukhībhūto no satthā yo no dhammānaṁ sukusalo.	172	
PA_an_4:172.4.1	Addhamāsūpasampannena me, āvuso, niruttipaṭisambhidā sacchikatā odhiso byañjanaso.	172	
PA_an_4:172.4.2	Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi.	172	
PA_an_4:172.4.3	Yassa kho panassa kaṅkhā vā vimati vā, so maṁ pañhena.	172	
PA_an_4:172.4.4	Ahaṁ veyyākaraṇena sammukhībhūto no satthā yo no dhammānaṁ sukusalo.	172	
PA_an_4:172.5.1	Addhamāsūpasampannena me, āvuso, paṭibhānapaṭisambhidā sacchikatā odhiso byañjanaso.	172	
PA_an_4:172.5.2	Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi.	172	
PA_an_4:172.5.3	Yassa kho panassa kaṅkhā vā vimati vā, so maṁ pañhena.	172	
PA_an_4:172.5.4	Ahaṁ veyyākaraṇena sammukhībhūto no satthā yo no dhammānaṁ sukusalo”ti.	172	
PA_an_4:172.5.5	Dutiyaṁ.	172	
PA_an_4:173.0.1	Aṅguttara Nikāya 4.173	173	
PA_an_4:173.0.2	18. Sañcetaniyavagga	173	
PA_an_4:173.0.3	Mahākoṭṭhikasutta	173	
PA_an_4:173.1.1	Atha kho āyasmā mahākoṭṭhiko yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	173	
PA_an_4:173.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	173	
PA_an_4:173.2.1	“Channaṁ, āvuso, phassāyatanānaṁ asesavirāganirodhā atthaññaṁ kiñcī”ti?	173	
PA_an_4:173.3.1	“Mā hevaṁ, āvuso”.	173	
PA_an_4:173.4.1	“Channaṁ, āvuso, phassāyatanānaṁ asesavirāganirodhā natthaññaṁ kiñcī”ti?	173	
PA_an_4:173.5.1	“Mā hevaṁ, āvuso”.	173	
PA_an_4:173.6.1	“Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī”ti?	173	
PA_an_4:173.7.1	“Mā hevaṁ, āvuso”.	173	
PA_an_4:173.8.1	“Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī”ti?	173	
PA_an_4:173.9.1	“Mā hevaṁ, āvuso”.	173	
PA_an_4:173.10.1	“‘Channaṁ, āvuso, phassāyatanānaṁ asesavirāganirodhā atthaññaṁ kiñcī’ti, iti puṭṭho samāno ‘mā hevaṁ, āvuso’ti vadesi.	173	
PA_an_4:173.10.2	‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti puṭṭho samāno:	173	
PA_an_4:173.10.3	‘mā hevaṁ, āvuso’ti vadesi.	173	
PA_an_4:173.10.4	‘Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī’ti, iti puṭṭho samāno:	173	
PA_an_4:173.10.5	‘mā hevaṁ, āvuso’ti vadesi.	173	
PA_an_4:173.10.6	‘Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī’ti, iti puṭṭho samāno:	173	
PA_an_4:173.10.7	‘mā hevaṁ, āvuso’ti vadesi.	173	
PA_an_4:173.10.8	Yathā kathaṁ pana, āvuso, imassa bhāsitassa attho daṭṭhabbo”ti?	173	
PA_an_4:173.11.1	“‘Channaṁ, āvuso, phassāyatanānaṁ asesavirāganirodhā atthaññaṁ kiñcī’ti, iti vadaṁ appapañcaṁ papañceti.	173	
PA_an_4:173.11.2	‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti vadaṁ appapañcaṁ papañceti.	173	
PA_an_4:173.11.3	‘Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī’ti, iti vadaṁ appapañcaṁ papañceti.	173	
PA_an_4:173.11.4	‘Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī’ti, iti vadaṁ appapañcaṁ papañceti.	173	
PA_an_4:173.11.5	Yāvatā, āvuso, channaṁ phassāyatanānaṁ gati tāvatā papañcassa gati;	173	
PA_an_4:173.11.6	yāvatā papañcassa gati tāvatā channaṁ phassāyatanānaṁ gati.	173	
PA_an_4:173.11.7	Channaṁ, āvuso, phassāyatanānaṁ asesavirāganirodhā papañcanirodho papañcavūpasamo”ti.	173	
PA_an_4:173.11.8	Tatiyaṁ.	173	
PA_an_4:174.0.1	Aṅguttara Nikāya 4.174	174	
PA_an_4:174.0.2	18. Sañcetaniyavagga	174	
PA_an_4:174.0.3	Ānandasutta	174	
PA_an_4:174.1.1	Atha kho āyasmā ānando yenāyasmā mahākoṭṭhiko tenupasaṅkami; upasaṅkamitvā āyasmatā mahākoṭṭhikena saddhiṁ sammodi.	174	
PA_an_4:174.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ mahākoṭṭhikaṁ etadavoca:	174	
PA_an_4:174.2.1	“Channaṁ, āvuso, phassāyatanānaṁ asesavirāganirodhā atthaññaṁ kiñcī”ti?	174	
PA_an_4:174.3.1	“Mā hevaṁ, āvuso”.	174	
PA_an_4:174.4.1	“Channaṁ, āvuso, phassāyatanānaṁ asesavirāganirodhā natthaññaṁ kiñcī”ti?	174	
PA_an_4:174.5.1	“Mā hevaṁ, āvuso”.	174	
PA_an_4:174.6.1	“Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī”ti?	174	
PA_an_4:174.7.1	“Mā hevaṁ, āvuso”.	174	
PA_an_4:174.8.1	“Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī”ti?	174	
PA_an_4:174.9.1	“Mā hevaṁ, āvuso”.	174	
PA_an_4:174.10.1	“‘Channaṁ, āvuso, phassāyatanānaṁ asesavirāganirodhā atthaññaṁ kiñcī’ti, iti puṭṭho samāno:	174	
PA_an_4:174.10.2	‘mā hevaṁ, āvuso’ti vadesi.	174	
PA_an_4:174.10.3	‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti puṭṭho samāno:	174	
PA_an_4:174.10.4	‘mā hevaṁ, āvuso’ti vadesi.	174	
PA_an_4:174.10.5	‘Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī’ti, iti puṭṭho samāno:	174	
PA_an_4:174.10.6	‘mā hevaṁ, āvuso’ti vadesi.	174	
PA_an_4:174.10.7	‘Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī’ti, iti puṭṭho samāno:	174	
PA_an_4:174.10.8	‘mā hevaṁ, āvuso’ti vadesi.	174	
PA_an_4:174.10.9	Yathā kathaṁ panāvuso, imassa bhāsitassa attho daṭṭhabbo”ti?	174	
PA_an_4:174.11.1	“‘Channaṁ, āvuso, phassāyatanānaṁ asesavirāganirodhā atthaññaṁ kiñcī’ti, iti vadaṁ appapañcaṁ papañceti.	174	
PA_an_4:174.11.2	‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti vadaṁ appapañcaṁ papañceti.	174	
PA_an_4:174.11.3	‘Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī’ti, iti vadaṁ appapañcaṁ papañceti.	174	
PA_an_4:174.11.4	‘Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī’ti, iti vadaṁ appapañcaṁ papañceti.	174	
PA_an_4:174.11.5	Yāvatā, āvuso, channaṁ phassāyatanānaṁ gati tāvatā papañcassa gati.	174	
PA_an_4:174.11.6	Yāvatā papañcassa gati tāvatā channaṁ phassāyatanānaṁ gati.	174	
PA_an_4:174.11.7	Channaṁ, āvuso, phassāyatanānaṁ asesavirāganirodhā papañcanirodho papañcavūpasamo”ti.	174	
PA_an_4:174.11.8	Catutthaṁ.	174	
PA_an_4:175.0.1	Aṅguttara Nikāya 4.175	175	
PA_an_4:175.0.2	18. Sañcetaniyavagga	175	
PA_an_4:175.0.3	Upavāṇasutta	175	
PA_an_4:175.1.1	Atha kho āyasmā upavāṇo yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	175	
PA_an_4:175.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā upavāṇo āyasmantaṁ sāriputtaṁ etadavoca:	175	
PA_an_4:175.2.1	“Kiṁ nu kho, āvuso sāriputta, vijjāyantakaro hotī”ti?	175	
PA_an_4:175.3.1	“No hidaṁ, āvuso”.	175	
PA_an_4:175.4.1	“Kiṁ panāvuso sāriputta, caraṇenantakaro hotī”ti?	175	
PA_an_4:175.5.1	“No hidaṁ, āvuso”.	175	
PA_an_4:175.6.1	“Kiṁ panāvuso sāriputta, vijjācaraṇenantakaro hotī”ti?	175	
PA_an_4:175.7.1	“No hidaṁ, āvuso”.	175	
PA_an_4:175.8.1	“Kiṁ panāvuso sāriputta, aññatra vijjācaraṇenantakaro hotī”ti?	175	
PA_an_4:175.9.1	“No hidaṁ, āvuso”.	175	
PA_an_4:175.10.1	“‘Kiṁ nu kho, āvuso sāriputta, vijjāyantakaro hotī’ti, iti puṭṭho samāno:	175	
PA_an_4:175.10.2	‘no hidaṁ, āvuso’ti vadesi.	175	
PA_an_4:175.10.3	‘Kiṁ panāvuso sāriputta, caraṇenantakaro hotī’ti, iti puṭṭho samāno:	175	
PA_an_4:175.10.4	‘no hidaṁ, āvuso’ti vadesi.	175	
PA_an_4:175.10.5	‘Kiṁ panāvuso sāriputta, vijjācaraṇenantakaro hotī’ti, iti puṭṭho samāno:	175	
PA_an_4:175.10.6	‘no hidaṁ, āvuso’ti vadesi.	175	
PA_an_4:175.10.7	‘Kiṁ panāvuso sāriputta, aññatra vijjācaraṇenantakaro hotī’ti, iti puṭṭho samāno:	175	
PA_an_4:175.10.8	‘no hidaṁ, āvuso’ti vadesi.	175	
PA_an_4:175.10.9	Yathā kathaṁ panāvuso, antakaro hotī”ti?	175	
PA_an_4:175.11.1	“Vijjāya ce, āvuso, antakaro abhavissa, saupādānova samāno antakaro abhavissa.	175	
PA_an_4:175.11.2	Caraṇena ce, āvuso, antakaro abhavissa, saupādānova samāno antakaro abhavissa.	175	
PA_an_4:175.11.3	Vijjācaraṇena ce, āvuso, antakaro abhavissa, saupādānova samāno antakaro abhavissa.	175	
PA_an_4:175.11.4	Aññatra vijjācaraṇena ce, āvuso, antakaro abhavissa, puthujjano antakaro abhavissa.	175	
PA_an_4:175.11.5	Puthujjano hi, āvuso, aññatra vijjācaraṇena.	175	
PA_an_4:175.11.6	Caraṇavipanno kho, āvuso, yathābhūtaṁ na jānāti na passati.	175	
PA_an_4:175.11.7	Caraṇasampanno yathābhūtaṁ jānāti passati.	175	
PA_an_4:175.11.8	Yathābhūtaṁ jānaṁ passaṁ antakaro hotī”ti.	175	
PA_an_4:175.11.9	Pañcamaṁ.	175	
PA_an_4:176.0.1	Aṅguttara Nikāya 4.176	176	
PA_an_4:176.0.2	18. Sañcetaniyavagga	176	
PA_an_4:176.0.3	Āyācanasutta	176	
PA_an_4:176.1.1	“Saddho, bhikkhave, bhikkhu evaṁ sammā āyācamāno āyāceyya:	176	
PA_an_4:176.1.2	‘tādiso homi yādisā sāriputtamoggallānā’ti.	176	
PA_an_4:176.1.3	Esā, bhikkhave, tulā etaṁ pamāṇaṁ mama sāvakānaṁ bhikkhūnaṁ, yadidaṁ sāriputtamoggallānā.	176	
PA_an_4:176.2.1	Saddhā, bhikkhave, bhikkhunī evaṁ sammā āyācamānā āyāceyya:	176	
PA_an_4:176.2.2	‘tādisā homi yādisā khemā ca bhikkhunī uppalavaṇṇā cā’ti.	176	
PA_an_4:176.2.3	Esā, bhikkhave, tulā etaṁ pamāṇaṁ mama sāvikānaṁ bhikkhunīnaṁ, yadidaṁ khemā ca bhikkhunī uppalavaṇṇā ca.	176	
PA_an_4:176.3.1	Saddho, bhikkhave, upāsako evaṁ sammā āyācamāno āyāceyya:	176	
PA_an_4:176.3.2	‘tādiso homi yādiso citto ca gahapati hatthako ca āḷavako’ti.	176	
PA_an_4:176.3.3	Esā, bhikkhave, tulā etaṁ pamāṇaṁ mama sāvakānaṁ upāsakānaṁ, yadidaṁ citto ca gahapati hatthako ca āḷavako.	176	
PA_an_4:176.4.1	Saddhā, bhikkhave, upāsikā evaṁ sammā āyācamānā āyāceyya:	176	
PA_an_4:176.4.2	‘tādisā homi yādisā khujjuttarā ca upāsikā veḷukaṇḍakiyā ca nandamātā’ti.	176	
PA_an_4:176.4.3	Esā, bhikkhave, tulā etaṁ pamāṇaṁ mama sāvikānaṁ upāsikānaṁ, yadidaṁ khujjuttarā ca upāsikā veḷukaṇḍakiyā ca nandamātā”ti.	176	
PA_an_4:176.4.4	Chaṭṭhaṁ.	176	
PA_an_4:177.0.1	Aṅguttara Nikāya 4.177	177	
PA_an_4:177.0.2	18. Sañcetaniyavagga	177	
PA_an_4:177.0.3	Rāhulasutta	177	
PA_an_4:177.1.1	Atha kho āyasmā rāhulo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ rāhulaṁ bhagavā etadavoca:	177	
PA_an_4:177.2.1	“Yā ca, rāhula, ajjhattikā pathavīdhātu yā ca bāhirā pathavīdhātu, pathavīdhāturevesā.	177	
PA_an_4:177.2.2	‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ.	177	
PA_an_4:177.2.3	Evametaṁ yathābhūtaṁ sammappaññāya disvā pathavīdhātuyā nibbindati, pathavīdhātuyā cittaṁ virājeti.	177	
PA_an_4:177.3.1	Yā ca, rāhula, ajjhattikā āpodhātu yā ca bāhirā āpodhātu, āpodhāturevesā.	177	
PA_an_4:177.3.2	‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ.	177	
PA_an_4:177.3.3	Evametaṁ yathābhūtaṁ sammappaññāya disvā āpodhātuyā nibbindati, āpodhātuyā cittaṁ virājeti.	177	
PA_an_4:177.4.1	Yā ca, rāhula, ajjhattikā tejodhātu yā ca bāhirā tejodhātu, tejodhāturevesā.	177	
PA_an_4:177.4.2	‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ.	177	
PA_an_4:177.4.3	Evametaṁ yathābhūtaṁ sammappaññāya disvā tejodhātuyā nibbindati, tejodhātuyā cittaṁ virājeti.	177	
PA_an_4:177.5.1	Yā ca, rāhula, ajjhattikā vāyodhātu yā ca bāhirā vāyodhātu, vāyodhāturevesā.	177	
PA_an_4:177.5.2	‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ.	177	
PA_an_4:177.5.3	Evametaṁ yathābhūtaṁ sammappaññāya disvā vāyodhātuyā nibbindati, vāyodhātuyā cittaṁ virājeti.	177	
PA_an_4:177.6.1_0	Yato kho, rāhula, bhikkhu imāsu catūsu dhātūsu nevattānaṁ na attaniyaṁ samanupassati,	177	
PA_an_4:177.6.1_1	ayaṁ vuccati, rāhula, bhikkhu acchecchi taṇhaṁ, vivattayi saṁyojanaṁ, sammā mānābhisamayā	177	
PA_an_4:177.6.1_2	antamakāsi dukkhassā”ti.	177	
PA_an_4:177.6.2	Sattamaṁ.	177	
PA_an_4:178.0.1	Aṅguttara Nikāya 4.178	178	
PA_an_4:178.0.2	18. Sañcetaniyavagga	178	
PA_an_4:178.0.3	Jambālīsutta	178	
PA_an_4:178.1.1	“Cattārome, bhikkhave, puggalā santo saṁvijjamānā lokasmiṁ.	178	
PA_an_4:178.1.2	Katame cattāro?	178	
PA_an_4:178.1.3	Idha, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.1.4	So sakkāyanirodhaṁ manasi karoti.	178	
PA_an_4:178.1.5	Tassa sakkāyanirodhaṁ manasi karoto sakkāyanirodhe cittaṁ na pakkhandati nappasīdati na santiṭṭhati nādhimuccati.	178	
PA_an_4:178.1.6	Tassa kho evaṁ, bhikkhave, bhikkhuno na sakkāyanirodho pāṭikaṅkho.	178	
PA_an_4:178.1.7	Seyyathāpi, bhikkhave, puriso lepagatena hatthena sākhaṁ gaṇheyya, tassa so hattho sajjeyyapi gaṇheyyapi bajjheyyapi;	178	
PA_an_4:178.1.8	evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.1.9	So sakkāyanirodhaṁ manasi karoti.	178	
PA_an_4:178.1.10	Tassa sakkāyanirodhaṁ manasi karoto sakkāyanirodhe cittaṁ na pakkhandati nappasīdati na santiṭṭhati nādhimuccati.	178	
PA_an_4:178.1.11	Tassa kho evaṁ, bhikkhave, bhikkhuno na sakkāyanirodho pāṭikaṅkho.	178	
PA_an_4:178.2.1	Idha pana, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.2.2	So sakkāyanirodhaṁ manasi karoti.	178	
PA_an_4:178.2.3	Tassa sakkāyanirodhaṁ manasi karoto sakkāyanirodhe cittaṁ pakkhandati pasīdati santiṭṭhati adhimuccati.	178	
PA_an_4:178.2.4	Tassa kho evaṁ, bhikkhave, bhikkhuno sakkāyanirodho pāṭikaṅkho.	178	
PA_an_4:178.2.5	Seyyathāpi, bhikkhave, puriso suddhena hatthena sākhaṁ gaṇheyya, tassa so hattho neva sajjeyya na gaṇheyya na bajjheyya;	178	
PA_an_4:178.2.6	evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.2.7	So sakkāyanirodhaṁ manasi karoti.	178	
PA_an_4:178.2.8	Tassa sakkāyanirodhaṁ manasi karoto sakkāyanirodhe cittaṁ pakkhandati pasīdati santiṭṭhati adhimuccati.	178	
PA_an_4:178.2.9	Tassa kho evaṁ, bhikkhave, bhikkhuno sakkāyanirodho pāṭikaṅkho.	178	
PA_an_4:178.3.1	Idha pana, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.3.2	So avijjāppabhedaṁ manasi karoti.	178	
PA_an_4:178.3.3	Tassa avijjāppabhedaṁ manasi karoto avijjāppabhede cittaṁ na pakkhandati nappasīdati na santiṭṭhati nādhimuccati.	178	
PA_an_4:178.3.4	Tassa kho evaṁ, bhikkhave, bhikkhuno na avijjāppabhedo pāṭikaṅkho.	178	
PA_an_4:178.3.5	Seyyathāpi, bhikkhave, jambālī anekavassagaṇikā.	178	
PA_an_4:178.3.6	Tassā puriso yāni ceva āyamukhāni tāni pidaheyya, yāni ca apāyamukhāni tāni vivareyya, devo ca na sammā dhāraṁ anuppaveccheyya.	178	
PA_an_4:178.3.7	Evañhi tassā, bhikkhave, jambāliyā na āḷippabhedo pāṭikaṅkho.	178	
PA_an_4:178.3.8	Evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.3.9	So avijjāppabhedaṁ manasi karoti.	178	
PA_an_4:178.3.10	Tassa avijjāppabhedaṁ manasi karoto avijjāppabhede cittaṁ na pakkhandati nappasīdati na santiṭṭhati nādhimuccati.	178	
PA_an_4:178.3.11	Tassa kho evaṁ, bhikkhave, bhikkhuno na avijjāppabhedo pāṭikaṅkho.	178	
PA_an_4:178.4.1	Idha pana, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.4.2	So avijjāppabhedaṁ manasi karoti.	178	
PA_an_4:178.4.3	Tassa avijjāppabhedaṁ manasi karoto avijjāppabhede cittaṁ pakkhandati pasīdati santiṭṭhati adhimuccati.	178	
PA_an_4:178.4.4	Tassa kho evaṁ, bhikkhave, bhikkhuno avijjāppabhedo pāṭikaṅkho.	178	
PA_an_4:178.4.5	Seyyathāpi, bhikkhave, jambālī anekavassagaṇikā.	178	
PA_an_4:178.4.6	Tassā puriso yāni ceva āyamukhāni tāni vivareyya, yāni ca apāyamukhāni tāni pidaheyya, devo ca sammā dhāraṁ anuppaveccheyya.	178	
PA_an_4:178.4.7	Evañhi tassā, bhikkhave, jambāliyā āḷippabhedo pāṭikaṅkho.	178	
PA_an_4:178.4.8	Evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati.	178	
PA_an_4:178.4.9	So avijjāppabhedaṁ manasi karoti.	178	
PA_an_4:178.4.10	Tassa avijjāppabhedaṁ manasi karoto avijjāppabhede cittaṁ pakkhandati pasīdati santiṭṭhati adhimuccati.	178	
PA_an_4:178.4.11	Tassa kho evaṁ, bhikkhave, bhikkhuno avijjāppabhedo pāṭikaṅkho.	178	
PA_an_4:178.4.12	Ime kho, bhikkhave, cattāro puggalā santo saṁvijjamānā lokasmin”ti.	178	
PA_an_4:178.4.13	Aṭṭhamaṁ.	178	
PA_an_4:179.0.1	Aṅguttara Nikāya 4.179	179	
PA_an_4:179.0.2	18. Sañcetaniyavagga	179	
PA_an_4:179.0.3	Nibbānasutta	179	
PA_an_4:179.1.1	Atha kho āyasmā ānando yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	179	
PA_an_4:179.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca:	179	
PA_an_4:179.1.3	“ko nu kho, āvuso sāriputta, hetu ko paccayo, yena m’idhekacce sattā diṭṭheva dhamme na parinibbāyantī”ti?	179	
PA_an_4:179.2.1_0	“Idhāvuso ānanda, sattā imā hānabhāgiyā saññāti yathābhūtaṁ nappajānanti, imā ṭhitibhāgiyā	179	
PA_an_4:179.2.1_1	saññāti yathābhūtaṁ nappajānanti, imā visesabhāgiyā saññāti yathābhūtaṁ nappajānanti,	179	
PA_an_4:179.2.1_2	imā nibbedhabhāgiyā saññāti yathābhūtaṁ nappajānanti.	179	
PA_an_4:179.2.2	Ayaṁ kho, āvuso ānanda, hetu ayaṁ paccayo, yena m’idhekacce sattā diṭṭheva dhamme na parinibbāyantī”ti.	179	
PA_an_4:179.3.1	“Ko panāvuso sāriputta, hetu ko paccayo, yena m’idhekacce sattā diṭṭheva dhamme parinibbāyantī”ti?	179	
PA_an_4:179.3.2_0	“Idhāvuso ānanda, sattā imā hānabhāgiyā saññāti yathābhūtaṁ pajānanti, imā ṭhitibhāgiyā	179	
PA_an_4:179.3.2_1	saññāti yathābhūtaṁ pajānanti, imā visesabhāgiyā saññāti yathābhūtaṁ pajānanti, imā	179	
PA_an_4:179.3.2_2	nibbedhabhāgiyā saññāti yathābhūtaṁ pajānanti.	179	
PA_an_4:179.3.3	Ayaṁ kho, āvuso ānanda, hetu ayaṁ paccayo, yena m’idhekacce sattā diṭṭheva dhamme parinibbāyantī”ti.	179	
PA_an_4:179.3.4	Navamaṁ.	179	
PA_an_4:180.0.1	Aṅguttara Nikāya 4.180	180	
PA_an_4:180.0.2	18. Sañcetaniyavagga	180	
PA_an_4:180.0.3	Mahāpadesasutta	180	
PA_an_4:180.1.1	Ekaṁ samayaṁ bhagavā bhoganagare viharati ānandacetiye.	180	
PA_an_4:180.1.2	Tatra kho bhagavā bhikkhū āmantesi:	180	
PA_an_4:180.1.3	“bhikkhavo”ti.	180	
PA_an_4:180.1.4	“Bhadante”ti te bhikkhū bhagavato paccassosuṁ.	180	
PA_an_4:180.1.5	Bhagavā etadavoca:	180	
PA_an_4:180.1.6	“cattārome, bhikkhave, mahāpadese desessāmi,	180	
PA_an_4:180.1.7	taṁ suṇātha, sādhukaṁ manasi karotha, bhāsissāmī”ti.	180	
PA_an_4:180.1.8	“Evaṁ, bhante”ti kho te bhikkhū bhagavato paccassosuṁ.	180	
PA_an_4:180.1.9	Bhagavā etadavoca:	180	
PA_an_4:180.2.1	“Katame, bhikkhave, cattāro mahāpadesā?	180	
PA_an_4:180.2.2	Idha, bhikkhave, bhikkhu evaṁ vadeyya:	180	
PA_an_4:180.2.3	‘sammukhā metaṁ, āvuso, bhagavato sutaṁ sammukhā paṭiggahitaṁ—	180	
PA_an_4:180.2.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.2.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.2.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.2.7	Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti, niṭṭhamettha gantabbaṁ:	180	
PA_an_4:180.2.8	‘addhā idaṁ na ceva tassa bhagavato vacanaṁ arahato sammāsambuddhassa;	180	
PA_an_4:180.2.9	imassa ca bhikkhuno duggahitan’ti.	180	
PA_an_4:180.2.10	Iti hetaṁ, bhikkhave, chaḍḍeyyātha.	180	
PA_an_4:180.3.1	Idha pana, bhikkhave, bhikkhu evaṁ vadeyya:	180	
PA_an_4:180.3.2	‘sammukhā metaṁ, āvuso, bhagavato sutaṁ sammukhā paṭiggahitaṁ—	180	
PA_an_4:180.3.3	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.3.4	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.3.5	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.3.6	Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti, niṭṭhamettha gantabbaṁ:	180	
PA_an_4:180.3.7	‘addhā idaṁ tassa bhagavato vacanaṁ arahato sammāsambuddhassa;	180	
PA_an_4:180.3.8	imassa ca bhikkhuno suggahitan’ti.	180	
PA_an_4:180.3.9	Idaṁ, bhikkhave, paṭhamaṁ mahāpadesaṁ dhāreyyātha.	180	
PA_an_4:180.4.1	Idha pana, bhikkhave, bhikkhu evaṁ vadeyya:	180	
PA_an_4:180.4.2	‘asukasmiṁ nāma āvāse saṅgho viharati sathero sapāmokkho.	180	
PA_an_4:180.4.3	Tassa me saṅghassa sammukhā sutaṁ sammukhā paṭiggahitaṁ—	180	
PA_an_4:180.4.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.4.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.4.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.4.7	Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti, niṭṭhamettha gantabbaṁ:	180	
PA_an_4:180.4.8	‘addhā idaṁ na ceva tassa bhagavato vacanaṁ arahato sammāsambuddhassa;	180	
PA_an_4:180.4.9	tassa ca saṅghassa duggahitan’ti.	180	
PA_an_4:180.4.10	Iti hetaṁ, bhikkhave, chaḍḍeyyātha.	180	
PA_an_4:180.5.1	Idha pana, bhikkhave, bhikkhu evaṁ vadeyya:	180	
PA_an_4:180.5.2	‘asukasmiṁ nāma āvāse saṅgho viharati sathero sapāmokkho.	180	
PA_an_4:180.5.3	Tassa me saṅghassa sammukhā sutaṁ sammukhā paṭiggahitaṁ—	180	
PA_an_4:180.5.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.5.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.5.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.5.7	Tāni ce sutte otāriyamānāni, vinaye sandassiyamānāni sutte ceva otaranti vinaye ca sandissanti, niṭṭhamettha gantabbaṁ:	180	
PA_an_4:180.5.8	‘addhā idaṁ tassa bhagavato vacanaṁ arahato sammāsambuddhassa;	180	
PA_an_4:180.5.9	tassa ca saṅghassa suggahitan’ti.	180	
PA_an_4:180.5.10	Idaṁ, bhikkhave, dutiyaṁ mahāpadesaṁ dhāreyyātha.	180	
PA_an_4:180.6.1	Idha pana, bhikkhave, bhikkhu evaṁ vadeyya:	180	
PA_an_4:180.6.2	‘asukasmiṁ nāma āvāse sambahulā therā bhikkhū viharanti bahussutā āgatāgamā dhammadharā vinayadharā mātikādharā.	180	
PA_an_4:180.6.3	Tesaṁ me therānaṁ sammukhā sutaṁ sammukhā paṭiggahitaṁ—	180	
PA_an_4:180.6.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.6.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.6.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.6.7	Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti, niṭṭhamettha gantabbaṁ:	180	
PA_an_4:180.6.8	‘addhā idaṁ na ceva tassa bhagavato vacanaṁ arahato sammāsambuddhassa;	180	
PA_an_4:180.6.9	tesañca therānaṁ duggahitan’ti.	180	
PA_an_4:180.6.10	Iti hetaṁ, bhikkhave, chaḍḍeyyātha.	180	
PA_an_4:180.7.1	Idha pana, bhikkhave, bhikkhu evaṁ vadeyya:	180	
PA_an_4:180.7.2	‘asukasmiṁ nāma āvāse sambahulā therā bhikkhū viharanti bahussutā āgatāgamā dhammadharā vinayadharā mātikādharā.	180	
PA_an_4:180.7.3	Tesaṁ me therānaṁ sammukhā sutaṁ sammukhā paṭiggahitaṁ—	180	
PA_an_4:180.7.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.7.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.7.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.7.7	Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti, niṭṭhamettha gantabbaṁ:	180	
PA_an_4:180.7.8	‘addhā idaṁ tassa bhagavato vacanaṁ arahato sammāsambuddhassa;	180	
PA_an_4:180.7.9	tesañca therānaṁ suggahitan’ti.	180	
PA_an_4:180.7.10	Idaṁ, bhikkhave, tatiyaṁ mahāpadesaṁ dhāreyyātha.	180	
PA_an_4:180.8.1	Idha pana, bhikkhave, bhikkhu evaṁ vadeyya:	180	
PA_an_4:180.8.2	‘asukasmiṁ nāma āvāse eko thero bhikkhu viharati bahussuto āgatāgamo dhammadharo vinayadharo mātikādharo.	180	
PA_an_4:180.8.3	Tassa me therassa sammukhā sutaṁ sammukhā paṭiggahitaṁ—	180	
PA_an_4:180.8.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.8.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.8.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.8.7	Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti, niṭṭhamettha gantabbaṁ:	180	
PA_an_4:180.8.8	‘addhā idaṁ na ceva tassa bhagavato vacanaṁ arahato sammāsambuddhassa;	180	
PA_an_4:180.8.9	tassa ca therassa duggahitan’ti.	180	
PA_an_4:180.8.10	Iti hetaṁ, bhikkhave, chaḍḍeyyātha.	180	
PA_an_4:180.9.1	Idha pana, bhikkhave, bhikkhu evaṁ vadeyya:	180	
PA_an_4:180.9.2	‘asukasmiṁ nāma āvāse eko thero bhikkhu viharati bahussuto āgatāgamo dhammadharo vinayadharo mātikādharo.	180	
PA_an_4:180.9.3	Tassa me therassa sammukhā sutaṁ sammukhā paṭiggahitaṁ—	180	
PA_an_4:180.9.4	ayaṁ dhammo, ayaṁ vinayo, idaṁ satthusāsanan’ti.	180	
PA_an_4:180.9.5	Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ.	180	
PA_an_4:180.9.6	Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni, vinaye sandassetabbāni.	180	
PA_an_4:180.9.7	Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti, niṭṭhamettha gantabbaṁ:	180	
PA_an_4:180.9.8	‘addhā idaṁ tassa bhagavato vacanaṁ arahato sammāsambuddhassa;	180	
PA_an_4:180.9.9	tassa ca therassa suggahitan’ti.	180	
PA_an_4:180.9.10	Idaṁ, bhikkhave, catutthaṁ mahāpadesaṁ dhāreyyātha.	180	
PA_an_4:180.9.11	Ime kho, bhikkhave, cattāro mahāpadesā”ti.	180	
PA_an_4:180.9.12	Dasamaṁ.	180	
PA_an_4:180.9.13	Sañcetaniyavaggo tatiyo.	180	
PA_an_4:180.10.0	Tassuddānaṁ	180	
PA_an_4:180.10.1	Cetanā vibhatti koṭṭhiko,	180	
PA_an_4:180.10.2	Ānando upavāṇapañcamaṁ;	180	
PA_an_4:180.10.3	Āyācana rāhula jambālī,	180	
PA_an_4:180.10.4	Nibbānaṁ mahāpadesenāti.	180	
PA_an_4:181.0.1	Aṅguttara Nikāya 4.181	181	
PA_an_4:181.0.2	19. Brāhmaṇavagga	181	
PA_an_4:181.0.3	Yodhājīvasutta	181	
PA_an_4:181.1.1	“Catūhi, bhikkhave, aṅgehi samannāgato yodhājīvo rājāraho hoti rājabhoggo, rañño aṅganteva saṅkhaṁ gacchati.	181	
PA_an_4:181.1.2	Katamehi catūhi?	181	
PA_an_4:181.1.3	Idha, bhikkhave, yodhājīvo ṭhānakusalo ca hoti, dūrepātī ca, akkhaṇavedhī ca, mahato ca kāyassa padāletā.	181	
PA_an_4:181.1.4	Imehi kho, bhikkhave, catūhi aṅgehi samannāgato yodhājīvo rājāraho hoti rājabhoggo, rañño aṅganteva saṅkhaṁ gacchati.	181	
PA_an_4:181.1.5	Evamevaṁ kho, bhikkhave, catūhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	181	
PA_an_4:181.1.6	Katamehi catūhi?	181	
PA_an_4:181.1.7	Idha, bhikkhave, bhikkhu ṭhānakusalo ca hoti, dūrepātī ca, akkhaṇavedhī ca, mahato ca kāyassa padāletā.	181	
PA_an_4:181.2.1	Kathañca, bhikkhave, bhikkhu ṭhānakusalo hoti?	181	
PA_an_4:181.2.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	181	
PA_an_4:181.2.3	Evaṁ kho, bhikkhave, bhikkhu ṭhānakusalo hoti.	181	
PA_an_4:181.3.1	Kathañca, bhikkhave, bhikkhu dūrepātī hoti?	181	
PA_an_4:181.3.2_0	Idha, bhikkhave, bhikkhu yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	181	
PA_an_4:181.3.2_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ	181	
PA_an_4:181.3.2_2	‘netaṁ mama, nesohamasmi, na meso attā’ti evametaṁ yathābhūtaṁ sammappaññāya passati.	181	
PA_an_4:181.3.3	Yā kāci vedanā …	181	
PA_an_4:181.3.4	yā kāci saññā …	181	
PA_an_4:181.3.5	ye keci saṅkhārā …	181	
PA_an_4:181.3.6_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	181	
PA_an_4:181.3.6_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	181	
PA_an_4:181.3.6_2	na meso attā’ti evametaṁ yathābhūtaṁ sammappaññāya passati.	181	
PA_an_4:181.3.7	Evaṁ kho, bhikkhave, bhikkhu dūrepātī hoti.	181	
PA_an_4:181.4.1	Kathañca, bhikkhave, bhikkhu akkhaṇavedhī hoti?	181	
PA_an_4:181.4.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	181	
PA_an_4:181.4.3	Evaṁ kho, bhikkhave, bhikkhu akkhaṇavedhī hoti.	181	
PA_an_4:181.5.1	Kathañca, bhikkhave, bhikkhu mahato kāyassa padāletā hoti?	181	
PA_an_4:181.5.2	Idha, bhikkhave, bhikkhu mahantaṁ avijjākkhandhaṁ padāletā.	181	
PA_an_4:181.5.3	Evaṁ kho, bhikkhave, bhikkhu mahato kāyassa padāletā hoti.	181	
PA_an_4:181.5.4	Imehi kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	181	
PA_an_4:181.5.5	Paṭhamaṁ.	181	
PA_an_4:182.0.1	Aṅguttara Nikāya 4.182	182	
PA_an_4:182.0.2	19. Brāhmaṇavagga	182	
PA_an_4:182.0.3	Pāṭibhogasutta	182	
PA_an_4:182.1.1	“Catunnaṁ, bhikkhave, dhammānaṁ natthi koci pāṭibhogo—	182	
PA_an_4:182.1.2	samaṇo vā brāhmaṇo vā devo vā māro vā brahmā vā koci vā lokasmiṁ.	182	
PA_an_4:182.2.1	Katamesaṁ catunnaṁ?	182	
PA_an_4:182.2.2	‘Jarādhammaṁ mā jīrī’ti natthi koci pāṭibhogo—	182	
PA_an_4:182.2.3	samaṇo vā brāhmaṇo vā devo vā māro vā brahmā vā koci vā lokasmiṁ;	182	
PA_an_4:182.2.4	‘byādhidhammaṁ mā byādhiyī’ti natthi koci pāṭibhogo—	182	
PA_an_4:182.2.5	samaṇo vā brāhmaṇo vā devo vā māro vā brahmā vā koci vā lokasmiṁ;	182	
PA_an_4:182.2.6	‘maraṇadhammaṁ mā mīyī’ti natthi koci pāṭibhogo—	182	
PA_an_4:182.2.7	samaṇo vā brāhmaṇo vā devo vā māro vā brahmā vā koci vā lokasmiṁ;	182	
PA_an_4:182.2.8_0	‘yāni kho pana tāni pubbe attanā katāni pāpakāni kammāni saṅkilesikāni ponobhavikāni	182	
PA_an_4:182.2.8_1	sadarāni dukkhavipākāni āyatiṁ jātijarāmaraṇikāni, tesaṁ vipāko mā nibbattī’ti natthi koci pāṭibhogo—	182	
PA_an_4:182.2.9	samaṇo vā brāhmaṇo vā devo vā māro vā brahmā vā koci vā lokasmiṁ.	182	
PA_an_4:182.3.1	Imesaṁ kho, bhikkhave, catunnaṁ dhammānaṁ natthi koci pāṭibhogo—	182	
PA_an_4:182.3.2	samaṇo vā brāhmaṇo vā devo vā māro vā brahmā vā koci vā lokasmin”ti.	182	
PA_an_4:182.3.3	Dutiyaṁ.	182	
PA_an_4:183.0.1	Aṅguttara Nikāya 4.183	183	
PA_an_4:183.0.2	19. Brāhmaṇavagga	183	
PA_an_4:183.0.3	Sutasutta	183	
PA_an_4:183.1.1	Ekaṁ samayaṁ bhagavā rājagahe viharati veḷuvane kalandakanivāpe.	183	
PA_an_4:183.1.2	Atha kho vassakāro brāhmaṇo magadhamahāmatto yena bhagavā tenupasaṅkami; upasaṅkamitvā bhagavatā saddhiṁ sammodi.	183	
PA_an_4:183.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:	183	
PA_an_4:183.2.1	“Ahañhi, bho gotama, evaṁvādī evaṁdiṭṭhi:	183	
PA_an_4:183.2.2	‘yo koci diṭṭhaṁ bhāsati—	183	
PA_an_4:183.2.3	evaṁ me diṭṭhanti, natthi tato doso;	183	
PA_an_4:183.2.4	yo koci sutaṁ bhāsati—	183	
PA_an_4:183.2.5	evaṁ me sutanti, natthi tato doso;	183	
PA_an_4:183.2.6	yo koci mutaṁ bhāsati—	183	
PA_an_4:183.2.7	evaṁ me mutanti, natthi tato doso;	183	
PA_an_4:183.2.8	yo koci viññātaṁ bhāsati—	183	
PA_an_4:183.2.9	evaṁ me viññātanti, natthi tato doso’”ti.	183	
PA_an_4:183.3.1	“Nāhaṁ, brāhmaṇa, sabbaṁ diṭṭhaṁ bhāsitabbanti vadāmi;	183	
PA_an_4:183.3.2	na panāhaṁ, brāhmaṇa, sabbaṁ diṭṭhaṁ na bhāsitabbanti vadāmi;	183	
PA_an_4:183.3.3	nāhaṁ, brāhmaṇa, sabbaṁ sutaṁ bhāsitabbanti vadāmi;	183	
PA_an_4:183.3.4	na panāhaṁ, brāhmaṇa, sabbaṁ sutaṁ na bhāsitabbanti vadāmi;	183	
PA_an_4:183.3.5	nāhaṁ, brāhmaṇa, sabbaṁ mutaṁ bhāsitabbanti vadāmi;	183	
PA_an_4:183.3.6	na panāhaṁ, brāhmaṇa, sabbaṁ mutaṁ na bhāsitabbanti vadāmi;	183	
PA_an_4:183.3.7	nāhaṁ, brāhmaṇa, sabbaṁ viññātaṁ bhāsitabbanti vadāmi;	183	
PA_an_4:183.3.8	na panāhaṁ, brāhmaṇa, sabbaṁ viññātaṁ na bhāsitabbanti vadāmi.	183	
PA_an_4:183.4.1	Yañhi, brāhmaṇa, diṭṭhaṁ bhāsato akusalā dhammā abhivaḍḍhanti, kusalā dhammā parihāyanti, evarūpaṁ diṭṭhaṁ na bhāsitabbanti vadāmi.	183	
PA_an_4:183.4.2	Yañca khvassa, brāhmaṇa, diṭṭhaṁ abhāsato kusalā dhammā parihāyanti, akusalā dhammā abhivaḍḍhanti, evarūpaṁ diṭṭhaṁ bhāsitabbanti vadāmi.	183	
PA_an_4:183.5.1	Yañhi, brāhmaṇa, sutaṁ bhāsato akusalā dhammā abhivaḍḍhanti, kusalā dhammā parihāyanti, evarūpaṁ sutaṁ na bhāsitabbanti vadāmi.	183	
PA_an_4:183.5.2	Yañca khvassa, brāhmaṇa, sutaṁ abhāsato kusalā dhammā parihāyanti, akusalā dhammā abhivaḍḍhanti, evarūpaṁ sutaṁ bhāsitabbanti vadāmi.	183	
PA_an_4:183.6.1	Yañhi, brāhmaṇa, mutaṁ bhāsato akusalā dhammā abhivaḍḍhanti, kusalā dhammā parihāyanti, evarūpaṁ mutaṁ na bhāsitabbanti vadāmi.	183	
PA_an_4:183.6.2	Yañca khvassa, brāhmaṇa, mutaṁ abhāsato kusalā dhammā parihāyanti, akusalā dhammā abhivaḍḍhanti, evarūpaṁ mutaṁ bhāsitabbanti vadāmi.	183	
PA_an_4:183.7.1	Yañhi, brāhmaṇa, viññātaṁ bhāsato akusalā dhammā abhivaḍḍhanti, kusalā dhammā parihāyanti, evarūpaṁ viññātaṁ na bhāsitabbanti vadāmi.	183	
PA_an_4:183.7.2	Yañca khvassa, brāhmaṇa, viññātaṁ abhāsato kusalā dhammā parihāyanti, akusalā dhammā abhivaḍḍhanti, evarūpaṁ viññātaṁ bhāsitabbanti vadāmī”ti.	183	
PA_an_4:183.8.1	Atha kho vassakāro brāhmaṇo magadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti.	183	
PA_an_4:183.8.2	Tatiyaṁ.	183	
PA_an_4:184.0.1	Aṅguttara Nikāya 4.184	184	
PA_an_4:184.0.2	19. Brāhmaṇavagga	184	
PA_an_4:184.0.3	Abhayasutta	184	
PA_an_4:184.1.1	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	184	
PA_an_4:184.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho jāṇussoṇi brāhmaṇo bhagavantaṁ etadavoca:	184	
PA_an_4:184.2.1	“Ahañhi, bho gotama, evaṁvādī evaṁdiṭṭhi:	184	
PA_an_4:184.2.2	‘natthi yo maraṇadhammo samāno na bhāyati, na santāsaṁ āpajjati maraṇassā’”ti.	184	
PA_an_4:184.2.3	“Atthi, brāhmaṇa, maraṇadhammo samāno bhāyati, santāsaṁ āpajjati maraṇassa;	184	
PA_an_4:184.2.4	atthi pana, brāhmaṇa, maraṇadhammo samāno na bhāyati, na santāsaṁ āpajjati maraṇassa.	184	
PA_an_4:184.3.1	Katamo ca, brāhmaṇa, maraṇadhammo samāno bhāyati, santāsaṁ āpajjati maraṇassa?	184	
PA_an_4:184.3.2	Idha, brāhmaṇa, ekacco kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.	184	
PA_an_4:184.3.3	Tamenaṁ aññataro gāḷho rogātaṅko phusati.	184	
PA_an_4:184.3.4	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.3.5	‘piyā vata maṁ kāmā jahissanti, piye cāhaṁ kāme jahissāmī’ti.	184	
PA_an_4:184.3.6	So socati kilamati paridevati, urattāḷiṁ kandati, sammohaṁ āpajjati.	184	
PA_an_4:184.3.7	Ayaṁ kho, brāhmaṇa, maraṇadhammo samāno bhāyati, santāsaṁ āpajjati maraṇassa.	184	
PA_an_4:184.4.1	Puna caparaṁ, brāhmaṇa, idhekacco kāye avītarāgo hoti avigatacchando avigatapemo avigatapipāso avigatapariḷāho avigatataṇho.	184	
PA_an_4:184.4.2	Tamenaṁ aññataro gāḷho rogātaṅko phusati.	184	
PA_an_4:184.4.3	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.4.4	‘piyo vata maṁ kāyo jahissati, piyañcāhaṁ kāyaṁ jahissāmī’ti.	184	
PA_an_4:184.4.5	So socati kilamati paridevati, urattāḷiṁ kandati, sammohaṁ āpajjati.	184	
PA_an_4:184.4.6	Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa.	184	
PA_an_4:184.5.1	Puna caparaṁ, brāhmaṇa, idhekacco akatakalyāṇo hoti akatakusalo akatabhīruttāṇo katapāpo kataluddo katakibbiso.	184	
PA_an_4:184.5.2	Tamenaṁ aññataro gāḷho rogātaṅko phusati.	184	
PA_an_4:184.5.3	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.5.4	‘akataṁ vata me kalyāṇaṁ, akataṁ kusalaṁ, akataṁ bhīruttāṇaṁ;	184	
PA_an_4:184.5.5	kataṁ pāpaṁ, kataṁ luddaṁ, kataṁ kibbisaṁ.	184	
PA_an_4:184.5.6	Yāvatā, bho, akatakalyāṇānaṁ akatakusalānaṁ akatabhīruttāṇānaṁ katapāpānaṁ kataluddānaṁ katakibbisānaṁ gati taṁ gatiṁ pecca gacchāmī’ti.	184	
PA_an_4:184.5.7	So socati kilamati paridevati, urattāḷiṁ kandati, sammohaṁ āpajjati.	184	
PA_an_4:184.5.8	Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa.	184	
PA_an_4:184.6.1	Puna caparaṁ, brāhmaṇa, idhekacco kaṅkhī hoti vicikicchī aniṭṭhaṅgato saddhamme.	184	
PA_an_4:184.6.2	Tamenaṁ aññataro gāḷho rogātaṅko phusati.	184	
PA_an_4:184.6.3	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.6.4	‘kaṅkhī vatamhi vicikicchī aniṭṭhaṅgato saddhamme’ti.	184	
PA_an_4:184.6.5	So socati kilamati paridevati, urattāḷiṁ kandati, sammohaṁ āpajjati.	184	
PA_an_4:184.6.6	Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa.	184	
PA_an_4:184.6.7	Ime kho, brāhmaṇa, cattāro maraṇadhammā samānā bhāyanti, santāsaṁ āpajjanti maraṇassa.	184	
PA_an_4:184.7.1	Katamo ca, brāhmaṇa, maraṇadhammo samāno na bhāyati, na santāsaṁ āpajjati maraṇassa?	184	
PA_an_4:184.7.2	Idha, brāhmaṇa, ekacco kāmesu vītarāgo hoti vigatacchando vigatapemo vigatapipāso vigatapariḷāho vigatataṇho.	184	
PA_an_4:184.7.3	Tamenaṁ aññataro gāḷho rogātaṅko phusati.	184	
PA_an_4:184.7.4	Tassa aññatarena gāḷhena rogātaṅkena phuṭṭhassa na evaṁ hoti:	184	
PA_an_4:184.7.5	‘piyā vata maṁ kāmā jahissanti, piye cāhaṁ kāme jahissāmī’ti.	184	
PA_an_4:184.7.6	So na socati na kilamati na paridevati, na urattāḷiṁ kandati, na sammohaṁ āpajjati.	184	
PA_an_4:184.7.7	Ayaṁ kho, brāhmaṇa, maraṇadhammo samāno na bhāyati, na santāsaṁ āpajjati maraṇassa.	184	
PA_an_4:184.8.1	Puna caparaṁ, brāhmaṇa, idhekacco kāye vītarāgo hoti vigatacchando vigatapemo vigatapipāso vigatapariḷāho vigatataṇho.	184	
PA_an_4:184.8.2	Tamenaṁ aññataro gāḷho rogātaṅko phusati.	184	
PA_an_4:184.8.3	Tassa aññatarena gāḷhena rogātaṅkena phuṭṭhassa na evaṁ hoti:	184	
PA_an_4:184.8.4	‘piyo vata maṁ kāyo jahissati, piyañcāhaṁ kāyaṁ jahissāmī’ti.	184	
PA_an_4:184.8.5	So na socati na kilamati na paridevati, na urattāḷiṁ kandati, na sammohaṁ āpajjati.	184	
PA_an_4:184.8.6	Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa.	184	
PA_an_4:184.9.1	Puna caparaṁ, brāhmaṇa, idhekacco akatapāpo hoti akataluddo akatakibbiso katakalyāṇo katakusalo katabhīruttāṇo.	184	
PA_an_4:184.9.2	Tamenaṁ aññataro gāḷho rogātaṅko phusati.	184	
PA_an_4:184.9.3	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.9.4	‘akataṁ vata me pāpaṁ, akataṁ luddaṁ, akataṁ kibbisaṁ;	184	
PA_an_4:184.9.5	kataṁ kalyāṇaṁ, kataṁ kusalaṁ, kataṁ bhīruttāṇaṁ.	184	
PA_an_4:184.9.6	Yāvatā, bho, akatapāpānaṁ akataluddānaṁ akatakibbisānaṁ katakalyāṇānaṁ katakusalānaṁ katabhīruttāṇānaṁ gati taṁ gatiṁ pecca gacchāmī’ti.	184	
PA_an_4:184.9.7	So na socati na kilamati na paridevati, na urattāḷiṁ kandati, na sammohaṁ āpajjati.	184	
PA_an_4:184.9.8	Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa.	184	
PA_an_4:184.10.1	Puna caparaṁ, brāhmaṇa, idhekacco akaṅkhī hoti avicikicchī niṭṭhaṅgato saddhamme.	184	
PA_an_4:184.10.2	Tamenaṁ aññataro gāḷho rogātaṅko phusati.	184	
PA_an_4:184.10.3	Tassa aññatarena gāḷhena rogātaṅkena phuṭṭhassa evaṁ hoti:	184	
PA_an_4:184.10.4	‘akaṅkhī vatamhi avicikicchī niṭṭhaṅgato saddhamme’ti.	184	
PA_an_4:184.10.5	So na socati na kilamati na paridevati, na urattāḷiṁ kandati, na sammohaṁ āpajjati.	184	
PA_an_4:184.10.6	Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa.	184	
PA_an_4:184.10.7	Ime kho, brāhmaṇa, cattāro maraṇadhammā samānā na bhāyanti, na santāsaṁ āpajjanti maraṇassā”ti.	184	
PA_an_4:184.11.1	“Abhikkantaṁ, bho gotama, abhikkantaṁ, bho gotama …pe… upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	184	
PA_an_4:184.11.2	Catutthaṁ.	184	
PA_an_4:185.0.1	Aṅguttara Nikāya 4.185	185	
PA_an_4:185.0.2	19. Brāhmaṇavagga	185	
PA_an_4:185.0.3	Brāhmaṇasaccasutta	185	
PA_an_4:185.1.1	Ekaṁ samayaṁ bhagavā rājagahe viharati gijjhakūṭe pabbate.	185	
PA_an_4:185.1.2_0	Tena kho pana samayena sambahulā abhiññātā abhiññātā paribbājakā sippinikātīre paribbājakārāme	185	
PA_an_4:185.1.2_1	paṭivasanti, seyyathidaṁ annabhāro varadharo sakuludāyī ca paribbājako aññe ca abhiññātā	185	
PA_an_4:185.1.2_2	abhiññātā paribbājakā.	185	
PA_an_4:185.1.3	Atha kho bhagavā sāyanhasamayaṁ paṭisallānā vuṭṭhito yena sippinikātīre paribbājakārāmo tenupasaṅkami.	185	
PA_an_4:185.2.1	Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarā kathā udapādi:	185	
PA_an_4:185.2.2	“itipi brāhmaṇasaccāni, itipi brāhmaṇasaccānī”ti.	185	
PA_an_4:185.2.3	Atha kho bhagavā yena te paribbājakā tenupasaṅkami; upasaṅkamitvā paññatte āsane nisīdi. Nisajja kho bhagavā te paribbājake etadavoca:	185	
PA_an_4:185.3.1	“Kāya nuttha, paribbājakā, etarahi kathāya sannisinnā, kā ca pana vo antarākathā vippakatā”ti?	185	
PA_an_4:185.3.2	“Idha, bho gotama, amhākaṁ sannisinnānaṁ sannipatitānaṁ ayamantarākathā udapādi:	185	
PA_an_4:185.3.3	‘itipi brāhmaṇasaccāni, itipi brāhmaṇasaccānī’”ti.	185	
PA_an_4:185.4.1	“Cattārimāni, paribbājakā, brāhmaṇasaccāni mayā sayaṁ abhiññā sacchikatvā paveditāni.	185	
PA_an_4:185.4.2	Katamāni cattāri?	185	
PA_an_4:185.4.3	Idha, paribbājakā, brāhmaṇo evamāha:	185	
PA_an_4:185.4.4	‘sabbe pāṇā avajjhā’ti.	185	
PA_an_4:185.4.5	Iti vadaṁ brāhmaṇo saccaṁ āha, no musā.	185	
PA_an_4:185.4.6	So tena na samaṇoti maññati, na brāhmaṇoti maññati, na seyyohamasmīti maññati, na sadisohamasmīti maññati, na hīnohamasmīti maññati.	185	
PA_an_4:185.4.7	Api ca yadeva tattha saccaṁ tadabhiññāya pāṇānaṁyeva anuddayāya anukampāya paṭipanno hoti.	185	
PA_an_4:185.5.1	Puna caparaṁ, paribbājakā, brāhmaṇo evamāha:	185	
PA_an_4:185.5.2	‘sabbe kāmā aniccā dukkhā vipariṇāmadhammā’ti.	185	
PA_an_4:185.5.3	Iti vadaṁ brāhmaṇo saccamāha, no musā.	185	
PA_an_4:185.5.4	So tena na samaṇoti maññati, na brāhmaṇoti maññati, na seyyohamasmīti maññati, na sadisohamasmīti maññati, na hīnohamasmīti maññati.	185	
PA_an_4:185.5.5	Api ca yadeva tattha saccaṁ tadabhiññāya kāmānaṁyeva nibbidāya virāgāya nirodhāya paṭipanno hoti.	185	
PA_an_4:185.6.1	Puna caparaṁ, paribbājakā, brāhmaṇo evamāha:	185	
PA_an_4:185.6.2	‘sabbe bhavā aniccā …pe… tadabhiññāya bhavānaṁyeva nibbidāya virāgāya nirodhāya paṭipanno hoti.	185	
PA_an_4:185.7.1	Puna caparaṁ, paribbājakā, brāhmaṇo evamāha:	185	
PA_an_4:185.7.2	‘nāhaṁ kvacani kassaci kiñcanatasmiṁ na ca mama kvacani katthaci kiñcanatatthī’ti.	185	
PA_an_4:185.7.3	Iti vadaṁ brāhmaṇo saccaṁ āha, no musā.	185	
PA_an_4:185.7.4	So tena na samaṇoti maññati, na brāhmaṇoti maññati, na seyyohamasmīti maññati, na sadisohamasmīti maññati, na hīnohamasmīti maññati.	185	
PA_an_4:185.7.5	Api ca yadeva tattha saccaṁ tadabhiññāya ākiñcaññaṁyeva paṭipadaṁ paṭipanno hoti.	185	
PA_an_4:185.7.6	Imāni kho, paribbājakā, cattāri brāhmaṇasaccāni mayā sayaṁ abhiññā sacchikatvā paveditānī”ti.	185	
PA_an_4:185.7.7	Pañcamaṁ.	185	
PA_an_4:186.0.1	Aṅguttara Nikāya 4.186	186	
PA_an_4:186.0.2	19. Brāhmaṇavagga	186	
PA_an_4:186.0.3	Ummaggasutta	186	
PA_an_4:186.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	186	
PA_an_4:186.1.2	“kena nu kho, bhante, loko nīyati, kena loko parikassati, kassa ca uppannassa vasaṁ gacchatī”ti?	186	
PA_an_4:186.2.1	“Sādhu sādhu, bhikkhu.	186	
PA_an_4:186.2.2	Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā.	186	
PA_an_4:186.2.3	Evañhi tvaṁ, bhikkhu, pucchasi:	186	
PA_an_4:186.2.4	‘kena nu kho, bhante, loko nīyati, kena loko parikassati, kassa ca uppannassa vasaṁ gacchatī’”ti?	186	
PA_an_4:186.2.5	“Evaṁ, bhante”.	186	
PA_an_4:186.2.6	“Cittena kho, bhikkhu, loko nīyati, cittena parikassati, cittassa uppannassa vasaṁ gacchatī”ti.	186	
PA_an_4:186.3.1	“Sādhu, bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:	186	
PA_an_4:186.3.2	“‘bahussuto dhammadharo, bahussuto dhammadharo’ti, bhante, vuccati.	186	
PA_an_4:186.3.3	Kittāvatā nu kho, bhante, bahussuto dhammadharo hotī”ti?	186	
PA_an_4:186.4.1	“Sādhu sādhu, bhikkhu.	186	
PA_an_4:186.4.2	Bhaddako kho te, bhikkhu ummaggo, bhaddakaṁ paṭibhānaṁ, kalyāṇī paripucchā.	186	
PA_an_4:186.4.3	Evañhi tvaṁ, bhikkhu, pucchasi:	186	
PA_an_4:186.4.4	‘bahussuto dhammadharo, bahussuto dhammadharoti, bhante, vuccati.	186	
PA_an_4:186.4.5	Kittāvatā nu kho, bhante, bahussuto dhammadharo hotī’”ti?	186	
PA_an_4:186.4.6	“Evaṁ, bhante”.	186	
PA_an_4:186.4.7	“Bahū kho, bhikkhu, mayā dhammā desitā—	186	
PA_an_4:186.4.8	suttaṁ, geyyaṁ, veyyākaraṇaṁ, gāthā, udānaṁ, itivuttakaṁ, jātakaṁ, abbhutadhammaṁ, vedallaṁ.	186	
PA_an_4:186.4.9	Catuppadāya cepi, bhikkhu, gāthāya atthamaññāya dhammamaññāya dhammānudhammappaṭipanno hoti bahussuto dhammadharoti alaṁvacanāyā”ti.	186	
PA_an_4:186.5.1	“Sādhu, bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:	186	
PA_an_4:186.5.2	“‘sutavā nibbedhikapañño, sutavā nibbedhikapañño’ti, bhante, vuccati.	186	
PA_an_4:186.5.3	Kittāvatā nu kho, bhante, sutavā nibbedhikapañño hotī”ti?	186	
PA_an_4:186.6.1	“Sādhu sādhu, bhikkhu.	186	
PA_an_4:186.6.2	Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā.	186	
PA_an_4:186.6.3	Evañhi tvaṁ, bhikkhu, pucchasi:	186	
PA_an_4:186.6.4	‘sutavā nibbedhikapañño, sutavā nibbedhikapaññoti, bhante, vuccati.	186	
PA_an_4:186.6.5	Kittāvatā nu kho, bhante, sutavā nibbedhikapañño hotī’”ti?	186	
PA_an_4:186.6.6	“Evaṁ, bhante”.	186	
PA_an_4:186.6.7	“Idha, bhikkhu, bhikkhuno ‘idaṁ dukkhan’ti sutaṁ hoti, paññāya cassa atthaṁ ativijjha passati;	186	
PA_an_4:186.6.8	‘ayaṁ dukkhasamudayo’ti sutaṁ hoti, paññāya cassa atthaṁ ativijjha passati;	186	
PA_an_4:186.6.9	‘ayaṁ dukkhanirodho’ti sutaṁ hoti, paññāya cassa atthaṁ ativijjha passati;	186	
PA_an_4:186.6.10	‘ayaṁ dukkhanirodhagāminī paṭipadā’ti sutaṁ hoti, paññāya cassa atthaṁ ativijjha passati.	186	
PA_an_4:186.6.11	Evaṁ kho, bhikkhu, sutavā nibbedhikapañño hotī”ti.	186	
PA_an_4:186.7.1	“Sādhu, bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:	186	
PA_an_4:186.7.2	“‘paṇḍito mahāpañño, paṇḍito mahāpañño’ti, bhante, vuccati.	186	
PA_an_4:186.7.3	Kittāvatā nu kho, bhante, paṇḍito mahāpañño hotī”ti?	186	
PA_an_4:186.8.1	“Sādhu sādhu, bhikkhu.	186	
PA_an_4:186.8.2	Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā.	186	
PA_an_4:186.8.3	Evañhi tvaṁ bhikkhu pucchasi:	186	
PA_an_4:186.8.4	‘paṇḍito mahāpañño, paṇḍito mahāpaññoti, bhante, vuccati.	186	
PA_an_4:186.8.5	Kittāvatā nu kho, bhante, paṇḍito mahāpañño hotī’”ti?	186	
PA_an_4:186.8.6	“Evaṁ, bhante”.	186	
PA_an_4:186.8.7	“Idha, bhikkhu, paṇḍito mahāpañño nevattabyābādhāya ceteti na parabyābādhāya ceteti na ubhayabyābādhāya ceteti attahitaparahitaubhayahitasabbalokahitameva cintayamāno cinteti.	186	
PA_an_4:186.8.8	Evaṁ kho, bhikkhu, paṇḍito mahāpañño hotī”ti.	186	
PA_an_4:186.8.9	Chaṭṭhaṁ.	186	
PA_an_4:187.0.1	Aṅguttara Nikāya 4.187	187	
PA_an_4:187.0.2	19. Brāhmaṇavagga	187	
PA_an_4:187.0.3	Vassakārasutta	187	
PA_an_4:187.1.1	Ekaṁ samayaṁ bhagavā rājagahe viharati veḷuvane kalandakanivāpe.	187	
PA_an_4:187.1.2	Atha kho vassakāro brāhmaṇo magadhamahāmatto yena bhagavā tenupasaṅkami; upasaṅkamitvā bhagavatā saddhiṁ sammodi.	187	
PA_an_4:187.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:	187	
PA_an_4:187.2.1	“Jāneyya nu kho, bho gotama, asappuriso asappurisaṁ:	187	
PA_an_4:187.2.2	‘asappuriso ayaṁ bhavan’”ti?	187	
PA_an_4:187.2.3	“Aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya:	187	
PA_an_4:187.2.4	‘asappuriso ayaṁ bhavan’”ti.	187	
PA_an_4:187.2.5	“Jāneyya pana, bho gotama, asappuriso sappurisaṁ:	187	
PA_an_4:187.2.6	‘sappuriso ayaṁ bhavan’”ti?	187	
PA_an_4:187.2.7	“Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya:	187	
PA_an_4:187.2.8	‘sappuriso ayaṁ bhavan’”ti.	187	
PA_an_4:187.2.9	“Jāneyya nu kho, bho gotama, sappuriso sappurisaṁ:	187	
PA_an_4:187.2.10	‘sappuriso ayaṁ bhavan’”ti?	187	
PA_an_4:187.2.11	“Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya:	187	
PA_an_4:187.2.12	‘sappuriso ayaṁ bhavan’”ti.	187	
PA_an_4:187.2.13	“Jāneyya pana, bho gotama, sappuriso asappurisaṁ:	187	
PA_an_4:187.2.14	‘asappuriso ayaṁ bhavan’”ti?	187	
PA_an_4:187.2.15	“Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya:	187	
PA_an_4:187.2.16	‘asappuriso ayaṁ bhavan’”ti.	187	
PA_an_4:187.3.1	“Acchariyaṁ, bho gotama, abbhutaṁ, bho gotama.	187	
PA_an_4:187.3.2	Yāva subhāsitañcidaṁ bhotā gotamena:	187	
PA_an_4:187.3.3	‘aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya—	187	
PA_an_4:187.3.4	asappuriso ayaṁ bhavanti.	187	
PA_an_4:187.3.5	Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya—	187	
PA_an_4:187.3.6	sappuriso ayaṁ bhavanti.	187	
PA_an_4:187.3.7	Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya—	187	
PA_an_4:187.3.8	sappuriso ayaṁ bhavanti.	187	
PA_an_4:187.3.9	Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya—	187	
PA_an_4:187.3.10	asappuriso ayaṁ bhavan’ti.	187	
PA_an_4:187.4.1	Ekamidaṁ, bho gotama, samayaṁ todeyyassa brāhmaṇassa parisati parūpārambhaṁ vattenti:	187	
PA_an_4:187.4.2	‘bālo ayaṁ rājā eḷeyyo samaṇe rāmaputte abhippasanno, samaṇe ca pana rāmaputte evarūpaṁ paramanipaccakāraṁ karoti, yadidaṁ abhivādanaṁ paccuṭṭhānaṁ añjalikammaṁ sāmīcikammanti.	187	
PA_an_4:187.4.3	Imepi rañño eḷeyyassa parihārakā bālā—	187	
PA_an_4:187.4.4_0	yamako moggallo uggo nāvindakī gandhabbo aggivesso, ye samaṇe rāmaputte abhippasannā,	187	
PA_an_4:187.4.4_1	samaṇe ca pana rāmaputte evarūpaṁ paramanipaccakāraṁ karonti, yadidaṁ abhivādanaṁ	187	
PA_an_4:187.4.4_2	paccuṭṭhānaṁ añjalikammaṁ sāmīcikamman’ti.	187	
PA_an_4:187.4.5	Tyāssudaṁ todeyyo brāhmaṇo iminā nayena neti.	187	
PA_an_4:187.4.6	‘Taṁ kiṁ maññanti, bhonto,	187	
PA_an_4:187.4.7	paṇḍito rājā eḷeyyo karaṇīyādhikaraṇīyesu vacanīyādhivacanīyesu alamatthadasatarehi alamatthadasataro’ti?	187	
PA_an_4:187.4.8	‘Evaṁ, bho, paṇḍito rājā eḷeyyo karaṇīyādhikaraṇīyesu vacanīyādhivacanīyesu alamatthadasatarehi alamatthadasataroti.	187	
PA_an_4:187.5.1_0	Yasmā ca kho, bho, samaṇo rāmaputto raññā eḷeyyena paṇḍitena paṇḍitataro karaṇīyādhikaraṇīyesu	187	
PA_an_4:187.5.1_1	vacanīyādhivacanīyesu alamatthadasatarena alamatthadasataro, tasmā rājā eḷeyyo samaṇe	187	
PA_an_4:187.5.1_2	rāmaputte abhippasanno, samaṇe ca pana rāmaputte evarūpaṁ paramanipaccakāraṁ karoti,	187	
PA_an_4:187.5.1_3	yadidaṁ abhivādanaṁ paccuṭṭhānaṁ añjalikammaṁ sāmīcikammaṁ’.	187	
PA_an_4:187.6.1	‘Taṁ kiṁ maññanti, bhonto,	187	
PA_an_4:187.6.2	paṇḍitā rañño eḷeyyassa parihārakā—	187	
PA_an_4:187.6.3	yamako moggallo uggo nāvindakī gandhabbo aggivesso, karaṇīyādhikaraṇīyesu vacanīyādhivacanīyesu alamatthadasatarehi alamatthadasatarā’ti?	187	
PA_an_4:187.6.4	‘Evaṁ, bho, paṇḍitā rañño eḷeyyassa parihārakā—	187	
PA_an_4:187.6.5	yamako moggallo uggo nāvindakī gandhabbo aggivesso, karaṇīyādhikaraṇīyesu vacanīyādhivacanīyesu alamatthadasatarehi alamatthadasatarāti.	187	
PA_an_4:187.7.1_0	Yasmā ca kho, bho, samaṇo rāmaputto rañño eḷeyyassa parihārakehi paṇḍitehi paṇḍitataro	187	
PA_an_4:187.7.1_1	karaṇīyādhikaraṇīyesu vacanīyādhivacanīyesu alamatthadasatarehi alamatthadasataro,	187	
PA_an_4:187.7.1_2	tasmā rañño eḷeyyassa parihārakā samaṇe rāmaputte abhippasannā;	187	
PA_an_4:187.7.2	samaṇe ca pana rāmaputte evarūpaṁ paramanipaccakāraṁ karonti, yadidaṁ abhivādanaṁ paccuṭṭhānaṁ añjalikammaṁ sāmīcikamman’ti.	187	
PA_an_4:187.8.1	Acchariyaṁ, bho gotama, abbhutaṁ, bho gotama.	187	
PA_an_4:187.8.2	Yāva subhāsitañcidaṁ bhotā gotamena:	187	
PA_an_4:187.8.3	‘aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya—	187	
PA_an_4:187.8.4	asappuriso ayaṁ bhavanti.	187	
PA_an_4:187.8.5	Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya—	187	
PA_an_4:187.8.6	sappuriso ayaṁ bhavanti.	187	
PA_an_4:187.8.7	Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya—	187	
PA_an_4:187.8.8	sappuriso ayaṁ bhavanti.	187	
PA_an_4:187.8.9	Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya—	187	
PA_an_4:187.8.10	asappuriso ayaṁ bhavan’ti.	187	
PA_an_4:187.8.11	Handa ca dāni mayaṁ, bho gotama, gacchāma.	187	
PA_an_4:187.8.12	Bahukiccā mayaṁ bahukaraṇīyā”ti.	187	
PA_an_4:187.8.13	“Yassadāni tvaṁ, brāhmaṇa, kālaṁ maññasī”ti.	187	
PA_an_4:187.9.1	Atha kho vassakāro brāhmaṇo magadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti.	187	
PA_an_4:187.9.2	Sattamaṁ.	187	
PA_an_4:188.0.1	Aṅguttara Nikāya 4.188	188	
PA_an_4:188.0.2	19. Brāhmaṇavagga	188	
PA_an_4:188.0.3	Upakasutta	188	
PA_an_4:188.1.1	Ekaṁ samayaṁ bhagavā rājagahe viharati gijjhakūṭe pabbate.	188	
PA_an_4:188.1.2	Atha kho upako maṇḍikāputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho upako maṇḍikāputto bhagavantaṁ etadavoca:	188	
PA_an_4:188.2.1	“Ahañhi, bhante, evaṁvādī evaṁdiṭṭhi:	188	
PA_an_4:188.2.2	‘yo koci parūpārambhaṁ vatteti, parūpārambhaṁ vattento sabbo so na upapādeti.	188	
PA_an_4:188.2.3	Anupapādento gārayho hoti upavajjo’”ti.	188	
PA_an_4:188.2.4	“Parūpārambhañce, upaka, vatteti parūpārambhaṁ vattento na upapādeti, anupapādento gārayho hoti upavajjo.	188	
PA_an_4:188.2.5	Tvaṁ kho, upaka, parūpārambhaṁ vattesi, parūpārambhaṁ vattento na upapādesi, anupapādento gārayho hosi upavajjo”ti.	188	
PA_an_4:188.2.6	“Seyyathāpi, bhante, ummujjamānakaṁyeva mahatā pāsena bandheyya;	188	
PA_an_4:188.2.7	evamevaṁ kho ahaṁ, bhante, ummujjamānakoyeva bhagavatā mahatā vādapāsena baddho”ti.	188	
PA_an_4:188.3.1	“Idaṁ akusalanti kho, upaka, mayā paññattaṁ.	188	
PA_an_4:188.3.2	Tattha aparimāṇā padā aparimāṇā byañjanā aparimāṇā tathāgatassa dhammadesanā—	188	
PA_an_4:188.3.3	itipidaṁ akusalanti.	188	
PA_an_4:188.3.4	Taṁ kho panidaṁ akusalaṁ pahātabbanti kho, upaka, mayā paññattaṁ.	188	
PA_an_4:188.3.5	Tattha aparimāṇā padā aparimāṇā byañjanā aparimāṇā tathāgatassa dhammadesanā—	188	
PA_an_4:188.3.6	itipidaṁ akusalaṁ pahātabbanti.	188	
PA_an_4:188.4.1	Idaṁ kusalanti kho, upaka, mayā paññattaṁ.	188	
PA_an_4:188.4.2	Tattha aparimāṇā padā aparimāṇā byañjanā aparimāṇā tathāgatassa dhammadesanā—	188	
PA_an_4:188.4.3	itipidaṁ kusalanti.	188	
PA_an_4:188.4.4	Taṁ kho panidaṁ kusalaṁ bhāvetabbanti kho, upaka, mayā paññattaṁ.	188	
PA_an_4:188.4.5	Tattha aparimāṇā padā aparimāṇā byañjanā aparimāṇā tathāgatassa dhammadesanā—	188	
PA_an_4:188.4.6	itipidaṁ kusalaṁ bhāvetabban”ti.	188	
PA_an_4:188.5.1_0	Atha kho upako maṇḍikāputto bhagavato bhāsitaṁ abhinanditvā anumoditvā uṭṭhāyāsanā	188	
PA_an_4:188.5.1_1	bhagavantaṁ abhivādetvā padakkhiṇaṁ katvā yena rājā māgadho ajātasattu vedehiputto	188	
PA_an_4:188.5.1_2	tenupasaṅkami; upasaṅkamitvā yāvatako ahosi bhagavatā saddhiṁ kathāsallāpo taṁ sabbaṁ	188	
PA_an_4:188.5.1_3	rañño māgadhassa ajātasattussa vedehiputtassa ārocesi.	188	
PA_an_4:188.5.2	Evaṁ vutte, rājā māgadho ajātasattu vedehiputto kupito anattamano upakaṁ maṇḍikāputtaṁ etadavoca:	188	
PA_an_4:188.5.3	“yāva dhaṁsī vatāyaṁ loṇakāradārako yāva mukharo yāva pagabbo yatra hi nāma taṁ bhagavantaṁ arahantaṁ sammāsambuddhaṁ āsādetabbaṁ maññissati;	188	
PA_an_4:188.5.4	apehi tvaṁ, upaka, vinassa, mā taṁ addasan”ti.	188	
PA_an_4:188.5.5	Aṭṭhamaṁ.	188	
PA_an_4:189.0.1	Aṅguttara Nikāya 4.189	189	
PA_an_4:189.0.2	19. Brāhmaṇavagga	189	
PA_an_4:189.0.3	Sacchikaraṇīyasutta	189	
PA_an_4:189.1.1	“Cattārome, bhikkhave, sacchikaraṇīyā dhammā.	189	
PA_an_4:189.1.2	Katame cattāro?	189	
PA_an_4:189.1.3	Atthi, bhikkhave, dhammā kāyena sacchikaraṇīyā;	189	
PA_an_4:189.1.4	atthi, bhikkhave, dhammā satiyā sacchikaraṇīyā;	189	
PA_an_4:189.1.5	atthi, bhikkhave, dhammā cakkhunā sacchikaraṇīyā;	189	
PA_an_4:189.1.6	atthi, bhikkhave, dhammā paññāya sacchikaraṇīyā.	189	
PA_an_4:189.1.7	Katame ca, bhikkhave, dhammā kāyena sacchikaraṇīyā?	189	
PA_an_4:189.1.8	Aṭṭha vimokkhā, bhikkhave, kāyena sacchikaraṇīyā.	189	
PA_an_4:189.2.1	Katame ca, bhikkhave, dhammā satiyā sacchikaraṇīyā?	189	
PA_an_4:189.2.2	Pubbenivāso, bhikkhave, satiyā sacchikaraṇīyo.	189	
PA_an_4:189.3.1	Katame ca, bhikkhave, dhammā cakkhunā sacchikaraṇīyā?	189	
PA_an_4:189.3.2	Sattānaṁ cutūpapāto, bhikkhave, cakkhunā sacchikaraṇīyo.	189	
PA_an_4:189.4.1	Katame ca, bhikkhave, dhammā paññāya sacchikaraṇīyā?	189	
PA_an_4:189.4.2	Āsavānaṁ khayo, bhikkhave, paññāya sacchikaraṇīyo.	189	
PA_an_4:189.4.3	Ime kho, bhikkhave, cattāro sacchikaraṇīyā dhammā”ti.	189	
PA_an_4:189.4.4	Navamaṁ.	189	
PA_an_4:190.0.1	Aṅguttara Nikāya 4.190	190	
PA_an_4:190.0.2	19. Brāhmaṇavagga	190	
PA_an_4:190.0.3	Uposathasutta	190	
PA_an_4:190.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	190	
PA_an_4:190.1.2	Tena kho pana samayena bhagavā tadahuposathe bhikkhusaṅghaparivuto nisinno hoti.	190	
PA_an_4:190.1.3	Atha kho bhagavā tuṇhībhūtaṁ tuṇhībhūtaṁ bhikkhusaṅghaṁ anuviloketvā bhikkhū āmantesi:	190	
PA_an_4:190.2.1	“Apalāpāyaṁ, bhikkhave, parisā nippalāpāyaṁ, bhikkhave, parisā suddhā sāre patiṭṭhitā.	190	
PA_an_4:190.2.2	Tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā.	190	
PA_an_4:190.2.3	Yathārūpā parisā dullabhā dassanāyapi lokasmiṁ, tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā.	190	
PA_an_4:190.2.4	Yathārūpā parisā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa, tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā.	190	
PA_an_4:190.2.5	Yathārūpāya parisāya appaṁ dinnaṁ bahu hoti bahu dinnaṁ bahutaraṁ, tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā.	190	
PA_an_4:190.2.6	Yathārūpaṁ parisaṁ alaṁ yojanagaṇanānipi dassanāya gantuṁ api puṭosenāpi, tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā.	190	
PA_an_4:190.3.1	Santi, bhikkhave, bhikkhū imasmiṁ bhikkhusaṅghe devappattā viharanti;	190	
PA_an_4:190.3.2	santi, bhikkhave, bhikkhū imasmiṁ bhikkhusaṅghe brahmappattā viharanti;	190	
PA_an_4:190.3.3	santi, bhikkhave, bhikkhū imasmiṁ bhikkhusaṅghe āneñjappattā viharanti;	190	
PA_an_4:190.3.4	santi, bhikkhave, bhikkhū imasmiṁ bhikkhusaṅghe ariyappattā viharanti.	190	
PA_an_4:190.4.1	Kathañca, bhikkhave, bhikkhu devappatto hoti?	190	
PA_an_4:190.4.2	Idha, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati;	190	
PA_an_4:190.4.3	vitakkavicārānaṁ vūpasamā …pe… dutiyaṁ jhānaṁ …pe… tatiyaṁ jhānaṁ …pe… catutthaṁ jhānaṁ upasampajja viharati.	190	
PA_an_4:190.4.4	Evaṁ kho, bhikkhave, bhikkhu devappatto hoti.	190	
PA_an_4:190.5.1	Kathañca, bhikkhave, bhikkhu brahmappatto hoti?	190	
PA_an_4:190.5.2_0	Idha, bhikkhave, bhikkhu mettāsahagatena cetasā ekaṁ disaṁ pharitvā viharati, tathā	190	
PA_an_4:190.5.2_1	dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya	190	
PA_an_4:190.5.2_2	sabbāvantaṁ lokaṁ mettāsahagatena cetasā vipulena mahaggatena appamāṇena averena	190	
PA_an_4:190.5.2_3	abyāpajjena pharitvā viharati.	190	
PA_an_4:190.5.3	Karuṇā …	190	
PA_an_4:190.5.4	muditā …	190	
PA_an_4:190.5.5_0	upekkhāsahagatena cetasā ekaṁ disaṁ pharitvā viharati, tathā dutiyaṁ tathā tatiyaṁ	190	
PA_an_4:190.5.5_1	tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	190	
PA_an_4:190.5.5_2	cetasā vipulena mahaggatena appamāṇena averena abyāpajjena pharitvā viharati.	190	
PA_an_4:190.5.6	Evaṁ kho, bhikkhave, bhikkhu brahmappatto hoti.	190	
PA_an_4:190.6.1	Kathañca, bhikkhave, bhikkhu āneñjappatto hoti?	190	
PA_an_4:190.6.2	Idha, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	190	
PA_an_4:190.6.3	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	190	
PA_an_4:190.6.4	Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	190	
PA_an_4:190.6.5	Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	190	
PA_an_4:190.6.6	Evaṁ kho, bhikkhave, bhikkhu āneñjappatto hoti.	190	
PA_an_4:190.7.1	Kathañca, bhikkhave, bhikkhu ariyappatto hoti?	190	
PA_an_4:190.7.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	190	
PA_an_4:190.7.3	Evaṁ kho, bhikkhave, bhikkhu ariyappatto hotī”ti.	190	
PA_an_4:190.7.4	Dasamaṁ.	190	
PA_an_4:190.7.5	Brāhmaṇavaggo catuttho.	190	
PA_an_4:190.8.0	Tassuddānaṁ	190	
PA_an_4:190.8.1	Yodhā pāṭibhogasutaṁ,	190	
PA_an_4:190.8.2	Abhayaṁ brāhmaṇasaccena pañcamaṁ;	190	
PA_an_4:190.8.3	Ummaggavassakāro,	190	
PA_an_4:190.8.4	Upako sacchikiriyā ca uposathoti.	190	
PA_an_4:191.0.1	Aṅguttara Nikāya 4.191	191	
PA_an_4:191.0.2	20. Mahāvagga	191	
PA_an_4:191.0.3	Sotānugatasutta	191	
PA_an_4:191.1.1	“Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ, diṭṭhiyā suppaṭividdhānaṁ cattāro ānisaṁsā pāṭikaṅkhā.	191	
PA_an_4:191.1.2	Katame cattāro?	191	
PA_an_4:191.1.3	Idha, bhikkhave, bhikkhu dhammaṁ pariyāpuṇāti—	191	
PA_an_4:191.1.4	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.1.5	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.1.6	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.1.7	Tassa tattha sukhino dhammapadā plavanti.	191	
PA_an_4:191.1.8	Dandho, bhikkhave, satuppādo;	191	
PA_an_4:191.1.9	atha so satto khippaṁyeva visesagāmī hoti.	191	
PA_an_4:191.1.10	Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ, diṭṭhiyā suppaṭividdhānaṁ ayaṁ paṭhamo ānisaṁso pāṭikaṅkho.	191	
PA_an_4:191.2.1	Puna caparaṁ, bhikkhave, bhikkhu dhammaṁ pariyāpuṇāti—	191	
PA_an_4:191.2.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.2.3	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.2.4	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.2.5	Tassa tattha na heva kho sukhino dhammapadā plavanti;	191	
PA_an_4:191.2.6	api ca kho bhikkhu iddhimā cetovasippatto devaparisāyaṁ dhammaṁ deseti.	191	
PA_an_4:191.2.7	Tassa evaṁ hoti:	191	
PA_an_4:191.2.8	‘ayaṁ vā so dhammavinayo, yatthāhaṁ pubbe brahmacariyaṁ acarin’ti.	191	
PA_an_4:191.2.9	Dandho, bhikkhave, satuppādo;	191	
PA_an_4:191.2.10	atha so satto khippameva visesagāmī hoti.	191	
PA_an_4:191.2.11	Seyyathāpi, bhikkhave, puriso kusalo bherisaddassa.	191	
PA_an_4:191.2.12	So addhānamaggappaṭipanno bherisaddaṁ suṇeyya.	191	
PA_an_4:191.2.13	Tassa na heva kho assa kaṅkhā vā vimati vā:	191	
PA_an_4:191.2.14	‘bherisaddo nu kho, na nu kho bherisaddo’ti.	191	
PA_an_4:191.2.15	Atha kho bherisaddotveva niṭṭhaṁ gaccheyya.	191	
PA_an_4:191.2.16	Evamevaṁ kho, bhikkhave, bhikkhu dhammaṁ pariyāpuṇāti—	191	
PA_an_4:191.2.17	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.2.18	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.2.19	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.2.20	Tassa tattha na heva kho sukhino dhammapadā plavanti;	191	
PA_an_4:191.2.21	api ca kho bhikkhu iddhimā cetovasippatto devaparisāyaṁ dhammaṁ deseti.	191	
PA_an_4:191.2.22	Tassa evaṁ hoti:	191	
PA_an_4:191.2.23	‘ayaṁ vā so dhammavinayo, yatthāhaṁ pubbe brahmacariyaṁ acarin’ti.	191	
PA_an_4:191.2.24	Dandho, bhikkhave, satuppādo;	191	
PA_an_4:191.2.25	atha so satto khippaṁyeva visesagāmī hoti.	191	
PA_an_4:191.2.26	Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ, diṭṭhiyā suppaṭividdhānaṁ ayaṁ dutiyo ānisaṁso pāṭikaṅkho.	191	
PA_an_4:191.3.1	Puna caparaṁ, bhikkhave, bhikkhu dhammaṁ pariyāpuṇāti—	191	
PA_an_4:191.3.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.3.3	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.3.4	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.3.5	Tassa tattha na heva kho sukhino dhammapadā plavanti, napi bhikkhu iddhimā cetovasippatto devaparisāyaṁ dhammaṁ deseti;	191	
PA_an_4:191.3.6	api ca kho devaputto devaparisāyaṁ dhammaṁ deseti.	191	
PA_an_4:191.3.7	Tassa evaṁ hoti:	191	
PA_an_4:191.3.8	‘ayaṁ vā so dhammavinayo, yatthāhaṁ pubbe brahmacariyaṁ acarin’ti.	191	
PA_an_4:191.3.9	Dandho, bhikkhave, satuppādo;	191	
PA_an_4:191.3.10	atha so satto khippaṁyeva visesagāmī hoti.	191	
PA_an_4:191.3.11	Seyyathāpi, bhikkhave, puriso kusalo saṅkhasaddassa.	191	
PA_an_4:191.3.12	So addhānamaggappaṭipanno saṅkhasaddaṁ suṇeyya.	191	
PA_an_4:191.3.13	Tassa na heva kho assa kaṅkhā vā vimati vā:	191	
PA_an_4:191.3.14	‘saṅkhasaddo nu kho, na nu kho saṅkhasaddo’ti.	191	
PA_an_4:191.3.15	Atha kho saṅkhasaddotveva niṭṭhaṁ gaccheyya.	191	
PA_an_4:191.3.16	Evamevaṁ kho, bhikkhave, bhikkhu dhammaṁ pariyāpuṇāti—	191	
PA_an_4:191.3.17	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.3.18	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.3.19	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.3.20	Tassa tattha na heva kho sukhino dhammapadā plavanti, napi bhikkhu iddhimā cetovasippatto devaparisāyaṁ dhammaṁ deseti;	191	
PA_an_4:191.3.21	api ca kho devaputto devaparisāyaṁ dhammaṁ deseti.	191	
PA_an_4:191.3.22	Tassa evaṁ hoti:	191	
PA_an_4:191.3.23	‘ayaṁ vā so dhammavinayo, yatthāhaṁ pubbe brahmacariyaṁ acarin’ti.	191	
PA_an_4:191.3.24	Dandho, bhikkhave, satuppādo;	191	
PA_an_4:191.3.25	atha so satto khippaṁyeva visesagāmī hoti.	191	
PA_an_4:191.3.26	Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ, diṭṭhiyā suppaṭividdhānaṁ ayaṁ tatiyo ānisaṁso pāṭikaṅkho.	191	
PA_an_4:191.4.1	Puna caparaṁ, bhikkhave, bhikkhu dhammaṁ pariyāpuṇāti—	191	
PA_an_4:191.4.2	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.4.3	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.4.4	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.4.5	Tassa tattha na heva kho sukhino dhammapadā plavanti, napi bhikkhu iddhimā cetovasippatto devaparisāyaṁ dhammaṁ deseti, napi devaputto devaparisāyaṁ dhammaṁ deseti;	191	
PA_an_4:191.4.6	api ca kho opapātiko opapātikaṁ sāreti:	191	
PA_an_4:191.4.7	‘sarasi tvaṁ, mārisa, sarasi tvaṁ, mārisa, yattha mayaṁ pubbe brahmacariyaṁ acarimhā’ti.	191	
PA_an_4:191.4.8	So evamāha:	191	
PA_an_4:191.4.9	‘sarāmi, mārisa, sarāmi, mārisā’ti.	191	
PA_an_4:191.4.10	Dandho, bhikkhave, satuppādo;	191	
PA_an_4:191.4.11	atha so satto khippaṁyeva visesagāmī hoti.	191	
PA_an_4:191.4.12	Seyyathāpi, bhikkhave, dve sahāyakā sahapaṁsukīḷikā.	191	
PA_an_4:191.4.13	Te kadāci karahaci aññamaññaṁ samāgaccheyyuṁ.	191	
PA_an_4:191.4.14	Añño pana sahāyako sahāyakaṁ evaṁ vadeyya:	191	
PA_an_4:191.4.15	‘idampi, samma, sarasi, idampi, samma, sarasī’ti.	191	
PA_an_4:191.4.16	So evaṁ vadeyya:	191	
PA_an_4:191.4.17	‘sarāmi, samma, sarāmi, sammā’ti.	191	
PA_an_4:191.4.18	Evamevaṁ kho, bhikkhave, bhikkhu dhammaṁ pariyāpuṇāti—	191	
PA_an_4:191.4.19	suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.	191	
PA_an_4:191.4.20	Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā.	191	
PA_an_4:191.4.21	So muṭṭhassati kālaṁ kurumāno aññataraṁ devanikāyaṁ upapajjati.	191	
PA_an_4:191.4.22	Tassa tattha na heva kho sukhino dhammapadā plavanti, napi bhikkhu iddhimā cetovasippatto devaparisāyaṁ dhammaṁ deseti, napi devaputto devaparisāyaṁ dhammaṁ deseti;	191	
PA_an_4:191.4.23	api ca kho opapātiko opapātikaṁ sāreti:	191	
PA_an_4:191.4.24	‘sarasi tvaṁ, mārisa, sarasi tvaṁ, mārisa, yattha mayaṁ pubbe brahmacariyaṁ acarimhā’ti.	191	
PA_an_4:191.4.25	So evamāha:	191	
PA_an_4:191.4.26	‘sarāmi, mārisa, sarāmi, mārisā’ti.	191	
PA_an_4:191.4.27	Dandho, bhikkhave, satuppādo;	191	
PA_an_4:191.4.28	atha kho so satto khippaṁyeva visesagāmī hoti.	191	
PA_an_4:191.4.29	Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ, diṭṭhiyā suppaṭividdhānaṁ ayaṁ catuttho ānisaṁso pāṭikaṅkho.	191	
PA_an_4:191.4.30	Sotānugatānaṁ, bhikkhave, dhammānaṁ, vacasā paricitānaṁ, manasānupekkhitānaṁ diṭṭhiyā suppaṭividdhānaṁ ime cattāro ānisaṁsā pāṭikaṅkhā”ti.	191	
PA_an_4:191.4.31	Paṭhamaṁ.	191	
PA_an_4:192.0.1	Aṅguttara Nikāya 4.192	192	
PA_an_4:192.0.2	20. Mahāvagga	192	
PA_an_4:192.0.3	Ṭhānasutta	192	
PA_an_4:192.1.1	“Cattārimāni, bhikkhave, ṭhānāni catūhi ṭhānehi veditabbāni.	192	
PA_an_4:192.1.2	Katamāni cattāri?	192	
PA_an_4:192.1.3	Saṁvāsena, bhikkhave, sīlaṁ veditabbaṁ, tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	192	
PA_an_4:192.1.4	Saṁvohārena, bhikkhave, soceyyaṁ veditabbaṁ, tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	192	
PA_an_4:192.1.5	Āpadāsu, bhikkhave, thāmo veditabbo, so ca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	192	
PA_an_4:192.1.6	Sākacchāya, bhikkhave, paññā veditabbā, sā ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenāti.	192	
PA_an_4:192.2.1	‘Saṁvāsena, bhikkhave, sīlaṁ veditabbaṁ, tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti,	192	
PA_an_4:192.2.2	iti kho panetaṁ vuttaṁ. Kiñcetaṁ paṭicca vuttaṁ?	192	
PA_an_4:192.2.3	Idha, bhikkhave, puggalo puggalena saddhiṁ saṁvasamāno evaṁ jānāti:	192	
PA_an_4:192.2.4	‘dīgharattaṁ kho ayamāyasmā khaṇḍakārī chiddakārī sabalakārī kammāsakārī, na santatakārī na santatavutti;	192	
PA_an_4:192.2.5	sīlesu dussīlo ayamāyasmā, nāyamāyasmā sīlavā’ti.	192	
PA_an_4:192.3.1	Idha pana, bhikkhave, puggalo puggalena saddhiṁ saṁvasamāno evaṁ jānāti:	192	
PA_an_4:192.3.2	‘dīgharattaṁ kho ayamāyasmā akhaṇḍakārī acchiddakārī asabalakārī akammāsakārī santatakārī santatavutti;	192	
PA_an_4:192.3.3	sīlesu sīlavā ayamāyasmā, nāyamāyasmā dussīlo’ti.	192	
PA_an_4:192.3.4_0	‘Saṁvāsena, bhikkhave, sīlaṁ veditabbaṁ, tañca kho dīghena addhunā, na ittaraṁ; manasikarotā,	192	
PA_an_4:192.3.4_1	no amanasikarotā; paññavatā, no duppaññenā’ti, iti yaṁ taṁ vuttaṁ idametaṁ paṭicca vuttaṁ.	192	
PA_an_4:192.4.1	‘Saṁvohārena, bhikkhave, soceyyaṁ veditabbaṁ, tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti,	192	
PA_an_4:192.4.2	iti kho panetaṁ vuttaṁ. Kiñcetaṁ paṭicca vuttaṁ?	192	
PA_an_4:192.4.3	Idha, bhikkhave, puggalo puggalena saddhiṁ saṁvoharamāno evaṁ jānāti:	192	
PA_an_4:192.4.4	‘aññathā kho ayamāyasmā ekena eko voharati, aññathā dvīhi, aññathā tīhi, aññathā sambahulehi;	192	
PA_an_4:192.4.5	vokkamati ayamāyasmā purimavohārā pacchimavohāraṁ;	192	
PA_an_4:192.4.6	aparisuddhavohāro ayamāyasmā, nāyamāyasmā parisuddhavohāro’ti.	192	
PA_an_4:192.5.1	Idha pana, bhikkhave, puggalo puggalena saddhiṁ saṁvoharamāno evaṁ jānāti:	192	
PA_an_4:192.5.2	‘yatheva kho ayamāyasmā ekena eko voharati, tathā dvīhi, tathā tīhi, tathā sambahulehi.	192	
PA_an_4:192.5.3	Nāyamāyasmā vokkamati purimavohārā pacchimavohāraṁ;	192	
PA_an_4:192.5.4	parisuddhavohāro ayamāyasmā, nāyamāyasmā aparisuddhavohāro’ti.	192	
PA_an_4:192.5.5_0	‘Saṁvohārena, bhikkhave, soceyyaṁ veditabbaṁ, tañca kho dīghena addhunā, na ittaraṁ;	192	
PA_an_4:192.5.5_1	manasikarotā, no amanasikarotā; paññavatā, no duppaññenā’ti, iti yaṁ taṁ vuttaṁ idametaṁ paṭicca vuttaṁ.	192	
PA_an_4:192.6.1	‘Āpadāsu, bhikkhave, thāmo veditabbo, so ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti,	192	
PA_an_4:192.6.2	iti kho panetaṁ vuttaṁ. Kiñcetaṁ paṭicca vuttaṁ?	192	
PA_an_4:192.6.3	Idha, bhikkhave, ekacco ñātibyasanena vā phuṭṭho samāno, bhogabyasanena vā phuṭṭho samāno, rogabyasanena vā phuṭṭho samāno na iti paṭisañcikkhati:	192	
PA_an_4:192.6.4_0	‘tathābhūto kho ayaṁ lokasannivāso tathābhūto ayaṁ attabhāvapaṭilābho yathābhūte	192	
PA_an_4:192.6.4_1	lokasannivāse yathābhūte attabhāvapaṭilābhe aṭṭha lokadhammā lokaṁ anuparivattanti	192	
PA_an_4:192.6.4_2	loko ca aṭṭha lokadhamme anuparivattati—	192	
PA_an_4:192.6.5	lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañcā’ti.	192	
PA_an_4:192.6.6	So ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno socati kilamati paridevati, urattāḷiṁ kandati, sammohaṁ āpajjati.	192	
PA_an_4:192.7.1	Idha pana, bhikkhave, ekacco ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno iti paṭisañcikkhati:	192	
PA_an_4:192.7.2_0	‘tathābhūto kho ayaṁ lokasannivāso tathābhūto ayaṁ attabhāvapaṭilābho yathābhūte	192	
PA_an_4:192.7.2_1	lokasannivāse yathābhūte attabhāvapaṭilābhe aṭṭha lokadhammā lokaṁ anuparivattanti	192	
PA_an_4:192.7.2_2	loko ca aṭṭha lokadhamme anuparivattati—	192	
PA_an_4:192.7.3	lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañcā’ti.	192	
PA_an_4:192.7.4	So ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno na socati na kilamati na paridevati, na urattāḷiṁ kandati, na sammohaṁ āpajjati.	192	
PA_an_4:192.7.5	‘Āpadāsu, bhikkhave, thāmo veditabbo, so ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti,	192	
PA_an_4:192.7.6	iti yaṁ taṁ vuttaṁ idametaṁ paṭicca vuttaṁ.	192	
PA_an_4:192.8.1	‘Sākacchāya, bhikkhave, paññā veditabbā, sā ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti,	192	
PA_an_4:192.8.2	iti kho panetaṁ vuttaṁ. Kiñcetaṁ paṭicca vuttaṁ?	192	
PA_an_4:192.8.3	Idha, bhikkhave, puggalo puggalena saddhiṁ sākacchāyamāno evaṁ jānāti:	192	
PA_an_4:192.8.4	‘yathā kho imassa āyasmato ummaggo yathā ca abhinīhāro yathā ca pañhāsamudāhāro, duppañño ayamāyasmā, nāyamāyasmā paññavā.	192	
PA_an_4:192.8.5	Taṁ kissa hetu?	192	
PA_an_4:192.8.6	Tathā hi ayamāyasmā na ceva gambhīraṁ atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ.	192	
PA_an_4:192.8.7	Yañca ayamāyasmā dhammaṁ bhāsati tassa ca nappaṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.	192	
PA_an_4:192.8.8	Duppañño ayamāyasmā, nāyamāyasmā paññavā’ti.	192	
PA_an_4:192.9.1	Seyyathāpi, bhikkhave, cakkhumā puriso udakarahadassa tīre ṭhito passeyya parittaṁ macchaṁ ummujjamānaṁ.	192	
PA_an_4:192.9.2	Tassa evamassa:	192	
PA_an_4:192.9.3	‘yathā kho imassa macchassa ummaggo yathā ca ūmighāto yathā ca vegāyitattaṁ, paritto ayaṁ maccho, nāyaṁ maccho mahanto’ti.	192	
PA_an_4:192.9.4	Evamevaṁ kho, bhikkhave, puggalo puggalena saddhiṁ sākacchāyamāno evaṁ jānāti:	192	
PA_an_4:192.9.5	‘yathā kho imassa āyasmato ummaggo yathā ca abhinīhāro yathā ca pañhāsamudāhāro, duppañño ayamāyasmā, nāyamāyasmā paññavā.	192	
PA_an_4:192.9.6	Taṁ kissa hetu?	192	
PA_an_4:192.9.7	Tathā hi ayamāyasmā na ceva gambhīraṁ atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ.	192	
PA_an_4:192.9.8	Yañca ayamāyasmā dhammaṁ bhāsati, tassa ca na paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.	192	
PA_an_4:192.9.9	Duppañño ayamāyasmā, nāyamāyasmā paññavā’ti.	192	
PA_an_4:192.10.1	Idha pana, bhikkhave, puggalo puggalena saddhiṁ sākacchāyamāno evaṁ jānāti:	192	
PA_an_4:192.10.2	‘yathā kho imassa āyasmato ummaggo yathā ca abhinīhāro yathā ca pañhāsamudāhāro, paññavā ayamāyasmā, nāyamāyasmā duppañño.	192	
PA_an_4:192.10.3	Taṁ kissa hetu?	192	
PA_an_4:192.10.4	Tathā hi ayamāyasmā gambhīrañceva atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ.	192	
PA_an_4:192.10.5	Yañca ayamāyasmā dhammaṁ bhāsati, tassa ca paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.	192	
PA_an_4:192.10.6	Paññavā ayamāyasmā, nāyamāyasmā duppañño’ti.	192	
PA_an_4:192.11.1	Seyyathāpi, bhikkhave, cakkhumā puriso udakarahadassa tīre ṭhito passeyya mahantaṁ macchaṁ ummujjamānaṁ.	192	
PA_an_4:192.11.2	Tassa evamassa:	192	
PA_an_4:192.11.3	‘yathā kho imassa macchassa ummaggo yathā ca ūmighāto yathā ca vegāyitattaṁ, mahanto ayaṁ maccho, nāyaṁ maccho paritto’ti.	192	
PA_an_4:192.11.4	Evamevaṁ kho, bhikkhave, puggalo puggalena saddhiṁ sākacchāyamāno evaṁ jānāti:	192	
PA_an_4:192.11.5	‘yathā kho imassa āyasmato ummaggo yathā ca abhinīhāro yathā ca pañhāsamudāhāro, paññavā ayamāyasmā, nāyamāyasmā duppañño.	192	
PA_an_4:192.11.6	Taṁ kissa hetu?	192	
PA_an_4:192.11.7	Tathā hi ayamāyasmā gambhīrañceva atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ.	192	
PA_an_4:192.11.8	Yañca ayamāyasmā dhammaṁ bhāsati, tassa ca paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.	192	
PA_an_4:192.11.9	Paññavā ayamāyasmā, nāyamāyasmā duppañño’ti.	192	
PA_an_4:192.12.1_0	‘Sākacchāya, bhikkhave, paññā veditabbā, sā ca kho dīghena addhunā, na ittaraṁ; manasikarotā,	192	
PA_an_4:192.12.1_1	no amanasikarotā; paññavatā, no duppaññenā’ti, iti yaṁ taṁ vuttaṁ idametaṁ paṭicca vuttaṁ.	192	
PA_an_4:192.12.2	Imāni kho, bhikkhave, cattāri ṭhānāni imehi catūhi ṭhānehi veditabbānī”ti.	192	
PA_an_4:192.12.3	Dutiyaṁ.	192	
PA_an_4:193.0.1	Aṅguttara Nikāya 4.193	193	
PA_an_4:193.0.2	20. Mahāvagga	193	
PA_an_4:193.0.3	Bhaddiyasutta	193	
PA_an_4:193.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	193	
PA_an_4:193.1.2	Atha kho bhaddiyo licchavi yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho bhaddiyo licchavi bhagavantaṁ etadavoca:	193	
PA_an_4:193.2.1	“Sutaṁ metaṁ, bhante:	193	
PA_an_4:193.2.2	‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’ti.	193	
PA_an_4:193.2.3	Ye te, bhante, evamāhaṁsu:	193	
PA_an_4:193.2.4_0	‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’ti,	193	
PA_an_4:193.2.4_1	kacci te, bhante, bhagavato vuttavādino, na ca bhagavantaṁ abhūtena abbhācikkhanti,	193	
PA_an_4:193.2.4_2	dhammassa ca anudhammaṁ byākaronti, na ca koci sahadhammiko vādānupāto gārayhaṁ ṭhānaṁ	193	
PA_an_4:193.2.4_3	āgacchati, anabbhakkhātukāmā hi mayaṁ, bhante, bhagavantan”ti?	193	
PA_an_4:193.3.1_0	“Etha tumhe, bhaddiya, mā anussavena, mā paramparāya, mā itikirāya, mā piṭakasampadānena,	193	
PA_an_4:193.3.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	193	
PA_an_4:193.3.1_2	bhabbarūpatāya, mā ‘samaṇo no garū’ti.	193	
PA_an_4:193.3.2	Yadā tumhe, bhaddiya, attanāva jāneyyātha:	193	
PA_an_4:193.3.3	‘ime dhammā akusalā, ime dhammā sāvajjā, ime dhammā viññugarahitā, ime dhammā samattā samādinnā ahitāya dukkhāya saṁvattantī’ti, atha tumhe, bhaddiya, pajaheyyātha.	193	
PA_an_4:193.4.1	Taṁ kiṁ maññatha, bhaddiya,	193	
PA_an_4:193.4.2	lobho purisassa ajjhattaṁ uppajjamāno uppajjati hitāya vā ahitāya vā”ti?	193	
PA_an_4:193.4.3	“Ahitāya, bhante”.	193	
PA_an_4:193.4.4_0	“Luddho panāyaṁ, bhaddiya, purisapuggalo lobhena abhibhūto pariyādinnacitto pāṇampi	193	
PA_an_4:193.4.4_1	hanati, adinnampi ādiyati, paradārampi gacchati, musāpi bhaṇati, parampi tathattāya	193	
PA_an_4:193.4.4_2	samādapeti yaṁsa hoti dīgharattaṁ ahitāya dukkhāyā”ti.	193	
PA_an_4:193.4.5	“Evaṁ, bhante”.	193	
PA_an_4:193.5.1	“Taṁ kiṁ maññatha, bhaddiya,	193	
PA_an_4:193.5.2	doso purisassa …pe… moho purisassa …pe… sārambho purisassa ajjhattaṁ uppajjamāno uppajjati hitāya vā ahitāya vā”ti?	193	
PA_an_4:193.5.3	“Ahitāya, bhante”.	193	
PA_an_4:193.5.4_0	“Sāraddho panāyaṁ, bhaddiya, purisapuggalo sārambhena abhibhūto pariyādinnacitto	193	
PA_an_4:193.5.4_1	pāṇampi hanati, adinnampi ādiyati, paradārampi gacchati, musāpi bhaṇati, parampi	193	
PA_an_4:193.5.4_2	tathattāya samādapeti yaṁsa hoti dīgharattaṁ ahitāya dukkhāyā”ti.	193	
PA_an_4:193.5.5	“Evaṁ, bhante”.	193	
PA_an_4:193.6.1	“Taṁ kiṁ maññatha, bhaddiya, ime dhammā kusalā vā akusalā vā”ti?	193	
PA_an_4:193.6.2	“Akusalā, bhante”.	193	
PA_an_4:193.6.3	“Sāvajjā vā anavajjā vā”ti?	193	
PA_an_4:193.6.4	“Sāvajjā, bhante”.	193	
PA_an_4:193.6.5	“Viññugarahitā vā viññuppasatthā vā”ti?	193	
PA_an_4:193.6.6	“Viññugarahitā, bhante”.	193	
PA_an_4:193.6.7	“Samattā samādinnā ahitāya dukkhāya saṁvattanti, no vā?	193	
PA_an_4:193.6.8	Kathaṁ vā ettha hotī”ti?	193	
PA_an_4:193.6.9	“Samattā, bhante, samādinnā ahitāya dukkhāya saṁvattanti.	193	
PA_an_4:193.6.10	Evaṁ no ettha hotī”ti.	193	
PA_an_4:193.7.1	“Iti kho, bhaddiya, yaṁ taṁ te avocumhā—	193	
PA_an_4:193.7.2_0	etha tumhe, bhaddiya, mā anussavena, mā paramparāya, mā itikirāya, mā piṭakasampadānena,	193	
PA_an_4:193.7.2_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	193	
PA_an_4:193.7.2_2	bhabbarūpatāya, mā ‘samaṇo no garū’ti.	193	
PA_an_4:193.7.3	Yadā tumhe, bhaddiya, attanāva jāneyyātha:	193	
PA_an_4:193.7.4	‘ime dhammā akusalā, ime dhammā sāvajjā, ime dhammā viññugarahitā, ime dhammā samattā samādinnā ahitāya dukkhāya saṁvattantīti, atha tumhe, bhaddiya, pajaheyyāthā’ti,	193	
PA_an_4:193.7.5	iti yaṁ taṁ vuttaṁ idametaṁ paṭicca vuttaṁ.	193	
PA_an_4:193.8.1_0	Etha tumhe, bhaddiya, mā anussavena, mā paramparāya, mā itikirāya, mā piṭakasampadānena,	193	
PA_an_4:193.8.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	193	
PA_an_4:193.8.1_2	bhabbarūpatāya, mā ‘samaṇo no garū’ti.	193	
PA_an_4:193.8.2	Yadā tumhe, bhaddiya, attanāva jāneyyātha:	193	
PA_an_4:193.8.3	‘ime dhammā kusalā, ime dhammā anavajjā, ime dhammā viññuppasatthā, ime dhammā samattā samādinnā hitāya sukhāya saṁvattantī’ti, atha tumhe, bhaddiya, upasampajja vihareyyāthāti.	193	
PA_an_4:193.9.1	Taṁ kiṁ maññatha, bhaddiya,	193	
PA_an_4:193.9.2	alobho purisassa ajjhattaṁ uppajjamāno uppajjati hitāya vā ahitāya vā”ti?	193	
PA_an_4:193.9.3	“Hitāya, bhante”.	193	
PA_an_4:193.9.4_0	“Aluddho panāyaṁ, bhaddiya, purisapuggalo lobhena anabhibhūto apariyādinnacitto neva	193	
PA_an_4:193.9.4_1	pāṇaṁ hanati, na adinnaṁ ādiyati, na paradāraṁ gacchati, na musā bhaṇati, parampi	193	
PA_an_4:193.9.4_2	tathattāya na samādapeti yaṁsa hoti dīgharattaṁ hitāya sukhāyā”ti.	193	
PA_an_4:193.9.5	“Evaṁ, bhante”.	193	
PA_an_4:193.10.1	“Taṁ kiṁ maññatha, bhaddiya, adoso purisassa …pe… amoho purisassa …pe… asārambho purisassa ajjhattaṁ uppajjamāno uppajjati hitāya vā ahitāya vā”ti?	193	
PA_an_4:193.10.2	“Hitāya, bhante”.	193	
PA_an_4:193.10.3_0	“Asāraddho panāyaṁ, bhaddiya, purisapuggalo sārambhena anabhibhūto apariyādinnacitto	193	
PA_an_4:193.10.3_1	neva pāṇaṁ hanati, na adinnaṁ ādiyati, na paradāraṁ gacchati, na musā bhaṇati, parampi	193	
PA_an_4:193.10.3_2	tathattāya na samādapeti yaṁsa hoti dīgharattaṁ hitāya sukhāyā”ti.	193	
PA_an_4:193.10.4	“Evaṁ, bhante”.	193	
PA_an_4:193.11.1	“Taṁ kiṁ maññatha, bhaddiya, ime dhammā kusalā vā akusalā vā”ti?	193	
PA_an_4:193.11.2	“Kusalā, bhante”.	193	
PA_an_4:193.11.3	“Sāvajjā vā anavajjā vā”ti?	193	
PA_an_4:193.11.4	“Anavajjā, bhante”.	193	
PA_an_4:193.11.5	“Viññugarahitā vā viññuppasatthā vā”ti?	193	
PA_an_4:193.11.6	“Viññuppasatthā, bhante”.	193	
PA_an_4:193.11.7	“Samattā samādinnā hitāya sukhāya saṁvattanti no vā?	193	
PA_an_4:193.11.8	Kathaṁ vā ettha hotī”ti?	193	
PA_an_4:193.11.9	“Samattā, bhante, samādinnā hitāya sukhāya saṁvattanti.	193	
PA_an_4:193.11.10	Evaṁ no ettha hotī”ti.	193	
PA_an_4:193.12.1	“Iti kho, bhaddiya, yaṁ taṁ te avocumhā—	193	
PA_an_4:193.12.2_0	etha tumhe, bhaddiya, mā anussavena, mā paramparāya, mā itikirāya, mā piṭakasampadānena,	193	
PA_an_4:193.12.2_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	193	
PA_an_4:193.12.2_2	bhabbarūpatāya, mā ‘samaṇo no garū’ti.	193	
PA_an_4:193.12.3	Yadā tumhe, bhaddiya, attanāva jāneyyātha:	193	
PA_an_4:193.12.4	‘ime dhammā kusalā, ime dhammā anavajjā, ime dhammā viññuppasatthā, ime dhammā samattā samādinnā hitāya sukhāya saṁvattantīti, atha tumhe, bhaddiya, upasampajja vihareyyāthā’ti,	193	
PA_an_4:193.12.5	iti yaṁ taṁ vuttaṁ idametaṁ paṭicca vuttaṁ.	193	
PA_an_4:193.13.1	Ye kho te, bhaddiya, loke santo sappurisā te sāvakaṁ evaṁ samādapenti:	193	
PA_an_4:193.13.2	‘ehi tvaṁ, ambho purisa, lobhaṁ vineyya viharāhi.	193	
PA_an_4:193.13.3	Lobhaṁ vineyya viharanto na lobhajaṁ kammaṁ karissasi kāyena vācāya manasā.	193	
PA_an_4:193.13.4	Dosaṁ vineyya viharāhi.	193	
PA_an_4:193.13.5	Dosaṁ vineyya viharanto na dosajaṁ kammaṁ karissasi kāyena vācāya manasā.	193	
PA_an_4:193.13.6	Mohaṁ vineyya viharāhi.	193	
PA_an_4:193.13.7	Mohaṁ vineyya viharanto na mohajaṁ kammaṁ karissasi kāyena vācāya manasā.	193	
PA_an_4:193.13.8	Sārambhaṁ vineyya viharāhi.	193	
PA_an_4:193.13.9	Sārambhaṁ vineyya viharanto na sārambhajaṁ kammaṁ karissasi kāyena vācāya manasā’”ti.	193	
PA_an_4:193.14.1	Evaṁ vutte, bhaddiyo licchavi bhagavantaṁ etadavoca:	193	
PA_an_4:193.14.2	“abhikkantaṁ, bhante …pe… upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	193	
PA_an_4:193.15.1	“Api nu tāhaṁ, bhaddiya, evaṁ avacaṁ:	193	
PA_an_4:193.15.2	‘ehi me tvaṁ, bhaddiya, sāvako hohi;	193	
PA_an_4:193.15.3	ahaṁ satthā bhavissāmī’”ti?	193	
PA_an_4:193.15.4	“No hetaṁ, bhante”.	193	
PA_an_4:193.15.5	“Evaṁvādiṁ kho maṁ, bhaddiya, evamakkhāyiṁ eke samaṇabrāhmaṇā asatā tucchā musā abhūtena abbhācikkhanti:	193	
PA_an_4:193.15.6	‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’”ti.	193	
PA_an_4:193.15.7	“Bhaddikā, bhante, āvaṭṭanī māyā.	193	
PA_an_4:193.15.8	Kalyāṇī, bhante, āvaṭṭanī māyā.	193	
PA_an_4:193.15.9	Piyā me, bhante, ñātisālohitā imāya āvaṭṭaniyā āvaṭṭeyyuṁ, piyānampi me assa ñātisālohitānaṁ dīgharattaṁ hitāya sukhāya.	193	
PA_an_4:193.15.10	Sabbe cepi, bhante, khattiyā imāya āvaṭṭaniyā āvaṭṭeyyuṁ, sabbesampissa khattiyānaṁ dīgharattaṁ hitāya sukhāya.	193	
PA_an_4:193.15.11	Sabbe cepi, bhante, brāhmaṇā … vessā … suddā imāya āvaṭṭaniyā āvaṭṭeyyuṁ, sabbesampissa suddānaṁ dīgharattaṁ hitāya sukhāyā”ti.	193	
PA_an_4:193.16.1	“Evametaṁ, bhaddiya, evametaṁ, bhaddiya.	193	
PA_an_4:193.16.2	Sabbe cepi, bhaddiya, khattiyā imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya, sabbesampissa khattiyānaṁ dīgharattaṁ hitāya sukhāya.	193	
PA_an_4:193.16.3	Sabbe cepi, bhaddiya, brāhmaṇā … vessā … suddā āvaṭṭeyyuṁ akusaladhammappahānāya kusaladhammūpasampadāya, sabbesampissa suddānaṁ dīgharattaṁ hitāya sukhāya.	193	
PA_an_4:193.16.4_0	Sadevako cepi, bhaddiya, loko samārako sabrahmako sassamaṇabrāhmaṇī pajā sadevamanussā	193	
PA_an_4:193.16.4_1	imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya, sadevakassapissa	193	
PA_an_4:193.16.4_2	lokassa samārakassa sabrahmakassa sassamaṇabrāhmaṇiyā pajāya sadevamanussāya dīgharattaṁ hitāya sukhāya.	193	
PA_an_4:193.16.5	Ime cepi, bhaddiya, mahāsālā imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya, imesampissa mahāsālānaṁ dīgharattaṁ hitāya sukhāya (…).	193	
PA_an_4:193.16.6	Ko pana vādo manussabhūtassā”ti.	193	
PA_an_4:193.16.7	Tatiyaṁ.	193	
PA_an_4:194.0.1	Aṅguttara Nikāya 4.194	194	
PA_an_4:194.0.2	20. Mahāvagga	194	
PA_an_4:194.0.3	Sāmugiyasutta	194	
PA_an_4:194.1.1	Ekaṁ samayaṁ āyasmā ānando koliyesu viharati sāmugaṁ nāma koliyānaṁ nigamo.	194	
PA_an_4:194.1.2_0	Atha kho sambahulā sāmugiyā koliyaputtā yenāyasmā ānando tenupasaṅkamiṁsu; upasaṅkamitvā	194	
PA_an_4:194.1.2_1	āyasmantaṁ ānandaṁ abhivādetvā ekamantaṁ nisīdiṁsu. Ekamantaṁ nisinne kho te sāmugiye	194	
PA_an_4:194.1.2_2	koliyaputte āyasmā ānando etadavoca:	194	
PA_an_4:194.2.1_0	“Cattārimāni, byagghapajjā, pārisuddhipadhāniyaṅgāni tena bhagavatā jānatā passatā	194	
PA_an_4:194.2.1_1	arahatā sammāsambuddhena sammadakkhātāni sattānaṁ visuddhiyā sokaparidevānaṁ samatikkamāya	194	
PA_an_4:194.2.1_2	dukkhadomanassānaṁ atthaṅgamāya ñāyassa adhigamāya nibbānassa sacchikiriyāya.	194	
PA_an_4:194.2.2	Katamāni cattāri?	194	
PA_an_4:194.2.3	Sīlapārisuddhipadhāniyaṅgaṁ, cittapārisuddhipadhāniyaṅgaṁ, diṭṭhipārisuddhipadhāniyaṅgaṁ, vimuttipārisuddhipadhāniyaṅgaṁ.	194	
PA_an_4:194.3.1	Katamañca, byagghapajjā, sīlapārisuddhipadhāniyaṅgaṁ?	194	
PA_an_4:194.3.2	Idha, byagghapajjā, bhikkhu sīlavā hoti …pe… samādāya sikkhati sikkhāpadesu.	194	
PA_an_4:194.3.3	Ayaṁ vuccati, byagghapajjā, sīlapārisuddhi.	194	
PA_an_4:194.3.4_0	Iti evarūpiṁ sīlapārisuddhiṁ aparipūraṁ vā paripūressāmi paripūraṁ vā tattha tattha	194	
PA_an_4:194.3.4_1	paññāya anuggahessāmīti, yo tattha chando ca vāyāmo ca ussāho ca ussoḷhī ca appaṭivānī	194	
PA_an_4:194.3.4_2	ca sati ca sampajaññañca, idaṁ vuccati, byagghapajjā, sīlapārisuddhipadhāniyaṅgaṁ.	194	
PA_an_4:194.4.1	Katamañca, byagghapajjā, cittapārisuddhipadhāniyaṅgaṁ?	194	
PA_an_4:194.4.2	Idha, byagghapajjā, bhikkhu vivicceva kāmehi …pe… catutthaṁ jhānaṁ upasampajja viharati.	194	
PA_an_4:194.4.3	Ayaṁ vuccati, byagghapajjā, cittapārisuddhi.	194	
PA_an_4:194.4.4_0	Iti evarūpiṁ cittapārisuddhiṁ aparipūraṁ vā paripūressāmi paripūraṁ vā tattha tattha	194	
PA_an_4:194.4.4_1	paññāya anuggahessāmīti, yo tattha chando ca vāyāmo ca ussāho ca ussoḷhī ca appaṭivānī	194	
PA_an_4:194.4.4_2	ca sati ca sampajaññañca, idaṁ vuccati, byagghapajjā, cittapārisuddhipadhāniyaṅgaṁ.	194	
PA_an_4:194.5.1	Katamañca, byagghapajjā, diṭṭhipārisuddhipadhāniyaṅgaṁ?	194	
PA_an_4:194.5.2	Idha, byagghapajjā, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	194	
PA_an_4:194.5.3	Ayaṁ vuccati, byagghapajjā, diṭṭhipārisuddhi.	194	
PA_an_4:194.5.4_0	Iti evarūpiṁ diṭṭhipārisuddhiṁ aparipūraṁ vā …pe… tattha tattha paññāya anuggahessāmīti,	194	
PA_an_4:194.5.4_1	yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca,	194	
PA_an_4:194.5.4_2	idaṁ vuccati, byagghapajjā, diṭṭhipārisuddhipadhāniyaṅgaṁ.	194	
PA_an_4:194.6.1	Katamañca, byagghapajjā, vimuttipārisuddhipadhāniyaṅgaṁ?	194	
PA_an_4:194.6.2_0	Sa kho so, byagghapajjā, ariyasāvako iminā ca sīlapārisuddhipadhāniyaṅgena samannāgato	194	
PA_an_4:194.6.2_1	iminā ca cittapārisuddhipadhāniyaṅgena samannāgato iminā ca diṭṭhipārisuddhipadhāniyaṅgena	194	
PA_an_4:194.6.2_2	samannāgato rajanīyesu dhammesu cittaṁ virājeti, vimocanīyesu dhammesu cittaṁ vimoceti.	194	
PA_an_4:194.6.3	So rajanīyesu dhammesu cittaṁ virājetvā, vimocanīyesu dhammesu cittaṁ vimocetvā sammāvimuttiṁ phusati.	194	
PA_an_4:194.6.4	Ayaṁ vuccati, byagghapajjā, vimuttipārisuddhi.	194	
PA_an_4:194.6.5_0	Iti evarūpiṁ vimuttipārisuddhiṁ aparipūraṁ vā paripūressāmi paripūraṁ vā tattha tattha	194	
PA_an_4:194.6.5_1	paññāya anuggahessāmīti, yo tattha chando ca vāyāmo ca ussāho ca ussoḷhī ca appaṭivānī	194	
PA_an_4:194.6.5_2	ca sati ca sampajaññañca, idaṁ vuccati, byagghapajjā, vimuttipārisuddhipadhāniyaṅgaṁ.	194	
PA_an_4:194.7.1_0	Imāni kho, byagghapajjā, cattāri pārisuddhipadhāniyaṅgāni tena bhagavatā jānatā passatā	194	
PA_an_4:194.7.1_1	arahatā sammāsambuddhena sammadakkhātāni sattānaṁ visuddhiyā sokaparidevānaṁ samatikkamāya	194	
PA_an_4:194.7.1_2	dukkhadomanassānaṁ atthaṅgamāya ñāyassa adhigamāya nibbānassa sacchikiriyāyā”ti.	194	
PA_an_4:194.7.2	Catutthaṁ.	194	
PA_an_4:195.0.1	Aṅguttara Nikāya 4.195	195	
PA_an_4:195.0.2	20. Mahāvagga	195	
PA_an_4:195.0.3	Vappasutta	195	
PA_an_4:195.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	195	
PA_an_4:195.1.2_0	Atha kho vappo sakko nigaṇṭhasāvako yenāyasmā mahāmoggallāno tenupasaṅkami; upasaṅkamitvā	195	
PA_an_4:195.1.2_1	āyasmantaṁ mahāmoggallānaṁ abhivādetvā ekamantaṁ nisīdi. Ekamantaṁ nisinnaṁ kho vappaṁ	195	
PA_an_4:195.1.2_2	sakkaṁ nigaṇṭhasāvakaṁ āyasmā mahāmoggallāno etadavoca:	195	
PA_an_4:195.2.1	“Idhassa, vappa, kāyena saṁvuto vācāya saṁvuto manasā saṁvuto avijjāvirāgā vijjuppādā.	195	
PA_an_4:195.2.2	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?	195	
PA_an_4:195.2.3	“Passāmahaṁ, bhante, taṁ ṭhānaṁ.	195	
PA_an_4:195.2.4	Idhassa, bhante, pubbe pāpakammaṁ kataṁ avipakkavipākaṁ.	195	
PA_an_4:195.2.5	Tatonidānaṁ purisaṁ dukkhavedaniyā āsavā assaveyyuṁ abhisamparāyan”ti.	195	
PA_an_4:195.2.6	Ayañceva kho pana āyasmato mahāmoggallānassa vappena sakkena nigaṇṭhasāvakena saddhiṁ antarākathā vippakatā hoti.	195	
PA_an_4:195.3.1_0	Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;	195	
PA_an_4:195.3.1_1	upasaṅkamitvā paññatte āsane nisīdi. Nisajja kho bhagavā āyasmantaṁ mahāmoggallānaṁ etadavoca:	195	
PA_an_4:195.4.1	“Kāya nuttha, moggallāna, etarahi kathāya sannisinnā; kā ca pana vo antarākathā vippakatā”ti?	195	
PA_an_4:195.4.2	“Idhāhaṁ, bhante, vappaṁ sakkaṁ nigaṇṭhasāvakaṁ etadavocaṁ:	195	
PA_an_4:195.4.3	‘idhassa, vappa, kāyena saṁvuto vācāya saṁvuto manasā saṁvuto avijjāvirāgā vijjuppādā.	195	
PA_an_4:195.4.4	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan’ti?	195	
PA_an_4:195.4.5	Evaṁ vutte, bhante, vappo sakko nigaṇṭhasāvako maṁ etadavoca:	195	
PA_an_4:195.4.6	‘passāmahaṁ, bhante, taṁ ṭhānaṁ.	195	
PA_an_4:195.4.7	Idhassa, bhante, pubbe pāpakammaṁ kataṁ avipakkavipākaṁ.	195	
PA_an_4:195.4.8	Tatonidānaṁ purisaṁ dukkhavedaniyā āsavā assaveyyuṁ abhisamparāyan’ti.	195	
PA_an_4:195.4.9	Ayaṁ kho no, bhante, vappena sakkena nigaṇṭhasāvakena saddhiṁ antarākathā vippakatā; atha bhagavā anuppatto”ti.	195	
PA_an_4:195.5.1	Atha kho bhagavā vappaṁ sakkaṁ nigaṇṭhasāvakaṁ etadavoca:	195	
PA_an_4:195.5.2	“sace me tvaṁ, vappa, anuññeyyañceva anujāneyyāsi, paṭikkositabbañca paṭikkoseyyāsi, yassa ca me bhāsitassa atthaṁ na jāneyyāsi mamevettha uttari paṭipuccheyyāsi:	195	
PA_an_4:195.5.3	‘idaṁ, bhante, kathaṁ, imassa ko attho’ti, siyā no ettha kathāsallāpo”ti.	195	
PA_an_4:195.5.4_0	“Anuññeyyañcevāhaṁ, bhante, bhagavato anujānissāmi, paṭikkositabbañca paṭikkosissāmi,	195	
PA_an_4:195.5.4_1	yassa cāhaṁ bhagavato bhāsitassa atthaṁ na jānissāmi bhagavantaṁyevettha uttari paṭipucchissāmi:	195	
PA_an_4:195.5.5	‘idaṁ, bhante, kathaṁ, imassa ko attho’ti?	195	
PA_an_4:195.5.6	Hotu no ettha kathāsallāpo”ti.	195	
PA_an_4:195.6.1	“Taṁ kiṁ maññasi, vappa,	195	
PA_an_4:195.6.2	ye kāyasamārambhapaccayā uppajjanti āsavā vighātapariḷāhā, kāyasamārambhā paṭiviratassa evaṁsa te āsavā vighātapariḷāhā na honti.	195	
PA_an_4:195.6.3	So navañca kammaṁ na karoti, purāṇañca kammaṁ phussa phussa byantīkaroti, sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.	195	
PA_an_4:195.6.4	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?	195	
PA_an_4:195.6.5	“No hetaṁ, bhante”.	195	
PA_an_4:195.7.1	“Taṁ kiṁ maññasi, vappa,	195	
PA_an_4:195.7.2	ye vacīsamārambhapaccayā uppajjanti āsavā vighātapariḷāhā, vacīsamārambhā paṭiviratassa evaṁsa te āsavā vighātapariḷāhā na honti.	195	
PA_an_4:195.7.3	So navañca kammaṁ na karoti, purāṇañca kammaṁ phussa phussa byantīkaroti.	195	
PA_an_4:195.7.4	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.	195	
PA_an_4:195.7.5	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?	195	
PA_an_4:195.7.6	“No hetaṁ, bhante”.	195	
PA_an_4:195.8.1	“Taṁ kiṁ maññasi, vappa,	195	
PA_an_4:195.8.2	ye manosamārambhapaccayā uppajjanti āsavā vighātapariḷāhā, manosamārambhā paṭiviratassa evaṁsa te āsavā vighātapariḷāhā na honti.	195	
PA_an_4:195.8.3	So navañca kammaṁ na karoti, purāṇañca kammaṁ phussa phussa byantīkaroti.	195	
PA_an_4:195.8.4	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.	195	
PA_an_4:195.8.5	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?	195	
PA_an_4:195.8.6	“No hetaṁ, bhante”.	195	
PA_an_4:195.9.1	“Taṁ kiṁ maññasi, vappa,	195	
PA_an_4:195.9.2	ye avijjāpaccayā uppajjanti āsavā vighātapariḷāhā, avijjāvirāgā vijjuppādā evaṁsa te āsavā vighātapariḷāhā na honti.	195	
PA_an_4:195.9.3	So navañca kammaṁ na karoti, purāṇañca kammaṁ phussa phussa byantīkaroti.	195	
PA_an_4:195.9.4	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.	195	
PA_an_4:195.9.5	Passasi no tvaṁ, vappa, taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?	195	
PA_an_4:195.9.6	“No hetaṁ, bhante”.	195	
PA_an_4:195.10.1	“Evaṁ sammā vimuttacittassa kho, vappa, bhikkhuno cha satatavihārā adhigatā honti.	195	
PA_an_4:195.10.2	So cakkhunā rūpaṁ disvā neva sumano hoti na dummano; upekkhako viharati sato sampajāno.	195	
PA_an_4:195.10.3	Sotena saddaṁ sutvā …pe…	195	
PA_an_4:195.10.4	ghānena gandhaṁ ghāyitvā …pe…	195	
PA_an_4:195.10.5	jivhāya rasaṁ sāyitvā …pe…	195	
PA_an_4:195.10.6	kāyena phoṭṭhabbaṁ phusitvā …pe…	195	
PA_an_4:195.10.7	manasā dhammaṁ viññāya neva sumano hoti na dummano; upekkhako viharati sato sampajāno.	195	
PA_an_4:195.10.8	So kāyapariyantikaṁ vedanaṁ vediyamāno ‘kāyapariyantikaṁ vedanaṁ vediyāmī’ti pajānāti; jīvitapariyantikaṁ vedanaṁ vediyamāno ‘jīvitapariyantikaṁ vedanaṁ vediyāmī’ti pajānāti;	195	
PA_an_4:195.10.9	‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītī bhavissantī’ti pajānāti.	195	
PA_an_4:195.11.1	Seyyathāpi, vappa, thūṇaṁ paṭicca chāyā paññāyati.	195	
PA_an_4:195.11.2	Atha puriso āgaccheyya kuddālapiṭakaṁ ādāya.	195	
PA_an_4:195.11.3	So taṁ thūṇaṁ mūle chindeyya;	195	
PA_an_4:195.11.4	mūle chinditvā palikhaṇeyya;	195	
PA_an_4:195.11.5	palikhaṇitvā mūlāni uddhareyya, antamaso usīranāḷimattānipi.	195	
PA_an_4:195.11.6	So taṁ thūṇaṁ khaṇḍākhaṇḍikaṁ chindeyya.	195	
PA_an_4:195.11.7	Khaṇḍākhaṇḍikaṁ chetvā phāleyya.	195	
PA_an_4:195.11.8	Phāletvā sakalikaṁ sakalikaṁ kareyya.	195	
PA_an_4:195.11.9	Sakalikaṁ sakalikaṁ katvā vātātape visoseyya.	195	
PA_an_4:195.11.10	Vātātape visosetvā agginā ḍaheyya.	195	
PA_an_4:195.11.11	Agginā ḍahetvā masiṁ kareyya.	195	
PA_an_4:195.11.12	Masiṁ karitvā mahāvāte vā ophuṇeyya nadiyā vā sīghasotāya pavāheyya.	195	
PA_an_4:195.11.13	Evaṁ hissa, vappa, yā thūṇaṁ paṭicca chāyā sā ucchinnamūlā tālāvatthukatā anabhāvaṅkatā āyatiṁ anuppādadhammā.	195	
PA_an_4:195.12.1	Evamevaṁ kho, vappa, evaṁ sammā vimuttacittassa bhikkhuno cha satatavihārā adhigatā honti.	195	
PA_an_4:195.12.2	So cakkhunā rūpaṁ disvā neva sumano hoti na dummano; upekkhako viharati sato sampajāno.	195	
PA_an_4:195.12.3	Sotena saddaṁ sutvā …pe…	195	
PA_an_4:195.12.4	ghānena gandhaṁ ghāyitvā …pe…	195	
PA_an_4:195.12.5	jivhāya rasaṁ sāyitvā …pe…	195	
PA_an_4:195.12.6	kāyena phoṭṭhabbaṁ phusitvā …pe…	195	
PA_an_4:195.12.7	manasā dhammaṁ viññāya neva sumano hoti na dummano; upekkhako viharati sato sampajāno.	195	
PA_an_4:195.12.8	So kāyapariyantikaṁ vedanaṁ vediyamāno ‘kāyapariyantikaṁ vedanaṁ vediyāmī’ti pajānāti; jīvitapariyantikaṁ vedanaṁ vediyamāno ‘jīvitapariyantikaṁ vedanaṁ vediyāmī’ti pajānāti;	195	
PA_an_4:195.12.9	‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītī bhavissantī’ti pajānāti”.	195	
PA_an_4:195.13.1	Evaṁ vutte, vappo sakko nigaṇṭhasāvako bhagavantaṁ etadavoca:	195	
PA_an_4:195.13.2	“seyyathāpi, bhante, puriso udayatthiko assapaṇiyaṁ poseyya.	195	
PA_an_4:195.13.3	So udayañceva nādhigaccheyya, uttariñca kilamathassa vighātassa bhāgī assa.	195	
PA_an_4:195.13.4	Evamevaṁ kho ahaṁ, bhante, udayatthiko bāle nigaṇṭhe payirupāsiṁ.	195	
PA_an_4:195.13.5	Svāhaṁ udayañceva nādhigacchiṁ, uttariñca kilamathassa vighātassa bhāgī ahosiṁ.	195	
PA_an_4:195.13.6	Esāhaṁ, bhante, ajjatagge yo me bālesu nigaṇṭhesu pasādo taṁ mahāvāte vā ophuṇāmi nadiyā vā sīghasotāya pavāhemi.	195	
PA_an_4:195.13.7	Abhikkantaṁ, bhante …pe… upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	195	
PA_an_4:195.13.8	Pañcamaṁ.	195	
PA_an_4:196.0.1	Aṅguttara Nikāya 4.196	196	
PA_an_4:196.0.2	20. Mahāvagga	196	
PA_an_4:196.0.3	Sāḷhasutta	196	
PA_an_4:196.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	196	
PA_an_4:196.1.2_0	Atha kho sāḷho ca licchavi abhayo ca licchavi yena bhagavā tenupasaṅkamiṁsu; upasaṅkamitvā	196	
PA_an_4:196.1.2_1	bhagavantaṁ abhivādetvā ekamantaṁ nisīdiṁsu. Ekamantaṁ nisinno kho sāḷho licchavi	196	
PA_an_4:196.1.2_2	bhagavantaṁ etadavoca:	196	
PA_an_4:196.2.1	“Santi, bhante, eke samaṇabrāhmaṇā dvayena oghassa nittharaṇaṁ paññapenti—	196	
PA_an_4:196.2.2	sīlavisuddhihetu ca tapojigucchāhetu ca.	196	
PA_an_4:196.2.3	Idha, bhante, bhagavā kimāhā”ti?	196	
PA_an_4:196.3.1	“Sīlavisuddhiṁ kho ahaṁ, sāḷha, aññataraṁ sāmaññaṅganti vadāmi.	196	
PA_an_4:196.3.2	Ye te, sāḷha, samaṇabrāhmaṇā tapojigucchāvādā tapojigucchāsārā tapojigucchāallīnā viharanti, abhabbā te oghassa nittharaṇāya.	196	
PA_an_4:196.3.3	Yepi te, sāḷha, samaṇabrāhmaṇā aparisuddhakāyasamācārā aparisuddhavacīsamācārā aparisuddhamanosamācārā aparisuddhājīvā, abhabbā te ñāṇadassanāya anuttarāya sambodhāya.	196	
PA_an_4:196.4.1	Seyyathāpi, sāḷha, puriso nadiṁ taritukāmo tiṇhaṁ kuṭhāriṁ ādāya vanaṁ paviseyya.	196	
PA_an_4:196.4.2	So tattha passeyya mahatiṁ sālalaṭṭhiṁ ujuṁ navaṁ akukkuccakajātaṁ.	196	
PA_an_4:196.4.3	Tamenaṁ mūle chindeyya;	196	
PA_an_4:196.4.4	mūle chetvā agge chindeyya;	196	
PA_an_4:196.4.5	agge chetvā sākhāpalāsaṁ suvisodhitaṁ visodheyya;	196	
PA_an_4:196.4.6	sākhāpalāsaṁ suvisodhitaṁ visodhetvā kuṭhārīhi taccheyya;	196	
PA_an_4:196.4.7	kuṭhārīhi tacchetvā vāsīhi taccheyya;	196	
PA_an_4:196.4.8	vāsīhi tacchetvā lekhaṇiyā likheyya;	196	
PA_an_4:196.4.9	lekhaṇiyā likhitvā pāsāṇaguḷena dhoveyya;	196	
PA_an_4:196.4.10	pāsāṇaguḷena dhovetvā nadiṁ patāreyya.	196	
PA_an_4:196.5.1	Taṁ kiṁ maññasi, sāḷha,	196	
PA_an_4:196.5.2	bhabbo nu kho so puriso nadiṁ taritun”ti?	196	
PA_an_4:196.5.3	“No hetaṁ, bhante”.	196	
PA_an_4:196.5.4	“Taṁ kissa hetu”?	196	
PA_an_4:196.5.5	“Asu hi, bhante, sālalaṭṭhi bahiddhā suparikammakatā anto avisuddhā.	196	
PA_an_4:196.5.6	Tassetaṁ pāṭikaṅkhaṁ—sālalaṭṭhi saṁsīdissati, puriso anayabyasanaṁ āpajjissatī”ti.	196	
PA_an_4:196.6.1	“Evamevaṁ kho, sāḷha, ye te samaṇabrāhmaṇā tapojigucchāvādā tapojigucchāsārā tapojigucchāallīnā viharanti, abhabbā te oghassa nittharaṇāya.	196	
PA_an_4:196.6.2	Yepi te, sāḷha, samaṇabrāhmaṇā aparisuddhakāyasamācārā aparisuddhavacīsamācārā aparisuddhamanosamācārā aparisuddhājīvā, abhabbā te ñāṇadassanāya anuttarāya sambodhāya.	196	
PA_an_4:196.7.1	Ye ca kho te, sāḷha, samaṇabrāhmaṇā na tapojigucchāvādā na tapojigucchāsārā na tapojigucchāallīnā viharanti, bhabbā te oghassa nittharaṇāya.	196	
PA_an_4:196.7.2	Yepi te, sāḷha, samaṇabrāhmaṇā parisuddhakāyasamācārā parisuddhavacīsamācārā parisuddhamanosamācārā parisuddhājīvā, bhabbā te ñāṇadassanāya anuttarāya sambodhāya.	196	
PA_an_4:196.8.1	Seyyathāpi, sāḷha, puriso nadiṁ taritukāmo tiṇhaṁ kuṭhāriṁ ādāya vanaṁ paviseyya.	196	
PA_an_4:196.8.2	So tattha passeyya mahatiṁ sālalaṭṭhiṁ ujuṁ navaṁ akukkuccakajātaṁ.	196	
PA_an_4:196.8.3	Tamenaṁ mūle chindeyya;	196	
PA_an_4:196.8.4	mūle chinditvā agge chindeyya;	196	
PA_an_4:196.8.5	agge chinditvā sākhāpalāsaṁ suvisodhitaṁ visodheyya;	196	
PA_an_4:196.8.6	sākhāpalāsaṁ suvisodhitaṁ visodhetvā kuṭhārīhi taccheyya;	196	
PA_an_4:196.8.7	kuṭhārīhi tacchetvā vāsīhi taccheyya;	196	
PA_an_4:196.8.8	vāsīhi tacchetvā nikhādanaṁ ādāya anto suvisodhitaṁ visodheyya;	196	
PA_an_4:196.8.9	anto suvisodhitaṁ visodhetvā lekhaṇiyā likheyya;	196	
PA_an_4:196.8.10	lekhaṇiyā likhitvā pāsāṇaguḷena dhoveyya;	196	
PA_an_4:196.8.11	pāsāṇaguḷena dhovetvā nāvaṁ kareyya;	196	
PA_an_4:196.8.12	nāvaṁ katvā phiyārittaṁ bandheyya;	196	
PA_an_4:196.8.13	phiyārittaṁ bandhitvā nadiṁ patāreyya.	196	
PA_an_4:196.9.1	Taṁ kiṁ maññasi, sāḷha,	196	
PA_an_4:196.9.2	bhabbo nu kho so puriso nadiṁ taritun”ti?	196	
PA_an_4:196.9.3	“Evaṁ, bhante”.	196	
PA_an_4:196.9.4	“Taṁ kissa hetu”?	196	
PA_an_4:196.9.5	“Asu hi, bhante, sālalaṭṭhi bahiddhā suparikammakatā, anto suvisuddhā nāvākatā phiyārittabaddhā.	196	
PA_an_4:196.9.6	Tassetaṁ pāṭikaṅkhaṁ:	196	
PA_an_4:196.9.7	‘nāvā na saṁsīdissati, puriso sotthinā pāraṁ gamissatī’”ti.	196	
PA_an_4:196.10.1	“Evamevaṁ kho, sāḷha, ye te samaṇabrāhmaṇā na tapojigucchāvādā na tapojigucchāsārā na tapojigucchāallīnā viharanti, bhabbā te oghassa nittharaṇāya.	196	
PA_an_4:196.10.2	Yepi te, sāḷha, samaṇabrāhmaṇā parisuddhakāyasamācārā parisuddhavacīsamācārā parisuddhamanosamācārā parisuddhājīvā, bhabbā te ñāṇadassanāya anuttarāya sambodhāya.	196	
PA_an_4:196.10.3	Seyyathāpi, sāḷha, yodhājīvo bahūni cepi kaṇḍacitrakāni jānāti;	196	
PA_an_4:196.10.4	atha kho so tīhi ṭhānehi rājāraho hoti rājabhoggo, rañño aṅganteva saṅkhaṁ gacchati.	196	
PA_an_4:196.10.5	Katamehi tīhi?	196	
PA_an_4:196.10.6	Dūrepātī ca, akkhaṇavedhī ca, mahato ca kāyassa padāletā.	196	
PA_an_4:196.11.1	Seyyathāpi, sāḷha, yodhājīvo dūrepātī;	196	
PA_an_4:196.11.2	evamevaṁ kho, sāḷha, ariyasāvako sammāsamādhi hoti.	196	
PA_an_4:196.11.3_0	Sammāsamādhi, sāḷha, ariyasāvako yaṁ kiñci rūpaṁ atītānāgatapaccuppannaṁ ajjhattaṁ	196	
PA_an_4:196.11.3_1	vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā sabbaṁ	196	
PA_an_4:196.11.3_2	rūpaṁ ‘netaṁ mama, nesohamasmi, na meso attā’ti evametaṁ yathābhūtaṁ sammappaññāya passati.	196	
PA_an_4:196.11.4	Yā kāci vedanā …	196	
PA_an_4:196.11.5	yā kāci saññā …	196	
PA_an_4:196.11.6	ye keci saṅkhārā …	196	
PA_an_4:196.11.7_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	196	
PA_an_4:196.11.7_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	196	
PA_an_4:196.11.7_2	na meso attā’ti evametaṁ yathābhūtaṁ sammappaññāya passati.	196	
PA_an_4:196.12.1	Seyyathāpi, sāḷha, yodhājīvo akkhaṇavedhī;	196	
PA_an_4:196.12.2	evamevaṁ kho, sāḷha, ariyasāvako sammādiṭṭhi hoti.	196	
PA_an_4:196.12.3	Sammādiṭṭhi, sāḷha, ariyasāvako ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	196	
PA_an_4:196.13.1	Seyyathāpi, sāḷha, yodhājīvo mahato kāyassa padāletā;	196	
PA_an_4:196.13.2	evamevaṁ kho, sāḷha, ariyasāvako sammāvimutti hoti.	196	
PA_an_4:196.13.3	Sammāvimutti, sāḷha, ariyasāvako mahantaṁ avijjākkhandhaṁ padāletī”ti.	196	
PA_an_4:196.13.4	Chaṭṭhaṁ.	196	
PA_an_4:197.0.1	Aṅguttara Nikāya 4.197	197	
PA_an_4:197.0.2	20. Mahāvagga	197	
PA_an_4:197.0.3	Mallikādevīsutta	197	
PA_an_4:197.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	197	
PA_an_4:197.1.2	Atha kho mallikā devī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnā kho mallikā devī bhagavantaṁ etadavoca:	197	
PA_an_4:197.2.1	“Ko nu kho, bhante, hetu ko paccayo, yena midhekacco mātugāmo dubbaṇṇā ca hoti durūpā supāpikā dassanāya;	197	
PA_an_4:197.2.2	daliddā ca hoti appassakā appabhogā appesakkhā ca?	197	
PA_an_4:197.3.1	Ko pana, bhante, hetu ko paccayo, yena midhekacco mātugāmo dubbaṇṇā ca hoti durūpā supāpikā dassanāya;	197	
PA_an_4:197.3.2	aḍḍhā ca hoti mahaddhanā mahābhogā mahesakkhā ca?	197	
PA_an_4:197.4.1	Ko nu kho, bhante, hetu ko paccayo, yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;	197	
PA_an_4:197.4.2	daliddā ca hoti appassakā appabhogā appesakkhā ca?	197	
PA_an_4:197.5.1_0	Ko pana, bhante, hetu ko paccayo, yena midhekacco mātugāmo abhirūpā ca hoti dassanīyā	197	
PA_an_4:197.5.1_1	pāsādikā paramāya vaṇṇapokkharatāya samannāgatā, aḍḍhā ca hoti mahaddhanā mahābhogā mahesakkhā cā”ti?	197	
PA_an_4:197.6.1	“Idha, mallike, ekacco mātugāmo kodhanā hoti upāyāsabahulā.	197	
PA_an_4:197.6.2	Appampi vuttā samānā abhisajjati kuppati byāpajjati patitthīyati, kopañca dosañca appaccayañca pātukaroti.	197	
PA_an_4:197.6.3	Sā na dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	197	
PA_an_4:197.6.4	Issāmanikā kho pana hoti;	197	
PA_an_4:197.6.5	paralābhasakkāragarukāramānanavandanapūjanāsu issati upadussati issaṁ bandhati.	197	
PA_an_4:197.6.6	Sā ce tato cutā itthattaṁ āgacchati, sā yattha yattha paccājāyati dubbaṇṇā ca hoti durūpā supāpikā dassanāya;	197	
PA_an_4:197.6.7	daliddā ca hoti appassakā appabhogā appesakkhā ca.	197	
PA_an_4:197.7.1	Idha pana, mallike, ekacco mātugāmo kodhanā hoti upāyāsabahulā.	197	
PA_an_4:197.7.2	Appampi vuttā samānā abhisajjati kuppati byāpajjati patitthīyati, kopañca dosañca appaccayañca pātukaroti.	197	
PA_an_4:197.7.3	Sā dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	197	
PA_an_4:197.7.4	Anissāmanikā kho pana hoti;	197	
PA_an_4:197.7.5	paralābhasakkāragarukāramānanavandanapūjanāsu na issati na upadussati na issaṁ bandhati.	197	
PA_an_4:197.7.6	Sā ce tato cutā itthattaṁ āgacchati, sā yattha yattha paccājāyati dubbaṇṇā ca hoti durūpā supāpikā dassanāya;	197	
PA_an_4:197.7.7	aḍḍhā ca hoti mahaddhanā mahābhogā mahesakkhā ca.	197	
PA_an_4:197.8.1	Idha pana, mallike, ekacco mātugāmo akkodhanā hoti anupāyāsabahulā.	197	
PA_an_4:197.8.2	Bahumpi vuttā samānā nābhisajjati na kuppati na byāpajjati na patitthīyati, na kopañca dosañca appaccayañca pātukaroti.	197	
PA_an_4:197.8.3	Sā na dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	197	
PA_an_4:197.8.4	Issāmanikā kho pana hoti;	197	
PA_an_4:197.8.5	paralābhasakkāragarukāramānanavandanapūjanāsu issati upadussati issaṁ bandhati.	197	
PA_an_4:197.8.6	Sā ce tato cutā itthattaṁ āgacchati, sā yattha yattha paccājāyati abhirūpā ca hoti dassanīyā pāsādikā paramāya vaṇṇapokkharatāya samannāgatā;	197	
PA_an_4:197.8.7	daliddā ca hoti appassakā appabhogā appesakkhā ca.	197	
PA_an_4:197.9.1	Idha pana, mallike, ekacco mātugāmo akkodhanā hoti anupāyāsabahulā.	197	
PA_an_4:197.9.2	Bahumpi vuttā samānā nābhisajjati na kuppati na byāpajjati na patitthīyati, na kopañca dosañca appaccayañca pātukaroti.	197	
PA_an_4:197.9.3	Sā dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	197	
PA_an_4:197.9.4	Anissāmanikā kho pana hoti;	197	
PA_an_4:197.9.5	paralābhasakkāragarukāramānanavandanapūjanāsu na issati na upadussati na issaṁ bandhati.	197	
PA_an_4:197.9.6	Sā ce tato cutā itthattaṁ āgacchati, sā yattha yattha paccājāyati abhirūpā ca hoti dassanīyā pāsādikā paramāya vaṇṇapokkharatāya samannāgatā;	197	
PA_an_4:197.9.7	aḍḍhā ca hoti mahaddhanā mahābhogā mahesakkhā ca.	197	
PA_an_4:197.10.1	Ayaṁ kho, mallike, hetu ayaṁ paccayo, yena midhekacco mātugāmo dubbaṇṇā ca hoti durūpā supāpikā dassanāya;	197	
PA_an_4:197.10.2	daliddā ca hoti appassakā appabhogā appesakkhā ca.	197	
PA_an_4:197.10.3	Ayaṁ pana, mallike, hetu ayaṁ paccayo, yena midhekacco mātugāmo dubbaṇṇā ca hoti durūpā supāpikā dassanāya;	197	
PA_an_4:197.10.4	aḍḍhā ca hoti mahaddhanā mahābhogā mahesakkhā ca.	197	
PA_an_4:197.10.5	Ayaṁ kho, mallike, hetu ayaṁ paccayo, yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;	197	
PA_an_4:197.10.6	daliddā ca hoti appassakā appabhogā appesakkhā ca.	197	
PA_an_4:197.10.7	Ayaṁ pana, mallike, hetu ayaṁ paccayo, yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;	197	
PA_an_4:197.10.8	aḍḍhā ca hoti mahaddhanā mahābhogā mahesakkhā cā”ti.	197	
PA_an_4:197.11.1	Evaṁ vutte, mallikā devī bhagavantaṁ etadavoca:	197	
PA_an_4:197.11.2	“yā nūnāhaṁ, bhante, aññaṁ jātiṁ kodhanā ahosiṁ upāyāsabahulā,	197	
PA_an_4:197.11.3	appampi vuttā samānā abhisajjiṁ kuppiṁ byāpajjiṁ patitthīyiṁ kopañca dosañca appaccayañca pātvākāsiṁ,	197	
PA_an_4:197.11.4	sāhaṁ, bhante, etarahi dubbaṇṇā durūpā supāpikā dassanāya.	197	
PA_an_4:197.12.1_0	Yā nūnāhaṁ, bhante, aññaṁ jātiṁ dātā ahosiṁ samaṇassa vā brāhmaṇassa vā annaṁ pānaṁ	197	
PA_an_4:197.12.1_1	vatthaṁ yānaṁ mālāgandhavilepanaṁ seyyāvasathapadīpeyyaṁ, sāhaṁ, bhante, etarahi	197	
PA_an_4:197.12.1_2	aḍḍhā mahaddhanā mahābhogā.	197	
PA_an_4:197.13.1	Yā nūnāhaṁ, bhante, aññaṁ jātiṁ anissāmanikā ahosiṁ, paralābhasakkāragarukāramānanavandanapūjanāsu na issiṁ na upadussiṁ na issaṁ bandhiṁ, sāhaṁ, bhante, etarahi mahesakkhā.	197	
PA_an_4:197.13.2	Santi kho pana, bhante, imasmiṁ rājakule khattiyakaññāpi brāhmaṇakaññāpi gahapatikaññāpi, tāsāhaṁ issarādhipaccaṁ kāremi.	197	
PA_an_4:197.13.3	Esāhaṁ, bhante, ajjatagge akkodhanā bhavissāmi anupāyāsabahulā,	197	
PA_an_4:197.13.4	bahumpi vuttā samānā nābhisajjissāmi na kuppissāmi na byāpajjissāmi na patitthīyissāmi, kopañca dosañca appaccayañca na pātukarissāmi;	197	
PA_an_4:197.13.5	dassāmi samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	197	
PA_an_4:197.13.6	Anissāmanikā bhavissāmi, paralābhasakkāragarukāramānanavandanapūjanāsu na ississāmi na upadussissāmi na issaṁ bandhissāmi.	197	
PA_an_4:197.13.7	Abhikkantaṁ, bhante …pe… upāsikaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	197	
PA_an_4:197.13.8	Sattamaṁ.	197	
PA_an_4:198.0.1	Aṅguttara Nikāya 4.198	198	
PA_an_4:198.0.2	20. Mahāvagga	198	
PA_an_4:198.0.3	Attantapasutta	198	
PA_an_4:198.1.1	“Cattārome, bhikkhave, puggalā santo saṁvijjamānā lokasmiṁ.	198	
PA_an_4:198.1.2	Katame cattāro?	198	
PA_an_4:198.1.3	Idha, bhikkhave, ekacco puggalo attantapo hoti attaparitāpanānuyogamanuyutto.	198	
PA_an_4:198.1.4	Idha pana, bhikkhave, ekacco puggalo parantapo hoti paraparitāpanānuyogamanuyutto.	198	
PA_an_4:198.1.5	Idha pana, bhikkhave, ekacco puggalo attantapo ca hoti attaparitāpanānuyogamanuyutto, parantapo ca paraparitāpanānuyogamanuyutto.	198	
PA_an_4:198.1.6	Idha pana, bhikkhave, ekacco puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto.	198	
PA_an_4:198.1.7	So neva attantapo na parantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati.	198	
PA_an_4:198.2.1	Kathañca, bhikkhave, puggalo attantapo hoti attaparitāpanānuyogamanuyutto?	198	
PA_an_4:198.2.2	Idha, bhikkhave, ekacco acelako hoti muttācāro hatthāpalekhano naehibhaddantiko natiṭṭhabhaddantiko nābhihaṭaṁ na uddissakataṁ na nimantanaṁ sādiyati.	198	
PA_an_4:198.2.3_0	So na kumbhimukhā paṭiggaṇhāti, na kaḷopimukhā paṭiggaṇhāti, na eḷakamantaraṁ na	198	
PA_an_4:198.2.3_1	daṇḍamantaraṁ na musalamantaraṁ na dvinnaṁ bhuñjamānānaṁ na gabbhiniyā na pāyamānāya	198	
PA_an_4:198.2.3_2	na purisantaragatāya na saṅkittīsu na yattha sā upaṭṭhito hoti na yattha makkhikā	198	
PA_an_4:198.2.3_3	saṇḍasaṇḍacārinī na macchaṁ na maṁsaṁ na suraṁ na merayaṁ na thusodakaṁ pivati.	198	
PA_an_4:198.2.4	So ekāgāriko vā hoti ekālopiko dvāgāriko vā hoti dvālopiko …pe… sattāgāriko vā hoti sattālopiko;	198	
PA_an_4:198.2.5	ekissāpi dattiyā yāpeti dvīhipi dattīhi yāpeti …pe… sattahipi dattīhi yāpeti;	198	
PA_an_4:198.2.6	ekāhikampi āhāraṁ āhāreti dvāhikampi āhāraṁ āhāreti …pe… sattāhikampi āhāraṁ āhāreti. Iti evarūpaṁ aḍḍhamāsikampi pariyāyabhattabhojanānuyogamanuyutto viharati.	198	
PA_an_4:198.3.1_0	So sākabhakkhopi hoti sāmākabhakkhopi hoti nīvārabhakkhopi hoti daddulabhakkhopi	198	
PA_an_4:198.3.1_1	hoti haṭabhakkhopi hoti kaṇabhakkhopi hoti ācāmabhakkhopi hoti piññākabhakkhopi hoti	198	
PA_an_4:198.3.1_2	tiṇabhakkhopi hoti gomayabhakkhopi hoti; vanamūlaphalāhāropi yāpeti pavattaphalabhojī.	198	
PA_an_4:198.4.1_0	So sāṇānipi dhāreti masāṇānipi dhāreti chavadussānipi dhāreti paṁsukūlānipi dhāreti	198	
PA_an_4:198.4.1_1	tirīṭānipi dhāreti ajinampi dhāreti ajinakkhipampi dhāreti kusacīrampi dhāreti vākacīrampi	198	
PA_an_4:198.4.1_2	dhāreti phalakacīrampi dhāreti kesakambalampi dhāreti vāḷakambalampi dhāreti ulūkapakkhampi dhāreti;	198	
PA_an_4:198.4.2	kesamassulocakopi hoti kesamassulocanānuyogamanuyutto;	198	
PA_an_4:198.4.3	ubbhaṭṭhakopi hoti āsanappaṭikkhitto;	198	
PA_an_4:198.4.4	ukkuṭikopi hoti ukkuṭikappadhānamanuyutto;	198	
PA_an_4:198.4.5	kaṇṭakāpassayikopi hoti kaṇṭakāpassaye seyyaṁ kappeti;	198	
PA_an_4:198.4.6	sāyatatiyakampi udakorohanānuyogamanuyutto viharati.	198	
PA_an_4:198.4.7	Iti evarūpaṁ anekavihitaṁ kāyassa ātāpanaparitāpanānuyogamanuyutto viharati.	198	
PA_an_4:198.4.8	Evaṁ kho, bhikkhave, puggalo attantapo hoti attaparitāpanānuyogamanuyutto.	198	
PA_an_4:198.5.1	Kathañca, bhikkhave, puggalo parantapo hoti paraparitāpanānuyogamanuyutto?	198	
PA_an_4:198.5.2	Idha, bhikkhave, ekacco puggalo orabbhiko hoti sūkariko sākuṇiko māgaviko luddo macchaghātako coro coraghātako goghātako bandhanāgāriko, ye vā panaññepi keci kurūrakammantā.	198	
PA_an_4:198.5.3	Evaṁ kho, bhikkhave, puggalo parantapo hoti paraparitāpanānuyogamanuyutto.	198	
PA_an_4:198.6.1	Kathañca, bhikkhave, puggalo attantapo ca hoti attaparitāpanānuyogamanuyutto parantapo ca paraparitāpanānuyogamanuyutto?	198	
PA_an_4:198.6.2	Idha, bhikkhave, ekacco puggalo rājā vā hoti khattiyo muddhāvasitto, brāhmaṇo vā hoti mahāsālo.	198	
PA_an_4:198.6.3_0	So puratthimena nagarassa navaṁ santhāgāraṁ kārāpetvā kesamassuṁ ohāretvā kharājinaṁ	198	
PA_an_4:198.6.3_1	nivāsetvā sappitelena kāyaṁ abbhañjitvā magavisāṇena piṭṭhiṁ kaṇḍuvamāno navaṁ santhāgāraṁ	198	
PA_an_4:198.6.3_2	pavisati, saddhiṁ mahesiyā brāhmaṇena ca purohitena.	198	
PA_an_4:198.6.4	So tattha anantarahitāya bhūmiyā haritupalittāya seyyaṁ kappeti.	198	
PA_an_4:198.6.5_0	Ekissāya gāviyā sarūpavacchāya yaṁ ekasmiṁ thane khīraṁ hoti tena rājā yāpeti; yaṁ	198	
PA_an_4:198.6.5_1	dutiyasmiṁ thane khīraṁ hoti tena mahesī yāpeti; yaṁ tatiyasmiṁ thane khīraṁ hoti	198	
PA_an_4:198.6.5_2	tena brāhmaṇo purohito yāpeti; yaṁ catutthasmiṁ thane khīraṁ hoti tena aggiṁ juhati;	198	
PA_an_4:198.6.5_3	avasesena vacchako yāpeti.	198	
PA_an_4:198.6.6	So evamāha:	198	
PA_an_4:198.6.7_0	‘ettakā usabhā haññantu yaññatthāya, ettakā vacchatarā haññantu yaññatthāya, ettakā	198	
PA_an_4:198.6.7_1	vacchatariyo haññantu yaññatthāya, ettakā ajā haññantu yaññatthāya, ettakā urabbhā	198	
PA_an_4:198.6.7_2	haññantu yaññatthāya, ettakā assā haññantu yaññatthāya, ettakā rukkhā chijjantu yūpatthāya,	198	
PA_an_4:198.6.7_3	ettakā dabbhā lūyantu barihisatthāyā’ti.	198	
PA_an_4:198.6.8	Yepissa te honti dāsāti vā pessāti vā kammakarāti vā tepi daṇḍatajjitā bhayatajjitā assumukhā rudamānā parikammāni karonti.	198	
PA_an_4:198.6.9	Evaṁ kho, bhikkhave, puggalo attantapo ca hoti attaparitāpanānuyogamanuyutto parantapo ca paraparitāpanānuyogamanuyutto.	198	
PA_an_4:198.7.1	Kathañca, bhikkhave, puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto?	198	
PA_an_4:198.7.2	So anattantapo aparantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati.	198	
PA_an_4:198.7.3	Idha, bhikkhave, tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.	198	
PA_an_4:198.7.4	So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.	198	
PA_an_4:198.7.5	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	198	
PA_an_4:198.7.6	Taṁ dhammaṁ suṇāti gahapati vā gahapatiputto vā aññatarasmiṁ vā kule paccājāto.	198	
PA_an_4:198.7.7	So taṁ dhammaṁ sutvā tathāgate saddhaṁ paṭilabhati.	198	
PA_an_4:198.7.8	So tena saddhāpaṭilābhena samannāgato iti paṭisañcikkhati:	198	
PA_an_4:198.7.9	‘sambādho gharāvāso rajāpatho, abbhokāso pabbajjā;	198	
PA_an_4:198.7.10	nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ;	198	
PA_an_4:198.7.11	yannūnāhaṁ kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyyan’ti.	198	
PA_an_4:198.7.12_0	So aparena samayena appaṁ vā bhogakkhandhaṁ pahāya, mahantaṁ vā bhogakkhandhaṁ pahāya,	198	
PA_an_4:198.7.12_1	appaṁ vā ñātiparivaṭṭaṁ pahāya, mahantaṁ vā ñātiparivaṭṭaṁ pahāya, kesamassuṁ ohāretvā	198	
PA_an_4:198.7.12_2	kāsāyāni vatthāni acchādetvā agārasmā anagāriyaṁ pabbajati.	198	
PA_an_4:198.8.1_0	So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā	198	
PA_an_4:198.8.1_1	paṭivirato hoti nihitadaṇḍo nihitasattho lajjī dayāpanno, sabbapāṇabhūtahitānukampī viharati.	198	
PA_an_4:198.8.2	Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharati.	198	
PA_an_4:198.8.3	Abrahmacariyaṁ pahāya brahmacārī hoti ārācārī virato asaddhammā gāmadhammā.	198	
PA_an_4:198.8.4	Musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa.	198	
PA_an_4:198.8.5_0	Pisuṇaṁ vācaṁ pahāya pisuṇāya vācāya paṭivirato hoti, na ito sutvā amutra akkhātā	198	
PA_an_4:198.8.5_1	imesaṁ bhedāya, na amutra vā sutvā imesaṁ akkhātā amūsaṁ bhedāya; iti bhinnānaṁ vā	198	
PA_an_4:198.8.5_2	sandhātā, sahitānaṁ vā anuppadātā, samaggārāmo samaggarato samagganandī samaggakaraṇiṁ vācaṁ bhāsitā hoti.	198	
PA_an_4:198.8.6	Pharusaṁ vācaṁ pahāya pharusāya vācāya paṭivirato hoti; yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.	198	
PA_an_4:198.8.7_0	Samphappalāpaṁ pahāya samphappalāpā paṭivirato hoti kālavādī bhūtavādī atthavādī	198	
PA_an_4:198.8.7_1	dhammavādī vinayavādī; nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.	198	
PA_an_4:198.9.1	So bījagāmabhūtagāmasamārambhā paṭivirato hoti.	198	
PA_an_4:198.9.2	Ekabhattiko hoti rattūparato virato vikālabhojanā.	198	
PA_an_4:198.9.3	Naccagītavāditavisūkadassanā paṭivirato hoti.	198	
PA_an_4:198.9.4	Mālāgandhavilepanadhāraṇamaṇḍanavibhūsanaṭṭhānā paṭivirato hoti.	198	
PA_an_4:198.9.5	Uccāsayanamahāsayanā paṭivirato hoti.	198	
PA_an_4:198.9.6	Jātarūparajatapaṭiggahaṇā paṭivirato hoti.	198	
PA_an_4:198.9.7	Āmakadhaññapaṭiggahaṇā paṭivirato hoti.	198	
PA_an_4:198.9.8	Āmakamaṁsapaṭiggahaṇā paṭivirato hoti.	198	
PA_an_4:198.9.9	Itthikumārikapaṭiggahaṇā paṭivirato hoti.	198	
PA_an_4:198.9.10	Dāsidāsapaṭiggahaṇā paṭivirato hoti.	198	
PA_an_4:198.9.11	Ajeḷakapaṭiggahaṇā paṭivirato hoti.	198	
PA_an_4:198.9.12	Kukkuṭasūkarapaṭiggahaṇā paṭivirato hoti.	198	
PA_an_4:198.9.13	Hatthigavāssavaḷavapaṭiggahaṇā paṭivirato hoti.	198	
PA_an_4:198.9.14	Khettavatthupaṭiggahaṇā paṭivirato hoti.	198	
PA_an_4:198.9.15	Dūteyyapahiṇagamanānuyogā paṭivirato hoti.	198	
PA_an_4:198.9.16	Kayavikkayā paṭivirato hoti.	198	
PA_an_4:198.9.17	Tulākūṭakaṁsakūṭamānakūṭā paṭivirato hoti.	198	
PA_an_4:198.9.18	Ukkoṭanavañcananikatisāciyogā paṭivirato hoti.	198	
PA_an_4:198.9.19	Chedanavadhabandhanaviparāmosaālopasahasākārā paṭivirato hoti.	198	
PA_an_4:198.10.1	So santuṭṭho hoti kāyaparihārikena cīvarena kucchiparihārikena piṇḍapātena. So yena yeneva pakkamati samādāyeva pakkamati.	198	
PA_an_4:198.10.2	Seyyathāpi nāma pakkhī sakuṇo yena yeneva ḍeti, sapattabhārova ḍeti;	198	
PA_an_4:198.10.3	evamevaṁ bhikkhu santuṭṭho hoti kāyaparihārikena cīvarena kucchiparihārikena piṇḍapātena. So yena yeneva pakkamati, samādāyeva pakkamati.	198	
PA_an_4:198.10.4	So iminā ariyena sīlakkhandhena samannāgato ajjhattaṁ anavajjasukhaṁ paṭisaṁvedeti.	198	
PA_an_4:198.11.1	So cakkhunā rūpaṁ disvā na nimittaggāhī hoti nānubyañjanaggāhī.	198	
PA_an_4:198.11.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	198	
PA_an_4:198.11.2_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ; cakkhundriye saṁvaraṁ āpajjati.	198	
PA_an_4:198.11.3	Sotena saddaṁ sutvā …	198	
PA_an_4:198.11.4	ghānena gandhaṁ ghāyitvā …	198	
PA_an_4:198.11.5	jivhāya rasaṁ sāyitvā …	198	
PA_an_4:198.11.6	kāyena phoṭṭhabbaṁ phusitvā …	198	
PA_an_4:198.11.7	manasā dhammaṁ viññāya na nimittaggāhī hoti nānubyañjanaggāhī.	198	
PA_an_4:198.11.8_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	198	
PA_an_4:198.11.8_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ; manindriye saṁvaraṁ āpajjati.	198	
PA_an_4:198.11.9	So iminā ariyena indriyasaṁvarena samannāgato ajjhattaṁ abyāsekasukhaṁ paṭisaṁvedeti.	198	
PA_an_4:198.12.1_0	So abhikkante paṭikkante sampajānakārī hoti, ālokite vilokite sampajānakārī hoti,	198	
PA_an_4:198.12.1_1	samiñjite pasārite sampajānakārī hoti, saṅghāṭipattacīvaradhāraṇe sampajānakārī hoti,	198	
PA_an_4:198.12.1_2	asite pīte khāyite sāyite sampajānakārī hoti, uccārapassāvakamme sampajānakārī hoti,	198	
PA_an_4:198.12.1_3	gate ṭhite nisinne sutte jāgarite bhāsite tuṇhībhāve sampajānakārī hoti.	198	
PA_an_4:198.13.1_0	So iminā ca ariyena sīlakkhandhena samannāgato, imāya ca ariyāya santuṭṭhiyā samannāgato,	198	
PA_an_4:198.13.1_1	iminā ca ariyena indriyasaṁvarena samannāgato, iminā ca ariyena satisampajaññena samannāgato	198	
PA_an_4:198.13.2	vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanappatthaṁ abbhokāsaṁ palālapuñjaṁ.	198	
PA_an_4:198.13.3	So pacchābhattaṁ piṇḍapātapaṭikkanto nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	198	
PA_an_4:198.13.4	So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti.	198	
PA_an_4:198.13.5	Byāpādapadosaṁ pahāya abyāpannacitto viharati sabbapāṇabhūtahitānukampī, byāpādapadosā cittaṁ parisodheti.	198	
PA_an_4:198.13.6	Thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti.	198	
PA_an_4:198.13.7	Uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti.	198	
PA_an_4:198.13.8	Vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti.	198	
PA_an_4:198.13.9	So ime pañca nīvaraṇe pahāya cetaso upakkilese paññāya dubbalīkaraṇe	198	
PA_an_4:198.13.10	vivicceva kāmehi …pe… catutthaṁ jhānaṁ upasampajja viharati.	198	
PA_an_4:198.14.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya …pe…	198	
PA_an_4:198.14.2	sattānaṁ cutūpapātañāṇāya …pe…	198	
PA_an_4:198.14.3	āsavānaṁ khayañāṇāya cittaṁ abhininnāmeti.	198	
PA_an_4:198.14.4_0	So ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	198	
PA_an_4:198.14.4_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	198	
PA_an_4:198.14.4_2	yathābhūtaṁ pajānāti.	198	
PA_an_4:198.14.5_0	‘Ime āsavā’ti yathābhūtaṁ pajānāti, ‘ayaṁ āsavasamudayo’ti yathābhūtaṁ pajānāti,	198	
PA_an_4:198.14.5_1	‘ayaṁ āsavanirodho’ti yathābhūtaṁ pajānāti, ‘ayaṁ āsavanirodhagāminī paṭipadā’ti	198	
PA_an_4:198.14.5_2	yathābhūtaṁ pajānāti.	198	
PA_an_4:198.15.1	Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati;	198	
PA_an_4:198.15.2	vimuttasmiṁ vimuttamiti ñāṇaṁ hoti.	198	
PA_an_4:198.15.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	198	
PA_an_4:198.15.4	Evaṁ kho, bhikkhave, puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto.	198	
PA_an_4:198.15.5	So na attantapo na parantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati.	198	
PA_an_4:198.15.6	Ime kho, bhikkhave, cattāro puggalā santo saṁvijjamānā lokasmin”ti.	198	
PA_an_4:198.15.7	Aṭṭhamaṁ.	198	
PA_an_4:199.0.1	Aṅguttara Nikāya 4.199	199	
PA_an_4:199.0.2	20. Mahāvagga	199	
PA_an_4:199.0.3	Taṇhāsutta	199	
PA_an_4:199.1.1	Bhagavā etadavoca:	199	
PA_an_4:199.1.2_0	“taṇhaṁ vo, bhikkhave, desessāmi jāliniṁ saritaṁ visaṭaṁ visattikaṁ, yāya ayaṁ loko	199	
PA_an_4:199.1.2_1	uddhasto pariyonaddho tantākulakajāto gulāguṇṭhikajāto muñjapabbajabhūto apāyaṁ duggatiṁ	199	
PA_an_4:199.1.2_2	vinipātaṁ saṁsāraṁ nātivattati.	199	
PA_an_4:199.1.3	Taṁ suṇātha, sādhukaṁ manasi karotha, bhāsissāmī”ti.	199	
PA_an_4:199.1.4	“Evaṁ, bhante”ti kho te bhikkhū bhagavato paccassosuṁ.	199	
PA_an_4:199.1.5	Bhagavā etadavoca:	199	
PA_an_4:199.2.1_0	“Katamā ca sā, bhikkhave, taṇhā jālinī saritā visaṭā visattikā, yāya ayaṁ loko uddhasto	199	
PA_an_4:199.2.1_1	pariyonaddho tantākulakajāto gulāguṇṭhikajāto muñjapabbajabhūto apāyaṁ duggatiṁ vinipātaṁ	199	
PA_an_4:199.2.1_2	saṁsāraṁ nātivattati?	199	
PA_an_4:199.2.2	Aṭṭhārasa kho panimāni, bhikkhave, taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa upādāya.	199	
PA_an_4:199.3.1	Katamāni aṭṭhārasa taṇhāvicaritāni ajjhattikassa upādāya?	199	
PA_an_4:199.3.2_0	Asmīti, bhikkhave, sati itthasmīti hoti, evaṁsmīti hoti, aññathāsmīti hoti, asasmīti	199	
PA_an_4:199.3.2_1	hoti, satasmīti hoti, santi hoti, itthaṁ santi hoti, evaṁ santi hoti, aññathā santi	199	
PA_an_4:199.3.2_2	hoti, apihaṁ santi hoti, apihaṁ itthaṁ santi hoti, apihaṁ evaṁ santi hoti, apihaṁ	199	
PA_an_4:199.3.2_3	aññathā santi hoti, bhavissanti hoti, itthaṁ bhavissanti hoti, evaṁ bhavissanti hoti,	199	
PA_an_4:199.3.2_4	aññathā bhavissanti hoti.	199	
PA_an_4:199.3.3	Imāni aṭṭhārasa taṇhāvicaritāni ajjhattikassa upādāya.	199	
PA_an_4:199.4.1	Katamāni aṭṭhārasa taṇhāvicaritāni bāhirassa upādāya?	199	
PA_an_4:199.4.2_0	Imināsmīti, bhikkhave, sati iminā itthasmīti hoti, iminā evaṁsmīti hoti, iminā aññathāsmīti	199	
PA_an_4:199.4.2_1	hoti, iminā asasmīti hoti, iminā satasmīti hoti, iminā santi hoti, iminā itthaṁ santi	199	
PA_an_4:199.4.2_2	hoti, iminā evaṁ santi hoti, iminā aññathā santi hoti, iminā apihaṁ santi hoti, iminā	199	
PA_an_4:199.4.2_3	apihaṁ itthaṁ santi hoti, iminā apihaṁ evaṁ santi hoti, iminā apihaṁ aññathā santi	199	
PA_an_4:199.4.2_4	hoti, iminā bhavissanti hoti, iminā itthaṁ bhavissanti hoti, iminā evaṁ bhavissanti	199	
PA_an_4:199.4.2_5	hoti, iminā aññathā bhavissanti hoti.	199	
PA_an_4:199.4.3	Imāni aṭṭhārasa taṇhāvicaritāni bāhirassa upādāya.	199	
PA_an_4:199.5.1	Iti aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa upādāya.	199	
PA_an_4:199.5.2	Imāni vuccanti, bhikkhave, chattiṁsa taṇhāvicaritāni.	199	
PA_an_4:199.5.3	Iti evarūpāni atītāni chattiṁsa taṇhāvicaritāni, anāgatāni chattiṁsa taṇhāvicaritāni, paccuppannāni chattiṁsa taṇhāvicaritāni.	199	
PA_an_4:199.5.4	Evaṁ aṭṭhasataṁ taṇhāvicaritaṁ honti.	199	
PA_an_4:199.6.1_0	Ayaṁ kho sā, bhikkhave, taṇhā jālinī saritā visaṭā visattikā, yāya ayaṁ loko uddhasto	199	
PA_an_4:199.6.1_1	pariyonaddho tantākulakajāto guṇāguṇṭhikajāto muñjapabbajabhūto apāyaṁ duggatiṁ vinipātaṁ	199	
PA_an_4:199.6.1_2	saṁsāraṁ nātivattatī”ti.	199	
PA_an_4:199.6.2	Navamaṁ.	199	
PA_an_4:200.0.1	Aṅguttara Nikāya 4.200	200	
PA_an_4:200.0.2	20. Mahāvagga	200	
PA_an_4:200.0.3	Pemasutta	200	
PA_an_4:200.1.1	“Cattārimāni, bhikkhave, pemāni jāyanti.	200	
PA_an_4:200.1.2	Katamāni cattāri?	200	
PA_an_4:200.1.3	Pemā pemaṁ jāyati,	200	
PA_an_4:200.1.4	pemā doso jāyati,	200	
PA_an_4:200.1.5	dosā pemaṁ jāyati,	200	
PA_an_4:200.1.6	dosā doso jāyati.	200	
PA_an_4:200.2.1	Kathañca, bhikkhave, pemā pemaṁ jāyati?	200	
PA_an_4:200.2.2	Idha, bhikkhave, puggalo puggalassa iṭṭho hoti kanto manāpo.	200	
PA_an_4:200.2.3	Taṁ pare iṭṭhena kantena manāpena samudācaranti.	200	
PA_an_4:200.2.4	Tassa evaṁ hoti:	200	
PA_an_4:200.2.5	‘yo kho myāyaṁ puggalo iṭṭho kanto manāpo, taṁ pare iṭṭhena kantena manāpena samudācarantī’ti.	200	
PA_an_4:200.2.6	So tesu pemaṁ janeti.	200	
PA_an_4:200.2.7	Evaṁ kho, bhikkhave, pemā pemaṁ jāyati.	200	
PA_an_4:200.3.1	Kathañca, bhikkhave, pemā doso jāyati?	200	
PA_an_4:200.3.2	Idha, bhikkhave, puggalo puggalassa iṭṭho hoti kanto manāpo.	200	
PA_an_4:200.3.3	Taṁ pare aniṭṭhena akantena amanāpena samudācaranti.	200	
PA_an_4:200.3.4	Tassa evaṁ hoti:	200	
PA_an_4:200.3.5	‘yo kho myāyaṁ puggalo iṭṭho kanto manāpo, taṁ pare aniṭṭhena akantena amanāpena samudācarantī’ti.	200	
PA_an_4:200.3.6	So tesu dosaṁ janeti.	200	
PA_an_4:200.3.7	Evaṁ kho, bhikkhave, pemā doso jāyati.	200	
PA_an_4:200.4.1	Kathañca, bhikkhave, dosā pemaṁ jāyati?	200	
PA_an_4:200.4.2	Idha, bhikkhave, puggalo puggalassa aniṭṭho hoti akanto amanāpo.	200	
PA_an_4:200.4.3	Taṁ pare aniṭṭhena akantena amanāpena samudācaranti.	200	
PA_an_4:200.4.4	Tassa evaṁ hoti:	200	
PA_an_4:200.4.5	‘yo kho myāyaṁ puggalo aniṭṭho akanto amanāpo, taṁ pare aniṭṭhena akantena amanāpena samudācarantī’ti.	200	
PA_an_4:200.4.6	So tesu pemaṁ janeti.	200	
PA_an_4:200.4.7	Evaṁ kho, bhikkhave, dosā pemaṁ jāyati.	200	
PA_an_4:200.5.1	Kathañca, bhikkhave, dosā doso jāyati?	200	
PA_an_4:200.5.2	Idha, bhikkhave, puggalo puggalassa aniṭṭho hoti akanto amanāpo.	200	
PA_an_4:200.5.3	Taṁ pare iṭṭhena kantena manāpena samudācaranti.	200	
PA_an_4:200.5.4	Tassa evaṁ hoti:	200	
PA_an_4:200.5.5	‘yo kho myāyaṁ puggalo aniṭṭho akanto amanāpo, taṁ pare iṭṭhena kantena manāpena samudācarantī’ti.	200	
PA_an_4:200.5.6	So tesu dosaṁ janeti.	200	
PA_an_4:200.5.7	Evaṁ kho, bhikkhave, dosā doso jāyati.	200	
PA_an_4:200.5.8	Imāni kho, bhikkhave, cattāri pemāni jāyanti.	200	
PA_an_4:200.6.1	Yasmiṁ, bhikkhave, samaye bhikkhu vivicceva kāmehi …pe… paṭhamaṁ jhānaṁ upasampajja viharati,	200	
PA_an_4:200.6.2_0	yampissa pemā pemaṁ jāyati tampissa tasmiṁ samaye na hoti, yopissa pemā doso jāyati	200	
PA_an_4:200.6.2_1	sopissa tasmiṁ samaye na hoti, yampissa dosā pemaṁ jāyati tampissa tasmiṁ samaye	200	
PA_an_4:200.6.2_2	na hoti, yopissa dosā doso jāyati sopissa tasmiṁ samaye na hoti.	200	
PA_an_4:200.7.1	Yasmiṁ, bhikkhave, samaye bhikkhu vitakkavicārānaṁ vūpasamā …pe… dutiyaṁ jhānaṁ …pe… tatiyaṁ jhānaṁ …pe… catutthaṁ jhānaṁ upasampajja viharati,	200	
PA_an_4:200.7.2_0	yampissa pemā pemaṁ jāyati tampissa tasmiṁ samaye na hoti, yopissa pemā doso jāyati	200	
PA_an_4:200.7.2_1	sopissa tasmiṁ samaye na hoti, yampissa dosā pemaṁ jāyati tampissa tasmiṁ samaye	200	
PA_an_4:200.7.2_2	na hoti, yopissa dosā doso jāyati sopissa tasmiṁ samaye na hoti.	200	
PA_an_4:200.8.1_0	Yasmiṁ, bhikkhave, samaye bhikkhu āsavānaṁ khayā anāsavaṁ cetovimuttiṁ paññāvimuttiṁ	200	
PA_an_4:200.8.1_1	diṭṭheva dhamme sayaṁ abhiññā sacchikatvā upasampajja viharati, yampissa pemā pemaṁ	200	
PA_an_4:200.8.1_2	jāyati tampissa pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ	200	
PA_an_4:200.8.1_3	anuppādadhammaṁ, yopissa pemā doso jāyati sopissa pahīno hoti ucchinnamūlo tālāvatthukato	200	
PA_an_4:200.8.1_4	anabhāvaṅkato āyatiṁ anuppādadhammo,	200	
PA_an_4:200.8.2_0	yampissa dosā pemaṁ jāyati tampissa pahīnaṁ hoti ucchinnamūlaṁ tālāvatthukataṁ anabhāvaṅkataṁ	200	
PA_an_4:200.8.2_1	āyatiṁ anuppādadhammaṁ, yopissa dosā doso jāyati sopissa pahīno hoti ucchinnamūlo	200	
PA_an_4:200.8.2_2	tālāvatthukato anabhāvaṅkato āyatiṁ anuppādadhammo.	200	
PA_an_4:200.8.3	Ayaṁ vuccati, bhikkhave, bhikkhu neva usseneti na paṭiseneti na dhūpāyati na pajjalati na sampajjhāyati.	200	
PA_an_4:200.9.1	Kathañca, bhikkhave, bhikkhu usseneti?	200	
PA_an_4:200.9.2	Idha, bhikkhave, bhikkhu rūpaṁ attato samanupassati, rūpavantaṁ vā attānaṁ, attani vā rūpaṁ, rūpasmiṁ vā attānaṁ;	200	
PA_an_4:200.9.3	vedanaṁ attato samanupassati, vedanāvantaṁ vā attānaṁ, attani vā vedanaṁ, vedanāya vā attānaṁ;	200	
PA_an_4:200.9.4	saññaṁ attato samanupassati, saññāvantaṁ vā attānaṁ, attani vā saññaṁ, saññāya vā attānaṁ;	200	
PA_an_4:200.9.5	saṅkhāre attato samanupassati, saṅkhāravantaṁ vā attānaṁ, attani vā saṅkhāre, saṅkhāresu vā attānaṁ;	200	
PA_an_4:200.9.6	viññāṇaṁ attato samanupassati, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ.	200	
PA_an_4:200.9.7	Evaṁ kho, bhikkhave, bhikkhu usseneti.	200	
PA_an_4:200.10.1	Kathañca, bhikkhave, bhikkhu na usseneti?	200	
PA_an_4:200.10.2	Idha, bhikkhave, bhikkhu na rūpaṁ attato samanupassati, na rūpavantaṁ vā attānaṁ, na attani vā rūpaṁ, na rūpasmiṁ vā attānaṁ;	200	
PA_an_4:200.10.3	na vedanaṁ attato samanupassati, na vedanāvantaṁ vā attānaṁ, na attani vā vedanaṁ, na vedanāya vā attānaṁ;	200	
PA_an_4:200.10.4	na saññaṁ attato samanupassati, na saññāvantaṁ vā attānaṁ, na attani vā saññaṁ, na saññāya vā attānaṁ;	200	
PA_an_4:200.10.5	na saṅkhāre attato samanupassati, na saṅkhāravantaṁ vā attānaṁ, na attani vā saṅkhāre, na saṅkhāresu vā attānaṁ;	200	
PA_an_4:200.10.6	na viññāṇaṁ attato samanupassati, na viññāṇavantaṁ vā attānaṁ, na attani vā viññāṇaṁ, na viññāṇasmiṁ vā attānaṁ.	200	
PA_an_4:200.10.7	Evaṁ kho, bhikkhave, bhikkhu na usseneti.	200	
PA_an_4:200.11.1	Kathañca, bhikkhave, bhikkhu paṭiseneti?	200	
PA_an_4:200.11.2	Idha, bhikkhave, bhikkhu akkosantaṁ paccakkosati, rosantaṁ paṭirosati, bhaṇḍantaṁ paṭibhaṇḍati.	200	
PA_an_4:200.11.3	Evaṁ kho, bhikkhave, bhikkhu paṭiseneti.	200	
PA_an_4:200.12.1	Kathañca, bhikkhave, bhikkhu na paṭiseneti?	200	
PA_an_4:200.12.2	Idha, bhikkhave, bhikkhu akkosantaṁ na paccakkosati, rosantaṁ na paṭirosati, bhaṇḍantaṁ na paṭibhaṇḍati.	200	
PA_an_4:200.12.3	Evaṁ kho, bhikkhave, bhikkhu na paṭiseneti.	200	
PA_an_4:200.13.1	Kathañca, bhikkhave, bhikkhu dhūpāyati?	200	
PA_an_4:200.13.2_0	Asmīti, bhikkhave, sati itthasmīti hoti, evaṁsmīti hoti, aññathāsmīti hoti, asasmīti	200	
PA_an_4:200.13.2_1	hoti, satasmīti hoti, santi hoti, itthaṁ santi hoti, evaṁ santi hoti, aññathā santi	200	
PA_an_4:200.13.2_2	hoti, apihaṁ santi hoti, apihaṁ itthaṁ santi hoti, apihaṁ evaṁ santi hoti, apihaṁ	200	
PA_an_4:200.13.2_3	aññathā santi hoti, bhavissanti hoti, itthaṁ bhavissanti hoti, evaṁ bhavissanti hoti,	200	
PA_an_4:200.13.2_4	aññathā bhavissanti hoti.	200	
PA_an_4:200.13.3	Evaṁ kho, bhikkhave, bhikkhu dhūpāyati.	200	
PA_an_4:200.14.1	Kathañca, bhikkhave, bhikkhu na dhūpāyati?	200	
PA_an_4:200.14.2_0	Asmīti, bhikkhave, asati itthasmīti na hoti, evaṁsmīti na hoti, aññathāsmīti na hoti,	200	
PA_an_4:200.14.2_1	asasmīti na hoti, satasmīti na hoti, santi na hoti, itthaṁ santi na hoti, evaṁ santi	200	
PA_an_4:200.14.2_2	na hoti, aññathā santi na hoti, apihaṁ santi na hoti, apihaṁ itthaṁ santi na hoti,	200	
PA_an_4:200.14.2_3	apihaṁ evaṁ santi na hoti, apihaṁ aññathā santi na hoti, bhavissanti na hoti, itthaṁ	200	
PA_an_4:200.14.2_4	bhavissanti na hoti, evaṁ bhavissanti na hoti, aññathā bhavissanti na hoti.	200	
PA_an_4:200.14.3	Evaṁ kho, bhikkhave, bhikkhu na dhūpāyati.	200	
PA_an_4:200.15.1	Kathañca, bhikkhave, bhikkhu pajjalati?	200	
PA_an_4:200.15.2_0	Iminā asmīti, bhikkhave, sati iminā itthasmīti hoti, iminā evaṁsmīti hoti, iminā	200	
PA_an_4:200.15.2_1	aññathāsmīti hoti, iminā asasmīti hoti, iminā satasmīti hoti, iminā santi hoti, iminā	200	
PA_an_4:200.15.2_2	itthaṁ santi hoti, iminā evaṁ santi hoti, iminā aññathā santi hoti, iminā apihaṁ	200	
PA_an_4:200.15.2_3	santi hoti, iminā apihaṁ itthaṁ santi hoti, iminā apihaṁ evaṁ santi hoti, iminā apihaṁ	200	
PA_an_4:200.15.2_4	aññathā santi hoti, iminā bhavissanti hoti, iminā itthaṁ bhavissanti hoti, iminā	200	
PA_an_4:200.15.2_5	evaṁ bhavissanti hoti, iminā aññathā bhavissanti hoti.	200	
PA_an_4:200.15.3	Evaṁ kho, bhikkhave, bhikkhu pajjalati.	200	
PA_an_4:200.16.1	Kathañca, bhikkhave, bhikkhu na pajjalati?	200	
PA_an_4:200.16.2_0	Iminā asmīti, bhikkhave, asati iminā itthasmīti na hoti, iminā evaṁsmīti na hoti,	200	
PA_an_4:200.16.2_1	iminā aññathāsmīti na hoti, iminā asasmīti na hoti, iminā satasmīti na hoti, iminā	200	
PA_an_4:200.16.2_2	santi na hoti, iminā itthaṁ santi na hoti, iminā evaṁ santi na hoti, iminā aññathā	200	
PA_an_4:200.16.2_3	santi na hoti, iminā apihaṁ santi na hoti, iminā apihaṁ itthaṁ santi na hoti, iminā	200	
PA_an_4:200.16.2_4	apihaṁ evaṁ santi na hoti, iminā apihaṁ aññathā santi na hoti, iminā bhavissanti	200	
PA_an_4:200.16.2_5	na hoti, iminā itthaṁ bhavissanti na hoti, iminā evaṁ bhavissanti na hoti, iminā	200	
PA_an_4:200.16.2_6	aññathā bhavissanti na hoti.	200	
PA_an_4:200.16.3	Evaṁ kho, bhikkhave, bhikkhu na pajjalati.	200	
PA_an_4:200.17.1	Kathañca, bhikkhave, bhikkhu sampajjhāyati?	200	
PA_an_4:200.17.2	Idha, bhikkhave, bhikkhuno asmimāno pahīno na hoti ucchinnamūlo tālāvatthukato anabhāvaṅkato āyatiṁ anuppādadhammo.	200	
PA_an_4:200.17.3	Evaṁ kho, bhikkhave, bhikkhu sampajjhāyati.	200	
PA_an_4:200.18.1	Kathañca, bhikkhave, bhikkhu na sampajjhāyati?	200	
PA_an_4:200.18.2	Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	200	
PA_an_4:200.18.3	Evaṁ kho, bhikkhave, bhikkhu na sampajjhāyatī”ti.	200	
PA_an_4:200.18.4	Dasamaṁ.	200	
PA_an_4:200.18.5	Mahāvaggo pañcamo.	200	
PA_an_4:200.19.0	Tassuddānaṁ	200	
PA_an_4:200.19.1	Sotānugataṁ ṭhānaṁ,	200	
PA_an_4:200.19.2	Bhaddiya sāmugiya vappa sāḷhā ca;	200	
PA_an_4:200.19.3	Mallika attantāpo,	200	
PA_an_4:200.19.4	Taṇhā pemena ca dasā teti.	200	
PA_an_4:200.19.5	Catuttho mahāpaṇṇāsako samatto.	200	
PA_an_4:201.0.1	Aṅguttara Nikāya 4.201	201	
PA_an_4:201.0.2	21. Sappurisavagga	201	
PA_an_4:201.0.3	Sikkhāpadasutta	201	
PA_an_4:201.1.1	“Asappurisañca vo, bhikkhave, desessāmi, asappurisena asappurisatarañca;	201	
PA_an_4:201.1.2	sappurisañca, sappurisena sappurisatarañca.	201	
PA_an_4:201.1.3	Taṁ suṇātha, sādhukaṁ manasi karotha, bhāsissāmī”ti.	201	
PA_an_4:201.1.4	“Evaṁ, bhante”ti kho te bhikkhū bhagavato paccassosuṁ.	201	
PA_an_4:201.1.5	Bhagavā etadavoca:	201	
PA_an_4:201.2.1	“Katamo ca, bhikkhave, asappuriso?	201	
PA_an_4:201.2.2	Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, surāmerayamajjapamādaṭṭhāyī hoti.	201	
PA_an_4:201.2.3	Ayaṁ vuccati, bhikkhave, asappuriso.	201	
PA_an_4:201.3.1	Katamo ca, bhikkhave, asappurisena asappurisataro?	201	
PA_an_4:201.3.2	Idha, bhikkhave, ekacco attanā ca pāṇātipātī hoti, parañca pāṇātipāte samādapeti;	201	
PA_an_4:201.3.3	attanā ca adinnādāyī hoti, parañca adinnādāne samādapeti;	201	
PA_an_4:201.3.4	attanā ca kāmesumicchācārī hoti, parañca kāmesumicchācāre samādapeti;	201	
PA_an_4:201.3.5	attanā ca musāvādī hoti, parañca musāvāde samādapeti;	201	
PA_an_4:201.3.6	attanā ca surāmerayamajjapamādaṭṭhāyī hoti, parañca surāmerayamajjapamādaṭṭhāne samādapeti.	201	
PA_an_4:201.3.7	Ayaṁ vuccati, bhikkhave, asappurisena asappurisataro.	201	
PA_an_4:201.4.1	Katamo ca, bhikkhave, sappuriso?	201	
PA_an_4:201.4.2_0	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā	201	
PA_an_4:201.4.2_1	paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	201	
PA_an_4:201.4.3	Ayaṁ vuccati, bhikkhave, sappuriso.	201	
PA_an_4:201.5.1	Katamo ca, bhikkhave, sappurisena sappurisataro?	201	
PA_an_4:201.5.2	Idha, bhikkhave, ekacco attanā ca pāṇātipātā paṭivirato hoti, parañca pāṇātipātā veramaṇiyā samādapeti;	201	
PA_an_4:201.5.3	attanā ca adinnādānā paṭivirato hoti, parañca adinnādānā veramaṇiyā samādapeti;	201	
PA_an_4:201.5.4	attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti;	201	
PA_an_4:201.5.5	attanā ca musāvādā paṭivirato hoti, parañca musāvādā veramaṇiyā samādapeti;	201	
PA_an_4:201.5.6	attanā ca surāmerayamajjapamādaṭṭhānā paṭivirato hoti, parañca surāmerayamajjapamādaṭṭhānā veramaṇiyā samādapeti.	201	
PA_an_4:201.5.7	Ayaṁ vuccati, bhikkhave, sappurisena sappurisataro”ti.	201	
PA_an_4:201.5.8	Paṭhamaṁ.	201	
PA_an_4:202.0.1	Aṅguttara Nikāya 4.202	202	
PA_an_4:202.0.2	21. Sappurisavagga	202	
PA_an_4:202.0.3	Assaddhasutta	202	
PA_an_4:202.1.1	“Asappurisañca vo, bhikkhave, desessāmi, asappurisena asappurisatarañca;	202	
PA_an_4:202.1.2	sappurisañca, sappurisena sappurisatarañca. Taṁ suṇātha …pe….	202	
PA_an_4:202.2.1	“Katamo ca, bhikkhave, asappuriso?	202	
PA_an_4:202.2.2	Idha, bhikkhave, ekacco assaddho hoti, ahiriko hoti, anottappī hoti, appassuto hoti, kusīto hoti, muṭṭhassati hoti, duppañño hoti.	202	
PA_an_4:202.2.3	Ayaṁ vuccati, bhikkhave, asappuriso.	202	
PA_an_4:202.3.1	Katamo ca, bhikkhave, asappurisena asappurisataro?	202	
PA_an_4:202.3.2	Idha, bhikkhave, ekacco attanā ca assaddho hoti, parañca assaddhiye samādapeti;	202	
PA_an_4:202.3.3	attanā ca ahiriko hoti, parañca ahirikatāya samādapeti;	202	
PA_an_4:202.3.4	attanā ca anottappī hoti, parañca anottappe samādapeti;	202	
PA_an_4:202.3.5	attanā ca appassuto hoti, parañca appassute samādapeti;	202	
PA_an_4:202.3.6	attanā ca kusīto hoti, parañca kosajje samādapeti;	202	
PA_an_4:202.3.7	attanā ca muṭṭhassati hoti, parañca muṭṭhassacce samādapeti;	202	
PA_an_4:202.3.8	attanā ca duppañño hoti, parañca duppaññatāya samādapeti.	202	
PA_an_4:202.3.9	Ayaṁ vuccati, bhikkhave, asappurisena asappurisataro.	202	
PA_an_4:202.4.1	Katamo ca, bhikkhave, sappuriso?	202	
PA_an_4:202.4.2	Idha, bhikkhave, ekacco saddho hoti, hirimā hoti, ottappī hoti, bahussuto hoti, āraddhavīriyo hoti, satimā hoti, paññavā hoti.	202	
PA_an_4:202.4.3	Ayaṁ vuccati, bhikkhave, sappuriso.	202	
PA_an_4:202.5.1	Katamo ca, bhikkhave, sappurisena sappurisataro?	202	
PA_an_4:202.5.2	Idha, bhikkhave, ekacco attanā ca saddhāsampanno hoti, parañca saddhāsampadāya samādapeti;	202	
PA_an_4:202.5.3	attanā ca hirimā hoti, parañca hirimatāya samādapeti;	202	
PA_an_4:202.5.4	attanā ca ottappī hoti, parañca ottappe samādapeti;	202	
PA_an_4:202.5.5	attanā ca bahussuto hoti, parañca bāhusacce samādapeti;	202	
PA_an_4:202.5.6	attanā ca āraddhavīriyo hoti, parañca vīriyārambhe samādapeti;	202	
PA_an_4:202.5.7	attanā ca upaṭṭhitassati hoti, parañca satiupaṭṭhāne samādapeti;	202	
PA_an_4:202.5.8	attanā ca paññāsampanno hoti, parañca paññāsampadāya samādapeti.	202	
PA_an_4:202.5.9	Ayaṁ vuccati, bhikkhave, sappurisena sappurisataro”ti.	202	
PA_an_4:202.5.10	Dutiyaṁ.	202	
PA_an_4:203.0.1	Aṅguttara Nikāya 4.203	203	
PA_an_4:203.0.2	21. Sappurisavagga	203	
PA_an_4:203.0.3	Sattakammasutta	203	
PA_an_4:203.1.1	“Asappurisañca vo, bhikkhave, desessāmi, asappurisena asappurisatarañca;	203	
PA_an_4:203.1.2	sappurisañca, sappurisena sappurisatarañca. Taṁ suṇātha …pe….	203	
PA_an_4:203.2.1	“Katamo ca, bhikkhave, asappuriso?	203	
PA_an_4:203.2.2	Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti.	203	
PA_an_4:203.2.3	Ayaṁ vuccati, bhikkhave, asappuriso.	203	
PA_an_4:203.3.1	Katamo ca, bhikkhave, asappurisena asappurisataro?	203	
PA_an_4:203.3.2	Idha, bhikkhave, ekacco attanā ca pāṇātipātī hoti, parañca pāṇātipāte samādapeti;	203	
PA_an_4:203.3.3	attanā ca adinnādāyī hoti, parañca adinnādāne samādapeti;	203	
PA_an_4:203.3.4	attanā ca kāmesumicchācārī hoti, parañca kāmesumicchācāre samādapeti;	203	
PA_an_4:203.3.5	attanā ca musāvādī hoti, parañca musāvāde samādapeti;	203	
PA_an_4:203.3.6	attanā ca pisuṇavāco hoti, parañca pisuṇāya vācāya samādapeti;	203	
PA_an_4:203.3.7	attanā ca pharusavāco hoti, parañca pharusāya vācāya samādapeti;	203	
PA_an_4:203.3.8	attanā ca samphappalāpī hoti, parañca samphappalāpe samādapeti.	203	
PA_an_4:203.3.9	Ayaṁ vuccati, bhikkhave, asappurisena asappurisataro.	203	
PA_an_4:203.4.1	Katamo ca, bhikkhave, sappuriso?	203	
PA_an_4:203.4.2_0	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā	203	
PA_an_4:203.4.2_1	paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya	203	
PA_an_4:203.4.2_2	vācāya paṭivirato, hoti, samphappalāpā paṭivirato hoti.	203	
PA_an_4:203.4.3	Ayaṁ vuccati, bhikkhave, sappuriso.	203	
PA_an_4:203.5.1	Katamo ca, bhikkhave, sappurisena sappurisataro?	203	
PA_an_4:203.5.2	Idha, bhikkhave, ekacco attanā ca pāṇātipātā paṭivirato hoti, parañca pāṇātipātā veramaṇiyā samādapeti;	203	
PA_an_4:203.5.3	attanā ca adinnādānā paṭivirato hoti, parañca adinnādānā veramaṇiyā samādapeti;	203	
PA_an_4:203.5.4	attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti;	203	
PA_an_4:203.5.5	attanā ca musāvādā paṭivirato hoti, parañca musāvādā veramaṇiyā samādapeti;	203	
PA_an_4:203.5.6	attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti;	203	
PA_an_4:203.5.7	attanā ca pharusāya vācāya paṭivirato hoti, parañca pharusāya vācāya veramaṇiyā samādapeti;	203	
PA_an_4:203.5.8	attanā ca samphappalāpā paṭivirato hoti, parañca samphappalāpā veramaṇiyā samādapeti.	203	
PA_an_4:203.5.9	Ayaṁ vuccati, bhikkhave, sappurisena sappurisataro”ti.	203	
PA_an_4:203.5.10	Tatiyaṁ.	203	
PA_an_4:204.0.1	Aṅguttara Nikāya 4.204	204	
PA_an_4:204.0.2	21. Sappurisavagga	204	
PA_an_4:204.0.3	Dasakammasutta	204	
PA_an_4:204.1.1	“Asappurisañca vo, bhikkhave, desessāmi, asappurisena asappurisatarañca;	204	
PA_an_4:204.1.2	sappurisañca, sappurisena sappurisatarañca. Taṁ suṇātha …pe….	204	
PA_an_4:204.2.1	“Katamo ca, bhikkhave, asappuriso?	204	
PA_an_4:204.2.2_0	Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti,	204	
PA_an_4:204.2.2_1	musāvādī hoti, pisuṇavāco hoti, pharusavāco hoti, samphappalāpī hoti, abhijjhālu	204	
PA_an_4:204.2.2_2	hoti, byāpannacitto hoti, micchādiṭṭhiko hoti.	204	
PA_an_4:204.2.3	Ayaṁ vuccati, bhikkhave, asappuriso.	204	
PA_an_4:204.3.1	Katamo ca, bhikkhave, asappurisena asappurisataro?	204	
PA_an_4:204.3.2	Idha, bhikkhave, ekacco attanā ca pāṇātipātī hoti, parañca pāṇātipāte samādapeti …pe… attanā ca abhijjhālu hoti, parañca abhijjhāya samādapeti;	204	
PA_an_4:204.3.3	attanā ca byāpannacitto hoti, parañca byāpāde samādapeti, attanā ca micchādiṭṭhiko hoti, parañca micchādiṭṭhiyā samādapeti.	204	
PA_an_4:204.3.4	Ayaṁ vuccati, bhikkhave, asappurisena asappurisataro.	204	
PA_an_4:204.4.1	Katamo ca, bhikkhave, sappuriso?	204	
PA_an_4:204.4.2	Idha, bhikkhave, ekacco pāṇātipātā paṭivirato hoti …pe… anabhijjhālu hoti, abyāpannacitto hoti, sammādiṭṭhiko hoti.	204	
PA_an_4:204.4.3	Ayaṁ vuccati, bhikkhave, sappuriso.	204	
PA_an_4:204.5.1	Katamo ca, bhikkhave, sappurisena sappurisataro?	204	
PA_an_4:204.5.2	Idha, bhikkhave, ekacco attanā ca pāṇātipātā paṭivirato hoti, parañca pāṇātipātā veramaṇiyā samādapeti …pe… attanā ca anabhijjhālu hoti, parañca anabhijjhāya samādapeti;	204	
PA_an_4:204.5.3	attanā ca abyāpannacitto hoti, parañca abyāpāde samādapeti;	204	
PA_an_4:204.5.4	attanā ca sammādiṭṭhiko hoti, parañca sammādiṭṭhiyā samādapeti.	204	
PA_an_4:204.5.5	Ayaṁ vuccati, bhikkhave, sappurisena sappurisataro”ti.	204	
PA_an_4:204.5.6	Catutthaṁ.	204	
PA_an_4:205.0.1	Aṅguttara Nikāya 4.205	205	
PA_an_4:205.0.2	21. Sappurisavagga	205	
PA_an_4:205.0.3	Aṭṭhaṅgikasutta	205	
PA_an_4:205.1.1	“Asappurisañca vo, bhikkhave, desessāmi, asappurisena asappurisatarañca;	205	
PA_an_4:205.1.2	sappurisañca, sappurisena sappurisatarañca. Taṁ suṇātha …pe….	205	
PA_an_4:205.2.1	“Katamo ca, bhikkhave, asappuriso?	205	
PA_an_4:205.2.2	Idha, bhikkhave, ekacco micchādiṭṭhiko hoti, micchāsaṅkappo hoti, micchāvāco hoti, micchākammanto hoti, micchāājīvo hoti, micchāvāyāmo hoti, micchāsati hoti, micchāsamādhi hoti.	205	
PA_an_4:205.2.3	Ayaṁ vuccati, bhikkhave, asappuriso.	205	
PA_an_4:205.3.1	Katamo ca, bhikkhave, asappurisena asappurisataro?	205	
PA_an_4:205.3.2	Idha bhikkhave, ekacco attanā ca micchādiṭṭhiko hoti, parañca micchādiṭṭhiyā samādapeti;	205	
PA_an_4:205.3.3	attanā ca micchāsaṅkappo hoti, parañca micchāsaṅkappe samādapeti;	205	
PA_an_4:205.3.4	attanā ca micchāvāco hoti, parañca micchāvācāya samādapeti;	205	
PA_an_4:205.3.5	attanā ca micchākammanto hoti, parañca micchākammante samādapeti;	205	
PA_an_4:205.3.6	attanā ca micchāājīvo hoti, parañca micchāājīve samādapeti;	205	
PA_an_4:205.3.7	attanā ca micchāvāyāmo hoti, parañca micchāvāyāme samādapeti;	205	
PA_an_4:205.3.8	attanā ca micchāsati hoti, parañca micchāsatiyā samādapeti;	205	
PA_an_4:205.3.9	attanā ca micchāsamādhi hoti, parañca micchāsamādhimhi samādapeti.	205	
PA_an_4:205.3.10	Ayaṁ vuccati, bhikkhave, asappurisena asappurisataro.	205	
PA_an_4:205.4.1	Katamo ca, bhikkhave, sappuriso?	205	
PA_an_4:205.4.2	Idha, bhikkhave, ekacco sammādiṭṭhiko hoti, sammāsaṅkappo hoti, sammāvāco hoti, sammākammanto hoti, sammāājīvo hoti, sammāvāyāmo hoti, sammāsati hoti, sammāsamādhi hoti.	205	
PA_an_4:205.4.3	Ayaṁ vuccati, bhikkhave, sappuriso.	205	
PA_an_4:205.5.1	Katamo ca, bhikkhave, sappurisena sappurisataro?	205	
PA_an_4:205.5.2	Idha, bhikkhave, ekacco attanā ca sammādiṭṭhiko hoti, parañca sammādiṭṭhiyā samādapeti;	205	
PA_an_4:205.5.3	attanā ca sammāsaṅkappo hoti, parañca sammāsaṅkappe samādapeti;	205	
PA_an_4:205.5.4	attanā ca sammāvāco hoti, parañca sammāvācāya samādapeti;	205	
PA_an_4:205.5.5	attanā ca sammākammanto hoti, parañca sammākammante samādapeti;	205	
PA_an_4:205.5.6	attanā ca sammāājīvo hoti, parañca sammāājīve samādapeti;	205	
PA_an_4:205.5.7	attanā ca sammāvāyāmo hoti, parañca sammāvāyāme samādapeti;	205	
PA_an_4:205.5.8	attanā ca sammāsati hoti, parañca sammāsatiyā samādapeti;	205	
PA_an_4:205.5.9	attanā ca sammāsamādhi hoti, parañca sammāsamādhimhi samādapeti.	205	
PA_an_4:205.5.10	Ayaṁ vuccati, bhikkhave, sappurisena sappurisataro”ti.	205	
PA_an_4:205.5.11	Pañcamaṁ.	205	
PA_an_4:206.0.1	Aṅguttara Nikāya 4.206	206	
PA_an_4:206.0.2	21. Sappurisavagga	206	
PA_an_4:206.0.3	Dasamaggasutta	206	
PA_an_4:206.1.1	“Asappurisañca vo, bhikkhave, desessāmi, asappurisena asappurisatarañca;	206	
PA_an_4:206.1.2	sappurisañca, sappurisena sappurisatarañca. Taṁ suṇātha …pe….	206	
PA_an_4:206.2.1	“Katamo ca, bhikkhave, asappuriso?	206	
PA_an_4:206.2.2	Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti.	206	
PA_an_4:206.2.3	Ayaṁ vuccati, bhikkhave, asappuriso.	206	
PA_an_4:206.3.1	Katamo ca, bhikkhave, asappurisena asappurisataro?	206	
PA_an_4:206.3.2	Idha, bhikkhave, ekacco attanā ca micchādiṭṭhiko hoti, parañca micchādiṭṭhiyā samādapeti …pe… attanā ca micchāñāṇī hoti, parañca micchāñāṇe samādapeti;	206	
PA_an_4:206.3.3	attanā ca micchāvimutti hoti, parañca micchāvimuttiyā samādapeti.	206	
PA_an_4:206.3.4	Ayaṁ vuccati, bhikkhave, asappurisena asappurisataro.	206	
PA_an_4:206.4.1	Katamo ca, bhikkhave, sappuriso?	206	
PA_an_4:206.4.2	Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti.	206	
PA_an_4:206.4.3	Ayaṁ vuccati, bhikkhave, sappuriso.	206	
PA_an_4:206.5.1	Katamo ca, bhikkhave, sappurisena sappurisataro?	206	
PA_an_4:206.5.2	Idha, bhikkhave, ekacco attanā ca sammādiṭṭhiko hoti, parañca sammādiṭṭhiyā samādapeti …pe… attanā ca sammāñāṇī hoti, parañca sammāñāṇe samādapeti;	206	
PA_an_4:206.5.3	attanā ca sammāvimutti hoti, parañca sammāvimuttiyā samādapeti.	206	
PA_an_4:206.5.4	Ayaṁ vuccati, bhikkhave, sappurisena sappurisataro”ti.	206	
PA_an_4:206.5.5	Chaṭṭhaṁ.	206	
PA_an_4:207.0.1	Aṅguttara Nikāya 4.207	207	
PA_an_4:207.0.2	21. Sappurisavagga	207	
PA_an_4:207.0.3	Paṭhamapāpadhammasutta	207	
PA_an_4:207.1.1	“Pāpañca vo, bhikkhave, desessāmi, pāpena pāpatarañca;	207	
PA_an_4:207.1.2	kalyāṇañca, kalyāṇena kalyāṇatarañca. Taṁ suṇātha …pe….	207	
PA_an_4:207.2.1	Katamo ca, bhikkhave, pāpo?	207	
PA_an_4:207.2.2	Idha, bhikkhave, ekacco pāṇātipātī hoti …pe… micchādiṭṭhiko hoti.	207	
PA_an_4:207.2.3	Ayaṁ vuccati, bhikkhave, pāpo.	207	
PA_an_4:207.3.1	Katamo ca, bhikkhave, pāpena pāpataro?	207	
PA_an_4:207.3.2	Idha, bhikkhave, ekacco attanā ca pāṇātipātī hoti, parañca pāṇātipāte samādapeti …pe… attanā ca micchādiṭṭhiko hoti, parañca micchādiṭṭhiyā samādapeti.	207	
PA_an_4:207.3.3	Ayaṁ vuccati, bhikkhave, pāpena pāpataro.	207	
PA_an_4:207.4.1	Katamo ca, bhikkhave, kalyāṇo?	207	
PA_an_4:207.4.2	Idha, bhikkhave, ekacco pāṇātipātā paṭivirato hoti …pe… sammādiṭṭhiko hoti.	207	
PA_an_4:207.4.3	Ayaṁ vuccati, bhikkhave, kalyāṇo.	207	
PA_an_4:207.5.1	“Katamo ca, bhikkhave, kalyāṇena kalyāṇataro?	207	
PA_an_4:207.5.2	Idha, bhikkhave, ekacco attanā ca pāṇātipātā paṭivirato hoti, parañca pāṇātipātā veramaṇiyā samādapeti …pe… attanā ca sammādiṭṭhiko hoti, parañca sammādiṭṭhiyā samādapeti.	207	
PA_an_4:207.5.3	Ayaṁ vuccati, bhikkhave, kalyāṇena kalyāṇataro”ti.	207	
PA_an_4:207.5.4	Sattamaṁ.	207	
PA_an_4:208.0.1	Aṅguttara Nikāya 4.208	208	
PA_an_4:208.0.2	21. Sappurisavagga	208	
PA_an_4:208.0.3	Dutiyapāpadhammasutta	208	
PA_an_4:208.1.1	“Pāpañca vo, bhikkhave, desessāmi, pāpena pāpatarañca;	208	
PA_an_4:208.1.2	kalyāṇañca, kalyāṇena kalyāṇatarañca.	208	
PA_an_4:208.1.3	Taṁ suṇātha …pe…	208	
PA_an_4:208.2.1	“Katamo ca, bhikkhave, pāpo?	208	
PA_an_4:208.2.2	Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti.	208	
PA_an_4:208.2.3	Ayaṁ vuccati, bhikkhave, pāpo.	208	
PA_an_4:208.3.1	Katamo ca, bhikkhave, pāpena pāpataro?	208	
PA_an_4:208.3.2	Idha, bhikkhave, ekacco attanā ca micchādiṭṭhiko hoti, parañca micchādiṭṭhiyā samādapeti …pe… attanā ca micchāñāṇī hoti, parañca micchāñāṇe samādapeti;	208	
PA_an_4:208.3.3	attanā ca micchāvimutti hoti, parañca micchāvimuttiyā samādapeti.	208	
PA_an_4:208.3.4	Ayaṁ vuccati, bhikkhave, pāpena pāpataro.	208	
PA_an_4:208.4.1	Katamo ca, bhikkhave, kalyāṇo?	208	
PA_an_4:208.4.2	Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti.	208	
PA_an_4:208.4.3	Ayaṁ vuccati, bhikkhave, kalyāṇo.	208	
PA_an_4:208.5.1	Katamo ca, bhikkhave, kalyāṇena kalyāṇataro?	208	
PA_an_4:208.5.2	Idha, bhikkhave, ekacco attanā ca sammādiṭṭhiko hoti, parañca sammādiṭṭhiyā samādapeti …pe… attanā ca sammāñāṇī hoti, parañca sammāñāṇe samādapeti;	208	
PA_an_4:208.5.3	attanā ca sammāvimutti hoti, parañca sammāvimuttiyā samādapeti.	208	
PA_an_4:208.5.4	Ayaṁ vuccati, bhikkhave, kalyāṇena kalyāṇataro”ti.	208	
PA_an_4:208.5.5	Aṭṭhamaṁ.	208	
PA_an_4:209.0.1	Aṅguttara Nikāya 4.209	209	
PA_an_4:209.0.2	21. Sappurisavagga	209	
PA_an_4:209.0.3	Tatiyapāpadhammasutta	209	
PA_an_4:209.1.1	“Pāpadhammañca vo, bhikkhave, desessāmi, pāpadhammena pāpadhammatarañca;	209	
PA_an_4:209.1.2	kalyāṇadhammañca, kalyāṇadhammena kalyāṇadhammatarañca. Taṁ suṇātha …pe….	209	
PA_an_4:209.2.1	“Katamo ca, bhikkhave, pāpadhammo?	209	
PA_an_4:209.2.2	Idha, bhikkhave, ekacco pāṇātipātī hoti …pe… micchādiṭṭhiko hoti.	209	
PA_an_4:209.2.3	Ayaṁ vuccati, bhikkhave, pāpadhammo.	209	
PA_an_4:209.3.1	Katamo ca, bhikkhave, pāpadhammena pāpadhammataro?	209	
PA_an_4:209.3.2	Idha bhikkhave, ekacco attanā ca pāṇātipātī hoti, parañca pāṇātipāte samādapeti …pe… attanā ca micchādiṭṭhiko hoti, parañca micchādiṭṭhiyā samādapeti.	209	
PA_an_4:209.3.3	Ayaṁ vuccati, bhikkhave, pāpadhammena pāpadhammataro.	209	
PA_an_4:209.4.1	Katamo ca, bhikkhave, kalyāṇadhammo?	209	
PA_an_4:209.4.2	Idha, bhikkhave, ekacco pāṇātipātā paṭivirato hoti …pe… sammādiṭṭhiko hoti.	209	
PA_an_4:209.4.3	Ayaṁ vuccati, bhikkhave, kalyāṇadhammo.	209	
PA_an_4:209.5.1	Katamo ca, bhikkhave, kalyāṇadhammena kalyāṇadhammataro?	209	
PA_an_4:209.5.2	Idha, bhikkhave, ekacco attanā ca pāṇātipātā paṭivirato hoti, parañca pāṇātipātā veramaṇiyā samādapeti …pe… attanā ca sammādiṭṭhiko hoti, parañca sammādiṭṭhiyā samādapeti.	209	
PA_an_4:209.5.3	Ayaṁ vuccati, bhikkhave, kalyāṇadhammena kalyāṇadhammataro”ti.	209	
PA_an_4:209.5.4	Navamaṁ.	209	
PA_an_4:210.0.1	Aṅguttara Nikāya 4.210	210	
PA_an_4:210.0.2	21. Sappurisavagga	210	
PA_an_4:210.0.3	Catutthapāpadhammasutta	210	
PA_an_4:210.1.1	“Pāpadhammañca vo, bhikkhave, desessāmi, pāpadhammena pāpadhammatarañca;	210	
PA_an_4:210.1.2	kalyāṇadhammañca, kalyāṇadhammena kalyāṇadhammatarañca. Taṁ suṇātha …pe….	210	
PA_an_4:210.2.1	“Katamo ca, bhikkhave, pāpadhammo?	210	
PA_an_4:210.2.2	Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti.	210	
PA_an_4:210.2.3	Ayaṁ vuccati, bhikkhave, pāpadhammo.	210	
PA_an_4:210.3.1	Katamo ca, bhikkhave, pāpadhammena pāpadhammataro?	210	
PA_an_4:210.3.2	Idha, bhikkhave, ekacco attanā ca micchādiṭṭhiko hoti, parañca micchādiṭṭhiyā samādapeti …pe… attanā ca micchāñāṇī hoti, parañca micchāñāṇe samādapeti;	210	
PA_an_4:210.3.3	attanā ca micchāvimutti hoti, parañca micchāvimuttiyā samādapeti.	210	
PA_an_4:210.3.4	Ayaṁ vuccati, bhikkhave, pāpadhammena pāpadhammataro.	210	
PA_an_4:210.4.1	Katamo ca, bhikkhave, kalyāṇadhammo?	210	
PA_an_4:210.4.2	Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti.	210	
PA_an_4:210.4.3	Ayaṁ vuccati, bhikkhave, kalyāṇadhammo.	210	
PA_an_4:210.5.1	Katamo ca, bhikkhave, kalyāṇadhammena kalyāṇadhammataro?	210	
PA_an_4:210.5.2	Idha, bhikkhave, ekacco attanā ca sammādiṭṭhiko hoti, parañca sammādiṭṭhiyā samādapeti …pe… attanā ca sammāñāṇī hoti, parañca sammāñāṇe samādapeti;	210	
PA_an_4:210.5.3	attanā ca sammāvimutti hoti, parañca sammāvimuttiyā samādapeti.	210	
PA_an_4:210.5.4	Ayaṁ vuccati, bhikkhave, kalyāṇadhammena kalyāṇadhammataro”ti.	210	
PA_an_4:210.5.5	Dasamaṁ.	210	
PA_an_4:210.5.6	Sappurisavaggo paṭhamo.	210	
PA_an_4:210.6.0	Tassuddānaṁ	210	
PA_an_4:210.6.1	Sikkhāpadañca assaddhaṁ,	210	
PA_an_4:210.6.2	Sattakammaṁ atho ca dasakammaṁ;	210	
PA_an_4:210.6.3	Aṭṭhaṅgikañca dasamaggaṁ,	210	
PA_an_4:210.6.4	Dve pāpadhammā apare dveti.	210	
PA_an_4:211.0.1	Aṅguttara Nikāya 4.211	211	
PA_an_4:211.0.2	22. Parisāvagga	211	
PA_an_4:211.0.3	Parisāsutta	211	
PA_an_4:211.1.1	“Cattārome, bhikkhave, parisadūsanā.	211	
PA_an_4:211.1.2	Katame cattāro?	211	
PA_an_4:211.1.3	Bhikkhu, bhikkhave, dussīlo pāpadhammo parisadūsano;	211	
PA_an_4:211.1.4	bhikkhunī, bhikkhave, dussīlā pāpadhammā parisadūsanā;	211	
PA_an_4:211.1.5	upāsako, bhikkhave, dussīlo pāpadhammo parisadūsano;	211	
PA_an_4:211.1.6	upāsikā, bhikkhave, dussīlā pāpadhammā parisadūsanā.	211	
PA_an_4:211.1.7	Ime kho, bhikkhave, cattāro parisadūsanā.	211	
PA_an_4:211.2.1	Cattārome, bhikkhave, parisasobhanā.	211	
PA_an_4:211.2.2	Katame cattāro?	211	
PA_an_4:211.2.3	Bhikkhu, bhikkhave, sīlavā kalyāṇadhammo parisasobhano;	211	
PA_an_4:211.2.4	bhikkhunī, bhikkhave, sīlavatī kalyāṇadhammā parisasobhanā;	211	
PA_an_4:211.2.5	upāsako, bhikkhave, sīlavā kalyāṇadhammo parisasobhano;	211	
PA_an_4:211.2.6	upāsikā, bhikkhave, sīlavatī kalyāṇadhammā parisasobhanā.	211	
PA_an_4:211.2.7	Ime kho, bhikkhave, cattāro parisasobhanā”ti.	211	
PA_an_4:211.2.8	Paṭhamaṁ.	211	
PA_an_4:212.0.1	Aṅguttara Nikāya 4.212	212	
PA_an_4:212.0.2	22. Parisāvagga	212	
PA_an_4:212.0.3	Diṭṭhisutta	212	
PA_an_4:212.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	212	
PA_an_4:212.1.2	Katamehi catūhi?	212	
PA_an_4:212.1.3	Kāyaduccaritena, vacīduccaritena, manoduccaritena, micchādiṭṭhiyā—	212	
PA_an_4:212.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	212	
PA_an_4:212.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	212	
PA_an_4:212.2.2	Katamehi catūhi?	212	
PA_an_4:212.2.3	Kāyasucaritena, vacīsucaritena, manosucaritena, sammādiṭṭhiyā—	212	
PA_an_4:212.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	212	
PA_an_4:212.2.5	Dutiyaṁ.	212	
PA_an_4:213.0.1	Aṅguttara Nikāya 4.213	213	
PA_an_4:213.0.2	22. Parisāvagga	213	
PA_an_4:213.0.3	Akataññutāsutta	213	
PA_an_4:213.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	213	
PA_an_4:213.1.2	Katamehi catūhi?	213	
PA_an_4:213.1.3	Kāyaduccaritena, vacīduccaritena, manoduccaritena, akataññutā akataveditā—	213	
PA_an_4:213.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	213	
PA_an_4:213.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	213	
PA_an_4:213.2.2	Katamehi catūhi?	213	
PA_an_4:213.2.3	Kāyasucaritena, vacīsucaritena, manosucaritena, kataññutā kataveditā—	213	
PA_an_4:213.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	213	
PA_an_4:213.2.5	Tatiyaṁ.	213	
PA_an_4:214.0.1	Aṅguttara Nikāya 4.214	214	
PA_an_4:214.0.2	22. Parisāvagga	214	
PA_an_4:214.0.3	Pāṇātipātīsutta	214	
PA_an_4:214.1.1_0	…pe… Pāṇātipātī hoti, adinnādāyī hoti, kāmesumicchācārī hoti, musāvādī hoti …pe…	214	
PA_an_4:214.1.1_1	pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato	214	
PA_an_4:214.1.1_2	hoti, musāvādā paṭivirato hoti.	214	
PA_an_4:214.1.2	Catutthaṁ.	214	
PA_an_4:215.0.1	Aṅguttara Nikāya 4.215	215	
PA_an_4:215.0.2	22. Parisāvagga	215	
PA_an_4:215.0.3	Paṭhamamaggasutta	215	
PA_an_4:215.1.1	…pe… Micchādiṭṭhiko hoti, micchāsaṅkappo hoti, micchāvāco hoti, micchākammanto hoti …pe… sammādiṭṭhiko hoti, sammāsaṅkappo hoti, sammāvāco hoti, sammākammanto hoti.	215	
PA_an_4:215.1.2	Pañcamaṁ.	215	
PA_an_4:216.0.1	Aṅguttara Nikāya 4.216	216	
PA_an_4:216.0.2	22. Parisāvagga	216	
PA_an_4:216.0.3	Dutiyamaggasutta	216	
PA_an_4:216.1.1	…pe… Micchāājīvo hoti, micchāvāyāmo hoti, micchāsati hoti, micchāsamādhi hoti …pe… sammāājīvo hoti, sammāvāyāmo hoti, sammāsati hoti, sammāsamādhi hoti.	216	
PA_an_4:216.1.2	Chaṭṭhaṁ.	216	
PA_an_4:217.0.1	Aṅguttara Nikāya 4.217	217	
PA_an_4:217.0.2	22. Parisāvagga	217	
PA_an_4:217.0.3	Paṭhamavohārapathasutta	217	
PA_an_4:217.1.1_0	…pe… Adiṭṭhe diṭṭhavādī hoti, asute sutavādī hoti, amute mutavādī hoti, aviññāte	217	
PA_an_4:217.1.1_1	viññātavādī hoti …pe… adiṭṭhe adiṭṭhavādī hoti, asute asutavādī hoti, amute amutavādī	217	
PA_an_4:217.1.1_2	hoti, aviññāte aviññātavādī hoti.	217	
PA_an_4:217.1.2	Sattamaṁ.	217	
PA_an_4:218.0.1	Aṅguttara Nikāya 4.218	218	
PA_an_4:218.0.2	22. Parisāvagga	218	
PA_an_4:218.0.3	Dutiyavohārapathasutta	218	
PA_an_4:218.1.1_0	…pe… Diṭṭhe adiṭṭhavādī hoti, sute asutavādī hoti, mute amutavādī hoti, viññāte aviññātavādī	218	
PA_an_4:218.1.1_1	hoti …pe… diṭṭhe diṭṭhavādī hoti, sute sutavādī hoti, mute mutavādī hoti, viññāte viññātavādī hoti.	218	
PA_an_4:218.1.2	Aṭṭhamaṁ.	218	
PA_an_4:219.0.1	Aṅguttara Nikāya 4.219	219	
PA_an_4:219.0.2	22. Parisāvagga	219	
PA_an_4:219.0.3	Ahirikasutta	219	
PA_an_4:219.1.1	…pe… Assaddho hoti, dussīlo hoti, ahiriko hoti, anottappī hoti …pe… saddho hoti, sīlavā hoti, hirimā hoti, ottappī hoti.	219	
PA_an_4:219.1.2	Navamaṁ.	219	
PA_an_4:220.0.1	Aṅguttara Nikāya 4.220	220	
PA_an_4:220.0.2	22. Parisāvagga	220	
PA_an_4:220.0.3	Dussīlasutta	220	
PA_an_4:220.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	220	
PA_an_4:220.1.2	Katamehi catūhi?	220	
PA_an_4:220.1.3	Assaddho hoti, dussīlo hoti, kusīto hoti, duppañño hoti—	220	
PA_an_4:220.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	220	
PA_an_4:220.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	220	
PA_an_4:220.2.2	Katamehi catūhi?	220	
PA_an_4:220.2.3	Saddho hoti, sīlavā hoti, āraddhavīriyo hoti, paññavā hoti—	220	
PA_an_4:220.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	220	
PA_an_4:220.2.5	Dasamaṁ.	220	
PA_an_4:220.2.6	Parisasobhaṇavaggo dutiyo.	220	
PA_an_4:220.3.0	Tassuddānaṁ	220	
PA_an_4:220.3.1	Parisā diṭṭhi akataññutā,	220	
PA_an_4:220.3.2	Pāṇātipātāpi dve maggā;	220	
PA_an_4:220.3.3	Dve vohārapathā vuttā,	220	
PA_an_4:220.3.4	Ahirikaṁ duppaññena cāti.	220	
PA_an_4:221.0.1	Aṅguttara Nikāya 4.221	221	
PA_an_4:221.0.2	23. Duccaritavagga	221	
PA_an_4:221.0.3	Duccaritasutta	221	
PA_an_4:221.1.1	“Cattārimāni, bhikkhave, vacīduccaritāni.	221	
PA_an_4:221.1.2	Katamāni cattāri?	221	
PA_an_4:221.1.3	Musāvādo, pisuṇā vācā, pharusā vācā, samphappalāpo—	221	
PA_an_4:221.1.4	Imāni kho, bhikkhave, cattāri vacīduccaritāni.	221	
PA_an_4:221.1.5	Cattārimāni, bhikkhave, vacīsucaritāni.	221	
PA_an_4:221.1.6	Katamāni cattāri?	221	
PA_an_4:221.1.7	Saccavācā, apisuṇā vācā, saṇhā vācā, mantavācā—	221	
PA_an_4:221.1.8	Imāni kho, bhikkhave, cattāri vacīsucaritānī”ti.	221	
PA_an_4:221.1.9	Paṭhamaṁ.	221	
PA_an_4:222.0.1	Aṅguttara Nikāya 4.222	222	
PA_an_4:222.0.2	23. Duccaritavagga	222	
PA_an_4:222.0.3	Diṭṭhisutta	222	
PA_an_4:222.1.1	“Catūhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo viññūnaṁ; bahuñca apuññaṁ pasavati.	222	
PA_an_4:222.1.2	Katamehi catūhi?	222	
PA_an_4:222.1.3	Kāyaduccaritena, vacīduccaritena, manoduccaritena, micchādiṭṭhiyā—	222	
PA_an_4:222.1.4	imehi kho, bhikkhave, catūhi dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavati.	222	
PA_an_4:222.2.1	Catūhi, bhikkhave, dhammehi samannāgato paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo viññūnaṁ, bahuñca puññaṁ pasavati.	222	
PA_an_4:222.2.2	Katamehi catūhi?	222	
PA_an_4:222.2.3	Kāyasucaritena, vacīsucaritena, manosucaritena, sammādiṭṭhiyā—	222	
PA_an_4:222.2.4_0	imehi kho, bhikkhave, catūhi dhammehi samannāgato paṇḍito viyatto sappuriso akkhataṁ	222	
PA_an_4:222.2.4_1	anupahataṁ attānaṁ pariharati, anavajjo ca hoti ananuvajjo viññūnaṁ; bahuñca puññaṁ pasavatī”ti.	222	
PA_an_4:222.2.5	Dutiyaṁ.	222	
PA_an_4:223.0.1	Aṅguttara Nikāya 4.223	223	
PA_an_4:223.0.2	23. Duccaritavagga	223	
PA_an_4:223.0.3	Akataññutāsutta	223	
PA_an_4:223.1.1	“Catūhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavati.	223	
PA_an_4:223.1.2	Katamehi catūhi?	223	
PA_an_4:223.1.3	Kāyaduccaritena, vacīduccaritena, manoduccaritena, akataññutā akataveditā—	223	
PA_an_4:223.1.4	imehi …pe… kāyasucaritena, vacīsucaritena, manosucaritena kataññutākataveditā …pe….	223	
PA_an_4:223.1.5	Tatiyaṁ.	223	
PA_an_4:224.0.1	Aṅguttara Nikāya 4.224	224	
PA_an_4:224.0.2	23. Duccaritavagga	224	
PA_an_4:224.0.3	Pāṇātipātīsutta	224	
PA_an_4:224.1.1_0	…pe… Pāṇātipātī hoti, adinnādāyī hoti, kāmesumicchācārī hoti, musāvādī hoti …pe…	224	
PA_an_4:224.1.1_1	pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato	224	
PA_an_4:224.1.1_2	hoti, musāvādā paṭivirato hoti …pe….	224	
PA_an_4:224.1.2	Catutthaṁ.	224	
PA_an_4:225.0.1	Aṅguttara Nikāya 4.225	225	
PA_an_4:225.0.2	23. Duccaritavagga	225	
PA_an_4:225.0.3	Paṭhamamaggasutta	225	
PA_an_4:225.1.1	…pe… Micchādiṭṭhiko hoti, micchāsaṅkappo hoti, micchāvāco hoti, micchākammanto hoti …pe… sammādiṭṭhiko hoti, sammāsaṅkappo hoti, sammāvāco hoti, sammākammanto hoti …pe….	225	
PA_an_4:225.1.2	Pañcamaṁ.	225	
PA_an_4:226.0.1	Aṅguttara Nikāya 4.226	226	
PA_an_4:226.0.2	23. Duccaritavagga	226	
PA_an_4:226.0.3	Dutiyamaggasutta	226	
PA_an_4:226.1.1	…pe… Micchāājīvo hoti, micchāvāyāmo hoti, micchāsati hoti, micchāsamādhi hoti …pe… sammāājīvo hoti, sammāvāyāmo hoti, sammāsati hoti, sammāsamādhi hoti …pe….	226	
PA_an_4:226.1.2	Chaṭṭhaṁ.	226	
PA_an_4:227.0.1	Aṅguttara Nikāya 4.227	227	
PA_an_4:227.0.2	23. Duccaritavagga	227	
PA_an_4:227.0.3	Paṭhamavohārapathasutta	227	
PA_an_4:227.1.1_0	…pe… Adiṭṭhe diṭṭhavādī hoti, asute sutavādī hoti, amute mutavādī hoti, aviññāte	227	
PA_an_4:227.1.1_1	viññātavādī hoti …pe… adiṭṭhe adiṭṭhavādī hoti, asute asutavādī hoti, amute amutavādī	227	
PA_an_4:227.1.1_2	hoti, aviññāte aviññātavādī hoti …pe….	227	
PA_an_4:227.1.2	Sattamaṁ.	227	
PA_an_4:228.0.1	Aṅguttara Nikāya 4.228	228	
PA_an_4:228.0.2	23. Duccaritavagga	228	
PA_an_4:228.0.3	Dutiyavohārapathasutta	228	
PA_an_4:228.1.1_0	…pe… Diṭṭhe adiṭṭhavādī hoti, sute asutavādī hoti, mute amutavādī hoti, viññāte aviññātavādī	228	
PA_an_4:228.1.1_1	hoti …pe… diṭṭhe diṭṭhavādī hoti, sute sutavādī hoti, mute mutavādī hoti, viññāte	228	
PA_an_4:228.1.1_2	viññātavādī hoti …pe….	228	
PA_an_4:228.1.2	Aṭṭhamaṁ.	228	
PA_an_4:229.0.1	Aṅguttara Nikāya 4.229	229	
PA_an_4:229.0.2	23. Duccaritavagga	229	
PA_an_4:229.0.3	Ahirikasutta	229	
PA_an_4:229.1.1	…pe… Assaddho hoti, dussīlo hoti, ahiriko hoti, anottappī hoti …pe… saddho hoti, sīlavā hoti, hirimā hoti, ottappī hoti …pe….	229	
PA_an_4:229.1.2	Navamaṁ.	229	
PA_an_4:230.0.1	Aṅguttara Nikāya 4.230	230	
PA_an_4:230.0.2	23. Duccaritavagga	230	
PA_an_4:230.0.3	Duppaññasutta	230	
PA_an_4:230.1.1	…pe… Assaddho hoti, dussīlo hoti, kusīto hoti, duppañño hoti …pe… saddho hoti, sīlavā hoti, āraddhavīriyo hoti, paññavā hoti—	230	
PA_an_4:230.1.2_0	imehi kho, bhikkhave, catūhi dhammehi samannāgato paṇḍito viyatto sappuriso akkhataṁ	230	
PA_an_4:230.1.2_1	anupahataṁ attānaṁ pariharati, anavajjo ca hoti ananuvajjo viññūnaṁ, bahuñca puññaṁ pasavatī”ti.	230	
PA_an_4:230.1.3	Dasamaṁ.	230	
PA_an_4:231.0.1	Aṅguttara Nikāya 4.231	231	
PA_an_4:231.0.2	23. Duccaritavagga	231	
PA_an_4:231.0.3	Kavisutta	231	
PA_an_4:231.1.1	“Cattārome, bhikkhave, kavī.	231	
PA_an_4:231.1.2	Katame cattāro?	231	
PA_an_4:231.1.3	Cintākavi, sutakavi, atthakavi, paṭibhānakavi—	231	
PA_an_4:231.1.4	Ime kho, bhikkhave, cattāro kavī”ti.	231	
PA_an_4:231.1.5	Ekādasamaṁ.	231	
PA_an_4:231.1.6	Duccaritavaggo tatiyo.	231	
PA_an_4:231.2.0	Tassuddānaṁ	231	
PA_an_4:231.2.1	Duccaritaṁ diṭṭhi akataññū ca,	231	
PA_an_4:231.2.2	Pāṇātipātāpi dve maggā;	231	
PA_an_4:231.2.3	Dve vohārapathā vuttā,	231	
PA_an_4:231.2.4	Ahirikaṁ duppaññakavinā cāti.	231	
PA_an_4:232.0.1	Aṅguttara Nikāya 4.232	232	
PA_an_4:232.0.2	24. Kammavagga	232	
PA_an_4:232.0.3	Saṅkhittasutta	232	
PA_an_4:232.1.1	“Cattārimāni, bhikkhave, kammāni mayā sayaṁ abhiññā sacchikatvā paveditāni.	232	
PA_an_4:232.1.2	Katamāni cattāri?	232	
PA_an_4:232.1.3	Atthi, bhikkhave, kammaṁ kaṇhaṁ kaṇhavipākaṁ;	232	
PA_an_4:232.1.4	atthi, bhikkhave, kammaṁ sukkaṁ sukkavipākaṁ;	232	
PA_an_4:232.1.5	atthi, bhikkhave, kammaṁ kaṇhasukkaṁ kaṇhasukkavipākaṁ;	232	
PA_an_4:232.1.6	atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	232	
PA_an_4:232.1.7	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	232	
PA_an_4:232.1.8	Paṭhamaṁ.	232	
PA_an_4:233.0.1	Aṅguttara Nikāya 4.233	233	
PA_an_4:233.0.2	24. Kammavagga	233	
PA_an_4:233.0.3	Vitthārasutta	233	
PA_an_4:233.1.1	“Cattārimāni, bhikkhave, kammāni mayā sayaṁ abhiññā sacchikatvā paveditāni.	233	
PA_an_4:233.1.2	Katamāni cattāri?	233	
PA_an_4:233.1.3	Atthi, bhikkhave, kammaṁ kaṇhaṁ kaṇhavipākaṁ;	233	
PA_an_4:233.1.4	atthi, bhikkhave, kammaṁ sukkaṁ sukkavipākaṁ;	233	
PA_an_4:233.1.5	atthi, bhikkhave, kammaṁ kaṇhasukkaṁ kaṇhasukkavipākaṁ;	233	
PA_an_4:233.1.6	atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	233	
PA_an_4:233.2.1	Katamañca, bhikkhave, kammaṁ kaṇhaṁ kaṇhavipākaṁ?	233	
PA_an_4:233.2.2	Idha, bhikkhave, ekacco sabyābajjhaṁ kāyasaṅkhāraṁ abhisaṅkharoti, sabyābajjhaṁ vacīsaṅkhāraṁ abhisaṅkharoti, sabyābajjhaṁ manosaṅkhāraṁ abhisaṅkharoti.	233	
PA_an_4:233.2.3	So sabyābajjhaṁ kāyasaṅkhāraṁ abhisaṅkharitvā, sabyābajjhaṁ vacīsaṅkhāraṁ abhisaṅkharitvā, sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.	233	
PA_an_4:233.2.4	Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti.	233	
PA_an_4:233.2.5	So sabyābajjhehi phassehi phuṭṭho samāno sabyābajjhaṁ vedanaṁ vediyati ekantadukkhaṁ, seyyathāpi sattā nerayikā.	233	
PA_an_4:233.2.6	Idaṁ vuccati, bhikkhave, kammaṁ kaṇhaṁ kaṇhavipākaṁ.	233	
PA_an_4:233.3.1	Katamañca, bhikkhave, kammaṁ sukkaṁ sukkavipākaṁ?	233	
PA_an_4:233.3.2	Idha, bhikkhave, ekacco abyābajjhaṁ kāyasaṅkhāraṁ abhisaṅkharoti, abyābajjhaṁ vacīsaṅkhāraṁ abhisaṅkharoti, abyābajjhaṁ manosaṅkhāraṁ abhisaṅkharoti.	233	
PA_an_4:233.3.3	So abyābajjhaṁ kāyasaṅkhāraṁ abhisaṅkharitvā, abyābajjhaṁ vacīsaṅkhāraṁ abhisaṅkharitvā, abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.	233	
PA_an_4:233.3.4	Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti.	233	
PA_an_4:233.3.5	So abyābajjhehi phassehi phuṭṭho samāno abyābajjhaṁ vedanaṁ vediyati ekantasukhaṁ, seyyathāpi devā subhakiṇhā.	233	
PA_an_4:233.3.6	Idaṁ vuccati, bhikkhave, kammaṁ sukkaṁ sukkavipākaṁ.	233	
PA_an_4:233.4.1	Katamañca, bhikkhave, kammaṁ kaṇhasukkaṁ kaṇhasukkavipākaṁ?	233	
PA_an_4:233.4.2_0	Idha, bhikkhave, ekacco sabyābajjhampi abyābajjhampi kāyasaṅkhāraṁ abhisaṅkharoti,	233	
PA_an_4:233.4.2_1	sabyābajjhampi abyābajjhampi vacīsaṅkhāraṁ abhisaṅkharoti, sabyābajjhampi abyābajjhampi	233	
PA_an_4:233.4.2_2	manosaṅkhāraṁ abhisaṅkharoti.	233	
PA_an_4:233.4.3_0	So sabyābajjhampi abyābajjhampi kāyasaṅkhāraṁ abhisaṅkharitvā, sabyābajjhampi abyābajjhampi	233	
PA_an_4:233.4.3_1	vacīsaṅkhāraṁ abhisaṅkharitvā, sabyābajjhampi abyābajjhampi manosaṅkhāraṁ abhisaṅkharitvā	233	
PA_an_4:233.4.3_2	sabyābajjhampi abyābajjhampi lokaṁ upapajjati.	233	
PA_an_4:233.4.4	Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti.	233	
PA_an_4:233.4.5	So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vediyati vokiṇṇasukhadukkhaṁ, seyyathāpi manussā ekacce ca devā ekacce ca vinipātikā.	233	
PA_an_4:233.4.6	Idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ.	233	
PA_an_4:233.5.1	Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	233	
PA_an_4:233.5.2_0	Tatra, bhikkhave, yamidaṁ kammaṁ kaṇhaṁ kaṇhavipākaṁ tassa pahānāya yā cetanā, yamidaṁ	233	
PA_an_4:233.5.2_1	kammaṁ sukkaṁ sukkavipākaṁ tassa pahānāya yā cetanā, yamidaṁ kammaṁ kaṇhasukkaṁ kaṇhasukkavipākaṁ	233	
PA_an_4:233.5.2_2	tassa pahānāya yā cetanā—	233	
PA_an_4:233.5.3	idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	233	
PA_an_4:233.5.4	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	233	
PA_an_4:233.5.5	Dutiyaṁ.	233	
PA_an_4:234.0.1	Aṅguttara Nikāya 4.234	234	
PA_an_4:234.0.2	24. Kammavagga	234	
PA_an_4:234.0.3	Soṇakāyanasutta	234	
PA_an_4:234.1.1	Atha kho sikhāmoggallāno brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	234	
PA_an_4:234.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sikhāmoggallāno brāhmaṇo bhagavantaṁ etadavoca:	234	
PA_an_4:234.2.1	“Purimāni, bho gotama, divasāni purimatarāni soṇakāyano māṇavo yenāhaṁ tenupasaṅkami; upasaṅkamitvā maṁ etadavoca:	234	
PA_an_4:234.2.2	‘samaṇo gotamo sabbakammānaṁ akiriyaṁ paññapeti, sabbakammānaṁ kho pana akiriyaṁ paññapento ucchedaṁ āha lokassa’—	234	
PA_an_4:234.2.3	kammasaccāyaṁ, bho, loko kammasamārambhaṭṭhāyī”ti.	234	
PA_an_4:234.3.1	“Dassanampi kho ahaṁ, brāhmaṇa, soṇakāyanassa māṇavassa nābhijānāmi;	234	
PA_an_4:234.3.2	kuto panevarūpo kathāsallāpo.	234	
PA_an_4:234.3.3	Cattārimāni, brāhmaṇa, kammāni mayā sayaṁ abhiññā sacchikatvā paveditāni.	234	
PA_an_4:234.3.4	Katamāni cattāri?	234	
PA_an_4:234.3.5	Atthi, brāhmaṇa, kammaṁ kaṇhaṁ kaṇhavipākaṁ;	234	
PA_an_4:234.3.6	atthi, brāhmaṇa, kammaṁ sukkaṁ sukkavipākaṁ;	234	
PA_an_4:234.3.7	atthi, brāhmaṇa, kammaṁ kaṇhasukkaṁ kaṇhasukkavipākaṁ;	234	
PA_an_4:234.3.8	atthi, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	234	
PA_an_4:234.4.1	Katamañca, brāhmaṇa, kammaṁ kaṇhaṁ kaṇhavipākaṁ?	234	
PA_an_4:234.4.2	Idha, brāhmaṇa, ekacco sabyābajjhaṁ kāyasaṅkhāraṁ abhisaṅkharoti, sabyābajjhaṁ vacīsaṅkhāraṁ abhisaṅkharoti, sabyābajjhaṁ manosaṅkhāraṁ abhisaṅkharoti.	234	
PA_an_4:234.4.3	So sabyābajjhaṁ kāyasaṅkhāraṁ abhisaṅkharitvā, sabyābajjhaṁ vacīsaṅkhāraṁ abhisaṅkharitvā, sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.	234	
PA_an_4:234.4.4	Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti.	234	
PA_an_4:234.4.5	So sabyābajjhehi phassehi phuṭṭho samāno sabyābajjhaṁ vedanaṁ vediyati ekantadukkhaṁ, seyyathāpi sattā nerayikā.	234	
PA_an_4:234.4.6	Idaṁ vuccati, brāhmaṇa, kammaṁ kaṇhaṁ kaṇhavipākaṁ.	234	
PA_an_4:234.5.1	Katamañca, brāhmaṇa, kammaṁ sukkaṁ sukkavipākaṁ?	234	
PA_an_4:234.5.2	Idha, brāhmaṇa, ekacco abyābajjhaṁ kāyasaṅkhāraṁ abhisaṅkharoti, abyābajjhaṁ vacīsaṅkhāraṁ abhisaṅkharoti, abyābajjhaṁ manosaṅkhāraṁ abhisaṅkharoti.	234	
PA_an_4:234.5.3	So abyābajjhaṁ kāyasaṅkhāraṁ abhisaṅkharitvā, abyābajjhaṁ vacīsaṅkhāraṁ abhisaṅkharitvā, abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.	234	
PA_an_4:234.5.4	Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti.	234	
PA_an_4:234.5.5	So abyābajjhehi phassehi phuṭṭho samāno abyābajjhaṁ vedanaṁ vediyati ekantasukhaṁ, seyyathāpi devā subhakiṇhā.	234	
PA_an_4:234.5.6	Idaṁ vuccati, brāhmaṇa, kammaṁ sukkaṁ sukkavipākaṁ.	234	
PA_an_4:234.6.1	Katamañca, brāhmaṇa, kammaṁ kaṇhasukkaṁ kaṇhasukkavipākaṁ?	234	
PA_an_4:234.6.2_0	Idha, brāhmaṇa, ekacco sabyābajjhampi abyābajjhampi kāyasaṅkhāraṁ abhisaṅkharoti,	234	
PA_an_4:234.6.2_1	sabyābajjhampi abyābajjhampi vacīsaṅkhāraṁ abhisaṅkharoti, sabyābajjhampi abyābajjhampi	234	
PA_an_4:234.6.2_2	manosaṅkhāraṁ abhisaṅkharoti.	234	
PA_an_4:234.6.3_0	So sabyābajjhampi abyābajjhampi kāyasaṅkhāraṁ abhisaṅkharitvā, sabyābajjhampi abyābajjhampi	234	
PA_an_4:234.6.3_1	vacīsaṅkhāraṁ abhisaṅkharitvā, sabyābajjhampi abyābajjhampi manosaṅkhāraṁ abhisaṅkharitvā	234	
PA_an_4:234.6.3_2	sabyābajjhampi abyābajjhampi lokaṁ upapajjati.	234	
PA_an_4:234.6.4	Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti.	234	
PA_an_4:234.6.5	So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vediyati vokiṇṇasukhadukkhaṁ, seyyathāpi manussā ekacce ca devā ekacce ca vinipātikā.	234	
PA_an_4:234.6.6	Idaṁ vuccati, brāhmaṇa, kammaṁ kaṇhasukkaṁ kaṇhasukkavipākaṁ.	234	
PA_an_4:234.7.1	Katamañca, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	234	
PA_an_4:234.7.2_0	Tatra, brāhmaṇa, yamidaṁ kammaṁ kaṇhaṁ kaṇhavipākaṁ tassa pahānāya yā cetanā, yamidaṁ	234	
PA_an_4:234.7.2_1	kammaṁ sukkaṁ sukkavipākaṁ tassa pahānāya yā cetanā, yamidaṁ kammaṁ kaṇhasukkaṁ kaṇhasukkavipākaṁ	234	
PA_an_4:234.7.2_2	tassa pahānāya yā cetanā—	234	
PA_an_4:234.7.3	idaṁ vuccati, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	234	
PA_an_4:234.7.4	Imāni kho, brāhmaṇa, cattāri kammāni mayā sayaṁ abhiññā sacchikatvā paveditānī”ti.	234	
PA_an_4:234.7.5	Tatiyaṁ.	234	
PA_an_4:235.0.1	Aṅguttara Nikāya 4.235	235	
PA_an_4:235.0.2	24. Kammavagga	235	
PA_an_4:235.0.3	Paṭhamasikkhāpadasutta	235	
PA_an_4:235.1.1	“Cattārimāni, bhikkhave, kammāni mayā sayaṁ abhiññā sacchikatvā paveditāni.	235	
PA_an_4:235.1.2	Katamāni cattāri?	235	
PA_an_4:235.1.3	Atthi, bhikkhave, kammaṁ kaṇhaṁ kaṇhavipākaṁ;	235	
PA_an_4:235.1.4	atthi, bhikkhave, kammaṁ sukkaṁ sukkavipākaṁ;	235	
PA_an_4:235.1.5	atthi, bhikkhave, kammaṁ kaṇhasukkaṁ kaṇhasukkavipākaṁ;	235	
PA_an_4:235.1.6	atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	235	
PA_an_4:235.1.7	Katamañca, bhikkhave, kammaṁ kaṇhaṁ kaṇhavipākaṁ?	235	
PA_an_4:235.1.8	Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, surāmerayamajjapamādaṭṭhāyī hoti.	235	
PA_an_4:235.1.9	Idaṁ vuccati, bhikkhave, kammaṁ kaṇhaṁ kaṇhavipākaṁ.	235	
PA_an_4:235.2.1	Katamañca, bhikkhave, kammaṁ sukkaṁ sukkavipākaṁ?	235	
PA_an_4:235.2.2_0	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā	235	
PA_an_4:235.2.2_1	paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti.	235	
PA_an_4:235.2.3	Idaṁ vuccati, bhikkhave, kammaṁ sukkaṁ sukkavipākaṁ.	235	
PA_an_4:235.3.1	Katamañca, bhikkhave, kammaṁ kaṇhasukkaṁ kaṇhasukkavipākaṁ?	235	
PA_an_4:235.3.2	Idha, bhikkhave, ekacco sabyābajjhampi abyābajjhampi kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ.	235	
PA_an_4:235.4.1	Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	235	
PA_an_4:235.4.2	Tatra, bhikkhave, yamidaṁ kammaṁ kaṇhaṁ kaṇhavipākaṁ …pe… idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	235	
PA_an_4:235.4.3	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	235	
PA_an_4:235.4.4	Catutthaṁ.	235	
PA_an_4:236.0.1	Aṅguttara Nikāya 4.236	236	
PA_an_4:236.0.2	24. Kammavagga	236	
PA_an_4:236.0.3	Dutiyasikkhāpadasutta	236	
PA_an_4:236.1.1	“Cattārimāni, bhikkhave, kammāni mayā sayaṁ abhiññā sacchikatvā paveditāni.	236	
PA_an_4:236.1.2	Katamāni cattāri?	236	
PA_an_4:236.1.3	Atthi, bhikkhave, kammaṁ kaṇhaṁ kaṇhavipākaṁ;	236	
PA_an_4:236.1.4	atthi, bhikkhave, kammaṁ sukkaṁ sukkavipākaṁ;	236	
PA_an_4:236.1.5	atthi, bhikkhave, kammaṁ kaṇhasukkaṁ kaṇhasukkavipākaṁ;	236	
PA_an_4:236.1.6	atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	236	
PA_an_4:236.2.1	Katamañca, bhikkhave, kammaṁ kaṇhaṁ kaṇhavipākaṁ?	236	
PA_an_4:236.2.2_0	Idha, bhikkhave, ekaccena mātā jīvitā voropitā hoti, pitā jīvitā voropito hoti, arahaṁ	236	
PA_an_4:236.2.2_1	jīvitā voropito hoti, tathāgatassa duṭṭhena cittena lohitaṁ uppāditaṁ hoti, saṅgho bhinno hoti.	236	
PA_an_4:236.2.3	Idaṁ vuccati, bhikkhave, kammaṁ kaṇhaṁ kaṇhavipākaṁ.	236	
PA_an_4:236.3.1	Katamañca, bhikkhave, kammaṁ sukkaṁ sukkavipākaṁ?	236	
PA_an_4:236.3.2_0	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā	236	
PA_an_4:236.3.2_1	paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya	236	
PA_an_4:236.3.2_2	vācāya paṭivirato hoti, samphappalāpā paṭivirato hoti, anabhijjhālu hoti, abyāpannacitto	236	
PA_an_4:236.3.2_3	hoti, sammādiṭṭhi hoti.	236	
PA_an_4:236.3.3	Idaṁ vuccati, bhikkhave, kammaṁ sukkaṁ sukkavipākaṁ.	236	
PA_an_4:236.4.1	Katamañca, bhikkhave, kammaṁ kaṇhasukkaṁ kaṇhasukkavipākaṁ?	236	
PA_an_4:236.4.2	Idha, bhikkhave, ekacco sabyābajjhampi abyābajjhampi kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ.	236	
PA_an_4:236.5.1	Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	236	
PA_an_4:236.5.2	Tatra, bhikkhave, yamidaṁ kammaṁ kaṇhaṁ kaṇhavipākaṁ …pe… idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	236	
PA_an_4:236.5.3	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	236	
PA_an_4:236.5.4	Pañcamaṁ.	236	
PA_an_4:237.0.1	Aṅguttara Nikāya 4.237	237	
PA_an_4:237.0.2	24. Kammavagga	237	
PA_an_4:237.0.3	Ariyamaggasutta	237	
PA_an_4:237.1.1	“Cattārimāni, bhikkhave, kammāni mayā sayaṁ abhiññā sacchikatvā paveditāni.	237	
PA_an_4:237.1.2	Katamāni cattāri?	237	
PA_an_4:237.1.3	Atthi, bhikkhave, kammaṁ kaṇhaṁ kaṇhavipākaṁ;	237	
PA_an_4:237.1.4	atthi, bhikkhave, kammaṁ sukkaṁ sukkavipākaṁ;	237	
PA_an_4:237.1.5	atthi, bhikkhave, kammaṁ kaṇhasukkaṁ kaṇhasukkavipākaṁ;	237	
PA_an_4:237.1.6	atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	237	
PA_an_4:237.2.1	Katamañca, bhikkhave, kammaṁ kaṇhaṁ kaṇhavipākaṁ?	237	
PA_an_4:237.2.2	Idha, bhikkhave, ekacco sabyābajjhaṁ kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhaṁ kaṇhavipākaṁ.	237	
PA_an_4:237.3.1	Katamañca, bhikkhave, kammaṁ sukkaṁ sukkavipākaṁ?	237	
PA_an_4:237.3.2	Idha, bhikkhave, ekacco abyābajjhaṁ kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ sukkaṁ sukkavipākaṁ.	237	
PA_an_4:237.4.1	Katamañca, bhikkhave, kammaṁ kaṇhasukkaṁ kaṇhasukkavipākaṁ?	237	
PA_an_4:237.4.2	Idha, bhikkhave, ekacco sabyābajjhampi abyābajjhampi kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ.	237	
PA_an_4:237.5.1	Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	237	
PA_an_4:237.5.2	Sammādiṭṭhi …pe… sammāsamādhi.	237	
PA_an_4:237.5.3	Idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	237	
PA_an_4:237.5.4	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	237	
PA_an_4:237.5.5	Chaṭṭhaṁ.	237	
PA_an_4:238.0.1	Aṅguttara Nikāya 4.238	238	
PA_an_4:238.0.2	24. Kammavagga	238	
PA_an_4:238.0.3	Bojjhaṅgasutta	238	
PA_an_4:238.1.1	“Cattārimāni, bhikkhave, kammāni …pe… kaṇhaṁ kaṇhavipākaṁ …pe…	238	
PA_an_4:238.1.2	idha, bhikkhave, ekacco sabyābajjhaṁ kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhaṁ kaṇhavipākaṁ.	238	
PA_an_4:238.2.1	Katamañca, bhikkhave, kammaṁ sukkaṁ sukkavipākaṁ?	238	
PA_an_4:238.2.2	Idha, bhikkhave, ekacco abyābajjhaṁ kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ sukkaṁ sukkavipākaṁ.	238	
PA_an_4:238.3.1	Katamañca, bhikkhave, kammaṁ kaṇhasukkaṁ kaṇhasukkavipākaṁ?	238	
PA_an_4:238.3.2	Idha, bhikkhave, ekacco sabyābajjhampi abyābajjhampi kāyasaṅkhāraṁ abhisaṅkharoti …pe… idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ.	238	
PA_an_4:238.4.1	Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati?	238	
PA_an_4:238.4.2	Satisambojjhaṅgo, dhammavicayasambojjhaṅgo, vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo—	238	
PA_an_4:238.4.3	idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	238	
PA_an_4:238.4.4	Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti.	238	
PA_an_4:238.4.5	Sattamaṁ.	238	
PA_an_4:239.0.1	Aṅguttara Nikāya 4.239	239	
PA_an_4:239.0.2	24. Kammavagga	239	
PA_an_4:239.0.3	Sāvajjasutta	239	
PA_an_4:239.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	239	
PA_an_4:239.1.2	Katamehi catūhi?	239	
PA_an_4:239.1.3	Sāvajjena kāyakammena, sāvajjena vacīkammena, sāvajjena manokammena, sāvajjāya diṭṭhiyā—	239	
PA_an_4:239.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	239	
PA_an_4:239.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	239	
PA_an_4:239.2.2	Katamehi catūhi?	239	
PA_an_4:239.2.3	Anavajjena kāyakammena, anavajjena vacīkammena, anavajjena manokammena, anavajjāya diṭṭhiyā—	239	
PA_an_4:239.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	239	
PA_an_4:239.2.5	Aṭṭhamaṁ.	239	
PA_an_4:240.0.1	Aṅguttara Nikāya 4.240	240	
PA_an_4:240.0.2	24. Kammavagga	240	
PA_an_4:240.0.3	Abyābajjhasutta	240	
PA_an_4:240.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	240	
PA_an_4:240.1.2	Katamehi catūhi?	240	
PA_an_4:240.1.3	Sabyābajjhena kāyakammena, sabyābajjhena vacīkammena, sabyābajjhena manokammena, sabyābajjhāya diṭṭhiyā—	240	
PA_an_4:240.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	240	
PA_an_4:240.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	240	
PA_an_4:240.2.2	Katamehi catūhi?	240	
PA_an_4:240.2.3	Abyābajjhena kāyakammena, abyābajjhena vacīkammena, abyābajjhena manokammena, abyābajjhāya diṭṭhiyā—	240	
PA_an_4:240.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	240	
PA_an_4:240.2.5	Navamaṁ.	240	
PA_an_4:241.0.1	Aṅguttara Nikāya 4.241	241	
PA_an_4:241.0.2	24. Kammavagga	241	
PA_an_4:241.0.3	Samaṇasutta	241	
PA_an_4:241.1.1	“‘Idheva, bhikkhave, paṭhamo samaṇo, idha dutiyo samaṇo, idha tatiyo samaṇo, idha catuttho samaṇo;	241	
PA_an_4:241.1.2	suññā parappavādā samaṇehi aññehī’ti—	241	
PA_an_4:241.1.3	evametaṁ, bhikkhave, sammā sīhanādaṁ nadatha.	241	
PA_an_4:241.2.1	Katamo ca, bhikkhave, paṭhamo samaṇo?	241	
PA_an_4:241.2.2	Idha, bhikkhave, bhikkhu tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.	241	
PA_an_4:241.2.3	Ayaṁ, bhikkhave, paṭhamo samaṇo.	241	
PA_an_4:241.3.1	Katamo ca, bhikkhave, dutiyo samaṇo?	241	
PA_an_4:241.3.2	Idha, bhikkhave, bhikkhu tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	241	
PA_an_4:241.3.3	Ayaṁ, bhikkhave, dutiyo samaṇo.	241	
PA_an_4:241.4.1	Katamo ca, bhikkhave, tatiyo samaṇo?	241	
PA_an_4:241.4.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	241	
PA_an_4:241.4.3	Ayaṁ, bhikkhave, tatiyo samaṇo.	241	
PA_an_4:241.5.1	Katamo ca, bhikkhave, catuttho samaṇo?	241	
PA_an_4:241.5.2	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	241	
PA_an_4:241.5.3	Ayaṁ, bhikkhave, catuttho samaṇo.	241	
PA_an_4:241.6.1	‘Idheva, bhikkhave, paṭhamo samaṇo, idha dutiyo samaṇo, idha tatiyo samaṇo, idha catuttho samaṇo;	241	
PA_an_4:241.6.2	suññā parappavādā samaṇebhi aññehī’ti—	241	
PA_an_4:241.6.3	evametaṁ, bhikkhave, sammā sīhanādaṁ nadathā”ti.	241	
PA_an_4:241.6.4	Dasamaṁ.	241	
PA_an_4:242.0.1	Aṅguttara Nikāya 4.242	242	
PA_an_4:242.0.2	24. Kammavagga	242	
PA_an_4:242.0.3	Sappurisānisaṁsasutta	242	
PA_an_4:242.1.1	“Sappurisaṁ, bhikkhave, nissāya cattāro ānisaṁsā pāṭikaṅkhā.	242	
PA_an_4:242.1.2	Katame cattāro?	242	
PA_an_4:242.1.3	Ariyena sīlena vaḍḍhati, ariyena samādhinā vaḍḍhati, ariyāya paññāya vaḍḍhati, ariyāya vimuttiyā vaḍḍhati—	242	
PA_an_4:242.1.4	sappurisaṁ, bhikkhave, nissāya ime cattāro ānisaṁsā pāṭikaṅkhā”ti.	242	
PA_an_4:242.1.5	Ekādasamaṁ.	242	
PA_an_4:242.1.6	Kammavaggo catuttho.	242	
PA_an_4:242.2.0	Tassuddānaṁ	242	
PA_an_4:242.2.1	Saṅkhitta vitthāra soṇakāyana,	242	
PA_an_4:242.2.2	Sikkhāpadaṁ ariyamaggo bojjhaṅgaṁ;	242	
PA_an_4:242.2.3	Sāvajjañceva abyābajjhaṁ,	242	
PA_an_4:242.2.4	Samaṇo ca sappurisānisaṁsoti.	242	
PA_an_4:243.0.1	Aṅguttara Nikāya 4.243	243	
PA_an_4:243.0.2	25. Āpattibhayavagga	243	
PA_an_4:243.0.3	Saṅghabhedakasutta	243	
PA_an_4:243.1.1	Ekaṁ samayaṁ bhagavā kosambiyaṁ viharati ghositārāme.	243	
PA_an_4:243.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca:	243	
PA_an_4:243.1.3	“api nu taṁ, ānanda, adhikaraṇaṁ vūpasantan”ti?	243	
PA_an_4:243.1.4	“Kuto taṁ, bhante, adhikaraṇaṁ vūpasamissati.	243	
PA_an_4:243.1.5	Āyasmato, bhante, anuruddhassa bāhiyo nāma saddhivihāriko kevalakappaṁ saṅghabhedāya ṭhito.	243	
PA_an_4:243.1.6	Tatrāyasmā anuruddho na ekavācikampi bhaṇitabbaṁ maññatī”ti.	243	
PA_an_4:243.2.1	“Kadā panānanda, anuruddho saṅghamajjhe adhikaraṇesu voyuñjati.	243	
PA_an_4:243.2.2	Nanu, ānanda, yāni kānici adhikaraṇāni uppajjanti, sabbāni tāni tumhe ceva vūpasametha sāriputtamoggallānā ca.	243	
PA_an_4:243.3.1	Cattārome, ānanda, atthavase sampassamāno pāpabhikkhu saṅghabhedena nandati.	243	
PA_an_4:243.3.2	Katame cattāro?	243	
PA_an_4:243.3.3	Idhānanda, pāpabhikkhu dussīlo hoti pāpadhammo asuci saṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto.	243	
PA_an_4:243.3.4	Tassa evaṁ hoti:	243	
PA_an_4:243.3.5	‘sace kho maṁ bhikkhū jānissanti—	243	
PA_an_4:243.3.6	dussīlo pāpadhammo asuci saṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujātoti, samaggā maṁ santā nāsessanti;	243	
PA_an_4:243.3.7	vaggā pana maṁ na nāsessantī’ti.	243	
PA_an_4:243.3.8	Idaṁ, ānanda, paṭhamaṁ atthavasaṁ sampassamāno pāpabhikkhu saṅghabhedena nandati.	243	
PA_an_4:243.4.1	Puna caparaṁ, ānanda, pāpabhikkhu micchādiṭṭhiko hoti, antaggāhikāya diṭṭhiyā samannāgato.	243	
PA_an_4:243.4.2	Tassa evaṁ hoti:	243	
PA_an_4:243.4.3	‘sace kho maṁ bhikkhū jānissanti—	243	
PA_an_4:243.4.4	micchādiṭṭhiko antaggāhikāya diṭṭhiyā samannāgatoti, samaggā maṁ santā nāsessanti;	243	
PA_an_4:243.4.5	vaggā pana maṁ na nāsessantī’ti.	243	
PA_an_4:243.4.6	Idaṁ, ānanda, dutiyaṁ atthavasaṁ sampassamāno pāpabhikkhu saṅghabhedena nandati.	243	
PA_an_4:243.5.1	Puna caparaṁ, ānanda, pāpabhikkhu micchāājīvo hoti, micchāājīvena jīvikaṁ kappeti.	243	
PA_an_4:243.5.2	Tassa evaṁ hoti:	243	
PA_an_4:243.5.3	‘sace kho maṁ bhikkhū jānissanti—	243	
PA_an_4:243.5.4	micchāājīvo micchāājīvena jīvikaṁ kappetīti, samaggā maṁ santā nāsessanti;	243	
PA_an_4:243.5.5	vaggā pana maṁ na nāsessantī’ti.	243	
PA_an_4:243.5.6	Idaṁ, ānanda, tatiyaṁ atthavasaṁ sampassamāno pāpabhikkhu saṅghabhedena nandati.	243	
PA_an_4:243.6.1	Puna caparaṁ, ānanda, pāpabhikkhu lābhakāmo hoti sakkārakāmo anavaññattikāmo.	243	
PA_an_4:243.6.2	Tassa evaṁ hoti:	243	
PA_an_4:243.6.3	‘sace kho maṁ bhikkhū jānissanti—	243	
PA_an_4:243.6.4	lābhakāmo sakkārakāmo anavaññattikāmoti, samaggā maṁ santā na sakkarissanti na garuṁ karissanti na mānessanti na pūjessanti;	243	
PA_an_4:243.6.5	vaggā pana maṁ sakkarissanti garuṁ karissanti mānessanti pūjessantī’ti.	243	
PA_an_4:243.6.6	Idaṁ, ānanda, catutthaṁ atthavasaṁ sampassamāno pāpabhikkhu saṅghabhedena nandati.	243	
PA_an_4:243.6.7	Ime kho, ānanda, cattāro atthavase sampassamāno pāpabhikkhu saṅghabhedena nandatī”ti.	243	
PA_an_4:243.6.8	Paṭhamaṁ.	243	
PA_an_4:244.0.1	Aṅguttara Nikāya 4.244	244	
PA_an_4:244.0.2	25. Āpattibhayavagga	244	
PA_an_4:244.0.3	Āpattibhayasutta	244	
PA_an_4:244.1.1	“Cattārimāni, bhikkhave, āpattibhayāni.	244	
PA_an_4:244.1.2	Katamāni cattāri?	244	
PA_an_4:244.1.3	Seyyathāpi, bhikkhave, coraṁ āgucāriṁ gahetvā rañño dasseyyuṁ:	244	
PA_an_4:244.1.4	‘ayaṁ te, deva, coro āgucārī.	244	
PA_an_4:244.1.5	Imassa devo daṇḍaṁ paṇetū’ti.	244	
PA_an_4:244.1.6	Tamenaṁ rājā evaṁ vadeyya:	244	
PA_an_4:244.1.7_0	‘gacchatha, bho, imaṁ purisaṁ daḷhāya rajjuyā pacchābāhaṁ gāḷhabandhanaṁ bandhitvā	244	
PA_an_4:244.1.7_1	khuramuṇḍaṁ karitvā kharassarena paṇavena rathikāya rathikaṁ siṅghāṭakena siṅghāṭakaṁ	244	
PA_an_4:244.1.7_2	parinetvā dakkhiṇena dvārena nikkhāmetvā dakkhiṇato nagarassa sīsaṁ chindathā’ti.	244	
PA_an_4:244.1.8_0	Tamenaṁ rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ	244	
PA_an_4:244.1.8_1	karitvā kharassarena paṇavena rathikāya rathikaṁ siṅghāṭakena siṅghāṭakaṁ parinetvā	244	
PA_an_4:244.1.8_2	dakkhiṇena dvārena nikkhāmetvā dakkhiṇato nagarassa sīsaṁ chindeyyuṁ.	244	
PA_an_4:244.1.9	Tatraññatarassa thalaṭṭhassa purisassa evamassa:	244	
PA_an_4:244.1.10	‘pāpakaṁ vata, bho, ayaṁ puriso kammaṁ akāsi gārayhaṁ sīsacchejjaṁ.	244	
PA_an_4:244.1.11_0	Yatra hi nāma rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ	244	
PA_an_4:244.1.11_1	karitvā kharassarena paṇavena rathikāya rathikaṁ siṅghāṭakena siṅghāṭakaṁ parinetvā	244	
PA_an_4:244.1.11_2	dakkhiṇena dvārena nikkhāmetvā dakkhiṇato nagarassa sīsaṁ chindissanti.	244	
PA_an_4:244.1.12	So vatassāhaṁ evarūpaṁ pāpakammaṁ na kareyyaṁ gārayhaṁ sīsacchejjan’ti.	244	
PA_an_4:244.1.13	Evamevaṁ kho, bhikkhave, yassa kassaci bhikkhussa vā bhikkhuniyā vā evaṁ tibbā bhayasaññā paccupaṭṭhitā hoti pārājikesu dhammesu.	244	
PA_an_4:244.1.14	Tassetaṁ pāṭikaṅkhaṁ—anāpanno vā pārājikaṁ dhammaṁ na āpajjissati, āpanno vā pārājikaṁ dhammaṁ yathādhammaṁ paṭikarissati.	244	
PA_an_4:244.2.1	Seyyathāpi, bhikkhave, puriso kāḷavatthaṁ paridhāya kese pakiritvā musalaṁ khandhe āropetvā mahājanakāyaṁ upasaṅkamitvā evaṁ vadeyya:	244	
PA_an_4:244.2.2	‘ahaṁ, bhante, pāpakammaṁ akāsiṁ gārayhaṁ mosallaṁ, yena me āyasmanto attamanā honti taṁ karomī’ti.	244	
PA_an_4:244.2.3	Tatraññatarassa thalaṭṭhassa purisassa evamassa:	244	
PA_an_4:244.2.4	‘pāpakaṁ vata, bho, ayaṁ puriso kammaṁ akāsi gārayhaṁ mosallaṁ.	244	
PA_an_4:244.2.5	Yatra hi nāma kāḷavatthaṁ paridhāya kese pakiritvā musalaṁ khandhe āropetvā mahājanakāyaṁ upasaṅkamitvā evaṁ vakkhati:	244	
PA_an_4:244.2.6	“ahaṁ, bhante, pāpakammaṁ akāsiṁ gārayhaṁ mosallaṁ, yena me āyasmanto attamanā honti taṁ karomī”ti.	244	
PA_an_4:244.2.7	So vatassāhaṁ evarūpaṁ pāpakammaṁ na kareyyaṁ gārayhaṁ mosallan’ti.	244	
PA_an_4:244.2.8_0	Evamevaṁ kho, bhikkhave, yassa kassaci bhikkhussa vā bhikkhuniyā vā evaṁ tibbā bhayasaññā	244	
PA_an_4:244.2.8_1	paccupaṭṭhitā hoti saṅghādisesesu dhammesu, tassetaṁ pāṭikaṅkhaṁ—anāpanno vā saṅghādisesaṁ	244	
PA_an_4:244.2.8_2	dhammaṁ na āpajjissati, āpanno vā saṅghādisesaṁ dhammaṁ yathādhammaṁ paṭikarissati.	244	
PA_an_4:244.3.1	Seyyathāpi, bhikkhave, puriso kāḷavatthaṁ paridhāya kese pakiritvā bhasmapuṭaṁ khandhe āropetvā mahājanakāyaṁ upasaṅkamitvā evaṁ vadeyya:	244	
PA_an_4:244.3.2	‘ahaṁ, bhante, pāpakammaṁ akāsiṁ gārayhaṁ bhasmapuṭaṁ.	244	
PA_an_4:244.3.3	Yena me āyasmanto attamanā honti taṁ karomī’ti.	244	
PA_an_4:244.3.4	Tatraññatarassa thalaṭṭhassa purisassa evamassa:	244	
PA_an_4:244.3.5	‘pāpakaṁ vata, bho, ayaṁ puriso kammaṁ akāsi gārayhaṁ bhasmapuṭaṁ.	244	
PA_an_4:244.3.6	Yatra hi nāma kāḷavatthaṁ paridhāya kese pakiritvā bhasmapuṭaṁ khandhe āropetvā mahājanakāyaṁ upasaṅkamitvā evaṁ vakkhati:	244	
PA_an_4:244.3.7	“ahaṁ, bhante, pāpakammaṁ akāsiṁ gārayhaṁ bhasmapuṭaṁ;	244	
PA_an_4:244.3.8	yena me āyasmanto attamanā honti taṁ karomī”ti.	244	
PA_an_4:244.3.9	So vatassāhaṁ evarūpaṁ pāpakammaṁ na kareyyaṁ gārayhaṁ bhasmapuṭan’ti.	244	
PA_an_4:244.3.10_0	Evamevaṁ kho, bhikkhave, yassa kassaci bhikkhussa vā bhikkhuniyā vā evaṁ tibbā bhayasaññā	244	
PA_an_4:244.3.10_1	paccupaṭṭhitā hoti pācittiyesu dhammesu, tassetaṁ pāṭikaṅkhaṁ—anāpanno vā pācittiyaṁ	244	
PA_an_4:244.3.10_2	dhammaṁ na āpajjissati, āpanno vā pācittiyaṁ dhammaṁ yathādhammaṁ paṭikarissati.	244	
PA_an_4:244.4.1	Seyyathāpi, bhikkhave, puriso kāḷavatthaṁ paridhāya kese pakiritvā mahājanakāyaṁ upasaṅkamitvā evaṁ vadeyya:	244	
PA_an_4:244.4.2	‘ahaṁ, bhante, pāpakammaṁ akāsiṁ gārayhaṁ upavajjaṁ.	244	
PA_an_4:244.4.3	Yena me āyasmanto attamanā honti taṁ karomī’ti.	244	
PA_an_4:244.4.4	Tatraññatarassa thalaṭṭhassa purisassa evamassa:	244	
PA_an_4:244.4.5	‘pāpakaṁ vata, bho, ayaṁ puriso kammaṁ akāsi gārayhaṁ upavajjaṁ.	244	
PA_an_4:244.4.6	Yatra hi nāma kāḷavatthaṁ paridhāya kese pakiritvā mahājanakāyaṁ upasaṅkamitvā evaṁ vakkhati:	244	
PA_an_4:244.4.7	“ahaṁ, bhante, pāpakammaṁ akāsiṁ gārayhaṁ upavajjaṁ;	244	
PA_an_4:244.4.8	yena me āyasmanto attamanā honti taṁ karomī”ti.	244	
PA_an_4:244.4.9	So vatassāhaṁ evarūpaṁ pāpakammaṁ na kareyyaṁ gārayhaṁ upavajjan’ti.	244	
PA_an_4:244.4.10_0	Evamevaṁ kho, bhikkhave, yassa kassaci bhikkhussa vā bhikkhuniyā vā evaṁ tibbā bhayasaññā	244	
PA_an_4:244.4.10_1	paccupaṭṭhitā hoti pāṭidesanīyesu dhammesu, tassetaṁ pāṭikaṅkhaṁ—anāpanno vā pāṭidesanīyaṁ	244	
PA_an_4:244.4.10_2	dhammaṁ na āpajjissati, āpanno vā pāṭidesanīyaṁ dhammaṁ yathādhammaṁ paṭikarissati.	244	
PA_an_4:244.4.11	Imāni kho, bhikkhave, cattāri āpattibhayānī”ti.	244	
PA_an_4:244.4.12	Dutiyaṁ.	244	
PA_an_4:245.0.1	Aṅguttara Nikāya 4.245	245	
PA_an_4:245.0.2	25. Āpattibhayavagga	245	
PA_an_4:245.0.3	Sikkhānisaṁsasutta	245	
PA_an_4:245.1.1	“Sikkhānisaṁsamidaṁ, bhikkhave, brahmacariyaṁ vussati paññuttaraṁ vimuttisāraṁ satādhipateyyaṁ.	245	
PA_an_4:245.1.2	Kathañca, bhikkhave, sikkhānisaṁsaṁ hoti?	245	
PA_an_4:245.1.3	Idha, bhikkhave, mayā sāvakānaṁ ābhisamācārikā sikkhā paññattā appasannānaṁ pasādāya pasannānaṁ bhiyyobhāvāya.	245	
PA_an_4:245.1.4_0	Yathā yathā, bhikkhave, mayā sāvakānaṁ ābhisamācārikā sikkhā paññattā appasannānaṁ	245	
PA_an_4:245.1.4_1	pasādāya pasannānaṁ bhiyyobhāvāya tathā tathā so tassā sikkhāya akhaṇḍakārī hoti	245	
PA_an_4:245.1.4_2	acchiddakārī asabalakārī akammāsakārī, samādāya sikkhati sikkhāpadesu.	245	
PA_an_4:245.2.1	Puna caparaṁ, bhikkhave, mayā sāvakānaṁ ādibrahmacariyikā sikkhā paññattā sabbaso sammā dukkhakkhayāya.	245	
PA_an_4:245.2.2_0	Yathā yathā, bhikkhave, mayā sāvakānaṁ ādibrahmacariyikā sikkhā paññattā sabbaso	245	
PA_an_4:245.2.2_1	sammā dukkhakkhayāya tathā tathā so tassā sikkhāya akhaṇḍakārī hoti acchiddakārī	245	
PA_an_4:245.2.2_2	asabalakārī akammāsakārī, samādāya sikkhati sikkhāpadesu.	245	
PA_an_4:245.2.3	Evaṁ kho, bhikkhave, sikkhānisaṁsaṁ hoti.	245	
PA_an_4:245.3.1	Kathañca, bhikkhave, paññuttaraṁ hoti?	245	
PA_an_4:245.3.2	Idha, bhikkhave, mayā sāvakānaṁ dhammā desitā sabbaso sammā dukkhakkhayāya.	245	
PA_an_4:245.3.3	Yathā yathā, bhikkhave, mayā sāvakānaṁ dhammā desitā sabbaso sammā dukkhakkhayāya tathā tathāssa te dhammā paññāya samavekkhitā honti.	245	
PA_an_4:245.3.4	Evaṁ kho, bhikkhave, paññuttaraṁ hoti.	245	
PA_an_4:245.4.1	Kathañca, bhikkhave, vimuttisāraṁ hoti?	245	
PA_an_4:245.4.2	Idha, bhikkhave, mayā sāvakānaṁ dhammā desitā sabbaso sammā dukkhakkhayāya.	245	
PA_an_4:245.4.3	Yathā yathā, bhikkhave, mayā sāvakānaṁ dhammā desitā sabbaso sammā dukkhakkhayāya tathā tathāssa te dhammā vimuttiyā phusitā honti.	245	
PA_an_4:245.4.4	Evaṁ kho, bhikkhave, vimuttisāraṁ hoti.	245	
PA_an_4:245.5.1	Kathañca, bhikkhave, satādhipateyyaṁ hoti?	245	
PA_an_4:245.5.2	‘Iti aparipūraṁ vā ābhisamācārikaṁ sikkhaṁ paripūressāmi, paripūraṁ vā ābhisamācārikaṁ sikkhaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.	245	
PA_an_4:245.5.3	‘Iti aparipūraṁ vā ādibrahmacariyikaṁ sikkhaṁ paripūressāmi, paripūraṁ vā ādibrahmacariyikaṁ sikkhaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.	245	
PA_an_4:245.5.4	‘Iti asamavekkhitaṁ vā dhammaṁ paññāya samavekkhissāmi, samavekkhitaṁ vā dhammaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.	245	
PA_an_4:245.5.5	‘Iti aphusitaṁ vā dhammaṁ vimuttiyā phusissāmi, phusitaṁ vā dhammaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.	245	
PA_an_4:245.5.6	Evaṁ kho, bhikkhave, satādhipateyyaṁ hoti.	245	
PA_an_4:245.5.7	‘Sikkhānisaṁsamidaṁ, bhikkhave, brahmacariyaṁ vussati paññuttaraṁ vimuttisāraṁ satādhipateyyan’ti,	245	
PA_an_4:245.5.8	iti yaṁ taṁ vuttaṁ idametaṁ paṭicca vuttan”ti.	245	
PA_an_4:245.5.9	Tatiyaṁ.	245	
PA_an_4:246.0.1	Aṅguttara Nikāya 4.246	246	
PA_an_4:246.0.2	25. Āpattibhayavagga	246	
PA_an_4:246.0.3	Seyyāsutta	246	
PA_an_4:246.1.1	“Catasso imā, bhikkhave, seyyā.	246	
PA_an_4:246.1.2	Katamā catasso?	246	
PA_an_4:246.1.3	Petaseyyā, kāmabhogiseyyā, sīhaseyyā, tathāgataseyyā.	246	
PA_an_4:246.1.4	Katamā ca, bhikkhave, petaseyyā?	246	
PA_an_4:246.1.5	Yebhuyyena, bhikkhave, petā uttānā senti;	246	
PA_an_4:246.1.6	ayaṁ vuccati, bhikkhave, petaseyyā.	246	
PA_an_4:246.2.1	Katamā ca, bhikkhave, kāmabhogiseyyā?	246	
PA_an_4:246.2.2	Yebhuyyena, bhikkhave, kāmabhogī vāmena passena senti;	246	
PA_an_4:246.2.3	ayaṁ vuccati, bhikkhave, kāmabhogiseyyā.	246	
PA_an_4:246.3.1	Katamā ca, bhikkhave, sīhaseyyā?	246	
PA_an_4:246.3.2	Sīho, bhikkhave, migarājā dakkhiṇena passena seyyaṁ kappeti, pāde pādaṁ accādhāya, antarasatthimhi naṅguṭṭhaṁ anupakkhipitvā.	246	
PA_an_4:246.3.3	So paṭibujjhitvā purimaṁ kāyaṁ abbhunnāmetvā pacchimaṁ kāyaṁ anuviloketi.	246	
PA_an_4:246.3.4	Sace, bhikkhave, sīho migarājā kiñci passati kāyassa vikkhittaṁ vā visaṭaṁ vā, tena, bhikkhave, sīho migarājā anattamano hoti.	246	
PA_an_4:246.3.5	Sace pana, bhikkhave, sīho migarājā na kiñci passati kāyassa vikkhittaṁ vā visaṭaṁ vā, tena, bhikkhave, sīho migarājā attamano hoti.	246	
PA_an_4:246.3.6	Ayaṁ vuccati, bhikkhave, sīhaseyyā.	246	
PA_an_4:246.4.1	Katamā ca, bhikkhave, tathāgataseyyā?	246	
PA_an_4:246.4.2	Idha, bhikkhave, tathāgato vivicceva kāmehi …pe… catutthaṁ jhānaṁ upasampajja viharati.	246	
PA_an_4:246.4.3	Ayaṁ vuccati, bhikkhave, tathāgataseyyā.	246	
PA_an_4:246.4.4	Imā kho, bhikkhave, catasso seyyā”ti.	246	
PA_an_4:246.4.5	Catutthaṁ.	246	
PA_an_4:247.0.1	Aṅguttara Nikāya 4.247	247	
PA_an_4:247.0.2	25. Āpattibhayavagga	247	
PA_an_4:247.0.3	Thūpārahasutta	247	
PA_an_4:247.1.1	“Cattārome, bhikkhave, thūpārahā.	247	
PA_an_4:247.1.2	Katame cattāro?	247	
PA_an_4:247.1.3	Tathāgato arahaṁ sammāsambuddho thūpāraho, paccekabuddho thūpāraho, tathāgatasāvako thūpāraho, rājā cakkavattī thūpāraho—	247	
PA_an_4:247.1.4	Ime kho, bhikkhave, cattāro thūpārahā”ti.	247	
PA_an_4:247.1.5	Pañcamaṁ.	247	
PA_an_4:248.0.1	Aṅguttara Nikāya 4.248	248	
PA_an_4:248.0.2	25. Āpattibhayavagga	248	
PA_an_4:248.0.3	Paññāvuddhisutta	248	
PA_an_4:248.1.1	“Cattārome, bhikkhave, dhammā paññāvuddhiyā saṁvattanti.	248	
PA_an_4:248.1.2	Katame cattāro?	248	
PA_an_4:248.1.3	Sappurisasaṁsevo, saddhammasavanaṁ, yonisomanasikāro, dhammānudhammappaṭipatti—	248	
PA_an_4:248.1.4	Ime kho, bhikkhave, cattāro dhammā paññāvuddhiyā saṁvattantī”ti.	248	
PA_an_4:248.1.5	Chaṭṭhaṁ.	248	
PA_an_4:249.0.1	Aṅguttara Nikāya 4.249	249	
PA_an_4:249.0.2	25. Āpattibhayavagga	249	
PA_an_4:249.0.3	Bahukārasutta	249	
PA_an_4:249.1.1	“Cattārome, bhikkhave, dhammā manussabhūtassa bahukārā honti.	249	
PA_an_4:249.1.2	Katame cattāro?	249	
PA_an_4:249.1.3	Sappurisasaṁsevo, saddhammasavanaṁ, yonisomanasikāro, dhammānudhammappaṭipatti—	249	
PA_an_4:249.1.4	Ime kho, bhikkhave, cattāro dhammā manussabhūtassa bahukārā hontī”ti.	249	
PA_an_4:249.1.5	Sattamaṁ.	249	
PA_an_4:250.0.1	Aṅguttara Nikāya 4.250	250	
PA_an_4:250.0.2	25. Āpattibhayavagga	250	
PA_an_4:250.0.3	Paṭhamavohārasutta	250	
PA_an_4:250.1.1	“Cattārome, bhikkhave, anariyavohārā.	250	
PA_an_4:250.1.2	Katame cattāro?	250	
PA_an_4:250.1.3	Adiṭṭhe diṭṭhavāditā, asute sutavāditā, amute mutavāditā, aviññāte viññātavāditā—	250	
PA_an_4:250.1.4	Ime kho, bhikkhave, cattāro anariyavohārā”ti.	250	
PA_an_4:250.1.5	Aṭṭhamaṁ.	250	
PA_an_4:251.0.1	Aṅguttara Nikāya 4.251	251	
PA_an_4:251.0.2	25. Āpattibhayavagga	251	
PA_an_4:251.0.3	Dutiyavohārasutta	251	
PA_an_4:251.1.1	“Cattārome, bhikkhave, ariyavohārā.	251	
PA_an_4:251.1.2	Katame cattāro?	251	
PA_an_4:251.1.3	Adiṭṭhe adiṭṭhavāditā, asute asutavāditā, amute amutavāditā, aviññāte aviññātavāditā—	251	
PA_an_4:251.1.4	Ime kho, bhikkhave, cattāro ariyavohārā”ti.	251	
PA_an_4:251.1.5	Navamaṁ.	251	
PA_an_4:252.0.1	Aṅguttara Nikāya 4.252	252	
PA_an_4:252.0.2	25. Āpattibhayavagga	252	
PA_an_4:252.0.3	Tatiyavohārasutta	252	
PA_an_4:252.1.1	“Cattārome, bhikkhave, anariyavohārā.	252	
PA_an_4:252.1.2	Katame cattāro?	252	
PA_an_4:252.1.3	Diṭṭhe adiṭṭhavāditā, sute asutavāditā, mute amutavāditā, viññāte aviññātavāditā—	252	
PA_an_4:252.1.4	Ime kho, bhikkhave, cattāro anariyavohārā”ti.	252	
PA_an_4:252.1.5	Dasamaṁ.	252	
PA_an_4:253.0.1	Aṅguttara Nikāya 4.253	253	
PA_an_4:253.0.2	25. Āpattibhayavagga	253	
PA_an_4:253.0.3	Catutthavohārasutta	253	
PA_an_4:253.1.1	“Cattārome, bhikkhave, ariyavohārā.	253	
PA_an_4:253.1.2	Katame cattāro?	253	
PA_an_4:253.1.3	Diṭṭhe diṭṭhavāditā, sute sutavāditā, mute mutavāditā, viññāte viññātavāditā—	253	
PA_an_4:253.1.4	Ime kho, bhikkhave, cattāro ariyavohārā”ti.	253	
PA_an_4:253.1.5	Ekādasamaṁ.	253	
PA_an_4:253.1.6	Āpattibhayavaggo pañcamo.	253	
PA_an_4:253.2.0	Tassuddānaṁ	253	
PA_an_4:253.2.1	Bhedaāpatti sikkhā ca,	253	
PA_an_4:253.2.2	seyyā thūpārahena ca;	253	
PA_an_4:253.2.3	Paññāvuddhi bahukārā,	253	
PA_an_4:253.2.4	vohārā caturo ṭhitāti.	253	
PA_an_4:253.2.5	Pañcamo paṇṇāsako samatto.	253	
PA_an_4:254.0.1	Aṅguttara Nikāya 4.254	254	
PA_an_4:254.0.2	26. Abhiññāvagga	254	
PA_an_4:254.0.3	Abhiññāsutta	254	
PA_an_4:254.1.1	“Cattārome, bhikkhave, dhammā.	254	
PA_an_4:254.1.2	Katame cattāro?	254	
PA_an_4:254.1.3	Atthi, bhikkhave, dhammā abhiññā pariññeyyā;	254	
PA_an_4:254.1.4	atthi, bhikkhave, dhammā abhiññā pahātabbā;	254	
PA_an_4:254.1.5	atthi, bhikkhave, dhammā abhiññā bhāvetabbā;	254	
PA_an_4:254.1.6	atthi, bhikkhave, dhammā abhiññā sacchikātabbā.	254	
PA_an_4:254.2.1	Katame ca, bhikkhave, dhammā abhiññā pariññeyyā?	254	
PA_an_4:254.2.2	Pañcupādānakkhandhā—	254	
PA_an_4:254.2.3	ime vuccanti, bhikkhave, dhammā abhiññā pariññeyyā.	254	
PA_an_4:254.3.1	Katame ca, bhikkhave, dhammā abhiññā pahātabbā?	254	
PA_an_4:254.3.2	Avijjā ca bhavataṇhā ca—	254	
PA_an_4:254.3.3	ime vuccanti, bhikkhave, dhammā abhiññā pahātabbā.	254	
PA_an_4:254.4.1	Katame ca, bhikkhave, dhammā abhiññā bhāvetabbā?	254	
PA_an_4:254.4.2	Samatho ca vipassanā ca—	254	
PA_an_4:254.4.3	ime vuccanti, bhikkhave, dhammā abhiññā bhāvetabbā.	254	
PA_an_4:254.5.1	Katame ca, bhikkhave, dhammā abhiññā sacchikātabbā?	254	
PA_an_4:254.5.2	Vijjā ca vimutti ca—	254	
PA_an_4:254.5.3	ime vuccanti, bhikkhave, dhammā abhiññā sacchikātabbā.	254	
PA_an_4:254.5.4	Ime kho, bhikkhave, cattāro dhammā”ti.	254	
PA_an_4:254.5.5	Paṭhamaṁ.	254	
PA_an_4:255.0.1	Aṅguttara Nikāya 4.255	255	
PA_an_4:255.0.2	26. Abhiññāvagga	255	
PA_an_4:255.0.3	Pariyesanāsutta	255	
PA_an_4:255.1.1	“Catasso imā, bhikkhave, anariyapariyesanā.	255	
PA_an_4:255.1.2	Katamā catasso?	255	
PA_an_4:255.1.3	Idha, bhikkhave, ekacco attanā jarādhammo samāno jarādhammaṁyeva pariyesati;	255	
PA_an_4:255.1.4	attanā byādhidhammo samāno byādhidhammaṁyeva pariyesati;	255	
PA_an_4:255.1.5	attanā maraṇadhammo samāno maraṇadhammaṁyeva pariyesati;	255	
PA_an_4:255.1.6	attanā saṅkilesadhammo samāno saṅkilesadhammaṁyeva pariyesati.	255	
PA_an_4:255.1.7	Imā kho, bhikkhave, catasso anariyapariyesanā.	255	
PA_an_4:255.2.1	Catasso imā, bhikkhave, ariyapariyesanā.	255	
PA_an_4:255.2.2	Katamā catasso?	255	
PA_an_4:255.2.3	Idha, bhikkhave, ekacco attanā jarādhammo samāno jarādhamme ādīnavaṁ viditvā ajaraṁ anuttaraṁ yogakkhemaṁ nibbānaṁ pariyesati;	255	
PA_an_4:255.2.4	attanā byādhidhammo samāno byādhidhamme ādīnavaṁ viditvā abyādhiṁ anuttaraṁ yogakkhemaṁ nibbānaṁ pariyesati;	255	
PA_an_4:255.2.5	attanā maraṇadhammo samāno maraṇadhamme ādīnavaṁ viditvā amataṁ anuttaraṁ yogakkhemaṁ nibbānaṁ pariyesati;	255	
PA_an_4:255.2.6	attanā saṅkilesadhammo samāno saṅkilesadhamme ādīnavaṁ viditvā asaṅkiliṭṭhaṁ anuttaraṁ yogakkhemaṁ nibbānaṁ pariyesati.	255	
PA_an_4:255.2.7	Imā kho, bhikkhave, catasso ariyapariyesanā”ti.	255	
PA_an_4:255.2.8	Dutiyaṁ.	255	
PA_an_4:256.0.1	Aṅguttara Nikāya 4.256	256	
PA_an_4:256.0.2	26. Abhiññāvagga	256	
PA_an_4:256.0.3	Saṅgahavatthusutta	256	
PA_an_4:256.1.1	“Cattārimāni, bhikkhave, saṅgahavatthūni.	256	
PA_an_4:256.1.2	Katamāni cattāri?	256	
PA_an_4:256.1.3	Dānaṁ, peyyavajjaṁ, atthacariyā, samānattatā—	256	
PA_an_4:256.1.4	Imāni kho, bhikkhave, cattāri saṅgahavatthūnī”ti.	256	
PA_an_4:256.1.5	Tatiyaṁ.	256	
PA_an_4:257.0.1	Aṅguttara Nikāya 4.257	257	
PA_an_4:257.0.2	26. Abhiññāvagga	257	
PA_an_4:257.0.3	Mālukyaputtasutta	257	
PA_an_4:257.1.1	Atha kho āyasmā mālukyaputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā mālukyaputto bhagavantaṁ etadavoca:	257	
PA_an_4:257.2.1	“Sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	257	
PA_an_4:257.2.2	“Ettha idāni, mālukyaputta, kiṁ dahare bhikkhū vakkhāma;	257	
PA_an_4:257.2.3	yatra hi nāma tvaṁ jiṇṇo vuddho mahallako tathāgatassa saṅkhittena ovādaṁ yācasī”ti.	257	
PA_an_4:257.2.4_0	“Desetu me, bhante, bhagavā saṅkhittena dhammaṁ; desetu sugato saṅkhittena dhammaṁ.	257	
PA_an_4:257.2.4_1	Appeva nāmāhaṁ bhagavato bhāsitassa atthaṁ ājāneyyaṁ; appeva nāmāhaṁ bhagavato bhāsitassa dāyādo assan”ti.	257	
PA_an_4:257.3.1	“Cattārome, mālukyaputta, taṇhuppādā yattha bhikkhuno taṇhā uppajjamānā uppajjati.	257	
PA_an_4:257.3.2	Katame cattāro?	257	
PA_an_4:257.3.3	Cīvarahetu vā, mālukyaputta, bhikkhuno taṇhā uppajjamānā uppajjati.	257	
PA_an_4:257.3.4	Piṇḍapātahetu vā, mālukyaputta, bhikkhuno taṇhā uppajjamānā uppajjati.	257	
PA_an_4:257.3.5	Senāsanahetu vā, mālukyaputta, bhikkhuno taṇhā uppajjamānā uppajjati.	257	
PA_an_4:257.3.6	Itibhavābhavahetu vā, mālukyaputta, bhikkhuno taṇhā uppajjamānā uppajjati.	257	
PA_an_4:257.3.7	Ime kho, mālukyaputta, cattāro taṇhuppādā yattha bhikkhuno taṇhā uppajjamānā uppajjati.	257	
PA_an_4:257.3.8_0	Yato kho, mālukyaputta, bhikkhuno taṇhā pahīnā hoti ucchinnamūlā tālāvatthukatā anabhāvaṅkatā	257	
PA_an_4:257.3.8_1	āyatiṁ anuppādadhammā, ayaṁ vuccati, mālukyaputta, ‘bhikkhu acchecchi taṇhaṁ, vivattayi	257	
PA_an_4:257.3.8_2	saṁyojanaṁ, sammā mānābhisamayā antamakāsi dukkhassā’”ti.	257	
PA_an_4:257.4.1	Atha kho āyasmā mālukyaputto bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	257	
PA_an_4:257.4.2_0	Atha kho āyasmā mālukyaputto eko vūpakaṭṭho appamatto ātāpī pahitatto viharanto nacirasseva—yassatthāya	257	
PA_an_4:257.4.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	257	
PA_an_4:257.4.2_2	diṭṭheva dhamme sayaṁ abhiññā sacchikatvā upasampajja vihāsi.	257	
PA_an_4:257.4.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	257	
PA_an_4:257.4.4	Aññataro ca panāyasmā mālukyaputto arahataṁ ahosīti.	257	
PA_an_4:257.4.5	Catutthaṁ.	257	
PA_an_4:258.0.1	Aṅguttara Nikāya 4.258	258	
PA_an_4:258.0.2	26. Abhiññāvagga	258	
PA_an_4:258.0.3	Kulasutta	258	
PA_an_4:258.1.1	“Yāni kānici, bhikkhave, kulāni bhogesu mahattaṁ pattāni na ciraṭṭhitikāni bhavanti, sabbāni tāni catūhi ṭhānehi, etesaṁ vā aññatarena.	258	
PA_an_4:258.1.2	Katamehi catūhi?	258	
PA_an_4:258.1.3	Naṭṭhaṁ na gavesanti, jiṇṇaṁ na paṭisaṅkharonti, aparimitapānabhojanā honti, dussīlaṁ itthiṁ vā purisaṁ vā ādhipacce ṭhapenti.	258	
PA_an_4:258.1.4	Yāni kānici, bhikkhave, kulāni bhogesu mahattaṁ pattāni na ciraṭṭhitikāni bhavanti, sabbāni tāni imehi catūhi ṭhānehi, etesaṁ vā aññatarena.	258	
PA_an_4:258.2.1	Yāni kānici, bhikkhave, kulāni bhogesu mahattaṁ pattāni ciraṭṭhitikāni bhavanti, sabbāni tāni catūhi ṭhānehi, etesaṁ vā aññatarena.	258	
PA_an_4:258.2.2	Katamehi catūhi?	258	
PA_an_4:258.2.3	Naṭṭhaṁ gavesanti, jiṇṇaṁ paṭisaṅkharonti, parimitapānabhojanā honti, sīlavantaṁ itthiṁ vā purisaṁ vā ādhipacce ṭhapenti.	258	
PA_an_4:258.2.4	Yāni kānici, bhikkhave, kulāni bhogesu mahattaṁ pattāni ciraṭṭhitikāni bhavanti, sabbāni tāni imehi catūhi ṭhānehi, etesaṁ vā aññatarenā”ti.	258	
PA_an_4:258.2.5	Pañcamaṁ.	258	
PA_an_4:259.0.1	Aṅguttara Nikāya 4.259	259	
PA_an_4:259.0.2	26. Abhiññāvagga	259	
PA_an_4:259.0.3	Paṭhamaājānīyasutta	259	
PA_an_4:259.1.1	“Catūhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhaṁ gacchati.	259	
PA_an_4:259.1.2	Katamehi catūhi?	259	
PA_an_4:259.1.3	Idha, bhikkhave, rañño bhadro assājānīyo vaṇṇasampanno ca hoti balasampanno ca javasampanno ca ārohapariṇāhasampanno ca.	259	
PA_an_4:259.1.4	Imehi kho, bhikkhave, catūhi aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhaṁ gacchati.	259	
PA_an_4:259.2.1	Evamevaṁ kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	259	
PA_an_4:259.2.2	Katamehi catūhi?	259	
PA_an_4:259.2.3	Idha, bhikkhave, bhikkhu vaṇṇasampanno ca hoti balasampanno ca javasampanno ca ārohapariṇāhasampanno ca.	259	
PA_an_4:259.3.1	Kathañca, bhikkhave, bhikkhu vaṇṇasampanno hoti?	259	
PA_an_4:259.3.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	259	
PA_an_4:259.3.3	Evaṁ kho, bhikkhave, bhikkhu vaṇṇasampanno hoti.	259	
PA_an_4:259.4.1	Kathañca, bhikkhave, bhikkhu balasampanno hoti?	259	
PA_an_4:259.4.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	259	
PA_an_4:259.4.3	Evaṁ kho, bhikkhave, bhikkhu balasampanno hoti.	259	
PA_an_4:259.5.1	Kathañca, bhikkhave, bhikkhu javasampanno hoti?	259	
PA_an_4:259.5.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	259	
PA_an_4:259.5.3	Evaṁ kho, bhikkhave, bhikkhu javasampanno hoti.	259	
PA_an_4:259.6.1	Kathañca, bhikkhave, bhikkhu ārohapariṇāhasampanno hoti?	259	
PA_an_4:259.6.2	Idha, bhikkhave, bhikkhu lābhī hoti cīvarapiṇḍapātasenāsanagilānapaccayabhesajjaparikkhārānaṁ.	259	
PA_an_4:259.6.3	Evaṁ kho, bhikkhave, bhikkhu ārohapariṇāhasampanno hoti.	259	
PA_an_4:259.7.1	Imehi kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	259	
PA_an_4:259.7.2	Chaṭṭhaṁ.	259	
PA_an_4:260.0.1	Aṅguttara Nikāya 4.260	260	
PA_an_4:260.0.2	26. Abhiññāvagga	260	
PA_an_4:260.0.3	Dutiyaājānīyasutta	260	
PA_an_4:260.1.1	“Catūhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhaṁ gacchati.	260	
PA_an_4:260.1.2	Katamehi catūhi?	260	
PA_an_4:260.1.3	Idha, bhikkhave, rañño bhadro assājānīyo vaṇṇasampanno ca hoti, balasampanno ca, javasampanno ca, ārohapariṇāhasampanno ca.	260	
PA_an_4:260.1.4	Imehi kho, bhikkhave, catūhi aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhaṁ gacchati.	260	
PA_an_4:260.2.1	Evamevaṁ kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	260	
PA_an_4:260.2.2	Katamehi catūhi?	260	
PA_an_4:260.2.3	Idha, bhikkhave, bhikkhu vaṇṇasampanno ca hoti, balasampanno ca, javasampanno ca, ārohapariṇāhasampanno ca.	260	
PA_an_4:260.3.1	Kathañca, bhikkhave, bhikkhu vaṇṇasampanno hoti?	260	
PA_an_4:260.3.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	260	
PA_an_4:260.3.3	Evaṁ kho, bhikkhave, bhikkhu vaṇṇasampanno hoti.	260	
PA_an_4:260.4.1	Kathañca, bhikkhave, bhikkhu balasampanno hoti?	260	
PA_an_4:260.4.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	260	
PA_an_4:260.4.3	Evaṁ kho, bhikkhave, bhikkhu balasampanno hoti.	260	
PA_an_4:260.5.1	Kathañca, bhikkhave, bhikkhu javasampanno hoti?	260	
PA_an_4:260.5.2	Idha, bhikkhave, bhikkhu āsavānaṁ khayā …pe… sacchikatvā upasampajja viharati.	260	
PA_an_4:260.5.3	Evaṁ kho, bhikkhave, bhikkhu javasampanno hoti.	260	
PA_an_4:260.6.1	Kathañca, bhikkhave, bhikkhu ārohapariṇāhasampanno hoti?	260	
PA_an_4:260.6.2	Idha, bhikkhave, bhikkhu lābhī hoti cīvarapiṇḍapātasenāsanagilānapaccayabhesajjaparikkhārānaṁ.	260	
PA_an_4:260.6.3	Evaṁ kho, bhikkhave, bhikkhu ārohapariṇāhasampanno hoti.	260	
PA_an_4:260.7.1	Imehi kho, bhikkhave, catūhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	260	
PA_an_4:260.7.2	Sattamaṁ.	260	
PA_an_4:261.0.1	Aṅguttara Nikāya 4.261	261	
PA_an_4:261.0.2	26. Abhiññāvagga	261	
PA_an_4:261.0.3	Balasutta	261	
PA_an_4:261.1.1	“Cattārimāni, bhikkhave, balāni.	261	
PA_an_4:261.1.2	Katamāni cattāri?	261	
PA_an_4:261.1.3	Vīriyabalaṁ, satibalaṁ, samādhibalaṁ, paññābalaṁ—	261	
PA_an_4:261.1.4	Imāni kho, bhikkhave, cattāri balānī”ti.	261	
PA_an_4:261.1.5	Aṭṭhamaṁ.	261	
PA_an_4:262.0.1	Aṅguttara Nikāya 4.262	262	
PA_an_4:262.0.2	26. Abhiññāvagga	262	
PA_an_4:262.0.3	Araññasutta	262	
PA_an_4:262.1.1	“Catūhi, bhikkhave, dhammehi samannāgato bhikkhu nālaṁ araññavanapatthāni pantāni senāsanāni paṭisevituṁ.	262	
PA_an_4:262.1.2	Katamehi catūhi?	262	
PA_an_4:262.1.3	Kāmavitakkena, byāpādavitakkena, vihiṁsāvitakkena, duppañño hoti jaḷo elamūgo—	262	
PA_an_4:262.1.4	imehi kho, bhikkhave, catūhi dhammehi samannāgato bhikkhu nālaṁ araññavanapatthāni pantāni senāsanāni paṭisevituṁ.	262	
PA_an_4:262.2.1	Catūhi, bhikkhave, dhammehi samannāgato bhikkhu alaṁ araññavanapatthāni pantāni senāsanāni paṭisevituṁ.	262	
PA_an_4:262.2.2	Katamehi catūhi?	262	
PA_an_4:262.2.3	Nekkhammavitakkena, abyāpādavitakkena, avihiṁsāvitakkena, paññavā hoti ajaḷo anelamūgo—	262	
PA_an_4:262.2.4	imehi kho, bhikkhave, catūhi dhammehi samannāgato bhikkhu alaṁ araññavanapatthāni pantāni senāsanāni paṭisevitun”ti.	262	
PA_an_4:262.2.5	Navamaṁ.	262	
PA_an_4:263.0.1	Aṅguttara Nikāya 4.263	263	
PA_an_4:263.0.2	26. Abhiññāvagga	263	
PA_an_4:263.0.3	Kammasutta	263	
PA_an_4:263.1.1	“Catūhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavati.	263	
PA_an_4:263.1.2	Katamehi catūhi?	263	
PA_an_4:263.1.3	Sāvajjena kāyakammena, sāvajjena vacīkammena, sāvajjena manokammena, sāvajjāya diṭṭhiyā—	263	
PA_an_4:263.1.4	imehi kho, bhikkhave, catūhi dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo viññūnaṁ, bahuñca apuññaṁ pasavati.	263	
PA_an_4:263.2.1	Catūhi, bhikkhave, dhammehi samannāgato paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo viññūnaṁ, bahuñca puññaṁ pasavati.	263	
PA_an_4:263.2.2	Katamehi catūhi?	263	
PA_an_4:263.2.3	Anavajjena kāyakammena, anavajjena vacīkammena, anavajjena manokammena, anavajjāya diṭṭhiyā—	263	
PA_an_4:263.2.4_0	imehi kho, bhikkhave, catūhi dhammehi samannāgato paṇḍito viyatto sappuriso akkhataṁ	263	
PA_an_4:263.2.4_1	anupahataṁ attānaṁ pariharati, anavajjo ca hoti ananuvajjo viññūnaṁ, bahuñca puññaṁ pasavatī”ti.	263	
PA_an_4:263.2.5	Dasamaṁ.	263	
PA_an_4:263.2.6	Abhiññāvaggo chaṭṭho.	263	
PA_an_4:263.3.0	Tassuddānaṁ	263	
PA_an_4:263.3.1	Abhiññā pariyesanā,	263	
PA_an_4:263.3.2	saṅgahaṁ mālukyaputto;	263	
PA_an_4:263.3.3	Kulaṁ dve ca ājānīyā,	263	
PA_an_4:263.3.4	balaṁ araññakammunāti.	263	
PA_an_4:264.0.1	Aṅguttara Nikāya 4.264	264	
PA_an_4:264.0.2	27. Kammapathavagga	264	
PA_an_4:264.0.3	Pāṇātipātīsutta	264	
PA_an_4:264.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	264	
PA_an_4:264.1.2	Katamehi catūhi?	264	
PA_an_4:264.1.3	Attanā ca pāṇātipātī hoti, parañca pāṇātipāte samādapeti, pāṇātipāte ca samanuñño hoti, pāṇātipātassa ca vaṇṇaṁ bhāsati—	264	
PA_an_4:264.1.4	imehi kho, bhikkhave, catūhi dhammehi samannāgato yathābhataṁ nikkhitto evaṁ niraye.	264	
PA_an_4:264.2.1	Catūhi, bhikkhave, dhammehi samannāgato yathābhataṁ nikkhitto evaṁ sagge.	264	
PA_an_4:264.2.2	Katamehi catūhi?	264	
PA_an_4:264.2.3	Attanā ca pāṇātipātā paṭivirato hoti, parañca pāṇātipātā veramaṇiyā samādapeti, pāṇātipātā veramaṇiyā ca samanuñño hoti, pāṇātipātā veramaṇiyā ca vaṇṇaṁ bhāsati—	264	
PA_an_4:264.2.4	imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti.	264	
PA_an_4:264.2.5	Paṭhamaṁ.	264	
PA_an_4:265.0.1	Aṅguttara Nikāya 4.265	265	
PA_an_4:265.0.2	27. Kammapathavagga	265	
PA_an_4:265.0.3	Adinnādāyīsutta	265	
PA_an_4:265.1.1	“Catūhi, bhikkhave, dhammehi samannāgato yathābhataṁ nikkhitto evaṁ niraye.	265	
PA_an_4:265.1.2	Katamehi catūhi?	265	
PA_an_4:265.1.3	Attanā ca adinnādāyī hoti, parañca adinnādāne samādapeti, adinnādāne ca samanuñño hoti, adinnādānassa ca vaṇṇaṁ bhāsati—	265	
PA_an_4:265.1.4	imehi kho …pe….	265	
PA_an_4:265.2.1_0	Attanā ca adinnādānā paṭivirato hoti, parañca adinnādānā veramaṇiyā samādapeti, adinnādānā	265	
PA_an_4:265.2.1_1	veramaṇiyā ca samanuñño hoti, adinnādānā veramaṇiyā ca vaṇṇaṁ bhāsati—imehi kho, bhikkhave …pe….	265	
PA_an_4:265.2.2	Dutiyaṁ.	265	
PA_an_4:266.0.1	Aṅguttara Nikāya 4.266	266	
PA_an_4:266.0.2	27. Kammapathavagga	266	
PA_an_4:266.0.3	Micchācārīsutta	266	
PA_an_4:266.1.1	…pe… Attanā ca kāmesumicchācārī hoti, parañca kāmesumicchācāre samādapeti, kāmesumicchācāre ca samanuñño hoti, kāmesumicchācārassa ca vaṇṇaṁ bhāsati—imehi kho …pe….	266	
PA_an_4:266.2.1_0	Attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti,	266	
PA_an_4:266.2.1_1	kāmesumicchācārā veramaṇiyā ca samanuñño hoti, kāmesumicchācārā veramaṇiyā ca vaṇṇaṁ	266	
PA_an_4:266.2.1_2	bhāsati—imehi kho …pe….	266	
PA_an_4:266.2.2	Tatiyaṁ.	266	
PA_an_4:267.0.1	Aṅguttara Nikāya 4.267	267	
PA_an_4:267.0.2	27. Kammapathavagga	267	
PA_an_4:267.0.3	Musāvādīsutta	267	
PA_an_4:267.1.1	…pe… Attanā ca musāvādī hoti, parañca musāvāde samādapeti, musāvāde ca samanuñño hoti, musāvādassa ca vaṇṇaṁ bhāsati—imehi kho …pe….	267	
PA_an_4:267.2.1	Attanā ca musāvādā paṭivirato hoti, parañca musāvādā veramaṇiyā samādapeti, musāvādā veramaṇiyā ca samanuñño hoti, musāvādā veramaṇiyā ca vaṇṇaṁ bhāsati—imehi …pe….	267	
PA_an_4:267.2.2	Catutthaṁ.	267	
PA_an_4:268.0.1	Aṅguttara Nikāya 4.268	268	
PA_an_4:268.0.2	27. Kammapathavagga	268	
PA_an_4:268.0.3	Pisuṇavācāsutta	268	
PA_an_4:268.1.1	…pe… Attanā ca pisuṇavāco hoti, parañca pisuṇāya vācāya samādapeti, pisuṇāya vācāya ca samanuñño hoti, pisuṇāya vācāya ca vaṇṇaṁ bhāsati—imehi …pe….	268	
PA_an_4:268.2.1_0	Attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti,	268	
PA_an_4:268.2.1_1	pisuṇāya vācāya veramaṇiyā ca samanuñño hoti, pisuṇāya vācāya veramaṇiyā ca vaṇṇaṁ bhāsati—imehi …pe….	268	
PA_an_4:268.2.2	Pañcamaṁ.	268	
PA_an_4:269.0.1	Aṅguttara Nikāya 4.269	269	
PA_an_4:269.0.2	27. Kammapathavagga	269	
PA_an_4:269.0.3	Pharusavācāsutta	269	
PA_an_4:269.1.1	…pe… Attanā ca pharusavāco hoti, parañca pharusāya vācāya samādapeti, pharusāya vācāya ca samanuñño hoti, pharusāya vācāya ca vaṇṇaṁ bhāsati …pe….	269	
PA_an_4:269.2.1_0	Attanā ca pharusāya vācāya paṭivirato hoti, parañca pharusāya vācāya veramaṇiyā samādapeti,	269	
PA_an_4:269.2.1_1	pharusāya vācāya veramaṇiyā ca samanuñño hoti, pharusāya vācāya veramaṇiyā ca vaṇṇaṁ	269	
PA_an_4:269.2.1_2	bhāsati—imehi kho …pe….	269	
PA_an_4:269.2.2	Chaṭṭhaṁ.	269	
PA_an_4:270.0.1	Aṅguttara Nikāya 4.270	270	
PA_an_4:270.0.2	27. Kammapathavagga	270	
PA_an_4:270.0.3	Samphappalāpasutta	270	
PA_an_4:270.1.1	…pe… Attanā ca samphappalāpī hoti, parañca samphappalāpe samādapeti, samphappalāpe ca samanuñño hoti, samphappalāpassa ca vaṇṇaṁ bhāsati—imehi …pe….	270	
PA_an_4:270.2.1_0	Attanā ca samphappalāpā paṭivirato hoti, parañca samphappalāpā veramaṇiyā samādapeti,	270	
PA_an_4:270.2.1_1	samphappalāpā veramaṇiyā ca samanuñño hoti, samphappalāpā veramaṇiyā ca vaṇṇaṁ bhāsati—imehi	270	
PA_an_4:270.2.1_2	kho, bhikkhave …pe….	270	
PA_an_4:270.2.2	Sattamaṁ.	270	
PA_an_4:271.0.1	Aṅguttara Nikāya 4.271	271	
PA_an_4:271.0.2	27. Kammapathavagga	271	
PA_an_4:271.0.3	Abhijjhālusutta	271	
PA_an_4:271.1.1	…pe… Attanā ca abhijjhālu hoti, parañca abhijjhāya samādapeti, abhijjhāya ca samanuñño hoti, abhijjhāya ca vaṇṇaṁ bhāsati …pe….	271	
PA_an_4:271.2.1	Attanā ca anabhijjhālu hoti, parañca anabhijjhāya samādapeti, anabhijjhāya ca samanuñño hoti, anabhijjhāya ca vaṇṇaṁ bhāsati—imehi kho …pe….	271	
PA_an_4:271.2.2	Aṭṭhamaṁ.	271	
PA_an_4:272.0.1	Aṅguttara Nikāya 4.272	272	
PA_an_4:272.0.2	27. Kammapathavagga	272	
PA_an_4:272.0.3	Byāpannacittasutta	272	
PA_an_4:272.1.1	…pe… Attanā ca byāpannacitto hoti, parañca byāpāde samādapeti, byāpāde ca samanuñño hoti, byāpādassa ca vaṇṇaṁ bhāsati—imehi …pe….	272	
PA_an_4:272.2.1	Attanā ca abyāpannacitto hoti, parañca abyāpāde samādapeti, abyāpāde ca samanuñño hoti, abyāpādassa ca vaṇṇaṁ bhāsati—imehi …pe….	272	
PA_an_4:272.2.2	Navamaṁ.	272	
PA_an_4:273.0.1	Aṅguttara Nikāya 4.273	273	
PA_an_4:273.0.2	27. Kammapathavagga	273	
PA_an_4:273.0.3	Micchādiṭṭhisutta	273	
PA_an_4:273.1.1	…pe… Attanā ca micchādiṭṭhiko hoti, parañca micchādiṭṭhiyā samādapeti, micchādiṭṭhiyā ca samanuñño hoti, micchādiṭṭhiyā ca vaṇṇaṁ bhāsati—imehi …pe….	273	
PA_an_4:273.2.1	Attanā ca sammādiṭṭhiko hoti, parañca sammādiṭṭhiyā samādapeti, sammādiṭṭhiyā ca samanuñño hoti, sammādiṭṭhiyā ca vaṇṇaṁ bhāsati—	273	
PA_an_4:273.2.2	imehi kho, bhikkhave, catūhi dhammehi samannāgato yathābhataṁ nikkhitto evaṁ saggeti.	273	
PA_an_4:273.2.3	Dasamaṁ.	273	
PA_an_4:273.2.4	Kammapathavaggo sattamo.	273	
PA_an_4:274.0.1	Aṅguttara Nikāya 4.274	274	
PA_an_4:274.0.2	28. Rāgapeyyāla	274	
PA_an_4:274.0.3	Satipaṭṭhānasutta	274	
PA_an_4:274.1.1	“Rāgassa, bhikkhave, abhiññāya cattāro dhammā bhāvetabbā.	274	
PA_an_4:274.1.2	Katame cattāro?	274	
PA_an_4:274.1.3	Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;	274	
PA_an_4:274.1.4	vedanāsu …pe… citte …pe… dhammesu dhammānupassī viharati ātāpī sampajāno satimā vineyya loke abhijjhādomanassaṁ.	274	
PA_an_4:274.1.5	Rāgassa, bhikkhave, abhiññāya ime cattāro dhammā bhāvetabbā”ti.	274	
PA_an_4:274.1.6	Paṭhamaṁ.	274	
PA_an_4:275.0.1	Aṅguttara Nikāya 4.275	275	
PA_an_4:275.0.2	28. Rāgapeyyāla	275	
PA_an_4:275.0.3	Sammappadhānasutta	275	
PA_an_4:275.1.1	“Rāgassa, bhikkhave, abhiññāya cattāro dhammā bhāvetabbā.	275	
PA_an_4:275.1.2	Katame cattāro?	275	
PA_an_4:275.1.3	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	275	
PA_an_4:275.1.4_0	uppannānaṁ pāpakānaṁ akusalānaṁ dhammānaṁ pahānāya …pe… anuppannānaṁ kusalānaṁ dhammānaṁ	275	
PA_an_4:275.1.4_1	uppādāya …pe… uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya	275	
PA_an_4:275.1.4_2	bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	275	
PA_an_4:275.1.5	Rāgassa, bhikkhave, abhiññāya ime cattāro dhammā bhāvetabbā”ti.	275	
PA_an_4:275.1.6	Dutiyaṁ.	275	
PA_an_4:276.0.1	Aṅguttara Nikāya 4.276	276	
PA_an_4:276.0.2	28. Rāgapeyyāla	276	
PA_an_4:276.0.3	Iddhipādasutta	276	
PA_an_4:276.1.1	“Rāgassa, bhikkhave, abhiññāya cattāro dhammā bhāvetabbā.	276	
PA_an_4:276.1.2	Katame cattāro?	276	
PA_an_4:276.1.3	Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti;	276	
PA_an_4:276.1.4	vīriyasamādhi …pe…	276	
PA_an_4:276.1.5	cittasamādhi …pe…	276	
PA_an_4:276.1.6	vīmaṁsāsamādhipadhānasaṅkhārasamannāgataṁ iddhipādaṁ bhāveti.	276	
PA_an_4:276.1.7	Rāgassa, bhikkhave, abhiññāya ime cattāro dhammā bhāvetabbā”ti.	276	
PA_an_4:276.1.8	Tatiyaṁ.	276	
PA_an_4:277-303.0.1	Aṅguttara Nikāya 4.277–303	277-303	
PA_an_4:277-303.0.2	28. Rāgapeyyāla	277-303	
PA_an_4:277-303.0.3	Pariññādisutta	277-303	
PA_an_4:277-303.1.1	“Rāgassa, bhikkhave, pariññāya …pe… parikkhayāya … pahānāya … khayāya … vayāya … virāgāya … nirodhāya … cāgāya … paṭinissaggāya cattāro dhammā bhāvetabbā …pe….	277-303	
PA_an_4:277-303.1.2	Tiṁsatimaṁ.	277-303	
PA_an_4:304-783.0.1	Aṅguttara Nikāya 4.304–783	304-783	
PA_an_4:304-783.0.2	28. Rāgapeyyāla	304-783	
PA_an_4:304-783.0.3	Dosaabhiññādisutta	304-783	
PA_an_4:304-783.1.1_0	“Dosassa …pe… mohassa … kodhassa … upanāhassa … makkhassa … paḷāsassa … issāya …	304-783	
PA_an_4:304-783.1.1_1	macchariyassa … māyāya … sāṭheyyassa … thambhassa … sārambhassa … mānassa … atimānassa	304-783	
PA_an_4:304-783.1.1_2	… madassa … pamādassa abhiññāya … pariññāya … parikkhayāya … pahānāya … khayāya …	304-783	
PA_an_4:304-783.1.1_3	vayāya … virāgāya … nirodhāya … cāgāya … paṭinissaggāya ime cattāro dhammā bhāvetabbā”ti.	304-783	
PA_an_4:304-783.1.2	Dasuttarapañcasatimaṁ.	304-783	
PA_an_4:304-783.1.3	Rāgapeyyālaṁ niṭṭhitaṁ.	304-783	
PA_an_4:304-783.1.4	Pañcamo paṇṇāsako samatto.	304-783	
PA_an_4:304-783.1.5	Catukkanipātapāḷi niṭṭhitā.	304-783	
