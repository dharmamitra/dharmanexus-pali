segmentnr	original	folio	analyzed
PA_dn_17:0.1	Dīgha Nikāya 17	0	
PA_dn_17:0.2	Mahāsudassanasutta	0	
PA_dn_17:1.1.1	Evaṁ me sutaṁ—	1	
PA_dn_17:1.1.2	ekaṁ samayaṁ bhagavā kusinārāyaṁ viharati upavattane mallānaṁ sālavane antarena yamakasālānaṁ parinibbānasamaye.	1	
PA_dn_17:1.2.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	1	
PA_dn_17:1.2.2	“mā, bhante, bhagavā imasmiṁ khuddakanagarake ujjaṅgalanagarake sākhānagarake parinibbāyi.	1	
PA_dn_17:1.2.3	Santi, bhante, aññāni mahānagarāni.	1	
PA_dn_17:1.2.4	Seyyathidaṁ—campā, rājagahaṁ, sāvatthi, sāketaṁ, kosambī, bārāṇasī;	1	
PA_dn_17:1.2.5	ettha bhagavā parinibbāyatu.	1	
PA_dn_17:1.2.6	Ettha bahū khattiyamahāsālā brāhmaṇamahāsālā gahapatimahāsālā tathāgate abhippasannā, te tathāgatassa sarīrapūjaṁ karissantī”ti.	1	
PA_dn_17:1.3.1	“Mā hevaṁ, ānanda, avaca; mā hevaṁ, ānanda, avaca:	1	
PA_dn_17:1.3.2	‘khuddakanagarakaṁ ujjaṅgalanagarakaṁ sākhānagarakan’ti.	1	
PA_dn_17:1.3.3.0	1. Kusāvatīrājadhānī	1	
PA_dn_17:1.3.4	Bhūtapubbaṁ, ānanda, rājā mahāsudassano nāma ahosi khattiyo muddhāvasitto cāturanto vijitāvī janapadatthāvariyappatto.	1	
PA_dn_17:1.3.5	Rañño, ānanda, mahāsudassanassa ayaṁ kusinārā kusāvatī nāma rājadhānī ahosi.	1	
PA_dn_17:1.3.6	Puratthimena ca pacchimena ca dvādasayojanāni āyāmena, uttarena ca dakkhiṇena ca sattayojanāni vitthārena.	1	
PA_dn_17:1.3.7	Kusāvatī, ānanda, rājadhānī iddhā ceva ahosi phītā ca bahujanā ca ākiṇṇamanussā ca subhikkhā ca.	1	
PA_dn_17:1.3.8	Seyyathāpi, ānanda, devānaṁ āḷakamandā nāma rājadhānī iddhā ceva hoti phītā ca bahujanā ca ākiṇṇayakkhā ca subhikkhā ca;	1	
PA_dn_17:1.3.9	evameva kho, ānanda, kusāvatī rājadhānī iddhā ceva ahosi phītā ca bahujanā ca ākiṇṇamanussā ca subhikkhā ca.	1	
PA_dn_17:1.3.10	Kusāvatī, ānanda, rājadhānī dasahi saddehi avivittā ahosi divā ceva rattiñca, seyyathidaṁ—	1	
PA_dn_17:1.3.11	hatthisaddena assasaddena rathasaddena bherisaddena mudiṅgasaddena vīṇāsaddena gītasaddena saṅkhasaddena sammasaddena pāṇitāḷasaddena ‘asnātha pivatha khādathā’ti dasamena saddena.	1	
PA_dn_17:1.4.1	Kusāvatī, ānanda, rājadhānī sattahi pākārehi parikkhittā ahosi.	1	
PA_dn_17:1.4.2	Eko pākāro sovaṇṇamayo, eko rūpiyamayo, eko veḷuriyamayo, eko phalikamayo, eko lohitaṅkamayo, eko masāragallamayo, eko sabbaratanamayo.	1	
PA_dn_17:1.5.1	Kusāvatiyā, ānanda, rājadhāniyā catunnaṁ vaṇṇānaṁ dvārāni ahesuṁ.	1	
PA_dn_17:1.5.2	Ekaṁ dvāraṁ sovaṇṇamayaṁ, ekaṁ rūpiyamayaṁ, ekaṁ veḷuriyamayaṁ, ekaṁ phalikamayaṁ.	1	
PA_dn_17:1.5.3	Ekekasmiṁ dvāre satta satta esikā nikhātā ahesuṁ tiporisaṅgā tiporisanikhātā dvādasaporisā ubbedhena.	1	
PA_dn_17:1.5.4	Ekā esikā sovaṇṇamayā, ekā rūpiyamayā, ekā veḷuriyamayā, ekā phalikamayā, ekā lohitaṅkamayā, ekā masāragallamayā, ekā sabbaratanamayā.	1	
PA_dn_17:1.6.1	Kusāvatī, ānanda, rājadhānī sattahi tālapantīhi parikkhittā ahosi.	1	
PA_dn_17:1.6.2	Ekā tālapanti sovaṇṇamayā, ekā rūpiyamayā, ekā veḷuriyamayā, ekā phalikamayā, ekā lohitaṅkamayā, ekā masāragallamayā, ekā sabbaratanamayā.	1	
PA_dn_17:1.6.3	Sovaṇṇamayassa tālassa sovaṇṇamayo khandho ahosi, rūpiyamayāni pattāni ca phalāni ca.	1	
PA_dn_17:1.6.4	Rūpiyamayassa tālassa rūpiyamayo khandho ahosi, sovaṇṇamayāni pattāni ca phalāni ca.	1	
PA_dn_17:1.6.5	Veḷuriyamayassa tālassa veḷuriyamayo khandho ahosi, phalikamayāni pattāni ca phalāni ca.	1	
PA_dn_17:1.6.6	Phalikamayassa tālassa phalikamayo khandho ahosi, veḷuriyamayāni pattāni ca phalāni ca.	1	
PA_dn_17:1.6.7	Lohitaṅkamayassa tālassa lohitaṅkamayo khandho ahosi, masāragallamayāni pattāni ca phalāni ca.	1	
PA_dn_17:1.6.8	Masāragallamayassa tālassa masāragallamayo khandho ahosi, lohitaṅkamayāni pattāni ca phalāni ca.	1	
PA_dn_17:1.6.9	Sabbaratanamayassa tālassa sabbaratanamayo khandho ahosi, sabbaratanamayāni pattāni ca phalāni ca.	1	
PA_dn_17:1.6.10	Tāsaṁ kho panānanda, tālapantīnaṁ vāteritānaṁ saddo ahosi vaggu ca rajanīyo ca khamanīyo ca madanīyo ca.	1	
PA_dn_17:1.6.11	Seyyathāpi, ānanda, pañcaṅgikassa tūriyassa suvinītassa suppaṭitāḷitassa sukusalehi samannāhatassa saddo hoti vaggu ca rajanīyo ca khamanīyo ca madanīyo ca;	1	
PA_dn_17:1.6.12	evameva kho, ānanda, tāsaṁ tālapantīnaṁ vāteritānaṁ saddo ahosi vaggu ca rajanīyo ca khamanīyo ca madanīyo ca.	1	
PA_dn_17:1.6.13	Ye kho panānanda, tena samayena kusāvatiyā rājadhāniyā dhuttā ahesuṁ soṇḍā pipāsā, te tāsaṁ tālapantīnaṁ vāteritānaṁ saddena paricāresuṁ.	1	
PA_dn_17:1.7.0.1	2. Sattaratanasamannāgata	1	
PA_dn_17:1.7.0.2	2.1. Cakkaratana	1	
PA_dn_17:1.7.1	Rājā, ānanda, mahāsudassano sattahi ratanehi samannāgato ahosi catūhi ca iddhīhi.	1	
PA_dn_17:1.7.2	Katamehi sattahi?	1	
PA_dn_17:1.7.3	Idhānanda, rañño mahāsudassanassa tadahuposathe pannarase sīsaṁnhātassa uposathikassa uparipāsādavaragatassa	1	
PA_dn_17:1.7.4	dibbaṁ cakkaratanaṁ pāturahosi sahassāraṁ sanemikaṁ sanābhikaṁ sabbākāraparipūraṁ.	1	
PA_dn_17:1.7.5	Disvā rañño mahāsudassanassa etadahosi:	1	
PA_dn_17:1.7.6_0	‘sutaṁ kho pana metaṁ: “yassa rañño khattiyassa muddhāvasittassa tadahuposathe pannarase	1	
PA_dn_17:1.7.6_1	sīsaṁnhātassa uposathikassa uparipāsādavaragatassa dibbaṁ cakkaratanaṁ pātubhavati	1	
PA_dn_17:1.7.6_2	sahassāraṁ sanemikaṁ sanābhikaṁ sabbākāraparipūraṁ, so hoti rājā cakkavattī”ti.	1	
PA_dn_17:1.7.7	Assaṁ nu kho ahaṁ rājā cakkavattī’ti.	1	
PA_dn_17:1.8.1	Atha kho, ānanda, rājā mahāsudassano uṭṭhāyāsanā ekaṁsaṁ uttarāsaṅgaṁ karitvā vāmena hatthena suvaṇṇabhiṅkāraṁ gahetvā dakkhiṇena hatthena cakkaratanaṁ abbhukkiri:	1	
PA_dn_17:1.8.2	‘pavattatu bhavaṁ cakkaratanaṁ, abhivijinātu bhavaṁ cakkaratanan’ti.	1	
PA_dn_17:1.8.3_0	Atha kho taṁ, ānanda, cakkaratanaṁ puratthimaṁ disaṁ pavatti, anvadeva rājā mahāsudassano	1	
PA_dn_17:1.8.3_1	saddhiṁ caturaṅginiyā senāya, yasmiṁ kho panānanda, padese cakkaratanaṁ patiṭṭhāsi,	1	
PA_dn_17:1.8.3_2	tattha rājā mahāsudassano vāsaṁ upagacchi saddhiṁ caturaṅginiyā senāya.	1	
PA_dn_17:1.9.1	Ye kho panānanda, puratthimāya disāya paṭirājāno, te rājānaṁ mahāsudassanaṁ upasaṅkamitvā evamāhaṁsu:	1	
PA_dn_17:1.9.2	‘ehi kho, mahārāja, svāgataṁ te, mahārāja, sakaṁ te, mahārāja, anusāsa, mahārājā’ti.	1	
PA_dn_17:1.9.3	Rājā mahāsudassano evamāha:	1	
PA_dn_17:1.9.4	‘pāṇo na hantabbo, adinnaṁ na ādātabbaṁ, kāmesu micchā na caritabbā, musā na bhaṇitabbā, majjaṁ na pātabbaṁ, yathābhuttañca bhuñjathā’ti.	1	
PA_dn_17:1.9.5	Ye kho panānanda, puratthimāya disāya paṭirājāno, te rañño mahāsudassanassa anuyantā ahesuṁ.	1	
PA_dn_17:1.10.1	Atha kho taṁ, ānanda, cakkaratanaṁ puratthimaṁ samuddaṁ ajjhogāhetvā paccuttaritvā dakkhiṇaṁ disaṁ pavatti …pe…	1	
PA_dn_17:1.10.2	dakkhiṇaṁ samuddaṁ ajjhogāhetvā paccuttaritvā pacchimaṁ disaṁ pavatti …pe…	1	
PA_dn_17:1.10.3	pacchimaṁ samuddaṁ ajjhogāhetvā paccuttaritvā uttaraṁ disaṁ pavatti, anvadeva rājā mahāsudassano saddhiṁ caturaṅginiyā senāya.	1	
PA_dn_17:1.10.4	Yasmiṁ kho panānanda, padese cakkaratanaṁ patiṭṭhāsi, tattha rājā mahāsudassano vāsaṁ upagacchi saddhiṁ caturaṅginiyā senāya.	1	
PA_dn_17:1.10.5	Ye kho panānanda, uttarāya disāya paṭirājāno, te rājānaṁ mahāsudassanaṁ upasaṅkamitvā evamāhaṁsu:	1	
PA_dn_17:1.10.6	‘ehi kho, mahārāja, svāgataṁ te, mahārāja, sakaṁ te, mahārāja, anusāsa, mahārājā’ti.	1	
PA_dn_17:1.10.7	Rājā mahāsudassano evamāha:	1	
PA_dn_17:1.10.8	‘pāṇo na hantabbo, adinnaṁ na ādātabbaṁ, kāmesu micchā na caritabbā, musā na bhaṇitabbā, majjaṁ na pātabbaṁ, yathābhuttañca bhuñjathā’ti.	1	
PA_dn_17:1.10.9	Ye kho panānanda, uttarāya disāya paṭirājāno, te rañño mahāsudassanassa anuyantā ahesuṁ.	1	
PA_dn_17:1.11.1_0	Atha kho taṁ, ānanda, cakkaratanaṁ samuddapariyantaṁ pathaviṁ abhivijinitvā kusāvatiṁ	1	
PA_dn_17:1.11.1_1	rājadhāniṁ paccāgantvā rañño mahāsudassanassa antepuradvāre atthakaraṇapamukhe akkhāhataṁ	1	
PA_dn_17:1.11.1_2	maññe aṭṭhāsi rañño mahāsudassanassa antepuraṁ upasobhayamānaṁ.	1	
PA_dn_17:1.11.2	Rañño, ānanda, mahāsudassanassa evarūpaṁ cakkaratanaṁ pāturahosi.	1	
PA_dn_17:1.12.0	2.2. Hatthiratana	1	
PA_dn_17:1.12.1	Puna caparaṁ, ānanda, rañño mahāsudassanassa hatthiratanaṁ pāturahosi	1	
PA_dn_17:1.12.2	sabbaseto sattappatiṭṭho iddhimā vehāsaṅgamo uposatho nāma nāgarājā.	1	
PA_dn_17:1.12.3	Taṁ disvā rañño mahāsudassanassa cittaṁ pasīdi:	1	
PA_dn_17:1.12.4	‘bhaddakaṁ vata bho hatthiyānaṁ, sace damathaṁ upeyyā’ti.	1	
PA_dn_17:1.12.5	Atha kho taṁ, ānanda, hatthiratanaṁ—seyyathāpi nāma gandhahatthājāniyo dīgharattaṁ suparidanto; evameva damathaṁ upagacchi.	1	
PA_dn_17:1.12.6_0	Bhūtapubbaṁ, ānanda, rājā mahāsudassano tameva hatthiratanaṁ vīmaṁsamāno pubbaṇhasamayaṁ	1	
PA_dn_17:1.12.6_1	abhiruhitvā samuddapariyantaṁ pathaviṁ anuyāyitvā kusāvatiṁ rājadhāniṁ paccāgantvā pātarāsamakāsi.	1	
PA_dn_17:1.12.7	Rañño, ānanda, mahāsudassanassa evarūpaṁ hatthiratanaṁ pāturahosi.	1	
PA_dn_17:1.13.0	2.3. Assaratana	1	
PA_dn_17:1.13.1	Puna caparaṁ, ānanda, rañño mahāsudassanassa assaratanaṁ pāturahosi	1	
PA_dn_17:1.13.2	sabbaseto kāḷasīso muñjakeso iddhimā vehāsaṅgamo valāhako nāma assarājā.	1	
PA_dn_17:1.13.3	Taṁ disvā rañño mahāsudassanassa cittaṁ pasīdi:	1	
PA_dn_17:1.13.4	‘bhaddakaṁ vata bho assayānaṁ sace damathaṁ upeyyā’ti.	1	
PA_dn_17:1.13.5	Atha kho taṁ, ānanda, assaratanaṁ seyyathāpi nāma bhaddo assājāniyo dīgharattaṁ suparidanto; evameva damathaṁ upagacchi.	1	
PA_dn_17:1.13.6_0	Bhūtapubbaṁ, ānanda, rājā mahāsudassano tameva assaratanaṁ vīmaṁsamāno pubbaṇhasamayaṁ	1	
PA_dn_17:1.13.6_1	abhiruhitvā samuddapariyantaṁ pathaviṁ anuyāyitvā kusāvatiṁ rājadhāniṁ paccāgantvā pātarāsamakāsi.	1	
PA_dn_17:1.13.7	Rañño, ānanda, mahāsudassanassa evarūpaṁ assaratanaṁ pāturahosi.	1	
PA_dn_17:1.14.0	2.4. Maṇiratana	1	
PA_dn_17:1.14.1	Puna caparaṁ, ānanda, rañño mahāsudassanassa maṇiratanaṁ pāturahosi.	1	
PA_dn_17:1.14.2	So ahosi maṇi veḷuriyo subho jātimā aṭṭhaṁso suparikammakato accho vippasanno anāvilo sabbākārasampanno.	1	
PA_dn_17:1.14.3	Tassa kho panānanda, maṇiratanassa ābhā samantā yojanaṁ phuṭā ahosi.	1	
PA_dn_17:1.14.4	Bhūtapubbaṁ, ānanda, rājā mahāsudassano tameva maṇiratanaṁ vīmaṁsamāno caturaṅginiṁ senaṁ sannayhitvā maṇiṁ dhajaggaṁ āropetvā rattandhakāratimisāya pāyāsi.	1	
PA_dn_17:1.14.5	Ye kho panānanda, samantā gāmā ahesuṁ, te tenobhāsena kammante payojesuṁ divāti maññamānā.	1	
PA_dn_17:1.14.6	Rañño, ānanda, mahāsudassanassa evarūpaṁ maṇiratanaṁ pāturahosi.	1	
PA_dn_17:1.15.0	2.5. Itthiratana	1	
PA_dn_17:1.15.1	Puna caparaṁ, ānanda, rañño mahāsudassanassa itthiratanaṁ pāturahosi	1	
PA_dn_17:1.15.2	abhirūpā dassanīyā pāsādikā paramāya vaṇṇapokkharatāya samannāgatā nātidīghā nātirassā nātikisā nātithūlā nātikāḷikā nāccodātā atikkantā mānusivaṇṇaṁ appattā dibbavaṇṇaṁ.	1	
PA_dn_17:1.15.3	Tassa kho panānanda, itthiratanassa evarūpo kāyasamphasso hoti, seyyathāpi nāma tūlapicuno vā kappāsapicuno vā.	1	
PA_dn_17:1.15.4	Tassa kho panānanda, itthiratanassa sīte uṇhāni gattāni honti, uṇhe sītāni.	1	
PA_dn_17:1.15.5	Tassa kho panānanda, itthiratanassa kāyato candanagandho vāyati, mukhato uppalagandho.	1	
PA_dn_17:1.15.6	Taṁ kho panānanda, itthiratanaṁ rañño mahāsudassanassa pubbuṭṭhāyinī ahosi pacchānipātinī kiṅkārapaṭissāvinī manāpacārinī piyavādinī.	1	
PA_dn_17:1.15.7	Taṁ kho panānanda, itthiratanaṁ rājānaṁ mahāsudassanaṁ manasāpi no aticari, kuto pana kāyena.	1	
PA_dn_17:1.15.8	Rañño, ānanda, mahāsudassanassa evarūpaṁ itthiratanaṁ pāturahosi.	1	
PA_dn_17:1.16.0	2.6. Gahapatiratana	1	
PA_dn_17:1.16.1	Puna caparaṁ, ānanda, rañño mahāsudassanassa gahapatiratanaṁ pāturahosi.	1	
PA_dn_17:1.16.2	Tassa kammavipākajaṁ dibbacakkhu pāturahosi yena nidhiṁ passati sassāmikampi assāmikampi.	1	
PA_dn_17:1.16.3	So rājānaṁ mahāsudassanaṁ upasaṅkamitvā evamāha:	1	
PA_dn_17:1.16.4	‘appossukko tvaṁ, deva, hohi, ahaṁ te dhanena dhanakaraṇīyaṁ karissāmī’ti.	1	
PA_dn_17:1.16.5	Bhūtapubbaṁ, ānanda, rājā mahāsudassano tameva gahapatiratanaṁ vīmaṁsamāno nāvaṁ abhiruhitvā majjhe gaṅgāya nadiyā sotaṁ ogāhitvā gahapatiratanaṁ etadavoca:	1	
PA_dn_17:1.16.6	‘attho me, gahapati, hiraññasuvaṇṇenā’ti.	1	
PA_dn_17:1.16.7	‘Tena hi, mahārāja, ekaṁ tīraṁ nāvā upetū’ti.	1	
PA_dn_17:1.16.8	‘Idheva me, gahapati, attho hiraññasuvaṇṇenā’ti.	1	
PA_dn_17:1.16.9	Atha kho taṁ, ānanda, gahapatiratanaṁ ubhohi hatthehi udakaṁ omasitvā pūraṁ hiraññasuvaṇṇassa kumbhiṁ uddharitvā rājānaṁ mahāsudassanaṁ etadavoca:	1	
PA_dn_17:1.16.10	‘alamettāvatā, mahārāja, katamettāvatā, mahārāja, pūjitamettāvatā, mahārājā’ti?	1	
PA_dn_17:1.16.11	Rājā mahāsudassano evamāha:	1	
PA_dn_17:1.16.12	‘alamettāvatā, gahapati, katamettāvatā, gahapati, pūjitamettāvatā, gahapatī’ti.	1	
PA_dn_17:1.16.13	Rañño, ānanda, mahāsudassanassa evarūpaṁ gahapatiratanaṁ pāturahosi.	1	
PA_dn_17:1.17.0	2.7. Pariṇāyakaratana	1	
PA_dn_17:1.18.1	Puna caparaṁ, ānanda, rañño mahāsudassanassa pariṇāyakaratanaṁ pāturahosi	1	
PA_dn_17:1.18.2	paṇḍito viyatto medhāvī paṭibalo rājānaṁ mahāsudassanaṁ upayāpetabbaṁ upayāpetuṁ, apayāpetabbaṁ apayāpetuṁ, ṭhapetabbaṁ ṭhapetuṁ.	1	
PA_dn_17:1.18.3	So rājānaṁ mahāsudassanaṁ upasaṅkamitvā evamāha:	1	
PA_dn_17:1.18.4	‘appossukko tvaṁ, deva, hohi, ahamanusāsissāmī’ti.	1	
PA_dn_17:1.18.5	Rañño, ānanda, mahāsudassanassa evarūpaṁ pariṇāyakaratanaṁ pāturahosi.	1	
PA_dn_17:1.18.6	Rājā, ānanda, mahāsudassano imehi sattahi ratanehi samannāgato ahosi.	1	
PA_dn_17:1.18.7.0	3. Catuiddhisamannāgata	1	
PA_dn_17:1.18.8	Rājā, ānanda, mahāsudassano catūhi iddhīhi samannāgato ahosi.	1	
PA_dn_17:1.18.9	Katamāhi catūhi iddhīhi?	1	
PA_dn_17:1.18.10	Idhānanda, rājā mahāsudassano abhirūpo ahosi dassanīyo pāsādiko paramāya vaṇṇapokkharatāya samannāgato ativiya aññehi manussehi.	1	
PA_dn_17:1.18.11	Rājā, ānanda, mahāsudassano imāya paṭhamāya iddhiyā samannāgato ahosi.	1	
PA_dn_17:1.19.1	Puna caparaṁ, ānanda, rājā mahāsudassano dīghāyuko ahosi ciraṭṭhitiko ativiya aññehi manussehi.	1	
PA_dn_17:1.19.2	Rājā, ānanda, mahāsudassano imāya dutiyāya iddhiyā samannāgato ahosi.	1	
PA_dn_17:1.20.1	Puna caparaṁ, ānanda, rājā mahāsudassano appābādho ahosi appātaṅko samavepākiniyā gahaṇiyā samannāgato nātisītāya nāccuṇhāya ativiya aññehi manussehi.	1	
PA_dn_17:1.20.2	Rājā, ānanda, mahāsudassano imāya tatiyāya iddhiyā samannāgato ahosi.	1	
PA_dn_17:1.21.1	Puna caparaṁ, ānanda, rājā mahāsudassano brāhmaṇagahapatikānaṁ piyo ahosi manāpo.	1	
PA_dn_17:1.21.2	Seyyathāpi, ānanda, pitā puttānaṁ piyo hoti manāpo;	1	
PA_dn_17:1.21.3	evameva kho, ānanda, rājā mahāsudassano brāhmaṇagahapatikānaṁ piyo ahosi manāpo.	1	
PA_dn_17:1.21.4	Raññopi, ānanda, mahāsudassanassa brāhmaṇagahapatikā piyā ahesuṁ manāpā.	1	
PA_dn_17:1.21.5	Seyyathāpi, ānanda, pitu puttā piyā honti manāpā;	1	
PA_dn_17:1.21.6	evameva kho, ānanda, raññopi mahāsudassanassa brāhmaṇagahapatikā piyā ahesuṁ manāpā.	1	
PA_dn_17:1.21.7	Bhūtapubbaṁ, ānanda, rājā mahāsudassano caturaṅginiyā senāya uyyānabhūmiṁ niyyāsi.	1	
PA_dn_17:1.21.8	Atha kho, ānanda, brāhmaṇagahapatikā rājānaṁ mahāsudassanaṁ upasaṅkamitvā evamāhaṁsu:	1	
PA_dn_17:1.21.9	‘ataramāno, deva, yāhi, yathā taṁ mayaṁ cirataraṁ passeyyāmā’ti.	1	
PA_dn_17:1.21.10	Rājāpi, ānanda, mahāsudassano sārathiṁ āmantesi:	1	
PA_dn_17:1.21.11	‘ataramāno, sārathi, rathaṁ pesehi, yathā ahaṁ brāhmaṇagahapatike cirataraṁ passeyyan’ti.	1	
PA_dn_17:1.21.12	Rājā, ānanda, mahāsudassano imāya catutthiyā iddhiyā samannāgato ahosi.	1	
PA_dn_17:1.21.13	Rājā, ānanda, mahāsudassano imāhi catūhi iddhīhi samannāgato ahosi.	1	
PA_dn_17:1.22.0	4. Dhammapāsādapokkharaṇī	1	
PA_dn_17:1.22.1	Atha kho, ānanda, rañño mahāsudassanassa etadahosi:	1	
PA_dn_17:1.22.2	‘yannūnāhaṁ imāsu tālantarikāsu dhanusate dhanusate pokkharaṇiyo māpeyyan’ti.	1	
PA_dn_17:1.22.3	Māpesi kho, ānanda, rājā mahāsudassano tāsu tālantarikāsu dhanusate dhanusate pokkharaṇiyo.	1	
PA_dn_17:1.22.4	Tā kho panānanda, pokkharaṇiyo catunnaṁ vaṇṇānaṁ iṭṭhakāhi citā ahesuṁ—	1	
PA_dn_17:1.22.5	ekā iṭṭhakā sovaṇṇamayā, ekā rūpiyamayā, ekā veḷuriyamayā, ekā phalikamayā.	1	
PA_dn_17:1.22.6	Tāsu kho panānanda, pokkharaṇīsu cattāri cattāri sopānāni ahesuṁ catunnaṁ vaṇṇānaṁ,	1	
PA_dn_17:1.22.7	ekaṁ sopānaṁ sovaṇṇamayaṁ ekaṁ rūpiyamayaṁ ekaṁ veḷuriyamayaṁ ekaṁ phalikamayaṁ.	1	
PA_dn_17:1.22.8	Sovaṇṇamayassa sopānassa sovaṇṇamayā thambhā ahesuṁ, rūpiyamayā sūciyo ca uṇhīsañca.	1	
PA_dn_17:1.22.9	Rūpiyamayassa sopānassa rūpiyamayā thambhā ahesuṁ, sovaṇṇamayā sūciyo ca uṇhīsañca.	1	
PA_dn_17:1.22.10	Veḷuriyamayassa sopānassa veḷuriyamayā thambhā ahesuṁ, phalikamayā sūciyo ca uṇhīsañca.	1	
PA_dn_17:1.22.11	Phalikamayassa sopānassa phalikamayā thambhā ahesuṁ, veḷuriyamayā sūciyo ca uṇhīsañca.	1	
PA_dn_17:1.22.12	Tā kho panānanda, pokkharaṇiyo dvīhi vedikāhi parikkhittā ahesuṁ ekā vedikā sovaṇṇamayā, ekā rūpiyamayā.	1	
PA_dn_17:1.22.13	Sovaṇṇamayāya vedikāya sovaṇṇamayā thambhā ahesuṁ, rūpiyamayā sūciyo ca uṇhīsañca.	1	
PA_dn_17:1.22.14	Rūpiyamayāya vedikāya rūpiyamayā thambhā ahesuṁ, sovaṇṇamayā sūciyo ca uṇhīsañca.	1	
PA_dn_17:1.23.1	Atha kho, ānanda, rañño mahāsudassanassa etadahosi:	1	
PA_dn_17:1.23.2	‘yannūnāhaṁ imāsu pokkharaṇīsu evarūpaṁ mālaṁ ropāpeyyaṁ uppalaṁ padumaṁ kumudaṁ puṇḍarīkaṁ sabbotukaṁ sabbajanassa anāvaṭan’ti.	1	
PA_dn_17:1.23.3	Ropāpesi kho, ānanda, rājā mahāsudassano tāsu pokkharaṇīsu evarūpaṁ mālaṁ uppalaṁ padumaṁ kumudaṁ puṇḍarīkaṁ sabbotukaṁ sabbajanassa anāvaṭaṁ.	1	
PA_dn_17:1.23.4	Atha kho, ānanda, rañño mahāsudassanassa etadahosi:	1	
PA_dn_17:1.23.5	‘yannūnāhaṁ imāsaṁ pokkharaṇīnaṁ tīre nhāpake purise ṭhapeyyaṁ, ye āgatāgataṁ janaṁ nhāpessantī’ti.	1	
PA_dn_17:1.23.6	Ṭhapesi kho, ānanda, rājā mahāsudassano tāsaṁ pokkharaṇīnaṁ tīre nhāpake purise, ye āgatāgataṁ janaṁ nhāpesuṁ.	1	
PA_dn_17:1.23.7	Atha kho, ānanda, rañño mahāsudassanassa etadahosi:	1	
PA_dn_17:1.23.8	‘yannūnāhaṁ imāsaṁ pokkharaṇīnaṁ tīre evarūpaṁ dānaṁ paṭṭhapeyyaṁ—	1	
PA_dn_17:1.23.9_0	annaṁ annaṭṭhikassa, pānaṁ pānaṭṭhikassa, vatthaṁ vatthaṭṭhikassa, yānaṁ yānaṭṭhikassa,	1	
PA_dn_17:1.23.9_1	sayanaṁ sayanaṭṭhikassa, itthiṁ itthiṭṭhikassa, hiraññaṁ hiraññaṭṭhikassa, suvaṇṇaṁ	1	
PA_dn_17:1.23.9_2	suvaṇṇaṭṭhikassā’ti.	1	
PA_dn_17:1.23.10	Paṭṭhapesi kho, ānanda, rājā mahāsudassano tāsaṁ pokkharaṇīnaṁ tīre evarūpaṁ dānaṁ—	1	
PA_dn_17:1.23.11_0	annaṁ annaṭṭhikassa, pānaṁ pānaṭṭhikassa, vatthaṁ vatthaṭṭhikassa, yānaṁ yānaṭṭhikassa,	1	
PA_dn_17:1.23.11_1	sayanaṁ sayanaṭṭhikassa, itthiṁ itthiṭṭhikassa, hiraññaṁ hiraññaṭṭhikassa, suvaṇṇaṁ suvaṇṇaṭṭhikassa.	1	
PA_dn_17:1.24.1	Atha kho, ānanda, brāhmaṇagahapatikā pahūtaṁ sāpateyyaṁ ādāya rājānaṁ mahāsudassanaṁ upasaṅkamitvā evamāhaṁsu:	1	
PA_dn_17:1.24.2	‘idaṁ, deva, pahūtaṁ sāpateyyaṁ devaññeva uddissa ābhataṁ, taṁ devo paṭiggaṇhatū’ti.	1	
PA_dn_17:1.24.3	‘Alaṁ, bho, mamapidaṁ pahūtaṁ sāpateyyaṁ dhammikena balinā abhisaṅkhataṁ, tañca vo hotu, ito ca bhiyyo harathā’ti.	1	
PA_dn_17:1.24.4	Te raññā paṭikkhittā ekamantaṁ apakkamma evaṁ samacintesuṁ:	1	
PA_dn_17:1.24.5	‘na kho etaṁ amhākaṁ patirūpaṁ, yaṁ mayaṁ imāni sāpateyyāni punadeva sakāni gharāni paṭihareyyāma.	1	
PA_dn_17:1.24.6	Yannūna mayaṁ rañño mahāsudassanassa nivesanaṁ māpeyyāmā’ti.	1	
PA_dn_17:1.24.7	Te rājānaṁ mahāsudassanaṁ upasaṅkamitvā evamāhaṁsu:	1	
PA_dn_17:1.24.8	‘nivesanaṁ te, deva, māpessāmā’ti.	1	
PA_dn_17:1.24.9	Adhivāsesi kho, ānanda, rājā mahāsudassano tuṇhībhāvena.	1	
PA_dn_17:1.25.1	Atha kho, ānanda, sakko devānamindo rañño mahāsudassanassa cetasā cetoparivitakkamaññāya vissakammaṁ devaputtaṁ āmantesi:	1	
PA_dn_17:1.25.2	‘ehi tvaṁ, samma vissakamma, rañño mahāsudassanassa nivesanaṁ māpehi dhammaṁ nāma pāsādan’ti.	1	
PA_dn_17:1.25.3_0	‘Evaṁ, bhaddantavā’ti kho, ānanda, vissakammo devaputto sakkassa devānamindassa paṭissutvā	1	
PA_dn_17:1.25.3_1	seyyathāpi nāma balavā puriso samiñjitaṁ vā bāhaṁ pasāreyya pasāritaṁ vā bāhaṁ samiñjeyya;	1	
PA_dn_17:1.25.3_2	evameva—devesu tāvatiṁsesu antarahito rañño mahāsudassanassa purato pāturahosi.	1	
PA_dn_17:1.25.4	Atha kho, ānanda, vissakammo devaputto rājānaṁ mahāsudassanaṁ etadavoca:	1	
PA_dn_17:1.25.5	‘nivesanaṁ te, deva, māpessāmi dhammaṁ nāma pāsādan’ti.	1	
PA_dn_17:1.25.6	Adhivāsesi kho, ānanda, rājā mahāsudassano tuṇhībhāvena.	1	
PA_dn_17:1.25.7	Māpesi kho, ānanda, vissakammo devaputto rañño mahāsudassanassa nivesanaṁ dhammaṁ nāma pāsādaṁ.	1	
PA_dn_17:1.25.8	Dhammo, ānanda, pāsādo puratthimena pacchimena ca yojanaṁ āyāmena ahosi. Uttarena dakkhiṇena ca aḍḍhayojanaṁ vitthārena.	1	
PA_dn_17:1.25.9	Dhammassa, ānanda, pāsādassa tiporisaṁ uccatarena vatthu citaṁ ahosi catunnaṁ vaṇṇānaṁ iṭṭhakāhi—	1	
PA_dn_17:1.25.10	ekā iṭṭhakā sovaṇṇamayā, ekā rūpiyamayā, ekā veḷuriyamayā, ekā phalikamayā.	1	
PA_dn_17:1.26.1	Dhammassa, ānanda, pāsādassa caturāsītithambhasahassāni ahesuṁ catunnaṁ vaṇṇānaṁ—	1	
PA_dn_17:1.26.2	eko thambho sovaṇṇamayo, eko rūpiyamayo, eko veḷuriyamayo, eko phalikamayo.	1	
PA_dn_17:1.26.3	Dhammo, ānanda, pāsādo catunnaṁ vaṇṇānaṁ phalakehi santhato ahosi—	1	
PA_dn_17:1.26.4	ekaṁ phalakaṁ sovaṇṇamayaṁ, ekaṁ rūpiyamayaṁ, ekaṁ veḷuriyamayaṁ, ekaṁ phalikamayaṁ.	1	
PA_dn_17:1.26.5	Dhammassa, ānanda, pāsādassa catuvīsati sopānāni ahesuṁ catunnaṁ vaṇṇānaṁ—	1	
PA_dn_17:1.26.6	ekaṁ sopānaṁ sovaṇṇamayaṁ, ekaṁ rūpiyamayaṁ, ekaṁ veḷuriyamayaṁ, ekaṁ phalikamayaṁ.	1	
PA_dn_17:1.26.7	Sovaṇṇamayassa sopānassa sovaṇṇamayā thambhā ahesuṁ rūpiyamayā sūciyo ca uṇhīsañca.	1	
PA_dn_17:1.26.8	Rūpiyamayassa sopānassa rūpiyamayā thambhā ahesuṁ sovaṇṇamayā sūciyo ca uṇhīsañca.	1	
PA_dn_17:1.26.9	Veḷuriyamayassa sopānassa veḷuriyamayā thambhā ahesuṁ phalikamayā sūciyo ca uṇhīsañca.	1	
PA_dn_17:1.26.10	Phalikamayassa sopānassa phalikamayā thambhā ahesuṁ veḷuriyamayā sūciyo ca uṇhīsañca.	1	
PA_dn_17:1.26.11	Dhamme, ānanda, pāsāde caturāsītikūṭāgārasahassāni ahesuṁ catunnaṁ vaṇṇānaṁ—	1	
PA_dn_17:1.26.12	ekaṁ kūṭāgāraṁ sovaṇṇamayaṁ, ekaṁ rūpiyamayaṁ, ekaṁ veḷuriyamayaṁ, ekaṁ phalikamayaṁ.	1	
PA_dn_17:1.26.13_0	Sovaṇṇamaye kūṭāgāre rūpiyamayo pallaṅko paññatto ahosi, rūpiyamaye kūṭāgāre sovaṇṇamayo	1	
PA_dn_17:1.26.13_1	pallaṅko paññatto ahosi, veḷuriyamaye kūṭāgāre dantamayo pallaṅko paññatto ahosi,	1	
PA_dn_17:1.26.13_2	phalikamaye kūṭāgāre sāramayo pallaṅko paññatto ahosi.	1	
PA_dn_17:1.26.14	Sovaṇṇamayassa kūṭāgārassa dvāre rūpiyamayo tālo ṭhito ahosi, tassa rūpiyamayo khandho sovaṇṇamayāni pattāni ca phalāni ca.	1	
PA_dn_17:1.26.15	Rūpiyamayassa kūṭāgārassa dvāre sovaṇṇamayo tālo ṭhito ahosi, tassa sovaṇṇamayo khandho, rūpiyamayāni pattāni ca phalāni ca.	1	
PA_dn_17:1.26.16	Veḷuriyamayassa kūṭāgārassa dvāre phalikamayo tālo ṭhito ahosi, tassa phalikamayo khandho, veḷuriyamayāni pattāni ca phalāni ca.	1	
PA_dn_17:1.26.17	Phalikamayassa kūṭāgārassa dvāre veḷuriyamayo tālo ṭhito ahosi, tassa veḷuriyamayo khandho, phalikamayāni pattāni ca phalāni ca.	1	
PA_dn_17:1.27.1	Atha kho, ānanda, rañño mahāsudassanassa etadahosi:	1	
PA_dn_17:1.27.2	‘yannūnāhaṁ mahāviyūhassa kūṭāgārassa dvāre sabbasovaṇṇamayaṁ tālavanaṁ māpeyyaṁ, yattha divāvihāraṁ nisīdissāmī’ti.	1	
PA_dn_17:1.27.3	Māpesi kho, ānanda, rājā mahāsudassano mahāviyūhassa kūṭāgārassa dvāre sabbasovaṇṇamayaṁ tālavanaṁ, yattha divāvihāraṁ nisīdi.	1	
PA_dn_17:1.28.1	Dhammo, ānanda, pāsādo dvīhi vedikāhi parikkhitto ahosi, ekā vedikā sovaṇṇamayā, ekā rūpiyamayā.	1	
PA_dn_17:1.28.2	Sovaṇṇamayāya vedikāya sovaṇṇamayā thambhā ahesuṁ, rūpiyamayā sūciyo ca uṇhīsañca.	1	
PA_dn_17:1.28.3	Rūpiyamayāya vedikāya rūpiyamayā thambhā ahesuṁ, sovaṇṇamayā sūciyo ca uṇhīsañca.	1	
PA_dn_17:1.29.1	Dhammo, ānanda, pāsādo dvīhi kiṅkiṇikajālehi parikkhitto ahosi—	1	
PA_dn_17:1.29.2	ekaṁ jālaṁ sovaṇṇamayaṁ ekaṁ rūpiyamayaṁ.	1	
PA_dn_17:1.29.3	Sovaṇṇamayassa jālassa rūpiyamayā kiṅkiṇikā ahesuṁ, rūpiyamayassa jālassa sovaṇṇamayā kiṅkiṇikā ahesuṁ.	1	
PA_dn_17:1.29.4	Tesaṁ kho panānanda, kiṅkiṇikajālānaṁ vāteritānaṁ saddo ahosi vaggu ca rajanīyo ca khamanīyo ca madanīyo ca.	1	
PA_dn_17:1.29.5	Seyyathāpi, ānanda, pañcaṅgikassa tūriyassa suvinītassa suppaṭitāḷitassa sukusalehi samannāhatassa saddo hoti, vaggu ca rajanīyo ca khamanīyo ca madanīyo ca;	1	
PA_dn_17:1.29.6	evameva kho, ānanda, tesaṁ kiṅkiṇikajālānaṁ vāteritānaṁ saddo ahosi vaggu ca rajanīyo ca khamanīyo ca madanīyo ca.	1	
PA_dn_17:1.29.7	Ye kho panānanda, tena samayena kusāvatiyā rājadhāniyā dhuttā ahesuṁ soṇḍā pipāsā, te tesaṁ kiṅkiṇikajālānaṁ vāteritānaṁ saddena paricāresuṁ.	1	
PA_dn_17:1.29.8	Niṭṭhito kho panānanda, dhammo pāsādo duddikkho ahosi musati cakkhūni.	1	
PA_dn_17:1.29.9	Seyyathāpi, ānanda, vassānaṁ pacchime māse saradasamaye viddhe vigatavalāhake deve ādicco nabhaṁ abbhussakkamāno duddikkho hoti musati cakkhūni;	1	
PA_dn_17:1.29.10	evameva kho, ānanda, dhammo pāsādo duddikkho ahosi musati cakkhūni.	1	
PA_dn_17:1.30.1	Atha kho, ānanda, rañño mahāsudassanassa etadahosi:	1	
PA_dn_17:1.30.2	‘yannūnāhaṁ dhammassa pāsādassa purato dhammaṁ nāma pokkharaṇiṁ māpeyyan’ti.	1	
PA_dn_17:1.30.3	Māpesi kho, ānanda, rājā mahāsudassano dhammassa pāsādassa purato dhammaṁ nāma pokkharaṇiṁ.	1	
PA_dn_17:1.30.4	Dhammā, ānanda, pokkharaṇī puratthimena pacchimena ca yojanaṁ āyāmena ahosi, uttarena dakkhiṇena ca aḍḍhayojanaṁ vitthārena.	1	
PA_dn_17:1.30.5	Dhammā, ānanda, pokkharaṇī catunnaṁ vaṇṇānaṁ iṭṭhakāhi citā ahosi—	1	
PA_dn_17:1.30.6	ekā iṭṭhakā sovaṇṇamayā, ekā rūpiyamayā, ekā veḷuriyamayā, ekā phalikamayā.	1	
PA_dn_17:1.31.1	Dhammāya, ānanda, pokkharaṇiyā catuvīsati sopānāni ahesuṁ catunnaṁ vaṇṇānaṁ—	1	
PA_dn_17:1.31.2	ekaṁ sopānaṁ sovaṇṇamayaṁ, ekaṁ rūpiyamayaṁ, ekaṁ veḷuriyamayaṁ, ekaṁ phalikamayaṁ.	1	
PA_dn_17:1.31.3	Sovaṇṇamayassa sopānassa sovaṇṇamayā thambhā ahesuṁ rūpiyamayā sūciyo ca uṇhīsañca.	1	
PA_dn_17:1.31.4	Rūpiyamayassa sopānassa rūpiyamayā thambhā ahesuṁ sovaṇṇamayā sūciyo ca uṇhīsañca.	1	
PA_dn_17:1.31.5	Veḷuriyamayassa sopānassa veḷuriyamayā thambhā ahesuṁ phalikamayā sūciyo ca uṇhīsañca.	1	
PA_dn_17:1.31.6	Phalikamayassa sopānassa phalikamayā thambhā ahesuṁ veḷuriyamayā sūciyo ca uṇhīsañca.	1	
PA_dn_17:1.31.7	Dhammā, ānanda, pokkharaṇī dvīhi vedikāhi parikkhittā ahosi—ekā vedikā sovaṇṇamayā, ekā rūpiyamayā.	1	
PA_dn_17:1.31.8	Sovaṇṇamayāya vedikāya sovaṇṇamayā thambhā ahesuṁ rūpiyamayā sūciyo ca uṇhīsañca.	1	
PA_dn_17:1.31.9	Rūpiyamayāya vedikāya rūpiyamayā thambhā ahesuṁ sovaṇṇamayā sūciyo ca uṇhīsañca.	1	
PA_dn_17:1.32.1	Dhammā, ānanda, pokkharaṇī sattahi tālapantīhi parikkhittā ahosi—	1	
PA_dn_17:1.32.2	ekā tālapanti sovaṇṇamayā, ekā rūpiyamayā, ekā veḷuriyamayā, ekā phalikamayā, ekā lohitaṅkamayā, ekā masāragallamayā, ekā sabbaratanamayā.	1	
PA_dn_17:1.32.3	Sovaṇṇamayassa tālassa sovaṇṇamayo khandho ahosi rūpiyamayāni pattāni ca phalāni ca.	1	
PA_dn_17:1.32.4	Rūpiyamayassa tālassa rūpiyamayo khandho ahosi sovaṇṇamayāni pattāni ca phalāni ca.	1	
PA_dn_17:1.32.5	Veḷuriyamayassa tālassa veḷuriyamayo khandho ahosi phalikamayāni pattāni ca phalāni ca.	1	
PA_dn_17:1.32.6	Phalikamayassa tālassa phalikamayo khandho ahosi veḷuriyamayāni pattāni ca phalāni ca.	1	
PA_dn_17:1.32.7	Lohitaṅkamayassa tālassa lohitaṅkamayo khandho ahosi masāragallamayāni pattāni ca phalāni ca.	1	
PA_dn_17:1.32.8	Masāragallamayassa tālassa masāragallamayo khandho ahosi lohitaṅkamayāni pattāni ca phalāni ca.	1	
PA_dn_17:1.32.9	Sabbaratanamayassa tālassa sabbaratanamayo khandho ahosi, sabbaratanamayāni pattāni ca phalāni ca.	1	
PA_dn_17:1.32.10	Tāsaṁ kho panānanda, tālapantīnaṁ vāteritānaṁ saddo ahosi, vaggu ca rajanīyo ca khamanīyo ca madanīyo ca.	1	
PA_dn_17:1.32.11	Seyyathāpi, ānanda, pañcaṅgikassa tūriyassa suvinītassa suppaṭitāḷitassa sukusalehi samannāhatassa saddo hoti vaggu ca rajanīyo ca khamanīyo ca madanīyo ca;	1	
PA_dn_17:1.32.12	evameva kho, ānanda, tāsaṁ tālapantīnaṁ vāteritānaṁ saddo ahosi vaggu ca rajanīyo ca khamanīyo ca madanīyo ca.	1	
PA_dn_17:1.32.13	Ye kho panānanda, tena samayena kusāvatiyā rājadhāniyā dhuttā ahesuṁ soṇḍā pipāsā, te tāsaṁ tālapantīnaṁ vāteritānaṁ saddena paricāresuṁ.	1	
PA_dn_17:1.33.1_0	Niṭṭhite kho panānanda, dhamme pāsāde niṭṭhitāya dhammāya ca pokkharaṇiyā rājā mahāsudassano	1	
PA_dn_17:1.33.1_1	‘ye tena samayena samaṇesu vā samaṇasammatā brāhmaṇesu vā brāhmaṇasammatā’, te sabbakāmehi	1	
PA_dn_17:1.33.1_2	santappetvā dhammaṁ pāsādaṁ abhiruhi.	1	
PA_dn_17:1.33.2	Paṭhamabhāṇavāro.	1	
PA_dn_17:2.1.0	5. Jhānasampatti	2	
PA_dn_17:2.1.1	Atha kho, ānanda, rañño mahāsudassanassa etadahosi:	2	
PA_dn_17:2.1.2	‘kissa nu kho me idaṁ kammassa phalaṁ kissa kammassa vipāko, yenāhaṁ etarahi evaṁmahiddhiko evaṁmahānubhāvo’ti?	2	
PA_dn_17:2.1.3	Atha kho, ānanda, rañño mahāsudassanassa etadahosi:	2	
PA_dn_17:2.1.4	‘tiṇṇaṁ kho me idaṁ kammānaṁ phalaṁ tiṇṇaṁ kammānaṁ vipāko, yenāhaṁ etarahi evaṁmahiddhiko evaṁmahānubhāvo, seyyathidaṁ—	2	
PA_dn_17:2.1.5	dānassa damassa saṁyamassā’ti.	2	
PA_dn_17:2.2.1	Atha kho, ānanda, rājā mahāsudassano yena mahāviyūhaṁ kūṭāgāraṁ tenupasaṅkami; upasaṅkamitvā mahāviyūhassa kūṭāgārassa dvāre ṭhito udānaṁ udānesi:	2	
PA_dn_17:2.2.2	‘tiṭṭha, kāmavitakka, tiṭṭha, byāpādavitakka, tiṭṭha, vihiṁsāvitakka.	2	
PA_dn_17:2.2.3	Ettāvatā, kāmavitakka, ettāvatā, byāpādavitakka, ettāvatā, vihiṁsāvitakkā’ti.	2	
PA_dn_17:2.3.1_0	Atha kho, ānanda, rājā mahāsudassano mahāviyūhaṁ kūṭāgāraṁ pavisitvā sovaṇṇamaye	2	
PA_dn_17:2.3.1_1	pallaṅke nisinno vivicceva kāmehi vivicca akusalehi dhammehi savitakkaṁ savicāraṁ	2	
PA_dn_17:2.3.1_2	vivekajaṁ pītisukhaṁ paṭhamaṁ jhānaṁ upasampajja vihāsi.	2	
PA_dn_17:2.3.2	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja vihāsi.	2	
PA_dn_17:2.3.3	Pītiyā ca virāgā upekkhako ca vihāsi, sato ca sampajāno sukhañca kāyena paṭisaṁvedesi, yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja vihāsi.	2	
PA_dn_17:2.3.4	Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihāsi.	2	
PA_dn_17:2.4.1	Atha kho, ānanda, rājā mahāsudassano mahāviyūhā kūṭāgārā nikkhamitvā sovaṇṇamayaṁ kūṭāgāraṁ pavisitvā rūpiyamaye pallaṅke nisinno	2	
PA_dn_17:2.4.2_0	mettāsahagatena cetasā ekaṁ disaṁ pharitvā vihāsi. Tathā dutiyaṁ tathā tatiyaṁ tathā	2	
PA_dn_17:2.4.2_1	catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena	2	
PA_dn_17:2.4.2_2	cetasā vipulena mahaggatena appamāṇena averena abyāpajjena pharitvā vihāsi.	2	
PA_dn_17:2.4.3	Karuṇāsahagatena cetasā …pe…	2	
PA_dn_17:2.4.4	muditāsahagatena cetasā …pe…	2	
PA_dn_17:2.4.5_0	upekkhāsahagatena cetasā ekaṁ disaṁ pharitvā vihāsi. Tathā dutiyaṁ tathā tatiyaṁ	2	
PA_dn_17:2.4.5_1	tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	2	
PA_dn_17:2.4.5_2	cetasā vipulena mahaggatena appamāṇena averena abyāpajjena pharitvā vihāsi.	2	
PA_dn_17:2.5.0	6. Caturāsītinagarasahassādi	2	
PA_dn_17:2.5.1	Rañño, ānanda, mahāsudassanassa caturāsīti nagarasahassāni ahesuṁ kusāvatīrājadhānippamukhāni;	2	
PA_dn_17:2.5.2	caturāsīti pāsādasahassāni ahesuṁ dhammapāsādappamukhāni;	2	
PA_dn_17:2.5.3	caturāsīti kūṭāgārasahassāni ahesuṁ mahāviyūhakūṭāgārappamukhāni;	2	
PA_dn_17:2.5.4_0	caturāsīti pallaṅkasahassāni ahesuṁ sovaṇṇamayāni rūpiyamayāni dantamayāni sāramayāni	2	
PA_dn_17:2.5.4_1	gonakatthatāni paṭikatthatāni paṭalikatthatāni kadalimigapavarapaccattharaṇāni sauttaracchadāni	2	
PA_dn_17:2.5.4_2	ubhatolohitakūpadhānāni;	2	
PA_dn_17:2.5.5	caturāsīti nāgasahassāni ahesuṁ sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni;	2	
PA_dn_17:2.5.6	caturāsīti assasahassāni ahesuṁ sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni;	2	
PA_dn_17:2.5.7_0	caturāsīti rathasahassāni ahesuṁ sīhacammaparivārāni byagghacammaparivārāni dīpicammaparivārāni	2	
PA_dn_17:2.5.7_1	paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni vejayantarathappamukhāni;	2	
PA_dn_17:2.5.8	caturāsīti maṇisahassāni ahesuṁ maṇiratanappamukhāni;	2	
PA_dn_17:2.5.9	caturāsīti itthisahassāni ahesuṁ subhaddādevippamukhāni;	2	
PA_dn_17:2.5.10	caturāsīti gahapatisahassāni ahesuṁ gahapatiratanappamukhāni;	2	
PA_dn_17:2.5.11	caturāsīti khattiyasahassāni ahesuṁ anuyantāni pariṇāyakaratanappamukhāni;	2	
PA_dn_17:2.5.12	caturāsīti dhenusahassāni ahesuṁ duhasandanāni kaṁsūpadhāraṇāni;	2	
PA_dn_17:2.5.13	caturāsīti vatthakoṭisahassāni ahesuṁ khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ;	2	
PA_dn_17:2.5.14	rañño, ānanda, mahāsudassanassa caturāsīti thālipākasahassāni ahesuṁ sāyaṁ pātaṁ bhattābhihāro abhihariyittha.	2	
PA_dn_17:2.6.1	Tena kho panānanda, samayena rañño mahāsudassanassa caturāsīti nāgasahassāni sāyaṁ pātaṁ upaṭṭhānaṁ āgacchanti.	2	
PA_dn_17:2.6.2	Atha kho, ānanda, rañño mahāsudassanassa etadahosi:	2	
PA_dn_17:2.6.3_0	‘imāni kho me caturāsīti nāgasahassāni sāyaṁ pātaṁ upaṭṭhānaṁ āgacchanti, yannūna	2	
PA_dn_17:2.6.3_1	vassasatassa vassasatassa accayena dvecattālīsaṁ dvecattālīsaṁ nāgasahassāni sakiṁ	2	
PA_dn_17:2.6.3_2	sakiṁ upaṭṭhānaṁ āgaccheyyun’ti.	2	
PA_dn_17:2.6.4	Atha kho, ānanda, rājā mahāsudassano pariṇāyakaratanaṁ āmantesi:	2	
PA_dn_17:2.6.5_0	‘imāni kho me, samma pariṇāyakaratana, caturāsīti nāgasahassāni sāyaṁ pātaṁ upaṭṭhānaṁ	2	
PA_dn_17:2.6.5_1	āgacchanti, tena hi, samma pariṇāyakaratana, vassasatassa vassasatassa accayena dvecattālīsaṁ	2	
PA_dn_17:2.6.5_2	dvecattālīsaṁ nāgasahassāni sakiṁ sakiṁ upaṭṭhānaṁ āgacchantū’ti.	2	
PA_dn_17:2.6.6	‘Evaṁ, devā’ti kho, ānanda, pariṇāyakaratanaṁ rañño mahāsudassanassa paccassosi.	2	
PA_dn_17:2.6.7	Atha kho, ānanda, rañño mahāsudassanassa aparena samayena vassasatassa vassasatassa accayena dvecattālīsaṁ dvecattālīsaṁ nāgasahassāni sakiṁ sakiṁ upaṭṭhānaṁ āgamaṁsu.	2	
PA_dn_17:2.7.0	7. Subhaddādeviupasaṅkamana	2	
PA_dn_17:2.7.1	Atha kho, ānanda, subhaddāya deviyā bahunnaṁ vassānaṁ bahunnaṁ vassasatānaṁ bahunnaṁ vassasahassānaṁ accayena etadahosi:	2	
PA_dn_17:2.7.2	‘ciraṁ diṭṭho kho me rājā mahāsudassano. Yannūnāhaṁ rājānaṁ mahāsudassanaṁ dassanāya upasaṅkameyyan’ti.	2	
PA_dn_17:2.7.3	Atha kho, ānanda, subhaddā devī itthāgāraṁ āmantesi:	2	
PA_dn_17:2.7.4	‘etha tumhe sīsāni nhāyatha pītāni vatthāni pārupatha.	2	
PA_dn_17:2.7.5	Ciraṁ diṭṭho no rājā mahāsudassano, rājānaṁ mahāsudassanaṁ dassanāya upasaṅkamissāmā’ti.	2	
PA_dn_17:2.7.6	‘Evaṁ, ayye’ti kho, ānanda, itthāgāraṁ subhaddāya deviyā paṭissutvā sīsāni nhāyitvā pītāni vatthāni pārupitvā yena subhaddā devī tenupasaṅkami.	2	
PA_dn_17:2.8.1	Atha kho, ānanda, subhaddā devī pariṇāyakaratanaṁ āmantesi:	2	
PA_dn_17:2.8.2	‘kappehi, samma pariṇāyakaratana, caturaṅginiṁ senaṁ, ciraṁ diṭṭho no rājā mahāsudassano, rājānaṁ mahāsudassanaṁ dassanāya upasaṅkamissāmā’ti.	2	
PA_dn_17:2.8.3	‘Evaṁ, devī’ti kho, ānanda, pariṇāyakaratanaṁ subhaddāya deviyā paṭissutvā caturaṅginiṁ senaṁ kappāpetvā subhaddāya deviyā paṭivedesi:	2	
PA_dn_17:2.8.4	‘kappitā kho, devi, caturaṅginī senā,	2	
PA_dn_17:2.8.5	yassadāni kālaṁ maññasī’ti.	2	
PA_dn_17:2.8.6_0	Atha kho, ānanda, subhaddā devī caturaṅginiyā senāya saddhiṁ itthāgārena yena dhammo	2	
PA_dn_17:2.8.6_1	pāsādo tenupasaṅkami; upasaṅkamitvā dhammaṁ pāsādaṁ abhiruhitvā yena mahāviyūhaṁ	2	
PA_dn_17:2.8.6_2	kūṭāgāraṁ tenupasaṅkami.	2	
PA_dn_17:2.8.7	Upasaṅkamitvā mahāviyūhassa kūṭāgārassa dvārabāhaṁ ālambitvā aṭṭhāsi.	2	
PA_dn_17:2.8.8	Atha kho, ānanda, rājā mahāsudassano saddaṁ sutvā:	2	
PA_dn_17:2.8.9	‘kiṁ nu kho mahato viya janakāyassa saddo’ti mahāviyūhā kūṭāgārā nikkhamanto addasa subhaddaṁ deviṁ dvārabāhaṁ ālambitvā ṭhitaṁ, disvāna subhaddaṁ deviṁ etadavoca:	2	
PA_dn_17:2.8.10	‘ettheva, devi, tiṭṭha mā pāvisī’ti.	2	
PA_dn_17:2.9.1	Atha kho, ānanda, rājā mahāsudassano aññataraṁ purisaṁ āmantesi:	2	
PA_dn_17:2.9.2	‘ehi tvaṁ, ambho purisa, mahāviyūhā kūṭāgārā sovaṇṇamayaṁ pallaṅkaṁ nīharitvā sabbasovaṇṇamaye tālavane paññapehī’ti.	2	
PA_dn_17:2.9.3	‘Evaṁ, devā’ti kho, ānanda, so puriso rañño mahāsudassanassa paṭissutvā mahāviyūhā kūṭāgārā sovaṇṇamayaṁ pallaṅkaṁ nīharitvā sabbasovaṇṇamaye tālavane paññapesi.	2	
PA_dn_17:2.9.4	Atha kho, ānanda, rājā mahāsudassano dakkhiṇena passena sīhaseyyaṁ kappesi pāde pādaṁ accādhāya sato sampajāno.	2	
PA_dn_17:2.10.1	Atha kho, ānanda, subhaddāya deviyā etadahosi:	2	
PA_dn_17:2.10.2	‘vippasannāni kho rañño mahāsudassanassa indriyāni, parisuddho chavivaṇṇo pariyodāto, mā heva kho rājā mahāsudassano kālamakāsī’ti rājānaṁ mahāsudassanaṁ etadavoca:	2	
PA_dn_17:2.10.3	‘Imāni te, deva, caturāsīti nagarasahassāni kusāvatīrājadhānippamukhāni.	2	
PA_dn_17:2.10.4	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.5	Imāni te, deva, caturāsīti pāsādasahassāni dhammapāsādappamukhāni.	2	
PA_dn_17:2.10.6	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.7	Imāni te, deva, caturāsīti kūṭāgārasahassāni mahāviyūhakūṭāgārappamukhāni.	2	
PA_dn_17:2.10.8	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.9_0	Imāni te, deva, caturāsīti pallaṅkasahassāni sovaṇṇamayāni rūpiyamayāni dantamayāni	2	
PA_dn_17:2.10.9_1	sāramayāni gonakatthatāni paṭikatthatāni paṭalikatthatāni kadalimigapavarapaccattharaṇāni	2	
PA_dn_17:2.10.9_2	sauttaracchadāni ubhatolohitakūpadhānāni.	2	
PA_dn_17:2.10.10	Ettha, deva, chandaṁ janehi, jīvite apekkhaṁ karohi.	2	
PA_dn_17:2.10.11	Imāni te, deva, caturāsīti nāgasahassāni sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni.	2	
PA_dn_17:2.10.12	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.13	Imāni te, deva, caturāsīti assasahassāni sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni.	2	
PA_dn_17:2.10.14	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.15_0	Imāni te, deva, caturāsīti rathasahassāni sīhacammaparivārāni byagghacammaparivārāni	2	
PA_dn_17:2.10.15_1	dīpicammaparivārāni paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni	2	
PA_dn_17:2.10.15_2	vejayantarathappamukhāni.	2	
PA_dn_17:2.10.16	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.17	Imāni te, deva, caturāsīti maṇisahassāni maṇiratanappamukhāni.	2	
PA_dn_17:2.10.18	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.19	Imāni te, deva, caturāsīti itthisahassāni itthiratanappamukhāni.	2	
PA_dn_17:2.10.20	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.21	Imāni te, deva, caturāsīti gahapatisahassāni gahapatiratanappamukhāni.	2	
PA_dn_17:2.10.22	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.23	Imāni te, deva, caturāsīti khattiyasahassāni anuyantāni pariṇāyakaratanappamukhāni.	2	
PA_dn_17:2.10.24	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.25	Imāni te, deva, caturāsīti dhenusahassāni duhasandanāni kaṁsūpadhāraṇāni.	2	
PA_dn_17:2.10.26	Ettha, deva, chandaṁ janehi jīvite apekkhaṁ karohi.	2	
PA_dn_17:2.10.27	Imāni te, deva, caturāsīti vatthakoṭisahassāni khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ.	2	
PA_dn_17:2.10.28	Ettha, deva, chandaṁ janehi, jīvite apekkhaṁ karohi.	2	
PA_dn_17:2.10.29	Imāni te, deva, caturāsīti thālipākasahassāni sāyaṁ pātaṁ bhattābhihāro abhihariyati.	2	
PA_dn_17:2.10.30	Ettha, deva, chandaṁ janehi jīvite apekkhaṁ karohī’ti.	2	
PA_dn_17:2.11.1	Evaṁ vutte, ānanda, rājā mahāsudassano subhaddaṁ deviṁ etadavoca:	2	
PA_dn_17:2.11.2	‘Dīgharattaṁ kho maṁ tvaṁ, devi, iṭṭhehi kantehi piyehi manāpehi samudācarittha;	2	
PA_dn_17:2.11.3	atha ca pana maṁ tvaṁ pacchime kāle aniṭṭhehi akantehi appiyehi amanāpehi samudācarasī’ti.	2	
PA_dn_17:2.11.4	‘Kathaṁ carahi taṁ, deva, samudācarāmī’ti?	2	
PA_dn_17:2.11.5	‘Evaṁ kho maṁ tvaṁ, devi, samudācara:	2	
PA_dn_17:2.11.6	“sabbeheva, deva, piyehi manāpehi nānābhāvo vinābhāvo aññathābhāvo, mā kho tvaṁ, deva, sāpekkho kālamakāsi, dukkhā sāpekkhassa kālaṅkiriyā, garahitā ca sāpekkhassa kālaṅkiriyā.	2	
PA_dn_17:2.11.7	Imāni te, deva, caturāsīti nagarasahassāni kusāvatīrājadhānippamukhāni.	2	
PA_dn_17:2.11.8	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.9	Imāni te, deva, caturāsīti pāsādasahassāni dhammapāsādappamukhāni.	2	
PA_dn_17:2.11.10	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.11	Imāni te, deva, caturāsīti kūṭāgārasahassāni mahāviyūhakūṭāgārappamukhāni.	2	
PA_dn_17:2.11.12	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.13_0	Imāni te, deva, caturāsīti pallaṅkasahassāni sovaṇṇamayāni rūpiyamayāni dantamayāni	2	
PA_dn_17:2.11.13_1	sāramayāni gonakatthatāni paṭikatthatāni paṭalikatthatāni kadalimigapavarapaccattharaṇāni	2	
PA_dn_17:2.11.13_2	sauttaracchadāni ubhatolohitakūpadhānāni.	2	
PA_dn_17:2.11.14	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.15	Imāni te, deva, caturāsīti nāgasahassāni sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni.	2	
PA_dn_17:2.11.16	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.17	Imāni te, deva, caturāsīti assasahassāni sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni.	2	
PA_dn_17:2.11.18	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.19_0	Imāni te, deva, caturāsīti rathasahassāni sīhacammaparivārāni byagghacammaparivārāni	2	
PA_dn_17:2.11.19_1	dīpicammaparivārāni paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni	2	
PA_dn_17:2.11.19_2	vejayantarathappamukhāni.	2	
PA_dn_17:2.11.20	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.21	Imāni te, deva, caturāsīti maṇisahassāni maṇiratanappamukhāni.	2	
PA_dn_17:2.11.22	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.23	Imāni te, deva, caturāsīti itthisahassāni subhaddādevippamukhāni.	2	
PA_dn_17:2.11.24	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.25	Imāni te, deva, caturāsīti gahapatisahassāni gahapatiratanappamukhāni.	2	
PA_dn_17:2.11.26	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.27	Imāni te, deva, caturāsīti khattiyasahassāni anuyantāni pariṇāyakaratanappamukhāni.	2	
PA_dn_17:2.11.28	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.29	Imāni te, deva, caturāsīti dhenusahassāni duhasandanāni kaṁsūpadhāraṇāni.	2	
PA_dn_17:2.11.30	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.31	Imāni te, deva, caturāsīti vatthakoṭisahassāni khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ.	2	
PA_dn_17:2.11.32	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.11.33	Imāni te, deva, caturāsīti thālipākasahassāni sāyaṁ pātaṁ bhattābhihāro abhihariyati.	2	
PA_dn_17:2.11.34	Ettha, deva, chandaṁ pajaha jīvite apekkhaṁ mākāsī”’ti.	2	
PA_dn_17:2.12.1	Evaṁ vutte, ānanda, subhaddā devī parodi assūni pavattesi.	2	
PA_dn_17:2.12.2	Atha kho, ānanda, subhaddā devī assūni puñchitvā rājānaṁ mahāsudassanaṁ etadavoca:	2	
PA_dn_17:2.12.3	‘Sabbeheva, deva, piyehi manāpehi nānābhāvo vinābhāvo aññathābhāvo, mā kho tvaṁ, deva, sāpekkho kālamakāsi, dukkhā sāpekkhassa kālaṅkiriyā, garahitā ca sāpekkhassa kālaṅkiriyā.	2	
PA_dn_17:2.12.4	Imāni te, deva, caturāsīti nagarasahassāni kusāvatīrājadhānippamukhāni.	2	
PA_dn_17:2.12.5	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.6	Imāni te, deva, caturāsīti pāsādasahassāni dhammapāsādappamukhāni.	2	
PA_dn_17:2.12.7	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.8	Imāni te, deva, caturāsīti kūṭāgārasahassāni mahāviyūhakūṭāgārappamukhāni.	2	
PA_dn_17:2.12.9	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.10_0	Imāni te, deva, caturāsīti pallaṅkasahassāni sovaṇṇamayāni rūpiyamayāni dantamayāni	2	
PA_dn_17:2.12.10_1	sāramayāni gonakatthatāni paṭikatthatāni paṭalikatthatāni kadalimigapavarapaccattharaṇāni	2	
PA_dn_17:2.12.10_2	sauttaracchadāni ubhatolohitakūpadhānāni.	2	
PA_dn_17:2.12.11	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.12	Imāni te, deva, caturāsīti nāgasahassāni sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni.	2	
PA_dn_17:2.12.13	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.14	Imāni te, deva, caturāsīti assasahassāni sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni.	2	
PA_dn_17:2.12.15	Ettha, deva, chandaṁ pajaha, jīvite apekkhaṁ mākāsi.	2	
PA_dn_17:2.12.16_0	Imāni te, deva, caturāsīti rathasahassāni sīhacammaparivārāni byagghacammaparivārāni	2	
PA_dn_17:2.12.16_1	dīpicammaparivārāni paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni	2	
PA_dn_17:2.12.16_2	vejayantarathappamukhāni.	2	
PA_dn_17:2.12.17	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.18	Imāni te, deva, caturāsīti maṇisahassāni maṇiratanappamukhāni.	2	
PA_dn_17:2.12.19	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.20	Imāni te, deva, caturāsīti itthisahassāni itthiratanappamukhāni.	2	
PA_dn_17:2.12.21	Ettha, deva, chandaṁ pajaha, jīvite apekkhaṁ mākāsi.	2	
PA_dn_17:2.12.22	Imāni te, deva, caturāsīti gahapatisahassāni gahapatiratanappamukhāni.	2	
PA_dn_17:2.12.23	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.24	Imāni te, deva, caturāsīti khattiyasahassāni anuyantāni pariṇāyakaratanappamukhāni.	2	
PA_dn_17:2.12.25	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.26	Imāni te, deva, caturāsīti dhenusahassāni duhasandanāni kaṁsūpadhāraṇāni.	2	
PA_dn_17:2.12.27	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.28	Imāni te, deva, caturāsīti vatthakoṭisahassāni khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ.	2	
PA_dn_17:2.12.29	Ettha, deva, chandaṁ pajaha jīvite apekkhaṁ mākāsi.	2	
PA_dn_17:2.12.30	Imāni te, deva, caturāsīti thālipākasahassāni sāyaṁ pātaṁ bhattābhihāro abhihariyati.	2	
PA_dn_17:2.12.31	Ettha, deva, chandaṁ pajaha jīvite apekkhaṁ mākāsī’ti.	2	
PA_dn_17:2.13.0	8. Brahmalokūpagama	2	
PA_dn_17:2.13.1	Atha kho, ānanda, rājā mahāsudassano na cirasseva kālamakāsi.	2	
PA_dn_17:2.13.2	Seyyathāpi, ānanda, gahapatissa vā gahapatiputtassa vā manuññaṁ bhojanaṁ bhuttāvissa bhattasammado hoti; evameva kho, ānanda, rañño mahāsudassanassa māraṇantikā vedanā ahosi.	2	
PA_dn_17:2.13.3	Kālaṅkato ca, ānanda, rājā mahāsudassano sugatiṁ brahmalokaṁ upapajji.	2	
PA_dn_17:2.13.4	Rājā, ānanda, mahāsudassano caturāsīti vassasahassāni kumārakīḷaṁ kīḷi.	2	
PA_dn_17:2.13.5	Caturāsīti vassasahassāni oparajjaṁ kāresi.	2	
PA_dn_17:2.13.6	Caturāsīti vassasahassāni rajjaṁ kāresi.	2	
PA_dn_17:2.13.7	Caturāsīti vassasahassāni gihibhūto dhamme pāsāde brahmacariyaṁ cari.	2	
PA_dn_17:2.13.8	So cattāro brahmavihāre bhāvetvā kāyassa bhedā paraṁ maraṇā brahmalokūpago ahosi.	2	
PA_dn_17:2.14.1	Siyā kho panānanda, evamassa:	2	
PA_dn_17:2.14.2	‘añño nūna tena samayena rājā mahāsudassano ahosī’ti,	2	
PA_dn_17:2.14.3	na kho panetaṁ, ānanda, evaṁ daṭṭhabbaṁ. Ahaṁ tena samayena rājā mahāsudassano ahosiṁ.	2	
PA_dn_17:2.14.4_0	Mama tāni caturāsīti nagarasahassāni kusāvatīrājadhānippamukhāni, mama tāni caturāsīti	2	
PA_dn_17:2.14.4_1	pāsādasahassāni dhammapāsādappamukhāni, mama tāni caturāsīti kūṭāgārasahassāni mahāviyūhakūṭāgārappamukhāni,	2	
PA_dn_17:2.14.4_2	mama tāni caturāsīti pallaṅkasahassāni sovaṇṇamayāni rūpiyamayāni dantamayāni sāramayāni	2	
PA_dn_17:2.14.4_3	gonakatthatāni paṭikatthatāni paṭalikatthatāni kadalimigapavarapaccattharaṇāni sauttaracchadāni	2	
PA_dn_17:2.14.4_4	ubhatolohitakūpadhānāni, mama tāni caturāsīti nāgasahassāni sovaṇṇālaṅkārāni sovaṇṇadhajāni	2	
PA_dn_17:2.14.4_5	hemajālapaṭicchannāni uposathanāgarājappamukhāni, mama tāni caturāsīti assasahassāni	2	
PA_dn_17:2.14.4_6	sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni,	2	
PA_dn_17:2.14.4_7	mama tāni caturāsīti rathasahassāni sīhacammaparivārāni byagghacammaparivārāni dīpicammaparivārāni	2	
PA_dn_17:2.14.4_8	paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni vejayantarathappamukhāni,	2	
PA_dn_17:2.14.4_9	mama tāni caturāsīti maṇisahassāni maṇiratanappamukhāni, mama tāni caturāsīti itthisahassāni	2	
PA_dn_17:2.14.4_10	subhaddādevippamukhāni, mama tāni caturāsīti gahapatisahassāni gahapatiratanappamukhāni,	2	
PA_dn_17:2.14.4_11	mama tāni caturāsīti khattiyasahassāni anuyantāni pariṇāyakaratanappamukhāni, mama	2	
PA_dn_17:2.14.4_12	tāni caturāsīti dhenusahassāni duhasandanāni kaṁsūpadhāraṇāni, mama tāni caturāsīti	2	
PA_dn_17:2.14.4_13	vatthakoṭisahassāni khomasukhumānaṁ kappāsikasukhumānaṁ koseyyasukhumānaṁ kambalasukhumānaṁ,	2	
PA_dn_17:2.14.4_14	mama tāni caturāsīti thālipākasahassāni sāyaṁ pātaṁ bhattābhihāro abhihariyittha.	2	
PA_dn_17:2.15.1	Tesaṁ kho panānanda, caturāsītinagarasahassānaṁ ekaññeva taṁ nagaraṁ hoti, yaṁ tena samayena ajjhāvasāmi yadidaṁ kusāvatī rājadhānī.	2	
PA_dn_17:2.15.2	Tesaṁ kho panānanda, caturāsīti pāsādasahassānaṁ ekoyeva so pāsādo hoti, yaṁ tena samayena ajjhāvasāmi yadidaṁ dhammo pāsādo.	2	
PA_dn_17:2.15.3	Tesaṁ kho panānanda, caturāsīti kūṭāgārasahassānaṁ ekaññeva taṁ kūṭāgāraṁ hoti, yaṁ tena samayena ajjhāvasāmi yadidaṁ mahāviyūhaṁ kūṭāgāraṁ.	2	
PA_dn_17:2.15.4	Tesaṁ kho panānanda, caturāsīti pallaṅkasahassānaṁ ekoyeva so pallaṅko hoti, yaṁ tena samayena paribhuñjāmi yadidaṁ sovaṇṇamayo vā rūpiyamayo vā dantamayo vā sāramayo vā.	2	
PA_dn_17:2.15.5	Tesaṁ kho panānanda, caturāsīti nāgasahassānaṁ ekoyeva so nāgo hoti, yaṁ tena samayena abhiruhāmi yadidaṁ uposatho nāgarājā.	2	
PA_dn_17:2.15.6	Tesaṁ kho panānanda, caturāsīti assasahassānaṁ ekoyeva so asso hoti, yaṁ tena samayena abhiruhāmi yadidaṁ valāhako assarājā.	2	
PA_dn_17:2.15.7	Tesaṁ kho panānanda, caturāsīti rathasahassānaṁ ekoyeva so ratho hoti, yaṁ tena samayena abhiruhāmi yadidaṁ vejayantaratho.	2	
PA_dn_17:2.15.8	Tesaṁ kho panānanda, caturāsīti itthisahassānaṁ ekāyeva sā itthī hoti, yā tena samayena paccupaṭṭhāti khattiyānī vā vessinī vā.	2	
PA_dn_17:2.15.9_0	Tesaṁ kho panānanda, caturāsīti vatthakoṭisahassānaṁ ekaṁyeva taṁ dussayugaṁ hoti,	2	
PA_dn_17:2.15.9_1	yaṁ tena samayena paridahāmi khomasukhumaṁ vā kappāsikasukhumaṁ vā koseyyasukhumaṁ	2	
PA_dn_17:2.15.9_2	vā kambalasukhumaṁ vā.	2	
PA_dn_17:2.15.10	Tesaṁ kho panānanda, caturāsīti thālipākasahassānaṁ ekoyeva so thālipāko hoti, yato nāḷikodanaparamaṁ bhuñjāmi tadupiyañca sūpeyyaṁ.	2	
PA_dn_17:2.16.1	Passānanda, sabbete saṅkhārā atītā niruddhā vipariṇatā.	2	
PA_dn_17:2.16.2	Evaṁ aniccā kho, ānanda, saṅkhārā;	2	
PA_dn_17:2.16.3	evaṁ addhuvā kho, ānanda, saṅkhārā;	2	
PA_dn_17:2.16.4	evaṁ anassāsikā kho, ānanda, saṅkhārā.	2	
PA_dn_17:2.16.5	Yāvañcidaṁ, ānanda, alameva sabbasaṅkhāresu nibbindituṁ, alaṁ virajjituṁ, alaṁ vimuccituṁ.	2	
PA_dn_17:2.17.1_0	Chakkhattuṁ kho panāhaṁ, ānanda, abhijānāmi imasmiṁ padese sarīraṁ nikkhipitaṁ, tañca	2	
PA_dn_17:2.17.1_1	kho rājāva samāno cakkavattī dhammiko dhammarājā cāturanto vijitāvī janapadatthāvariyappatto	2	
PA_dn_17:2.17.1_2	sattaratanasamannāgato, ayaṁ sattamo sarīranikkhepo.	2	
PA_dn_17:2.17.2	Na kho panāhaṁ, ānanda, taṁ padesaṁ samanupassāmi sadevake loke samārake sabrahmake sassamaṇabrāhmaṇiyā pajāya sadevamanussāya yattha tathāgato aṭṭhamaṁ sarīraṁ nikkhipeyyā”ti.	2	
PA_dn_17:2.17.3	Idamavoca bhagavā.	2	
PA_dn_17:2.17.4	Idaṁ vatvāna sugato athāparaṁ etadavoca satthā:	2	
PA_dn_17:2.17.5	“Aniccā vata saṅkhārā,	2	
PA_dn_17:2.17.6	uppādavayadhammino;	2	
PA_dn_17:2.17.7	Uppajjitvā nirujjhanti,	2	
PA_dn_17:2.17.8	tesaṁ vūpasamo sukho”ti.	2	
PA_dn_17:2.17.9	Mahāsudassanasuttaṁ niṭṭhitaṁ catutthaṁ.	2	
