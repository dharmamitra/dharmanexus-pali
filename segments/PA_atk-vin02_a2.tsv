segmentnr	original	folio	analyzed
PA_atk-vin02_a2:0	Namo tassa bhagavato arahato sammāsambuddhassa	0	
PA_atk-vin02_a2:1	Vinayapiṭake	0	
PA_atk-vin02_a2:2	Mahāvagga-aṭṭhakathā	0	
PA_atk-vin02_a2:3	1. Mahākhandhakaṃ	0	
PA_atk-vin02_a2:4	Bodhikathā	0	
PA_atk-vin02_a2:5	Ubhinnaṃ pātimokkhānaṃ, saṅgītisamanantaraṃ;	0	
PA_atk-vin02_a2:6	Saṅgāyiṃsu mahātherā, khandhakaṃ khandhakovidā.	0	
PA_atk-vin02_a2:7	Yaṃ tassa dāni sampatto, yasmā saṃvaṇṇanākkamo;	0	
PA_atk-vin02_a2:8	Tasmā hoti ayaṃ tassa, anuttānatthavaṇṇanā.	0	
PA_atk-vin02_a2:9	Padabhājaniye atthā, yehi yesaṃ pakāsitā;	0	
PA_atk-vin02_a2:10	Te ce puna vadeyyāma, pariyosānaṃ kadā bhave.	1	
PA_atk-vin02_a2:11	Uttānā ceva ye atthā, tesaṃ saṃvaṇṇanāya kiṃ;	1	
PA_atk-vin02_a2:12	Adhippāyānusandhīhi, byañjanena ca ye pana.	1	
PA_atk-vin02_a2:13	Anuttānā na te yasmā, sakkā ñātuṃ avaṇṇitā;	1	
PA_atk-vin02_a2:14	Tesaṃyeva ayaṃ tasmā, hoti saṃvaṇṇanānayoti.	1	
PA_atk-vin02_a2:15_0	1. Tena samayena buddho bhagavā uruvelāyaṃ viharati najjā nerañjarāya tīre bodhirukkhamūle	15	
PA_atk-vin02_a2:15_1	paṭhamābhisambuddhoti ettha kiñcāpi “tena samayena buddho bhagavā verañjāya”ntiādīsu	15	
PA_atk-vin02_a2:15_2	viya karaṇavacane visesakāraṇaṃ natthi, vinayaṃ patvā pana karaṇavacaneneva ayamabhilāpo	15	
PA_atk-vin02_a2:15_3	āropitoti ādito paṭṭhāya āruḷhābhilāpavasenevetaṃ vuttanti veditabbaṃ. Esa nayo aññesupi	15	
PA_atk-vin02_a2:15_4	ito paresu evarūpesu.	15	
PA_atk-vin02_a2:16_0	Kiṃ panetassa vacane payojananti? Pabbajjādīnaṃ vinayakammānaṃ ādito paṭṭhāya nidānadassanaṃ.	16	
PA_atk-vin02_a2:16_1	Yā hi bhagavatā “anujānāmi, bhikkhave, imehi tīhi saraṇagamanehi pabbajjaṃ upasampada”nti	16	
PA_atk-vin02_a2:16_2	evaṃ pabbajjā ceva upasampadā ca anuññātā, yāni ca rājagahādīsu upajjhāyaupajjhāyavattaācariyaācariyavattādīni	16	
PA_atk-vin02_a2:16_3	anuññātāni, tāni abhisambodhiṃ patvā sattasattāhaṃ bodhimaṇḍe vītināmetvā bārāṇasiyaṃ	16	
PA_atk-vin02_a2:16_4	dhammacakkaṃ pavattetvā iminā anukkamena idañcidañca ṭhānaṃ patvā imasmiñca imasmiñca	16	
PA_atk-vin02_a2:16_5	vatthusmiṃ paññattānīti evametesaṃ pabbajjādīnaṃ vinayakammānaṃ ādito paṭṭhāya nidānadassanaṃ	16	
PA_atk-vin02_a2:16_6	etassa vacane payojananti veditabbaṃ.	16	
PA_atk-vin02_a2:17_0	Tattha uruvelāyanti mahāvelāyaṃ; mahante vālikarāsimhīti attho. Atha vā “urū”ti vālikā	17	
PA_atk-vin02_a2:17_1	vuccati; “velā”ti mariyādā; velātikkamanahetu āhaṭā uru uruvelāti evampettha attho	17	
PA_atk-vin02_a2:17_2	daṭṭhabbo. Atīte kira anuppanne buddhe dasasahassakulaputtā tāpasapabbajjaṃ pabbajitvā	17	
PA_atk-vin02_a2:17_3	tasmiṃ padese viharantā ekadivasaṃ sannipatitvā katikavattaṃ akaṃsu – “kāyakammavacīkammāni	17	
PA_atk-vin02_a2:17_4	nāma paresampi pākaṭāni honti, manokammaṃ pana apākaṭaṃ; tasmā yo kāmavitakkaṃ vā	17	
PA_atk-vin02_a2:17_5	byāpādavitakkaṃ vā vihiṃsāvitakkaṃ vā vitakketi, tassa añño codako nāma natthi, so	17	
PA_atk-vin02_a2:17_6	attanāva attānaṃ codetvā pattapuṭena vālikaṃ āharitvā imasmiṃ ṭhāne ākiratu, idamassa	17	
PA_atk-vin02_a2:17_7	daṇḍakamma”nti. Tato paṭṭhāya yo tādisaṃ vitakkaṃ vitakketi, so tattha pattapuṭena	17	
PA_atk-vin02_a2:17_8	vālikaṃ ākirati. Evaṃ tattha anukkamena mahāvālikarāsi jāto, tato naṃ pacchimā janatā	17	
PA_atk-vin02_a2:17_9	parikkhipitvā cetiyaṭṭhānamakāsi. Taṃ sandhāya vuttaṃ – “uruvelāyanti mahāvelāyaṃ;	17	
PA_atk-vin02_a2:17_10	mahante vālikarāsimhīti attho”ti. Tameva sandhāya vuttaṃ – “atha vā urūti vālikā	171	
PA_atk-vin02_a2:17_11	vuccati; velāti mariyādā; velātikkamanahetu āhaṭā uru uruvelāti evampettha attho daṭṭhabbo”ti.	171	
PA_atk-vin02_a2:18_0	Bodhirukkhamūleti bodhi vuccati catūsu maggesu ñāṇaṃ; taṃ bodhiṃ bhagavā ettha pattoti	18	
PA_atk-vin02_a2:18_1	rukkhopi “bodhirukkho”tveva nāmaṃ labhi, tassa bodhirukkhassa mūle bodhirukkhamūle.	18	
PA_atk-vin02_a2:18_2	Paṭhamābhisambuddhoti paṭhamaṃ abhisambuddho; abhisambuddho hutvā sabbapaṭhamaṃyevāti	18	
PA_atk-vin02_a2:18_3	attho. Ekapallaṅkenāti sakimpi anuṭṭhahitvā yathāābhujitena ekeneva pallaṅkena. Vimuttisukhapaṭisaṃvedīti	18	
PA_atk-vin02_a2:18_4	vimuttisukhaṃ phalasamāpattisukhaṃ paṭisaṃvedayamāno.	18	
PA_atk-vin02_a2:19_0	Paṭiccasamuppādanti paccayākāraṃ. Paccayākāro hi aññamaññaṃ paṭicca sahite dhamme	19	
PA_atk-vin02_a2:19_1	uppādetīti “paṭiccasamuppādo”ti vuccati. Ayamettha saṅkhepo. Vitthāro pana sabbākārasampannaṃ	19	
PA_atk-vin02_a2:19_2	vinicchayaṃ icchantena visuddhimaggato gahetabbo. Anulomapaṭilomanti anulomañca paṭilomañca.	19	
PA_atk-vin02_a2:19_3	Tattha “avijjāpaccayā saṅkhārā”tiādinā nayena vutto avijjādiko paccayākāro attanā	19	
PA_atk-vin02_a2:19_4	kattabbakiccakaraṇato “anulomo”ti vuccati. “Avijjāya tveva asesavirāganirodhā saṅkhāranirodho”tiādinā	19	
PA_atk-vin02_a2:19_5	nayena vutto sveva anuppādanirodhena nirujjhamāno taṃ kiccaṃ na karotīti tassa akaraṇato	19	
PA_atk-vin02_a2:19_6	“paṭilomo”ti vuccati. Purimanayena vā vutto pavattiyā anulomo, itaro tassā paṭilomoti	19	
PA_atk-vin02_a2:19_7	evampettha attho daṭṭhabbo. Ādito pana paṭṭhāya yāva antaṃ, antato ca paṭṭhāya yāva	19	
PA_atk-vin02_a2:19_8	ādiṃ pāpetvā avuttattā ito aññenatthena anulomapaṭilomatā na yujjati.	19	
PA_atk-vin02_a2:20_0	Manasākāsīti manasi akāsi. Tattha yathā anulomaṃ manasi akāsi, idaṃ tāva dassetuṃ	20	
PA_atk-vin02_a2:20_1	“avijjāpaccayā saṅkhārā”tiādi vuttaṃ. Tattha avijjā ca sā paccayo cāti avijjāpaccayo.	20	
PA_atk-vin02_a2:20_2	Tasmā avijjāpaccayā saṅkhārā sambhavantīti iminā nayena sabbapadesu attho veditabbo.	20	
PA_atk-vin02_a2:20_3	Ayamettha saṅkhepo. Vitthāro pana sabbākārasampannaṃ vinicchayaṃ icchantena visuddhimaggatova gahetabbo.	20	
PA_atk-vin02_a2:21_0	Yathā pana paṭilomaṃ manasi akāsi, idaṃ dassetuṃ avijjāya tveva asesavirāganirodhā	21	
PA_atk-vin02_a2:21_1	saṅkhāranirodhotiādi vuttaṃ. Tattha avijjāya tvevāti avijjāya tu eva. Asesavirāganirodhāti	21	
PA_atk-vin02_a2:21_2	virāgasaṅkhātena maggena asesanirodhā. Saṅkhāranirodhoti saṅkhārānaṃ anuppādanirodho	21	
PA_atk-vin02_a2:21_3	hoti. Evaṃ niruddhānaṃ pana saṅkhārānaṃ nirodhā viññāṇaṃ niruddhaṃ, viññāṇādīnañca	21	
PA_atk-vin02_a2:21_4	nirodhā nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādīni	21	
PA_atk-vin02_a2:21_5	vatvā evametassa kevalassa dukkhakkhandhassa nirodho hotīti vuttaṃ. Tattha kevalassāti	21	
PA_atk-vin02_a2:21_6	sakalassa; suddhassa vā sattavirahitassāti attho. Dukkhakkhandhassāti dukkharāsissa.	21	
PA_atk-vin02_a2:21_7	Nirodho hotīti anuppādo hoti.	21	
PA_atk-vin02_a2:22_0	Etamatthaṃ viditvāti yvāyaṃ “avijjādivasena saṅkhārādikassa dukkhakkhandhassa samudayo	22	
PA_atk-vin02_a2:22_1	ca avijjānirodhādivasena ca nirodho hotī”ti vutto, sabbākārena etamatthaṃ viditvā.	22	
PA_atk-vin02_a2:22_2	Tāyaṃ velāyanti tāyaṃ tassa atthassa viditavelāyaṃ. Imaṃ udānaṃ udānesīti imaṃ tasmiṃ	22	
PA_atk-vin02_a2:22_3	vidite atthe hetuno ca hetusamuppannadhammassa ca pajānanāya ānubhāvadīpakaṃ “yadā	22	
PA_atk-vin02_a2:22_4	have pātubhavantī”tiādikaṃ somanassayuttañāṇasamuṭṭhānaṃ udānaṃ udānesi, attamanavācaṃ	22	
PA_atk-vin02_a2:22_5	nicchāresīti vuttaṃ hoti.	22	
PA_atk-vin02_a2:23_0	Tassattho – yadā haveti yasmiṃ bhave kāle. Pātubhavantīti uppajjanti. Dhammāti anulomapaccayākārapaṭivedhasādhakā	23	
PA_atk-vin02_a2:23_1	bodhipakkhiyadhammā. Atha vā pātubhavantīti pakāsanti; abhisamayavasena byattā pākaṭā	23	
PA_atk-vin02_a2:23_2	honti. Dhammāti catuariyasaccadhammā. Ātāpo vuccati kilesasantāpanaṭṭhena vīriyaṃ;	23	
PA_atk-vin02_a2:23_3	ātāpinoti sammappadhānavīriyavato. Jhāyatoti ārammaṇūpanijjhānalakkhaṇena ca lakkhaṇūpanijjhānalakkhaṇena	23	
PA_atk-vin02_a2:23_4	ca jhānena jhāyantassa. Brāhmaṇassāti bāhitapāpassa khīṇāsavassa. Athassa kaṅkhā	23	
PA_atk-vin02_a2:23_5	vapayantīti athassa evaṃ pātubhūtadhammassa kaṅkhā vapayanti. Sabbāti yā etā “ko	23	
PA_atk-vin02_a2:23_6	nu kho bhante phusatīti; no kallo pañhoti bhagavā avocā”tiādinā, tathā “katamaṃ nu	23	
PA_atk-vin02_a2:23_7	kho bhante jarāmaraṇaṃ; kassa ca panidaṃ jarāmaraṇanti; no kallo pañhoti bhagavā	23	
PA_atk-vin02_a2:23_8	avocā”tiādinā ca nayena paccayākāre kaṅkhā vuttā, yā ca paccayākārasseva appaṭividdhattā	23	
PA_atk-vin02_a2:23_9	“ahosiṃ nu kho ahaṃ atītamaddhāna”ntiādikā soḷasa kaṅkhā āgatā, tā sabbā vapayanti	23	
PA_atk-vin02_a2:23_10	apagacchanti nirujjhanti. Kasmā? Yato pajānāti sahetudhammanti yasmā avijjādikena	231	
PA_atk-vin02_a2:23_11	hetunā sahetukaṃ imaṃ saṅkhārādiṃ kevalaṃ dukkhakkhandhadhammaṃ pajānāti aññāti paṭivijjhatīti.	231	
PA_atk-vin02_a2:24_0	2. Dutiyavāre – imaṃ udānaṃ udānesīti imaṃ tasmiṃ vidite atthe “avijjāya tveva asesavirāganirodhā	24	
PA_atk-vin02_a2:24_1	saṅkhāranirodho”ti evaṃ pakāsitassa nibbānasaṅkhātassa paccayakkhayassa avabodhānubhāvadīpakaṃ	24	
PA_atk-vin02_a2:24_2	vuttappakāraṃ udānaṃ udānesīti attho. Tatrāyaṃ saṅkhepattho – yasmā paccayānaṃ khayasaṅkhātaṃ	24	
PA_atk-vin02_a2:24_3	nibbānaṃ avedi aññāsi paṭivijjhi, tasmā yadāssa ātāpino jhāyato brāhmaṇassa vuttappakārā	24	
PA_atk-vin02_a2:24_4	dhammā pātubhavanti, athassa yā nibbānassa aviditattā uppajjeyyuṃ, tā sabbāpi kaṅkhā vapayantīti.	24	
PA_atk-vin02_a2:25_0	3. Tatiyavāre – imaṃ udānaṃ udānesīti imaṃ yena maggena so dukkhakkhandhassa samudayanirodhasaṅkhāto	25	
PA_atk-vin02_a2:25_1	attho kiccavasena ca ārammaṇakiriyāya ca vidito, tassa ariyamaggassa ānubhāvadīpakaṃ	25	
PA_atk-vin02_a2:25_2	vuttappakāraṃ udānaṃ udānesīti attho. Tatrāpāyaṃ saṅkhepattho – yadā have pātubhavanti	25	
PA_atk-vin02_a2:25_3	dhammā ātāpino jhāyato brāhmaṇassa, tadā so brāhmaṇo tehi vā uppannehi bodhipakkhiyadhammehi,	25	
PA_atk-vin02_a2:25_4	yassa vā ariyamaggassa catusaccadhammā pātubhūtā, tena ariyamaggena vidhūpayaṃ tiṭṭhati	25	
PA_atk-vin02_a2:25_5	mārasenaṃ “kāmā te paṭhamā senā”tiādinā nayena vuttappakāraṃ mārasenaṃ vidhūpayanto	25	
PA_atk-vin02_a2:25_6	vidhamento viddhaṃsento tiṭṭhati. Kathaṃ? Sūriyova obhāsayamantalikkhaṃ, yathā sūriyo	25	
PA_atk-vin02_a2:25_7	abbhuggato attano pabhāya antalikkhaṃ obhāsentova andhakāraṃ vidhamento tiṭṭhati,	25	
PA_atk-vin02_a2:25_8	evaṃ sopi brāhmaṇo tehi dhammehi tena vā maggena saccāni paṭivijjhantova mārasenaṃ	25	
PA_atk-vin02_a2:25_9	vidhūpayanto tiṭṭhatīti.	25	
PA_atk-vin02_a2:26_0	Evamettha paṭhamaṃ udānaṃ paccayākārapaccavekkhaṇavasena, dutiyaṃ nibbānapaccavekkhaṇavasena,	26	
PA_atk-vin02_a2:26_1	tatiyaṃ maggapaccavekkhaṇavasena uppannanti veditabbaṃ. Udāne pana “rattiyā paṭhamaṃ	26	
PA_atk-vin02_a2:26_2	yāmaṃ paṭiccasamuppādaṃ anulomaṃ, dutiyaṃ yāmaṃ paṭilomaṃ, tatiyaṃ yāmaṃ anulomapaṭiloma”nti	26	
PA_atk-vin02_a2:26_3	vuttaṃ; taṃ sattāhassa accayena “sve āsanā vuṭṭhahissāmī”ti rattiṃ uppāditamanasikāraṃ	26	
PA_atk-vin02_a2:26_4	sandhāya vuttaṃ. Tadā hi bhagavā yassa paccayākārapajānanassa ca paccayakkhayādhigamassa	26	
PA_atk-vin02_a2:26_5	ca ānubhāvadīpikā purimā dve udānagāthā, tassa vasena ekekameva koṭṭhāsaṃ paṭhamayāmañca	26	
PA_atk-vin02_a2:26_6	majjhimayāmañca manasākāsi, idha pana pāṭipadarattiyā evaṃ manasākāsi. Bhagavā hi	26	
PA_atk-vin02_a2:26_7	visākhapuṇṇamāya rattiyā paṭhamayāme pubbenivāsaṃ anussari, majjhimayāme dibbacakkhuṃ	26	
PA_atk-vin02_a2:26_8	visodhesi, pacchimayāme paṭiccasamuppādaṃ anulomapaṭilomaṃ manasi katvā “idāni aruṇo	26	
PA_atk-vin02_a2:26_9	uggamissatī”ti sabbaññutaṃ pāpuṇi. Sabbaññutappattisamanantarameva ca aruṇo uggacchi.	26	
PA_atk-vin02_a2:26_10	Tato taṃ divasaṃ teneva pallaṅkena vītināmetvā sampattāya pāṭipadarattiyā tīsu yāmesu	261	
PA_atk-vin02_a2:26_11	evaṃ manasi katvā imāni udānāni udānesi. Iti pāṭipadarattiyā evaṃ manasi katvā taṃ	261	
PA_atk-vin02_a2:26_12	“bodhirukkhamūle sattāhaṃ ekapallaṅkena nisīdī”ti evaṃ vuttasattāhaṃ tattheva vītināmesi.	261	
PA_atk-vin02_a2:27	Bodhikathā niṭṭhitā.	2	
PA_atk-vin02_a2:28	Ajapālakathā	2	
PA_atk-vin02_a2:29_0	4. Atha kho bhagavā sattāhassa accayena tamhā samādhimhā vuṭṭhahitvā bodhirukkhamūlā	29	
PA_atk-vin02_a2:29_1	yena ajapālanigrodho tenupasaṅkamīti ettha na bhagavā tamhā samādhimhā vuṭṭhahitvā	29	
PA_atk-vin02_a2:29_2	anantarameva bodhirukkhamūlā yena ajapālanigrodho tenupasaṅkami. Yathā pana “bhutvā	29	
PA_atk-vin02_a2:29_3	sayatī”ti vutte na “hatthe adhovitvā mukhaṃ avikkhāletvā sayanasamīpaṃ agantvā aññaṃ	29	
PA_atk-vin02_a2:29_4	kiñci ālāpasallāpaṃ akatvā sayati”cceva vuttaṃ hoti, bhojanato pana pacchā sayati,	29	
PA_atk-vin02_a2:29_5	na nasayatīti idamevattha dīpitaṃ hoti. Evamidhāpi “na tamhā samādhimhā vuṭṭhahitvā	29	
PA_atk-vin02_a2:29_6	anantarameva pakkāmī”ti vuttaṃ hoti, vuṭṭhānato ca pana pacchā pakkāmi, na napakkāmīti	29	
PA_atk-vin02_a2:29_7	idamevettha dīpitaṃ hoti.	29	
PA_atk-vin02_a2:30_0	Anantaraṃ pana apakkamitvā bhagavā kiṃ akāsīti? Aparānipi tīṇi sattāhāni bodhisamīpeyeva	30	
PA_atk-vin02_a2:30_1	vītināmesi. Tatrāyaṃ anupubbikathā – bhagavati kira buddhattaṃ patvā sattāhaṃ ekapallaṅkena	30	
PA_atk-vin02_a2:30_2	nisinne “na bhagavā vuṭṭhāti; kiṃ nu kho aññepi buddhattakarā dhammā atthī”ti ekaccānaṃ	30	
PA_atk-vin02_a2:30_3	devatānaṃ kaṅkhā udapādi. Atha bhagavā aṭṭhame divase samāpattito vuṭṭhāya devatānaṃ	30	
PA_atk-vin02_a2:30_4	kaṅkhaṃ ñatvā kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ	30	
PA_atk-vin02_a2:30_5	kaṅkhaṃ vidhamitvā pallaṅkato īsakaṃ pācīnanissite uttaradisābhāge ṭhatvā cattāri	30	
PA_atk-vin02_a2:30_6	asaṅkhyeyyāni kappasatasahassañca upacitānaṃ pāramīnaṃ balādhigamanaṭṭhānaṃ pallaṅkaṃ	30	
PA_atk-vin02_a2:30_7	bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ animisacetiyaṃ	30	
PA_atk-vin02_a2:30_8	nāma jātaṃ. Atha pallaṅkassa ca ṭhitaṭṭhānassa ca antarā puratthimato ca pacchimato	30	
PA_atk-vin02_a2:30_9	ca āyate ratanacaṅkame caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ	30	
PA_atk-vin02_a2:30_10	nāma jātaṃ. Tato pacchimadisābhāge devatā ratanagharaṃ māpayiṃsu. Tattha pallaṅkena	301	
PA_atk-vin02_a2:30_11	nisīditvā abhidhammapiṭakaṃ visesato cettha anantanayaṃ samantapaṭṭhānaṃ vicinanto	301	
PA_atk-vin02_a2:30_12	sattāhaṃ vītināmesi, taṃ ṭhānaṃ ratanagharacetiyaṃ nāma jātaṃ.	301	
PA_atk-vin02_a2:31_0	Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā	31	
PA_atk-vin02_a2:31_1	yena ajapālanigrodho tenupasaṅkami. Tassa kira nigrodhassa chāyāya ajapālakā gantvā	31	
PA_atk-vin02_a2:31_2	nisīdanti; tenassa ajapālanigrodhotveva nāmaṃ udapādi. Sattāhaṃ vimuttisukhapaṭisaṃvedīti	31	
PA_atk-vin02_a2:31_3	tatrāpi dhammaṃ vicinantoyeva vimuttisukhaṃ paṭisaṃvedento nisīdi. Bodhito puratthimadisābhāge	31	
PA_atk-vin02_a2:31_4	esa rukkho hoti. Evaṃ nisinne ca panettha bhagavati eko brāhmaṇo gantvā pañhaṃ pucchi.	31	
PA_atk-vin02_a2:31_5	Tena vuttaṃ “atha kho aññataro”tiādi. Tattha huṃhuṅkajātikoti so kira diṭṭhamaṅgaliko	31	
PA_atk-vin02_a2:31_6	nāma, mānavasena kodhavasena ca “huṃhu”nti karonto vicarati, tasmā “huṃhuṅkajātiko”ti	31	
PA_atk-vin02_a2:31_7	vuccati. “Huhukkajātiko”tipi paṭhanti.	31	
PA_atk-vin02_a2:32_0	Etamatthaṃ viditvāti etaṃ tena vuttassa vacanassa sikhāpattamatthaṃ viditvā tāyaṃ	32	
PA_atk-vin02_a2:32_1	velāyaṃ imaṃ udānaṃ udānesi. Tassattho – yo bāhitapāpadhammatāya brāhmaṇo na diṭṭhamaṅgalikatāya,	32	
PA_atk-vin02_a2:32_2	huṃhuṅkārakabhāvādipāpadhammayutto hutvā kevalaṃ jātimattakena brahmaññaṃ paṭijānāti,	32	
PA_atk-vin02_a2:32_3	so brāhmaṇo bāhitapāpadhammattā huṃhuṅkārappahānena nihuṃhuṅko, rāgādikasāvābhāvena	32	
PA_atk-vin02_a2:32_4	nikkasāvo, bhāvanānuyogayuttacittatāya yatatto, sīlasaṃvarena vā saññatacittatāya	32	
PA_atk-vin02_a2:32_5	yatatto, catumaggañāṇasaṅkhātehi vedehi antaṃ, vedānaṃ vā antaṃ gatattā vedantagū,	32	
PA_atk-vin02_a2:32_6	maggabrahmacariyassa vusitattā vusitabrahmacariyo. Dhammena brahmavādaṃ vadeyya,	32	
PA_atk-vin02_a2:32_7	“brāhmaṇo, aha”nti etaṃ vādaṃ dhammena vadeyya, yassa sakale lokasannivāse kuhiñci	32	
PA_atk-vin02_a2:32_8	ekārammaṇepi rāgussado dosussado mohussado mānussado diṭṭhussadoti ime ussadā natthīti.	32	
PA_atk-vin02_a2:33	Ajapālakathā niṭṭhitā.	3	
PA_atk-vin02_a2:34	Mucalindakathā	3	
PA_atk-vin02_a2:35_0	5. Akālameghoti asampatte vassakāle uppannamegho. Ayaṃ pana gimhānaṃ pacchime māse	35	
PA_atk-vin02_a2:35_1	udapādi. Sattāhavaddalikāti tasmiṃ uppanne sattāhaṃ avicchinnavuṭṭhikā ahosi. Sītavātaduddinīti	35	
PA_atk-vin02_a2:35_2	sā ca pana sattāhavaddalikā udakaphusitasammissena sītavātena samantā paribbhamantena	35	
PA_atk-vin02_a2:35_3	dūsitadivasattā sītavātaduddinī nāma ahosi. Atha kho mucalindo nāgarājāti tasseva	35	
PA_atk-vin02_a2:35_4	mucalindarukkhassa samīpe pokkharaṇiyā nibbatto mahānubhāvo nāgarājā. Sattakkhattuṃ	35	
PA_atk-vin02_a2:35_5	bhogehi parikkhipitvāti evaṃ bhogehi parikkhipitvā uparimuddhani mahantaṃ phaṇaṃ	35	
PA_atk-vin02_a2:35_6	karitvāva ṭhite; tasmiṃ tassa parikkhepabbhantaraṃ lohapāsāde bhaṇḍāgāragabbhappamāṇaṃ	35	
PA_atk-vin02_a2:35_7	ahosi, tasmā bhagavā nivāte pihitadvāravātapāne kūṭāgāre nisinno viya jāto. Mā bhagavantaṃ	35	
PA_atk-vin02_a2:35_8	sītantiādi tassa tathā karitvā ṭhānakāraṇaparidīpanaṃ. So hi “mā bhagavantaṃ sītaṃ	35	
PA_atk-vin02_a2:35_9	bādhayittha, mā uṇhaṃ, mā ḍaṃsādisamphasso bādhayitthā”ti tathā karitvā aṭṭhāsi.	35	
PA_atk-vin02_a2:35_10	Tattha kiñcāpi sattāhavaddalikāya uṇhameva natthi, sace pana antarantarā megho vigaccheyya	351	
PA_atk-vin02_a2:35_11	uṇhaṃ bhaveyya, tampi naṃ mā bādhayitthāti evaṃ tassa cintetuṃ yuttaṃ. Viddhanti	351	
PA_atk-vin02_a2:35_12	ubbiddhaṃ; meghavigamena dūrībhūtanti attho. Vigatavalāhakanti apagatameghaṃ. Devanti	351	
PA_atk-vin02_a2:35_13	ākāsaṃ. Sakavaṇṇanti attano rūpaṃ.	351	
PA_atk-vin02_a2:36_0	Sukho vivekoti nibbānasaṅkhāto upadhiviveko sukho. Tuṭṭhassāti catumaggañāṇasantosena	36	
PA_atk-vin02_a2:36_1	santuṭṭhassa. Sutadhammassāti pakāsitadhammassa. Passatoti taṃ vivekaṃ yaṃ vā kiñci	36	
PA_atk-vin02_a2:36_2	passitabbaṃ nāma, taṃ sabbaṃ attano vīriyabalādhigatena ñāṇacakkhunā passantassa.	36	
PA_atk-vin02_a2:36_3	Abyāpajjanti akuppanabhāvo; etena mettāpubbabhāgo dassito. Pāṇabhūtesu saṃyamoti	36	
PA_atk-vin02_a2:36_4	sattesu ca saṃyamo; avihiṃsanabhāvo sukhoti attho. Etena karuṇāpubbabhāgo dassito.	36	
PA_atk-vin02_a2:36_5	Sukhā virāgatā loketi vītarāgatāpi sukhāti dīpeti. Kāmānaṃ samatikkamoti yā “kāmānaṃ	36	
PA_atk-vin02_a2:36_6	samatikkamo”ti vuccati; sā virāgatāpi sukhāti attho. Etena anāgāmimaggo kathito.	36	
PA_atk-vin02_a2:36_7	Asmimānassa yo vinayoti iminā pana arahattaṃ kathitaṃ; arahattañhi asmimānassa “passaddhivinayo”ti	36	
PA_atk-vin02_a2:36_8	vuccati. Ito parañca sukhaṃ nāma natthi, tenāha “etaṃ ve paramaṃ sukha”nti.	36	
PA_atk-vin02_a2:37	Mucalindakathā niṭṭhitā.	3	
PA_atk-vin02_a2:38	Rājāyatanakathā	3	
PA_atk-vin02_a2:39_0	6. Mucalindamūlāti mahābodhito pācīnakoṇe ṭhitamucalindarukkhamūlā. Rājāyatananti	39	
PA_atk-vin02_a2:39_1	dakkhiṇadisābhāge ṭhitaṃ rājāyatanarukkhaṃ upasaṅkami. Tena kho pana samayenāti katarena	39	
PA_atk-vin02_a2:39_2	samayena. Bhagavato kira rājāyatanamūle sattāhaṃ ekapallaṅkena nisinnassa samādhito	39	
PA_atk-vin02_a2:39_3	vuṭṭhānadivase aruṇuggamanavelāyameva “bhojanakiccena bhavitabba”nti ñatvā sakko	39	
PA_atk-vin02_a2:39_4	devarājā osadhaharītakaṃ upanesi. Bhagavā taṃ paribhuñji, paribhuttamattasseva sarīrakiccaṃ	39	
PA_atk-vin02_a2:39_5	ahosi. Sakko mukhodakaṃ adāsi. Bhagavā mukhaṃ dhovitvā tasmiṃyeva rukkhamūle nisīdi.	39	
PA_atk-vin02_a2:39_6	Evaṃ uggate aruṇamhi nisinne bhagavati.	39	
PA_atk-vin02_a2:40_0	Tena kho pana samayena tapussabhallikā vāṇijāti tapusso ca bhalliko cāti dve bhātaro	40	
PA_atk-vin02_a2:40_1	vāṇijā. Ukkalāti ukkalajanapadato. Taṃ desanti yasmiṃ dese bhagavā viharati. Katarasmiñca	40	
PA_atk-vin02_a2:40_2	dese bhagavā viharati? Majjhimadese. Tasmā majjhimadesaṃ gantuṃ addhānamaggappaṭipannā	40	
PA_atk-vin02_a2:40_3	hontīti ayamettha attho. Ñātisālohitā devatāti tesaṃ ñātibhūtapubbā devatā. Etadavocāti	40	
PA_atk-vin02_a2:40_4	sā kira nesaṃ sabbasakaṭāni appavattīni akāsi. Tato te kiṃ idanti maggadevatānaṃ	40	
PA_atk-vin02_a2:40_5	baliṃ akaṃsu. Tesaṃ balikammakāle sā devatā dissamāneneva kāyena etaṃ avoca. Manthena	40	
PA_atk-vin02_a2:40_6	ca madhupiṇḍikāya cāti abaddhasattunā ca sappimadhuphāṇitādīhi yojetvā baddhasattunā	40	
PA_atk-vin02_a2:40_7	ca. Patimānethāti upaṭṭhahatha. Taṃ voti taṃ patimānanaṃ tumhākaṃ bhavissati dīgharattaṃ	40	
PA_atk-vin02_a2:40_8	hitāya sukhāya. Yaṃ amhākanti yaṃ paṭiggahaṇaṃ amhākaṃ assa dīgharattaṃ hitāya sukhāya.	40	
PA_atk-vin02_a2:40_9	Bhagavato etadahosīti yo kirassa padhānānuyogakāle patto ahosi, so sujātāya pāyāsaṃ	40	
PA_atk-vin02_a2:40_10	dātuṃ āgacchantiyā eva antaradhāyi. Tenassa etadahosi – “patto me natthi, purimakāpi	401	
PA_atk-vin02_a2:40_11	ca na kho tathāgatā hatthesu paṭiggaṇhanti, kimhi nu kho ahaṃ paṭiggaṇheyyaṃ manthañca madhupiṇḍakañcā”ti.	401	
PA_atk-vin02_a2:41_0	Parivitakkamaññāyāti ito pubbeva bhagavato sujātāya dinnabhojanaṃyeva ojānuppabandhanavasena	41	
PA_atk-vin02_a2:41_1	aṭṭhāsi, ettakaṃ kālaṃ neva jighacchā na pipāsā na kāyadubbalyaṃ ahosi. Idāni panassa	41	
PA_atk-vin02_a2:41_2	āhāraṃ paṭiggahetukāmatāya “na kho tathāgatā”tiādinā nayena parivitakko udapādi.	41	
PA_atk-vin02_a2:41_3	Taṃ evaṃ uppannaṃ attano cetasā bhagavato cetoparivitakkamaññāya. Catuddisāti catūhi	41	
PA_atk-vin02_a2:41_4	disāhi. Selamaye patteti muggavaṇṇaselamaye patte. Idaṃyeva bhagavā paṭiggahesi,	41	
PA_atk-vin02_a2:41_5	teyeva sandhāya vuttaṃ. Cattāro pana mahārājāno paṭhamaṃ indanīlamaṇimaye patte upanāmesuṃ,	41	
PA_atk-vin02_a2:41_6	na te bhagavā aggahesi. Tato ime cattāropi muggavaṇṇasilāmaye patte upanāmesuṃ, bhagavā	41	
PA_atk-vin02_a2:41_7	cattāropi patte aggahesi tesaṃ pasādānurakkhaṇatthāya, no mahicchatāya. Gahetvā ca	41	
PA_atk-vin02_a2:41_8	pana cattāropi yathā ekova patto hoti tathā adhiṭṭhahi, catunnampi ekasadiso puññavipāko	41	
PA_atk-vin02_a2:41_9	ahosi. Evaṃ ekaṃ katvā adhiṭṭhite paṭiggahesi bhagavā paccagghe selamaye patte manthañca	41	
PA_atk-vin02_a2:41_10	madhupiṇḍikañca. Paccaggheti paccagghasmiṃ; pāṭekkaṃ mahagghasminti attho. Atha vā	411	
PA_atk-vin02_a2:41_11	paccaggheti abhinave abbhuṇhe; taṅkhaṇe nibbattasminti attho. Dve vācā etesaṃ ahesunti	411	
PA_atk-vin02_a2:41_12	dvevācikā. Atha vā dvīhi vācāhi upāsakabhāvaṃ pattāti attho. Te evaṃ upāsakabhāvaṃ	411	
PA_atk-vin02_a2:41_13	paṭivedetvā bhagavantaṃ āhaṃsu – “kassa dāni bhante amhehi ajja paṭṭhāya abhivādanapaccuṭṭhānaṃ	411	
PA_atk-vin02_a2:41_14	kātabba”nti? Atha bhagavā sīsaṃ parāmasi, kesā hatthe laggiṃsu. Te tesaṃ adāsi “ime	411	
PA_atk-vin02_a2:41_15	tumhe pariharathā”ti. Te kesadhātuyo labhitvā amateneva abhisittā haṭṭhatuṭṭhā bhagavantaṃ	411	
PA_atk-vin02_a2:41_16	vanditvā pakkamiṃsu.	411	
PA_atk-vin02_a2:42	Rājāyatanakathā niṭṭhitā.	4	
PA_atk-vin02_a2:43	Brahmayācanakathā	4	
PA_atk-vin02_a2:44_0	7. Atha kho bhagavā sattāhassa accayena tamhā samādhimhā vuṭṭhahitvā vuttappakārametaṃ	44	
PA_atk-vin02_a2:44_1	sabbaṃ kiccaṃ niṭṭhāpetvā rājāyatanamūlā punapi yena ajapālanigrodho tenupasaṅkami.	44	
PA_atk-vin02_a2:44_2	Parivitakko udapādīti tasmiṃ nisinnamattasseva sabbabuddhānaṃ āciṇṇasamāciṇṇo ayaṃ	44	
PA_atk-vin02_a2:44_3	cetaso parivitakko udapādi. Kasmā panāyaṃ sabbabuddhānaṃ uppajjatīti? Dhammassa mahantabhāvaṃ	44	
PA_atk-vin02_a2:44_4	garubhāvaṃ bhāriyabhāvaṃ paccavekkhaṇāya brahmunā yācite desetukāmatāya ca. Jānanti	44	
PA_atk-vin02_a2:44_5	hi buddhā “evaṃ parivitakkite brahmā āgantvā dhammadesanaṃ yācissati, tato sattā	44	
PA_atk-vin02_a2:44_6	dhamme gāravaṃ uppādessanti, brahmagaruko hi lokasannivāso”ti. Iti imehi dvīhi kāraṇehi	44	
PA_atk-vin02_a2:44_7	ayaṃ vitakko uppajjatīti.	44	
PA_atk-vin02_a2:45_0	Tattha adhigato kho myāyanti adhigato kho me ayaṃ. Ālayarāmāti sattā pañca kāmaguṇe	45	
PA_atk-vin02_a2:45_1	allīyanti, tasmā te “ālayā”ti vuccanti. Tehi ālayehi ramantīti ālayarāmā. Ālayesu	45	
PA_atk-vin02_a2:45_2	ratāti ālayaratā. Ālayesu suṭṭhumuditāti ālayasammuditā. Yadidanti nipāto. Tassa	45	
PA_atk-vin02_a2:45_3	ṭhānaṃ sandhāya “yaṃ ida”nti paṭiccasamuppādaṃ sandhāya “yo aya”nti evamattho daṭṭhabbo.	45	
PA_atk-vin02_a2:45_4	Idappaccayatāpaṭiccasamuppādoti imesaṃ paccayā idappaccayā, idappaccayāva idappaccayatā,	45	
PA_atk-vin02_a2:45_5	idappaccayatā ca sā paṭiccasamuppādo cāti idappaccayatāpaṭiccasamuppādo. So mamassa	45	
PA_atk-vin02_a2:45_6	kilamathoti yā ajānantānaṃ desanā nāma, so mama kilamatho assa; sā mama vihesā assāti	45	
PA_atk-vin02_a2:45_7	attho. Bhagavantanti bhagavato. Anacchariyāti anu acchariyā. Paṭibhaṃsūti paṭibhānasaṅkhātassa	45	
PA_atk-vin02_a2:45_8	ñāṇassa gocarā ahesuṃ, parivitakkayitabbabhāvaṃ pāpuṇiṃsu.	45	
PA_atk-vin02_a2:46_0	Halanti ettha hakāro nipātamatto; alanti attho. Pakāsitunti desituṃ. Alaṃ dāni me	46	
PA_atk-vin02_a2:46_1	imaṃ kicchena adhigataṃ dhammaṃ desetunti vuttaṃ hoti. Paṭisotagāminti paṭisotaṃ	46	
PA_atk-vin02_a2:46_2	vuccati nibbānaṃ; nibbānagāminti attho. Rāgarattāti kāmarāgabhavarāgadiṭṭhirāgena	46	
PA_atk-vin02_a2:46_3	rattā. Na dakkhantīti na passissanti. Tamokhandhena āvuṭāti avijjārāsinā ajjhotthaṭā.	46	
PA_atk-vin02_a2:46_4	Appossukkatāyāti nirussukkabhāvena; adesetukāmatāyāti attho.	46	
PA_atk-vin02_a2:47_0	8. Yatra hi nāmāti yasmiṃ nāma loke. Bhagavato purato pāturahosīti dhammadesanāyācanatthaṃ	47	
PA_atk-vin02_a2:47_1	dasasu cakkavāḷasahassesu mahābrahmāno gahetvā āgamma bhagavato purato pāturahosi.	47	
PA_atk-vin02_a2:47_2	Apparajakkhajātikāti paññāmaye akkhimhi appaṃ rāgadosamoharajaṃ etesaṃ evaṃsabhāvāti	47	
PA_atk-vin02_a2:47_3	apparajakkhajātikā. Bhavissanti dhammassa aññātāroti paṭivijjhitāro.	47	
PA_atk-vin02_a2:48_0	Pāturahosīti pātubhavi. Samalehi cintitoti rāgādīhi malehi samalehi chahi satthārehi	48	
PA_atk-vin02_a2:48_1	cintito. Apāpuretanti vivara etaṃ. Amatassa dvāranti amatassa nibbānassa dvārabhūtaṃ	48	
PA_atk-vin02_a2:48_2	ariyamaggaṃ. Suṇantu dhammaṃ vimalenānubuddhanti ime sattā rāgādimalānaṃ abhāvato	48	
PA_atk-vin02_a2:48_3	vimalena sammāsambuddhena anubuddhaṃ catusaccadhammaṃ suṇantu.	48	
PA_atk-vin02_a2:49_0	Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova	49	
PA_atk-vin02_a2:49_1	yathā cakkhumā puriso samantato janataṃ passeyya, tvampi sumedha sundarapañña sabbaññutaññāṇena	49	
PA_atk-vin02_a2:49_2	samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ	49	
PA_atk-vin02_a2:49_3	jātijarābhibhūtañca janataṃ avekkhassu upadhāraya.	49	
PA_atk-vin02_a2:50_0	Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrātiādīsu	50	
PA_atk-vin02_a2:50_1	bhagavā vīriyavantatāya vīro. Devaputtamaccukilesābhisaṅkhāramārānaṃ vijitattā vijitasaṅgāmo.	50	
PA_atk-vin02_a2:50_2	Jātikantārādinittharaṇasamatthatāya satthavāho. Kāmacchandaiṇassa abhāvato aṇaṇo.	50	
PA_atk-vin02_a2:51_0	9. Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena	51	
PA_atk-vin02_a2:51_1	ca. Imesañhi dvinnaṃ ñāṇānaṃ buddhacakkhūti nāmaṃ. Apparajakkhāti paññācakkhumhi	51	
PA_atk-vin02_a2:51_2	rāgādirajaṃ appaṃ yesaṃ, te apparajakkhā. Yesaṃ taṃ mahantaṃ te mahārajakkhā. Yesaṃ	51	
PA_atk-vin02_a2:51_3	saddhādīni indriyāni tikkhāni te tikkhindriyā. Yesaṃ tāni mudūni te mudindriyā. Yesaṃ	51	
PA_atk-vin02_a2:51_4	teyeva saddhādayo ākārā sundarā te svākārā. Yesaṃ teyeva saddhādayo ākārā asundarā	51	
PA_atk-vin02_a2:51_5	te dvākārā. Ye kathitakāraṇaṃ sallakkhenti, sukhena sakkā honti viññāpetuṃ te suviññāpayā.	51	
PA_atk-vin02_a2:51_6	Ye paralokañca vajjañca bhayato passanti te paralokavajjabhayadassāvino. Uppaliniyanti	51	
PA_atk-vin02_a2:51_7	uppalavane. Itaresupi eseva nayo. Antonimuggaposīnīti yāni udakassa anto nimuggāneva	51	
PA_atk-vin02_a2:51_8	posayanti. Samodakaṃ ṭhitānīti udakena samaṃ ṭhitāni. Udakaṃ accuggamma ṭhitānīti	51	
PA_atk-vin02_a2:51_9	udakaṃ atikkamitvā ṭhitāni.	51	
PA_atk-vin02_a2:52_0	Apārutāti vivaṭā. Amatassa dvārāti ariyamaggo. So hi amatasaṅkhātassa nibbānassa	52	
PA_atk-vin02_a2:52_1	dvāraṃ. Pamuñcantu saddhanti sabbe attano saddhaṃ pamuñcantu. Pacchimapadadvaye ayamattho,	52	
PA_atk-vin02_a2:52_2	ahañhi attano paguṇaṃ suppavattimpi imaṃ paṇītaṃ uttamaṃ dhammaṃ kāyavācākilamathasaññī	52	
PA_atk-vin02_a2:52_3	hutvā manujesu devamanussesu na bhāsinti.	52	
PA_atk-vin02_a2:53	Brahmayācanakathā niṭṭhitā.	5	
PA_atk-vin02_a2:54	Pañcavaggiyakathā	5	
PA_atk-vin02_a2:55_0	10. Paṇḍitoti paṇḍiccena samannāgato. Byattoti veyyattiyena samannāgato. Medhāvīti	55	
PA_atk-vin02_a2:55_1	ṭhānuppattiyā paññāya samannāgato. Apparajakkhajātikoti samāpattiyā vikkhambhitattā	55	
PA_atk-vin02_a2:55_2	nikkilesajātiko visuddhasatto. Ājānissatīti sallakkhessati paṭivijjhissati. Bhagavatopi	55	
PA_atk-vin02_a2:55_3	kho ñāṇaṃ udapādīti sabbaññutaññāṇaṃ uppajji “ito sattamadivasamatthake kālaṃkatvā	55	
PA_atk-vin02_a2:55_4	ākiñcaññāyatane nibbatto”ti. Mahājāniyoti sattadivasabbhantare pattabbamaggaphalato	55	
PA_atk-vin02_a2:55_5	parihīnattā mahatī jāni assāti mahājāniyo akkhaṇe nibbattattā. Abhidosakālaṃkatoti	55	
PA_atk-vin02_a2:55_6	hiyyo kālaṃkato, sopi nevasaññānāsaññāyatane nibbattoti addasa. Bahūkārāti bahūpakārā.	55	
PA_atk-vin02_a2:55_7	Padhānapahitattaṃ upaṭṭhahiṃsūti padhānatthāya pesitattabhāvaṃ mukhodakadānādinā upaṭṭhahiṃsu.	55	
PA_atk-vin02_a2:56	11. Antarā ca gayaṃ antarā ca bodhinti upako bodhimaṇḍassa ca gayāya ca antare bhagavantaṃ addasa. Addhānamaggappaṭipannanti addhānamaggaṃ paṭipannaṃ.	5	
PA_atk-vin02_a2:57_0	Sabbābhibhūti sabbaṃ tebhūmakadhammaṃ abhibhavitvā ṭhito. Sabbavidūti sabbaṃ catubhūmakadhammaṃ	57	
PA_atk-vin02_a2:57_1	avediṃ aññāsiṃ. Sabbesu dhammesu anūpalittoti sabbesu tebhūmakadhammesu kilesalepena	57	
PA_atk-vin02_a2:57_2	alitto. Sabbañjahoti sabbaṃ tebhūmakadhammaṃ jahitvā ṭhito. Taṇhakkhaye vimuttoti	57	
PA_atk-vin02_a2:57_3	taṇhakkhaye nibbāne ārammaṇato vimutto. Sayaṃ abhiññāyāti sabbaṃ catubhūmakadhammaṃ	57	
PA_atk-vin02_a2:57_4	attanāva jānitvā. Kamuddiseyyanti kaṃ aññaṃ “ayaṃ me ācariyo”ti uddiseyyaṃ.	57	
PA_atk-vin02_a2:58_0	Na me ācariyo atthīti lokuttaradhamme mayhaṃ ācariyo nāma natthi. Natthi me paṭipuggaloti	58	
PA_atk-vin02_a2:58_1	mayhaṃ paṭibhāgapuggalo nāma natthi. Sītibhūtoti sabbakilesagginibbāpanena sītibhūto.	58	
PA_atk-vin02_a2:58_2	Kilesānaṃyeva nibbutattā nibbuto.	58	
PA_atk-vin02_a2:59	Kāsīnaṃ puranti kāsiraṭṭhe nagaraṃ. Āhañchaṃ amatadundubhinti dhammacakkappaṭilābhāya amatabheriṃ paharissāmīti gacchāmi.	5	
PA_atk-vin02_a2:60	Arahasi anantajinoti anantajino bhavituṃ yutto. Hupeyyapāvusoti āvuso evampi nāma bhaveyya. Sīsaṃ okampetvāti sīsaṃ cāletvā.	6	
PA_atk-vin02_a2:61_0	12. Saṇṭhapesunti katikaṃ akaṃsu. Bāhullikoti cīvarabāhullādīnaṃ atthāya paṭipanno.	61	
PA_atk-vin02_a2:61_1	Padhānavibbhantoti padhānato vibbhanto bhaṭṭho parihīno. Āvatto bāhullāyāti cīvarādibahulabhāvatthāya	61	
PA_atk-vin02_a2:61_2	āvatto. Odahatha bhikkhave sotanti upanetha bhikkhave sotaṃ; sotindriyaṃ dhammasavanatthaṃ	61	
PA_atk-vin02_a2:61_3	abhimukhaṃ karothāti attho. Amatamadhigatanti amataṃ nibbānaṃ mayā adhigatanti dasseti.	61	
PA_atk-vin02_a2:61_4	Iriyāyāti dukkarairiyāya. Paṭipadāyāti dukkarapaṭipadāya. Abhijānātha me noti abhijānātha	61	
PA_atk-vin02_a2:61_5	nu me samanupassatha. Evarūpaṃ bhāsitametanti etaṃ evarūpaṃ vākyaṃ bhāsitanti attho.	61	
PA_atk-vin02_a2:61_6	Asakkhi kho bhagavā pañcavaggiye bhikkhū saññāpetunti “ahaṃ buddho”ti jānāpetuṃ asakkhi.	61	
PA_atk-vin02_a2:62_0	13. Cakkhukaraṇīti paññācakkhuṃ sandhāyāha. Ito paraṃ sabbaṃ padatthato uttānameva.	62	
PA_atk-vin02_a2:62_1	Adhippāyānusandhiyojanādibhedato pana papañcasūdaniyā majjhimaṭṭhakathāyaṃ vuttanayena	62	
PA_atk-vin02_a2:62_2	veditabbaṃ. Ito paṭṭhāya hi ativitthārabhīrukassa mahājanassa cittaṃ anurakkhantā	62	
PA_atk-vin02_a2:62_3	suttantakathaṃ avaṇṇayitvā vinayakathaṃyeva vaṇṇayissāma.	62	
PA_atk-vin02_a2:63_0	18. Sāva tassa āyasmato upasampadā ahosīti āsāḷhīpuṇṇamāya aṭṭhārasahi devatākoṭīhi	63	
PA_atk-vin02_a2:63_1	saddhiṃ sotāpattiphale patiṭṭhitassa “ehi bhikkhū”ti bhagavato vacanena abhinipphannā	63	
PA_atk-vin02_a2:63_2	sāva tassa āyasmato ehibhikkhūpasampadā ahosi.	63	
PA_atk-vin02_a2:64_0	19. Atha kho āyasmato ca vappassāti ādimhi vappattherassa pāṭipadadivase dhammacakkhuṃ	64	
PA_atk-vin02_a2:64_1	udapādi, bhaddiyattherassa dutiyadivase, mahānāmattherassa tatiyadivase, assajittherassa	64	
PA_atk-vin02_a2:64_2	catutthiyanti. Imesañca pana bhikkhūnaṃ kammaṭṭhānesu uppannamalavisodhanatthaṃ bhagavā	64	
PA_atk-vin02_a2:64_3	antovihāreyeva ahosi. Uppanne uppanne kammaṭṭhānamale ākāsena gantvā malaṃ vinodesi.	64	
PA_atk-vin02_a2:64_4	Pakkhassa pana pañcamiyaṃ sabbe te ekato sannipātetvā anattasuttena ovadi. Tena vuttaṃ	64	
PA_atk-vin02_a2:64_5	“atha kho bhagavā pañcavaggiye”tiādi.	64	
PA_atk-vin02_a2:65	24. Tena kho pana samayena cha loke arahanto hontīti pañcamiyā pakkhassa lokasmiṃ cha manussā arahanto hontīti attho.	6	
PA_atk-vin02_a2:66	Pañcavaggiyakathā niṭṭhitā.	6	
PA_atk-vin02_a2:67	Pabbajjākathā	6	
PA_atk-vin02_a2:68_0	31. Pubbānupubbakānanti paveṇivasena porāṇānuporāṇānanti attho. Tena kho pana samayena	68	
PA_atk-vin02_a2:68_1	ekasaṭṭhi loke arahanto hontīti purimā cha ime ca pañcapaññāsāti antovassamhiyeva	68	
PA_atk-vin02_a2:68_2	ekasaṭṭhi manussā arahanto hontīti attho.	68	
PA_atk-vin02_a2:69_0	Tatra yasaādīnaṃ kulaputtānaṃ ayaṃ pubbayogo – atīte kira pañcapaññāsajanā sahāyakā	69	
PA_atk-vin02_a2:69_1	vaggabandhena puññāni karontā anāthasarīrāni paṭijaggantā vicaranti, te ekadivasaṃ	69	
PA_atk-vin02_a2:69_2	gabbhiniṃ itthiṃ kālaṃkataṃ disvā “jhāpessāmā”ti susānaṃ nīhariṃsu. Tesu pañca jane	69	
PA_atk-vin02_a2:69_3	“tumhe jhāpethā”ti susāne ṭhapetvā sesā gāmaṃ paviṭṭhā. Yaso dārako taṃ sarīraṃ vijjhitvā	69	
PA_atk-vin02_a2:69_4	parivattetvā ca jhāpayamāno asubhasaññaṃ paṭilabhi. So itaresampi catunnaṃ janānaṃ	69	
PA_atk-vin02_a2:69_5	“passatha bho imaṃ asuciṃ paṭikūla”nti dassesi. Tepi tattha asubhasaññaṃ paṭilabhiṃsu.	69	
PA_atk-vin02_a2:69_6	Te pañcapi janā gāmaṃ gantvā sesasahāyakānaṃ kathayiṃsu. Yaso pana dārako gehampi	69	
PA_atk-vin02_a2:69_7	gantvā mātāpitūnnañca bhariyāya ca kathesi. Te sabbepi asubhaṃ bhāvayiṃsu. Ayametesaṃ	69	
PA_atk-vin02_a2:69_8	pubbayogo. Tenāyasmato yasassa nāṭakajanesu susānasaññāyeva uppajji, tāyeva ca upanissayasampattiyā	69	
PA_atk-vin02_a2:69_9	sabbesaṃ visesādhigamo nibbattīti.	69	
PA_atk-vin02_a2:70	Atha kho bhagavā bhikkhū āmantesīti bhagavā yāva pacchimakattikapuṇṇamā, tāva bārāṇasiyaṃ viharanto ekadivasaṃ te khīṇāsave saṭṭhi bhikkhū āmantesi.	7	
PA_atk-vin02_a2:71_0	32. Dibbā nāma dibbesu visayesu lobhapāsā. Mānusā nāma mānusakesu visayesu lobhapāsā.	71	
PA_atk-vin02_a2:71_1	Mā ekena dveti ekena maggena dve mā agamittha. Assavanatāti assavanatāya. Parihāyantīti	71	
PA_atk-vin02_a2:71_2	anadhigataṃ nādhigacchantā visesādhigamato parihāyanti.	71	
PA_atk-vin02_a2:72	33. Antakāti lāmaka hīnasatta. Antalikkhacaroti rāgapāsaṃ sandhāyāha. Tañhi so “antalikkhacaro”ti mantvā āha.	7	
PA_atk-vin02_a2:73_0	34. Nānādisā nānājanapadāti nānādisato ca nānājanapadato ca. Anujānāmi bhikkhave	73	
PA_atk-vin02_a2:73_1	tumheva dāni tāsu tāsu disāsu tesu tesu janapadesu pabbājethātiādimhi pabbajjāpekkhaṃ	73	
PA_atk-vin02_a2:73_2	kulaputtaṃ pabbājentena ye parato “na bhikkhave pañcahi ābādhehi phuṭṭho pabbājetabbo”tiādiṃ	73	
PA_atk-vin02_a2:73_3	katvā yāva “na andhamūgabadhiro pabbājetabbo”ti evaṃ paṭikkhittā puggalā, te vajjetvā	73	
PA_atk-vin02_a2:73_4	pabbajjādosavirahito puggalo pabbājetabbo. Sopi ca mātāpitūhi anuññātoyeva. Tassa	73	
PA_atk-vin02_a2:73_5	anujānanalakkhaṇaṃ “na bhikkhave ananuññāto mātāpitūhi putto pabbājetabbo, yo pabbājeyya,	73	
PA_atk-vin02_a2:73_6	āpatti dukkaṭassā”ti etasmiṃ sutte vaṇṇayissāma.	73	
PA_atk-vin02_a2:74_0	Evaṃ pabbajjādosavirahitaṃ mātāpitūhi anuññātaṃ pabbājentenāpi ca sace acchinnakeso	74	
PA_atk-vin02_a2:74_1	hoti, ekasīmāya ca aññepi bhikkhū atthi, kesacchedanatthāya bhaṇḍukammaṃ āpucchitabbaṃ.	74	
PA_atk-vin02_a2:74_2	Tassa āpucchanākāraṃ “anujānāmi, bhikkhave, saṅghaṃ apaloketuṃ bhaṇḍukammāyā”ti ettha	74	
PA_atk-vin02_a2:74_3	vaṇṇayissāma. Sace okāso hoti, sayaṃ pabbājetabbo. Sace uddesaparipucchādīhi byāvaṭo	74	
PA_atk-vin02_a2:74_4	hoti, okāsaṃ na labhati, eko daharabhikkhu vattabbo “etaṃ pabbājehī”ti. Avuttopi	74	
PA_atk-vin02_a2:74_5	ce daharabhikkhu upajjhāyaṃ uddissa pabbājeti, vaṭṭati. Sace daharabhikkhu natthi,	74	
PA_atk-vin02_a2:74_6	sāmaṇeropi vattabbo “etaṃ khaṇḍasīmaṃ netvā pabbājetvā kāsāyāni acchādetvā ehī”ti.	74	
PA_atk-vin02_a2:74_7	Saraṇāni pana sayaṃ dātabbāni. Evaṃ bhikkhunāva pabbajito hoti. Purisañhi bhikkhuto	74	
PA_atk-vin02_a2:74_8	añño pabbājetuṃ na labhati, mātugāmaṃ bhikkhunito añño. Sāmaṇero pana sāmaṇerī vā	74	
PA_atk-vin02_a2:74_9	āṇattiyā kāsāyāni dātuṃ labhati. Kesoropanaṃ yena kenaci kataṃ sukataṃ.	74	
PA_atk-vin02_a2:75_0	Sace pana bhabbarūpo hoti sahetuko ñāto yasassī kulaputto, okāsaṃ katvāpi sayameva	75	
PA_atk-vin02_a2:75_1	pabbājetabbo. “Mattikāmuṭṭhiṃ gahetvā nhāyitvā kese temetvā āgacchāhī”ti ca pana	75	
PA_atk-vin02_a2:75_2	na vissajjetabbo. Pabbajitukāmānañhi paṭhamaṃ balavaussāho hoti, pacchā pana kāsāyāni	75	
PA_atk-vin02_a2:75_3	ca kesaharaṇasatthakañca disvā utrasanti, ettoyeva palāyanti, tasmā sayameva nahānatitthaṃ	75	
PA_atk-vin02_a2:75_4	netvā sace nātidaharo hoti, “nahāhī”ti vattabbo. Kesā panassa sayameva mattikaṃ gahetvā	75	
PA_atk-vin02_a2:75_5	dhovitabbā. Daharakumārako pana sayaṃ udakaṃ otaritvā gomayamattikāhi ghaṃsitvā nahāpetabbo.	75	
PA_atk-vin02_a2:75_6	Sacepissa kacchu vā piḷakā vā honti, yathā mātā puttaṃ na jigucchati, evameva ajigucchantena	75	
PA_atk-vin02_a2:75_7	sādhukaṃ hatthapādasīsāni ghaṃsitvā nahāpetabbo. Kasmā? Ettakena hi upakārena kulaputtā	75	
PA_atk-vin02_a2:75_8	ācariyupajjhāyesu ca sāsane ca balavasinehā tibbagāravā anivattidhammā honti, uppannaṃ	75	
PA_atk-vin02_a2:75_9	anabhiratiṃ vinodetvā therabhāvaṃ pāpuṇanti, kataññū katavedino honti.	75	
PA_atk-vin02_a2:76_0	Evaṃ nahāpanakāle pana kesamassuṃ oropanakāle vā “tvaṃ ñāto yasassī, idāni mayaṃ	76	
PA_atk-vin02_a2:76_1	taṃ nissāya paccayehi na kilamissāmā”ti na vattabbo, aññāpi aniyyānikakathā na kathetabbā.	76	
PA_atk-vin02_a2:76_2	Atha khvassa “āvuso, suṭṭhu upadhārehi satiṃ upaṭṭhāpehī”ti vatvā tacapañcakakammaṭṭhānaṃ	76	
PA_atk-vin02_a2:76_3	ācikkhitabbaṃ, ācikkhantena ca vaṇṇasaṇṭhānagandhāsayokāsavasena asucijegucchapaṭikūlabhāvaṃ	76	
PA_atk-vin02_a2:76_4	nijjīvanissattabhāvaṃ vā pākaṭaṃ karontena ācikkhitabbaṃ. Sace hi so pubbe madditasaṅkhāro	76	
PA_atk-vin02_a2:76_5	hoti bhāvitabhāvano, kaṇṭakavedhāpekkho viya paripakkagaṇḍo, sūriyuggamanāpekkhaṃ	76	
PA_atk-vin02_a2:76_6	viya ca pariṇatapadumaṃ, athassa āraddhamatte kammaṭṭhānamanasikāre indāsani viya	76	
PA_atk-vin02_a2:76_7	pabbate kilesapabbate cuṇṇayamānaṃyeva ñāṇaṃ pavattati, khuraggeyeva arahattaṃ pāpuṇāti.	76	
PA_atk-vin02_a2:76_8	Ye hi keci khuragge arahattaṃ pattā, sabbe te evarūpaṃ savanaṃ labhitvā kalyāṇamittena	76	
PA_atk-vin02_a2:76_9	ācariyena dinnanayaṃ nissāya no anissāya. Tasmāssa āditova evarūpī kathā kathetabbāti.	76	
PA_atk-vin02_a2:77_0	Kesesu pana oropitesu haliddicuṇṇena vā gandhacuṇṇena vā sīsañca sarīrañca ubbaṭṭetvā	77	
PA_atk-vin02_a2:77_1	gihigandhaṃ apanetvā kāsāyāni tikkhattuṃ vā dvikkhattuṃ vā sakiṃ vā paṭiggāhetabbo.	77	
PA_atk-vin02_a2:77_2	Athāpissa hatthe adatvā ācariyo vā upajjhāyo vā sayameva acchādeti, vaṭṭati. Sacepi	77	
PA_atk-vin02_a2:77_3	aññaṃ daharaṃ vā sāmaṇeraṃ vā upāsakaṃ vā āṇāpeti “āvuso, etāni kāsāyāni gahetvā	77	
PA_atk-vin02_a2:77_4	etaṃ acchādehī”ti taṃyeva vā āṇāpeti “etāni gahetvā acchādehī”ti sabbaṃ vaṭṭati.	77	
PA_atk-vin02_a2:77_5	Sabbaṃ tena bhikkhunāva dinnaṃ hoti.	77	
PA_atk-vin02_a2:78_0	Yaṃ pana nivāsanaṃ vā pārupanaṃ vā anāṇattiyā nivāseti vā pārupati vā, taṃ apanetvā	78	
PA_atk-vin02_a2:78_1	puna dātabbaṃ. Bhikkhunā hi sahatthena vā āṇattiyā vā dinnameva kāsāvaṃ vaṭṭati,	78	
PA_atk-vin02_a2:78_2	adinnaṃ na vaṭṭati, sacepi tasseva santakaṃ hoti, ko pana vādo upajjhāyamūlake! Ayaṃ	78	
PA_atk-vin02_a2:78_3	“paṭhamaṃ kesamassuṃ ohāretvā kāsāyāni vatthāni acchādāpetvā ekaṃsaṃ uttarāsaṅgaṃ	78	
PA_atk-vin02_a2:78_4	kārāpetvā”ti ettha vinicchayo.	78	
PA_atk-vin02_a2:79_0	Bhikkhūnaṃ pāde vandāpetvāti ye tattha sannipatitā bhikkhū, tesaṃ pāde vandāpetvā;	79	
PA_atk-vin02_a2:79_1	atha saraṇaggahaṇatthaṃ ukkuṭikaṃ nisīdāpetvā añjaliṃ paggaṇhāpetvā evaṃ vadehīti	79	
PA_atk-vin02_a2:79_2	vattabbo. “Yamahaṃ vadāmi, taṃ vadehī”ti vattabbo. Athassa upajjhāyena vā ācariyena	79	
PA_atk-vin02_a2:79_3	vā “buddhaṃ saraṇaṃ gacchāmī”tiādinā nayena saraṇāni dātabbāni yathāvuttapaṭipāṭiyāva	79	
PA_atk-vin02_a2:79_4	na uppaṭipāṭiyā. Sace hi ekapadampi ekakkharampi uppaṭipāṭiyā deti, buddhaṃ saraṇaṃyeva	79	
PA_atk-vin02_a2:79_5	vā tikkhattuṃ datvā puna itaresu ekekaṃ tikkhattuṃ deti, adinnāni honti saraṇāni.	79	
PA_atk-vin02_a2:80_0	Imañca pana saraṇagamanūpasampadaṃ paṭikkhipitvā anuññātaupasampadā ekato suddhiyā	80	
PA_atk-vin02_a2:80_1	vaṭṭati. Sāmaṇerapabbajjā pana ubhatosuddhiyāva vaṭṭati, no ekato suddhiyā. Tasmā	80	
PA_atk-vin02_a2:80_2	upasampadāya sace ācariyo ñattidosañceva kammavācādosañca vajjetvā kammaṃ karoti,	80	
PA_atk-vin02_a2:80_3	sukataṃ hoti. Pabbajjāya pana imāni tīṇi saraṇāni bukāradhakārādīnaṃ byañjanānaṃ	80	
PA_atk-vin02_a2:80_4	ṭhānakaraṇasampadaṃ ahāpenteneva ācariyenapi antevāsikenapi vattabbāni. Sace ācariyo	80	
PA_atk-vin02_a2:80_5	vattuṃ sakkoti, antevāsiko na sakkoti; antevāsiko vā sakkoti, ācariyo na sakkoti;	80	
PA_atk-vin02_a2:80_6	ubhopi vā na sakkonti, na vaṭṭati. Sace pana ubhopi sakkonti, vaṭṭati.	80	
PA_atk-vin02_a2:81_0	Imāni ca pana dadamānena “buddhaṃ saraṇaṃ gacchāmī”ti evaṃ ekasambandhāni anunāsikantāni	81	
PA_atk-vin02_a2:81_1	vā katvā dātabbāni, “buddhaṃ saraṇaṃ gacchāmī”ti evaṃ vicchinditvā makārantāni vā	81	
PA_atk-vin02_a2:81_2	katvā dātabbāni. Andhakaṭṭhakathāyaṃ nāmaṃ sāvetvā “ahaṃ bhante buddharakkhito yāvajīvaṃ	81	
PA_atk-vin02_a2:81_3	buddhaṃ saraṇaṃ gacchāmī”ti vuttaṃ, taṃ ekaaṭṭhakathāyampi natthi, pāḷiyampi na vuttaṃ,	81	
PA_atk-vin02_a2:81_4	tesaṃ rucimattameva, tasmā na gahetabbaṃ. Na hi tathā avadantassa saraṇaṃ kuppatīti.	81	
PA_atk-vin02_a2:82_0	Anujānāmi bhikkhave imehi tīhi saraṇagamanehi pabbajjaṃ upasampadanti imehi buddhaṃ	82	
PA_atk-vin02_a2:82_1	saraṇaṃ gacchāmītiādīhi evaṃ tikkhattuṃ ubhatosuddhiyā vuttehi tīhi saraṇagamanehi	82	
PA_atk-vin02_a2:82_2	pabbajjañceva upasampadañca anujānāmīti attho. Tattha yasmā upasampadā parato paṭikkhittā,	82	
PA_atk-vin02_a2:82_3	tasmā sā etarahi saraṇamatteneva na ruhati. Pabbajjā pana yasmā parato “anujānāmi,	82	
PA_atk-vin02_a2:82_4	bhikkhave, imehi tīhi saraṇagamanehi sāmaṇerapabbajja”nti anuññātā eva, tasmā sā	82	
PA_atk-vin02_a2:82_5	etarahipi saraṇamatteneva ruhati. Ettāvatā hi sāmaṇerabhūmiyaṃ patiṭṭhito hoti.	82	
PA_atk-vin02_a2:83	Sace panesa matimā hoti paṇḍitajātiko, athassa tasmiṃyeva ṭhāne sikkhāpadāni uddisitabbāni. Kathaṃ? Yathā bhagavatā uddiṭṭhāni. Vuttañhetaṃ –	8	
PA_atk-vin02_a2:84_0	“Anujānāmi, bhikkhave, sāmaṇerānaṃ dasa sikkhāpadāni, tesu ca sāmaṇerehi sikkhituṃ.	84	
PA_atk-vin02_a2:84_1	Pāṇātipātā veramaṇī, adinnādānā veramaṇī, abrahmacariyā veramaṇī, musāvādā veramaṇī,	84	
PA_atk-vin02_a2:84_2	surāmerayamajjapamādaṭṭhānā veramaṇī, vikālabhojanā veramaṇī, naccagītavāditavisūkadassanā	84	
PA_atk-vin02_a2:84_3	veramaṇī, mālāgandhavilepanadhāraṇamaṇḍanavibhūsanaṭṭhānā veramaṇī, uccāsayanamahāsayanā	84	
PA_atk-vin02_a2:84_4	veramaṇī, jātarūparajatapaṭiggahaṇā veramaṇī”ti.	84	
PA_atk-vin02_a2:85	Andhakaṭṭhakathāyaṃ pana “ahaṃ, bhante, itthannāmo yāvajīvaṃ pāṇātipātā veramaṇisikkhāpadaṃ	8	
PA_atk-vin02_a2:86_0	Samādiyāmī”ti evaṃ saraṇadānaṃ viya sikkhāpadadānampi vuttaṃ, taṃ neva pāḷiyaṃ na	86	
PA_atk-vin02_a2:86_1	aṭṭhakathāsu atthi, tasmā yathāpāḷiyāva uddisitabbāni. Pabbajjā hi saraṇagamaneheva	86	
PA_atk-vin02_a2:86_2	siddhā, sikkhāpadāni pana kevalaṃ sikkhāparipūraṇatthaṃ jānitabbāni. Tasmā tāni pāḷiyaṃ	86	
PA_atk-vin02_a2:86_3	āgatanayena uggahetuṃ asakkontassa yāya kāyaci bhāsāya atthavasenapi ācikkhituṃ vaṭṭati.	86	
PA_atk-vin02_a2:86_4	Yāva pana attanā sikkhitabbasikkhāpadāni na jānāti, saṅghāṭipattacīvaradhāraṇaṭṭhānanisajjādīsu	86	
PA_atk-vin02_a2:86_5	pānabhojanādividhimhi ca na kusalo hoti, tāva bhojanasālaṃ vā salākabhājanaṭṭhānaṃ	86	
PA_atk-vin02_a2:86_6	vā aññaṃ vā tathārūpaṭṭhānaṃ na pesetabbo, santikāvacaroyeva kātabbo, bāladārako	86	
PA_atk-vin02_a2:86_7	viya paṭijaggitabbo, sabbamassa kappiyākappiyaṃ ācikkhitabbaṃ, nivāsanapārupanādīsu	86	
PA_atk-vin02_a2:86_8	ābhisamācārikesu vinetabbo. Tenāpi “anujānāmi, bhikkhave, dasahaṅgehi samannāgataṃ	86	
PA_atk-vin02_a2:86_9	sāmaṇeraṃ nāsetu”nti evaṃ parato vuttāni dasa nāsanaṅgāni ārakā parivajjetvā ābhisamācārikaṃ	86	
PA_atk-vin02_a2:86_10	paripūrentena dasavidhe sīle sādhukaṃ sikkhitabbanti.	861	
PA_atk-vin02_a2:87	Pabbajjākathā niṭṭhitā.	8	
PA_atk-vin02_a2:88	Dutiyamārakathā	8	
PA_atk-vin02_a2:89	35. Mayhaṃ kho bhikkhaveti mayā khoti attho. Atha vā yo mayhaṃ yoniso manasikāro, tena hetunāti attho. Puna anuppattāti ettha vibhattiṃ pariṇāmetvā mayāti vattabbaṃ.	8	
PA_atk-vin02_a2:90	Dutiyamārakathā niṭṭhitā.	9	
PA_atk-vin02_a2:91	Bhaddavaggiyakathā	9	
PA_atk-vin02_a2:92_0	36. Bhaddavaggiyāti te kira rājakumārā rūpena ca cittena ca bhaddakā vaggabandhena	92	
PA_atk-vin02_a2:92_1	ca vicaranti, tasmā “bhaddavaggiyā”ti vuccanti. Tena hi voti ettha vokāro nipātamatto.	92	
PA_atk-vin02_a2:92_2	Dhammacakkhuṃ udapādīti kesañci sotāpattimaggo, kesañci sakadāgāmimaggo, kesañci	92	
PA_atk-vin02_a2:92_3	anāgāmimaggo udapādi. Tayopi hi ete maggā “dhammacakkhū”ti vuccanti. Te kira tuṇḍilajātake	92	
PA_atk-vin02_a2:92_4	tiṃsadhuttā ahesuṃ, atha tuṇḍilovādaṃ sutvā pañcasīlāni rakkhiṃsu; idaṃ nesaṃ pubbakammaṃ.	92	
PA_atk-vin02_a2:93	Bhaddavaggiyakathā niṭṭhitā.	9	
PA_atk-vin02_a2:94	Uruvelapāṭihāriyakathā	9	
PA_atk-vin02_a2:95	37. Pamukhoti pubbaṅgamo. Pāmokkhoti uttamo visuddhapañño.	9	
PA_atk-vin02_a2:96_0	38. Anupahaccāti avināsetvā. Tejasā tejanti attano tejena nāgassa tejaṃ. Pariyādiyeyyanti	96	
PA_atk-vin02_a2:96_1	abhibhaveyyaṃ, vināseyyaṃ vāti. Makkhanti kodhaṃ. Natveva ca kho arahā yathā ahanti	96	
PA_atk-vin02_a2:96_2	attānaṃ “arahā aha”nti maññamāno vadati.	96	
PA_atk-vin02_a2:97	39. Nerañjarāyaṃ bhagavātiādikā gāthāyo pacchā pakkhittā.	9	
PA_atk-vin02_a2:98_0	44-9. Vissajjeyyanti sukkhāpanatthāya pasāretvā ṭhapeyyanti attho. “Bhante āhara	98	
PA_atk-vin02_a2:98_1	hattha”nti evaṃ vadanto viya oṇatoti āharahattho. Uyyojetvāti vissajjetvā. Mandāmukhiyoti	98	
PA_atk-vin02_a2:98_2	aggibhājanāni vuccanti.	98	
PA_atk-vin02_a2:99	51. Cirapaṭikāti cirakālato paṭṭhāya.	9	
PA_atk-vin02_a2:100	52. Kesamissantiādīsu kesā eva kesamissaṃ. Esa nayo sabbattha. Khārikājanti khāribhāro.	10	
PA_atk-vin02_a2:101	Uruvelapāṭihāriyakathā niṭṭhitā.	10	
PA_atk-vin02_a2:102	Bimbisārasamāgamakathā	10	
PA_atk-vin02_a2:103_0	55. Laṭṭhivaneti tāluyyāne. Suppatiṭṭhe cetiyeti aññatarasmiṃ vaṭarukkhe; tassa kiretaṃ	103	
PA_atk-vin02_a2:103_1	nāmaṃ. Dvādasanahutehīti ettha ekaṃ nahutaṃ dasasahassāni. Ajjhabhāsīti tesaṃ kaṅkhācchedanatthaṃ abhāsi.	103	
PA_atk-vin02_a2:104_0	Kisakovadānoti tāpasacariyāya kisasarīrattā “kisako”ti laddhanāmānaṃ tāpasānaṃ ovādako	104	
PA_atk-vin02_a2:104_1	anusāsako samānoti attho. Atha vā sayaṃ kisako tāpaso samāno vadāno ca aññe ovadanto	104	
PA_atk-vin02_a2:104_2	anusāsantotipi attho. Kathaṃ pahīnanti kena kāraṇena pahīnaṃ. Idaṃ vuttaṃ hoti –	104	
PA_atk-vin02_a2:104_3	“tvaṃ uruvelavāsiaggiparicārakānaṃ tāpasānaṃ sayaṃ ovādācariyo samāno kiṃ disvā pahāsi,	104	
PA_atk-vin02_a2:104_4	pucchāmi taṃ etamatthaṃ kena kāraṇena tava aggihuttaṃ pahīna”nti.	104	
PA_atk-vin02_a2:105_0	Dutiyagāthāya ayamattho – ete rūpādike kāme itthiyo ca yaññā abhivadanti, svāhaṃ	105	
PA_atk-vin02_a2:105_1	etaṃ sabbampi rūpādikaṃ kāmappabhedaṃ khandhupadhīsu malanti ñatvā yasmā ime yiṭṭhahutappabhedā	105	
PA_atk-vin02_a2:105_2	yaññā malameva vadanti, tasmā na yiṭṭhe na hute arañjiṃ; yiṭṭhe vā hute vā nābhiraminti attho.	105	
PA_atk-vin02_a2:106	Tatiyagāthāya – atha kocarahīti atha kvacarahi. Sesaṃ uttānameva.	10	
PA_atk-vin02_a2:107_0	Catutthagāthāya – padanti nibbānapadaṃ. Santasabhāvatāya santaṃ. Upadhīnaṃ abhāvena	107	
PA_atk-vin02_a2:107_1	anupadhikaṃ. Rāgakiñcanādīnaṃ abhāvena akiñcanaṃ. Tīsu bhavesu alaggatāya yaṃ kāmabhavaṃ	107	
PA_atk-vin02_a2:107_2	yaññā vadanti, tasmimpi kāmabhave asattaṃ. Jātijarāmaraṇānaṃ abhāvena anaññathābhāviṃ.	107	
PA_atk-vin02_a2:107_3	Attanā bhāvitena maggeneva adhigantabbaṃ, na aññena kenaci adhigametabbanti anaññaneyyaṃ.	107	
PA_atk-vin02_a2:107_4	Yasmā īdisaṃ padamaddasaṃ, tasmā na yiṭṭhe na hute arañjiṃ. Tena kiṃ dasseti? Yo	107	
PA_atk-vin02_a2:107_5	ahaṃ devamanussalokasampattisādhake na yiṭṭhe na hute arañjiṃ, so kiṃ vakkhāmi “ettha	107	
PA_atk-vin02_a2:107_6	nāma me devamanussaloke rato mano”ti.	107	
PA_atk-vin02_a2:108_0	56. Evaṃ sabbaloke anabhiratibhāvaṃ pakāsetvā atha kho āyasmā uruvelakassapo “sāvakohamasmī”ti	108	
PA_atk-vin02_a2:108_1	evaṃ bhagavato sāvakabhāvaṃ pakāsesi. Tañca kho ākāse vividhāni pāṭihāriyāni dassetvā.	108	
PA_atk-vin02_a2:108_2	Dhammacakkhunti sotāpattimaggañāṇaṃ.	108	
PA_atk-vin02_a2:109_0	57. Assāsakāti āsīsanā; patthanāti attho. Esāhaṃ bhanteti ettha pana kiñcāpi maggappaṭivedhenevassa	109	
PA_atk-vin02_a2:109_1	siddhaṃ saraṇagamanaṃ, tattha pana nicchayagamanameva gato, idāni vācāya attasanniyyātanaṃ	109	
PA_atk-vin02_a2:109_2	karoti. Maggavasenevāyaṃ niyatasaraṇataṃ patto, taṃ paresaṃ vācāya pākaṭaṃ karonto	109	
PA_atk-vin02_a2:109_3	paṇipātagamanañca gacchanto evaṃ vadati.	109	
PA_atk-vin02_a2:110_0	58. Siṅgīnikkhasavaṇṇoti siṅgīsuvaṇṇanikkhena samānavaṇṇo. Dasavāsoti dasasu ariyavāsesu	110	
PA_atk-vin02_a2:110_1	vutthavāso. Dasadhammavidūti dasakammapathavidū. Dasabhi cupetoti dasahi asekkhehi	110	
PA_atk-vin02_a2:110_2	aṅgehi upeto. Sabbadhidantoti sabbesu danto; bhagavato hi cakkhuādīsu kiñci adantaṃ nāma natthi.	110	
PA_atk-vin02_a2:111_0	59. Bhagavantaṃ bhuttāviṃ onītapattapāṇiṃ ekamantaṃ nisīdīti bhagavantaṃ bhuttavantaṃ	111	
PA_atk-vin02_a2:111_1	pattato ca apanītapāṇiṃ sallakkhetvā ekasmiṃ padese nisīdīti attho. Atthikānanti	111	
PA_atk-vin02_a2:111_2	buddhābhivādanagamanena ca dhammasavanena ca atthikānaṃ. Abhikkamanīyanti abhigantuṃ	111	
PA_atk-vin02_a2:111_3	sakkuṇeyyaṃ. Appākiṇṇanti anākiṇṇaṃ. Appasaddanti vacanasaddena appasaddaṃ. Appanigghosanti	111	
PA_atk-vin02_a2:111_4	nagaranigghosasaddena appanigghosaṃ. Vijanavātanti anusañcaraṇajanassa sarīravātena	111	
PA_atk-vin02_a2:111_5	virahitaṃ. “Vijanavāda”ntipi pāṭho; anto janavādena rahitanti attho. “Vijanapāta”ntipi	111	
PA_atk-vin02_a2:111_6	pāṭho; janasañcāravirahitanti attho. Manussarāhaseyyakanti manussānaṃ rahassakiriyaṭṭhāniyaṃ.	111	
PA_atk-vin02_a2:111_7	Paṭisallānasāruppanti vivekānurūpaṃ.	111	
PA_atk-vin02_a2:112	Sāriputtamoggallānapabbajjākathā	11	
PA_atk-vin02_a2:113_0	60. Sāriputtamoggallānāti sāriputto ca moggallāno ca. Tehi katikā katā hoti “yo paṭhamaṃ	113	
PA_atk-vin02_a2:113_1	amataṃ adhigacchati, so ārocetū”ti te kira ubhopi gihikāle upatisso kolitoti evaṃ	113	
PA_atk-vin02_a2:113_2	paññāyamānanāmā aḍḍhateyyasatamāṇavakaparivārā giraggasamajjaṃ agamaṃsu. Tatra nesaṃ	113	
PA_atk-vin02_a2:113_3	mahājanaṃ disvā etadahosi – “ayaṃ nāma evaṃ mahāsattanikāyo appatte vassasate maraṇamukhe	113	
PA_atk-vin02_a2:113_4	patissatī”ti. Atha ubhopi uṭṭhitāya parisāya aññamaññaṃ pucchitvā ekajjhāsayā paccupaṭṭhitamaraṇasaññā	113	
PA_atk-vin02_a2:113_5	sammantayiṃsu “samma maraṇe sati amatenāpi bhavitabbaṃ, handa mayaṃ amataṃ pariyesāmā”ti	113	
PA_atk-vin02_a2:113_6	amatapariyesanatthaṃ sañcayassa channaparibbājakassa santike saparisā pabbajitvā	113	
PA_atk-vin02_a2:113_7	katipāheneva tassa ñāṇavisaye pāraṃ gantvā amataṃ apassantā pucchiṃsu “kiṃ nu kho,	113	
PA_atk-vin02_a2:113_8	ācariya, aññopettha sāro atthī”ti? “Natthāvuso, ettakameva ida”nti ca sutvā “tucchaṃ	113	
PA_atk-vin02_a2:113_9	idaṃ āvuso nissāraṃ, yo dāni amhesu paṭhamaṃ amataṃ adhigacchati, so itarassa ārocetū”ti	113	
PA_atk-vin02_a2:113_10	katikaṃ akaṃsu. Tena vuttaṃ – “tehi katikā katā hotī”tiādi.	1131	
PA_atk-vin02_a2:114_0	Pāsādikena abhikkantenātiādīsu itthambhūtalakkhaṇe karaṇavacanaṃ veditabbaṃ. Atthikehi	114	
PA_atk-vin02_a2:114_1	upaññātaṃ magganti etaṃ anubandhanassa kāraṇavacanaṃ; idañhi vuttaṃ hoti – “yaṃnūnāhaṃ	114	
PA_atk-vin02_a2:114_2	imaṃ bhikkhuṃ piṭṭhito piṭṭhito anubandheyyaṃ, kasmā? Yasmā idaṃ piṭṭhito piṭṭhito	114	
PA_atk-vin02_a2:114_3	anubandhanaṃ nāma atthikehi upaññātaṃ maggaṃ ñāto ceva upagato ca maggo”ti attho.	114	
PA_atk-vin02_a2:114_4	Atha vā atthikehi amhehi “maraṇe sati amatenāpi bhavitabba”nti evaṃ kevalaṃ atthīti	114	
PA_atk-vin02_a2:114_5	upaññātaṃ nibbānaṃ nāma, taṃ magganto pariyesantoti evampettha attho daṭṭhabbo.	114	
PA_atk-vin02_a2:115_0	Piṇḍapātaṃ ādāya paṭikkamīti sudinnakaṇḍe vuttappakāraṃ aññataraṃ kuṭṭamūlaṃ upasaṅkamitvā	115	
PA_atk-vin02_a2:115_1	nisīdi. Sāriputtopi kho “akālo kho tāva pañhaṃ pucchitu”nti kālaṃ āgamayamāno ekamantaṃ	115	
PA_atk-vin02_a2:115_2	ṭhatvā vattapaṭipattipūraṇatthaṃ katabhattakiccassa therassa attano kamaṇḍaluto udakaṃ	115	
PA_atk-vin02_a2:115_3	datvā dhotahatthapādena therena saddhiṃ paṭisanthāraṃ katvā pañhaṃ pucchi. Tena vuttaṃ	115	
PA_atk-vin02_a2:115_4	– “atha kho sāriputto paribbājako”tiādi. Na tāhaṃ sakkomīti na te ahaṃ sakkomi. Ettha	115	
PA_atk-vin02_a2:115_5	ca paṭisambhidāppatto thero na ettakaṃ na sakkoti. Atha kho imassa dhammagāravaṃ	115	
PA_atk-vin02_a2:115_6	uppādessāmīti sabbākārena buddhavisaye avisayabhāvaṃ gahetvā evamāha.	115	
PA_atk-vin02_a2:116_0	Ye dhammā hetuppabhavāti hetuppabhavā nāma pañcakkhandhā; tenassa dukkhasaccaṃ dasseti.	116	
PA_atk-vin02_a2:116_1	Tesaṃ hetuṃ tathāgato āhāti tesaṃ hetu nāma samudayasaccaṃ; tañca tathāgato āhāti	116	
PA_atk-vin02_a2:116_2	dasseti. Tesañca yo nirodhoti tesaṃ ubhinnampi saccānaṃ yo appavattinirodho; tañca	116	
PA_atk-vin02_a2:116_3	tathāgato āhāti attho. Tenassa nirodhasaccaṃ dasseti. Maggasaccaṃ panettha sarūpato	116	
PA_atk-vin02_a2:116_4	adassitampi nayato dassitaṃ hoti, nirodhe hi vutte tassa sampāpako maggo vuttova	116	
PA_atk-vin02_a2:116_5	hoti. Atha vā tesañca yo nirodhoti ettha tesaṃ yo nirodho ca nirodhupāyo cāti evaṃ	116	
PA_atk-vin02_a2:116_6	dvepi saccāni dassitāni hontīti. Idāni tamevatthaṃ paṭipādento āha – “evaṃvādī mahāsamaṇo”ti.	116	
PA_atk-vin02_a2:117_0	Eseva dhammo yadi tāvadevāti sacepi ito uttari natthi, ettakameva idaṃ sotāpattiphalamattameva	117	
PA_atk-vin02_a2:117_1	pattabbaṃ, tathāpi eso eva dhammoti attho. Paccabyattha padamasokanti yaṃ mayaṃ pariyesamānā	117	
PA_atk-vin02_a2:117_2	vicarāma, taṃ padamasokaṃ paṭividdhāttha tumhe; pattaṃ taṃ tumhehīti attho. Adiṭṭhaṃ	117	
PA_atk-vin02_a2:117_3	abbhatītaṃ bahukehi kappanahutehīti amhehi nāma idaṃ padaṃ bahukehi kappanahutehi	117	
PA_atk-vin02_a2:117_4	adiṭṭhameva abbhatītaṃ; iti tassa padassa adiṭṭhabhāvena dīgharattaṃ attano mahājānibhāvaṃ dīpeti.	117	
PA_atk-vin02_a2:118_0	62. Gambhīre ñāṇavisayeti gambhīre ceva gambhīrassa ca ñāṇassa visayabhūte. Anuttare	118	
PA_atk-vin02_a2:118_1	upadhisaṅkhayeti nibbāne. Vimutteti tadārammaṇāya vimuttiyā vimutte. Byākāsīti “etaṃ	118	
PA_atk-vin02_a2:118_2	me sāvakayugaṃ bhavissati aggaṃ bhaddayuga”nti vadanto sāvakapāramiññāṇe byākāsi.	118	
PA_atk-vin02_a2:118_3	Sāva tesaṃ āyasmantānaṃ upasampadā ahosīti sā ehibhikkhūpasampadāyeva tesaṃ upasampadā	118	
PA_atk-vin02_a2:118_4	ahosi. Evaṃ upasampannesu ca tesu mahāmoggallānatthero sattahi divasehi arahatte	118	
PA_atk-vin02_a2:118_5	patiṭṭhito, sāriputtatthero aḍḍhamāsena.	118	
PA_atk-vin02_a2:119_0	Atīte kira anomadassī nāma buddho loke udapādi. Tassa sarado nāma tāpaso sake assame	119	
PA_atk-vin02_a2:119_1	nānāpupphehi maṇḍapaṃ katvā pupphāsaneyeva bhagavantaṃ nisīdāpetvā bhikkhusaṅghassāpi	119	
PA_atk-vin02_a2:119_2	tatheva maṇḍapaṃ katvā pupphāsanāni paññapetvā aggasāvakabhāvaṃ patthesi. Patthayitvā	119	
PA_atk-vin02_a2:119_3	ca sirīvaḍḍhassa nāma seṭṭhino pesesi “mayā aggasāvakaṭṭhānaṃ patthitaṃ, tvampi āgantvā	119	
PA_atk-vin02_a2:119_4	ekaṃ ṭhānaṃ patthehī”ti. Seṭṭhi nīluppalamaṇḍapaṃ katvā buddhappamukhaṃ bhikkhusaṅghaṃ,	119	
PA_atk-vin02_a2:119_5	tattha bhojetvā dutiyasāvakabhāvaṃ patthesi. Tesu saradatāpaso sāriputtatthero jāto,	119	
PA_atk-vin02_a2:119_6	sirīvaḍḍho mahāmoggallānattheroti idaṃ nesaṃ pubbakammaṃ.	119	
PA_atk-vin02_a2:120_0	63. Aputtakatāyātiādīsu yesaṃ puttā pabbajanti, tesaṃ aputtakatāya. Yāsaṃ patī pabbajanti,	120	
PA_atk-vin02_a2:120_1	tāsaṃ vedhabyāya vidhavābhāvāya. Ubhayenāpi kulupacchedāya. Sañcayānīti sañcayassa	120	
PA_atk-vin02_a2:120_2	antevāsikāni. Magadhānaṃ giribbajanti magadhānaṃ janapadassa giribbajaṃ nagaraṃ.	120	
PA_atk-vin02_a2:120_3	Mahāvīrāti mahāvīriyavanto. Nayamānānanti nayamānesu. Bhummatthe sāmivacanaṃ, upayogatthe	120	
PA_atk-vin02_a2:120_4	vā. Kā usūyā vijānatanti dhammena nayantīti evaṃ vijānantānaṃ kā issā.	120	
PA_atk-vin02_a2:121	Sāriputtamoggallānapabbajjākathā niṭṭhitā.	12	
PA_atk-vin02_a2:122	Upajjhāyavattakathā	12	
PA_atk-vin02_a2:123_0	64-5. Anupajjhāyakāti vajjāvajjaṃ upanijjhāyakena garunā virahitā. Anākappasampannāti	123	
PA_atk-vin02_a2:123_1	na ākappena sampannā; samaṇasāruppācāravirahitāti attho. Uparibhojaneti bhojanassa	123	
PA_atk-vin02_a2:123_2	upari. Uttiṭṭhapattanti piṇḍāya caraṇakapattaṃ. Tasmiñhi manussā ucchiṭṭhasaññino,	123	
PA_atk-vin02_a2:123_3	tasmā uttiṭṭhapattanti vuttaṃ. Atha vā uṭṭhahitvā pattaṃ upanāmentīti evampettha	123	
PA_atk-vin02_a2:123_4	attho daṭṭhabbo. Anujānāmi bhikkhave upajjhāyanti upajjhāyaṃ gahetuṃ anujānāmīti	123	
PA_atk-vin02_a2:123_5	attho. Puttacittaṃ upaṭṭhapessatīti putto me ayanti evaṃ gehassitapemavasena cittaṃ	123	
PA_atk-vin02_a2:123_6	upaṭṭhapessati. Esa nayo dutiyapadepi. Sagāravā sappatissāti garubhāvañceva jeṭṭhakabhāvañca	123	
PA_atk-vin02_a2:123_7	upaṭṭhapetvā. Sabhāgavuttinoti sabhāgajīvikā. Sāhūti vātiādīni pañca padāni upajjhāyabhāvasampaṭicchanavevacanāni.	123	
PA_atk-vin02_a2:123_8	Kāyena viññāpetīti evaṃ saddhivihārikena “upajjhāyo me bhante hohī”ti tikkhattuṃ	123	
PA_atk-vin02_a2:123_9	vutte sace upajjhāyo “sāhū”tiādīsu pañcasu padesu yassa kassaci padassa vasena kāyena	123	
PA_atk-vin02_a2:123_10	vā vācāya vā kāyavācāhi vā “gahito tayā upajjhāyo”ti upajjhāyaggahaṇaṃ viññāpeti,	1231	
PA_atk-vin02_a2:123_11	gahito hoti upajjhāyo. Idameva hi ettha upajjhāyaggahaṇaṃ, yadidaṃ upajjhāyassa imesu	1231	
PA_atk-vin02_a2:123_12	pañcasu padesu yassa kassaci padassa vācāya vā sāvanaṃ kāyena vā atthaviññāpananti.	1231	
PA_atk-vin02_a2:123_13	Keci pana sādhūti sampaṭicchanaṃ sandhāya vadanti. Na taṃ pamāṇaṃ, āyācanadānamattena	1231	
PA_atk-vin02_a2:123_14	hi gahito hoti upajjhāyo, na ettha sampaṭicchanaṃ aṅgaṃ. Saddhivihārikenāpi na kevalaṃ	1231	
PA_atk-vin02_a2:123_15	iminā me padena upajjhāyo gahitoti ñātuṃ vaṭṭati. “Ajjatagge dāni thero mayhaṃ bhāro,	1231	
PA_atk-vin02_a2:123_16	ahampi therassa bhāro”ti idampi ñātuṃ vaṭṭati.	1231	
PA_atk-vin02_a2:124_0	66. Tatrāyaṃ sammāvattanāti yaṃ vuttaṃ sammā vattitabbanti, tatra ayaṃ sammāvattanā.	124	
PA_atk-vin02_a2:124_1	Kālasseva uṭṭhāya upāhanā omuñcitvāti sacassa paccūsakāle caṅkamanatthāya vā dhotapādapariharaṇatthāya	124	
PA_atk-vin02_a2:124_2	vā paṭimukkā upāhanā pādagatā honti, tā kālasseva uṭṭhāya apanetvā. Dantakaṭṭhaṃ	124	
PA_atk-vin02_a2:124_3	dātabbanti mahantaṃ majjhimaṃ khuddakanti tīṇi dantakaṭṭhāni upanetvā tato yaṃ tīṇi	124	
PA_atk-vin02_a2:124_4	divasāni gaṇhāti, catutthadivasato paṭṭhāya tādisameva dātabbaṃ. Sace aniyamaṃ katvā	124	
PA_atk-vin02_a2:124_5	yaṃ vā taṃ vā gaṇhāti, atha yādisaṃ labhati tādisaṃ dātabbaṃ.	124	
PA_atk-vin02_a2:125_0	Mukhodakaṃ dātabbanti sītañca uṇhañca udakaṃ upanetvā tato yaṃ tīṇi divasāni vaḷañjeti,	125	
PA_atk-vin02_a2:125_1	catutthadivasato paṭṭhāya tādisameva mukhadhovanodakaṃ dātabbaṃ. Sace aniyamaṃ katvā	125	
PA_atk-vin02_a2:125_2	yaṃ vā taṃ vā gaṇhāti, atha yādisaṃ labhati tādisaṃ dātabbaṃ. Sace duvidhampi vaḷañjeti,	125	
PA_atk-vin02_a2:125_3	duvidhampi upanetabbaṃ. Udakaṃ mukhadhovanaṭṭhāne ṭhapetvā vaccakuṭito paṭṭhāya sammajjitabbaṃ.	125	
PA_atk-vin02_a2:125_4	There vaccakuṭiṃ gate pariveṇaṃ sammajjitabbaṃ; evaṃ pariveṇaṃ asuññaṃ hoti. There	125	
PA_atk-vin02_a2:125_5	vaccakuṭito anikkhanteyeva āsanaṃ paññapetabbaṃ. Sarīrakiccaṃ katvā āgantvā tasmiṃ	125	
PA_atk-vin02_a2:125_6	nisinnassa “sace yāgu hotī”tiādinā nayena vuttavattaṃ kātabbaṃ. Uklāpoti kenaci kacavarena	125	
PA_atk-vin02_a2:125_7	saṅkiṇṇo, sace pana añño kacavaro natthi, udakaphusitāneva honti, hatthenapi pamajjitabbo.	125	
PA_atk-vin02_a2:126_0	Saguṇaṃ katvāti dve cīvarāni ekato katvā, tā ekato katā dvepi saṅghāṭiyo dātabbā.	126	
PA_atk-vin02_a2:126_1	Sabbañhi cīvaraṃ saṅghaṭitattā “saṅghāṭī”ti vuccati. Tena vuttaṃ – “saṅghāṭiyo dātabbā”ti.	126	
PA_atk-vin02_a2:126_2	Nātidūre gantabbaṃ nāccāsanneti ettha sace upajjhāyaṃ nivattitvā olokentaṃ ekena	126	
PA_atk-vin02_a2:126_3	vā dvīhi vā padavītihārehi sampāpuṇāti, ettāvatā nātidūre nāccāsanne gato hotīti	126	
PA_atk-vin02_a2:126_4	veditabbaṃ. Pattapariyāpannaṃ paṭiggahetabbanti sace upajjhāyena bhikkhācāre yāguyā	126	
PA_atk-vin02_a2:126_5	vā bhatte vā laddhe patto uṇho vā bhāriko vā hoti, attano pattaṃ tassa datvā so patto	126	
PA_atk-vin02_a2:126_6	gahetabboti attho. Na upajjhāyassa bhaṇamānassa antarantarā kathā opātetabbāti antaraghare	126	
PA_atk-vin02_a2:126_7	vā aññatra vā bhaṇamānassa aniṭṭhite tassa vacane aññā kathā na samuṭṭhāpetabbā.	126	
PA_atk-vin02_a2:126_8	Ito paṭṭhāya ca pana yattha yattha nakārena paṭisedho kariyati, sabbattha dukkaṭāpatti	126	
PA_atk-vin02_a2:126_9	veditabbā. Ayañhi khandhakadhammatā. Āpattisāmantā bhaṇamānoti padasodhammaduṭṭhullādivasena	126	
PA_atk-vin02_a2:126_10	āpattiyā āsannavācaṃ bhaṇamāno. Nivāretabboti “kiṃ bhante īdisaṃ nāma vattuṃ vaṭṭati,	1261	
PA_atk-vin02_a2:126_11	āpatti na hotī”ti evaṃ pucchantena viya vāretabbo. Vāressāmīti pana katvā “mahallaka,	1261	
PA_atk-vin02_a2:126_12	mā evaṃ bhaṇā”ti na vattabbo.	1261	
PA_atk-vin02_a2:127_0	Paṭhamataraṃ āgantvāti sace āsanne gāmo hoti, vihāre vā gilāno bhikkhu hoti, gāmato	127	
PA_atk-vin02_a2:127_1	paṭhamataraṃ āgantabbaṃ. Sace dūre gāmo hoti, upajjhāyena saddhiṃ āgacchanto natthi,	127	
PA_atk-vin02_a2:127_2	teneva saddhiṃ gāmato nikkhamitvā cīvarena pattaṃ veṭhetvā antarāmaggato paṭhamataraṃ	127	
PA_atk-vin02_a2:127_3	āgantabbaṃ. Evaṃ nivattantena paṭhamataraṃ āgantvā āsanapaññāpanādi sabbaṃ kiccaṃ	127	
PA_atk-vin02_a2:127_4	kātabbaṃ. Sinnaṃ hotīti tintaṃ sedaggahitaṃ. Caturaṅgulaṃ kaṇṇaṃ ussāretvāti kaṇṇaṃ	127	
PA_atk-vin02_a2:127_5	caturaṅgulappamāṇaṃ atirekaṃ katvā evaṃ cīvaraṃ saṃharitabbaṃ. Kiṃ kāraṇā? Mā majjhe	127	
PA_atk-vin02_a2:127_6	bhaṅgo ahosīti. Samaṃ katvā saṃharitassa hi majjhe bhaṅgo hoti, tato niccaṃ bhijjamānaṃ	127	
PA_atk-vin02_a2:127_7	dubbalaṃ hoti taṃ nivāraṇatthametaṃ vuttaṃ. Tasmā yathā ajja bhaṅgaṭṭhāneyeva sve	127	
PA_atk-vin02_a2:127_8	na bhijjati, tathā divase divase caturaṅgulaṃ ussāretvā saṃharitabbaṃ. Obhoge kāyabandhanaṃ	127	
PA_atk-vin02_a2:127_9	kātabbanti kāyabandhanaṃ saṃharitvā cīvarabhoge pakkhipitvā ṭhapetabbaṃ.	127	
PA_atk-vin02_a2:128_0	Sace piṇḍapāto hotīti ettha yo gāmeyeva vā antaraghare vā paṭikkamane vā bhuñjitvā	128	
PA_atk-vin02_a2:128_1	āgacchati, piṇḍaṃ vā na labhati, tassa piṇḍapāto na hoti, gāme abhuttassa pana laddhabhikkhassa	128	
PA_atk-vin02_a2:128_2	vā hoti; tasmā “sace piṇḍapāto hotī”tiādi vuttaṃ. Sacepi tassa na hoti, bhuñjitukāmo	128	
PA_atk-vin02_a2:128_3	ca hoti, udakaṃ datvā attanā laddhatopi piṇḍapāto upanetabbo. Pānīyena pucchitabboti	128	
PA_atk-vin02_a2:128_4	bhuñjamāno tikkhattuṃ “pānīyaṃ bhante āhariyatū”ti pānīyena pucchitabbo. Sace kālo	128	
PA_atk-vin02_a2:128_5	atthi, upajjhāye bhutte sayaṃ bhuñjitabbaṃ. Sace upakaṭṭho kālo, pānīyaṃ upajjhāyassa	128	
PA_atk-vin02_a2:128_6	santike ṭhapetvā sayampi bhuñjitabbaṃ.	128	
PA_atk-vin02_a2:129_0	Anantarahitāyāti taṭṭikadhammakhaṇḍādīsu yena kenaci anatthatāya paṃsusakkharamissāya	129	
PA_atk-vin02_a2:129_1	bhūmiyā pattho na ṭhapetabboti attho. Sace pana kāḷavaṇṇakatā vā sudhābaddhā vā hoti	129	
PA_atk-vin02_a2:129_2	nirajamattikā, tathārūpāya bhūmiyā ṭhapetuṃ vaṭṭati. Dhotavālikāyapi ṭhapetuṃ vaṭṭati.	129	
PA_atk-vin02_a2:129_3	Paṃsurajasakkharādīsu na vaṭṭati. Tatra pana paṇṇaṃ vā ādhārakaṃ vā ṭhapetvā tatra	129	
PA_atk-vin02_a2:129_4	nikkhipitabbo. Pārato antaṃ orato bhoganti idaṃ cīvaravaṃsādīnaṃ heṭṭhā hatthaṃ pavesetvā	129	
PA_atk-vin02_a2:129_5	abhimukhena hatthena saṇikaṃ nikkhipanatthaṃ vuttaṃ. Ante pana gahetvā bhogena cīvaravaṃsādīnaṃ	129	
PA_atk-vin02_a2:129_6	upari nikkhipantassa bhittiyaṃ bhogo paṭihaññati, tasmā tathā na kātabbaṃ.	129	
PA_atk-vin02_a2:130_0	Cuṇṇaṃ sannetabbanti nhānacuṇṇaṃ udakena temetvā piṇḍi kātabbā. Ekamantaṃ nikkhipitabbanti	130	
PA_atk-vin02_a2:130_1	ekasmiṃ niddhūme ṭhāne ṭhapetabbaṃ. Jantāghare parikammaṃ nāma aṅgāramattikauṇhodakadānādikaṃ	130	
PA_atk-vin02_a2:130_2	sabbaṃ kiccaṃ. Udakepi parikammanti aṅgapaccaṅgaghaṃsanādikaṃ sabbaṃ kiccaṃ. Pānīyena	130	
PA_atk-vin02_a2:130_3	pucchitabboti jantāghare uṇhasantāpena pipāsā hoti, tasmā pucchitabbo.	130	
PA_atk-vin02_a2:131_0	Sace ussahatīti sace pahoti; na kenaci gelaññena abhibhūto hoti; agilānena hi saddhivihārikena	131	
PA_atk-vin02_a2:131_1	saṭṭhivassenāpi sabbaṃ upajjhāyavattaṃ kātabbaṃ, anādarena akarontassa vattabhede	131	
PA_atk-vin02_a2:131_2	dukkaṭaṃ. Nakārapaṭisaṃyuttesu pana padesu gilānassāpi paṭikkhittakiriyaṃ karontassa	131	
PA_atk-vin02_a2:131_3	dukkaṭameva. Appaṭighaṃsantenāti bhūmiyaṃ appaṭighaṃsantena. Kavāṭapiṭṭhanti kavāṭañca	131	
PA_atk-vin02_a2:131_4	piṭṭhasaṅghātañca acchupantena. Santānakanti yaṃkiñci kīṭakulāvakamakkaṭakasuttādi.	131	
PA_atk-vin02_a2:131_5	Ullokā paṭhamaṃ ohāretabbanti ullokato paṭhamaṃ ullokaṃ ādiṃkatvā avaharitabbanti	131	
PA_atk-vin02_a2:131_6	attho. Ālokasandhikaṇṇabhāgāti ālokasandhibhāgā ca kaṇṇabhāgā ca antarabāhiravātapānakavāṭakāni	131	
PA_atk-vin02_a2:131_7	ca gabbhassa ca cattāro koṇā pamajjitabbāti attho.	131	
PA_atk-vin02_a2:132_0	Yathāpaññattaṃ paññapetabbanti yathā paṭhamaṃ paññattaṃ ahosi, tatheva paññapetabbaṃ.	132	
PA_atk-vin02_a2:132_1	Etadatthameva hi yathāpaññattaṃ sallakkhetvā nīharitvā ekamantaṃ nikkhipitabbanti	132	
PA_atk-vin02_a2:132_2	purimavattaṃ paññattaṃ. Sace pana paṭhamaṃ ajānantena kenaci paññattaṃ ahosi, samantato	132	
PA_atk-vin02_a2:132_3	bhittiṃ dvaṅgulamattena vā tivaṅgulamattena vā mocetvā paññapetabbaṃ. Idañhi paññāpanavattaṃ.	132	
PA_atk-vin02_a2:132_4	Sace kaṭasārako hoti atimahanto ca, chinditvā koṭiṃ nivattetvā bandhitvā paññapetabbo.	132	
PA_atk-vin02_a2:132_5	Sace koṭiṃ nivattetvā bandhituṃ na jānāti, na chinditabbo. Puratthimā vātapānā thaketabbāti	132	
PA_atk-vin02_a2:132_6	puratthimāya vātapānā thaketabbā. Evaṃ sesāpi vātapānā thaketabbā.	132	
PA_atk-vin02_a2:133_0	Vūpakāsetabboti aññattha netabbo. Vūpakāsāpetabboti añño bhikkhu vattabbo “theraṃ	133	
PA_atk-vin02_a2:133_1	gahetvā aññattha gacchā”ti vivecetabbanti vissajjāpetabbaṃ. Vivecāpetabbanti añño	133	
PA_atk-vin02_a2:133_2	vattabbo “theraṃ diṭṭhigataṃ vissajjāpehī”ti. Ussukkaṃ kātabbanti parivāsadānatthaṃ	133	
PA_atk-vin02_a2:133_3	so so bhikkhu upasaṅkamitvā yācitabbo. Sace attanā paṭibalo hoti, attanāva dātabbo.	133	
PA_atk-vin02_a2:133_4	No ce paṭibalo hoti, aññena dāpetabbo. Kinti nu khoti kena nu kho upāyena. Esa nayo	133	
PA_atk-vin02_a2:133_5	sabbattha. Lahukāya vā pariṇāmeyyāti ukkhepanīyaṃ akatvā tajjanīyaṃ vā niyassaṃ vā	133	
PA_atk-vin02_a2:133_6	kareyyāti attho. Tena hi “upajjhāyassa ukkhepanīyakammaṃ kattukāmo saṅgho”ti ñatvā	133	
PA_atk-vin02_a2:133_7	ekamekaṃ bhikkhuṃ upasaṅkamitvā “mā bhante amhākaṃ upajjhāyassa kammaṃ karitthā”ti	133	
PA_atk-vin02_a2:133_8	yācitabbā. Sace karontiyeva, “tajjanīyaṃ vā niyassaṃ vā karothā”ti yācitabbā. Sace	133	
PA_atk-vin02_a2:133_9	karontiyeva, atha upajjhāyo “sammā vattatha bhante”ti yācitabbo. Iti taṃ sammā vattāpetvā	133	
PA_atk-vin02_a2:133_10	“paṭippassambhetha bhante kamma”nti bhikkhū yācitabbā.	1331	
PA_atk-vin02_a2:134_0	Samparivattakaṃ samparivattakanti samparivattetvā samparivattetvā. Na ca acchinne	134	
PA_atk-vin02_a2:134_1	theve pakkamitabbanti yadi appamattakampi rajanaṃ gaḷati, na tāva pakkamitabbaṃ.	134	
PA_atk-vin02_a2:134_2	Na upajjhāyaṃ anāpucchā ekaccassa patto dātabbotiādi sabbaṃ upajjhāyassa visabhāgapuggalavasena	134	
PA_atk-vin02_a2:134_3	kathitaṃ. Na upajjhāyaṃ anāpucchā gāmo pavisitabboti piṇḍāya vā aññena vā karaṇīyena	134	
PA_atk-vin02_a2:134_4	pavisitukāmena āpucchitvāva pavisitabbo. Sace upajjhāyo kālasseva vuṭṭhāya dūraṃ	134	
PA_atk-vin02_a2:134_5	bhikkhācāraṃ gantukāmo hoti, “daharā piṇḍāya pavisantū”ti vatvā gantabbaṃ. Avatvā	134	
PA_atk-vin02_a2:134_6	gate pariveṇaṃ gantvā upajjhāyaṃ apassantena gāmaṃ pavisituṃ vaṭṭati. Sace gāmaṃ	134	
PA_atk-vin02_a2:134_7	pavisantopi passati, diṭṭhaṭṭhānato paṭṭhāya āpucchituṃyeva vaṭṭati.	134	
PA_atk-vin02_a2:135_0	Na susānaṃ gantabbanti vāsatthāya vā dassanatthāya vā na gantabbaṃ. Na disā pakkamitabbāti	135	
PA_atk-vin02_a2:135_1	ettha pakkamitukāmena kammaṃ ācikkhitvā yāvatatiyaṃ yācitabbo. Sace anujānāti, sādhu;	135	
PA_atk-vin02_a2:135_2	no ce anujānāti, taṃ nissāya vasato cassa uddeso vā paripucchā vā kammaṭṭhānaṃ vā	135	
PA_atk-vin02_a2:135_3	na sampajjati, upajjhāyo bālo hoti abyatto, kevalaṃ attano santike vasāpetukāmatāya	135	
PA_atk-vin02_a2:135_4	eva gantuṃ na deti, evarūpe nivārentepi gantuṃ vaṭṭati. Vuṭṭhānamassa āgametabbanti	135	
PA_atk-vin02_a2:135_5	gelaññato vuṭṭhānaṃ assa āgametabbaṃ; na katthaci gantabbaṃ. Sace añño bhikkhu upaṭṭhāko	135	
PA_atk-vin02_a2:135_6	atthi, bhesajjaṃ pariyesitvā tassa hatthe datvā “bhante ayaṃ upaṭṭhahissatī”ti vatvā gantabbaṃ.	135	
PA_atk-vin02_a2:136	Upajjhāyavattakathā niṭṭhitā.	13	
PA_atk-vin02_a2:137	Saddhivihārikavattakathā	13	
PA_atk-vin02_a2:138_0	67. Upajjhāyena saddhivihārikamhi sammāvattanāyaṃ – saṅgahetabbo anuggahetabboti	138	
PA_atk-vin02_a2:138_1	uddesādīhissa saṅgaho ca anuggaho ca kattabbo. Tattha uddesoti pāḷivācanaṃ. Paripucchāti	138	
PA_atk-vin02_a2:138_2	pāḷiyā atthavaṇṇanā. Ovādoti anotiṇṇe vatthusmiṃ “idaṃ karohi, idaṃ mā karitthā”ti	138	
PA_atk-vin02_a2:138_3	vacanaṃ. Anusāsanīti otiṇṇe vatthusmiṃ. Api ca otiṇṇe vā anotiṇṇe vā paṭhamaṃ vacanaṃ	138	
PA_atk-vin02_a2:138_4	ovādo; punappunaṃ vacanaṃ anusāsanīti. Sace upajjhāyassa patto hotīti sace atirekapatto	138	
PA_atk-vin02_a2:138_5	hoti. Esa nayo sabbattha. Parikkhāroti aññopi samaṇaparikkhāro. Idha ussukkaṃ nāma	138	
PA_atk-vin02_a2:138_6	dhammikena nayena uppajjamānaupāyapariyesanaṃ. Ito paraṃ dantakaṭṭhadānaṃ ādiṃ katvā	138	
PA_atk-vin02_a2:138_7	ācamanakumbhiyā udakāsiñcanapariyosānaṃ vattaṃ gilānasseva saddhivihārikassa kātabbaṃ.	138	
PA_atk-vin02_a2:138_8	Anabhirativūpakāsanādi pana agilānassāpi kattabbameva. Cīvaraṃ rajantenāti “evaṃ	138	
PA_atk-vin02_a2:138_9	rajeyyāsī”ti upajjhāyato upāyaṃ sutvā rajantena. Sesaṃ vuttanayeneva veditabbaṃ.	138	
PA_atk-vin02_a2:139	Saddhivihārikavattakathā niṭṭhitā.	13	
PA_atk-vin02_a2:140	Nasammāvattanādikathā	14	
PA_atk-vin02_a2:141_0	68. Na sammā vattantīti yathāpaññattaṃ upajjhāyavattaṃ na pūrenti. Yo na sammā vatteyyāti	141	
PA_atk-vin02_a2:141_1	yo yathāpaññattaṃ vattaṃ na pūreyya; so dukkaṭaṃ āpajjatīti attho. Paṇāmetabboti	141	
PA_atk-vin02_a2:141_2	apasādetabbo. Na adhimattaṃ pemaṃ hotīti upajjhāyamhi adhimattaṃ gehassitapemaṃ na	141	
PA_atk-vin02_a2:141_3	hoti. Nādhimattā bhāvanā hotīti adhimattā mettābhāvanā na hoti; vuttapaṭipakkhanayena	141	
PA_atk-vin02_a2:141_4	sukkapakkho veditabbo. Alaṃ paṇāmetunti yutto paṇāmetuṃ.	141	
PA_atk-vin02_a2:142_0	Appaṇāmento upajjhāyo sātisāro hotīti sadoso hoti, āpattiṃ āpajjati; tasmā na sammā	142	
PA_atk-vin02_a2:142_1	vattanto paṇāmetabbova. Na sammāvattanāya ca yāva cīvararajanaṃ tāva vatte akariyamāne	142	
PA_atk-vin02_a2:142_2	upajjhāyassa parihāni hoti. Tasmā taṃ akarontassa nissayamuttakassāpi amuttakassāpi	142	
PA_atk-vin02_a2:142_3	āpattiyeva. Ekaccassa pattadānato paṭṭhāya amuttakanissayasseva āpatti.	142	
PA_atk-vin02_a2:143_0	Saddhivihārikā sammā vattanti, upajjhāyo sammā na vattati, upajjhāyassa āpatti. Upajjhāyo	143	
PA_atk-vin02_a2:143_1	sammā vattati, saddhivihārikā sammā na vattanti, tesaṃ āpatti. Upajjhāye vattaṃ sādiyante	143	
PA_atk-vin02_a2:143_2	saddhivihārikā bahukāpi honti, sabbesaṃ āpatti. Sace upajjhāyo “mayhaṃ upaṭṭhāko	143	
PA_atk-vin02_a2:143_3	atthi, tumhe attano sajjhāyamanasikārādīsu yogaṃ karothā”ti vadati, saddhivihārikānaṃ	143	
PA_atk-vin02_a2:143_4	anāpatti. Sace upajjhāyo sādiyanaṃ vā asādiyanaṃ vā na jānāti, bālo hoti, saddhivihārikā	143	
PA_atk-vin02_a2:143_5	bahukā. Tesu eko vattasampanno bhikkhu “upajjhāyassa kiccaṃ ahaṃ karissāmi, tumhe	143	
PA_atk-vin02_a2:143_6	appossukkā viharathā”ti evañce attano bhāraṃ katvā itare vissajjeti, tassa bhārakaraṇato	143	
PA_atk-vin02_a2:143_7	paṭṭhāya tesaṃ anāpatti.	143	
PA_atk-vin02_a2:144	Nasammāvattanādikathā niṭṭhitā.	14	
PA_atk-vin02_a2:145	Rādhabrāhmaṇavatthukathā	14	
PA_atk-vin02_a2:146_0	69. Rādhabrāhmaṇavatthusmiṃ – kiñcāpi āyasmā sāriputto bhagavatā bārāṇasiyaṃ tīhi	146	
PA_atk-vin02_a2:146_1	saraṇagamanehi anuññātaṃ pabbajjañceva upasampadañca jānāti, bhagavā pana taṃ lahukaṃ	146	
PA_atk-vin02_a2:146_2	upasampadaṃ paṭikkhipitvā ñatticatutthakammena garukaṃ katvā upasampadaṃ anuññātukāmo.	146	
PA_atk-vin02_a2:146_3	Athassa thero ajjhāsayaṃ viditvā “kathāhaṃ bhante taṃ brāhmaṇaṃ pabbājemi upasampādemī”ti	146	
PA_atk-vin02_a2:146_4	āha. Buddhānañhi parisā ajjhāsayakusalā honti, ayañca buddhaparisāya aggo.	146	
PA_atk-vin02_a2:147_0	Byattena bhikkhunā paṭibalenāti ettha byatto nāma yassa sāṭṭhakathaṃ vinayapiṭakaṃ	147	
PA_atk-vin02_a2:147_1	vācuggataṃ pavattati, tasmiṃ asati yassa antamaso idaṃ ñatticatutthakammavācāmattampi	147	
PA_atk-vin02_a2:147_2	suggahitaṃ hoti, vācuggataṃ pavattati, ayampi imasmiṃ atthe byatto. Yo pana kāsasosasemhādinā	147	
PA_atk-vin02_a2:147_3	vā gelaññena oṭṭhadantajivhādīnaṃ vā asampattiyā pariyattiyaṃ vā akataparicayattā	147	
PA_atk-vin02_a2:147_4	na sakkoti parimaṇḍalehi padabyañjanehi kammavācaṃ sāvetuṃ, byañjanaṃ vā padaṃ vā	147	
PA_atk-vin02_a2:147_5	hāpeti, aññathā vā vattabbaṃ aññathā vadati, ayaṃ appaṭibalo. Tabbiparīto imasmiṃ	147	
PA_atk-vin02_a2:147_6	atthe “paṭibalo”ti veditabbo. Saṅgho ñāpetabboti saṅgho jānāpetabbo. Tato paraṃ yaṃ	147	
PA_atk-vin02_a2:147_7	saṅgho jānāpetabbo, taṃ dassetuṃ “suṇātu me bhante”tiādimāha.	147	
PA_atk-vin02_a2:148_0	71. Upasampannasamanantarāti upasampanno hutvā samanantarā. Anācāraṃ ācaratīti paṇṇattivītikkamaṃ	148	
PA_atk-vin02_a2:148_1	karoti. Ullumpatu manti uddharatu maṃ, akusalā vuṭṭhāpetvā kusale patiṭṭhapetu; sāmaṇerabhāvā	148	
PA_atk-vin02_a2:148_2	vā uddharitvā bhikkhubhāve patiṭṭhāpetūti. Anukampaṃ upādāyāti anuddayaṃ paṭicca;	148	
PA_atk-vin02_a2:148_3	mayi anukappaṃ katvāti attho.	148	
PA_atk-vin02_a2:149	73. Aṭṭhitā hotīti niccappavattinī hoti. Cattāro nissayeti cattāro paccaye. Yasmā cattāro paccaye nissāya attabhāvo pavattati, tasmā te nissayāti vuccanti.	14	
PA_atk-vin02_a2:150	Rādhabrāhmaṇavatthukathā niṭṭhitā.	15	
PA_atk-vin02_a2:151	Ācariyavattakathā	15	
PA_atk-vin02_a2:152_0	75. Kintāyaṃ bhikkhu hotīti kiṃ te ayaṃ bhikkhu hoti. Aññehi ovadiyo anusāsiyoti	152	
PA_atk-vin02_a2:152_1	aññehi ovaditabbo ceva anusāsitabbo ca. Bāhullāya āvatto yadidaṃ gaṇabandhikanti	152	
PA_atk-vin02_a2:152_2	gaṇabandho etassa bāhullassa atthīti gaṇabandhikaṃ, bāhullaṃ. Yaṃ idaṃ gaṇabandhikaṃ	152	
PA_atk-vin02_a2:152_3	nāma bāhullaṃ, tadatthāya atilahuṃ tvaṃ āpannoti vuttaṃ hoti.	152	
PA_atk-vin02_a2:153_0	76. Abyattāti paññāveyyattiyena virahitā. Aññattaropi aññatitthiyapubboti pasūro	153	
PA_atk-vin02_a2:153_1	paribbājako. So kira “dhammaṃ thenessāmī”ti udāyittherassa santike pabbajitvā tena	153	
PA_atk-vin02_a2:153_2	sahadhammikaṃ vuccamāno tassa vādaṃ āropesi. Anujānāmi bhikkhave byattena bhikkhunātiādimhi	153	
PA_atk-vin02_a2:153_3	byatto pubbe bhikkhunovādakavaṇṇanāyaṃ vuttalakkhaṇoyeva. Yo pana antevāsino vā saddhivihārikassa	153	
PA_atk-vin02_a2:153_4	vā gilānassa sakkoti upaṭṭhānādīni kātuṃ, ayaṃ idha paṭibaloti adhippeto. Vuttampi cetaṃ –	153	
PA_atk-vin02_a2:154_0	“Pañcahupāli, aṅgehi samannāgatena bhikkhunā upasampādetabbaṃ, nissayo dātabbo, sāmaṇero	154	
PA_atk-vin02_a2:154_1	upaṭṭhāpetabbo. Katamehi pañcahi? Paṭibalo hoti antevāsiṃ vā saddhivihāriṃ vā gilānaṃ	154	
PA_atk-vin02_a2:154_2	upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ vā, uppannaṃ	154	
PA_atk-vin02_a2:154_3	kukkuccaṃ dhammato vinodetuṃ, abhidhamme vinetuṃ, abhivinaye vinetū”nti.	154	
PA_atk-vin02_a2:155_0	77. Pakkhasaṅkantesūti titthiyapakkhasaṅkantesu. Anujānāmi bhikkhave ācariyanti ācārasamācārasikkhāpanakaṃ	155	
PA_atk-vin02_a2:155_1	ācariyaṃ anujānāmi. Ācariyo bhikkhave antevāsikamhītiādi sabbaṃ “upajjhāyo bhikkhave	155	
PA_atk-vin02_a2:155_2	saddhivihārikamhī”tiādinā nayena vuttavaseneva veditabbaṃ. Nāmamattameva hi ettha nānaṃ.	155	
PA_atk-vin02_a2:156	Ācariyavattakathā niṭṭhitā.	15	
PA_atk-vin02_a2:157	Paṇāmanākhamanākathā	15	
PA_atk-vin02_a2:158_0	80. Antevāsikā ācariyesu na sammā vattantīti ettha pana yaṃ pubbe “nasammāvattanāya	158	
PA_atk-vin02_a2:158_1	ca yāva cīvararajanaṃ, tāva vatte akariyamāne upajjhāyassa parihāni hoti, tasmā taṃ	158	
PA_atk-vin02_a2:158_2	akarontassa nissayamuttakassāpi amuttakassāpi āpattiyevā”ti ca, “ekaccassa pattadānato	158	
PA_atk-vin02_a2:158_3	paṭṭhāya amuttakanissayasseva āpattī”ti ca lakkhaṇaṃ vuttaṃ, na teneva lakkhaṇena	158	
PA_atk-vin02_a2:158_4	nissayantevāsikassa āpatti veditabbā. Nissayantevāsikena hi yāva ācariyaṃ nissāya	158	
PA_atk-vin02_a2:158_5	vasati, tāva sabbaṃ ācariyavattaṃ kātabbaṃ. Pabbajjāupasampadādhammantevāsikehi pana	158	
PA_atk-vin02_a2:158_6	nissayamuttakehipi ādito paṭṭhāya yāva cīvararajanaṃ, tāva vattaṃ kātabbaṃ; anāpucchitvā	158	
PA_atk-vin02_a2:158_7	pattadānādimhi pana etesaṃ anāpatti. Etesu ca pabbajjantevāsiko ca upasampadantevāsiko	158	
PA_atk-vin02_a2:158_8	ca ācariyassa yāvajīvaṃ bhāro. Nissayantevāsiko ca dhammantevāsiko ca yāva samīpe	158	
PA_atk-vin02_a2:158_9	vasanti, tāvadeva. Tasmā ācariyenāpi tesu sammā vattitabbaṃ. Ācariyantevāsikesu hi	158	
PA_atk-vin02_a2:158_10	yo yo na sammā vattati, tassa tassa āpatti.	1581	
PA_atk-vin02_a2:159	Paṇāmanākhamanākathā niṭṭhitā.	15	
PA_atk-vin02_a2:160	Nissayapaṭippassaddhikathā	16	
PA_atk-vin02_a2:161_0	83. Upajjhāyamhā nissayapaṭippassaddhīsu – upajjhāyo pakkanto vātiādīsu ayaṃ vinicchayo	161	
PA_atk-vin02_a2:161_1	– pakkantoti tamhā āvāsā vippavasitukāmo pakkanto disaṃ gato. Evaṃ gate ca pana tasmiṃ	161	
PA_atk-vin02_a2:161_2	sace vihāre nissayadāyako atthi, yassa santike aññadāpi nissayo vā gahitapubbo hoti,	161	
PA_atk-vin02_a2:161_3	yo vā ekasambhogaparibhogo, tassa santike nissayo gahetabbo, ekadivasampi parihāro	161	
PA_atk-vin02_a2:161_4	natthi. Sace tādiso natthi, añño lajjī pesalo atthi, tassa lajjīpesalabhāvaṃ jānantena	161	
PA_atk-vin02_a2:161_5	tadaheva nissayo yācitabbo. Sace deti, iccetaṃ kusalaṃ. Atha pana “tumhākaṃ upajjhāyo	161	
PA_atk-vin02_a2:161_6	lahuṃ āgamissatī”ti pucchati, upajjhāyena ca tathā vuttaṃ, “āma, bhante”ti vattabbaṃ.	161	
PA_atk-vin02_a2:161_7	Sace vadati “tena hi upajjhāyassa āgamanaṃ āgamethā”ti vaṭṭati. Atha panassa pakatiyā	161	
PA_atk-vin02_a2:161_8	pesalabhāvaṃ na jānāti, cattāri pañca divasāni tassa bhikkhuno sabhāgataṃ oloketvā	161	
PA_atk-vin02_a2:161_9	okāsaṃ kāretvā nissayo gahetabbo.	161	
PA_atk-vin02_a2:162_0	Sace pana vihāre nissayadāyako natthi, upajjhāyo ca “ahaṃ katipāhena āgamissāmi,	162	
PA_atk-vin02_a2:162_1	mā ukkaṇṭhitthā”ti vatvā gato, yāva āgamanā parihāro labbhati. Athāpi naṃ tattha	162	
PA_atk-vin02_a2:162_2	manussā paricchinnakālato uttaripi pañca vā dasa vā divasāni vāsentiyeva, tena vihāraṃ	162	
PA_atk-vin02_a2:162_3	pavatti pesetabbā “daharā mā ukkaṇṭhantu, ahaṃ asukadivasaṃ nāma āgamissāmī”ti. Evampi	162	
PA_atk-vin02_a2:162_4	parihāro labbhati. Atha āgacchato antarāmagge nadīpūrena vā corādīhi vā upaddavo	162	
PA_atk-vin02_a2:162_5	hoti, thero udakosakkanaṃ vā āgameti, sahāye vā pariyesati, tañce pavattiṃ daharā	162	
PA_atk-vin02_a2:162_6	suṇanti, yāva āgamanā parihāro labbhati. Sace pana so “idhevāhaṃ vasissāmī”ti pahiṇati,	162	
PA_atk-vin02_a2:162_7	parihāro natthi. Yattha nissayo labbhati, tattha gantabbaṃ.	162	
PA_atk-vin02_a2:163_0	Vibbhante pana kālaṅkate pakkhasaṅkante vā ekadivasampi parihāro natthi. Yattha nissayo	163	
PA_atk-vin02_a2:163_1	labbhati, tattha gantabbaṃ. Āṇattīti pana nissayapaṇāmanā vuccati. Tasmā “paṇāmemi	163	
PA_atk-vin02_a2:163_2	ta”nti vā “mā idha paṭikkamī”ti vā “nīhara te pattacīvara”nti vā “nāhaṃ tayā upaṭṭhātabbo”ti	163	
PA_atk-vin02_a2:163_3	vāti iminā pāḷinayena “mā maṃ gāmappavesanaṃ āpucchī”tiādinā pāḷimuttakanayena vā	163	
PA_atk-vin02_a2:163_4	yo nissayapaṇāmanāya paṇāmito hoti, tena upajjhāyo khamāpetabbo.	163	
PA_atk-vin02_a2:164_0	Sace āditova na khamati, daṇḍakammaṃ āharitvā tikkhattuṃ tāva sayameva khamāpetabbo.	164	
PA_atk-vin02_a2:164_1	No ce khamati, tasmiṃ vihāre mahāthere gahetvā khamāpetabbo. No ce khamati, sāmantavihāre	164	
PA_atk-vin02_a2:164_2	bhikkhū gahetvā khamāpetabbo. Sace evampi na khamati, aññattha gantvā upajjhāyassa	164	
PA_atk-vin02_a2:164_3	sabhāgānaṃ santike vasitabbaṃ “appeva nāma sabhāgānaṃ me santike vasatīti ñatvāpi	164	
PA_atk-vin02_a2:164_4	khameyyā”ti. Sace evampi na khamati, tatreva vasitabbaṃ. Tatra ce dubbhikkhādidosena	164	
PA_atk-vin02_a2:164_5	na sakkā hoti vasituṃ, taṃyeva vihāraṃ āgantvā aññassa santike nissayaṃ gahetvā vasituṃ	164	
PA_atk-vin02_a2:164_6	vaṭṭati. Ayamāṇattiyaṃ vinicchayo.	164	
PA_atk-vin02_a2:165_0	Ācariyamhā nissayapaṭippassaddhīsu ācariyo pakkanto vā hotīti ettha koci ācariyo	165	
PA_atk-vin02_a2:165_1	āpucchitvā pakkamati, koci anāpucchitvā. Antevāsikopi evameva. Tatra sace antevāsiko	165	
PA_atk-vin02_a2:165_2	ācariyaṃ āpucchati “asukaṃ nāma bhante ṭhānaṃ gantuṃ icchāmi kenacideva karaṇīyenā”ti,	165	
PA_atk-vin02_a2:165_3	ācariyena ca “kadā gamissasī”ti vutto “sāyanhe vā rattiṃ vā uṭṭhahitvā gamissāmī”ti	165	
PA_atk-vin02_a2:165_4	vadati, ācariyopi “sādhū”ti sampaṭicchati, taṅkhaṇaññeva nissayo paṭippassambhati.	165	
PA_atk-vin02_a2:166_0	Sace pana “bhante asukaṃ nāma ṭhānaṃ gantukāmomhī”ti vutte ācariyo “asukasmiṃ nāma	166	
PA_atk-vin02_a2:166_1	gāme piṇḍāya caritvā pacchā jānissasī”ti vadati, so ca “sādhū”ti sampaṭicchati, tato	166	
PA_atk-vin02_a2:166_2	ce gato, sugato. Sace pana na gacchati, nissayo na paṭippassambhati. Athāpi “gacchāmī”ti	166	
PA_atk-vin02_a2:166_3	vutte ācariyena “mā tāva gaccha, rattiṃ mantetvā jānissāmā”ti vutto mantetvā gacchati,	166	
PA_atk-vin02_a2:166_4	sugato. No ce gacchati, nissayo na paṭippassambhati. Ācariyaṃ anāpucchā pakkamantassa	166	
PA_atk-vin02_a2:166_5	pana upacārasīmātikkame nissayo paṭippassambhati. Antoupacārasīmato paṭinivattantassa	166	
PA_atk-vin02_a2:166_6	na paṭippassambhati.	166	
PA_atk-vin02_a2:167_0	Sace pana ācariyo antevāsikaṃ āpucchati “āvuso asukaṃ nāma ṭhānaṃ gamissāmī”ti, antevāsikena	167	
PA_atk-vin02_a2:167_1	ca “kadā”ti vutte “sāyanhe vā rattibhāge vā”ti vadati, antevāsikopi “sādhū”ti sampaṭicchati,	167	
PA_atk-vin02_a2:167_2	taṅkhaṇaññeva nissayo paṭippassambhati.	167	
PA_atk-vin02_a2:168_0	Sace pana ācariyo “sve piṇḍāya caritvā gamissāmī”ti vadati, itaro ca “sādhū”ti sampaṭicchati,	168	
PA_atk-vin02_a2:168_1	ekadivasaṃ tāva nissayo na paṭippassambhati, punadivase paṭippassaddho hoti. “Asukasmiṃ	168	
PA_atk-vin02_a2:168_2	nāma gāme piṇḍāya caritvā jānissāmi mama gamanaṃ vā agamanaṃ vā”ti vatvā sace na	168	
PA_atk-vin02_a2:168_3	gacchati, nissayo na paṭippassambhati. Athāpi “gacchāmī”ti vutte antevāsikena “mā	168	
PA_atk-vin02_a2:168_4	tāva gacchatha, rattiṃ mantetvā jānissathā”ti vutto mantetvāpi na gacchati, nissayo	168	
PA_atk-vin02_a2:168_5	na paṭippassambhati.	168	
PA_atk-vin02_a2:169_0	Sace ubhopi ācariyantevāsikā kenaci karaṇīyena bahisīmaṃ gacchanti, tato ce ācariyo	169	
PA_atk-vin02_a2:169_1	gamiyacitte uppanne anāpucchāva gantvā dvinnaṃ leḍḍupātānaṃ antoyeva nivattati, nissayo	169	
PA_atk-vin02_a2:169_2	na paṭippassambhati. Sace dve leḍḍupāte atikkamitvā nivattati, paṭippassaddho hoti.	169	
PA_atk-vin02_a2:169_3	Ācariyupajjhāyā dve leḍḍupāte atikkamma aññasmiṃ vihāre vasanti, nissayo paṭippassambhati.	169	
PA_atk-vin02_a2:170_0	Ācariye vibbhante kālaṅkate pakkhasaṅkante ca taṅkhaṇaññeva paṭippassambhati. Āṇattiyaṃ	170	
PA_atk-vin02_a2:170_1	pana sacepi ācariyo muñcitukāmova hutvā nissayapaṇāmanāya paṇāmeti, antevāsiko ca	170	
PA_atk-vin02_a2:170_2	“kiñcāpi maṃ ācariyo paṇāmeti, atha kho hadayena muduko”ti sālayova hoti, nissayo	170	
PA_atk-vin02_a2:170_3	na paṭippassambhatiyeva. Sacepi ācariyo sālayo, antevāsiko nirālayo, “na dāni imaṃ	170	
PA_atk-vin02_a2:170_4	nissāya vasissāmī”ti dhuraṃ nikkhipati, evampi na paṭippassambhati. Ubhinnaṃ sālayabhāve	170	
PA_atk-vin02_a2:170_5	pana na paṭippassambhatiyeva. Ubhinnaṃ dhuranikkhepena paṭippassambhati. Paṇāmitena	170	
PA_atk-vin02_a2:170_6	daṇḍakammaṃ āharitvā tikkhattuṃ khamāpetabbo. No ce khamati, upajjhāye vuttanayena paṭipajjitabbaṃ.	170	
PA_atk-vin02_a2:171_0	Upajjhāyena vā samodhānagatoti ettha dassanasavanavasena samodhānaṃ veditabbaṃ. Sace	171	
PA_atk-vin02_a2:171_1	hi ācariyaṃ nissāya vasanto saddhivihāriko ekavihāre cetiyaṃ vā vandantaṃ ekagāme	171	
PA_atk-vin02_a2:171_2	piṇḍāya vā carantaṃ upajjhāyaṃ passati, nissayo paṭippassambhati. Upajjhāyo passati,	171	
PA_atk-vin02_a2:171_3	saddhivihāriko pana na passati, na paṭippassambhati. Maggappaṭipannaṃ vā ākāsena	171	
PA_atk-vin02_a2:171_4	vā gacchantaṃ upajjhāyaṃ disvā dūrattā bhikkhūti jānāti, upajjhāyoti na jānāti, na	171	
PA_atk-vin02_a2:171_5	paṭippassambhati. Sace jānāti, paṭippassambhati. Uparipāsāde upajjhāyo vasati, heṭṭhā	171	
PA_atk-vin02_a2:171_6	saddhivihāriko, taṃ adisvāva yāguṃ pivitvā pakkamati, āsanasālāya vā nisinnaṃ adisvāva	171	
PA_atk-vin02_a2:171_7	ekamante bhuñjitvā pakkamati, dhammassavanamaṇḍape vā nisinnampi taṃ adisvāva dhammaṃ	171	
PA_atk-vin02_a2:171_8	sutvā pakkamati, nissayo na paṭippassambhati. Evaṃ tāva dassanavasena samodhānaṃ veditabbaṃ.	171	
PA_atk-vin02_a2:172_0	Savanavasena pana sace upajjhāyassa vihāre vā antaraghare vā dhammaṃ kathentassa	172	
PA_atk-vin02_a2:172_1	anumodanaṃ vā karontassa saddaṃ sutvā “upajjhāyassa me saddo”ti sañjānāti, nissayo	172	
PA_atk-vin02_a2:172_2	paṭippassambhati. Asañjānantassa na paṭippassambhatīti ayaṃ samodhāne vinicchayo.	172	
PA_atk-vin02_a2:173	Nissayapaṭippassaddhikathā niṭṭhitā.	17	
PA_atk-vin02_a2:174	Upasampādetabbapañcakakathā	17	
PA_atk-vin02_a2:175_0	84. Idāni yaṃ pubbe “anujānāmi bhikkhave byattena bhikkhunā paṭibalena dasavassena	175	
PA_atk-vin02_a2:175_1	vā atirekadasavassena vā upasampādetuṃ, nissayaṃ dātu”nti saṅkhepato upajjhāyācariyānaṃ	175	
PA_atk-vin02_a2:175_2	lakkhaṇaṃ vuttaṃ, taṃ vitthārato dassetuṃ “pañcahi, bhikkhave, aṅgehi samannāgatenā”tiādimāha.	175	
PA_atk-vin02_a2:175_3	Tattha pañcahi aṅgehīti pañcahi aguṇaṅgehi. So hi sīlakkhandhādīhi asamannāgatattāva	175	
PA_atk-vin02_a2:175_4	aguṇaṅgehi samannāgato hoti. Na upasampādetabbanti upajjhāyena hutvā na upasampādetabbaṃ.	175	
PA_atk-vin02_a2:175_5	Na nissayo dātabboti ācariyena hutvā nissayo na dātabbo. Ettha ca na asekkhena sīlakkhandhenāti	175	
PA_atk-vin02_a2:175_6	ca attanā na asekkhenāti ca assaddhoti ca ādīsu tīsu pañcakesu ayuttavasena paṭikkhepo	175	
PA_atk-vin02_a2:175_7	kato, na āpattiaṅgavasena. Yo hi asekkhehi sīlakkhandhādīhi asamannāgato pare ca	175	
PA_atk-vin02_a2:175_8	tattha samādapetuṃ asakkonto assaddhiyādidosayuttova hutvā parisaṃ pariharati, tassa	175	
PA_atk-vin02_a2:175_9	parisā sīlādīhi parihāyatiyeva, na vaḍḍhati. Tasmā tena na upasampādetabbantiādi	175	
PA_atk-vin02_a2:175_10	ayuttavasena vuttaṃ, na āpattiaṅgavasena. Na hi khīṇāsavasseva upajjhāyācariyabhāvo	1751	
PA_atk-vin02_a2:175_11	bhagavatā anuññāto. Yadi tasseva anuññāto abhavissa, “sace upajjhāyassa anabhirati	1751	
PA_atk-vin02_a2:175_12	uppannā hotī”tiādiṃ na vadeyya. Yasmā pana khīṇāsavassa parisā sīlādīhi na parihāyati,	1751	
PA_atk-vin02_a2:175_13	tasmā “pañcahi bhikkhave aṅgehi samannāgatena bhikkhunā upasampādetabba”ntiādi vuttaṃ.	1751	
PA_atk-vin02_a2:176_0	Adhisīle sīlavipannotiādīsu pārājikañca saṅghādisesañca āpanno adhisīle sīlavipanno	176	
PA_atk-vin02_a2:176_1	nāma. Itare pañcāpattikkhandhe āpanno ajjhācāre ācāravipanno nāma. Sammādiṭṭhiṃ pahāya	176	
PA_atk-vin02_a2:176_2	antaggāhikāya diṭṭhiyā samannāgato atidiṭṭhiyā diṭṭhivipanno nāma. Yattakaṃ sutaṃ	176	
PA_atk-vin02_a2:176_3	parisaṃ pariharantassa icchitabbaṃ, tena virahitattā appassuto. Yaṃ tena jānitabbaṃ	176	
PA_atk-vin02_a2:176_4	āpattādi, tassa ajānanato duppañño. Imasmiṃ pañcake purimāni tīṇi padāni ayuttavasena	176	
PA_atk-vin02_a2:176_5	vuttāni, pacchimāni dve āpattiaṅgavasena.	176	
PA_atk-vin02_a2:177_0	Āpattiṃ na jānātīti “idaṃ nāma mayā kata”nti vutte “imaṃ nāma āpattiṃ ayaṃ āpanno”ti	177	
PA_atk-vin02_a2:177_1	na jānāti. Vuṭṭhānaṃ na jānātīti vuṭṭhānagāminito vā desanāgāminito vā āpattito evaṃ	177	
PA_atk-vin02_a2:177_2	nāma vuṭṭhānaṃ hotīti na jānāti. Imasmiṃ pañcake purimāni dve padāni ayuttavasena	177	
PA_atk-vin02_a2:177_3	vuttāni, pacchimāni tīṇi āpattiaṅgavasena.	177	
PA_atk-vin02_a2:178_0	Ābhisamācārikāya sikkhāyāti khandhakavatte vinetuṃ na paṭibalo hotīti attho. Ādibrahmacariyakāyāti	178	
PA_atk-vin02_a2:178_1	sekkhapaṇṇattiyaṃ vinetuṃ na paṭibaloti attho. Abhidhammeti nāmarūpaparicchede vinetuṃ	178	
PA_atk-vin02_a2:178_2	na paṭibaloti attho. Abhivinayeti sakale vinayapiṭake vinetuṃ na paṭibaloti attho.	178	
PA_atk-vin02_a2:178_3	Vinetuṃ na paṭibaloti ca sabbattha sikkhāpetuṃ na sakkotīti attho. Dhammato vivecetunti	178	
PA_atk-vin02_a2:178_4	dhammena kāraṇena vissajjāpetuṃ. Imasmi pañcake sabbapadesu āpatti. Āpattiṃ na jānātītiādipañcakasmimpi	178	
PA_atk-vin02_a2:178_5	sabbapadesu āpatti. Ūnadasavassapariyosānapañcakepi eseva nayo. Iti ādito tayo pañcakā,	178	
PA_atk-vin02_a2:178_6	catutthe tīṇi padāni, pañcame dve padānīti sabbepi cattāro pañcakā ayuttavasena vuttā.	178	
PA_atk-vin02_a2:178_7	Catutthapañcake dve padāni, pañcame tīṇi, chaṭṭhasattamaaṭṭhamā tayo pañcakāti sabbepi	178	
PA_atk-vin02_a2:178_8	cattāro pañcakā āpattiaṅgavasena vuttā; sukkapakkhe aṭṭhasu anāpattiyevāti.	178	
PA_atk-vin02_a2:179	Upasampādetabbapañcakakathā niṭṭhitā.	17	
PA_atk-vin02_a2:180	Upasampādetabbachakkakathā	18	
PA_atk-vin02_a2:181_0	85. Chakkesu ūnadasavassapadaṃ viseso, taṃ sabbattha āpattikaraṃ. Sesaṃ vuttanayeneva	181	
PA_atk-vin02_a2:181_1	veditabbaṃ. Tattha ubhayāni kho panassa pātimokkhāni vitthārena na svāgatāni hontīti	181	
PA_atk-vin02_a2:181_2	ubhatovibhaṅgavasena na svāgatāni. Na suvibhattānīti mātikāvibhaṅgavasena. Na suppavattīnīti	181	
PA_atk-vin02_a2:181_3	vācuggatavasena. Na suvinicchitāni suttaso anubyañjanasoti mātikāto ca vibhaṅgato	181	
PA_atk-vin02_a2:181_4	ca na suṭṭhu vinicchitāni.	181	
PA_atk-vin02_a2:182	Upasampādetabbachakkakathā niṭṭhitā.	18	
PA_atk-vin02_a2:183	Aññatitthiyapubbavatthukathā	18	
PA_atk-vin02_a2:184_0	86. Aññatitthiyapubbavatthusmiṃ – yo tāva ayaṃ pasūro, so titthiyapakkantakattā na	184	
PA_atk-vin02_a2:184_1	upasampādetabbo. Yo pana aññopi nayidha pabbajitapubbo āgacchati, tasmiṃ yaṃ kattabbaṃ	184	
PA_atk-vin02_a2:184_2	taṃ dassetuṃ “yo so bhikkhave aññopī”tiādimāha. Tattha tassa cattāro māse parivāso	184	
PA_atk-vin02_a2:184_3	dātabboti ayaṃ titthiyaparivāso nāma; appaṭicchannaparivāsotipi vuccati. Ayaṃ pana	184	
PA_atk-vin02_a2:184_4	naggaparibbājakasseva ājīvakassa vā acelakassa vā dātabbo. Sace sopi sāṭakaṃ vā vāḷakambalādīnaṃ	184	
PA_atk-vin02_a2:184_5	aññataraṃ titthiyaddhajaṃ vā nivāsetvā āgacchati, nāssa parivāso dātabbo. Aññassa	184	
PA_atk-vin02_a2:184_6	pana tāpasapaṇḍaraṅgādikassa na dātabbova.	184	
PA_atk-vin02_a2:185_0	Paṭhamaṃ kesamassuntiādinā tassa āditova sāmaṇerapabbajjaṃ dasseti. Evaṃ pabbājentehi	185	
PA_atk-vin02_a2:185_1	pana tasmiṃ saṅghamajjhe nisinneyeva “tvaṃ pabbājehi, tvaṃ ācariyo hohi, tvaṃ upajjhāyo	185	
PA_atk-vin02_a2:185_2	hohī”ti therā bhikkhū na vattabbā. Evaṃ vuttā hi sace tassa ācariyupajjhāyabhāvena	185	
PA_atk-vin02_a2:185_3	jigucchantā na sampaṭicchanti, atha so “nayime mayhaṃ saddahantī”ti kujjhitvāpi gaccheyya.	185	
PA_atk-vin02_a2:185_4	Tasmā taṃ ekamantaṃ netvā tassa ācariyupajjhāyā pariyesitabbā.	185	
PA_atk-vin02_a2:186_0	87. Evaṃ kho bhikkhave aññatitthiyapubbo ārādhako hoti, evaṃ anārādhakoti ayamassa	186	
PA_atk-vin02_a2:186_1	parivāsavattadassanatthaṃ mātikā. Kathañca bhikkhavetiādi tasseva vibhaṅgo. Tattha	186	
PA_atk-vin02_a2:186_2	atikālena gāmaṃ pavisatīti bhikkhūnaṃ vattakaraṇavelāyameva gāmaṃ piṇḍāya pavisati.	186	
PA_atk-vin02_a2:186_3	Atidivā paṭikkamatīti kulagharesu itthipurisadārakadārikādīhi saddhiṃ gehassitakathaṃ	186	
PA_atk-vin02_a2:186_4	kathento tattheva bhuñjitvā bhikkhūsu pattacīvaraṃ paṭisāmetvā uddesaparipucchādīni	186	
PA_atk-vin02_a2:186_5	vā karontesu paṭisallīnesu vā āgacchati; na upajjhāyavattaṃ nācariyavattaṃ karoti,	186	
PA_atk-vin02_a2:186_6	aññadatthu vasanaṭṭhānaṃ pavisitvā niddāyati. Evampi bhikkhave aññatitthiyapubbo	186	
PA_atk-vin02_a2:186_7	anārādhako hotīti evampi karonto parivāsavattassa sampādako pūrako na hoti.	186	
PA_atk-vin02_a2:187_0	Vesiyāgocaro vātiādīsu vesiyāti āmisakiñcikkhasampadānādinā sulabhajjhācārā rūpūpajīvikā	187	
PA_atk-vin02_a2:187_1	itthiyo. Vidhavāti matapatikā vā pavutthapatikā vā itthiyo; tā yena kenaci saddhiṃ	187	
PA_atk-vin02_a2:187_2	mittabhāvaṃ patthenti. Thullakumārikāti yobbannappattā yobbannātītā vā kumāriyo;	187	
PA_atk-vin02_a2:187_3	tā purisādhippāyāva vicaranti, yena kenaci saddhiṃ mittabhāvaṃ patthenti. Paṇḍakāti	187	
PA_atk-vin02_a2:187_4	ussannakilesā avūpasantapariḷāhā napuṃsakā; te pariḷāhavegābhibhūtā yena kenaci saddhiṃ	187	
PA_atk-vin02_a2:187_5	mittabhāvaṃ patthenti. Bhikkhuniyoti samānapabbajjā itthiyo; tāhi saddhiṃ khippameva	187	
PA_atk-vin02_a2:187_6	vissāso hoti, tato sīlaṃ bhijjati.	187	
PA_atk-vin02_a2:188_0	Tattha vesiyānaṃ kulesu kulupako hutvā piṇḍapātacariyādīhi vā apadisitvā sinehasanthavajātena	188	
PA_atk-vin02_a2:188_1	hadayena abhiṇhadassanasallāpakāmatāya tāsaṃ santikaṃ upasaṅkamanto “vesiyāgocaro”ti	188	
PA_atk-vin02_a2:188_2	vuccati, so nacirasseva “asukavesiyā saddhiṃ gato”ti vattabbataṃ pāpuṇāti. Esa nayo	188	
PA_atk-vin02_a2:188_3	sabbattha. Sace pana vesiyādayo salākabhattādīni denti, bhikkhūhi saddhiṃ gantvā	188	
PA_atk-vin02_a2:188_4	saddhiṃyeva bhuñjitvā vā gahetvā vā āgantuṃ vaṭṭati. Gilānā bhikkhuniyo ovadituṃ	188	
PA_atk-vin02_a2:188_5	vā dhammaṃ vā desetuṃ uddesaparipucchādīni vā dātuṃ gacchantehi bhikkhūhi saddhiṃ	188	
PA_atk-vin02_a2:188_6	gantuṃ vaṭṭati. Yo pana tathā āgantvā mittasanthavavasena gacchati, ayaṃ anārādhako hoti.	188	
PA_atk-vin02_a2:189_0	Uccāvacāni karaṇīyānīti mahantakhuddakāni kammāni. Tattha ghaṇṭiṃ paharitvā samaggena	189	
PA_atk-vin02_a2:189_1	saṅghena sannipatitvā kattabbāni cetiyamahāpāsādapaṭisaṅkharaṇādīni kammāni uccāni	189	
PA_atk-vin02_a2:189_2	nāma. Cīvaradhovanarajanādīni khandhakapariyāpannāni ca aggisālavattādīni ābhisamācārikāni	189	
PA_atk-vin02_a2:189_3	avacāni nāma. Tattha na dakkho hotīti tesu kammesu cheko susikkhito na hoti. Na analasoti	189	
PA_atk-vin02_a2:189_4	uṭṭhānavīriyasampanno na hoti; “bhikkhusaṅghassa kammaṃ atthī”ti sutvā pageva bhattakiccaṃ	189	
PA_atk-vin02_a2:189_5	katvā gabbhantaraṃ pavisitvā yāvadatthaṃ supitvā sāyaṃ nikkhamati. Tatrupāyāyāti	189	
PA_atk-vin02_a2:189_6	tesu kammesu upāyabhūtāya. Vīmaṃsāyāti ṭhānuppattikavīmaṃsāya. “Idamevaṃ kattabbaṃ,	189	
PA_atk-vin02_a2:189_7	idamevaṃ na kattabba”nti tasmiṃyeva khaṇe uppannapaññāya samannāgato na hoti. Na	189	
PA_atk-vin02_a2:189_8	alaṃ kātuṃ na alaṃ saṃvidhātunti sahatthāpi kātuṃ samattho na hoti; “gaṇhatha bhante,	189	
PA_atk-vin02_a2:189_9	gaṇha dahara, gaṇha sāmaṇera, sace tumhe vā na karissatha, amhe vā na karissāma,	189	
PA_atk-vin02_a2:189_10	ko dāni imaṃ karissatī”ti evaṃ ussāhaṃ janetvā saṃvidhātuṃ aññamaññaṃ kāretumpi samattho	1891	
PA_atk-vin02_a2:189_11	na hoti. Bhikkhūhi “kammaṃ karissāmā”ti vutte kiñci rogaṃ apadisati, bhikkhūnaṃ kammaṃ	1891	
PA_atk-vin02_a2:189_12	karontānaṃ samīpeneva vicarati, sīsameva dasseti, ayampi anārādhako hoti.	1891	
PA_atk-vin02_a2:190_0	Na tibbacchando hotīti balavacchando na hoti. Uddeseti pāḷipariyāpuṇane. Paripucchāyāti	190	
PA_atk-vin02_a2:190_1	atthasavane. Adhisīleti pātimokkhasīle. Adhicitteti lokiyasamādhibhāvanāya. Adhipaññāyāti	190	
PA_atk-vin02_a2:190_2	lokuttaramaggabhāvanāya.	190	
PA_atk-vin02_a2:191_0	Saṅkanto hotīti idhāgato hoti. Tassa satthunoti tassa titthāyatanasāmikassa. Tassa	191	
PA_atk-vin02_a2:191_1	diṭṭhiyāti tassa santakāya laddhiyā. Idāni sāyeva laddhi yasmā tassa titthakarassa	191	
PA_atk-vin02_a2:191_2	khamati ceva ruccati ca “idameva sacca”nti ca daḷhaggāhena gahitā; tasmā tassa khanti	191	
PA_atk-vin02_a2:191_3	ruci ādāyoti vuccati. Tena vuttaṃ – “tassa khantiyā tassa ruciyā tassa ādāyassā”ti.	191	
PA_atk-vin02_a2:191_4	Avaṇṇe bhaññamāneti garahāya bhaññamānāya. Anabhiraddhoti aparipuṇṇasaṅkappo; no	191	
PA_atk-vin02_a2:191_5	paggahitacitto. Udaggoti abbhunnatakāyacitto. Idaṃ bhikkhave saṅghātanikaṃ aññatitthiyapubbassa	191	
PA_atk-vin02_a2:191_6	anārādhanīyasminti bhikkhave yamidaṃ tassa satthuno tasseva ca laddhiyā avaṇṇe bhaññamāne	191	
PA_atk-vin02_a2:191_7	“kiṃ ime paraṃ garahantī”ti kāyavacīvikāranibbattakaṃ anattamanattaṃ, buddhādīnañca	191	
PA_atk-vin02_a2:191_8	avaṇṇe bhaññamāne attamanattaṃ, yañca tasseva satthuno tasseva ca laddhiyā vaṇṇe	191	
PA_atk-vin02_a2:191_9	bhaññamāne attamanattaṃ, buddhādīnañca vaṇṇabhaṇane anattamanattaṃ, idaṃ aññatitthiyapubbassa	191	
PA_atk-vin02_a2:191_10	anārādhanīyasmiṃ saṅghātanikaṃ, anārādhake parivāsavattaṃ apūrake kamme idaṃ liṅgaṃ,	1911	
PA_atk-vin02_a2:191_11	idaṃ lakkhaṇaṃ, idamacalappamāṇanti vuttaṃ hoti. Evaṃ anārādhako kho bhikkhave aññatitthiyapubbo	1911	
PA_atk-vin02_a2:191_12	āgato na upasampādetabboti ito ekenapi aṅgena samannāgato na upasampādetabbo. Sukkapakkhe	1911	
PA_atk-vin02_a2:191_13	sabbaṃ vuttavipallāsena veditabbaṃ.	1911	
PA_atk-vin02_a2:192_0	Evaṃ ārādhako kho bhikkhaveti evaṃ nātikālena gāmappavesanā nātidivā paṭikkamanaṃ,	192	
PA_atk-vin02_a2:192_1	na vesiyādigocaratā, sabrahmacārīnaṃ kiccesu dakkhatādi, uddesādīsu tibbacchandatā,	192	
PA_atk-vin02_a2:192_2	titthiyānaṃ avaṇṇabhaṇane attamanatā, buddhādīnaṃ avaṇṇabhaṇane anattamanatā, titthiyānaṃ	192	
PA_atk-vin02_a2:192_3	vaṇṇabhaṇane anattamanatā, buddhādīnaṃ vaṇṇabhaṇane attamanatāti imesaṃ aṭṭhannaṃ	192	
PA_atk-vin02_a2:192_4	titthiyavattānaṃ paripūraṇena ārādhako paritosako bhikkhūnaṃ aññatitthiyapubbo āgato upasampādetabbo.	192	
PA_atk-vin02_a2:193_0	Sace pana upasampadamāḷakepi ekaṃ vattaṃ bhindati, puna cattāro māse parivasitabbaṃ.	193	
PA_atk-vin02_a2:193_1	Yathā pana bhinnasikkhāya sikkhamānāya puna sikkhāpadāni ca sikkhāsammuti ca diyyati,	193	
PA_atk-vin02_a2:193_2	evaṃ nayimassa kiñci puna dātabbamatthi. Pubbe dinnaparivāsoyeva hi tassa parivāso.	193	
PA_atk-vin02_a2:193_3	Tasmā puna cattāro māse parivasitabbaṃ. Sace parivasanto antarā aṭṭha samāpattiyo	193	
PA_atk-vin02_a2:193_4	nibbatteti, lokiyadhammo nāma kuppanasabhāvo, na upasampādetabbo. Cattāro māse pūritavattova	193	
PA_atk-vin02_a2:193_5	upasampādetabbo. Sace pana parivasanto cattāri mahābhūtāni pariggaṇhati, upādārūpāni	193	
PA_atk-vin02_a2:193_6	paricchindati, nāmarūpaṃ vavatthapeti, tilakkhaṇaṃ āropetvā vipassanaṃ ārabhati,	193	
PA_atk-vin02_a2:193_7	lokiyadhammo nāma kuppanasabhāvo, neva upasampādetabbo. Sace pana vipassanaṃ vaḍḍhetvā	193	
PA_atk-vin02_a2:193_8	sotāpattimaggaṃ paṭilabhati, paripuṇṇaṃyeva hoti vattaṃ. Samūhatāni sabbadiṭṭhigatāni	193	
PA_atk-vin02_a2:193_9	abbuḷhaṃ vicikicchāsallaṃ taṃdivasameva upasampādetabbo. Sacepi titthiyaliṅge ṭhito	193	
PA_atk-vin02_a2:193_10	sotāpanno hoti, parivāsakiccaṃ natthi, tadaheva pabbājetvā upasampādetabbo.	1931	
PA_atk-vin02_a2:194_0	Upajjhāyamūlakaṃ cīvaraṃ pariyesitabbanti upajjhāyaṃ issaraṃ katvā tassa cīvaraṃ	194	
PA_atk-vin02_a2:194_1	pariyesitabbaṃ. Pattampi tatheva. Tasmā yadi upajjhāyassa pattacīvaraṃ atthi, “imassa	194	
PA_atk-vin02_a2:194_2	dehī”ti vattabbo. Atha natthi, aññe dātukāmā honti, tehipi upajjhāyasseva dātabbaṃ	194	
PA_atk-vin02_a2:194_3	“idaṃ tumhākaṃ katvā imassa dethā”ti. Kasmā? Titthiyā nāma vilomā honti “saṅghena	194	
PA_atk-vin02_a2:194_4	me pattacīvaraṃ dinnaṃ, kiṃ mayhaṃ tumhesu āyatta”nti vatvā ovādānusāsaniṃ na kareyyuṃ,	194	
PA_atk-vin02_a2:194_5	upajjhāyena pana āyattajīvikattā tassa vacanakaro bhavissati. Tenassa “upajjhāyamūlakaṃ	194	
PA_atk-vin02_a2:194_6	cīvaraṃ pariyesitabba”nti vuttaṃ. Bhaṇḍukammāyāti kesoropanatthaṃ. Bhaṇḍukammakathā parato āgamissati.	194	
PA_atk-vin02_a2:195_0	Aggikāti aggiparicaraṇakā. Jaṭilakāti tāpasā. Ete bhikkhave kiriyavādinoti ete kiriyaṃ	195	
PA_atk-vin02_a2:195_1	na paṭibāhanti, “atthi kammaṃ, atthi kammavipāko”ti evaṃdiṭṭhikā. Sabbabuddhā hi	195	
PA_atk-vin02_a2:195_2	nekkhammapāramiṃ pūrayamānā etadeva pabbajjaṃ pabbajitvā pūresuṃ, mayāpi tatheva	195	
PA_atk-vin02_a2:195_3	pūritā, na etesaṃ sāsane pabbajjā vilomā, tasmā upasampādetabbā, na tesaṃ parivāso	195	
PA_atk-vin02_a2:195_4	dātabboti. Imāhaṃ bhikkhave ñātīnaṃ āveṇikaṃ parihāraṃ dammīti imaṃ ahaṃ tesaṃ pāṭekkaṃ	195	
PA_atk-vin02_a2:195_5	odissakaṃ parihāraṃ dadāmi. Kasmā evamāha? Te hi titthāyatane pabbajitāpi sāsanassa	195	
PA_atk-vin02_a2:195_6	avaṇṇakāmā na honti, amhākaṃ ñātiseṭṭhassa sāsananti vaṇṇavādinova honti, tasmā evamāhāti.	195	
PA_atk-vin02_a2:196	Aññatitthiyapubbavatthukathā niṭṭhitā.	19	
PA_atk-vin02_a2:197	Pañcābādhavatthukathā	19	
PA_atk-vin02_a2:198_0	88. Magadhesu pañca ābādhā ussannā hontīti magadhanāmake janapade manussānañca amanussānañca	198	
PA_atk-vin02_a2:198_1	pañca rogā ussannā vuḍḍhippattā phātippattā honti. Jīvakakomārabhaccakathā cīvarakkhandhake	198	
PA_atk-vin02_a2:198_2	āvibhavissati. Na bhikkhave pañcahi ābādhehi phuṭṭho pabbājetabboti ye te kuṭṭhādayo	198	
PA_atk-vin02_a2:198_3	pañca ābādhā ussannā, tehi phuṭṭho abhibhūto na pabbājetabbo.	198	
PA_atk-vin02_a2:199_0	Tattha kuṭṭhanti rattakuṭṭhaṃ vā hotu kāḷakuṭṭhaṃ vā, yaṃkiñci kiṭibhadaddukacchuādippabhedampi	199	
PA_atk-vin02_a2:199_1	sabbaṃ kuṭṭhamevāti vuttaṃ. Tañce nakhapiṭṭhippamāṇampi vaḍḍhanakapakkhe ṭhitaṃ hoti,	199	
PA_atk-vin02_a2:199_2	na pabbājetabbo. Sace pana nivāsanapārupanehi pakatipaṭicchanne ṭhāne nakhapiṭṭhippamāṇaṃ	199	
PA_atk-vin02_a2:199_3	avaḍḍhanakapakkhe ṭhitaṃ hoti, vaṭṭati. Mukhe pana hatthapādapiṭṭhesu vā sacepi avaḍḍhanakapakkhe	199	
PA_atk-vin02_a2:199_4	ṭhitaṃ nakhapiṭṭhito ca khuddakatarampi, na vaṭṭatiyevāti kurundiyaṃ vuttaṃ. Tikicchāpetvā	199	
PA_atk-vin02_a2:199_5	pabbājentenāpi pakativaṇṇe jāteyeva pabbājetabbo. Godhāpiṭṭhisadisacuṇṇaokiraṇakasarīrampi	199	
PA_atk-vin02_a2:199_6	pabbājetuṃ na vaṭṭati.	199	
PA_atk-vin02_a2:200_0	Gaṇḍoti medagaṇḍo vā hotu añño vā yo koci kolaṭṭhimattakopi ce vaḍḍhanakapakkhe ṭhito	200	
PA_atk-vin02_a2:200_1	gaṇḍo hoti, na pabbājetabbo. Paṭicchannaṭṭhāne pana kolaṭṭhimatte avaḍḍhanakapakkhe	200	
PA_atk-vin02_a2:200_2	ṭhito vaṭṭati. Mukhādike appaṭicchannaṭṭhāne avaḍḍhanakapakkhe ṭhitopi na vaṭṭati.	200	
PA_atk-vin02_a2:200_3	Tikicchāpetvā pabbājentenāpi sarīraṃ sañchaviṃ kāretvāva pabbājetabbo. Uṇṇigaṇḍā	200	
PA_atk-vin02_a2:200_4	nāma honti gothanā viya aṅgulikā viya ca tattha tattha lambanti, etepi gaṇḍāyeva.	200	
PA_atk-vin02_a2:200_5	Tesu sati pabbājetuṃ na vaṭṭati. Daharakāle khīrapiḷakā yobbannakāle ca mukhe kharapiḷakā	200	
PA_atk-vin02_a2:200_6	nāma honti, mahallakakāle nassanti, na tā gaṇḍasaṅkhyaṃ gacchanti, tāsu sati pabbājetuṃ	200	
PA_atk-vin02_a2:200_7	vaṭṭati. Aññe pana sarīre kharapiḷakā nāma aparā padumakaṇṇikā nāma honti, aññā sāsapabījakā	200	
PA_atk-vin02_a2:200_8	nāma sāsapamattā eva sakalasarīraṃ pharanti, tā sabbā kuṭṭhajātikā eva. Tāsu sati na pabbājetabbo.	200	
PA_atk-vin02_a2:201_0	Kilāsoti na bhijjanakaṃ na paggharaṇakaṃ padumapuṇḍarīkapattavaṇṇaṃ kuṭṭhaṃ, yena	201	
PA_atk-vin02_a2:201_1	gunnaṃ viya sabalaṃ sarīraṃ hoti, tasmiṃ kuṭṭhe vuttanayeneva vinicchayo veditabbo.	201	
PA_atk-vin02_a2:201_2	Sosoti sosabyādhi; tasmiṃ sati na pabbājetabbo. Apamāroti pittummāro vā yakkhummāro	201	
PA_atk-vin02_a2:201_3	vā; tattha pubbaverikena amanussena gahito duttikiccho hoti. Appamattakepi pana apamāre	201	
PA_atk-vin02_a2:201_4	sati na pabbājetabbo.	201	
PA_atk-vin02_a2:202	Pañcābādhavatthukathā niṭṭhitā.	20	
PA_atk-vin02_a2:203	Rājabhaṭavatthukathā	20	
PA_atk-vin02_a2:204_0	90. Rājabhaṭavatthusmiṃ – paccantaṃ uccinathāti paccantaṃ vaḍḍhetha. Core palāpetvā	204	
PA_atk-vin02_a2:204_1	corabhayena vuṭṭhite gāme āvāsāpetvā ārakkhaṃ datvā kasikammādīni pavattāpethāti	204	
PA_atk-vin02_a2:204_2	vuttaṃ hoti. Rājā pana sotāpannattā “core ghātetha, hanathā”ti na āṇāpeti. Upajjhāyassa	204	
PA_atk-vin02_a2:204_3	deva sīsaṃ chinditabbantiādi sabbaṃ “pabbajjāya upajjhāyo seṭṭho, tato ācariyo, tato	204	
PA_atk-vin02_a2:204_4	gaṇo”ti cintetvā idaṃ vohāre aḍḍavinicchaye āgatanti āhaṃsu. Na bhikkhave rājabhaṭo	204	
PA_atk-vin02_a2:204_5	pabbājetabboti ettha amacco vā hotu mahāmatto vā sevako vā kiñci ṭhānantaraṃ patto	204	
PA_atk-vin02_a2:204_6	vā appatto vā, yo koci rañño bhattavetanabhaṭo, sabbo rājabhaṭoti saṅkhyaṃ gacchati,	204	
PA_atk-vin02_a2:204_7	so na pabbājetabbo. Tassa pana puttanattabhātukā ye rājato bhattavetanaṃ na gaṇhanti,	204	
PA_atk-vin02_a2:204_8	te pabbājetuṃ vaṭṭati. Yo pana rājato laddhaṃ nibaddhabhogaṃ vā māsasaṃvaccharaparibbayaṃ	204	
PA_atk-vin02_a2:204_9	vā raññoyeva niyyāteti, puttabhātuke vā taṃ ṭhānaṃ sampaṭicchāpetvā rājānaṃ “na dānāhaṃ	204	
PA_atk-vin02_a2:204_10	devassa bhaṭo”ti āpucchati, yena vā yaṃ kammakāraṇā vetanaṃ gahitaṃ, taṃ kammaṃ kataṃ	2041	
PA_atk-vin02_a2:204_11	hoti, yo vā pabbajassūti raññā anuññāto hoti, tampi pabbājetuṃ vaṭṭati.	2041	
PA_atk-vin02_a2:205	Rājabhaṭavatthukathā niṭṭhitā.	20	
PA_atk-vin02_a2:206	Coravatthukathā	20	
PA_atk-vin02_a2:207_0	91. Coravatthūsu – manussā passitvāti yehi gihikāle diṭṭhapubbo ye ca “ayaṃ so”ti	207	
PA_atk-vin02_a2:207_1	aññesaṃ suṇanti, te passitvā ubbijjantipi…pe… dvārampi thakenti. Ye pana na jānanti,	207	
PA_atk-vin02_a2:207_2	tesaṃ gharesu bhikkhaṃ labhati. Na bhikkhaveti bhagavā sayaṃ dhammassāmī, tasmā āyatiṃ	207	
PA_atk-vin02_a2:207_3	akaraṇatthāya bhikkhūnaṃ sikkhāpadaṃ paññapento evamāha. Tattha dhajaṃ bandhitvā	207	
PA_atk-vin02_a2:207_4	viya vicaratīti dhajabandho. Mūladevādayo viya loke pākaṭoti vuttaṃ hoti. Tasmā yo	207	
PA_atk-vin02_a2:207_5	gāmaghātaṃ vā panthaduhanaṃ vā nagare sandhicchedādikammaṃ vā karonto vicarati, paññāyati	207	
PA_atk-vin02_a2:207_6	ca “asuko nāma idaṃ idaṃ karotī”ti, so na pabbājetabbo. Yo pana rājaputto rajjaṃ	207	
PA_atk-vin02_a2:207_7	patthento gāmaghātādīni karoti, so pabbājetabbo. Rājāno hi tasmiṃ pabbajite tussanti,	207	
PA_atk-vin02_a2:207_8	sace pana na tussanti, na pabbājetabbo. Pubbe mahājane pākaṭo coro pacchā corakammaṃ	207	
PA_atk-vin02_a2:207_9	pahāya pañcasīlādīni samādiyati, tañce manussā evaṃ jānanti, pabbājetabbo. Ye pana	207	
PA_atk-vin02_a2:207_10	ambalabujādicorakā sandhicchedādicorā eva vā adissamānā theyyaṃ karonti, pacchāpi	2071	
PA_atk-vin02_a2:207_11	iminā nāma idaṃ katanti na paññāyanti, tepi pabbājetuṃ vaṭṭati.	2071	
PA_atk-vin02_a2:208_0	92. Kāraṃ bhinditvāti aṭṭabandhanādiṃ bhinditvā. Abhayūvarāti ettha bhayena uparamantīti	208	
PA_atk-vin02_a2:208_1	bhayūvarā, ete pana laddhābhayattā na bhayūvarāti abhayūvarā; pakārassa cettha vakāro	208	
PA_atk-vin02_a2:208_2	katoti veditabbo. Na bhikkhave kārabhedako pabbājetabboti kāro vuccati bandhanāgāraṃ.	208	
PA_atk-vin02_a2:208_3	Idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ	208	
PA_atk-vin02_a2:208_4	vā nigamabandhanaṃ vā nagarabandhanaṃ vā purisagutti vā janapadabandhanaṃ vā dīpabandhanaṃ	208	
PA_atk-vin02_a2:208_5	vā, yo etesu yaṃkiñci bandhanaṃ bhinditvā vā chinditvā vā muñcitvā vā vivaritvā vā	208	
PA_atk-vin02_a2:208_6	passamānānaṃ vā apassamānānaṃ vā palāyati, so kārabhedakoti saṅkhyaṃ gacchati. Tasmā	208	
PA_atk-vin02_a2:208_7	īdiso kārabhedako coro dīpabandhanaṃ bhinditvā dīpantaraṃ gatopi na pabbājetabbo.	208	
PA_atk-vin02_a2:208_8	Yo pana na coro, kevalaṃ hatthakammaṃ akaronto “evaṃ no apalāyanto karissatī”ti rājayuttādīhi	208	
PA_atk-vin02_a2:208_9	baddho, so kāraṃ bhinditvā palātopi pabbājetabbo. Yo pana gāmanigamapaṭṭanādīni keṇiyā	208	
PA_atk-vin02_a2:208_10	gahetvā taṃ asampādento bandhanāgāraṃ pavesito hoti, so palāyitvā āgato na pabbājetabbo.	2081	
PA_atk-vin02_a2:208_11	Yopi kasikammādīhi dhanaṃ sampādetvā jīvanto “nidhānaṃ iminā laddha”nti pesuññaṃ	2081	
PA_atk-vin02_a2:208_12	upasaṃharitvā kenaci bandhāpito hoti, taṃ tattheva pabbājetuṃ na vaṭṭati, palāyitvā	2081	
PA_atk-vin02_a2:208_13	gataṃ pana gataṭṭhāne pabbājetuṃ vaṭṭati.	2081	
PA_atk-vin02_a2:209_0	93. Na bhikkhave likhitakoti ettha likhitako nāma na kevalaṃ “yattha passati tattha	209	
PA_atk-vin02_a2:209_1	hantabbo”ti, atha kho yo koci corikaṃ vā aññaṃ vā garuṃ rājāparādhaṃ katvā palāto,	209	
PA_atk-vin02_a2:209_2	rājā ca naṃ paṇṇe vā potthake vā “itthannāmo yattha dissati, tattha gahetvā māretabbo”ti	209	
PA_atk-vin02_a2:209_3	vā “hatthapādānissa chinditabbānī”ti vā “ettakaṃ nāma daṇḍaṃ āharāpetabbo”ti vā likhāpeti,	209	
PA_atk-vin02_a2:209_4	ayaṃ likhitako nāma, so na pabbājetabbo.	209	
PA_atk-vin02_a2:210_0	94. Kasāhato katadaṇḍakammoti ettha yo vacanapesanādīni akaronto haññati, na so katadaṇḍakammo.	210	
PA_atk-vin02_a2:210_1	Yo pana keṇiyā vā aññathā vā kiñci gahetvā khāditvā puna dātuṃ asakkonto “ayameva	210	
PA_atk-vin02_a2:210_2	te daṇḍo hotū”ti kasāhi haññati, ayaṃ kasāhato katadaṇḍakammo. So ca kasāhi vā hato	210	
PA_atk-vin02_a2:210_3	hotu addhadaṇḍakādīnaṃ vā aññatarena, yāva allavaṇo hoti, tāva na pabbājetabbo. Vaṇe	210	
PA_atk-vin02_a2:210_4	pana pākatike katvā pabbājetabbo. Sace pana jāṇūhi vā kapparehi vā nāḷikerapāsāṇādīhi	210	
PA_atk-vin02_a2:210_5	vā ghātetvā mutto hoti, sarīre cassa gaṇṭhiyo paññāyanti, na pabbājetabbo. Phāsukaṃ	210	
PA_atk-vin02_a2:210_6	katvā eva gaṇṭhīsu sannisinnāsu pabbājetabbo.	210	
PA_atk-vin02_a2:211_0	95. Lakkhaṇāhato katadaṇḍakammoti ettha katadaṇḍakammabhāvo purimanayeneva veditabbo.	211	
PA_atk-vin02_a2:211_1	Yassa pana nalāṭe vā ūruādīsu vā tattena lohena lakkhaṇaṃ āhataṃ hoti, so sace bhujisso	211	
PA_atk-vin02_a2:211_2	yāva allavaṇo hoti, tāva na pabbājetabbo. Sacepissa vaṇā ruḷhā honti, chaviyā samaparicchedā,	211	
PA_atk-vin02_a2:211_3	lakkhaṇaṃ na paññāyati, timaṇḍalavatthassa uttarāsaṅge kate paṭicchannokāse ce hoti,	211	
PA_atk-vin02_a2:211_4	pabbājetuṃ vaṭṭati, appaṭicchannokāse ce na vaṭṭati.	211	
PA_atk-vin02_a2:212	Coravatthukathā niṭṭhitā.	21	
PA_atk-vin02_a2:213	Iṇāyikavatthukathā	21	
PA_atk-vin02_a2:214_0	96. Na bhikkhave iṇāyikoti ettha iṇāyiko nāma yassa pitipitāmahehi vā iṇaṃ gahitaṃ	214	
PA_atk-vin02_a2:214_1	hoti, sayaṃ vā iṇaṃ gahitaṃ hoti, yaṃ vā āthapetvā mātāpitūhi kiñci gahitaṃ hoti,	214	
PA_atk-vin02_a2:214_2	so taṃ iṇaṃ paresaṃ dhāretīti iṇāyiko. Yaṃ pana aññe ñātakā āthapetvā kiñci gaṇhanti,	214	
PA_atk-vin02_a2:214_3	so na iṇāyiko. Na hi te taṃ āthapetuṃ issarā, tasmā taṃ pabbājetuṃ vaṭṭati, itaraṃ	214	
PA_atk-vin02_a2:214_4	na vaṭṭati. Sace panassa ñātisālohitā “mayaṃ dassāma, pabbājetha na”nti iṇaṃ attano	214	
PA_atk-vin02_a2:214_5	bhāraṃ karonti, añño vā koci tassa ācārasampattiṃ disvā “pabbājetha naṃ, ahaṃ iṇaṃ	214	
PA_atk-vin02_a2:214_6	dassāmī”ti vadati, pabbājetuṃ vaṭṭati. Tesu asati bhikkhunā tathārūpassa upaṭṭhākassāpi	214	
PA_atk-vin02_a2:214_7	ārocetabbaṃ “sahetuko satto iṇapalibodhena na pabbajatī”ti. Sace so paṭipajjati,	214	
PA_atk-vin02_a2:214_8	pabbājetabbo. Sacepi attano kappiyabhaṇḍaṃ atthi, “etaṃ dassāmī”ti pabbājetabbo.	214	
PA_atk-vin02_a2:214_9	Sace pana neva ñātakādayo paṭipajjanti, na attano dhanaṃ atthi, “pabbājetvā bhikkhāya	214	
PA_atk-vin02_a2:214_10	caritvā mocessāmī”ti pabbājetuṃ na vaṭṭati. Sace pabbājeti dukkaṭaṃ. Palātopi ānetvā	2141	
PA_atk-vin02_a2:214_11	dātabbo. No ce deti, sabbaṃ iṇaṃ gīvā hoti. Ajānitvā pabbājayato anāpatti. Passantena	2141	
PA_atk-vin02_a2:214_12	pana ānetvā iṇasāmikānaṃ dassetabbo. Apassantassa gīvā na hoti.	2141	
PA_atk-vin02_a2:215_0	Sace iṇāyiko aññaṃ desaṃ gantvā pucchiyamānopi “nāhaṃ kassaci kiñci dhāremī”ti vatvā	215	
PA_atk-vin02_a2:215_1	pabbajati, iṇasāmiko ca taṃ pariyesanto tattha gacchati, daharo taṃ disvā palāyati,	215	
PA_atk-vin02_a2:215_2	so ca theraṃ upasaṅkamitvā “ayaṃ bhante kena pabbājito, mama ettakaṃ nāma dhanaṃ	215	
PA_atk-vin02_a2:215_3	gahetvā palāto”ti vadati, therena vattabbaṃ “mayā upāsaka ‘aṇaṇo aha’nti vadanto	215	
PA_atk-vin02_a2:215_4	pabbājito, kiṃ dāni karomi, passa me pattacīvaramatta”nti ayaṃ tattha sāmīci. Palāte pana gīvā na hoti.	215	
PA_atk-vin02_a2:216_0	Sace pana naṃ therassa sammukhāva disvā “ayaṃ mama iṇāyiko”ti vadati, “tava iṇāyikaṃ	216	
PA_atk-vin02_a2:216_1	tvameva jānāhī”ti vattabbo. Evampi gīvā na hoti. Sacepi so “pabbajito ayaṃ idāni	216	
PA_atk-vin02_a2:216_2	kuhiṃ gamissatī”ti vadati, therena “tvaṃyeva jānāhī”ti vattabbo. Evampissa palāte	216	
PA_atk-vin02_a2:216_3	gīvā na hoti. Sace pana thero “kuhiṃ dāni ayaṃ gamissati, idheva acchatū”ti vadati,	216	
PA_atk-vin02_a2:216_4	so ce palāyati, gīvā hoti. Sace so sahetukasatto hoti vattasampanno, therena “īdiso	216	
PA_atk-vin02_a2:216_5	aya”nti vattabbaṃ. Iṇasāmiko ce “sādhū”ti vissajjeti, iccetaṃ kusalaṃ. Sace pana	216	
PA_atk-vin02_a2:216_6	“upaḍḍhupaḍḍhaṃ dethā”ti vadati, dātabbaṃ. Aparena samayena atiārādhako hoti, “sabbaṃ	216	
PA_atk-vin02_a2:216_7	dethā”ti vuttepi dātabbameva. Sace pana uddesaparipucchādīsu kusalo hoti bahūpakāro	216	
PA_atk-vin02_a2:216_8	bhikkhūnaṃ, bhikkhācāravattena pariyesitvāpi iṇaṃ dātabbamevāti.	216	
PA_atk-vin02_a2:217	Iṇāyikavatthukathā niṭṭhitā.	21	
PA_atk-vin02_a2:218	Dāsavatthukathā	21	
PA_atk-vin02_a2:219_0	97. Na bhikkhave dāsoti ettha cattāro dāsā – antojāto, dhanakkīto, karamarānīto,	219	
PA_atk-vin02_a2:219_1	sāmaṃ dāsabyaṃ upagatoti. Tattha antojāto nāma jātidāso gharadāsiyā putto. Dhanakkīto	219	
PA_atk-vin02_a2:219_2	nāma mātāpitūnaṃ santikā putto vā sāmikānaṃ santikā dāso vā dhanaṃ datvā dāsacārittaṃ	219	
PA_atk-vin02_a2:219_3	āropetvā kīto. Ete dvepi na pabbājetabbā. Pabbājentena tattha tattha cārittavasena	219	
PA_atk-vin02_a2:219_4	adāsaṃ katvā pabbājetabbā.	219	
PA_atk-vin02_a2:220_0	Karamarānīto nāma tiroraṭṭhaṃ vilopaṃ vā katvā upalāpetvā vā tiroraṭṭhato bhujissamānusakāni	220	
PA_atk-vin02_a2:220_1	āharanti, antoraṭṭheyeva vā katāparādhaṃ kiñci gāmaṃ rājā “vilumpathā”ti āṇāpeti,	220	
PA_atk-vin02_a2:220_2	tato mānusakānipi āharanti. Tattha sabbe purisā dāsā, itthiyo dāsiyo. Evarūpo karamarānīto	220	
PA_atk-vin02_a2:220_3	dāso yehi ānīto, tesaṃ santike vasanto vā bandhanāgāre baddho vā purisehi rakkhiyamāno	220	
PA_atk-vin02_a2:220_4	vā na pabbājetabbo. Palāyitvā pana gato, gataṭṭhāne pabbājetabbo. Raññā tuṭṭhena	220	
PA_atk-vin02_a2:220_5	“karamarānītake muñcathā”ti vatvā vā sabbasādhāraṇena vā nayena bandhanā mokkhe kate pabbājetabbova.	220	
PA_atk-vin02_a2:221_0	Sāmaṃ dāsabyaṃ upagato nāma jīvitahetu vā ārakkhahetu vā “ahaṃ te dāso”ti sayameva	221	
PA_atk-vin02_a2:221_1	dāsabhāvaṃ upagato. Rājūnaṃ hatthiassagomahiṃsagopakādayo viya, tādiso dāso na pabbājetabbo.	221	
PA_atk-vin02_a2:221_2	Rañño vaṇṇadāsīnaṃ puttā honti amaccaputtasadisā, tepi na pabbājetabbā. Bhujissitthiyo	221	
PA_atk-vin02_a2:221_3	asaṃyatā vaṇṇadāsīhi saddhiṃ vicaranti, tāsaṃ putte pabbājetuṃ vaṭṭati. Sace sayameva	221	
PA_atk-vin02_a2:221_4	paṇṇaṃ āropenti, na vaṭṭati. Bhaṭiputtakagaṇādīnaṃ dāsāpi tehi adinnā na pabbājetabbā.	221	
PA_atk-vin02_a2:221_5	Vihāresu rājūhi ārāmikadāsā nāma dinnā honti, tepi pabbājetuṃ na vaṭṭati. Bhujisse	221	
PA_atk-vin02_a2:221_6	pana katvā pabbājetuṃ vaṭṭati. Mahāpaccariyaṃ “antojātadhanakkītake ānetvā bhikkhusaṅghassa	221	
PA_atk-vin02_a2:221_7	ārāmike demāti denti, takkaṃ sīse āsittakasadisāva honti, te pabbājetuṃ vaṭṭatī”ti	221	
PA_atk-vin02_a2:221_8	vuttaṃ. Kurundiyaṃ pana “ārāmikaṃ demāti kappiyavohārena denti, yena kenaci vohārena	221	
PA_atk-vin02_a2:221_9	dinno hotu, neva pabbājetabbo”ti vuttaṃ. Duggatamanussā saṅghaṃ nissāya jīvissāmāti	221	
PA_atk-vin02_a2:221_10	vihāre kappiyakārakā honti, etepi pabbājetuṃ vaṭṭati. Yassa mātāpitaro dāsā, mātā	2211	
PA_atk-vin02_a2:221_11	eva vā dāsī, pitā adāso, taṃ pabbājetuṃ na vaṭṭati. Yassa pana mātā adāsī, pitā dāso,	2211	
PA_atk-vin02_a2:221_12	taṃ pabbājetuṃ vaṭṭati. Bhikkhussa ñātakā vā upaṭṭhākā vā dāsaṃ denti “imaṃ pabbājetha,	2211	
PA_atk-vin02_a2:221_13	tumhākaṃ veyyāvaccaṃ karissatī”ti attanovāssa dāso atthi, bhujisso katova pabbājetabbo.	2211	
PA_atk-vin02_a2:221_14	Sāmikā dāsaṃ denti “imaṃ pabbājetha, sace abhiramissati, adāso vibbhamissati ce,	2211	
PA_atk-vin02_a2:221_15	amhākaṃ dāsova bhavissatīti ayaṃ tāvakāliko nāma, taṃ pabbājetuṃ na vaṭṭatī”ti kurundiyaṃ	2211	
PA_atk-vin02_a2:221_16	vuttaṃ. Nissāmikadāso hoti, sopi bhujisso katova pabbājetabbo. Ajānanto pabbājetvā	2211	
PA_atk-vin02_a2:221_17	vā upasampādetvā vā pacchā jānāti, bhujissaṃ kātumeva vaṭṭati.	2211	
PA_atk-vin02_a2:222_0	Imassa ca atthassa pakāsanatthaṃ idaṃ vatthuṃ vadanti – ekā kira kuladāsī ekena saddhiṃ	222	
PA_atk-vin02_a2:222_1	anurādhapurā palāyitvā rohaṇe vasamānā puttaṃ paṭilabhi, so pabbajitvā upasampannakāle	222	
PA_atk-vin02_a2:222_2	lajjī kukkuccako ahosi. Athekadivasaṃ mātaraṃ pucchi – “kiṃ upāsike tumhākaṃ bhātā	222	
PA_atk-vin02_a2:222_3	vā bhaginī vā natthi, na kañci ñātakaṃ passāmī”ti. “Tāta, ahaṃ anurādhapure kuladāsī,	222	
PA_atk-vin02_a2:222_4	tava pitarā saddhiṃ palāyitvā idha vasāmī”ti. Sīlavā bhikkhu “asuddhā kira me pabbajjā”ti	222	
PA_atk-vin02_a2:222_5	saṃvegaṃ labhitvā mātaraṃ tassa kulassa nāmagottaṃ pucchitvā anurādhapuraṃ āgamma	222	
PA_atk-vin02_a2:222_6	tassa kulassa gharadvāre aṭṭhāsi. “Aticchatha bhante”ti vuttepi nātikkami, te āgantvā	222	
PA_atk-vin02_a2:222_7	“kiṃ bhante”ti pucchiṃsu. “Tumhākaṃ itthannāmā dāsī palātā atthī”ti? Atthi bhante.	222	
PA_atk-vin02_a2:222_8	Ahaṃ tassā putto, sace maṃ tumhe anujānātha, pabbajjaṃ labhāmi, tumhe mayhaṃ sāmikāti.	222	
PA_atk-vin02_a2:222_9	Te haṭṭhatuṭṭhā hutvā “suddhā bhante tumhākaṃ pabbajjā”ti taṃ bhujissaṃ katvā mahāvihāre	222	
PA_atk-vin02_a2:222_10	vasāpesuṃ catūhi paccayehi paṭijaggantā. Thero taṃ kulaṃ nissāya vasamānoyeva arahattaṃ pāpuṇīti.	2221	
PA_atk-vin02_a2:223	Dāsavatthukathā niṭṭhitā.	22	
PA_atk-vin02_a2:224	Kammārabhaṇḍuvatthādikathā	22	
PA_atk-vin02_a2:225_0	98-9. Kammārabhaṇḍūti tulādhāramuṇḍako suvaṇṇakāraputto, pañcasikho taruṇadārakoti	225	
PA_atk-vin02_a2:225_1	vuttaṃ hoti. Saṅghaṃ apaloketuṃ bhaṇḍukammāyāti saṅghaṃ bhaṇḍukammatthāya āpucchituṃ	225	
PA_atk-vin02_a2:225_2	anujānāmīti attho. Tatrāyaṃ āpucchanavidhi – sīmāpariyāpanne bhikkhū sannipātetvā	225	
PA_atk-vin02_a2:225_3	pabbajjāpekkhaṃ tattha netvā “saṅghaṃ bhante imassa dārakassa bhaṇḍukammaṃ āpucchāmī”ti	225	
PA_atk-vin02_a2:225_4	tikkhattuṃ vā dvikkhattuṃ vā sakiṃ vā vattabbaṃ. Ettha ca “imassa dārakassa bhaṇḍukammaṃ	225	
PA_atk-vin02_a2:225_5	āpucchāmī”tipi “imassa samaṇakaraṇaṃ āpucchāmī”tipi “imassa pabbājanaṃ āpucchāmī”tipi	225	
PA_atk-vin02_a2:225_6	“ayaṃ samaṇo hotukāmo”tipi “ayaṃ pabbajitukāmo”tipi vattuṃ vaṭṭatiyeva.	225	
PA_atk-vin02_a2:226_0	Sace sabhāgaṭṭhānaṃ hoti, dasa vā vīsaṃ vā tiṃsaṃ vā bhikkhū vasantīti paricchedo	226	
PA_atk-vin02_a2:226_1	paññāyati, tesaṃ ṭhitokāsaṃ vā nisinnokāsaṃ vā gantvāpi purimanayeneva āpucchitabbaṃ.	226	
PA_atk-vin02_a2:226_2	Pabbajjāpekkhaṃ vināva daharabhikkhū vā sāmaṇere vā pesetvāpi “eko bhante pabbajjāpekkho	226	
PA_atk-vin02_a2:226_3	atthi tassa bhaṇḍukammaṃ āpucchāmā”tiādinā nayena āpucchāpetuṃ vaṭṭati.	226	
PA_atk-vin02_a2:227_0	Sace keci bhikkhū senāsanaṃ vā gumbādīni vā pavisitvā niddāyanti vā samaṇadhammaṃ	227	
PA_atk-vin02_a2:227_1	vā karonti, āpucchakā ca pariyesantāpi adisvā “sabbe āpucchitā amhehī”ti saññino	227	
PA_atk-vin02_a2:227_2	honti, pabbajjā nāma lahukaṃ kammaṃ, tasmā pabbajito supabbajitova pabbājentassāpi anāpatti.	227	
PA_atk-vin02_a2:228_0	Sace pana mahāvihāro hoti anekabhikkhusahassāvāso, sabbe bhikkhū sannipātetumpi dukkaraṃ,	228	
PA_atk-vin02_a2:228_1	pageva paṭipāṭiyā āpucchituṃ, khaṇḍasīmāyaṃ vā ṭhatvā nadīsamuddādīni vā gantvā pabbājetabbo.	228	
PA_atk-vin02_a2:228_2	Yo pana navamuṇḍo vā hoti vibbhantako vā nigaṇṭhādīsu aññataro vā dvaṅgulakeso vā	228	
PA_atk-vin02_a2:228_3	ūnadvaṅgulakeso vā, tassa kesacchedanakiccaṃ natthi, tasmā bhaṇḍukammaṃ anāpucchitvāpi	228	
PA_atk-vin02_a2:228_4	tādisaṃ pabbājetuṃ vaṭṭati. Dvaṅgulātirittakeso pana yo hoti antamaso ekasikhāmattadharopi,	228	
PA_atk-vin02_a2:228_5	so bhaṇḍukammaṃ āpucchitvāva pabbājetabbo. Upālivatthu mahāvibhaṅge vuttanayameva.	228	
PA_atk-vin02_a2:229_0	100. Ahivātakarogenāti māribyādhinā; yatra hi so rogo uppajjati, taṃ kulaṃ dvipadacatuppadaṃ	229	
PA_atk-vin02_a2:229_1	sabbaṃ nassati, yo bhittiṃ vā chadanaṃ vā bhinditvā palāyati, tirogāmādigato vā hoti,	229	
PA_atk-vin02_a2:229_2	so muccati. Tathā cettha pitāputtā mucciṃsu. Tena vuttaṃ – “pitāputtakā sesā hontī”ti.	229	
PA_atk-vin02_a2:230	Kākuḍḍepakanti yo vāmahatthena leḍḍuṃ gahetvā nisinno sakkoti āgatāgate kāke uḍḍāpetvā purato nikkhittaṃ bhattaṃ bhuñjituṃ, ayaṃ kākuḍḍepako nāma, taṃ pabbājetuṃ vaṭṭati.	23	
PA_atk-vin02_a2:231	102. Ittaroti appamattako; katipāhameva vāso bhavissatīti attho.	23	
PA_atk-vin02_a2:232_0	103. Ogaṇenāti parihīnagaṇena; appamattakena bhikkhusaṅghenāti attho. Abyattena yāvajīvanti	232	
PA_atk-vin02_a2:232_1	ettha sacāyaṃ vuḍḍhataraṃ ācariyaṃ na labhati, upasampadāya saṭṭhivasso vā sattativasso	232	
PA_atk-vin02_a2:232_2	vā hotu, navakatarassāpi byattassa santike ukkuṭikaṃ nisīditvā añjaliṃ paggahetvā	232	
PA_atk-vin02_a2:232_3	“ācariyo me āvuso hohi, āyasmato nissāya vacchāmī”ti evaṃ tikkhattuṃ vatvā nissayo	232	
PA_atk-vin02_a2:232_4	gahetabbova. Gāmappavesanaṃ āpucchantenāpi ukkuṭikaṃ nisīditvā añjaliṃ paggahetvā	232	
PA_atk-vin02_a2:232_5	gāmappavesanaṃ āpucchāmi ācariyā”ti vattabbaṃ. Esa nayo sabbaāpucchanesu. Pañcakachakkesu	232	
PA_atk-vin02_a2:232_6	cettha yattakaṃ sutaṃ nissayamuttakassa icchitabbaṃ, taṃ bhikkhunovādakavaṇṇanāyaṃ	232	
PA_atk-vin02_a2:232_7	vuttaṃ. Tassa natthitāya ca appassuto; atthitāya ca bahussutoti veditabbo. Sesaṃ vuttanayeneva.	232	
PA_atk-vin02_a2:233	Kammārabhaṇḍuvatthādikathā niṭṭhitā.	23	
PA_atk-vin02_a2:234	Rāhulavatthukathā	23	
PA_atk-vin02_a2:235_0	105. Yena kapilavatthu tena cārikaṃ pakkāmīti ettha ayaṃ anupubbikathā. Suddhodanamahārājā	235	
PA_atk-vin02_a2:235_1	kira bodhisattassa abhinikkhamanadivasato paṭṭhāya “mama putto buddho bhavissāmīti	235	
PA_atk-vin02_a2:235_2	nikkhanto, jāto nu kho buddho”ti pavattisavanatthaṃ ohitasotova viharati. So bhagavato	235	
PA_atk-vin02_a2:235_3	padhānacariyañca sambodhiñca dhammacakkappavattanādīni ca suṇanto “idāni kira me	235	
PA_atk-vin02_a2:235_4	putto rājagahaṃ upanissāya viharatī”ti sutvā ekaṃ amaccaṃ āṇāpesi – “ahaṃ tāta vuḍḍho	235	
PA_atk-vin02_a2:235_5	mahallako, sādhu me jīvantasseva puttaṃ dassehī”ti. So “sādhū”ti paṭissuṇitvā purisasahassaparivāro	235	
PA_atk-vin02_a2:235_6	rājagahaṃ gantvā bhagavato pāde vanditvā nisīdi. Athassa bhagavā dhammakathaṃ kathesi,	235	
PA_atk-vin02_a2:235_7	so pasīditvā pabbajjañceva upasampadañca yāci. Tato naṃ bhagavā ehibhikkhūpasampadāya	235	
PA_atk-vin02_a2:235_8	upasampādesi, so sapariso arahattaṃ patvā tattheva phalasamāpattisukhaṃ anubhavamāno	235	
PA_atk-vin02_a2:235_9	vihāsi. Rājā teneva upāyena aparepi aṭṭha dūte pahiṇi, tepi sabbe saparisā tatheva	235	
PA_atk-vin02_a2:235_10	arahattaṃ patvā tattheva vihariṃsu. “Iminā nāma kāraṇena te nāgacchantī”ti rañño	2351	
PA_atk-vin02_a2:235_11	koci pavattimattampi ārocento natthi.	2351	
PA_atk-vin02_a2:236_0	Atha rājā bodhisattena saddhiṃ ekadivasaṃjātaṃ kāḷudāyiṃ nāma amaccaṃ pahiṇitukāmo	236	
PA_atk-vin02_a2:236_1	purimanayeneva yāci, so “sace ahaṃ pabbajituṃ labhāmi, dassessāmī”ti āha. Taṃ rājā	236	
PA_atk-vin02_a2:236_2	“pabbajitvāpi me puttaṃ dassehī”ti pahiṇi; sopi purisasahassaparivāro gantvā tatheva	236	
PA_atk-vin02_a2:236_3	saparivāro arahattaṃ pāpuṇi. So ekadivasaṃ sambhatesu sabbasassesu vissaṭṭhakammantesu	236	
PA_atk-vin02_a2:236_4	janapadamanussesu pupphitesu thalajajalajapupphesu paṭipajjanakkhame magge bhagavantaṃ	236	
PA_atk-vin02_a2:236_5	vanditvā saṭṭhimattāhi gāthāhi gamanavaṇṇaṃ vaṇṇesi. Bhagavā “kimeta”nti pucchi.	236	
PA_atk-vin02_a2:236_6	“Bhante tumhākaṃ pitā suddhodanamahārājā mahallakomhi, jīvantasseva me puttaṃ dassehī”ti	236	
PA_atk-vin02_a2:236_7	maṃ pesesi, sādhu bhante bhagavā ñātakānaṃ saṅgahaṃ karotu, kālo cārikaṃ pakkamitunti.	236	
PA_atk-vin02_a2:236_8	Tena hi saṅghassa ārocehi, “bhikkhū gamiyavattaṃ pūressantī”ti. “Sādhu bhante”ti	236	
PA_atk-vin02_a2:236_9	thero tathā akāsi. Bhagavā aṅgamagadhavāsīnaṃ kulaputtānaṃ dasahi sahassehi kapilavatthuvāsīnaṃ	236	
PA_atk-vin02_a2:236_10	dasahīti sabbeheva vīsatisahassehi khīṇāsavehi parivuto rājagahā nikkhamitvā rājagahato	2361	
PA_atk-vin02_a2:236_11	saṭṭhiyojanikaṃ kapilavatthuṃ divase divase yojanaṃ gacchanto dvīhi māsehi pāpuṇissāmīti	2361	
PA_atk-vin02_a2:236_12	aturitacārikaṃ pakkāmi. Tena vuttaṃ – “yena kapilavatthu tena cārikaṃ pakkāmī”ti.	2361	
PA_atk-vin02_a2:237_0	Evaṃ pakkante ca bhagavati udāyitthero nikkhantadivasato paṭṭhāya suddhodanamahārājassa	237	
PA_atk-vin02_a2:237_1	gehe bhattakiccaṃ karoti. Rājā theraṃ parivisitvā pattaṃ gandhacuṇṇena ubbaṭṭetvā	237	
PA_atk-vin02_a2:237_2	uttamabhojanassa pūretvā “bhagavato dehī”ti therassa hatthe ṭhapeti. Theropi tatheva	237	
PA_atk-vin02_a2:237_3	karoti. Iti bhagavā antarāmagge raññoyeva piṇḍapātaṃ paribhuñji. Theropi ca bhattakiccāvasāne	237	
PA_atk-vin02_a2:237_4	divase divase rañño āroceti “ajja bhagavā ettakaṃ āgato”ti, buddhaguṇapaṭisaṃyuttāya	237	
PA_atk-vin02_a2:237_5	ca kathāya sākiyānaṃ bhagavati saddhaṃ uppādesi. Teneva naṃ bhagavā “etadaggaṃ, bhikkhave,	237	
PA_atk-vin02_a2:237_6	mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti etadagge ṭhapesi.	237	
PA_atk-vin02_a2:238_0	Sākiyāpi kho anuppatte bhagavati “amhākaṃ ñātiseṭṭhaṃ passissāmā”ti sannipatitvā	238	
PA_atk-vin02_a2:238_1	bhagavato vasanaṭṭhānaṃ vīmaṃsamānā nigrodhasakkassa ārāmo ramaṇīyoti sallakkhetvā	238	
PA_atk-vin02_a2:238_2	tattha sabbaṃ paṭijagganavidhiṃ kāretvā gandhapupphādihatthā paccuggamanaṃ karontā	238	
PA_atk-vin02_a2:238_3	sabbālaṅkārapaṭimaṇḍite daharadahare nāgarikadārake ca dārikāyo ca paṭhamaṃ pahiṇiṃsu,	238	
PA_atk-vin02_a2:238_4	tato rājakumāre ca rājakumārikāyo ca tesaṃ anantarā sāmaṃ gantvā gandhapupphacuṇṇādīhi	238	
PA_atk-vin02_a2:238_5	pūjayamānā bhagavantaṃ gahetvā nigrodhārāmameva agamaṃsu. Tatra bhagavā vīsatisahassakhīṇāsavaparivuto	238	
PA_atk-vin02_a2:238_6	paññattavarabuddhāsane nisīdi. Sākiyā mānajātikā mānathaddhā, te “siddhatthakumāro	238	
PA_atk-vin02_a2:238_7	amhehi daharatarova amhākaṃ kaniṭṭho, bhāgineyyo, putto, nattā”ti cintetvā daharadahare	238	
PA_atk-vin02_a2:238_8	rājakumāre āhaṃsu – “tumhe vandatha, mayaṃ tumhākaṃ piṭṭhito nisīdissāmā”ti.	238	
PA_atk-vin02_a2:239_0	Tesu evaṃ nisinnesu bhagavā tesaṃ ajjhāsayaṃ oloketvā “na maṃ ñātī vandanti, handa	239	
PA_atk-vin02_a2:239_1	ne vandāpayissāmī”ti abhiññāpādakaṃ catutthajjhānaṃ samāpajjitvā vuṭṭhāya iddhiyā	239	
PA_atk-vin02_a2:239_2	ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambamūle yamakapāṭihāriyasadisaṃ	239	
PA_atk-vin02_a2:239_3	pāṭihāriyamakāsi. Rājā taṃ acchariyaṃ disvā āha – “bhagavā tumhākaṃ maṅgaladivase	239	
PA_atk-vin02_a2:239_4	brāhmaṇassa vandanatthaṃ upanītānaṃ pāde vo parivattitvā brāhmaṇassa matthake patiṭṭhite	239	
PA_atk-vin02_a2:239_5	disvāpi ahaṃ tumhe vandiṃ, ayaṃ me paṭhamavandanā. Vappamaṅgaladivase jambucchāyāya	239	
PA_atk-vin02_a2:239_6	sirisayane nipannānaṃ vo jambucchāyāya aparivattanaṃ disvāpi pāde vandiṃ, ayaṃ me	239	
PA_atk-vin02_a2:239_7	dutiyavandanā. Idāni imaṃ adiṭṭhapubbaṃ pāṭihāriyaṃ disvāpi tumhākaṃ pāde vandāmi,	239	
PA_atk-vin02_a2:239_8	ayaṃ me tatiyavandanā”ti.	239	
PA_atk-vin02_a2:240_0	Suddhodanamahārājena pana vandite bhagavati avanditvā ṭhito nāma ekasākiyopi nāhosi,	240	
PA_atk-vin02_a2:240_1	sabbeyeva vandiṃsu. Iti bhagavā ñātayo vandāpetvā ākāsato oruyha paññatte āsane nisīdi.	240	
PA_atk-vin02_a2:240_2	Nisinne bhagavati sikhāppatto ñātisamāgamo ahosi, sabbe ekaggā sannipatiṃsu. Tato	240	
PA_atk-vin02_a2:240_3	mahāmegho pokkharavassaṃ vassi, tambavaṇṇamudakaṃ heṭṭhā viravantaṃ gacchati. Kassaci	240	
PA_atk-vin02_a2:240_4	sarīre ekabindumattampi na patati, taṃ disvā sabbe acchariyabbhutajātā ahesuṃ. Bhagavā	240	
PA_atk-vin02_a2:240_5	“na idāneva mayhaṃ ñātisamāgame pokkharavassaṃ vassati, atītepi vassī”ti imissā aṭṭhuppattiyā	240	
PA_atk-vin02_a2:240_6	vessantarajātakaṃ kathesi. Dhammadesanaṃ sutvā sabbe uṭṭhāya vanditvā padakkhiṇaṃ	240	
PA_atk-vin02_a2:240_7	katvā pakkamiṃsu. Ekopi rājā vā rājamahāmatto vā “sve amhākaṃ bhikkhaṃ gaṇhathā”ti	240	
PA_atk-vin02_a2:240_8	vatvā gato nāma natthi.	240	
PA_atk-vin02_a2:241_0	Bhagavā dutiyadivase vīsatibhikkhusahassaparivāro kapilavatthuṃ piṇḍāya pāvisi, na	241	
PA_atk-vin02_a2:241_1	koci paccuggantvā nimantesi vā pattaṃ vā aggahesi. Bhagavā indakhīle ṭhito āvajjesi	241	
PA_atk-vin02_a2:241_2	– “kathaṃ nu kho pubbe buddhā kulanagare piṇḍāya cariṃsu, kiṃ uppaṭipāṭiyā issarajanānaṃ	241	
PA_atk-vin02_a2:241_3	gharāni agamaṃsu, udāhu sapadānacārikaṃ cariṃsū”ti. Tato ekabuddhassapi uppaṭipāṭiyā	241	
PA_atk-vin02_a2:241_4	gamanaṃ adisvā “mayāpi idāni ayameva vaṃso ayaṃ paveṇī paggahetabbā, āyatiñca me	241	
PA_atk-vin02_a2:241_5	sāvakāpi mameva anusikkhantā piṇḍacāriyavattaṃ pūressantī”ti koṭiyaṃ niviṭṭhagehato	241	
PA_atk-vin02_a2:241_6	paṭṭhāya sapadānaṃ piṇḍāya carati. “Ayyo kira siddhatthakumāro piṇḍāya caratī”ti	241	
PA_atk-vin02_a2:241_7	catubhūmakādīsu pāsādesu sīhapañjaraṃ vivaritvā mahājano dassanabyāvaṭo ahosi. Rāhulamātāpi	241	
PA_atk-vin02_a2:241_8	devī “ayyaputto kira imasmiṃyeva nagare mahatā rājānubhāvena suvaṇṇasivikādīhi vicaritvā	241	
PA_atk-vin02_a2:241_9	idāni kesamassuṃ ohāretvā kāsāyavatthavasano kapālahattho piṇḍāya carati, “sobhati	241	
PA_atk-vin02_a2:241_10	nu kho no vā”ti sīhapañjaraṃ vivaritvā olokayamānā bhagavantaṃ nānāvirāgasamujjalāya	2411	
PA_atk-vin02_a2:241_11	sarīrappabhāya nagaravīthiyo obhāsetvā buddhasiriyā virocamānaṃ disvā uṇhīsato paṭṭhāya	2411	
PA_atk-vin02_a2:241_12	yāva pādatalā narasīhagāthāhi nāma aṭṭhahi gāthāhi abhitthavitvā rañño santikaṃ gantvā	2411	
PA_atk-vin02_a2:241_13	“tumhākaṃ putto piṇḍāya caratī”ti rañño ārocesi. Rājā saṃviggahadayo hatthena sāṭakaṃ	2411	
PA_atk-vin02_a2:241_14	saṇṭhāpayamāno turitaturitaṃ nikkhamitvā vegena gantvā bhagavato purato ṭhatvā āha	2411	
PA_atk-vin02_a2:241_15	– “kiṃ bhante amhe lajjāpetha, kimatthaṃ piṇḍāya caratha, kiṃ ettakānaṃ bhikkhūnaṃ	2411	
PA_atk-vin02_a2:241_16	na sakkā bhattaṃ laddhunti evaṃsaññino ahuvatthā”ti. Vaṃsacārittametaṃ mahārāja amhākanti.	2411	
PA_atk-vin02_a2:241_17	Nanu bhante amhākaṃ mahāsammatakhattiyavaṃso nāma vaṃso, tattha ca ekakhattiyopi	2411	
PA_atk-vin02_a2:241_18	bhikkhācāro nāma natthīti. Ayaṃ mahārāja vaṃso nāma tava vaṃso, amhākaṃ pana buddhavaṃso	2411	
PA_atk-vin02_a2:241_19	vaṃso nāma, sabbabuddhā ca piṇḍacārikā ahesunti antaravīthiyaṃ ṭhitova –	2411	
PA_atk-vin02_a2:242	“Uttiṭṭhe nappamajjeyya, dhammaṃ sucaritaṃ care;	24	
PA_atk-vin02_a2:243	Dhammacārī sukhaṃ seti, asmiṃ loke paramhi cā”ti.	24	
PA_atk-vin02_a2:244	Imaṃ gāthamāha. Gāthāpariyosāne rājā sotāpattiphalaṃ sacchākāsi.	24	
PA_atk-vin02_a2:245	“Dhammaṃ care sucaritaṃ, na naṃ duccaritaṃ care;	24	
PA_atk-vin02_a2:246	Dhammacārī sukhaṃ seti, asmiṃ loke paramhi cā”ti.	24	
PA_atk-vin02_a2:247_0	Imaṃ pana gāthaṃ sutvā sakadāgāmiphale patiṭṭhāsi, dhammapālajātakaṃ sutvā anāgāmiphale	247	
PA_atk-vin02_a2:247_1	patiṭṭhāsi, maraṇasamaye setacchattassa heṭṭhā sirisayane nipannoyeva arahattaṃ pāpuṇi.	247	
PA_atk-vin02_a2:247_2	Araññavāsena padhānānuyogakiccaṃ rañño nāhosi.	247	
PA_atk-vin02_a2:248_0	Sotāpattiphalañca sacchikatvā eva pana bhagavato pattaṃ gahetvā saparisaṃ bhagavantaṃ	248	
PA_atk-vin02_a2:248_1	mahāpāsādaṃ āropetvā paṇītena khādanīyena bhojanīyena parivisi. Bhattakiccāvasāne	248	
PA_atk-vin02_a2:248_2	sabbaṃ itthāgāraṃ āgantvā bhagavantaṃ vandi ṭhapetvā rāhulamātaraṃ. Sā pana “gaccha	248	
PA_atk-vin02_a2:248_3	ayyaputtaṃ vandāhī”ti parijanena vuccamānāpi “sace mayhaṃ guṇo atthi, sayameva ayyaputto	248	
PA_atk-vin02_a2:248_4	āgamissati, āgataṃ naṃ vandissāmī”ti vatvā na agamāsi. Atha bhagavā rājānaṃ pattaṃ	248	
PA_atk-vin02_a2:248_5	gāhāpetvā dvīhi aggasāvakehi saddhiṃ rājadhītāya sirigabbhaṃ gantvā “rājadhītā yathāruciyā	248	
PA_atk-vin02_a2:248_6	vandamānā na kiñci vattabbā”ti vatvā paññatte āsane nisīdi. Sā vegena āgantvā gopphakesu	248	
PA_atk-vin02_a2:248_7	gahetvā pādapiṭṭhiyaṃ sīsaṃ parivattetvā parivattetvā yathājjhāsayaṃ vandi.	248	
PA_atk-vin02_a2:249_0	Rājā rājadhītāya bhagavati sinehabahumānādiguṇasampattiṃ kathesi. Bhagavā “anacchariyaṃ	249	
PA_atk-vin02_a2:249_1	mahārāja yaṃ idāni paripakke ñāṇe tayā rakkhiyamānā rājadhītā attānaṃ rakkhi, sā	249	
PA_atk-vin02_a2:249_2	pubbe anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ kathesi.	249	
PA_atk-vin02_a2:250_0	Taṃdivasameva ca nandarājakumārassa kesavissajjanaṃ paṭṭabandho gharamaṅgalaṃ āvāhamaṅgalaṃ	250	
PA_atk-vin02_a2:250_1	chattamaṅgalanti pañca mahāmaṅgalāni honti. Bhagavā nandaṃ pattaṃ gāhāpetvā maṅgalaṃ	250	
PA_atk-vin02_a2:250_2	vatvā uṭṭhāyāsanā pakkāmi. Janapadakalyāṇī kumāraṃ gacchantaṃ disvā “tuvaṭaṃ kho	250	
PA_atk-vin02_a2:250_3	ayyaputta āgaccheyyāsī”ti vatvā gīvaṃ pasāretvā olokesi. Sopi bhagavantaṃ “pattaṃ	250	
PA_atk-vin02_a2:250_4	gaṇhathā”ti vattuṃ avisahamāno vihāraṃyeva agamāsi. Taṃ anicchamānaṃyeva bhagavā	250	
PA_atk-vin02_a2:250_5	pabbājesi. Iti bhagavā kapilapuraṃ āgantvā dutiyadivase nandaṃ pabbājesi.	250	
PA_atk-vin02_a2:251_0	Sattame divase rāhulamātā kumāraṃ alaṅkaritvā bhagavato santikaṃ pesesi – “passa	251	
PA_atk-vin02_a2:251_1	tāta etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ, ayaṃ	251	
PA_atk-vin02_a2:251_2	te pitā, etassa mahantā nidhayo ahesuṃ, tyassa nikkhamanato paṭṭhāya na passāma,	251	
PA_atk-vin02_a2:251_3	gaccha naṃ dāyajjaṃ yāca, ahaṃ tāta kumāro chattaṃ ussāpetvā cakkavattī bhavissāmi,	251	
PA_atk-vin02_a2:251_4	dhanena me attho, dhanaṃ me dehi, sāmiko hi putto pitusantakassā”ti. Rāhulakumāro	251	
PA_atk-vin02_a2:251_5	bhagavato santikaṃ gantvāva pitusinehaṃ paṭilabhitvā haṭṭhacitto “sukhā te samaṇa	251	
PA_atk-vin02_a2:251_6	chāyā”ti vatvā aññampi bahuṃ attano anurūpaṃ vadanto aṭṭhāsi. Bhagavā katabhattakicco	251	
PA_atk-vin02_a2:251_7	anumodanaṃ katvā uṭṭhāyāsanā pakkāmi. Kumāropi “dāyajjaṃ me samaṇa dehi, dāyajjaṃ	251	
PA_atk-vin02_a2:251_8	me samaṇa dehī”ti bhagavantaṃ anubandhi. Tena vuttaṃ – “anupubbena cārikaṃ caramāno	251	
PA_atk-vin02_a2:251_9	yena kapilavatthu…pe… dāyajjaṃ me samaṇa dehī”ti.	251	
PA_atk-vin02_a2:252_0	Atha kho bhagavā āyasmantaṃ sāriputtaṃ āmantesīti bhagavā kumāraṃ na nivattāpesi,	252	
PA_atk-vin02_a2:252_1	parijanopi bhagavatā saddhiṃ gacchantaṃ nivattetuṃ na visahati. Atha ārāmaṃ gantvā	252	
PA_atk-vin02_a2:252_2	“yaṃ ayaṃ pitusantakaṃ dhanaṃ icchati, taṃ vaṭṭānugataṃ savighātakaṃ, handassa bodhimaṇḍe	252	
PA_atk-vin02_a2:252_3	paṭiladdhaṃ sattavidhaṃ ariyadhanaṃ demi, lokuttaradāyajjassa naṃ sāmikaṃ karomī”ti	252	
PA_atk-vin02_a2:252_4	āyasmantaṃ sāriputtaṃ āmantesi. Āmantetvā ca panāha – “tena hi tvaṃ sāriputta rāhulakumāraṃ	252	
PA_atk-vin02_a2:252_5	pabbājehī”ti. Yasmā ayaṃ dāyajjaṃ yācati, tasmā naṃ lokuttaradāyajjapaṭilābhāya pabbājehīti attho.	252	
PA_atk-vin02_a2:253_0	Idāni yā sā bhagavatā bārāṇasiyaṃ tīhi saraṇagamanehi pabbajjā ca upasampadā ca anuññātā,	253	
PA_atk-vin02_a2:253_1	tato yasmā upasampadaṃ paṭikkhipitvā garubhāve ṭhapetvā ñatticatutthena kammena upasampadā	253	
PA_atk-vin02_a2:253_2	anuññātā, pabbajjā pana neva paṭikkhittā, na puna anuññātā, tasmā anāgate bhikkhūnaṃ	253	
PA_atk-vin02_a2:253_3	vimati uppajjissati – “ayaṃ pabbajjā nāma pubbe upasampadāsadisā, kiṃ nu kho idānipi	253	
PA_atk-vin02_a2:253_4	upasampadā viya kammavācāya eva kattabbā, udāhu saraṇagamanehī”ti. Imañca panatthaṃ	253	
PA_atk-vin02_a2:253_5	viditvā bhagavā puna tīhi saraṇagamanehi sāmaṇerapabbajjaṃ anujānitukāmo, tasmā dhammasenāpati	253	
PA_atk-vin02_a2:253_6	taṃ bhagavato ajjhāsayaṃ viditvā bhagavantaṃ puna pabbajjaṃ anujānāpetukāmo āha –	253	
PA_atk-vin02_a2:253_7	“kathāhaṃ bhante rāhulakumāraṃ pabbājemī”ti.	253	
PA_atk-vin02_a2:254_0	Atha kho āyasmā sāriputto rāhulakumāraṃ pabbājesīti kumārassa mahāmoggallānatthero	254	
PA_atk-vin02_a2:254_1	kese chinditvā kāsāyāni datvā saraṇāni adāsi. Mahākassapatthero ovādācariyo ahosi.	254	
PA_atk-vin02_a2:254_2	Yasmā pana upajjhāyamūlakā pabbajjā ca upasampadā ca, upajjhāyova tattha issaro,	254	
PA_atk-vin02_a2:254_3	na ācariyo, tasmā vuttaṃ – “atha kho āyasmā sāriputto rāhulakumāraṃ pabbājesī”ti.	254	
PA_atk-vin02_a2:255_0	Evaṃ “kumāro pabbajito”ti sutvā uppannasaṃvegena hadayena atha kho suddhodano sakkoti	255	
PA_atk-vin02_a2:255_1	sabbaṃ vattabbaṃ. Tattha yasmā uñchācariyāya jīvato pabbajitassa avisesena “varaṃ	255	
PA_atk-vin02_a2:255_2	yācāmī”ti vutte “yācassū”ti vacanaṃ appatirūpaṃ, na ca buddhānaṃ āciṇṇaṃ, tasmā “atikkantavarā	255	
PA_atk-vin02_a2:255_3	kho gotama tathāgatā”ti vuttaṃ. Yañca bhante kappati yañca anavajjanti yaṃ tumhākañceva	255	
PA_atk-vin02_a2:255_4	dātuṃ kappati, anavajjañca hoti, mama ca sampaṭicchanapaccayā viññūhi na garahitabbaṃ,	255	
PA_atk-vin02_a2:255_5	taṃ yācāmīti attho. Tathā nande adhimattaṃ rāhuleti yatheva kira bodhisattaṃ evaṃ	255	
PA_atk-vin02_a2:255_6	nandampi rāhulampi maṅgaladivase nemittakā “cakkavattī bhavissatī”ti byākariṃsu.	255	
PA_atk-vin02_a2:255_7	Atha rājā “puttassa cakkavattisiriṃ passissāmī”ti ussāhajāto bhagavato pabbajjāya	255	
PA_atk-vin02_a2:255_8	mahantaṃ icchāvighātaṃ pāpuṇi. Tato “nandassa cakkavattisiriṃ passissāmī”ti ussāhaṃ	255	
PA_atk-vin02_a2:255_9	janesi, tampi bhagavā pabbājesi. Iti tampi dukkhaṃ adhivāsetvā “idāni rāhulassa cakkavattisiriṃ	255	
PA_atk-vin02_a2:255_10	passissāmī”ti ussāhaṃ janesi, tampi bhagavā pabbājesi. Tenassa “idāni kulavaṃsopi	2551	
PA_atk-vin02_a2:255_11	pacchinno, kuto cakkavattisirī”ti adhikataraṃ dukkhaṃ uppajji. Tena vuttaṃ – “tathā	2551	
PA_atk-vin02_a2:255_12	nande adhimattaṃ rāhule”ti. Rañño pana ito pacchā anāgāmiphalappatti veditabbā.	2551	
PA_atk-vin02_a2:256_0	Sādhu bhante ayyāti idaṃ kasmā āha? So kira cintesi – “yatra hi nāma ahampi buddhamāmako	256	
PA_atk-vin02_a2:256_1	dhammamāmako saṅghamāmako samāno attano piyataraputte pabbājiyamāne ñātiviyogadukkhaṃ	256	
PA_atk-vin02_a2:256_2	adhivāsetuṃ na sakkomi, aññe janā puttanattakesu pabbājitesu kathaṃ adhivāsessanti,	256	
PA_atk-vin02_a2:256_3	tasmā aññesampi tāva evarūpaṃ dukkhaṃ mā ahosī”ti āha. Bhagavā “sāsane niyyānikakāraṇaṃ	256	
PA_atk-vin02_a2:256_4	rājā vadatī”ti dhammakathaṃ katvā “na bhikkhave ananuññāto mātāpitūhi putto pabbājetabbo”ti	256	
PA_atk-vin02_a2:256_5	sikkhāpadaṃ paññapesi.	256	
PA_atk-vin02_a2:257_0	Tattha mātāpitūhīti jananijanake sandhāya vuttaṃ. Sace dve atthi, dvepi āpucchitabbā.	257	
PA_atk-vin02_a2:257_1	Sace pitā mato mātā vā, yo jīvati so āpucchitabbo. Pabbajitāpi āpucchitabbāva. Āpucchantena	257	
PA_atk-vin02_a2:257_2	sayaṃ vā gantvā āpucchitabbaṃ, añño vā pesetabbo, so eva vā pesetabbo “gaccha mātāpitaro	257	
PA_atk-vin02_a2:257_3	āpucchitvā ehī”ti. Sace “anuññātomhī”ti vadati, saddahantena pabbājetabbo. Pitā sayaṃ	257	
PA_atk-vin02_a2:257_4	pabbajito puttampi pabbājetukāmo hoti, mātaraṃ āpucchitvāva pabbājetu. Mātā vā dhītaraṃ	257	
PA_atk-vin02_a2:257_5	pabbājetukāmā, pitaraṃ āpucchitvāva pabbājetu. Pitā puttadārena anatthiko palāyi,	257	
PA_atk-vin02_a2:257_6	mātā “imaṃ pabbājethā”ti puttaṃ bhikkhūnaṃ deti, “pitāssa kuhi”nti vutte “cittakeḷiyaṃ	257	
PA_atk-vin02_a2:257_7	kīḷituṃ palāto”ti vadati, taṃ pabbājetuṃ vaṭṭati. Mātā kenaci purisena saddhiṃ palātā	257	
PA_atk-vin02_a2:257_8	hoti, pitā pana “pabbājethā”ti deti, etthāpi eseva nayo. Pitā vippavuttho hoti, mātā	257	
PA_atk-vin02_a2:257_9	puttaṃ “pabbājethā”ti anujānāti, “pitā tassa kuhi”nti vutte “kiṃ tumhākaṃ pitarā,	257	
PA_atk-vin02_a2:257_10	ahaṃ jānissāmī”ti vadati, pabbājetuṃ vaṭṭatīti kurundiyaṃ vuttaṃ.	2571	
PA_atk-vin02_a2:258_0	Mātāpitaro matā, dārako cūḷamātādīnaṃ santike saṃvaddho, tasmiṃ pabbājiyamāne ñātakā	258	
PA_atk-vin02_a2:258_1	kalahaṃ vā karonti, khiyyanti vā, tasmā vivādupacchedanatthaṃ āpucchitvāva pabbājetabbo.	258	
PA_atk-vin02_a2:258_2	Anāpucchā pabbājentassa pana āpatti natthi. Daharakāle gahetvā posanakā mātāpitaro	258	
PA_atk-vin02_a2:258_3	nāma honti, tesupi eseva nayo. Putto attānaṃ nissāya jīvati, na mātāpitaro. Sacepi	258	
PA_atk-vin02_a2:258_4	rājā hoti, āpucchitvāva pabbājetabbo. Mātāpitūhi anuññāto pabbajitvā puna vibbhamati,	258	
PA_atk-vin02_a2:258_5	sacepi satakkhattuṃ pabbajitvā vibbhamati, āgatāgatakāle punappunaṃ āpucchitvāva	258	
PA_atk-vin02_a2:258_6	pabbājetabbo. Sace evaṃ vadanti – “ayaṃ vibbhamitvā gehaṃ āgato amhākaṃ kammaṃ na	258	
PA_atk-vin02_a2:258_7	karoti, pabbajitvā tumhākaṃ vattaṃ na pūreti, natthi imassāpucchanakiccaṃ, āgatāgataṃ	258	
PA_atk-vin02_a2:258_8	pabbājeyyāthā”ti evaṃ nissaṭṭhaṃ puna anāpucchāpi pabbājetuṃ vaṭṭati.	258	
PA_atk-vin02_a2:259_0	Yopi daharakāleyeva “ayaṃ tumhākaṃ dinno, yadā icchatha, tadā pabbājeyyāthā”ti evaṃ	259	
PA_atk-vin02_a2:259_1	dinno hoti, sopi āgatāgato puna anāpucchāva pabbājetabbo. Yaṃ pana daharakāleyeva	259	
PA_atk-vin02_a2:259_2	“imaṃ bhante pabbājeyyāthā”ti anujānitvā pacchā vuḍḍhippattakāle nānujānanti, ayaṃ	259	
PA_atk-vin02_a2:259_3	na anāpucchā pabbājetabbo. Eko mātāpitūhi saddhiṃ bhaṇḍitvā “pabbājetha ma”nti āgacchati,	259	
PA_atk-vin02_a2:259_4	“āpucchitvā ehī”ti ca vutto “nāhaṃ gacchāmi, sace maṃ na pabbājetha, vihāraṃ vā jhāpemi,	259	
PA_atk-vin02_a2:259_5	satthena vā tumhe paharāmi, tumhākaṃ ñātakaupaṭṭhākānaṃ vā ārāmacchedanādīhi anatthaṃ	259	
PA_atk-vin02_a2:259_6	uppādemi, rukkhā vā patitvā marāmi, coramajjhaṃ vā pavisāmi, desantaraṃ vā gacchāmī”ti	259	
PA_atk-vin02_a2:259_7	vadati, taṃ jīvasseva rakkhaṇatthāya pabbājetuṃ vaṭṭati. Sace panassa mātāpitaro	259	
PA_atk-vin02_a2:259_8	āgantvā “kasmā amhākaṃ puttaṃ pabbājayitthā”ti vadanti, tesaṃ tamatthaṃ ārocetvā	259	
PA_atk-vin02_a2:259_9	“rakkhaṇatthāya naṃ pabbājayimha, paññāyatha tumhe puttenā”ti vattabbā. “Rukkhā patissāmī”ti	259	
PA_atk-vin02_a2:259_10	āruhitvā pana hatthapāde muñcantaṃ pabbājetuṃ vaṭṭatiyeva.	2591	
PA_atk-vin02_a2:260_0	Ekopi videsaṃ gantvā pabbajjaṃ yācati, āpucchitvā ce gato, pabbājetabbo. No ce daharabhikkhuṃ	260	
PA_atk-vin02_a2:260_1	pesetvā āpucchāpetvā pabbājetabbo, atidūrañce hoti; pabbājetvāpi bhikkhūhi saddhiṃ	260	
PA_atk-vin02_a2:260_2	pesetvā dassetuṃ vaṭṭati. Kurundiyaṃ pana vuttaṃ – “sace dūraṃ hoti maggo ca mahākantāro,	260	
PA_atk-vin02_a2:260_3	‘gantvā āpucchissāmā’ti pabbājetuṃ vaṭṭatī”ti. Sace pana mātāpitūnaṃ bahū puttā honti,	260	
PA_atk-vin02_a2:260_4	evañca vadanti – “bhante etesaṃ dārakānaṃ yaṃ icchatha, taṃ pabbājeyyāthā”ti. Dārake	260	
PA_atk-vin02_a2:260_5	vīmaṃsitvā yaṃ icchati, so pabbājetabbo. Sacepi sakalena kulena vā gāmena vā anuññātaṃ	260	
PA_atk-vin02_a2:260_6	hoti “bhante imasmiṃ kule vā gāme vā yaṃ icchatha, taṃ pabbājeyyāthā”ti. Yaṃ icchati, so pabbājetabboti.	260	
PA_atk-vin02_a2:261	Yāvatake vā pana ussahatīti yattake sakkoti.	26	
PA_atk-vin02_a2:262	Rāhulavatthukathā niṭṭhitā.	26	
PA_atk-vin02_a2:263	Sikkhāpadadaṇḍakammavatthukathā	26	
PA_atk-vin02_a2:264	106. Dasasu sikkhāpadesu purimānaṃ pañcannaṃ atikkamo nāsanavatthu, pacchimānaṃ atikkamo daṇḍakammavatthu.	26	
PA_atk-vin02_a2:265_0	107. Appatissāti bhikkhū jeṭṭhakaṭṭhāne issariyaṭṭhāne na ṭhapenti. Asabhāgavuttikāti	265	
PA_atk-vin02_a2:265_1	samānajīvikā na bhavanti, visabhāgajīvikāti attho. Alābhāya parisakkatīti yathā lābhaṃ	265	
PA_atk-vin02_a2:265_2	na labhanti; evaṃ parakkamati. Anatthāyāti upaddavāya. Avāsāyāti “kinti imasmiṃ āvāse	265	
PA_atk-vin02_a2:265_3	na vaseyyu”nti parakkamati. Akkosati paribhāsatīti akkosati ceva bhayadassanena ca	265	
PA_atk-vin02_a2:265_4	tajjeti. Bhedetīti pesuññaṃ upasaṃharitvā bhedeti. Āvaraṇaṃ kātunti “mā idha pavisā”ti	265	
PA_atk-vin02_a2:265_5	nivāraṇaṃ kātuṃ. Yattha vā vasati yattha vā paṭikkamatīti yattha vasati vā pavisati	265	
PA_atk-vin02_a2:265_6	vā; ubhayenāpi attano pariveṇañca vassaggena pattasenāsanañca vuttaṃ.	265	
PA_atk-vin02_a2:266_0	Mukhadvārikaṃ āhāraṃ āvaraṇaṃ karontīti “ajja mā khāda, mā bhuñjā”ti evaṃ nivārenti.	266	
PA_atk-vin02_a2:266_1	Na bhikkhave mukhadvāriko āhāro āvaraṇaṃ kātabboti ettha “mā khāda, mā bhuñjā”ti	266	
PA_atk-vin02_a2:266_2	vadatopi “āhāraṃ nivāressāmī”ti pattacīvaraṃ anto nikkhipatopi sabbapayogesu dukkaṭaṃ.	266	
PA_atk-vin02_a2:266_3	Anācārassa pana dubbacasāmaṇerassa daṇḍakammaṃ katvā yāguṃ vā bhattaṃ vā pattacīvaraṃ	266	
PA_atk-vin02_a2:266_4	vā dassetvā “ettake nāma daṇḍakamme āhaṭe idaṃ lacchasī”ti vattuṃ vaṭṭati. Bhagavatā	266	
PA_atk-vin02_a2:266_5	hi āvaraṇameva daṇḍakammaṃ vuttaṃ. Dhammasaṅgāhakattherehi pana aparādhānurūpaṃ udakadāruvālikādīnaṃ	266	
PA_atk-vin02_a2:266_6	āharāpanampi kātabbanti vuttaṃ, tasmā tampi kātabbaṃ. Tañca kho “oramissati viramissatī”ti	266	
PA_atk-vin02_a2:266_7	anukampāya, na “nassissati vibbhamissatī”tiādinayappavattena pāpajjhāsayena “daṇḍakammaṃ	266	
PA_atk-vin02_a2:266_8	karomī”ti ca uṇhapāsāṇe vā nipajjāpetuṃ pāsāṇiṭṭhakādīni vā sīse nikkhipāpetuṃ udakaṃ	266	
PA_atk-vin02_a2:266_9	vā pavesetuṃ na vaṭṭati.	266	
PA_atk-vin02_a2:267	Sikkhāpadadaṇḍakammavatthukathā niṭṭhitā.	26	
PA_atk-vin02_a2:268	Anāpucchāvaraṇavatthuādikathā	26	
PA_atk-vin02_a2:269_0	108. Na bhikkhave upajjhāyaṃ anāpucchāti ettha “tumhākaṃ sāmaṇerassa ayaṃ nāma aparādho,	269	
PA_atk-vin02_a2:269_1	daṇḍakammamassa karothā”ti tikkhattuṃ vutte, sace upajjhāyo daṇḍakammaṃ na karoti,	269	
PA_atk-vin02_a2:269_2	sayaṃ kātuṃ vaṭṭati. Sacepi āditova upajjhāyo vadati “mayhaṃ sāmaṇerānaṃ dose sati	269	
PA_atk-vin02_a2:269_3	tumhe daṇḍakammaṃ karothā”ti kātuṃ vaṭṭatiyeva. Yathā ca sāmaṇerānaṃ evaṃ saddhivihārikantevāsikānampi	269	
PA_atk-vin02_a2:269_4	daṇḍakammaṃ kātuṃ vaṭṭati.	269	
PA_atk-vin02_a2:270_0	Apalāḷentīti “tumhākaṃ pattaṃ dassāma, cīvaraṃ dassāmā”ti attano upaṭṭhānakaraṇatthaṃ	270	
PA_atk-vin02_a2:270_1	saṅgaṇhanti. Na bhikkhave aññassa parisā apalāḷetabbāti ettha sāmaṇerā vā hontu upasampannā	270	
PA_atk-vin02_a2:270_2	vā, antamaso dussīlabhikkhussāpi parassa parisabhūte bhinditvā gaṇhituṃ na vaṭṭati,	270	
PA_atk-vin02_a2:270_3	ādīnavaṃ pana vattuṃ vaṭṭati “tayā nhāyituṃ āgatena gūthamakkhanaṃ viya kataṃ dussīlaṃ	270	
PA_atk-vin02_a2:270_4	nissāya viharantenā”ti. Sace so sayameva jānitvā upajjhaṃ vā nissayaṃ vā yācati, dātuṃ vaṭṭati.	270	
PA_atk-vin02_a2:271_0	Anujānāmi bhikkhave dasahaṅgehi samannāgataṃ sāmaṇeraṃ nāsetunti ettha kaṇṭakasikkhāpadavaṇṇanāyaṃ	271	
PA_atk-vin02_a2:271_1	vuttāsu tīsu nāsanāsu liṅganāsanāva adhippetā, tasmā yo pāṇātipātādīsu ekampi kammaṃ	271	
PA_atk-vin02_a2:271_2	karoti, so liṅganāsanāya nāsetabbo. Yathā ca bhikkhūnaṃ pāṇātipātādīsu nānāāpattiyo	271	
PA_atk-vin02_a2:271_3	honti, na tathā sāmaṇerānaṃ. Sāmaṇero hi kunthakipillikampi māretvā maṅguraṇḍakampi	271	
PA_atk-vin02_a2:271_4	bhinditvā nāsetabbataṃyeva pāpuṇāti, tāvadevassa saraṇagamanāni ca upajjhāyaggahaṇañca	271	
PA_atk-vin02_a2:271_5	senāsanaggāho ca paṭippassambhati, saṅghalābhaṃ na labhati, liṅgamattameva ekaṃ avasiṭṭhaṃ	271	
PA_atk-vin02_a2:271_6	hoti. So sace ākiṇṇadosova hoti, āyatiṃ saṃvare na tiṭṭhati, nikkaḍḍhitabbo. Atha	271	
PA_atk-vin02_a2:271_7	sahasā virajjhitvā “duṭṭhu mayā kata”nti puna saṃvare ṭhātukāmo hoti, liṅganāsanakiccaṃ	271	
PA_atk-vin02_a2:271_8	natthi. Yathānivatthapārutasseva saraṇāni dātabbāni, upajjhāyo dātabbo, sikkhāpadāni	271	
PA_atk-vin02_a2:271_9	pana saraṇagamaneneva ijjhanti. Sāmaṇerānañhi saraṇagamanaṃ bhikkhūnaṃ upasampadakammavācāsadisaṃ,	271	
PA_atk-vin02_a2:271_10	tasmā bhikkhūnaṃ viya catupārisuddhisīlaṃ, imināpi dasasīlāni samādinnāneva honti,	2711	
PA_atk-vin02_a2:271_11	evaṃ santepi daḷhīkaraṇatthaṃ āyatiṃ saṃvare patiṭṭhāpanatthaṃ puna dātabbāni. Sace	2711	
PA_atk-vin02_a2:271_12	purimikāya puna saraṇāni gahitāni, pacchimikāya vassāvāsikaṃ lacchati. Sace pacchimikāya	2711	
PA_atk-vin02_a2:271_13	gahitāni, saṅghena apaloketvā lābho dātabbo.	2711	
PA_atk-vin02_a2:272_0	Adinnādāne tiṇasalākamattenāpi vatthunā, abrahmacariye tīsu maggesu yattha katthaci	272	
PA_atk-vin02_a2:272_1	vippaṭipattiyā, musāvāde hassādhippāyatāyapi musā bhaṇite assamaṇo hoti, nāsetabbataṃ	272	
PA_atk-vin02_a2:272_2	āpajjati. Majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.	272	
PA_atk-vin02_a2:272_3	Sāmaṇero jānitvā pivanto sīlabhedaṃ āpajjati, na ajānitvā. Yāni panassa itarāni pañca	272	
PA_atk-vin02_a2:272_4	sikkhāpadāni, tesu bhinnesu na nāsetabbo, daṇḍakammaṃ kātabbaṃ. Sikkhāpade pana puna	272	
PA_atk-vin02_a2:272_5	dinnepi adinnepi vaṭṭati. Daṇḍakammena pana pīḷetvā āyatiṃ saṃvare ṭhapanatthāya	272	
PA_atk-vin02_a2:272_6	dātabbameva. Sāmaṇerānaṃ majjapānaṃ sacittakaṃ pārājikavatthu, ayaṃ viseso.	272	
PA_atk-vin02_a2:273_0	Avaṇṇabhāsane pana arahaṃ sammāsambuddhotiādīnaṃ paṭipakkhavasena buddhassa vā, svākkhātotiādīnaṃ	273	
PA_atk-vin02_a2:273_1	paṭipakkhavasena dhammassa vā, suppaṭipannotiādīnaṃ paṭipakkhavasena saṅghassa vā	273	
PA_atk-vin02_a2:273_2	avaṇṇaṃ bhāsanto ratanattayaṃ nindanto garahanto ācariyupajjhāyādīhi “mā evaṃ avacā”ti	273	
PA_atk-vin02_a2:273_3	avaṇṇabhāsane ādīnavaṃ dassetvā nivāretabbo. Sace yāvatatiyaṃ vuccamāno na oramati,	273	
PA_atk-vin02_a2:273_4	kaṇṭakanāsanāya nāsetabboti kurundiyaṃ vuttaṃ. Mahāaṭṭhakathāyaṃ pana “sace evaṃ	273	
PA_atk-vin02_a2:273_5	vuccamāno taṃ laddhiṃ nissajjati, daṇḍakammaṃ kāretvā accayaṃ desāpetabbo. Sace na	273	
PA_atk-vin02_a2:273_6	nissajjati, tatheva ādāya paggayha tiṭṭhati, liṅganāsanāya nāsetabbo”ti vuttaṃ, taṃ	273	
PA_atk-vin02_a2:273_7	yuttaṃ. Ayameva hi nāsanā idha adhippetāti.	273	
PA_atk-vin02_a2:274_0	Micchādiṭṭhikepi eseva nayo. Sassatucchedānañhi aññataradiṭṭhiko sace ācariyādīhi	274	
PA_atk-vin02_a2:274_1	ovadiyamāno nissajjati, daṇḍakammaṃ kāretvā accayaṃ desāpetabbo. Appaṭinissajjantova	274	
PA_atk-vin02_a2:274_2	nāsetabboti. Bhikkhunidūsako cettha kāmaṃ abrahmacāriggahaṇena gahitova abrahmacāriṃ	274	
PA_atk-vin02_a2:274_3	pana āyatiṃ saṃvare ṭhātukāmaṃ saraṇāni datvā upasampādetuṃ vaṭṭati. Bhikkhunidūsako	274	
PA_atk-vin02_a2:274_4	āyatiṃ saṃvare ṭhātukāmopi pabbajjampi na labhati, pageva upasampadanti etamatthaṃ	274	
PA_atk-vin02_a2:274_5	dassetuṃ “bhikkhunidūsako”ti idaṃ visuṃ dasamaṃ aṅgaṃ vuttanti veditabbaṃ.	274	
PA_atk-vin02_a2:275	Anāpucchāvaraṇavatthuādikathā niṭṭhitā.	27	
PA_atk-vin02_a2:276	Paṇḍakavatthukathā	27	
PA_atk-vin02_a2:277	109. Dahare dahareti taruṇe taruṇe. Moḷigalleti thūlasarīre. Hatthibhaṇḍe assabhaṇḍeti hatthigopake ca assagopake ca.	27	
PA_atk-vin02_a2:278_0	Paṇḍako bhikkhaveti ettha āsittapaṇḍako usūyapaṇḍako opakkamikapaṇḍako pakkhapaṇḍako	278	
PA_atk-vin02_a2:278_1	napuṃsakapaṇḍakoti pañca paṇḍakā. Tattha yassa paresaṃ aṅgajātaṃ mukhena gahetvā	278	
PA_atk-vin02_a2:278_2	asucinā āsittassa pariḷāho vūpasammati, ayaṃ āsittapaṇḍako. Yassa paresaṃ ajjhācāraṃ	278	
PA_atk-vin02_a2:278_3	passato usūyāya uppannāya pariḷāho vūpasammati, ayaṃ usūyapaṇḍako. Yassa upakkamena	278	
PA_atk-vin02_a2:278_4	bījāni apanītāni, ayaṃ opakkamikapaṇḍako. Ekacco pana akusalavipākānubhāvena kāḷapakkhe	278	
PA_atk-vin02_a2:278_5	paṇḍako hoti, juṇhapakkhe panassa pariḷāho vūpasammati, ayaṃ pakkhapaṇḍako. Yo pana	278	
PA_atk-vin02_a2:278_6	paṭisandhiyaṃyeva abhāvako uppanno, ayaṃ napuṃsakapaṇḍakoti. Tesu āsittapaṇḍakassa	278	
PA_atk-vin02_a2:278_7	ca usūyapaṇḍakassa ca pabbajjā na vāritā, itaresaṃ tiṇṇaṃ vāritā. Tesupi pakkhapaṇḍakassa	278	
PA_atk-vin02_a2:278_8	yasmiṃ pakkhe paṇḍako hoti, tasmiṃyevassa pakkhe pabbajjā vāritāti kurundiyaṃ vuttaṃ.	278	
PA_atk-vin02_a2:278_9	Yassa cettha pabbajjā vāritā, taṃ sandhāya idaṃ vuttaṃ – “anupasampanno na upasampādetabbo	278	
PA_atk-vin02_a2:278_10	upasampanno nāsetabbo”ti. Sopi liṅganāsaneneva nāsetabbo. Ito paraṃ “nāsetabbo”ti	2781	
PA_atk-vin02_a2:278_11	vuttesupi eseva nayo.	2781	
PA_atk-vin02_a2:279	Paṇḍavatthukathā niṭṭhitā.	27	
PA_atk-vin02_a2:280	Theyyasaṃvāsakavatthukathā	28	
PA_atk-vin02_a2:281_0	110. Purāṇakulaputtoti purāṇassa anukkamena pārijuññaṃ pattassa kulassa putto. Mātipakkhapitipakkhato	281	
PA_atk-vin02_a2:281_1	kolaññā khīṇā vinaṭṭhā matā assāti khīṇakolañño. Anadhigatanti appattaṃ. Phātiṃkātunti	281	
PA_atk-vin02_a2:281_2	vaḍḍhetuṃ. Iṅghāti uyyojanatthe nipāto. Anuyuñjiyamānoti ekamantaṃ netvā kesamassuoropanakāsāyapaṭiggahaṇasaraṇagamanaupajjhāyaggahaṇakammavācānissayadhamme	281	
PA_atk-vin02_a2:281_3	pucchiyamāno. Etamatthaṃ ārocesīti etaṃ sayaṃ pabbajitabhāvaṃ ādito paṭṭhāya ācikkhi.	281	
PA_atk-vin02_a2:282_0	Theyyasaṃvāsako bhikkhaveti ettha tayo theyyasaṃvāsakā – liṅgatthenako, saṃvāsatthenako,	282	
PA_atk-vin02_a2:282_1	ubhayatthenakoti. Tattha yo sayaṃ pabbajitvā vihāraṃ gantvā na bhikkhuvassāni gaṇeti,	282	
PA_atk-vin02_a2:282_2	na yathāvuḍḍhaṃ vandanaṃ sādiyati, na āsanena paṭibāhati, na uposathapavāraṇādīsu	282	
PA_atk-vin02_a2:282_3	sandissati, ayaṃ liṅgamattasseva thenitattā liṅgatthenako nāma.	282	
PA_atk-vin02_a2:283_0	Yo pana bhikkhūhi pabbājito sāmaṇero samānopi videsaṃ gantvā “ahaṃ dasavasso vā vīsativasso	283	
PA_atk-vin02_a2:283_1	vā”ti musā vatvā bhikkhuvassāni gaṇeti, yathāvuḍḍhaṃ vandanaṃ sādiyati, āsanena paṭibāhati,	283	
PA_atk-vin02_a2:283_2	uposathapavāraṇādīsu sandissati, ayaṃ saṃvāsamattasseva thenitattā saṃvāsatthenako	283	
PA_atk-vin02_a2:283_3	nāma. Bhikkhuvassagaṇanādiko hi sabbopi kiriyabhedo imasmiṃ atthe “saṃvāso”ti veditabbo.	283	
PA_atk-vin02_a2:283_4	Sikkhaṃ paccakkhāya “na maṃ koci jānātī”ti evaṃ paṭipajjantepi eseva nayo.	283	
PA_atk-vin02_a2:284_0	Yo pana sayaṃ pabbajitvā vihāraṃ gantvā bhikkhuvassāni gaṇeti, yathāvuḍḍhaṃ vandanaṃ	284	
PA_atk-vin02_a2:284_1	sādiyati, āsanena paṭibāhati, uposathapavāraṇādīsu sandissati, ayaṃ liṅgassa ceva	284	
PA_atk-vin02_a2:284_2	saṃvāsassa ca thenitattā ubhayatthenako nāma. Ayaṃ tividhopi theyyasaṃvāsako anupasampanno	284	
PA_atk-vin02_a2:284_3	na upasampādetabbo, upasampanno nāsetabbo, puna pabbajjaṃ yācantopi na pabbājetabbo.	284	
PA_atk-vin02_a2:285	Ettha ca asammohatthaṃ idaṃ pakiṇṇakaṃ veditabbaṃ –	28	
PA_atk-vin02_a2:286	“Rājadubbhikkhakantāra-rogaveribhayehi vā;	28	
PA_atk-vin02_a2:287	Cīvarāharaṇatthaṃ vā, liṅgaṃ ādiyatīdha yo.	28	
PA_atk-vin02_a2:288	Saṃvāsaṃ nādhivāseti, yāva so suddhamānaso;	28	
PA_atk-vin02_a2:289	Theyyasaṃvāsako nāma, tāva esa na vuccatī”ti.	28	
PA_atk-vin02_a2:290_0	Tatrāyaṃ vitthāranayo – idhekaccassa rājā kuddho hoti, so “evaṃ me sotthi bhavissatī”ti	290	
PA_atk-vin02_a2:290_1	sayameva liṅgaṃ gahetvā palāyati. Taṃ disvā rañño ārocenti. Rājā “sace pabbajito,	290	
PA_atk-vin02_a2:290_2	na taṃ labbhā kiñci kātu”nti tasmiṃ kodhaṃ paṭivineti, so “vūpasantaṃ me rājabhaya”nti	290	
PA_atk-vin02_a2:290_3	saṅghamajjhaṃ anosaritvāva gihiliṅgaṃ gahetvā āgato pabbājetabbo. Athāpi “sāsanaṃ	290	
PA_atk-vin02_a2:290_4	nissāya mayā jīvitaṃ laddhaṃ, handa dāni ahaṃ pabbajāmī”ti uppannasaṃvego teneva	290	
PA_atk-vin02_a2:290_5	liṅgena āgantvā āgantukavattaṃ na sādiyati, bhikkhūhi puṭṭho vā apuṭṭho vā yathābhūtamattānaṃ	290	
PA_atk-vin02_a2:290_6	āvikatvā pabbajjaṃ yācati, liṅgaṃ apanetvā pabbājetabbo. Sace pana vattaṃ sādiyati,	290	
PA_atk-vin02_a2:290_7	pabbajitālayaṃ dasseti, sabbaṃ pubbe vuttaṃ vassagaṇanādibhedaṃ vidhiṃ paṭipajjati,	290	
PA_atk-vin02_a2:290_8	ayaṃ na pabbājetabbo.	290	
PA_atk-vin02_a2:291_0	Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni	291	
PA_atk-vin02_a2:291_1	bhuñjanto dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti	291	
PA_atk-vin02_a2:291_2	sabbaṃ purimasadisameva.	291	
PA_atk-vin02_a2:292_0	Aparo mahākantāraṃ nittharitukāmo hoti, satthavāho ca pabbajite gahetvā gacchati.	292	
PA_atk-vin02_a2:292_1	So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena	292	
PA_atk-vin02_a2:292_2	saddhiṃ kantāraṃ nittharitvā khemantaṃ patvā saṅghamajjhaṃ anosaritvāva gihiliṅgaṃ	292	
PA_atk-vin02_a2:292_3	gahetvā āgatoti sabbaṃ purimasadisameva.	292	
PA_atk-vin02_a2:293_0	Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni	293	
PA_atk-vin02_a2:293_1	bhuñjanto rogabhaye vūpasante saṅghamajjhaṃ anosaritvāva gihiliṅgaṃ gahetvā āgatoti	293	
PA_atk-vin02_a2:293_2	sabbaṃ purimasadisameva.	293	
PA_atk-vin02_a2:294_0	Aparassa eko veriko kuddho hoti, ghātetukāmo naṃ vicarati, so “evaṃ me sotthi bhavissatī”ti	294	
PA_atk-vin02_a2:294_1	sayameva liṅgaṃ gahetvā palāyati. Veriko “kuhiṃ so”ti pariyesanto “pabbajitvā palāto”ti	294	
PA_atk-vin02_a2:294_2	sutvā “sace pabbajito, na taṃ labbhā kiñci kātu”nti tasmiṃ kodhaṃ paṭivineti. So	294	
PA_atk-vin02_a2:294_3	“vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti	294	
PA_atk-vin02_a2:294_4	sabbaṃ purimasadisameva.	294	
PA_atk-vin02_a2:295_0	Aparo ñātikulaṃ gantvā sikkhaṃ paccakkhāya gihi hutvā “imāni cīvarāni idha vinassissanti,	295	
PA_atk-vin02_a2:295_1	sacepi imāni gahetvā vihāraṃ gamissāmi, antarāmagge maṃ ‘coro’ti gahessanti, yaṃnūnāhaṃ	295	
PA_atk-vin02_a2:295_2	kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca	295	
PA_atk-vin02_a2:295_3	vihāraṃ gacchati. Taṃ dūratova āgacchantaṃ disvā sāmaṇerā ca daharā ca abbhuggacchanti,	295	
PA_atk-vin02_a2:295_4	vattaṃ dassenti. So na sādiyati, yathābhūtamattānaṃ āvikaroti. Sace bhikkhū “na dāni	295	
PA_atk-vin02_a2:295_5	mayaṃ taṃ muñcissāmā”ti balakkārena pabbājetukāmā honti, kāsāyāni apanetvā puna pabbājetabbo.	295	
PA_atk-vin02_a2:295_6	Sace pana “nayime mama hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā	295	
PA_atk-vin02_a2:295_7	sabbaṃ pubbe vuttaṃ vassagaṇanādibhedaṃ vidhiṃ paṭipajjati, ayaṃ na pabbājetabbo.	295	
PA_atk-vin02_a2:296_0	Aparo mahāsāmaṇero ñātikulaṃ gantvā uppabbajitvā kammantānuṭṭhānena ubbāḷho hutvā	296	
PA_atk-vin02_a2:296_1	puna “dāni ahaṃ samaṇova bhavissāmi, theropi me uppabbajitabhāvaṃ na jānātī”ti tadeva	296	
PA_atk-vin02_a2:296_2	pattacīvaraṃ ādāya vihāraṃ āgacchati, nāpi tamatthaṃ bhikkhūnaṃ āroceti, sāmaṇerabhāvaṃ	296	
PA_atk-vin02_a2:296_3	paṭijānāti, ayaṃ theyyasaṃvāsakoyeva pabbajjaṃ na labhati. Sacepissa liṅgaggahaṇakāle	296	
PA_atk-vin02_a2:296_4	evaṃ hoti, “nāhaṃ kassaci ārocessāmī”ti vihārañca gato āroceti, gahaṇeneva theyyasaṃvāsako.	296	
PA_atk-vin02_a2:296_5	Athāpissa “gahaṇakāle ācikkhissāmī”ti cittaṃ uppannaṃ hoti, vihārañca gantvā “kuhiṃ	296	
PA_atk-vin02_a2:296_6	tvaṃ āvuso gato”ti vutto “na dāni maṃ ime jānantī”ti vañcetvā nācikkhati, “nācikkhissāmī”ti	296	
PA_atk-vin02_a2:296_7	saha dhuranikkhepena ayampi theyyasaṃvāsakova. Sace panassa gahaṇakālepi “ācikkhissāmī”ti	296	
PA_atk-vin02_a2:296_8	cittaṃ uppannaṃ hoti, vihāraṃ gantvāpi ācikkhati, ayaṃ puna pabbajjaṃ labhati.	296	
PA_atk-vin02_a2:297_0	Aparo daharasāmaṇero mahanto vā pana abyatto, so purimanayeneva uppabbajitvā ghare	297	
PA_atk-vin02_a2:297_1	vacchakarakkhaṇādīni kammāni kātuṃ na icchati, tamenaṃ ñātakā tāniyeva kāsāyāni acchādetvā	297	
PA_atk-vin02_a2:297_2	thālakaṃ vā pattaṃ vā hatthe datvā “gaccha samaṇova hohī”ti gharā nīharanti. So vihāraṃ	297	
PA_atk-vin02_a2:297_3	gacchati, neva naṃ bhikkhū jānanti “ayaṃ uppabbajitvā puna sayameva pabbajito”ti,	297	
PA_atk-vin02_a2:297_4	nāpi sayaṃ jānāti, “yo evaṃ pabbajati, so theyyasaṃvāsako nāma hotī”ti. Sace taṃ	297	
PA_atk-vin02_a2:297_5	paripuṇṇavassaṃ upasampādenti, sūpasampanno. Sace pana anupasampannakāleyeva vinayavinicchaye	297	
PA_atk-vin02_a2:297_6	vattamāne suṇāti, “yo evaṃ pabbajati, so theyyasaṃvāsako nāma hotī”ti. Tena “mayā	297	
PA_atk-vin02_a2:297_7	evaṃ kata”nti bhikkhūnaṃ ācikkhitabbaṃ, evaṃ puna pabbajjaṃ labhati. Sace “na dāni	297	
PA_atk-vin02_a2:297_8	maṃ koci jānātī”ti nāroceti, dhuraṃ nikkhittamatte theyyasaṃvāsako.	297	
PA_atk-vin02_a2:298_0	Bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā puna	298	
PA_atk-vin02_a2:298_1	sabbaṃ pubbe vuttaṃ vassagaṇanādibhedaṃ vidhiṃ paṭipajjati, theyyasaṃvāsako hoti.	298	
PA_atk-vin02_a2:298_2	Sikkhaṃ appaccakkhāya saliṅge ṭhito methunaṃ paṭisevitvā vassagaṇanādibhedaṃ vidhiṃ	298	
PA_atk-vin02_a2:298_3	āpajjanto theyyasaṃvāsako na hoti, pabbajjāmattaṃ labhati. Andhakaṭṭhakathāyaṃ pana	298	
PA_atk-vin02_a2:298_4	eso theyyasaṃvāsakoti vuttaṃ, taṃ na gahetabbaṃ.	298	
PA_atk-vin02_a2:299_0	Eko bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni	299	
PA_atk-vin02_a2:299_1	nivāsetvā vassagaṇanādibhedaṃ sabbaṃ vidhiṃ āpajjati, ayampi theyyasaṃvāsako na hoti,	299	
PA_atk-vin02_a2:299_2	pabbajjāmattaṃ labhati. Sace pana kāsāye dhuraṃ nikkhipitvā odātaṃ nivāsetvā methunaṃ	299	
PA_atk-vin02_a2:299_3	paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati, theyyasaṃvāsako hoti.	299	
PA_atk-vin02_a2:300_0	Sāmaṇero saliṅge ṭhito methunādiassamaṇakaraṇadhammaṃ āpajjitvāpi theyyasaṃvāsako	300	
PA_atk-vin02_a2:300_1	na hoti. Sacepi kāsāye saussāhova kāsāyāni apanetvā methunaṃ paṭisevitvā puna kāsāyāni	300	
PA_atk-vin02_a2:300_2	nivāseti, neva theyyasaṃvāsako hoti. Sace pana kāsāye dhuraṃ nikkhipitvā naggo vā	300	
PA_atk-vin02_a2:300_3	odātanivattho vā methunasevanādīhi assamaṇo hutvā kāsāyaṃ nivāseti, theyyasaṃvāsako	300	
PA_atk-vin02_a2:300_4	hoti. Sacepi gihibhāvaṃ patthayamāno kāsāvaṃ ovaṭṭikaṃ vā katvā aññena vā ākārena	300	
PA_atk-vin02_a2:300_5	gihinivāsanena nivāseti “sobhati nu kho me gihiliṅgaṃ, na sobhatī”ti vīmaṃsanatthaṃ,	300	
PA_atk-vin02_a2:300_6	rakkhati tāva. “Sobhatī”ti sampaṭicchitvā pana puna liṅgaṃ sādiyanto theyyasaṃvāsako	300	
PA_atk-vin02_a2:300_7	hoti. Odātaṃ nivāsetvā vīmaṃsanasampaṭicchanesupi eseva nayo.	300	
PA_atk-vin02_a2:301_0	Sace pana nivatthakāsāyassa upari odātaṃ nivāsetvā vīmaṃsati vā sampaṭicchati vā,	301	
PA_atk-vin02_a2:301_1	rakkhatiyeva. Bhikkhuniyāpi eseva nayo. Sāpi hi gihibhāvaṃ patthayamānā sace kāsāyaṃ	301	
PA_atk-vin02_a2:301_2	gihinivāsanaṃ nivāseti, “sobhati nu kho me gihiliṅgaṃ, na sobhatī”ti vīmaṃsanatthaṃ,	301	
PA_atk-vin02_a2:301_3	rakkhati tāva. Sace “sobhatī”ti sampaṭicchati, na rakkhati. Odātaṃ nivāsetvā vīmaṃsanasampaṭicchanesupi	301	
PA_atk-vin02_a2:301_4	eseva nayo. Nivatthakāsāyassa pana upari odātaṃ nivāsetvā vīmaṃsatu vā sampaṭicchatu vā, rakkhatiyeva.	301	
PA_atk-vin02_a2:302_0	Sace koci vuḍḍhapabbajito vassāni agaṇetvā pāḷiyampi aṭṭhatvā ekapassenāgantvā mahāpeḷādīsu	302	
PA_atk-vin02_a2:302_1	kaṭacchunā ukkhitte bhattapiṇḍe pattaṃ upanāmetvā seno viya maṃsapesiṃ gahetvā gacchati,	302	
PA_atk-vin02_a2:302_2	theyyasaṃvāsako na hoti. Bhikkhuvassāni pana gaṇetvā gaṇhanto theyyasaṃvāsako hoti.	302	
PA_atk-vin02_a2:303	Sayaṃ sāmaṇerova sāmaṇerapaṭipāṭiyā kūṭavassāni gaṇetvā gaṇhanto theyyasaṃvāsako na hoti. Bhikkhu bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabboti.	30	
PA_atk-vin02_a2:304	Theyyasaṃvāsakavatthukathā niṭṭhitā.	30	
PA_atk-vin02_a2:305	Titthiyapakkantakakathā	30	
PA_atk-vin02_a2:306_0	Titthiyapakkantako bhikkhaveti ettha pana titthiyesu pakkanto paviṭṭhoti titthiyapakkantako.	306	
PA_atk-vin02_a2:306_1	So na kevalaṃ na upasampādetabbo, atha kho na pabbājetabbopi. Tatrāyaṃ vinicchayo	306	
PA_atk-vin02_a2:306_2	– upasampanno bhikkhu titthiyo bhavissāmīti saliṅgeneva tesaṃ upassayaṃ gacchati,	306	
PA_atk-vin02_a2:306_3	padavāre padavāre dukkaṭaṃ. Tesaṃ liṅge ādinnamatte titthiyapakkantako hoti. Yopi	306	
PA_atk-vin02_a2:306_4	sayameva “titthiyo bhavissāmī”ti kusacīrādīni nivāseti, titthiyapakkantako hotiyeva.	306	
PA_atk-vin02_a2:306_5	Yo pana naggo nhāyanto attānaṃ oloketvā “sobhati me ājīvakabhāvo, ājīvako bhavissāmī”ti	306	
PA_atk-vin02_a2:306_6	kāsāyāni anādāya naggova ājīvakānaṃ upassayaṃ gacchati, padavāre padavāre dukkaṭaṃ.	306	
PA_atk-vin02_a2:306_7	Sace panassa antarāmagge hirottappaṃ uppajjati, dukkaṭāni desetvā muccati. Tesaṃ	306	
PA_atk-vin02_a2:306_8	upassayaṃ gantvāpi tehi vā ovadito attanā vā “imesaṃ pabbajjā atidukkhā”ti nivattantopi muccatiyeva.	306	
PA_atk-vin02_a2:307_0	Sace pana “kiṃ tumhākaṃ pabbajjāya ukkaṭṭha”nti pucchitvā “kesamassuluñcanādīnī”ti	307	
PA_atk-vin02_a2:307_1	vutto ekakesampi luñcāpeti, ukkuṭikappadhānādīni vā vattāni ādiyati, morapiñchādīni	307	
PA_atk-vin02_a2:307_2	vā nivāseti, tesaṃ liṅgaṃ gaṇhāti, “ayaṃ pabbajjā seṭṭhā”ti seṭṭhabhāvaṃ vā upagacchati,	307	
PA_atk-vin02_a2:307_3	na muccati, titthiyapakkantako hoti. Sace pana “sobhati nu kho me titthiyapabbajjā,	307	
PA_atk-vin02_a2:307_4	nanu kho sobhatī”ti vīmaṃsanatthaṃ kusacīrādīni vā nivāseti, jaṭaṃ vā bandhati, khārikājaṃ	307	
PA_atk-vin02_a2:307_5	vā ādiyati, yāva na sampaṭicchati, tāva naṃ laddhi rakkhati, sampaṭicchitamatte titthiyapakkantako	307	
PA_atk-vin02_a2:307_6	hoti. Acchinnacīvaro pana kusacīrādīni nivāsento rājabhayādīhi vā titthiyaliṅgaṃ	307	
PA_atk-vin02_a2:307_7	gaṇhanto laddhiyā abhāvena neva titthiyapakkantako hoti.	307	
PA_atk-vin02_a2:308_0	Ayañca titthiyapakkantako nāma upasampannabhikkhunā kathito, tasmā sāmaṇero saliṅgena	308	
PA_atk-vin02_a2:308_1	titthāyatanaṃ gatopi puna pabbajjañca upasampadañca labhatīti kurundiyaṃ vuttaṃ.	308	
PA_atk-vin02_a2:308_2	Purimo pana theyyasaṃvāsako anupasampannena kathito; tasmā upasampanno kūṭavassaṃ	308	
PA_atk-vin02_a2:308_3	gaṇentopi assamaṇo na hoti. Liṅge saussāho pārājikaṃ āpajjitvā bhikkhuvassādīni gaṇentopi	308	
PA_atk-vin02_a2:308_4	theyyasaṃvāsako na hotīti.	308	
PA_atk-vin02_a2:309	Titthiyapakkantakakathā niṭṭhitā.	30	
PA_atk-vin02_a2:310	Tiracchānagatavatthukathā	31	
PA_atk-vin02_a2:311_0	111. Nāgayoniyā aṭṭīyatīti ettha kiñcāpi so pavattiyaṃ kusalavipākena devasampattisadisaṃ	311	
PA_atk-vin02_a2:311_1	issariyasampattiṃ anubhoti, akusalavipākapaṭisandhikassa pana tassa sajātiyā methunapaṭisevane	311	
PA_atk-vin02_a2:311_2	ca vissaṭṭhaniddokkamane ca nāgasarīraṃ pātubhavati udakasañcārikaṃ maṇḍūkabhakkhaṃ,	311	
PA_atk-vin02_a2:311_3	tasmā so tāya nāgayoniyā aṭṭīyati. Harāyatīti lajjati. Jigucchatīti attabhāvaṃ jigucchati.	311	
PA_atk-vin02_a2:311_4	Tassa bhikkhuno nikkhanteti tasmiṃ bhikkhusmiṃ nikkhante. Atha vā tassa bhikkhuno	311	
PA_atk-vin02_a2:311_5	nikkhamaneti attho. Vissaṭṭho niddaṃ okkamīti tasmiṃ anikkhante vissarabhayena satiṃ	311	
PA_atk-vin02_a2:311_6	avissajjitvā kapimiddhavaseneva niddāyanto nikkhante satiṃ vissajjitvā vissaṭṭho	311	
PA_atk-vin02_a2:311_7	nirāsaṅko mahāniddaṃ paṭipajji. Vissaramakāsīti bhayavasena samaṇasaññaṃ pahāya virūpaṃ mahāsaddamakāsi.	311	
PA_atk-vin02_a2:312_0	Tumhe khotthāti tumhe kho attha; akārassa lopaṃ katvā vuttaṃ. Tumhe kho nāgā jhānavipassanāmaggaphalānaṃ	312	
PA_atk-vin02_a2:312_1	abhabbattā imasmiṃ dhammavinaye aviruḷhidhammā attha, viruḷhidhammā na bhavathāti	312	
PA_atk-vin02_a2:312_2	ayamettha saṅkhepattho. Sajātiyāti nāgiyā eva. Yadā pana manussitthiādibhedāya aññajātiyā	312	
PA_atk-vin02_a2:312_3	paṭisevati, tadā devaputto viya hoti. Ettha ca pavattiyaṃ abhiṇhaṃ sabhāvapātukammadassanavasena	312	
PA_atk-vin02_a2:312_4	“dve paccayā”ti vuttaṃ. Nāgassa pana pañcasu kālesu sabhāvapātukammaṃ hoti – paṭisandhikāle,	312	
PA_atk-vin02_a2:312_5	tacajahanakāle, sajātiyā methunakāle, vissaṭṭhaniddokkamanakāle, cutikāleti.	312	
PA_atk-vin02_a2:313_0	Tiracchānagato bhikkhaveti ettha nāgo vā hotu supaṇṇamāṇavakādīnaṃ vā aññataro, antamaso	313	
PA_atk-vin02_a2:313_1	sakkaṃ devarājānaṃ upādāya yo koci amanussajātiyo, sabbova imasmiṃ atthe tiracchānagatoti	313	
PA_atk-vin02_a2:313_2	veditabbo. So neva upasampādetabbo, na pabbājetabbo, upasampannopi nāsetabboti.	313	
PA_atk-vin02_a2:314	Tiracchānagatavatthukathā niṭṭhitā.	31	
PA_atk-vin02_a2:315	Mātughātakādivatthukathā	31	
PA_atk-vin02_a2:316_0	112. Mātughātakādivatthūsu – nikkhantiṃ kareyyanti nikkhamanaṃ niggamanaṃ apavāhanaṃ	316	
PA_atk-vin02_a2:316_1	kareyyanti attho. Mātughātako bhikkhaveti ettha yena manussitthibhūtā janikā mātā	316	
PA_atk-vin02_a2:316_2	sayampi manussajātikeneva satā sañcicca jīvitā voropitā, ayaṃ ānantariyena mātughātakakammena	316	
PA_atk-vin02_a2:316_3	mātughātako, etassa pabbajjā ca upasampadā ca paṭikkhittā. Yena pana manussitthibhūtāpi	316	
PA_atk-vin02_a2:316_4	ajanikā posāvanikā mātā vā mahāmātā vā cūḷamātā vā janikāpi vā na manussitthibhūtā	316	
PA_atk-vin02_a2:316_5	mātā ghātitā, tassa pabbajjā na vāritā, na ca ānantariko hoti. Yena sayaṃ tiracchānabhūtena	316	
PA_atk-vin02_a2:316_6	manussitthibhūtā mātā ghātitā, sopi ānantariko na hoti, tiracchānagatattā panassa	316	
PA_atk-vin02_a2:316_7	pabbajjā paṭikkhittā. Sesaṃ uttānameva. Pitughātakepi eseva nayo. Sacepi hi vesiyā	316	
PA_atk-vin02_a2:316_8	putto hoti, “ayaṃ me pitā”ti na jānāti, yassa sambhavena nibbatto, so ce anena ghātito,	316	
PA_atk-vin02_a2:316_9	pitughātakotveva saṅkhyaṃ gacchati, ānantariyañca phusati.	316	
PA_atk-vin02_a2:317_0	114. Arahantaghātakopi manussaarahantavaseneva veditabbo. Manussajātiyañhi antamaso	317	
PA_atk-vin02_a2:317_1	apabbajitampi khīṇāsavaṃ dārakaṃ dārikaṃ vā sañcicca jīvitā voropento arahantaghātakova	317	
PA_atk-vin02_a2:317_2	hoti, ānantariyañca phusati, pabbajjā cassa vāritā. Amanussajātikaṃ pana arahantaṃ	317	
PA_atk-vin02_a2:317_3	manussajātikaṃ vā avasesaṃ ariyapuggalaṃ ghātetvā ānantariyo na hoti, pabbajjāpissa	317	
PA_atk-vin02_a2:317_4	na vāritā, kammaṃ pana balavaṃ hoti. Tiracchāno manussaarahantampi ghātetvā ānantariyo	317	
PA_atk-vin02_a2:317_5	na hoti, kammaṃ pana bhāriyanti ayamettha vinicchayo. Te vadhāya onīyantīti vadhatthāya	317	
PA_atk-vin02_a2:317_6	onīyanti, māretuṃ nīyantīti attho. Yaṃ pana pāḷiyaṃ “sacā ca maya”nti vuttaṃ, tassa	317	
PA_atk-vin02_a2:317_7	sace mayanti ayamevattho. “Sace”ti hi vattabbe ettha “sacā ca” iti ayaṃ nipāto vutto.	317	
PA_atk-vin02_a2:317_8	“Sace ca” icceva vā pāṭho. Tattha saceti sambhāvanatthe nipāto; ca iti padapūraṇamatte.	317	
PA_atk-vin02_a2:317_9	“Sacajja maya”ntipi pāṭho. Tassa sace ajja mayanti attho.	317	
PA_atk-vin02_a2:318_0	115. Bhikkhunidūsako bhikkhaveti ettha yo pakatattaṃ bhikkhuniṃ tiṇṇaṃ maggānaṃ aññatarasmiṃ	318	
PA_atk-vin02_a2:318_1	dūseti, ayaṃ bhikkhunidūsako nāma. Etassa pabbajjā ca upasampadā ca vāritā. Yo pana	318	
PA_atk-vin02_a2:318_2	kāyasaṃsaggena sīlavināsaṃ pāpeti, tassa pabbajjā ca upasampadā ca na vāritā. Balakkārena	318	
PA_atk-vin02_a2:318_3	odātavatthavasanaṃ katvā anicchamānaṃyeva dūsentopi bhikkhunidūsakoyeva. Balakkārena	318	
PA_atk-vin02_a2:318_4	pana odātavatthavasanaṃ katvā icchamānaṃ dūsento bhikkhunidūsako na hoti. Kasmā?	318	
PA_atk-vin02_a2:318_5	Yasmā gihibhāve sampaṭicchitamatteyeva sā abhikkhunī hoti. Sakiṃ sīlavipannaṃ pana	318	
PA_atk-vin02_a2:318_6	pacchā dūsento sikkhamānāsāmaṇerīsu ca vippaṭipajjanto neva bhikkhunidūsako hoti,	318	
PA_atk-vin02_a2:318_7	pabbajjampi upasampadampi labhati.	318	
PA_atk-vin02_a2:319_0	Saṅghabhedako bhikkhaveti ettha yo devadatto viya sāsanaṃ uddhammaṃ ubbinayaṃ katvā	319	
PA_atk-vin02_a2:319_1	catunnaṃ kammānaṃ aññataravasena saṅghaṃ bhindati, ayaṃ saṅghabhedako nāma. Etassa	319	
PA_atk-vin02_a2:319_2	pabbajjā ca upasampadā ca vāritā.	319	
PA_atk-vin02_a2:320_0	Lohituppādako bhikkhaveti etthāpi yo devadatto viya duṭṭhacittena vadhakacittena	320	
PA_atk-vin02_a2:320_1	tathāgatassa jīvamānakasarīre khuddakamakkhikāya pivanakamattampi lohitaṃ uppādeti,	320	
PA_atk-vin02_a2:320_2	ayaṃ lohituppādako nāma. Etassa pabbajjā ca upasampadā ca vāritā. Yo pana rogavūpasamanatthaṃ	320	
PA_atk-vin02_a2:320_3	jīvako viya satthena phāletvā pūtimaṃsañca lohitañca nīharitvā phāsuṃ karoti, bahuṃ	320	
PA_atk-vin02_a2:320_4	so puññaṃ pasavatīti.	320	
PA_atk-vin02_a2:321	Mātughātakādivatthukathā niṭṭhitā.	32	
PA_atk-vin02_a2:322	Ubhatobyañjanakavatthukathā	32	
PA_atk-vin02_a2:323_0	116. Ubhatobyañjanako bhikkhaveti itthinimittuppādanakammato ca purisanimittuppādanakammato	323	
PA_atk-vin02_a2:323_1	ca ubhato byañjanamassa atthīti ubhatobyañjanako. Karotīti purisanimittena itthīsu	323	
PA_atk-vin02_a2:323_2	methunavītikkamaṃ karoti. Kārāpetīti paraṃ samādapetvā attano itthinimitte kārāpeti,	323	
PA_atk-vin02_a2:323_3	so duvidho hoti – itthiubhatobyañjanako, purisaubhatobyañjanakoti.	323	
PA_atk-vin02_a2:324_0	Tattha itthiubhatobyañjanakassa itthinimittaṃ pākaṭaṃ hoti, purisanimittaṃ paṭicchannaṃ.	324	
PA_atk-vin02_a2:324_1	Purisaubhatobyañjanakassa purisanimittaṃ pākaṭaṃ, itthinimittaṃ paṭicchannaṃ. Itthiubhatobyañjanakassa	324	
PA_atk-vin02_a2:324_2	itthīsu purisattaṃ karontassa itthinimittaṃ paṭicchannaṃ hoti, purisanimittaṃ pākaṭaṃ	324	
PA_atk-vin02_a2:324_3	hoti. Purisaubhatobyañjanakassa purisānaṃ itthibhāvaṃ upagacchantassa purisanimittaṃ	324	
PA_atk-vin02_a2:324_4	paṭicchannaṃ hoti, itthinimittaṃ pākaṭaṃ hoti. Itthiubhatobyañjanako sayañca gabbhaṃ	324	
PA_atk-vin02_a2:324_5	gaṇhāti, parañca gaṇhāpeti. Purisaubhatobyañjanako pana sayaṃ na gaṇhāti, paraṃ gaṇhāpetīti,	324	
PA_atk-vin02_a2:324_6	idametesaṃ nānākaraṇaṃ. Kurundiyaṃ pana vuttaṃ – “yadi paṭisandhiyaṃ purisaliṅgaṃ	324	
PA_atk-vin02_a2:324_7	pavatte itthiliṅgaṃ nibbattati, yadi paṭisandhiyaṃ itthiliṅgaṃ pavatte purisaliṅgaṃ	324	
PA_atk-vin02_a2:324_8	nibbattatī”ti. Tattha vicāraṇakkamo vitthārato aṭṭhasāliniyā dhammasaṅgahaṭṭhakathāya	324	
PA_atk-vin02_a2:324_9	veditabbo. Imassa pana duvidhassāpi ubhatobyañjanakassa neva pabbajjā atthi, na upasampadāti	324	
PA_atk-vin02_a2:324_10	idamidha veditabbaṃ.	3241	
PA_atk-vin02_a2:325	Ubhatobyajjanakavatthukathā niṭṭhitā.	32	
PA_atk-vin02_a2:326	Anupajjhāyakādivatthukathā	32	
PA_atk-vin02_a2:327_0	117. Tena kho pana samayenāti yena samayena bhagavatā sikkhāpadaṃ apaññattaṃ hoti,	327	
PA_atk-vin02_a2:327_1	tena samayena. Anupajjhāyakanti upajjhaṃ agāhāpetvā sabbena sabbaṃ upajjhāyavirahitaṃ.	327	
PA_atk-vin02_a2:327_2	Evaṃ upasampannā neva dhammato na āmisato saṅgahaṃ labhanti, te parihāyantiyeva,	327	
PA_atk-vin02_a2:327_3	na vaḍḍhanti. Na bhikkhave anupajjhāyakoti upajjhaṃ agāhāpetvā nirupajjhāyako na	327	
PA_atk-vin02_a2:327_4	upasampādetabbo. Yo upasampādeyya āpatti dukkaṭassāti sikkhāpadapaññattito paṭṭhāya	327	
PA_atk-vin02_a2:327_5	evaṃ upasampādentassa āpatti hoti; kammaṃ pana na kuppati. Keci kuppatīti vadanti,	327	
PA_atk-vin02_a2:327_6	taṃ na gahetabbaṃ. Saṅghena upajjhāyenātiādīsupi ubhatobyañjanakupajjhāyapariyosānesu eseva nayo.	327	
PA_atk-vin02_a2:328	Anupajjhāyakādivatthukathā niṭṭhitā.	32	
PA_atk-vin02_a2:329	Apattakādivatthukathā	32	
PA_atk-vin02_a2:330_0	118. Hatthesu piṇḍāya carantīti yo hatthesu piṇḍo labbhati, tadatthāya caranti. Seyyathāpi	330	
PA_atk-vin02_a2:330_1	titthiyāti yathā ājīvakanāmakā titthiyā; sūpabyañjanehi missetvā hatthesu ṭhapitapiṇḍameva	330	
PA_atk-vin02_a2:330_2	hi te bhuñjanti. Āpatti dukkaṭassāti evaṃ upasampādentasseva āpatti hoti, kammaṃ	330	
PA_atk-vin02_a2:330_3	pana na kuppati. Acīvarakādivatthūsupi eseva nayo.	330	
PA_atk-vin02_a2:331_0	Yācitakenāti “yāva upasampadaṃ karoma, tāva dethā”ti yācitvā gahitena; tāvakālikenāti	331	
PA_atk-vin02_a2:331_1	attho. Īdisena hi pattena vā cīvarena vā pattacīvarena vā upasampādentasseva āpatti	331	
PA_atk-vin02_a2:331_2	hoti, kammaṃ pana na kuppati, tasmā paripuṇṇapattacīvarova upasampādetabbo. Sace	331	
PA_atk-vin02_a2:331_3	tassa natthi, ācariyupajjhāyā cassa dātukāmā honti, aññe vā bhikkhū nirapekkhehi	331	
PA_atk-vin02_a2:331_4	nissajjitvā adhiṭṭhānupagaṃ pattacīvaraṃ dātabbaṃ. Pabbajjāpekkhaṃ pana paṇḍupalāsaṃ	331	
PA_atk-vin02_a2:331_5	yācitakenāpi pattacīvarena pabbājetuṃ vaṭṭati, sabhāgaṭṭhāne vissāsena gahetvāpi pabbājetuṃ vaṭṭati.	331	
PA_atk-vin02_a2:332_0	Sace pana apakkaṃ pattaṃ cīvarūpagāni ca vatthāni gahetvā āgato hoti, yāva patto	332	
PA_atk-vin02_a2:332_1	paccati, cīvarāni ca kariyanti, tāva vihāre vasantassa anāmaṭṭhapiṇḍapātaṃ dātuṃ	332	
PA_atk-vin02_a2:332_2	vaṭṭati, thālake bhuñjituṃ vaṭṭati, purebhattaṃ sāmaṇerabhāgasamako āmisabhāgo dātuṃ	332	
PA_atk-vin02_a2:332_3	vaṭṭati. Senāsanaggāho pana salākabhattauddesabhattanimantanādīni ca na vaṭṭanti.	332	
PA_atk-vin02_a2:332_4	Pacchābhattampi sāmaṇerabhāgasamo telamadhuphāṇitādibhesajjabhāgo vaṭṭati. Sace gilāno	332	
PA_atk-vin02_a2:332_5	hoti, bhesajjamassa kātuṃ vaṭṭati, sāmaṇerassa viya ca sabbaṃ paṭijagganakammanti.	332	
PA_atk-vin02_a2:333	Apattakādivatthukathā niṭṭhitā.	33	
PA_atk-vin02_a2:334	Hatthacchinnādivatthukathā	33	
PA_atk-vin02_a2:335_0	119. Hatthacchinnādivatthūsu – hatthacchinnoti yassa hatthatale vā maṇibandhe vā	335	
PA_atk-vin02_a2:335_1	kappare vā yattha katthaci eko vā dve vā hatthā chinnā honti. Pādacchinnoti yassa	335	
PA_atk-vin02_a2:335_2	aggapāde vā gopphakesu vā jaṅghāya vā yattha katthaci eko vā dve vā pādā chinnā honti.	335	
PA_atk-vin02_a2:335_3	Hatthapādacchinnoti yassa vuttappakāreneva catūsu hatthapādesu dve vā tayo vā sabbe	335	
PA_atk-vin02_a2:335_4	vā hatthapādā chinnā honti. Kaṇṇacchinnoti yassa kaṇṇamūle vā kaṇṇasakkhalikāya vā	335	
PA_atk-vin02_a2:335_5	eko vā dve vā kaṇṇā chinnā honti. Yassa pana kaṇṇāviddhe chijjanti, sakkā ca hoti	335	
PA_atk-vin02_a2:335_6	saṅghāṭetuṃ, so kaṇṇaṃ saṅghāṭetvā pabbājetabbo. Nāsacchinnoti yassa ajapadake vā	335	
PA_atk-vin02_a2:335_7	agge vā ekapuṭe vā yattha katthaci nāsā chinnā hoti. Yassa pana nāsikā sakkā hoti	335	
PA_atk-vin02_a2:335_8	sandhetuṃ, so taṃ phāsukaṃ katvā pabbājetabbo. Kaṇṇanāsacchinno ubhayavasena veditabbo.	335	
PA_atk-vin02_a2:335_9	Aṅgulicchinnoti yassa nakhasesaṃ adassetvā ekā vā bahū vā aṅguliyo chinnā honti.	335	
PA_atk-vin02_a2:335_10	Yassa pana suttatantumattampi nakhasesaṃ paññāyati, taṃ pabbājetuṃ vaṭṭati. Aḷacchinnoti	3351	
PA_atk-vin02_a2:335_11	yassa catūsu aṅguṭṭhakesu aṅguliyaṃ vuttanayeneva eko vā bahū vā aṅguṭṭhakā chinnā	3351	
PA_atk-vin02_a2:335_12	honti. Kaṇḍaracchinnoti yassa kaṇḍaranāmakā mahānhārū purato vā pacchato vā chinnā	3351	
PA_atk-vin02_a2:335_13	honti; yesu ekassapi chinnattā aggapādena vā caṅkamati, mūlena vā caṅkamati, na vā	3351	
PA_atk-vin02_a2:335_14	pādaṃ patiṭṭhāpetuṃ sakkoti.	3351	
PA_atk-vin02_a2:336_0	Phaṇahatthakoti yassa vaggulipakkhakā viya aṅguliyo sambaddhā honti; etaṃ pabbājetukāmena	336	
PA_atk-vin02_a2:336_1	aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.	336	
PA_atk-vin02_a2:336_2	Yassapi cha aṅguliyo honti, taṃ pabbājetukāmena adhikaaṅguliṃ chinditvā phāsukaṃ katvā pabbājetabbo.	336	
PA_atk-vin02_a2:337_0	Khujjoti yo urassa vā piṭṭhiyā vā passassa vā nikkhantattā khujjasarīro. Yassa pana	337	
PA_atk-vin02_a2:337_1	kiñci kiñci aṅgapaccaṅgaṃ īsakaṃ vaṅkaṃ, taṃ pabbājetuṃ vaṭṭati. Mahāpuriso eva hi	337	
PA_atk-vin02_a2:337_2	brahmujjugatto, avaseso satto akhujjo nāma natthi.	337	
PA_atk-vin02_a2:338_0	Vāmanoti jaṅghavāmano vā kaṭivāmano vā ubhayavāmano vā. Jaṅghavāmanassa kaṭito paṭṭhāya	338	
PA_atk-vin02_a2:338_1	heṭṭhimakāyo rasso hoti, uparimakāyo paripuṇṇo. Kaṭivāmanassa kaṭito paṭṭhāya uparimakāyo	338	
PA_atk-vin02_a2:338_2	rasso hoti, heṭṭhimakāyo paripuṇṇo. Ubhayavāmanassa ubhopi kāyā rassā honti, yesaṃ	338	
PA_atk-vin02_a2:338_3	rassattā bhūtānaṃ viya parivaṭumo mahākucchighaṭasadiso attabhāvo hoti, taṃ tividhampi	338	
PA_atk-vin02_a2:338_4	pabbājetuṃ na vaṭṭati.	338	
PA_atk-vin02_a2:339_0	Galagaṇḍīti yassa kumbhaṇḍaṃ viya gale gaṇḍo hoti. Desanāmattameva cetaṃ, yasmiṃ	339	
PA_atk-vin02_a2:339_1	kismiñci pana padese gaṇḍe sati na pabbājetabbo. Tattha vinicchayo – “na bhikkhave	339	
PA_atk-vin02_a2:339_2	pañcahi ābādhehi phuṭṭho pabbājetabbo”ti ettha vuttanayeneva veditabbo. Lakkhaṇāhatakasāhatalikhitakesu	339	
PA_atk-vin02_a2:339_3	yaṃ vattabbaṃ, taṃ “na bhikkhave lakkhaṇāhato”tiādīsu vuttameva.	339	
PA_atk-vin02_a2:340_0	Sīpadīti bhārapādo vuccati. Yassa pādo thūlo hoti sañjātapiḷako kharo, so na pabbājetabbo.	340	
PA_atk-vin02_a2:340_1	Yassa pana na tāva kharabhāvaṃ gaṇhāti, sakkā hoti upanāhaṃ bandhitvā udakaāvāṭe	340	
PA_atk-vin02_a2:340_2	pavesetvā udakavālikāya pūretvā yathā sirā paññāyanti, jaṅghā ca telanāḷikā viya	340	
PA_atk-vin02_a2:340_3	hoti, evaṃ milāpetuṃ sakkā, tassa pādaṃ īdisaṃ katvā taṃ pabbājetuṃ vaṭṭati. Sace	340	
PA_atk-vin02_a2:340_4	puna vaḍḍhati, upasampādentenāpi tathā katvāva upasampādetabbo.	340	
PA_atk-vin02_a2:341	Pāparogīti arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo; ayaṃ na pabbājetabbo.	34	
PA_atk-vin02_a2:342_0	Parisadūsakoti yo attano virūpatāya parisaṃ dūseti; atidīgho vā hoti aññesaṃ sīsappamāṇanābhippadeso,	342	
PA_atk-vin02_a2:342_1	atirasso vā ubhayavāmanabhūtarūpaṃ viya, atikāḷo vā jhāpitakhette khāṇuko viya, accodāto	342	
PA_atk-vin02_a2:342_2	vā dadhitakkādīhi pamajjitamaṭṭhatambalohavaṇṇo, atikiso vā mandamaṃsalohito aṭṭhisirācammasarīro	342	
PA_atk-vin02_a2:342_3	viya, atithūlo vā bhāriyamaṃso, mahodaro vā mahābhūtasadiso, atimahantasīso vā pacchiṃ	342	
PA_atk-vin02_a2:342_4	sīse katvā ṭhito viya, atikhuddakasīso vā sarīrassa ananurūpena atikhuddakena sīsena	342	
PA_atk-vin02_a2:342_5	samannāgato, kūṭakūṭasīso vā tālaphalapiṇḍisadisena sīsena samannāgato, sikharasīso	342	
PA_atk-vin02_a2:342_6	vā uddhaṃ anupubbatanukena sīsena samannāgato, nāḷisīso vā mahāveḷupabbasadisena	342	
PA_atk-vin02_a2:342_7	sīsena samannāgato, kappasīso vā pabbhārasīso vā catūsu passesu yena kenaci passena	342	
PA_atk-vin02_a2:342_8	oṇatena sīsena samannāgato, vaṇasīso vā pūtisīso vā kaṇṇikakeso vā pāṇakehi khāyitakedāre	342	
PA_atk-vin02_a2:342_9	sassasadisehi tahiṃ tahiṃ uṭṭhitehi kesehi samannāgato, nillomasīso vā thūlathaddhakeso	342	
PA_atk-vin02_a2:342_10	vā tālahīrasadisehi kesehi samannāgato, jātipalitehi paṇḍarasīso vā pakatitambakeso	3421	
PA_atk-vin02_a2:342_11	vā ādittehi viya kesehi samannāgato, āvaṭṭasīso vā gunnaṃ sarīre āvaṭṭasadisehi uddhaggehi	3421	
PA_atk-vin02_a2:342_12	kesāvaṭṭehi samannāgato, sīsalomehi saddhiṃ ekābaddhabhamukalomo vā jālabaddhena	3421	
PA_atk-vin02_a2:342_13	viya nalāṭena samannāgato.	3421	
PA_atk-vin02_a2:343_0	Sambaddhabhamuko vā nillomabhamuko vā makkaṭabhamuko vā atimahantakkhi vā atikhuddakakkhi	343	
PA_atk-vin02_a2:343_1	vā mahiṃsacamme vāsikoṇena paharitvā katachiddasadisehi akkhīhi samannāgato, visamakkhi	343	
PA_atk-vin02_a2:343_2	vā ekena mahantena ekena khuddakena akkhinā samannāgato, visamacakkalo vā ekena uddhaṃ	343	
PA_atk-vin02_a2:343_3	ekena adhoti evaṃ visamajātehi akkhicakkalehi samannāgato, kekaro vā gambhīrakkhi	343	
PA_atk-vin02_a2:343_4	vā yassa gambhīre udapāne udakatārakā viya akkhitārakā paññāyanti; nikkhantakkhi	343	
PA_atk-vin02_a2:343_5	vā yassa kakkaṭakasseva akkhitārakā nikkhantā honti; hatthikaṇṇo vā mahatīhi kaṇṇasakkhalikāhi	343	
PA_atk-vin02_a2:343_6	samannāgato, mūsikakaṇṇo vā jaṭukakaṇṇo vā khuddikāhi kaṇṇasakkhalikāhi samannāgato,	343	
PA_atk-vin02_a2:343_7	chiddamattakaṇṇo vā yassa vinā kaṇṇasakkhalikāhi kaṇṇachiddamattameva hoti; aviddhakaṇṇo	343	
PA_atk-vin02_a2:343_8	vā yonakajātiko pana parisadūsako na hoti; sabhāvoyeva hi so tassa kaṇṇabhagandariko	343	
PA_atk-vin02_a2:343_9	vā niccapūtinā kaṇṇena samannāgato, gaṇḍakaṇṇo vā sadāpaggharitapubbena kaṇṇena samannāgato,	343	
PA_atk-vin02_a2:343_10	ṭaṅkitakaṇṇo vā gobhattanāḷikāya aggasadisehi kaṇṇehi samannāgato, atipiṅgalakkhi	3431	
PA_atk-vin02_a2:343_11	vā madhupiṅgalaṃ pana pabbājetuṃ vaṭṭati. Nippakhumakkhi vā assupaggharaṇakkhi vā	3431	
PA_atk-vin02_a2:343_12	pupphitakkhi vā akkhipākena samannāgatakkhi vā.	3431	
PA_atk-vin02_a2:344_0	Atimahantanāsiko vā atikhuddakanāsiko vā cipiṭanāsiko vā majjhe appatiṭṭhahitvā ekapasse	344	
PA_atk-vin02_a2:344_1	ṭhitavaṅkanāsiko vā, dīghanāsiko vā sukatuṇḍasadisāya jivhāya lehituṃ sakkuṇeyyāya	344	
PA_atk-vin02_a2:344_2	nāsikāya samannāgato, niccapaggharitasiṅghāṇikanāso vā.	344	
PA_atk-vin02_a2:345_0	Mahāmukho vā yassa paṭaṅgamaṇḍūkasseva mukhanimittaṃyeva mahantaṃ hoti, mukhaṃ pana	345	
PA_atk-vin02_a2:345_1	lābusadisaṃ atikhuddakaṃ, bhinnamukho vā vaṅkamukho vā mahāoṭṭho vā ukkhalimukhavaṭṭisadisehi	345	
PA_atk-vin02_a2:345_2	oṭṭhehi samannāgato, tanukaoṭṭho vā bhericammasadisehi dante pidahituṃ asamatthehi	345	
PA_atk-vin02_a2:345_3	oṭṭhehi samannāgato, mahādharoṭṭho vā tanukauttaroṭṭho vā tanukaadharoṭṭho vā mahāuttaroṭṭho	345	
PA_atk-vin02_a2:345_4	vā oṭṭhachinnako vā eḷamukho vā uppakkamukho vā saṅkhatuṇḍako vā bahisetehi anto	345	
PA_atk-vin02_a2:345_5	atirattehi oṭṭhehi samannāgato, duggandhakuṇapamukho vā.	345	
PA_atk-vin02_a2:346_0	Mahādanto vā aṭṭhakadantasadisehi dantehi samannāgato asuradanto vā heṭṭhā vā upari	346	
PA_atk-vin02_a2:346_1	vā bahinikkhantadanto, yassa pana sakkā hoti oṭṭhehi pidahituṃ kathentasseva paññāyati	346	
PA_atk-vin02_a2:346_2	no akathentassa, taṃ pabbājetuṃ vaṭṭati. Pūtidanto vā niddanto vā yassa pana dantantare	346	
PA_atk-vin02_a2:346_3	kalandakadanto viya sukhumadanto hoti, taṃ pabbājetuṃ vaṭṭati.	346	
PA_atk-vin02_a2:347_0	Mahāhanuko vā gohanusadisena hanunā samannāgato, dīghahanuko vā cipiṭahanuko vā antopaviṭṭhena	347	
PA_atk-vin02_a2:347_1	viya atirassena hanukena samannāgato, bhinnahanuko vā vaṅkahanuko vā nimmassudāṭhiko	347	
PA_atk-vin02_a2:347_2	vā bhikkhunisadisamukho dīghagalo vā bakagalasadisena galena samannāgato, rassagalo	347	
PA_atk-vin02_a2:347_3	vā antopaviṭṭhena viya galena samannāgato, bhinnagalo vā bhaṭṭhaaṃsakūṭo vā ahattho	347	
PA_atk-vin02_a2:347_4	vā ekahattho vā atirassahattho vā atidīghahattho vā bhinnauro vā bhinnapiṭṭhi vā	347	
PA_atk-vin02_a2:347_5	kacchugatto vā kaṇḍugatto vā daddugatto vā godhāgatto vā, yassa godhāya viya gattato	347	
PA_atk-vin02_a2:347_6	cuṇṇāni patanti, sabbañcetaṃ virūpakaraṇaṃ sandhāya vitthārikavasena vuttaṃ. Vinicchayo	347	
PA_atk-vin02_a2:347_7	panettha “na bhikkhave pañcahi ābādhehī”ti ettha vuttanayeneva veditabbo.	347	
PA_atk-vin02_a2:348_0	Bhaṭṭhakaṭiko vā mahāānisado vā uddhanakūṭasadisehi ānisadamaṃsehi accuggatehi samannāgato,	348	
PA_atk-vin02_a2:348_1	mahāūruko vā vātaṇḍiko vā mahājāṇuko vā saṅghaṭṭanajāṇuko vā dīghajaṅgho vā yaṭṭhisadisajaṅgho	348	
PA_atk-vin02_a2:348_2	vikaṭo vā paṇho vā ubbaddhapiṇḍiko vā, so duvidho heṭṭhā oruḷhāhi vā upari āruḷhāhi	348	
PA_atk-vin02_a2:348_3	vā mahatīhi jaṅghapiṇḍikāhi samannāgato, mahājaṅgho vā thūlajaṅghapiṇḍiko vā mahāpādo	348	
PA_atk-vin02_a2:348_4	vā mahāpaṇhi vā piṭṭhikapādo vā pādavemajjhato uṭṭhitajaṅgho vaṅkapādo vā so duvidho	348	
PA_atk-vin02_a2:348_5	– anto vā bahi vā parivattapādo gaṇṭhikaṅguli vā siṅgiveraphaṇasadisāhi aṅgulīhi	348	
PA_atk-vin02_a2:348_6	samannāgato, andhanakho vā kāḷavaṇṇehi pūtinakhehi samannāgato, sabbopi esa parisadūsako.	348	
PA_atk-vin02_a2:348_7	Evarūpo parisadūsako na pabbājetabbo.	348	
PA_atk-vin02_a2:349_0	Kāṇoti pasannandho vā hotu pupphādīhi vā upahatapasādo. Yo dvīhi vā ekena vā akkhinā	349	
PA_atk-vin02_a2:349_1	na passati, so na pabbājetabbo. Mahāpaccariyaṃ pana ekakkhikāṇo kāṇoti vutto, dviakkhikāṇo	349	
PA_atk-vin02_a2:349_2	andhena saṅgahito. Mahāaṭṭhakathāyaṃ jaccandho andhoti vutto, tasmā ubhayampi pariyāyena	349	
PA_atk-vin02_a2:349_3	yujjati. Kuṇīti hatthakuṇī vā pādakuṇī vā aṅgulikuṇī vā; yassa etesu hatthādīsu yaṃkiñci	349	
PA_atk-vin02_a2:349_4	vaṅkaṃ paññāyati, so kuṇī nāma. Khañjoti natajāṇuko vā bhinnajaṅgho vā majjhe saṅkuṭitapādattā	349	
PA_atk-vin02_a2:349_5	kuṇḍapādako vā piṭṭhipādamajjhena caṅkamanto agge saṅkuṭitapādattā kuṇḍapādako vā	349	
PA_atk-vin02_a2:349_6	piṭṭhipādaggena caṅkamanto aggapādeneva caṅkamanakhañjo vā paṇhikāya caṅkamanakhañjo	349	
PA_atk-vin02_a2:349_7	vā pādassa bāhirantena caṅkamanakhañjo vā pādassa abbhantarantena caṅkamanakhañjo	349	
PA_atk-vin02_a2:349_8	vā gopphakānaṃ upari bhaggattā sakalena piṭṭhipādena caṅkamanakhañjo vā; sabbopesa	349	
PA_atk-vin02_a2:349_9	khañjoyeva, so na pabbājetabbo.	349	
PA_atk-vin02_a2:350_0	Pakkhahatoti yassa eko hattho vā pādo vā aḍḍhasarīraṃ vā sukhaṃ na vahati. Chinniriyāpathoti	350	
PA_atk-vin02_a2:350_1	pīṭhasappi vuccati. Jarādubbaloti jiṇṇabhāvena dubbalo attano cīvararajanādikammaṃ	350	
PA_atk-vin02_a2:350_2	kātumpi asamattho. Yo pana mahallakopi balavā hoti, attānaṃ paṭijaggituṃ sakkoti,	350	
PA_atk-vin02_a2:350_3	so pabbājetabbo. Andhoti jaccandho vuccati. Mūgoti yassa vacībhedo nappavattati;	350	
PA_atk-vin02_a2:350_4	yassāpi pavattati, saraṇagamanaṃ pana paripuṇṇaṃ bhāsituṃ na sakkoti, tādisaṃ mammanampi	350	
PA_atk-vin02_a2:350_5	pabbājetuṃ na vaṭṭati. Yo pana saraṇagamanamattaṃ paripuṇṇaṃ bhāsituṃ sakkoti, taṃ pabbājetuṃ vaṭṭati.	350	
PA_atk-vin02_a2:351_0	Badhiroti yo sabbena sabbaṃ na suṇāti. Yo pana mahāsaddaṃ suṇāti, taṃ pabbājetuṃ	351	
PA_atk-vin02_a2:351_1	vaṭṭati. Andhamūgādayo ubhayadosavasena vuttā. Yesañca pabbajjā paṭikkhittā, upasampadāpi	351	
PA_atk-vin02_a2:351_2	tesaṃ paṭikkhittāva. Sace pana te saṅgho upasampādeti, sabbepi hatthacchinnādayo	351	
PA_atk-vin02_a2:351_3	sūpasampannā, kārakasaṅgho pana ācariyupajjhāyā ca āpattito na muccanti. Vakkhati	351	
PA_atk-vin02_a2:351_4	ca – “atthi bhikkhave puggalo appatto osāraṇaṃ, tañce saṅgho osāreti, ekacco suosārito,	351	
PA_atk-vin02_a2:351_5	ekacco duosārito”ti tassattho āgataṭṭhāneyeva āvi bhavissatīti.	351	
PA_atk-vin02_a2:352	Hatthacchinnādivatthukathā niṭṭhitā.	35	
PA_atk-vin02_a2:353	Alajjīnissayavatthukathā	35	
PA_atk-vin02_a2:354_0	120. Alajjīnaṃ nissāya vasantīti upayogatthe sāmivacanaṃ; alajjipuggale nissāya vasantīti	354	
PA_atk-vin02_a2:354_1	attho. Yāva bhikkhusabhāgataṃ jānāmīti nissayadāyakassa bhikkhuno bhikkhūhi sabhāgataṃ	354	
PA_atk-vin02_a2:354_2	lajjibhāvaṃ yāva jānāmīti attho. Tasmā navaṃ ṭhānaṃ gatena “ehi bhikkhu, nissayaṃ	354	
PA_atk-vin02_a2:354_3	gaṇhāhī”ti vuccamānenāpi catūhapañcāhaṃ nissayadāyakassa lajjibhāvaṃ upaparikkhitvā nissayo gahetabbo.	354	
PA_atk-vin02_a2:355_0	Sace “thero lajjī”ti bhikkhūnaṃ santike sutvā āgatadivaseyeva gahetukāmo hoti, thero	355	
PA_atk-vin02_a2:355_1	pana “āgamehi tāva, vasanto jānissasī”ti katipāhaṃ ācāraṃ upaparikkhitvā nissayaṃ	355	
PA_atk-vin02_a2:355_2	deti, vaṭṭati. Pakatiyā nissayaggahaṇaṭṭhānaṃ gatena tadaheva gahetabbo, ekadivasampi	355	
PA_atk-vin02_a2:355_3	parihāro natthi. Sace paṭhamayāme ācariyassa okāso natthi, okāsaṃ alabhanto “paccūsasamaye	355	
PA_atk-vin02_a2:355_4	gahessāmī”ti sayati, aruṇaṃ uggatampi na jānāti, anāpatti. Sace pana “gaṇhissāmī”ti	355	
PA_atk-vin02_a2:355_5	ābhogaṃ akatvā sayati, aruṇuggamane dukkaṭaṃ. Agatapubbaṃ ṭhānaṃ gatena dve tīṇi	355	
PA_atk-vin02_a2:355_6	divasāni vasitvā gantukāmena anissitena vasitabbaṃ. “Sattāhaṃ vasissāmī”ti ālayaṃ	355	
PA_atk-vin02_a2:355_7	karontena pana nissayo gahetabbo. Sace thero “kiṃ sattāhaṃ vasantassa nissayenā”ti	355	
PA_atk-vin02_a2:355_8	vadati, paṭikkhittakālato paṭṭhāya laddhaparihāro hoti.	355	
PA_atk-vin02_a2:356	Alajjīnissayavatthukathā niṭṭhitā.	35	
PA_atk-vin02_a2:357	Gamikādinissayavatthukathā	35	
PA_atk-vin02_a2:358_0	121. Nissayakaraṇīyoti karaṇīyanissayo, karaṇīyo mayā nissayo; gahetabboti attho.	358	
PA_atk-vin02_a2:358_1	Nissayaṃ alabhamānenāti attanā saddhiṃ addhānamaggappaṭipannesu nissayadāyake asati	358	
PA_atk-vin02_a2:358_2	nissayaṃ na labhati nāma. Evaṃ alabhantena anissitena bahūnipi divasāni gantabbaṃ.	358	
PA_atk-vin02_a2:358_3	Sace pubbepi nissayaṃ gahetvā vutthapubbaṃ kañci āvāsaṃ pavisati, ekarattaṃ vasantenāpi	358	
PA_atk-vin02_a2:358_4	nissayo gahetabbo. Antarāmagge vissamanto vā satthaṃ pariyesanto vā katipāhaṃ vasati,	358	
PA_atk-vin02_a2:358_5	anāpatti. Antovasse pana nibaddhavāsaṃ vasitabbaṃ, nissayo ca gahetabbo. Nāvāya gacchantassa	358	
PA_atk-vin02_a2:358_6	pana vassāne āgatepi nissayaṃ alabhantassa anāpatti.	358	
PA_atk-vin02_a2:359	Yāciyamānenāti tena gilānena yāciyamānena anissitena vasitabbaṃ. Sace “yācāhi ma”nti vuccamānopi gilāno mānena na yācati, gantabbaṃ.	35	
PA_atk-vin02_a2:360_0	Phāsu hotīti samathavipassanānaṃ paṭilābhavasena phāsu hoti. Imañhi parihāraṃ neva	360	
PA_atk-vin02_a2:360_1	sotāpanno na sakadāgāmī anāgāmī arahanto labhanti; na thāmagatassa samādhino vā vipassanāya	360	
PA_atk-vin02_a2:360_2	vā lābhī, vissaṭṭhakammaṭṭhāne pana bālaputhujjane kathāva natthi. Yassa kho pana	360	
PA_atk-vin02_a2:360_3	samatho vā vipassanā vā taruṇo hoti, ayaṃ imaṃ parihāraṃ labhati, pavāraṇasaṅgahopi	360	
PA_atk-vin02_a2:360_4	etasseva anuññāto. Tasmā iminā puggalena ācariye pavāretvā gatepi “yadā patirūpo	360	
PA_atk-vin02_a2:360_5	nissayadāyako āgacchissati, tassa nissāya vasissāmī”ti ābhogaṃ katvā puna yāva āsāḷhīpuṇṇamā,	360	
PA_atk-vin02_a2:360_6	tāva anissitena vatthuṃ vaṭṭati. Sace pana āsāḷhīmāse ācariyo nāgacchati, yattha	360	
PA_atk-vin02_a2:360_7	nissayo labbhati, tattha gantabbaṃ.	360	
PA_atk-vin02_a2:361	122. Gottenapi anussāvetunti mahākassapassa upasampadāpekkhoti evaṃ gottaṃ vatvā anussāvetuṃ anujānāmīti attho.	36	
PA_atk-vin02_a2:362	123. Dve ekānussāvaneti dve ekato anussāvane; ekena ekassa aññena itarassāti evaṃ dvīhi vā ācariyehi ekena vā ekakkhaṇe kammavācaṃ anussāventehi upasampādetuṃ anujānāmīti attho.	36	
PA_atk-vin02_a2:363_0	Dve tayo ekānussāvane kātuṃ tañca kho ekena upajjhāyenāti dve vā tayo vā jane purimanayeneva	363	
PA_atk-vin02_a2:363_1	ekato anussāvane kātuṃ anujānāmi; tañca kho anussāvanakiriyaṃ ekena upajjhāyena anujānāmīti	363	
PA_atk-vin02_a2:363_2	attho. Tasmā ekena ācariyena dve vā tayo vā anussāvetabbā. Dvīhi vā tīhi vā ācariyehi	363	
PA_atk-vin02_a2:363_3	visuṃ visuṃ ekena ekassāti evaṃ ekappahāreneva dve tisso vā kammavācā kātabbā. Sace	363	
PA_atk-vin02_a2:363_4	pana nānācariyā nānupajjhāyā honti, tissatthero sumanattherassa saddhivihārikaṃ,	363	
PA_atk-vin02_a2:363_5	sumanatthero tissattherassa saddhivihārikaṃ anussāveti, aññamaññañca gaṇapūrakā honti,	363	
PA_atk-vin02_a2:363_6	vaṭṭati. Sace pana nānāupajjhāyā honti, eko ācariyo hoti, “natveva nānupajjhāyenā”ti	363	
PA_atk-vin02_a2:363_7	paṭikkhittattā na vaṭṭati. Idaṃ sandhāya hi esa paṭikkhepo.	363	
PA_atk-vin02_a2:364	Gamikādinissayavatthukathā niṭṭhitā.	36	
PA_atk-vin02_a2:365	Upasampadāvidhikathā	36	
PA_atk-vin02_a2:366_0	126. Paṭhamaṃ upajjhaṃ gāhāpetabboti ettha vajjāvajjaṃ upanijjhāyatīti upajjhā, taṃ	366	
PA_atk-vin02_a2:366_1	upajjhaṃ; “upajjhāyo me bhante hohī”ti evaṃ vadāpetvā gāhāpetabbo. Vitthāyantīti	366	
PA_atk-vin02_a2:366_2	vitthaddhagattā honti. Yaṃ jātanti yaṃ tava sarīre jātaṃ nibbattaṃ vijjamānaṃ, taṃ	366	
PA_atk-vin02_a2:366_3	saṅghamajjhe pucchante santaṃ atthīti vattabbantiādi. Ullumpatu manti uddharatu maṃ.	366	
PA_atk-vin02_a2:367	Upasampadāvidhikathā niṭṭhitā.	36	
PA_atk-vin02_a2:368	Cattāronissayādikathā	36	
PA_atk-vin02_a2:369_0	128. Tāvadevāti upasampannasamanantarameva. Chāyā metabbāti ekaporisā vā dviporisā	369	
PA_atk-vin02_a2:369_1	vāti chāyā metabbā. Utuppamāṇaṃ ācikkhitabbanti “vassāno hemanto gimho”ti evaṃ utuppamāṇaṃ	369	
PA_atk-vin02_a2:369_2	ācikkhitabbaṃ. Ettha ca utuyeva utuppamāṇaṃ. Sace vassānādayo aparipuṇṇā honti, yattakehi	369	
PA_atk-vin02_a2:369_3	divasehi yassa yo utu aparipuṇṇo, te divase sallakkhetvā so divasabhāgo ācikkhitabbo.	369	
PA_atk-vin02_a2:369_4	Atha vā “ayaṃ nāma utu, so ca kho paripuṇṇo vā aparipuṇṇo vā”ti evaṃ utuppamāṇaṃ	369	
PA_atk-vin02_a2:369_5	ācikkhitabbaṃ. “Pubbaṇho vā sāyanho vā”ti evaṃ divasabhāgo ācikkhitabbo. Saṅgītīti	369	
PA_atk-vin02_a2:369_6	idameva sabbaṃ ekato katvā “tvaṃ kiṃ labhasi, kā te chāyā, kiṃ utuppamāṇaṃ, ko divasabhāgo”ti	369	
PA_atk-vin02_a2:369_7	puṭṭho “idaṃ nāma labhāmi – vassaṃ vā hemantaṃ vā gimhaṃ vā, ayaṃ me chāyā, idaṃ	369	
PA_atk-vin02_a2:369_8	utuppamāṇaṃ, ayaṃ divasabhāgoti vadeyyāsī”ti evaṃ ācikkhitabbaṃ.	369	
PA_atk-vin02_a2:370_0	129. Ohāyāti chaḍḍetvā. Dutiyaṃ dātunti upasampadamāḷakato pariveṇaṃ gacchantassa	370	
PA_atk-vin02_a2:370_1	dutiyakaṃ dātuṃ anujānāmi, cattāri ca akaraṇīyāni ācikkhitunti attho. Paṇḍupalāsoti	370	
PA_atk-vin02_a2:370_2	paṇḍuvaṇṇo patto. Bandhanā pavuttoti vaṇṭato patito. Abhabbo haritatthāyāti puna	370	
PA_atk-vin02_a2:370_3	harito bhavituṃ abhabbo. Puthusilāti mahāsilā.	370	
PA_atk-vin02_a2:371_0	130. Alabbhamānāya sāmaggiyā anāpatti sambhoge saṃvāseti yāva tassa ukkhepanīyakammakaraṇatthāya	371	
PA_atk-vin02_a2:371_1	sāmaggī na labbhati, tāva tena saddhiṃ sambhoge ca uposathapavāraṇādikaraṇabhede	371	
PA_atk-vin02_a2:371_2	saṃvāse ca anāpattīti. Sesaṃ sabbattha mahāvibhaṅge vuttānusārena suviññeyyattā pākaṭamevāti.	371	
PA_atk-vin02_a2:372	Cattāronissayādikathā niṭṭhitā.	37	
PA_atk-vin02_a2:373	Samantapāsādikāya vinayasaṃvaṇṇanāya	37	
PA_atk-vin02_a2:374	Dvāsattatiadhikavatthusatapaṭimaṇḍitassa mahākhandhakassa	37	
PA_atk-vin02_a2:375	Atthavaṇṇanā niṭṭhitā.	37	
PA_atk-vin02_a2:376	Mahākhandhakavaṇṇanā niṭṭhitā.	37	
PA_atk-vin02_a2:377	2. Uposathakkhandhakaṃ	37	
PA_atk-vin02_a2:378	Sannipātānujānanādikathā	37	
PA_atk-vin02_a2:379_0	132. Uposathakkhandhake – aññatitthiyāti ettha titthaṃ vuccati laddhi; aññaṃ titthaṃ	379	
PA_atk-vin02_a2:379_1	aññatitthaṃ; aññatitthaṃ etesaṃ atthīti aññatitthiyā; ito aññaladdhikāti vuttaṃ hoti.	379	
PA_atk-vin02_a2:379_2	Dhammaṃ bhāsantīti yaṃ tesaṃ kattabbākattabbaṃ, taṃ kathenti. Te labhantīti te manussā	379	
PA_atk-vin02_a2:379_3	labhanti. Mūgasūkarāti thūlasarīrasūkarā.	379	
PA_atk-vin02_a2:380_0	135. Anajjhāpanno vā hoti āpajjitvā vā vuṭṭhitoti ettha yaṃ āpattiṃ bhikkhu anajjhāpanno	380	
PA_atk-vin02_a2:380_1	vā hoti, āpajjitvā vā vuṭṭhito, ayaṃ asantī nāma āpattīti evamattho veditabbo. Sampajānamusāvāde	380	
PA_atk-vin02_a2:380_2	kiṃ hotīti yvāyaṃ sampajānamusāvādo assa hotīti vutto, so āpattito kiṃ hoti, katarā	380	
PA_atk-vin02_a2:380_3	āpatti hotīti attho. Dukkaṭaṃ hotīti dukkaṭāpatti hoti; sā ca kho na musāvādalakkhaṇena;	380	
PA_atk-vin02_a2:380_4	bhagavato pana vacanena vacīdvāre akiriyasamuṭṭhānā āpatti hotīti veditabbā. Vakkhati hi –	380	
PA_atk-vin02_a2:381	“Anālapanto manujena kenaci,	38	
PA_atk-vin02_a2:382	Vācāgiraṃ no ca pare bhaṇeyya;	38	
PA_atk-vin02_a2:383	Āpajjeyya vācasikaṃ na kāyikaṃ,	38	
PA_atk-vin02_a2:384	Pañhā mesā kusalehi cintitā”ti. ;	38	
PA_atk-vin02_a2:385_0	Antarāyikoti antarāyakaro. Kissa phāsu hotīti kimatthāya phāsu hoti. Paṭhamassa jhānassa	385	
PA_atk-vin02_a2:385_1	adhigamāyāti paṭhamassa jhānassa adhigamanatthāya tassa bhikkhuno phāsu hoti sukhaṃ	385	
PA_atk-vin02_a2:385_2	hoti. Esa nayo sabbattha. Iti bhagavā uddesato ca niddesato ca paṭhamaṃ pātimokkhuddesaṃ dassesi.	385	
PA_atk-vin02_a2:386_0	136. Devasikanti divase divase. Cātuddase vā pannarase vāti ekassa utuno tatiye ca	386	
PA_atk-vin02_a2:386_1	sattame ca pakkhe dvikkhattuṃ cātuddase avasese chakkhattuṃ pannarase; ayaṃ tāva	386	
PA_atk-vin02_a2:386_2	eko attho. Ayaṃ pana pakaticārittavasena vutto “sakiṃ pakkhassa cātuddase vā pannarase	386	
PA_atk-vin02_a2:386_3	vā”ti vacanato pana tathārūpe paccaye sati yasmiṃ tasmiṃ cātuddase vā pannarase vā	386	
PA_atk-vin02_a2:386_4	uddisituṃ vaṭṭati, āvāsikānaṃ bhikkhūnaṃ cātuddaso hoti, āgantukānaṃ pannaraso. Sace	386	
PA_atk-vin02_a2:386_5	āvāsikā bahutarā honti, āgantukehi āvāsikānaṃ anuvattitabba”nti vacanatopi cetaṃ veditabbaṃ.	386	
PA_atk-vin02_a2:387	Sīmānujānanakathā	38	
PA_atk-vin02_a2:388_0	138. Paṭhamaṃ nimittā kittetabbāti vinayadharena pucchitabbaṃ “puratthimāya disāya	388	
PA_atk-vin02_a2:388_1	kiṃ nimitta”nti? Pabbato bhanteti. Puna vinayadharena “eso pabbato nimitta”nti evaṃ	388	
PA_atk-vin02_a2:388_2	nimittaṃ kittetabbaṃ. “Etaṃ pabbataṃ nimittaṃ karoma, karissāma, nimittaṃ kato, nimittaṃ	388	
PA_atk-vin02_a2:388_3	hotu, hoti bhavissatī”ti evaṃ pana kittetuṃ na vaṭṭati. Pāsāṇādīsupi eseva nayo.	388	
PA_atk-vin02_a2:388_4	Puratthimāya anudisāya, dakkhiṇāya disāya, dakkhiṇāya anudisāya, pacchimāya disāya,	388	
PA_atk-vin02_a2:388_5	pacchimāya anudisāya, uttarāya disāya, uttarāya anudisāya, kiṃ nimittaṃ? Udakaṃ bhante.	388	
PA_atk-vin02_a2:388_6	Etaṃ udakaṃ nimittanti ettha pana aṭṭhatvā puna puratthimāya disāya kiṃ nimittaṃ.	388	
PA_atk-vin02_a2:388_7	Pabbato bhante. Eso pabbato nimittanti evaṃ paṭhamaṃ kittitanimittaṃ kittetvāva ṭhapetabbaṃ.	388	
PA_atk-vin02_a2:388_8	Evañhi nimittena nimittaṃ ghaṭitaṃ hoti. Evaṃ nimittāni kittetvā athānantaraṃ vuttāya	388	
PA_atk-vin02_a2:388_9	kammavācāya sīmā sammannitabbā. Kammavācāpariyosāne nimittānaṃ anto sīmā hoti, nimittāni	388	
PA_atk-vin02_a2:388_10	sīmato bahi honti. Tattha nimittāni sakiṃ kittitānipi kittitāneva honti. Andhakaṭṭhakathāyaṃ	3881	
PA_atk-vin02_a2:388_11	pana tikkhattuṃ sīmamaṇḍalaṃ sambandhantena nimittaṃ kittetabbanti vuttaṃ. “Pabbato	3881	
PA_atk-vin02_a2:388_12	bhanteti…pe… udakaṃ bhante”ti evaṃ pana upasampanno vā ācikkhatu anupasampanno vā vaṭṭatiyeva.	3881	
PA_atk-vin02_a2:389_0	Idāni pabbatanimittādīsu evaṃ vinicchayo veditabbo – tividho pabbato, suddhapaṃsupabbato,	389	
PA_atk-vin02_a2:389_1	suddhapāsāṇapabbato, ubhayamissakoti. So tividhopi vaṭṭati. Vālikarāsi pana na vaṭṭati.	389	
PA_atk-vin02_a2:389_2	Itaropi hatthippamāṇato omakataro na vaṭṭati. Hatthippamāṇato pana paṭṭhāya sineruppamāṇopi	389	
PA_atk-vin02_a2:389_3	vaṭṭati. Sace catūsu disāsu cattāro tīsu vā tayo pabbatā honti, catūhi vā tīhi vā	389	
PA_atk-vin02_a2:389_4	pabbatanimittehi eva sammannituṃ vaṭṭati. Dvīhi pana nimittehi ekena vā sammannituṃ	389	
PA_atk-vin02_a2:389_5	na vaṭṭati. Ito paresu pāsāṇanimittādīsupi eseva nayo. Tasmā pabbatanimittaṃ karontena	389	
PA_atk-vin02_a2:389_6	pucchitabbaṃ “ekābaddho na ekābaddho”ti. Sace ekābaddho hoti, na kātabbo. Tañhi catūsu	389	
PA_atk-vin02_a2:389_7	vā aṭṭhasu vā disāsu kittentenāpi ekameva nimittaṃ kittitaṃ hoti, tasmā yo evaṃ cakkasaṇṭhānena	389	
PA_atk-vin02_a2:389_8	vihāraṃ parikkhipitvā ṭhito pabbato, taṃ ekadisāya kittetvā aññāsu disāsu taṃ bahiddhā	389	
PA_atk-vin02_a2:389_9	katvā anto aññāni nimittāni kittetabbāni.	389	
PA_atk-vin02_a2:390_0	Sace pabbatassa tatiyabhāgaṃ vā upaḍḍhaṃ vā antosīmāya kattukāmā honti, pabbataṃ	390	
PA_atk-vin02_a2:390_1	akittetvā yattakaṃ padesaṃ anto kattukāmā, tassa parato tasmiṃyeva pabbate jātarukkhavammikādīsu	390	
PA_atk-vin02_a2:390_2	aññataraṃ nimittaṃ kittetabbaṃ. Sace ekayojanadviyojanappamāṇaṃ sabbaṃ pabbataṃ anto	390	
PA_atk-vin02_a2:390_3	kattukāmā honti, pabbatassa parato bhūmiyaṃ jātarukkhavammikādīni nimittāni kittetabbāni.	390	
PA_atk-vin02_a2:391_0	Pāsāṇanimitte – ayaguḷopi pāsāṇasaṅkhyameva gacchati, tasmā yo koci pāsāṇo vaṭṭati.	391	
PA_atk-vin02_a2:391_1	Pamāṇato pana hatthippamāṇo pabbatasaṅkhyaṃ gato, tasmā so na vaṭṭati. Mahāgoṇamahāmahiṃsappamāṇo	391	
PA_atk-vin02_a2:391_2	pana vaṭṭati. Heṭṭhimaparicchedena dvattiṃsapalaguḷapiṇḍaparimāṇo vaṭṭati. Tato khuddakataro	391	
PA_atk-vin02_a2:391_3	iṭṭhakā vā mahantīpi na vaṭṭati. Animittupagapāsāṇarāsipi na vaṭṭati, pageva paṃsuvālikarāsi.	391	
PA_atk-vin02_a2:391_4	Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā	391	
PA_atk-vin02_a2:391_5	hoti, sopi pamāṇupago ce vaṭṭati. Piṭṭhipāsāṇo atimahantopi pāsāṇasaṅkhyameva gacchati,	391	
PA_atk-vin02_a2:391_6	tasmā sace mahato piṭṭhipāsāṇassa ekappadesaṃ antosīmāya kattukāmā honti, taṃ akittetvā	391	
PA_atk-vin02_a2:391_7	tassupari añño pāsāṇo kittetabbo. Sace piṭṭhipāsāṇupari vihāraṃ karonti, vihāramajjhena	391	
PA_atk-vin02_a2:391_8	vā piṭṭhipāsāṇo vinivijjhitvā gacchati, evarūpo piṭṭhipāsāṇo na vaṭṭati. Sace hi	391	
PA_atk-vin02_a2:391_9	taṃ kittenti, nimittassa upari vihāro hoti, nimittañca nāma bahisīmāya hoti, vihāropi	391	
PA_atk-vin02_a2:391_10	bahisīmāyaṃ āpajjati. Vihāraṃ parikkhipitvā ṭhitapiṭṭhipāsāṇo ekattha kittetvā aññattha na kittetabbo.	3911	
PA_atk-vin02_a2:392_0	Vananimitte – tiṇavanaṃ vā tacasāratālanāḷikerādirukkhavanaṃ vā na vaṭṭati. Antosārānaṃ	392	
PA_atk-vin02_a2:392_1	pana sākasālādīnaṃ antosāramissakānaṃ vā rukkhānaṃ vanaṃ vaṭṭati, tañca kho heṭṭhimaparicchedena	392	
PA_atk-vin02_a2:392_2	catupañcarukkhamattampi tato oraṃ na vaṭṭati, paraṃ yojanasatikampi vaṭṭati. Sace	392	
PA_atk-vin02_a2:392_3	pana vanamajjhe vihāraṃ karonti, vanaṃ na kittetabbaṃ. Ekadesaṃ antosīmāya kattukāmehipi	392	
PA_atk-vin02_a2:392_4	vanaṃ akittetvā tattha rukkhapāsāṇādayo kittetabbā. Vihāraṃ parikkhipitvā ṭhitavanaṃ	392	
PA_atk-vin02_a2:392_5	ekattha kittetvā aññattha na kittetabbaṃ.	392	
PA_atk-vin02_a2:393_0	Rukkhanimitte – tacasāro tālanāḷikerādirukkho na vaṭṭati, antosāro jīvamānako antamaso	393	
PA_atk-vin02_a2:393_1	ubbedhato aṭṭhaṅgulo pariṇāhato sūcidaṇḍakappamāṇopi vaṭṭati, tato oraṃ na vaṭṭati,	393	
PA_atk-vin02_a2:393_2	paraṃ dvādasayojano suppatiṭṭhitanigrodhopi vaṭṭati. Vaṃsanaḷakasarāvādīsu bījaṃ	393	
PA_atk-vin02_a2:393_3	ropetvā vaḍḍhāpito pamāṇupagopi na vaṭṭati. Tato apanetvā pana taṅkhaṇampi bhūmiyaṃ	393	
PA_atk-vin02_a2:393_4	ropetvā koṭṭhakaṃ katvā udakaṃ āsiñcitvā kittetuṃ vaṭṭati. Navamūlasākhāniggamanaṃ	393	
PA_atk-vin02_a2:393_5	akāraṇaṃ. Khandhaṃ chinditvā ropite pana etaṃ yujjati. Kittentena ca “rukkho”tipi	393	
PA_atk-vin02_a2:393_6	vattuṃ vaṭṭati, “sākarukkhotipi sālarukkho”tipi. Ekābaddhaṃ pana suppatiṭṭhitanigrodhasadisaṃ	393	
PA_atk-vin02_a2:393_7	ekattha kittetvā aññattha kittetuṃ na vaṭṭati.	393	
PA_atk-vin02_a2:394_0	Magganimitte – araññakhettanadītaḷākamaggādayo na vaṭṭanti, jaṅghamaggo vā sakaṭamaggo	394	
PA_atk-vin02_a2:394_1	vā vaṭṭati, yo nibbijjhitvā dve tīṇi gāmantarāni gacchati. Yo pana jaṅghamaggo sakaṭamaggato	394	
PA_atk-vin02_a2:394_2	okkamitvā puna sakaṭamaggameva otarati, ye vā jaṅghamaggasakaṭamaggā avaḷañjā, te	394	
PA_atk-vin02_a2:394_3	na vaṭṭanti. Jaṅghasatthasakaṭasatthehi vaḷañjiyamānāyeva vaṭṭanti. Sace dve maggā	394	
PA_atk-vin02_a2:394_4	nikkhamitvā pacchā sakaṭadhuramiva ekībhavanti, dvidhā bhinnaṭṭhāne vā sambandhaṭṭhāne	394	
PA_atk-vin02_a2:394_5	vā sakiṃ kittetvā puna na kittetabbā, ekābaddhanimittañhetaṃ hoti.	394	
PA_atk-vin02_a2:395_0	Sace vihāraṃ parikkhipitvā cattāro maggā catūsu disāsu gacchanti, majjhe ekaṃ kittetvā	395	
PA_atk-vin02_a2:395_1	aparaṃ kittetuṃ na vaṭṭati. Ekābaddhanimittañhetaṃ hoti. Koṇaṃ nibbijjhitvā gatamaggaṃ	395	
PA_atk-vin02_a2:395_2	pana parabhāge kittetuṃ vaṭṭati. Vihāramajjhena nibbijjhitvā gatamaggo pana na kittetabbo.	395	
PA_atk-vin02_a2:395_3	Kittite nimittassa upari vihāro hoti. Sace sakaṭamaggassa antimacakkamaggaṃ nimittaṃ	395	
PA_atk-vin02_a2:395_4	karonti, maggo bahisīmāya hoti. Sace bāhiracakkamaggaṃ nimittaṃ karonti, bāhiracakkamaggova	395	
PA_atk-vin02_a2:395_5	bahisīmāya hoti, sesaṃ antosīmaṃ bhajati. Maggaṃ kittentena “maggo pantho patho pajjo”ti	395	
PA_atk-vin02_a2:395_6	dasasu yena kenaci nāmena kittetuṃ vaṭṭati. Parikhāsaṇṭhānena vihāraṃ parikkhipitvā	395	
PA_atk-vin02_a2:395_7	gatamaggo ekattha kittetvā aññattha kittetuṃ na vaṭṭati.	395	
PA_atk-vin02_a2:396_0	Vammikanimitte – heṭṭhimaparicchedena taṃ divasaṃ jāto aṭṭhaṅgulubbedho govisāṇappamāṇopi	396	
PA_atk-vin02_a2:396_1	vammiko vaṭṭati, tato oraṃ na vaṭṭati, paraṃ himavantapabbatasadisopi vaṭṭati. Vihāraṃ	396	
PA_atk-vin02_a2:396_2	parikkhipitvā ṭhitaṃ pana ekābaddhaṃ ekattha kittetvā aññattha kittetuṃ na vaṭṭati.	396	
PA_atk-vin02_a2:397_0	Nadīnimitte – yassā dhammikānaṃ rājūnaṃ kāle anvaddhamāsaṃ anudasāhaṃ anupañcāhanti	397	
PA_atk-vin02_a2:397_1	evaṃ anatikkamitvā deve vassante valāhakesu vigatamattesu sotaṃ pacchijjati, ayaṃ	397	
PA_atk-vin02_a2:397_2	nadīsaṅkhyaṃ na gacchati. Yassā pana īdise suvuṭṭhikāle vassānassa cātumāse sotaṃ	397	
PA_atk-vin02_a2:397_3	na pacchijjati, timaṇḍalaṃ paṭicchādetvā yattha katthaci uttarantiyā bhikkhuniyā	397	
PA_atk-vin02_a2:397_4	antaravāsako temiyati, ayaṃ nadīsaṅkhyaṃ gacchati, sīmaṃ bandhantānaṃ nimittaṃ hoti.	397	
PA_atk-vin02_a2:397_5	Bhikkhuniyā nadīpāragamanepi uposathādisaṅghakammakaraṇepi nadīpārasīmasammannanepi ayameva nadī.	397	
PA_atk-vin02_a2:398_0	Yā pana maggo viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā	398	
PA_atk-vin02_a2:398_1	gatā, taṃ ekattha kittetvā aññattha kittetuṃ na vaṭṭati. Vihārassa catūsu disāsu	398	
PA_atk-vin02_a2:398_2	aññamaññaṃ vinibbijjhitvā gate nadicatukkepi eseva nayo. Asammissanadiyo pana catassopi	398	
PA_atk-vin02_a2:398_3	kittetuṃ vaṭṭati. Sace vatiṃ karonto viya rukkhapāde nikhaṇitvā vallipalālādīhi nadisotaṃ	398	
PA_atk-vin02_a2:398_4	rumbhanti, udakañca ajjhottharitvā āvaraṇaṃ pavattatiyeva, nimittaṃ kātuṃ vaṭṭati.	398	
PA_atk-vin02_a2:398_5	Yathā pana udakaṃ nappavattati, evaṃ setumhi kate appavattamānā nadī nimittaṃ kātuṃ	398	
PA_atk-vin02_a2:398_6	na vaṭṭati. Pavattanaṭṭhāne nadinimittaṃ, appavattanaṭṭhāne udakanimittaṃ kātuṃ vaṭṭati.	398	
PA_atk-vin02_a2:399_0	Yā pana dubbuṭṭhikāle vā gimhe vā nirudakabhāvena nappavattati, sā vaṭṭati. Mahānadito	399	
PA_atk-vin02_a2:399_1	udakamātikaṃ nīharanti, sā kunnadisadisā hutvā tīṇi sassāni sampādentī niccaṃ pavattati,	399	
PA_atk-vin02_a2:399_2	kiñcāpi pavattati, nimittaṃ kātuṃ na vaṭṭati. Yā pana mūle mahānadito niggatāpi kālantarena	399	
PA_atk-vin02_a2:399_3	teneva niggatamaggena nadiṃ bhinditvā sayañca gacchati, gacchantī parato susumārādisamākiṇṇā	399	
PA_atk-vin02_a2:399_4	nāvādīhi sañcaritabbā nadī hoti, taṃ nimittaṃ kātuṃ vaṭṭati.	399	
PA_atk-vin02_a2:400_0	Udakanimitte – nirudake ṭhāne nāvāya vā cāṭiādīsu vā udakaṃ pūretvā udakanimittaṃ	400	
PA_atk-vin02_a2:400_1	kittetuṃ na vaṭṭati, bhūmigatameva vaṭṭati. Tañca kho appavattanaudakaṃ āvāṭapokkharaṇitaḷākajātassaraloṇisamuddādīsu	400	
PA_atk-vin02_a2:400_2	ṭhitaṃ, aṭṭhitaṃ pana oghanadiudakavāhakamātikādīsu udakaṃ na vaṭṭati. Andhakaṭṭhakathāyaṃ	400	
PA_atk-vin02_a2:400_3	pana “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ, taṃ	400	
PA_atk-vin02_a2:400_4	duvuttaṃ attanomatimattameva. Ṭhitaṃ pana antamaso sūkarakhatāyapi gāmadārakānaṃ	400	
PA_atk-vin02_a2:400_5	kīḷanavāpiyampi taṅkhaṇaññeva pathaviyaṃ āvāṭakaṃ katvā kuṭehi āharitvā pūritaudakampi	400	
PA_atk-vin02_a2:400_6	sace yāva kammavācāpariyosānā tiṭṭhati, appaṃ vā hotu bahu vā, vaṭṭati. Tasmiṃ pana	400	
PA_atk-vin02_a2:400_7	ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho	400	
PA_atk-vin02_a2:400_8	vā kātabbo. Taṃ kātuñca kāretuñca bhikkhussa vaṭṭati. Lābhasīmāyaṃ pana na vaṭṭati.	400	
PA_atk-vin02_a2:400_9	Samānasaṃvāsakasīmā kassaci pīḷanaṃ na karoti, kevalaṃ bhikkhūnaṃ vinayakammameva	400	
PA_atk-vin02_a2:400_10	sādheti, tasmā ettha vaṭṭati.	4001	
PA_atk-vin02_a2:401_0	Imehi ca aṭṭhahi nimittehi asammissehipi aññamaññaṃ sammissehipi sīmaṃ sammannituṃ	401	
PA_atk-vin02_a2:401_1	vaṭṭatiyeva. Sā evaṃ sammannitvā bajjhamānā ekena dvīhi vā nimittehi abaddhā hoti,	401	
PA_atk-vin02_a2:401_2	tīṇi pana ādiṃ katvā vuttappakārānaṃ nimittānaṃ satenāpi baddhā hoti. Sā tīhi siṅghāṭakasaṇṭhānā	401	
PA_atk-vin02_a2:401_3	hoti, catūhi caturassā vā siṅghāṭakaaḍḍhacandamudiṅgādisaṇṭhānā vā, tato adhikehi	401	
PA_atk-vin02_a2:401_4	nānāsaṇṭhānā. Taṃ bandhitukāmehi sāmantavihāresu bhikkhū tassa tassa vihārassa sīmāparicchedaṃ	401	
PA_atk-vin02_a2:401_5	pucchitvā, baddhasīmavihārānaṃ sīmāya sīmantarikaṃ, abaddhasīmavihārānaṃ sīmāya upacāraṃ	401	
PA_atk-vin02_a2:401_6	ṭhapetvā disācārikabhikkhūnaṃ nissañcārasamaye sace ekasmiṃ gāmakhette sīmaṃ bandhitukāmā,	401	
PA_atk-vin02_a2:401_7	ye tattha baddhasīmavihārā, tesu bhikkhūnaṃ “mayaṃ ajja sīmaṃ bandhissāma, tumhe	401	
PA_atk-vin02_a2:401_8	sakasīmāparicchedato mā nikkhamitthā”ti pesetabbaṃ. Ye abaddhasīmavihārā, tesu bhikkhū	401	
PA_atk-vin02_a2:401_9	ekajjhaṃ sannipātetabbā, chandārahānaṃ chando āharāpetabbo. Sace aññānipi gāmakkhettāni	401	
PA_atk-vin02_a2:401_10	antokātukāmā, tesu gāmesu ye bhikkhū vasanti, tehipi āgantabbaṃ. Anāgacchantānaṃ	4011	
PA_atk-vin02_a2:401_11	chando āharitabboti mahāsumatthero āha. Mahāpadumatthero pana “nānāgāmakhettāni nāma	4011	
PA_atk-vin02_a2:401_12	pāṭekkaṃ baddhasīmāsadisāni, na tato chandapārisuddhi āgacchati. Antonimittagatehi	4011	
PA_atk-vin02_a2:401_13	pana bhikkhūhi āgantabba”nti vatvā puna āha – “samānasaṃvāsakasīmāsammannanakāle	4011	
PA_atk-vin02_a2:401_14	āgamanampi anāgamanampi vaṭṭati. Avippavāsasīmāsammannanakāle pana antonimittagatehi	4011	
PA_atk-vin02_a2:401_15	āgantabbaṃ, anāgacchantānaṃ chando āharitabbo”ti.	4011	
PA_atk-vin02_a2:402_0	Evaṃ sannipatitesu pana bhikkhūsu chandārahānaṃ chande āhaṭe tesu tesu maggesu nadītitthagāmadvārādīsu	402	
PA_atk-vin02_a2:402_1	ca āgantukabhikkhūnaṃ sīghaṃ sīghaṃ hatthapāsānayanatthañca bahisīmākaraṇatthañca	402	
PA_atk-vin02_a2:402_2	ārāmike ceva samaṇuddese ca ṭhapetvā bherisaññaṃ vā saṅkhasaññaṃ vā katvā nimittakittanānantaraṃ	402	
PA_atk-vin02_a2:402_3	vuttāya “suṇātu me bhante saṅgho”tiādikāya kammavācāya sīmā bandhitabbā. Kammavācāpariyosāneyeva	402	
PA_atk-vin02_a2:402_4	nimittāni bahi katvā heṭṭhā pathavisandhārakaṃ udakaṃ pariyantaṃ katvā sīmā gatā hoti.	402	
PA_atk-vin02_a2:403_0	Imaṃ pana samānasaṃvāsakasīmaṃ sammannantehi pabbajjupasampadādīnaṃ saṅghakammānaṃ	403	
PA_atk-vin02_a2:403_1	sukhakaraṇatthaṃ paṭhamaṃ khaṇḍasīmā bandhitabbā. Taṃ pana bandhantehi vattaṃ jānitabbaṃ.	403	
PA_atk-vin02_a2:403_2	Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,	403	
PA_atk-vin02_a2:403_3	vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.	403	
PA_atk-vin02_a2:403_4	Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā	403	
PA_atk-vin02_a2:403_5	patiṭṭhitesu vatthūsu vihārapaccante vivittokāse hoti, evaṃ bandhitabbā. Sā heṭṭhimaparicchedena	403	
PA_atk-vin02_a2:403_6	sace ekavīsati bhikkhū gaṇhāti, vaṭṭati. Tato oraṃ na vaṭṭati, paraṃ bhikkhusahassaṃ	403	
PA_atk-vin02_a2:403_7	gaṇhantīpi vaṭṭati. Taṃ bandhantehi sīmāmāḷakassa samantā nimittupagā pāsāṇā ṭhapetabbā,	403	
PA_atk-vin02_a2:403_8	na khaṇḍasīmāya ṭhitehi mahāsīmā bandhitabbā, na mahāsīmāya ṭhitehi khaṇḍasīmā, khaṇḍasīmāyameva	403	
PA_atk-vin02_a2:403_9	pana ṭhatvā khaṇḍasīmā bandhitabbā, mahāsīmāyameva ṭhatvā mahāsīmā.	403	
PA_atk-vin02_a2:404_0	Tatrāyaṃ bandhanavidhi – samantā “eso pāsāṇo nimitta”nti evaṃ nimittāni kittetvā	404	
PA_atk-vin02_a2:404_1	kammavācāya sīmā sammannitabbā. Atha tassā eva daḷhīkammatthaṃ avippavāsakammavācā	404	
PA_atk-vin02_a2:404_2	kātabbā. Evañhi sīmaṃ samūhanissāmāti āgatā samūhanituṃ na sakkhissanti. Sīmaṃ sammannitvā	404	
PA_atk-vin02_a2:404_3	bahisīmantarikapāsāṇā ṭhapetabbā. Sīmantarikā pacchimakoṭiyā ekaratanappamāṇā vaṭṭati.	404	
PA_atk-vin02_a2:404_4	Vidatthippamāṇāpi vaṭṭatīti kurundiyaṃ, caturaṅgulappamāṇāpi vaṭṭatīti mahāpaccariyaṃ	404	
PA_atk-vin02_a2:404_5	vuttaṃ. Sace pana vihāro mahā hoti, dvepi tissopi tatuttaripi khaṇḍasīmāyo bandhitabbā.	404	
PA_atk-vin02_a2:405_0	Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāya	405	
PA_atk-vin02_a2:405_1	ṭhatvā samantā anupariyāyantehi sīmantarikapāsāṇā kittetabbā. Tato avasesanimittāni	405	
PA_atk-vin02_a2:405_2	kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassā	405	
PA_atk-vin02_a2:405_3	daḷhīkammatthaṃ avippavāsakammavācāpi kātabbā. Evañhi “sīmaṃ samūhanissāmā”ti āgatā	405	
PA_atk-vin02_a2:405_4	samūhanituṃ na sakkhissanti. Sace pana khaṇḍasīmāya nimittāni kittetvā tato sīmantarikāya	405	
PA_atk-vin02_a2:405_5	nimittāni kittetvā mahāsīmāya nimittāni kittenti, evaṃ tīsu ṭhānesu nimittāni kittetvā	405	
PA_atk-vin02_a2:405_6	yaṃ sīmaṃ icchanti, taṃ paṭhamaṃ bandhituṃ vaṭṭati. Evaṃ santepi yathāvuttenayena	405	
PA_atk-vin02_a2:405_7	khaṇḍasīmatova paṭṭhāya bandhitabbā. Evaṃ baddhāsu pana sīmāsu khaṇḍasīmāya ṭhitā	405	
PA_atk-vin02_a2:405_8	bhikkhū mahāsīmāya kammaṃ karontānaṃ na kopenti, mahāsīmāya vā ṭhitā khaṇḍasīmāya	405	
PA_atk-vin02_a2:405_9	kammaṃ karontānaṃ sīmantarikāya pana ṭhitā ubhinnampi na kopenti. Gāmakhette ṭhatvā	405	
PA_atk-vin02_a2:405_10	kammaṃ karontānaṃ pana sīmantarikāya ṭhitā kopenti. Sīmantarikā hi gāmakhettaṃ bhajati.	4051	
PA_atk-vin02_a2:406_0	Sīmā ca nāmesā na kevalaṃ pathavitaleyeva baddhā baddhā nāma hoti. Atha kho piṭṭhipāsāṇepi	406	
PA_atk-vin02_a2:406_1	kuṭigehepi leṇepi pāsādepi pabbatamatthakepi baddhā baddhāyeva hoti. Tattha piṭṭhipāsāṇe	406	
PA_atk-vin02_a2:406_2	bandhantehi pāsāṇapiṭṭhiyaṃ rājiṃ vā koṭṭetvā udukkhalaṃ vā khaṇitvā nimittaṃ na	406	
PA_atk-vin02_a2:406_3	kātabbaṃ, nimittupagapāsāṇe ṭhapetvā nimittāni kittetabbāni. Kammavācāpariyosāne	406	
PA_atk-vin02_a2:406_4	sīmā pathavisandhārakaṃ udakaṃ pariyantaṃ katvā otarati. Nimittapāsāṇā yathāṭhāne	406	
PA_atk-vin02_a2:406_5	na tiṭṭhanti, tasmā samantato rāji vā uṭṭhāpetabbā, catūsu vā koṇesu pāsāṇā vijjhitabbā,	406	
PA_atk-vin02_a2:406_6	“ayaṃ sīmāparicchedo”ti vatvā akkharāni vā chinditabbāni. Keci usūyakā sīmaṃ jhāpessāmāti	406	
PA_atk-vin02_a2:406_7	aggiṃ denti, pāsāṇāva jhāyanti, na sīmā.	406	
PA_atk-vin02_a2:407_0	Kuṭigehepi bandhantehi bhittiṃ akittetvā ekavīsatiyā bhikkhūnaṃ okāsaṭṭhānaṃ anto	407	
PA_atk-vin02_a2:407_1	karitvā pāsāṇanimittāni ṭhapetvā sīmā sammannitabbā, antokuṭṭameva sīmā hoti. Sace	407	
PA_atk-vin02_a2:407_2	antokuṭṭe ekavīsatiyā bhikkhūnaṃ okāso natthi, pamukhe nimittapāsāṇe ṭhapetvā sammannitabbā.	407	
PA_atk-vin02_a2:407_3	Sace evampi nappahoti, bahinibbodakapatanaṭṭhānepi nimittāni ṭhapetvā sammannitabbā.	407	
PA_atk-vin02_a2:407_4	Evaṃ sammatāya pana sabbaṃ kuṭigehaṃ sīmaṭṭhameva hoti.	407	
PA_atk-vin02_a2:408_0	Catubhittiyaleṇepi bandhantehi kuṭṭaṃ akittetvā pāsāṇāva kittetabbā. Sace anto okāso	408	
PA_atk-vin02_a2:408_1	natthi, pamukhepi nimittāni ṭhapetabbāni. Sace nappahoti, bahi nibbodakapatanaṭṭhānepi	408	
PA_atk-vin02_a2:408_2	nimittapāsāṇe ṭhapetvā nimittāni kittetvā sīmā sammannitabbā. Evaṃ leṇassa anto ca bahi ca sīmā hoti.	408	
PA_atk-vin02_a2:409_0	Uparipāsādepi bhittiṃ akittetvā anto pāsāṇe ṭhapetvā sīmā sammannitabbā. Sace nappahoti,	409	
PA_atk-vin02_a2:409_1	pamukhepi pāsāṇe ṭhapetvā sammannitabbā. Evaṃ sammatā uparipāsādeyeva hoti, heṭṭhā	409	
PA_atk-vin02_a2:409_2	na otarati. Sace pana bahūsu thambhesu tulānaṃ upari katapāsādassa heṭṭhimatale kuṭṭo	409	
PA_atk-vin02_a2:409_3	yathā nimittānaṃ anto hoti, evaṃ uṭṭhahitvā tulārukkhehi ekasambaddho ṭhito, heṭṭhāpi	409	
PA_atk-vin02_a2:409_4	otarati. Ekathambhapāsādassa pana uparimatale baddhā sīmā sace thambhamatthake ekavīsatiyā	409	
PA_atk-vin02_a2:409_5	bhikkhūnaṃ okāso hoti, heṭṭhā otarati. Sace pāsādabhittito niggatesu niyyūhakādīsu	409	
PA_atk-vin02_a2:409_6	pāsāṇe ṭhapetvā sīmaṃ bandhanti, pāsādabhitti antosīmāyaṃ hoti. Heṭṭhā panassā otaraṇānotaraṇaṃ	409	
PA_atk-vin02_a2:409_7	vuttanayeneva veditabbaṃ. Heṭṭhāpāsāde kittentehipi bhitti ca rukkhatthambhā ca na	409	
PA_atk-vin02_a2:409_8	kittetabbā. Bhittilagge pana pāsāṇatthambhe kittetuṃ vaṭṭati. Evaṃ kittitā sīmā heṭṭhā	409	
PA_atk-vin02_a2:409_9	pāsādassa pariyantathambhānaṃ antoyeva hoti. Sace pana heṭṭhāpāsādassa kuḍḍo uparimatalena	409	
PA_atk-vin02_a2:409_10	sambaddho hoti, uparipāsādampi abhiruhati. Sace pāsādassa bahi nibbodakapatanaṭṭhāne	4091	
PA_atk-vin02_a2:409_11	nimittāni karonti, sabbo pāsādo sīmaṭṭho hoti.	4091	
PA_atk-vin02_a2:410_0	Pabbatamatthake talaṃ hoti ekavīsatiyā bhikkhūnaṃ okāsārahaṃ, tattha piṭṭhipāsāṇe	410	
PA_atk-vin02_a2:410_1	viya sīmaṃ bandhanti. Heṭṭhāpabbatepi teneva paricchedena sīmā otarati. Tālamūlakapabbatepi	410	
PA_atk-vin02_a2:410_2	upari sīmā baddhā heṭṭhā otarateva. Yo pana vitānasaṇṭhāno hoti, upari ekavīsatiyā	410	
PA_atk-vin02_a2:410_3	bhikkhūnaṃ okāso atthi, heṭṭhā natthi, tassa upari baddhā sīmā heṭṭhā na otarati.	410	
PA_atk-vin02_a2:410_4	Evaṃ mudiṅgasaṇṭhāno vā hotu paṇavasaṇṭhāno vā, yassa heṭṭhā vā majjhe vā sīmappamāṇaṃ	410	
PA_atk-vin02_a2:410_5	natthi, tassupari baddhā sīmā heṭṭhā neva otarati. Yassa pana dve kūṭāni āsanne ṭhitāni,	410	
PA_atk-vin02_a2:410_6	ekassapi upari sīmappamāṇaṃ nappahoti, tassa kūṭantaraṃ cinitvā vā pūretvā vā ekābaddhaṃ	410	
PA_atk-vin02_a2:410_7	katvā upari sīmā sammannitabbā.	410	
PA_atk-vin02_a2:411_0	Eko sappaphaṇasadiso pabbato, tassupari sīmappamāṇassa atthitāya sīmaṃ bandhanti,	411	
PA_atk-vin02_a2:411_1	tassa ce heṭṭhā ākāsapabbhāraṃ hoti, sīmā na otarati. Sace panassa vemajjhe sīmappamāṇo	411	
PA_atk-vin02_a2:411_2	susirapāsāṇo hoti, otarati. So ca pāsāṇo sīmaṭṭhoyeva hoti. Athāpissa heṭṭhā leṇassa	411	
PA_atk-vin02_a2:411_3	kuṭṭo aggakoṭiṃ āhacca tiṭṭhati, otarati, heṭṭhā ca upari ca sīmāyeva hoti. Sace	411	
PA_atk-vin02_a2:411_4	pana heṭṭhā uparimassa sīmāparicchedassa pārato anto-leṇaṃ hoti, bahi sīmā na otarati.	411	
PA_atk-vin02_a2:411_5	Athāpi uparimassa sīmāparicchedassa orato bahileṇaṃ hoti, anto sīmā na otarati. Athāpi	411	
PA_atk-vin02_a2:411_6	upari sīmāya paricchedo khuddako, heṭṭhā leṇaṃ mahantaṃ sīmāparicchedamatikkamitvā	411	
PA_atk-vin02_a2:411_7	ṭhitaṃ, sīmā upariyeva hoti, heṭṭhā na otarati. Yadi pana leṇaṃ khuddakaṃ sabbapacchimasīmāparimāṇaṃ,	411	
PA_atk-vin02_a2:411_8	upari sīmā mahatī taṃ ajjhottharitvā ṭhitā, sīmā otarati. Atha leṇaṃ atikhuddakaṃ	411	
PA_atk-vin02_a2:411_9	sīmappamāṇaṃ na hoti, sīmā upariyeva hoti, heṭṭhā na otarati. Sace tato upaḍḍhaṃ	411	
PA_atk-vin02_a2:411_10	bhijjitvā patati, sīmappamāṇaṃ cepi hoti, bahi patitaṃ asīmā. Apatitaṃ pana yadi	4111	
PA_atk-vin02_a2:411_11	sīmappamāṇaṃ, sīmā hotiyeva.	4111	
PA_atk-vin02_a2:412_0	Khaṇḍasīmā nīcavatthukā hoti, taṃ pūretvā uccavatthukaṃ karonti, sīmāyeva. Sīmāya	412	
PA_atk-vin02_a2:412_1	gehaṃ karonti, sīmaṭṭhakameva hoti. Sīmāya pokkharaṇiṃ khaṇanti, sīmāyeva. Ogho sīmāmaṇḍalaṃ	412	
PA_atk-vin02_a2:412_2	ottharitvā gacchati, sīmāmāḷake aṭṭaṃ bandhitvā kammaṃ kātuṃ vaṭṭati. Sīmāya heṭṭhā	412	
PA_atk-vin02_a2:412_3	umaṅganadī hoti, iddhimā bhikkhu tattha nisīdati, sace sā nadī paṭhamaṃ gatā, sīmā	412	
PA_atk-vin02_a2:412_4	pacchā baddhā, kammaṃ na kopeti. Atha paṭhamaṃ sīmā baddhā, pacchā nadī gatā, kammaṃ	412	
PA_atk-vin02_a2:412_5	kopeti. Heṭṭhāpathavitale ṭhito pana kopetiyeva.	412	
PA_atk-vin02_a2:413_0	Sīmāmāḷake vaṭarukkho hoti, tassa sākhā vā tato niggatapāroho vā mahāsīmāya pathavitalaṃ	413	
PA_atk-vin02_a2:413_1	vā tatthajātarukkhādīni vā āhacca tiṭṭhati, mahāsīmaṃ sodhetvā vā kammaṃ kātabbaṃ,	413	
PA_atk-vin02_a2:413_2	te vā sākhāpārohā chinditvā bahiṭṭhakā kātabbā. Anāhacca ṭhitasākhādīsu āruḷhabhikkhu	413	
PA_atk-vin02_a2:413_3	hatthapāsaṃ ānetabbo. Evaṃ mahāsīmāya jātarukkhassa sākhā vā pāroho vā vuttanayeneva	413	
PA_atk-vin02_a2:413_4	sīmāmāḷake patiṭṭhāti, vuttanayeneva sīmaṃ sodhetvā vā kammaṃ kātabbaṃ, te vā sākhāpārohā	413	
PA_atk-vin02_a2:413_5	chinditvā bahiṭṭhakā kātabbā.	413	
PA_atk-vin02_a2:414_0	Sace sīmāmāḷake kamme kariyamāne koci bhikkhu sīmāmāḷakassa anto pavisitvā vehāsaṭṭhitasākhāya	414	
PA_atk-vin02_a2:414_1	nisīdati, pādā vāssa bhūmigatā honti, nivāsanapārupanaṃ vā bhūmiṃ phusati, kammaṃ	414	
PA_atk-vin02_a2:414_2	kātuṃ na vaṭṭati. Pāde pana nivāsanapārupanañca ukkhipāpetvā kātuṃ vaṭṭati. Idañca	414	
PA_atk-vin02_a2:414_3	lakkhaṇaṃ purimanayepi veditabbaṃ. Ayaṃ pana viseso – tatra ukkhipāpetvā kātuṃ na	414	
PA_atk-vin02_a2:414_4	vaṭṭati, hatthapāsameva ānetabbo. Sace antosīmato pabbato abbhugacchati, tatraṭṭho	414	
PA_atk-vin02_a2:414_5	bhikkhu hatthapāsaṃ ānetabbo. Iddhiyā antopabbataṃ paviṭṭhepi eseva nayo. Bajjhamānā	414	
PA_atk-vin02_a2:414_6	eva hi sīmā pamāṇarahitaṃ padesaṃ na otarati. Baddhasīmāya jātaṃ yaṃkiñci yattha	414	
PA_atk-vin02_a2:414_7	katthaci ekasambaddhena gataṃ sīmāsaṅkhyameva gacchatīti.	414	
PA_atk-vin02_a2:415_0	140. Tiyojanaparamanti ettha tiyojanaṃ paramaṃ pamāṇametissāti tiyojanaparamā; taṃ	415	
PA_atk-vin02_a2:415_1	tiyojanaparamaṃ. Sammannantena pana majjhe ṭhatvā yathā catūsupi disāsu diyaḍḍhadiyaḍḍhayojanaṃ	415	
PA_atk-vin02_a2:415_2	hoti, evaṃ sammannitabbā. Sace pana majjhe ṭhatvā ekekadisato tiyojanaṃ karonti,	415	
PA_atk-vin02_a2:415_3	chayojanaṃ hotīti na vaṭṭati. Caturassaṃ vā tikoṇaṃ vā sammannantena yathā koṇato	415	
PA_atk-vin02_a2:415_4	koṇaṃ tiyojanaṃ hoti, evaṃ sammannitabbā. Sace hi yena kenaci pariyantena kesaggamattampi	415	
PA_atk-vin02_a2:415_5	tiyojanaṃ atikkāmeti, āpattiñca āpajjati sīmā ca asīmā hoti.	415	
PA_atk-vin02_a2:416_0	Nadīpāranti ettha pārayatīti pārā. Kiṃ pārayati? Nadiṃ. Nadiyā pārā nadīpārā, taṃ	416	
PA_atk-vin02_a2:416_1	nadīpāraṃ; nadiṃ ajjhottharamānanti attho. Ettha ca nadiyā lakkhaṇaṃ nadīnimitte	416	
PA_atk-vin02_a2:416_2	vuttanayameva. Yatthassa dhuvanāvā vāti yattha nadiyā sīmābandhanaṭṭhānagatesu titthesu	416	
PA_atk-vin02_a2:416_3	niccasañcaraṇanāvā assa, yā sabbantimena paricchedena pājanapurisena saddhiṃ tayo	416	
PA_atk-vin02_a2:416_4	jane vahati. Sace pana sā nāvā uddhaṃ vā adho vā kenacideva karaṇīyena puna āgamanatthāya	416	
PA_atk-vin02_a2:416_5	nītā, corehi vā haṭā, avassaṃ labbhaneyyā, yā pana vātena vā chinnabandhanā vīcīhi	416	
PA_atk-vin02_a2:416_6	nadimajjhaṃ nītā avassaṃ āharitabbā, puna dhuvanāvāva hoti. Udake ogate thalaṃ ussāritāpi	416	
PA_atk-vin02_a2:416_7	sudhākasaṭādīhi pūretvā ṭhapitāpi dhuvanāvāva. Sace bhinnā vā visaṅkhatapadarā vā	416	
PA_atk-vin02_a2:416_8	na vaṭṭati. Mahāpadumatthero panāha – “sacepi tāvakālikaṃ nāvaṃ ānetvā sīmābandhanaṭṭhāne	416	
PA_atk-vin02_a2:416_9	ṭhapetvā nimittāni kittenti, dhuvanāvāva hotī”ti. Tatra mahāsumatthero āha – “nimittaṃ	416	
PA_atk-vin02_a2:416_10	vā sīmā vā kammavācāya gacchati na nāvāya. Bhagavatā ca dhuvanāvā anuññātā, tasmā	4161	
PA_atk-vin02_a2:416_11	nibaddhanāvāyeva vaṭṭatī”ti.	4161	
PA_atk-vin02_a2:417_0	Dhuvasetu vāti yattha rukkhasaṅghāṭamayo vā padarabaddho vā jaṅghasatthasetu vā hatthissādīnaṃ	417	
PA_atk-vin02_a2:417_1	sañcaraṇayoggo mahāsetu vā atthi; antamaso taṅkhaṇaññeva rukkhaṃ chinditvā manussānaṃ	417	
PA_atk-vin02_a2:417_2	sañcaraṇayoggo ekapadikasetupi dhuvasetutveva saṅkhyaṃ gacchati. Sace pana upari	417	
PA_atk-vin02_a2:417_3	baddhāni vettalatādīni hatthena gahetvāpi na sakkā hoti tena sañcarituṃ, na vaṭṭati.	417	
PA_atk-vin02_a2:418_0	Evarūpaṃ nadīpārasīmaṃ sammannitunti yatthāyaṃ vuttappakārā dhuvanāvā vā dhuvasetu	418	
PA_atk-vin02_a2:418_1	vā abhimukhatittheyeva atthi, evarūpaṃ nadīpārasīmaṃ sammannituṃ anujānāmīti attho.	418	
PA_atk-vin02_a2:418_2	Sace dhuvanāvā vā dhuvasetu vā abhimukhatitthe natthi, īsakaṃ uddhaṃ abhiruhitvā	418	
PA_atk-vin02_a2:418_3	adho vā orohitvā atthi, evampi vaṭṭati. Karavīkatissatthero pana “gāvutamattabbhantarepi vaṭṭatī”ti āha.	418	
PA_atk-vin02_a2:419_0	Imañca pana nadīpārasīmaṃ sammannantena ekasmiṃ tīre ṭhatvā uparisote nadītīre nimittaṃ	419	
PA_atk-vin02_a2:419_1	kittetvā tato paṭṭhāya attānaṃ parikkhipantena yattakaṃ paricchedaṃ icchati, tassa	419	
PA_atk-vin02_a2:419_2	pariyosāne adhosotepi nadītīre nimittaṃ kittetvā paratīre sammukhaṭṭhāne nadītīre	419	
PA_atk-vin02_a2:419_3	nimittaṃ kittetabbaṃ. Tato paṭṭhāya yattakaṃ paricchedaṃ icchati, tassa vasena yāva	419	
PA_atk-vin02_a2:419_4	uparisote paṭhamakittitanimittassa sammukhā nadītīre nimittaṃ, tāva kittetvā paccāharitvā	419	
PA_atk-vin02_a2:419_5	paṭhamakittitanimittena saddhiṃ ghaṭetabbaṃ. Atha sabbanimittānaṃ anto ṭhite bhikkhū	419	
PA_atk-vin02_a2:419_6	hatthapāsagate katvā kammavācāya sīmā sammannitabbā. Nadiyaṃ ṭhitā anāgatāpi kammaṃ	419	
PA_atk-vin02_a2:419_7	na kopenti. Sammutipariyosāne ṭhapetvā nadiṃ nimittānaṃ anto pāratīre ca orimatīre	419	
PA_atk-vin02_a2:419_8	ca ekasīmā hoti. Nadī pana baddhasīmāsaṅkhyaṃ na gacchati, visuṃ nadisīmā eva hi sā.	419	
PA_atk-vin02_a2:420_0	Sace antonadiyaṃ dīpako hoti, taṃ antosīmāya kātukāmena purimanayeneva attanā ṭhitatīre	420	
PA_atk-vin02_a2:420_1	nimittāni kittetvā dīpakassa orimante ca pārimante ca nimittaṃ kittetabbaṃ. Atha	420	
PA_atk-vin02_a2:420_2	paratīre nadiyā orimatīre nimittassa sammukhaṭṭhāne nimittaṃ kittetvā tato paṭṭhāya	420	
PA_atk-vin02_a2:420_3	purimanayeneva yāva uparisote paṭhamakittitanimittassa sammukhā nimittaṃ, tāva kittetabbaṃ.	420	
PA_atk-vin02_a2:420_4	Atha dīpakassa pārimante ca orimante ca nimittaṃ kittetvā paccāharitvā paṭhamakittitanimittena	420	
PA_atk-vin02_a2:420_5	saddhiṃ ghaṭetabbaṃ. Atha dvīsu tīresu dīpake ca bhikkhū sabbeva hatthapāsagate katvā	420	
PA_atk-vin02_a2:420_6	kammavācāya sīmā sammannitabbā. Nadiyaṃ ṭhitā anāgacchantāpi kammaṃ na kopenti. Sammutipariyosāne	420	
PA_atk-vin02_a2:420_7	ṭhapetvā nadiṃ nimittānaṃ anto tīradvayañca dīpako ca ekasīmā hoti, nadī pana nadisīmāyeva.	420	
PA_atk-vin02_a2:421_0	Sace pana dīpako vihārasīmāparicchedato uddhaṃ vā adho vā adhikataro hoti, atha vihārasīmāparicchedanimittassa	421	
PA_atk-vin02_a2:421_1	ujukameva sammukhibhūte dīpakassa sorimante nimittaṃ kittetvā tato paṭṭhāya dīpakasikharaṃ	421	
PA_atk-vin02_a2:421_2	parikkhipantona puna dīpakassa sorimante nimittasammukhe pārimante nimittaṃ kittetabbaṃ.	421	
PA_atk-vin02_a2:421_3	Tato paraṃ purimanayeneva pāratīre sammukhanimīttamādiṃkatvā pāratīranimittāni ca	421	
PA_atk-vin02_a2:421_4	dīpakassa pārimantasorimantanimittāni ca kittetvā paṭhamakittitanimittena saddhiṃ	421	
PA_atk-vin02_a2:421_5	ghaṭanā kātabbā. Evaṃ kittetvā sammatā sīmā pabbatasaṇḍānā hoti.	421	
PA_atk-vin02_a2:422_0	Sace pana dīpako vihārasīmāparicchedato uddhampi adhopi adhikataro hoti. Purimanayeneva	422	
PA_atk-vin02_a2:422_1	dīpakassa ubhopi sīkharāni parikkhipitvā nimittāni kittentena nimittaghaṭanā kātabbā.	422	
PA_atk-vin02_a2:422_2	Evaṃ kittetvā sammatā sīmā mudiṅgasaṇṭhānā hoti.	422	
PA_atk-vin02_a2:423	Sace dīpako vihārasīmāparicchedassa anto khuddako hoti, sabbapaṭhamanayena dīpake nimittāni kittetabbāni. Evaṃ kittetvā sammatā sīmā paṇavasaṇṭhānā hoti.	42	
PA_atk-vin02_a2:424	Sīmānujānanakathā niṭṭhitā.	42	
PA_atk-vin02_a2:425	Uposathāgārādikathā	42	
PA_atk-vin02_a2:426	141. Anupariveṇiyanti ekasīmamahāvihāre tasmiṃ tasmiṃ pariveṇe. Asaṅketenāti saṅketaṃ akatvā. Ekaṃ samūhanitvāti kammavācāya samūhanitvā.	42	
PA_atk-vin02_a2:427_0	142. Yato pātimokkhaṃ suṇātīti yattha katthaci bhikkhūnaṃ hatthapāse nisinno yasmā	427	
PA_atk-vin02_a2:427_1	pātimokkhaṃ suṇāti; katovassa uposathoti attho. Idañca vatthuvasena vuttaṃ, hatthapāse	427	
PA_atk-vin02_a2:427_2	nisinnassa pana asuṇantassāpi katova hoti uposatho. Nimittā kittetabbāti uposathapamukhassa	427	
PA_atk-vin02_a2:427_3	khuddakāni vā mahantāni vā pāsāṇaiṭṭhakadārukhaṇḍadaṇḍakādīni yāni kānici nimittāni	427	
PA_atk-vin02_a2:427_4	abbhokāse vā māḷakādīsu vā yattha katthaci saññaṃ katvā kittetuṃ vaṭṭati. Atha vā	427	
PA_atk-vin02_a2:427_5	nimittā kittetabbāti nimittupagā vā animittupagā vā paricchedajānanatthaṃ kittetabbā.	427	
PA_atk-vin02_a2:428_0	Therehi bhikkhūhi paṭhamataraṃ sannipatitunti ettha sace mahāthero paṭhamataraṃ na	428	
PA_atk-vin02_a2:428_1	āgacchati, dukkaṭaṃ. Sabbeheva ekajjhaṃ sannipatitvā uposatho kātabboti ettha sace	428	
PA_atk-vin02_a2:428_2	porāṇako āvāso majjhe vihārassa hoti, pahoti cettha bhikkhūnaṃ nisajjaṭṭhānaṃ, tattha	428	
PA_atk-vin02_a2:428_3	sannipatitvā uposatho kātabbo. Sace porāṇako paridubbalo ceva sambādho ca añño pacchā	428	
PA_atk-vin02_a2:428_4	uṭṭhitāvāso asambādho, tattha uposatho kātabbo.	428	
PA_atk-vin02_a2:429_0	Yattha vā pana thero bhikkhu viharatīti etthāpi sace therassa vihāro sabbesaṃ pahoti,	429	
PA_atk-vin02_a2:429_1	phāsuko hoti, tattha uposatho kātabbo. Sace pana so paccante visamappadese hoti,	429	
PA_atk-vin02_a2:429_2	therassa vattabbaṃ – “bhante, tumhākaṃ vihāro aphāsukadeso, natthi ettha sabbesaṃ	429	
PA_atk-vin02_a2:429_3	okāso, asukasmiṃ nāma āvāse okāso atthi, tattha gantuṃ vaṭṭatī”ti. Sace thero nāgacchati,	429	
PA_atk-vin02_a2:429_4	tassa chandapārisuddhiṃ ānetvā sabbesaṃ pahonake phāsukaṭṭhāne uposatho kātabbo.	429	
PA_atk-vin02_a2:430	Avippavāsasīmānujānanakathā	43	
PA_atk-vin02_a2:431_0	143. Andhakavindāti rājagahato gāvutattaye andhakavindaṃ nāma, taṃ upanissāya thero	431	
PA_atk-vin02_a2:431_1	vasati; tato rājagahaṃ uposathaṃ āgacchanto. Rājagahañhi parikkhipitvā aṭṭhārasa	431	
PA_atk-vin02_a2:431_2	mahāvihārā sabbe ekasīmā, dhammasenāpatinā nesaṃ sīmā baddhā, tasmā veḷuvane saṅghassa	431	
PA_atk-vin02_a2:431_3	sāmaggīdānatthaṃ āgacchantoti attho. Nadiṃ tarantoti sippiniyaṃ nāma nadiṃ atikkamanto.	431	
PA_atk-vin02_a2:431_4	Manaṃ vuḷho ahosīti īsakaṃ appattavuḷhabhāvo ahosi. Sā kira nadī gijjhakūṭato otaritvā	431	
PA_atk-vin02_a2:431_5	caṇḍena sotena vahati. Tattha vegena āgacchantaṃ udakaṃ amanasikaronto thero manaṃ	431	
PA_atk-vin02_a2:431_6	vuḷho ahosi, na pana vuḷho, udakabbhāhatānissa cīvarāni allāni jātāni.	431	
PA_atk-vin02_a2:432_0	144. Sammatā sā sīmā saṅghena ticīvarena avippavāsā ṭhapetvā gāmañca gāmūpacārañcāti	432	
PA_atk-vin02_a2:432_1	imissā kammavācāya uppannakālato paṭṭhāya bhikkhūnaṃ purimakammavācā na vaṭṭati.	432	
PA_atk-vin02_a2:432_2	Ayameva hi thāvarā hoti. Bhikkhunīnaṃ pana ayaṃ na vaṭṭati, purimāyeva vaṭṭati. Kasmā?	432	
PA_atk-vin02_a2:432_3	Bhikkhunisaṅgho hi antogāme vasati. Yadi evaṃ siyā, so etāya kammavācāya ticīvaraparihāraṃ	432	
PA_atk-vin02_a2:432_4	na labheyya, atthi cassa parihāro, tasmā purimāyeva vaṭṭati. Bhikkhunisaṅghassa hi	432	
PA_atk-vin02_a2:432_5	dvepi sīmāyo labbhanti. Tattha bhikkhūnaṃ sīmaṃ ajjhottharitvāpi tassā antopi bhikkhunīnaṃ	432	
PA_atk-vin02_a2:432_6	sīmaṃ sammannituṃ vaṭṭati. Bhikkhūnampi bhikkhunisīmāya eseva nayo. Na hi te aññamaññassa	432	
PA_atk-vin02_a2:432_7	kamme gaṇapūrakā honti, na kammavācaṃ vaggaṃ karonti. Ettha ca nigamanagarānampi	432	
PA_atk-vin02_a2:432_8	gāmeneva saṅgaho veditabbo.	432	
PA_atk-vin02_a2:433_0	Gāmūpacāroti parikkhittassa parikkhepo, aparikkhittassa parikkhepokāso. Tesu adhiṭṭhitatecīvariko	433	
PA_atk-vin02_a2:433_1	bhikkhu parihāraṃ na labhati. Iti bhikkhūnaṃ avippavāsasīmā gāmañca gāmūpacārañca	433	
PA_atk-vin02_a2:433_2	na ottharati, samānasaṃvāsakasīmāva ottharati. Samānasaṃvāsakasīmā cettha attano	433	
PA_atk-vin02_a2:433_3	dhammatāya gacchati. Avippavāsasīmā pana yattha samānasaṃvāsakasīmā, tattheva gacchati.	433	
PA_atk-vin02_a2:433_4	Na hi tassā visuṃ nimittakittanaṃ atthi, tattha sace avippavāsāya sammutikāle gāmo	433	
PA_atk-vin02_a2:433_5	atthi, taṃ sā na ottharati. Sace pana sammatāya sīmāya pacchā gāmo nivisati, sopi	433	
PA_atk-vin02_a2:433_6	sīmāsaṅkhyameva gacchati. Yathā ca pacchā niviṭṭho, evaṃ paṭhamaṃ niviṭṭhassa pacchā	433	
PA_atk-vin02_a2:433_7	vaḍḍhitappadesopi sīmāsaṅkhyameva gacchati. Sacepi sīmāsammutikāle gehāni katāni,	433	
PA_atk-vin02_a2:433_8	pavisissāmāti ālayopi atthi, manussā pana appaviṭṭhā, porāṇakagāmaṃ vā sagehameva	433	
PA_atk-vin02_a2:433_9	chaḍḍetvā aññattha gatā, agāmoyeva esa, sīmā ottharati. Sace pana ekampi kulaṃ paviṭṭhaṃ	433	
PA_atk-vin02_a2:433_10	vā āgataṃ vā atthi, gāmoyeva sīmā na ottharati.	4331	
PA_atk-vin02_a2:434_0	Evañca pana bhikkhave ticīvarena avippavāso samūhantabboti ettha samūhanantena bhikkhunā	434	
PA_atk-vin02_a2:434_1	vattaṃ jānitabbaṃ. Tatridaṃ vattaṃ – khaṇḍasīmāya ṭhatvā avippavāsasīmā na samūhantabbā,	434	
PA_atk-vin02_a2:434_2	tathā avippavāsasīmāya ṭhatvā khaṇḍasīmāpi. Khaṇḍasīmāyaṃ pana ṭhitena khaṇḍasīmāva	434	
PA_atk-vin02_a2:434_3	samūhanitabbā, tathā itarāya ṭhitena itarā. Sīmaṃ nāma dvīhi kāraṇehi samūhananti	434	
PA_atk-vin02_a2:434_4	pakatiyā khuddakaṃ puna āvāsavaḍḍhanatthāya mahatiṃ vā kātuṃ; pakatiyā mahatiṃ puna	434	
PA_atk-vin02_a2:434_5	aññesaṃ vihārokāsadānatthāya khuddakaṃ vā kātuṃ. Tattha sace khaṇḍasīmañca avippavāsasīmañca	434	
PA_atk-vin02_a2:434_6	jānanti, samūhanituñceva bandhituñca sakkhissanti. Khaṇḍasīmaṃ pana jānantā avippavāsaṃ	434	
PA_atk-vin02_a2:434_7	ajānantāpi samūhanituñceva bandhituñca sakkhissanti. Khaṇḍasīmaṃ ajānantā avippavāsaṃyeva	434	
PA_atk-vin02_a2:434_8	jānantā cetiyaṅgaṇabodhiyaṅgaṇauposathāgārādīsu nirāsaṅkaṭṭhānesu ṭhatvā appeva nāma	434	
PA_atk-vin02_a2:434_9	samūhanituṃ sakkhissanti, paṭibandhituṃ pana na sakkhissanteva. Sace bandheyyuṃ,	434	
PA_atk-vin02_a2:434_10	sīmāsambhedaṃ katvā vihāraṃ avihāraṃ kareyyuṃ, tasmā na samūhanitabbā. Ye pana ubhopi	4341	
PA_atk-vin02_a2:434_11	na jānanti, teneva samūhanituṃ na bandhituṃ sakkhissanti. Ayañhi sīmā nāma kammavācāya	4341	
PA_atk-vin02_a2:434_12	vā asīmā hoti sāsanantaradhānena vā, na ca sakkā sīmaṃ ajānantehi kammavācā kātuṃ,	4341	
PA_atk-vin02_a2:434_13	tasmā na samūhanitabbā. Sādhukaṃ pana ñatvāyeva samūhanitabbā ca bandhitabbā cāti.	4341	
PA_atk-vin02_a2:435	Gāmasīmādikathā	43	
PA_atk-vin02_a2:436_0	147. Evaṃ baddhasīmāvasena samānasaṃvāsañca ekūposathabhāvañca dassetvā idāni abaddhasīmesupi	436	
PA_atk-vin02_a2:436_1	okāsesu taṃ dassento “asammatāya, bhikkhave, sīmāya aṭṭhapitāyā”tiādimāha. Tattha	436	
PA_atk-vin02_a2:436_2	aṭṭhapitāyāti aparicchinnāya. Gāmaggahaṇena cettha nagarampi gahitameva hoti. Tattha	436	
PA_atk-vin02_a2:436_3	yattake padese tassa gāmassa bhojakā baliṃ labhanti, so padeso appo vā hotu mahanto	436	
PA_atk-vin02_a2:436_4	vā, gāmasīmātveva saṅkhyaṃ gacchati. Nagaranigamasīmāsupi eseva nayo. Yampi ekasmiṃyeva	436	
PA_atk-vin02_a2:436_5	gāmakhette ekaṃ padesaṃ “ayaṃ visuṃ gāmo hotū”ti paricchinditvā rājā kassaci deti,	436	
PA_atk-vin02_a2:436_6	sopi visuṃgāmasīmā hotiyeva. Tasmā sā ca itarā ca pakatigāmanagaranigamasīmā baddhasīmāsadisāyeva	436	
PA_atk-vin02_a2:436_7	honti, kevalaṃ pana ticīvaravippavāsaparihāraṃ na labhanti.	436	
PA_atk-vin02_a2:437_0	Evaṃ gāmantavāsīnaṃ sīmāparicchedaṃ dassetvā idāni āraññakānaṃ sīmāparicchedaṃ dassento	437	
PA_atk-vin02_a2:437_1	“agāmake ce”tiādimāha. Tattha agāmake ceti gāmanigamanagarasīmāhi aparicchinne aṭavippadese.	437	
PA_atk-vin02_a2:437_2	Atha vā agāmake ceti vijjhāṭavisadise araññe bhikkhu vasati, athassa ṭhitokāsato	437	
PA_atk-vin02_a2:437_3	samantā sattabbhantarā samānasaṃvāsakasīmāti attho. Ayaṃ sīmā ticīvaravippavāsaparihārampi	437	
PA_atk-vin02_a2:437_4	labhati. Tattha ekaṃ abbhantaraṃ aṭṭhavīsati hatthappamāṇaṃ hoti. Majjhe ṭhitassa	437	
PA_atk-vin02_a2:437_5	samantā sattabbhantarā vinibbedhena cuddasa honti. Sace dve saṅghā visuṃ vinayakammāni	437	
PA_atk-vin02_a2:437_6	karonti, dvinnaṃ sattabbhantarānaṃ antare aññaṃ ekaṃ sattabbhantaraṃ upacāratthāya	437	
PA_atk-vin02_a2:437_7	ṭhapetabbaṃ. Sesā sattabbhantarasīmakathā mahāvibhaṅge udositasikkhāpadavaṇṇanāyaṃ	437	
PA_atk-vin02_a2:437_8	vuttanayena gahetabbā.	437	
PA_atk-vin02_a2:438_0	Sabbā bhikkhave nadī asīmāti yā kāci nadīlakkhaṇappattā nadī nimittāni kittetvā “etaṃ	438	
PA_atk-vin02_a2:438_1	baddhasīmaṃ karomā”ti katāpi asīmāva hoti, sā pana attano sabhāveneva baddhasīmāsadisā,	438	
PA_atk-vin02_a2:438_2	sabbamettha saṅghakammaṃ kātuṃ vaṭṭati. Samuddajātassaresupi eseva nayo. Ettha ca	438	
PA_atk-vin02_a2:438_3	jātassaro nāma yena kenaci khaṇitvā akato sayaṃjātasobbho samantato āgatena udakena pūrito tiṭṭhati.	438	
PA_atk-vin02_a2:439_0	Evaṃ nadīsamuddajātassarānaṃ baddhasīmābhāvaṃ paṭikkhipitvā puna tattha abaddhasīmāpaacchedaṃ	439	
PA_atk-vin02_a2:439_1	dassento “nadiyā vā bhikkhave”tiādimāha. Tattha yaṃ majjhimassa purisassa samantā	439	
PA_atk-vin02_a2:439_2	udakukkhepāti yaṃ ṭhānaṃ majjhimassa purisassa samantato udakukkhepena paricchinnaṃ.	439	
PA_atk-vin02_a2:439_3	Kathaṃ pana udakaṃ ukkhipitabbaṃ? Yathā akkhadhuttā dāruguḷaṃ khipanti, evaṃ udakaṃ	439	
PA_atk-vin02_a2:439_4	vā vālikaṃ vā hatthena gahetvā thāmamajjhimena purisena sabbathāmena khipitabbaṃ.	439	
PA_atk-vin02_a2:439_5	Yattha evaṃ khittaṃ udakaṃ vā vālikā vā patati, ayameko udakukkhepo. Tassa anto hatthapāsaṃ	439	
PA_atk-vin02_a2:439_6	vijahitvā ṭhito kammaṃ kopeti. Yāva parisā vaḍḍhati, tāva sīmāpi vaḍḍhati. Parisapariyantato	439	
PA_atk-vin02_a2:439_7	udakukkhepoyeva pamāṇaṃ. Jātassarasamuddesupi eseva nayo.	439	
PA_atk-vin02_a2:440_0	Ettha ca sace nadī nātidīghā hoti, pabhavato paṭṭhāya yāva mukhadvārā sabbattha saṅgho	440	
PA_atk-vin02_a2:440_1	nisīdati, udakukkhepasīmākammaṃ natthi, sakalāpi nadī etesaṃyeva bhikkhūnaṃ pahoti.	440	
PA_atk-vin02_a2:440_2	Yaṃ pana mahāsumattherena vuttaṃ “yojanaṃ pavattamānāyeva nadī, tatrāpi upari addhayojanaṃ	440	
PA_atk-vin02_a2:440_3	pahāya heṭṭhā addhayojane kammaṃ kātuṃ vaṭṭatī”ti, taṃ mahāpadumatthereneva paṭikkhittaṃ.	440	
PA_atk-vin02_a2:440_4	Bhagavatā hi “timaṇḍalaṃ paṭicchādetvā yattha katthaci uttarantiyā bhikkhuniyā antaravāsako	440	
PA_atk-vin02_a2:440_5	temiyatī”ti idaṃ nadiyā pamāṇaṃ vuttaṃ, na yojanaṃ vā addhayojanaṃ vā. Tasmā yā imassa	440	
PA_atk-vin02_a2:440_6	suttassa vasena pubbe vuttalakkhaṇā nadī, tassā pabhavato paṭṭhāya saṅghakammaṃ kātuṃ	440	
PA_atk-vin02_a2:440_7	vaṭṭatīti. Sace panettha bahū bhikkhū visuṃ visuṃ kammaṃ karonti, sabbehi attano	440	
PA_atk-vin02_a2:440_8	ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo.	440	
PA_atk-vin02_a2:440_9	Tato adhikaṃ vaṭṭatiyeva, ūnakaṃ pana na vaṭṭatīti vuttaṃ. Jātassarasamuddesupi eseva nayo.	440	
PA_atk-vin02_a2:441_0	Nadiyā pana kammaṃ karissāmāti gatehi sace nadī paripuṇṇā hoti samatittikā, udakasāṭikaṃ	441	
PA_atk-vin02_a2:441_1	nivāsetvāpi antonadiyaṃyeva kammaṃ kātabbaṃ. Sace na sakkonti, nāvāyapi ṭhatvā kātabbaṃ.	441	
PA_atk-vin02_a2:441_2	Gacchantiyā pana nāvāya kātuṃ na vaṭṭati. Kasmā? Udakukkhepamattameva hi sīmā, taṃ	441	
PA_atk-vin02_a2:441_3	nāvā sīghameva atikkāmeti. Evaṃ sati aññissā sīmāya ñatti aññissā anusāvanā hoti,	441	
PA_atk-vin02_a2:441_4	tasmā nāvaṃ arittena vā ṭhapetvā pāsāṇe vā lambitvā antonadiyaṃ jātarukkhe vā bandhitvā	441	
PA_atk-vin02_a2:441_5	kammaṃ kātabbaṃ. Antonadiyaṃ baddhaaṭṭakepi antonadiyaṃ jātarukkhepi ṭhitehi kātuṃ vaṭṭati.	441	
PA_atk-vin02_a2:442_0	Sace pana rukkhassa sākhā vā tato nikkhantapāroho vā bahinadītīre vihārasīmāya vā	442	
PA_atk-vin02_a2:442_1	gāmasīmāya vā patiṭṭhito, sīmaṃ vā sodhetvā sākhaṃ vā chinditvā kammaṃ kātabbaṃ.	442	
PA_atk-vin02_a2:442_2	Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā	442	
PA_atk-vin02_a2:442_3	kammaṃ kātuṃ na vaṭṭati. Karontehi sīmā vā sodhetabbā, chinditvā vāssa bahipatiṭṭhitabhāvo	442	
PA_atk-vin02_a2:442_4	nāsetabbo. Nadītīre pana khāṇukaṃ koṭṭetvā tattha baddhanāvāya na vaṭṭatiyeva.	442	
PA_atk-vin02_a2:443_0	Nadiyaṃ setuṃ karonti, sace antonadiyaṃyeva setu vā setupādā vā, setumhi ṭhitehi	443	
PA_atk-vin02_a2:443_1	kammaṃ kātuṃ vaṭṭati. Sace pana setu vā setupādā vā bahitīre patiṭṭhitā, kammaṃ kātuṃ	443	
PA_atk-vin02_a2:443_2	na vaṭṭati, sīmaṃ sodhetvā kātabbaṃ. Atha setupādā anto, setu pana ubhinnampi tīrānaṃ	443	
PA_atk-vin02_a2:443_3	upariākāse ṭhito, vaṭṭati. Antonadiyaṃ pāsāṇo vā dīpako vā hoti, tassa yattakaṃ padesaṃ	443	
PA_atk-vin02_a2:443_4	pubbe vuttappakāre pakativassakāle vassānassa catūsu māsesu udakaṃ ottharati, so	443	
PA_atk-vin02_a2:443_5	nadīsaṅkhyameva gacchati. Ativuṭṭhikāle pana oghena otthaṭokāso na gahetabbo, so	443	
PA_atk-vin02_a2:443_6	hi gāmasīmāsaṅkhyameva gacchati.	443	
PA_atk-vin02_a2:444_0	Nadito mātikaṃ nīharantā nadiyaṃ āvaraṇaṃ karonti, tañce ottharitvā vā vinibbijjhitvā	444	
PA_atk-vin02_a2:444_1	vā udakaṃ gacchati, sabbattha pavattanaṭṭhāne kammaṃ kātuṃ vaṭṭati. Sace pana āvaraṇena	444	
PA_atk-vin02_a2:444_2	vā koṭṭakabandhanena vā sotaṃ pacchijjati, udakaṃ nappavattati, appavattanaṭṭhāne	444	
PA_atk-vin02_a2:444_3	kammaṃ kātuṃ na vaṭṭati. Āvaraṇamatthakepi kātuṃ na vaṭṭati. Sace koci āvaraṇappadeso	444	
PA_atk-vin02_a2:444_4	pubbe vuttapāsāṇadīpakappadeso viya udakena ajjhotthariyati, tattha vaṭṭati. So hi	444	
PA_atk-vin02_a2:444_5	nadīsaṅkhyameva gacchati. Nadiṃ vināsetvā taḷākaṃ karonti, heṭṭhā pāḷi baddhā, udakaṃ	444	
PA_atk-vin02_a2:444_6	āgantvā taḷākaṃ pūretvā tiṭṭhati, ettha kammaṃ kātuṃ na vaṭṭati. Upari pavattanaṭṭhāne	444	
PA_atk-vin02_a2:444_7	heṭṭhā ca chaḍḍitamodakaṃ nadiṃ ottharitvā sandanaṭṭhānato paṭṭhāya vaṭṭati. Deve	444	
PA_atk-vin02_a2:444_8	avassante hemantagimhesu vā sukkhanadiyāpi vaṭṭati. Nadito nīhaṭamātikāya na vaṭṭati.	444	
PA_atk-vin02_a2:444_9	Sace sā kālantarena bhijjitvā nadī hoti, vaṭṭati. Kāci nadī kālantarena uppatitvā	444	
PA_atk-vin02_a2:444_10	gāmanigamasīmaṃ ottharitvā pavattati, nadīyeva hoti, kammaṃ kātuṃ vaṭṭati. Sace pana	4441	
PA_atk-vin02_a2:444_11	vihārasīmaṃ ottharati, vihārasīmātveva saṅkhyaṃ gacchati.	4441	
PA_atk-vin02_a2:445_0	Samuddepi kammaṃ karontehi yaṃ padesaṃ uddhaṃ vaḍḍhanaudakaṃ vā pakativīci vā vegena	445	
PA_atk-vin02_a2:445_1	āgantvā ottharati, tattha kātuṃ na vaṭṭati. Yasmiṃ pana padese pakativīciyo ottharitvā	445	
PA_atk-vin02_a2:445_2	saṇṭhahanti, so udakantato paṭṭhāya antosamuddo nāma, tattha ṭhitehi kammaṃ kātabbaṃ.	445	
PA_atk-vin02_a2:445_3	Sace ūmivego bādhati, nāvāya vā aṭṭake vā ṭhatvā kātabbaṃ. Tesu vinicchayo nadiyaṃ	445	
PA_atk-vin02_a2:445_4	vuttanayeneva veditabbo. Samudde piṭṭhipāsāṇo hoti, taṃ kadāci ūmiyo āgantvā ottharanti,	445	
PA_atk-vin02_a2:445_5	kadāci na ottharanti, tattha kammaṃ kātuṃ na vaṭṭati, so hi gāmasīmāsaṅkhyameva gacchati.	445	
PA_atk-vin02_a2:445_6	Sace pana vīcīsu āgatāsupi anāgatāsupi pakatiudakeneva otthariyati, vaṭṭati. Dīpako	445	
PA_atk-vin02_a2:445_7	vā pabbato vā hoti, so ce dūre hoti macchabandhānaṃ agamanapathe, araññasīmāsaṅkhyameva	445	
PA_atk-vin02_a2:445_8	gacchati. Tesaṃ gamanapariyantassa orato pana gāmasīmāsaṅkhyaṃ gacchati. Tattha gāmasīmaṃ	445	
PA_atk-vin02_a2:445_9	asodhetvā kammaṃ kātuṃ na vaṭṭati. Samuddo gāmasīmaṃ vā nigamasīmaṃ vā ottharitvā	445	
PA_atk-vin02_a2:445_10	tiṭṭhati, samuddova hoti, tattha kammaṃ kātuṃ vaṭṭati. Sace pana vihārasīmaṃ ottharati,	4451	
PA_atk-vin02_a2:445_11	vihārasīmātveva saṅkhyaṃ gacchati.	4451	
PA_atk-vin02_a2:446_0	Jātassare kammaṃ karontehipi yattha pubbe vuttappakāre vassakāle vasse pacchinnamatte	446	
PA_atk-vin02_a2:446_1	pivituṃ vā hatthapāde vā dhovituṃ udakaṃ na hoti, sukkhati, ayaṃ na jātassaro, gāmakhettasaṅkhyameva	446	
PA_atk-vin02_a2:446_2	gacchati, tattha kammaṃ na kātabbaṃ. Yattha pana vuttappakāre vassakāle udakaṃ santiṭṭhati,	446	
PA_atk-vin02_a2:446_3	ayameva jātassaro. Tassa yattake padese vassānaṃ cātumāse udakaṃ tiṭṭhati, tattha	446	
PA_atk-vin02_a2:446_4	kammaṃ kātuṃ vaṭṭati. Sace gambhīraṃ udakaṃ, aṭṭakaṃ bandhitvā tattha ṭhitehipi jātassarassa	446	
PA_atk-vin02_a2:446_5	anto jātarukkhamhi baddhaaṭṭakepi kātuṃ vaṭṭati. Piṭṭhipāsāṇadīpakesu panettha nadiyaṃ	446	
PA_atk-vin02_a2:446_6	vuttasadisova vinicchayo. Samavassadevakāle pahonakajātassaro pana sacepi dubbuṭṭhikāle	446	
PA_atk-vin02_a2:446_7	vā gimhahemantesu vā sukkhati, nirudako hoti, tattha saṅghakammaṃ kātuṃ vaṭṭati.	446	
PA_atk-vin02_a2:446_8	Yaṃ andhakaṭṭhakathāyaṃ vuttaṃ “sabbo jātassaro sukkho anodako, gāmakhettaṃyeva bhajatī”ti,	446	
PA_atk-vin02_a2:446_9	taṃ na gahetabbaṃ. Sace panettha udakatthāya āvāṭaṃ vā pokkharaṇīādīni vā khaṇanti,	446	
PA_atk-vin02_a2:446_10	taṃ ṭhānaṃ ajātassaro hoti, gāmasīmāsaṅkhyaṃ gacchati. Lābutipusakādivappe katepi eseva nayo.	4461	
PA_atk-vin02_a2:447_0	Sace pana taṃ pūretvā thalaṃ vā karonti, ekasmiṃ disābhāge pāḷiṃ bandhitvā sabbameva	447	
PA_atk-vin02_a2:447_1	taṃ mahātaḷākaṃ vā karonti, sabbopi ajātassaro hoti, gāmasīmāsaṅkhyameva gacchati.	447	
PA_atk-vin02_a2:447_2	Loṇīpi jātassarasaṅkhyameva gacchati. Vassike cattāro māse udakaṭṭhānokāse kammaṃ kātuṃ vaṭṭatīti.	447	
PA_atk-vin02_a2:448_0	148. Sīmāya sīmaṃ sambhindantīti attano sīmāya paresaṃ baddhasīmaṃ sambhindanti.	448	
PA_atk-vin02_a2:448_1	Sace hi porāṇakassa vihārassa puratthimāya disāya ambo ceva jambū cāti dve rukkhā	448	
PA_atk-vin02_a2:448_2	aññamaññaṃ saṃsaṭṭhaviṭapā honti, tesu ambassa pacchimadisābhāge jambū. Vihārasīmā	448	
PA_atk-vin02_a2:448_3	ca jambuṃ anto katvā ambaṃ kittetvā baddhā hoti, atha pacchā tassa vihārassa puratthimāya	448	
PA_atk-vin02_a2:448_4	disāya vihāraṃ katvā sīmaṃ bandhantā taṃ ambaṃ anto katvā jambuṃ kittetvā bandhanti,	448	
PA_atk-vin02_a2:448_5	sīmāya sīmā sambhinnā hoti. Evaṃ chabbaggiyā akaṃsu, tenāha – “sīmāya sīmaṃ sambhindantī”ti.	448	
PA_atk-vin02_a2:449	Sīmāya sīmaṃ ajjhottharantīti attano sīmāya paresaṃ baddhasīmaṃ ajjhottharanti;	44	
PA_atk-vin02_a2:450_0	Paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ bandhanti.	450	
PA_atk-vin02_a2:450_1	Sīmantarikaṃ ṭhapetvā sīmaṃ sammannitunti ettha sace paṭhamataraṃ katassa vihārassa	450	
PA_atk-vin02_a2:450_2	sīmā asammatā hoti, sīmāya upacāro ṭhapetabbo. Sace sammatā hoti, pacchimakoṭiyā	450	
PA_atk-vin02_a2:450_3	hatthamattā sīmantarikā ṭhapetabbā. Kurundiyaṃ vidatthimattampi, mahāpaccariyaṃ caturaṅgulamattampi	450	
PA_atk-vin02_a2:450_4	vaṭṭatīti vuttaṃ. Ekarukkhopi ca dvinnaṃ sīmānaṃ nimittaṃ hoti, so pana vaḍḍhanto	450	
PA_atk-vin02_a2:450_5	sīmāsaṅkaraṃ karoti, tasmā na kātabbo.	450	
PA_atk-vin02_a2:451	Uposathabhedādikathā	45	
PA_atk-vin02_a2:452	149. Cātuddasiko ca pannarasiko cāti ettha cātuddasikassa pubbakicce “ajjuposatho cātuddaso”ti vattabbaṃ.	45	
PA_atk-vin02_a2:453_0	Adhammena vaggantiādīsu sace ekasmiṃ vihāre catūsu bhikkhūsu vasantesu ekassa chandapārisuddhiṃ	453	
PA_atk-vin02_a2:453_1	āharitvā tayo pārisuddhiuposathaṃ karonti, tīsu vā vasantesu ekassa chandapārisuddhiṃ	453	
PA_atk-vin02_a2:453_2	āharitvā dve pātimokkhaṃ uddisanti, adhammena vaggaṃ uposathakammaṃ hoti. Sace pana	453	
PA_atk-vin02_a2:453_3	cattāropi sannipatitvā pārisuddhiuposathaṃ karonti, tayo vā dve vā pātimokkhaṃ uddisanti,	453	
PA_atk-vin02_a2:453_4	adhammena samaggaṃ nāma hoti. Sace catūsu janesu ekassa pārisuddhiṃ āharitvā tayo	453	
PA_atk-vin02_a2:453_5	pātimokkhaṃ uddisanti, tīsu vā janesu ekassa pārisuddhiṃ āharitvā dve pārisuddhiuposathaṃ	453	
PA_atk-vin02_a2:453_6	karonti, dhammena vaggaṃ nāma hoti. Sace pana cattāro ekattha vasantā sabbeva sannipatitvā	453	
PA_atk-vin02_a2:453_7	pātimokkhaṃ uddisanti, tayo pārisuddhiuposathaṃ karonti, dve aññamaññaṃ pārisuddhiuposathaṃ	453	
PA_atk-vin02_a2:453_8	karonti, dhammena samaggaṃ nāma hotīti.	453	
PA_atk-vin02_a2:454	Pātimokkhuddesakathā	45	
PA_atk-vin02_a2:455_0	150. Nidānaṃ uddisitvā avasesaṃ sutena sāvetabbanti “suṇātu me bhante saṅgho…pe…	455	
PA_atk-vin02_a2:455_1	āvikatā hissa phāsu hotī”ti imaṃ nidānaṃ uddisitvā “uddiṭṭhaṃ kho āyasmanto nidānaṃ,	455	
PA_atk-vin02_a2:455_2	tatthāyasmante pucchāmi – kaccittha parisuddhā, dutiyampi pucchāmi…pe… evametaṃ dhārayāmīti.	455	
PA_atk-vin02_a2:455_3	Sutā kho panāyasmantehi cattāro pārājikā dhammā…pe… avivadamānehi sikkhitabba”nti	455	
PA_atk-vin02_a2:455_4	evaṃ avasesaṃ sutena sāvetabbaṃ. Etena nayena sesāpi cattāro pātimokkhuddesā veditabbā.	455	
PA_atk-vin02_a2:456_0	Savarabhayanti aṭavimanussabhayaṃ. Rājantarāyotiādīsu sace bhikkhūsu “uposathaṃ karissāmā”ti	456	
PA_atk-vin02_a2:456_1	nisinnesu rājā āgacchati, ayaṃ rājantarāyo. Corā āgacchanti, ayaṃ corantarāyo. Davadāho	456	
PA_atk-vin02_a2:456_2	vā āgacchati, āvāse vā aggi uṭṭhahati, ayaṃ aggantarāyo. Megho vā uṭṭheti, ogho vā	456	
PA_atk-vin02_a2:456_3	āgacchati, ayaṃ udakantarāyo. Bahū manussā āgacchanti, ayaṃ manussantarāyo. Bhikkhuṃ	456	
PA_atk-vin02_a2:456_4	yakkho gaṇhāti, ayaṃ amanussantarāyo. Byagghādayo caṇḍamigā āgacchanti, ayaṃ vāḷantarāyo.	456	
PA_atk-vin02_a2:456_5	Bhikkhuṃ sappādayo ḍaṃsanti, ayaṃ sarīsapantarāyo. Bhikkhu gilāno vā hoti, kālaṃ	456	
PA_atk-vin02_a2:456_6	vā karoti, verino vā taṃ māretukāmā gaṇhanti, ayaṃ jīvitantarāyo. Manussā ekaṃ vā	456	
PA_atk-vin02_a2:456_7	bahū vā bhikkhū brahmacariyā cāvetukāmā gaṇhanti, ayaṃ brahmacariyantarāyo. Evarūpesu	456	
PA_atk-vin02_a2:456_8	antarāyesu saṃkhittena pātimokkho uddisitabbo, paṭhamo vā uddeso uddisitabbo, ādimhi	456	
PA_atk-vin02_a2:456_9	dve tayo cattāro vā. Ettha ca dutiyādīsu uddesesu yasmiṃ apariyosite antarāyo hoti,	456	
PA_atk-vin02_a2:456_10	sopi suteneva sāvetabbo.	4561	
PA_atk-vin02_a2:457_0	Anajjhiṭṭhāti anāṇattā ayācitā vā. Ajjhesanā cettha saṅghena sammatadhammajjhesakāyattā	457	
PA_atk-vin02_a2:457_1	vā saṅghattherāyattā vā, tasmiṃ dhammajjhesake asati saṅghattheraṃ āpucchitvā vā	457	
PA_atk-vin02_a2:457_2	tena yācito vā bhāsituṃ labhati. Saṅghattherenāpi sace vihāre bahū dhammakathikā	457	
PA_atk-vin02_a2:457_3	honti, vārapaṭipāṭiyā vattabbā – “tvaṃ dhammaṃ bhaṇa, dhammaṃ kathehi, dhammadānaṃ	457	
PA_atk-vin02_a2:457_4	dehī”ti vā vuttena tīhipi vidhīhi dhammo bhāsitabbo. “Osārehī”ti vutto pana osāretumeva	457	
PA_atk-vin02_a2:457_5	labhati, “kathehī”ti vutto kathetumeva, “sarabhaññaṃ bhaṇāhī”ti vutto sarabhaññameva.	457	
PA_atk-vin02_a2:457_6	Saṅghattheropi ca uccatare āsane nisinno yācituṃ na labhati. Sace upajjhāyo ceva	457	
PA_atk-vin02_a2:457_7	saddhivihāriko ca honti, upajjhāyo ca naṃ uccāsane nisinno “bhaṇāhī”ti vadati, sajjhāyaṃ	457	
PA_atk-vin02_a2:457_8	adhiṭṭhahitvā bhaṇitabbaṃ. Sace panettha daharā bhikkhū honti, tesaṃ “bhaṇāmī”ti bhaṇitabbaṃ.	457	
PA_atk-vin02_a2:458_0	Sace vihāre saṅghatthero attanoyeva nissitake bhaṇāpeti, aññe madhurabhāṇakepi nājjhesati,	458	
PA_atk-vin02_a2:458_1	so aññehi vattabbo – “bhante asukaṃ nāma bhaṇāpemā”ti. Sace “bhaṇāpethā”ti vā vadati,	458	
PA_atk-vin02_a2:458_2	tuṇhī vā hoti, bhaṇāpetuṃ vaṭṭati. Sace pana paṭibāhati, na bhaṇāpetabbaṃ. Yadi anāgateyeva	458	
PA_atk-vin02_a2:458_3	saṅghatthere dhammasavanaṃ āraddhaṃ, puna āgate ṭhapetvā āpucchanakiccaṃ natthi.	458	
PA_atk-vin02_a2:458_4	Osāretvā pana kathentena āpucchitvā vā aṭṭhapetvāyeva vā kathetabbaṃ, kathentassa	458	
PA_atk-vin02_a2:458_5	puna āgatepi eseva nayo.	458	
PA_atk-vin02_a2:459_0	Upanisinnakathāyapi saṅghattherova sāmī, tasmā tena sayaṃ vā kathetabbaṃ, añño vā	459	
PA_atk-vin02_a2:459_1	bhikkhu “kathehī”ti vattabbo, no ca kho uccatare āsane nisinnena. Manussānaṃ pana	459	
PA_atk-vin02_a2:459_2	“bhaṇāhī”ti vattuṃ vaṭṭati. Manussā attano jānanakabhikkhuṃ āpucchanti, tena theraṃ	459	
PA_atk-vin02_a2:459_3	āpucchitvā kathetabbaṃ. Sace saṅghatthero “bhante ime pañhaṃ pucchantī”ti puṭṭho	459	
PA_atk-vin02_a2:459_4	“kathehī”ti vā bhaṇati, tuṇhī vā hoti, kathetuṃ vaṭṭati. Antaraghare anumodanādīsupi	459	
PA_atk-vin02_a2:459_5	eseva nayo. Sace saṅghatthero vihāre vā antaraghare vā “maṃ anāpucchitvāpi katheyyāsī”ti	459	
PA_atk-vin02_a2:459_6	anujānāti, laddhakappiyaṃ hoti, sabbattha vattuṃ vaṭṭati.	459	
PA_atk-vin02_a2:460_0	Sajjhāyaṃ karontenāpi thero āpucchitabboyeva. Ekaṃ āpucchitvā sajjhāyantassa aparo	460	
PA_atk-vin02_a2:460_1	āgacchati, puna āpucchanakiccaṃ natthi. Sace vissamissāmīti ṭhapitassa āgacchati,	460	
PA_atk-vin02_a2:460_2	puna ārabhantenāpi āpucchitabbaṃ. Saṅghatthere anāgateyeva āraddhaṃ sajjhāyantassāpi	460	
PA_atk-vin02_a2:460_3	eseva nayo. Ekena saṅghattherena “maṃ anāpucchāpi yathāsukhaṃ sajjhāyāhī”ti anuññāte	460	
PA_atk-vin02_a2:460_4	yathāsukhaṃ sajjhāyituṃ vaṭṭati. Aññasmiṃ pana āgate taṃ āpucchitvāva sajjhāyitabbaṃ.	460	
PA_atk-vin02_a2:461	151. Attanā vā attānaṃ sammannitabbaṃti attanā vā attā sammannitabbo; pucchantena pana parisaṃ oloketvā sace attano upaddavo natthi, vinayo pucchitabbo.	46	
PA_atk-vin02_a2:462_0	153. Katepi okāse puggalaṃ tulayitvāti “atthi nu kho me ito upaddavo, natthī”ti evaṃ	462	
PA_atk-vin02_a2:462_1	upaparikkhitvā. Puramhākanti paṭhamaṃ amhākaṃ. Paṭikaccevāti paṭhamatarameva. Puggalaṃ	462	
PA_atk-vin02_a2:462_2	tulayitvā okāsaṃ kātunti “bhūtameva nu kho āpattiṃ vadati, abhūta”nti evaṃ upaparikkhitvā	462	
PA_atk-vin02_a2:462_3	okāsaṃ kātuṃ anujānāmīti attho.	462	
PA_atk-vin02_a2:463	Adhammakammapaṭikkosanādikathā	46	
PA_atk-vin02_a2:464_0	154. Adhammakammaṃ vuttanayameva. Paṭikkositunti vāretuṃ. Diṭṭhimpi āvikātunti “adhammakammaṃ	464	
PA_atk-vin02_a2:464_1	idaṃ na me khamatī”ti evaṃ aññassa santike attano diṭṭhiṃ pakāsetuṃ. Catūhi pañcahītiādi	464	
PA_atk-vin02_a2:464_2	tesaṃ anupaddavatthāya vuttaṃ. Sañcicca na sāventīti yathā na suṇanti evaṃ bhaṇissāmāti	464	
PA_atk-vin02_a2:464_3	sañcicca saṇikaṃ uddisanti.	464	
PA_atk-vin02_a2:465_0	155. Therādhikanti therādhīnaṃ; therāyattaṃ bhavitunti attho. “Therādheyya”ntipi	465	
PA_atk-vin02_a2:465_1	pāṭho, tasmā therena sayaṃ vā uddisitabbaṃ, añño vā ajjhesitabbo. Ajjhesanavidhānañcettha	465	
PA_atk-vin02_a2:465_2	dhammajjhesane vuttanayameva. So na jānāti uposathaṃ vātiādīsu cātuddasikapannarasikabhedena	465	
PA_atk-vin02_a2:465_3	duvidhaṃ, saṅghauposathādibhedena navavidhañca uposathaṃ na jānāti, catubbidhaṃ uposathakammaṃ	465	
PA_atk-vin02_a2:465_4	na jānāti, duvidhaṃ pātimokkhaṃ na jānāti, navavidhaṃ pātimokkhuddesaṃ na jānāti.	465	
PA_atk-vin02_a2:465_5	Yo tattha bhikkhu byatto paṭibaloti ettha kiñcāpi daharassāpi byattassa pātimokkho	465	
PA_atk-vin02_a2:465_6	anuññāto. Atha kho ettha ayamadhippāyo. Sace therassa pañca vā cattāro vā tayo vā	465	
PA_atk-vin02_a2:465_7	pātimokkhuddesā nāgacchanti; dve pana akhaṇḍā suvisadā vācuggatā honti, therāyattova	465	
PA_atk-vin02_a2:465_8	pātimokkhā. Sace pana ettakampi visadaṃ kātuṃ na sakkoti, byattassa bhikkhuno āyatto hoti.	465	
PA_atk-vin02_a2:466	Sāmantā āvāsāti sāmantaṃ āvāsaṃ. Sajjukanti tadaheva āgamanatthāya. Navaṃ bhikkhuṃ āṇāpetunti ettha yo sakkoti uggahetuṃ, evarūpo āṇāpetabbo, na bālo.	46	
PA_atk-vin02_a2:467	Pakkhagaṇanādiuggahaṇānujānanakathā	46	
PA_atk-vin02_a2:468	156. Katimī bhanteti ettha katīnaṃ pūraṇīti katimī. Kālavatoti kālasseva; pagevāti attho.	46	
PA_atk-vin02_a2:469	158. Yaṃ kālaṃ saratīti ettha sāyampi “ajjuposatho samannāharathā”ti ārocetuṃ vaṭṭati.	46	
PA_atk-vin02_a2:470_0	159. Therena bhikkhunā navaṃ bhikkhuṃ āṇāpetunti etthāpi kiñci kammaṃ karonto vā	470	
PA_atk-vin02_a2:470_1	sadākālameva eko vā bhāranittharaṇako vā sarabhāṇakadhammakathikādīsu aññataro vā	470	
PA_atk-vin02_a2:470_2	na uposathāgārasammajjanatthaṃ āṇāpetabbo, avasesā pana vārena āṇāpetabbā. Sace āṇatto	470	
PA_atk-vin02_a2:470_3	sammuñjaniṃ tāvakālikampi na labhati, sākhābhaṅgaṃ kappiyaṃ kāretvā sammajjitabbaṃ,	470	
PA_atk-vin02_a2:470_4	tampi alabhantassa laddhakappiyaṃ hoti.	470	
PA_atk-vin02_a2:471_0	160. Āsanapaññāpanāṇattiyampi vuttanayeneva āṇāpetabbo. Āṇattena ca sace uposathāgāre	471	
PA_atk-vin02_a2:471_1	āsanāni natthi, saṅghikāvāsatopi āharitvā paññapetvā puna āharitabbāni. Āsanesu asati	471	
PA_atk-vin02_a2:471_2	kaṭasārakepi taṭṭikāyopi paññapetuṃ vaṭṭati, taṭṭikāsupi asati sākhābhaṅgāni kappiyaṃ	471	
PA_atk-vin02_a2:471_3	kāretvā paññapetabbāni, kappiyakārakaṃ alabhantassa laddhakappiyaṃ hoti.	471	
PA_atk-vin02_a2:472_0	161. Padīpakaraṇepi vuttanayeneva āṇāpetabbo. Āṇāpentena ca “amukasmiṃ nāma okāse	472	
PA_atk-vin02_a2:472_1	telaṃ vā vaṭṭi vā kapallikā vā atthi, taṃ gahetvā karohī”ti vattabbo. Sace telādīni	472	
PA_atk-vin02_a2:472_2	natthi, pariyesitabbāni, pariyesitvā alabhantassa laddhakappiyaṃ hoti. Apica kapāle aggipi jāletabbo.	472	
PA_atk-vin02_a2:473	Disaṃgamikādivatthukathā	47	
PA_atk-vin02_a2:474_0	163. Saṅgahetabboti “sādhu bhante āgatāttha, idha bhikkhā sulabhā sūpabyañjanaṃ atthi,	474	
PA_atk-vin02_a2:474_1	vasatha anukkaṇṭhamānā”ti evaṃ piyavacanena saṅgahetabbo. Punappunaṃ tathākaraṇavasena	474	
PA_atk-vin02_a2:474_2	anuggahetabbo. “Āma vasissāmī”ti paṭivacanadāpanena upalāpetabbo. Atha vā catūhi	474	
PA_atk-vin02_a2:474_3	paccayehi saṅgahetabbo ceva anuggahetabbo ca. Piyavacanena upalāpetabbo, kaṇṇasukhaṃ	474	
PA_atk-vin02_a2:474_4	ālapitabboti attho. Cuṇṇādīhi upaṭṭhāpetabbo. Āpatti dukkaṭassāti sace sakalopi saṅgho	474	
PA_atk-vin02_a2:474_5	na karoti, sabbesaṃ dukkaṭaṃ. Idha neva therā na daharā muccanti, sabbehi vārena	474	
PA_atk-vin02_a2:474_6	upaṭṭhāpetabbo. Attano vāre anupaṭṭhahantassa āpatti. Tena pana mahātherānaṃ pariveṇasammajjanadantakaṭṭhadānādīni	474	
PA_atk-vin02_a2:474_7	na sāditabbāni. Evampi sati mahātherehi sāyaṃpātaṃ upaṭṭhānaṃ āgantabbaṃ. Tena pana	474	
PA_atk-vin02_a2:474_8	tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ. Sacassa saddhiṃcarā	474	
PA_atk-vin02_a2:474_9	bhikkhuupaṭṭhākā atthi, “mayhaṃ upaṭṭhākā atthi, tumhe appossukkā viharathā”ti vattabbaṃ.	474	
PA_atk-vin02_a2:474_10	Athāpissa saddhiṃcarā natthi, tasmiṃyeva pana vihāre eko vā dve vā vattasampannā	4741	
PA_atk-vin02_a2:474_11	vadanti “mayaṃ therassa kattabbaṃ karissāma, avasesā phāsu viharantū”ti sabbesaṃ anāpatti.	4741	
PA_atk-vin02_a2:475_0	So āvāso gantabboti uposathakaraṇatthāya anvaddhamāsaṃ gantabbo. So ca kho utuvasseyeva,	475	
PA_atk-vin02_a2:475_1	vassāne pana yaṃ kattabbaṃ, taṃ dassetuṃ “vassaṃ vasanti bālā abyattā”tiādimāha.	475	
PA_atk-vin02_a2:475_2	Tattha na bhikkhave tehi bhikkhūhi tasmiṃ āvāse vassaṃ vasitabbanti purimikāya pātimokkhuddesakena	475	
PA_atk-vin02_a2:475_3	vinā na vassaṃ upagantabbaṃ. Sace so vassūpagatānaṃ pakkamati vā, vibbhamati vā,	475	
PA_atk-vin02_a2:475_4	kālaṃ vā karoti, aññasmiṃ satiyeva pacchimikāya vasituṃ vaṭṭati, asati aññattha gantabbaṃ,	475	
PA_atk-vin02_a2:475_5	agacchantānaṃ dukkaṭaṃ. Sace pana pacchimikāya pakkamati vā vibbhamati vā kālaṃ vā	475	
PA_atk-vin02_a2:475_6	karoti, māsadvayaṃ vasitabbaṃ.	475	
PA_atk-vin02_a2:476	Pārisuddhidānakathā	47	
PA_atk-vin02_a2:477_0	164. Kāyena viññāpetīti pārisuddhidānaṃ yena kenaci aṅgapaccaṅgena viññāpeti jānāpeti;	477	
PA_atk-vin02_a2:477_1	vācaṃ pana nicchāretuṃ sakkonto vācāya viññāpeti; ubhayathā sakkonto kāyavācāhi.	477	
PA_atk-vin02_a2:477_2	Saṅghena tattha gantvā uposatho kātabboti sace bahū tādisā gilānā honti, saṅghena	477	
PA_atk-vin02_a2:477_3	paṭipāṭiyā ṭhatvā sabbe hatthapāse kātabbā. Sace dūre dūre honti, saṅgho nappahoti,	477	
PA_atk-vin02_a2:477_4	taṃ divasaṃ uposatho na kātabbo, natveva vaggena saṅghena uposatho kātabbo.	477	
PA_atk-vin02_a2:478_0	Tattheva pakkamatīti saṅghamajjhaṃ anāgantvā tatova katthaci gacchati. Sāmaṇero paṭijānātīti	478	
PA_atk-vin02_a2:478_1	“sāmaṇero aha”nti evaṃ paṭijānāti; bhūtaṃyeva vā sāmaṇerabhāvaṃ āroceti, pacchā vā	478	
PA_atk-vin02_a2:478_2	sāmaṇerabhūmiyaṃ tiṭṭhatīti attho. Esa nayo sabbattha.	478	
PA_atk-vin02_a2:479_0	Saṅghappatto pakkamatīti sabbantimena paricchedena uposathatthāya sannipatitānaṃ	479	
PA_atk-vin02_a2:479_1	catunnaṃ bhikkhūnaṃ hatthapāsaṃ patvā pakkamati. Esa nayo sabbattha. Ettha ca ekena	479	
PA_atk-vin02_a2:479_2	bahūnampi āhaṭā pārisuddhi āhaṭāva hoti. Sace pana so antarāmagge aññaṃ bhikkhuṃ	479	
PA_atk-vin02_a2:479_3	disvā yesaṃ anena pārisuddhi gahitā, tesañca attano ca pārisuddhiṃ deti, tasseva	479	
PA_atk-vin02_a2:479_4	pārisuddhi āgacchati, itarā pana bilāḷasaṅkhalikapārisuddhi nāma hoti. Sā na āgacchati.	479	
PA_atk-vin02_a2:480_0	Sutto na ārocetīti āgantvā supati, “asukena pārisuddhi dinnā”ti na āroceti. Pārisuddhihārakassa	480	
PA_atk-vin02_a2:480_1	anāpattīti ettha sace sañcicca nāroceti, dukkaṭaṃ āpajjati, pārisuddhi pana āhaṭāva	480	
PA_atk-vin02_a2:480_2	hoti. Asañcicca anārocitattā panassa anāpatti, ubhinnampi ca uposatho katoyeva hoti.	480	
PA_atk-vin02_a2:481	Chandadānakathā	48	
PA_atk-vin02_a2:482_0	165. Chandadānepi pārisuddhidāne vuttasadisoyeva vinicchayo. Pārisuddhiṃ dentena	482	
PA_atk-vin02_a2:482_1	chandampi dātunti ettha sace pārisuddhimeva deti na chandaṃ, uposatho kato hoti.	482	
PA_atk-vin02_a2:482_2	Yaṃ pana saṅgho aññaṃ kammaṃ karoti, taṃ akataṃ hoti. Chandameva deti na pārisuddhiṃ,	482	
PA_atk-vin02_a2:482_3	bhikkhusaṅghassa uposathopi kammampi katameva hoti, chandadāyakassa pana uposatho	482	
PA_atk-vin02_a2:482_4	akato hoti. Sacepi koci bhikkhu nadiyā vā sīmāya vā uposathaṃ adhiṭṭhahitvā āgacchati,	482	
PA_atk-vin02_a2:482_5	“kato mayā uposatho”ti acchituṃ na labhati, sāmaggī vā chando vā dātabbo.	482	
PA_atk-vin02_a2:483	167. Saratipi uposathaṃ napi saratīti ekadā sarati, ekadā na sarati. Atthi neva saratīti yo ekantaṃ neva sarati, tassa sammutidānakiccaṃ natthi. Anāgacchantopi kammaṃ na kopeti.	48	
PA_atk-vin02_a2:484	Saṅghuposathādikathā	48	
PA_atk-vin02_a2:485_0	168. So deso sammajjitvāti taṃ desaṃ sammajjitvā, upayogatthe paccattaṃ. Pānīyaṃ	485	
PA_atk-vin02_a2:485_1	paribhojanīyantiādi pana uttānatthameva. Kasmā panetaṃ vuttaṃ? Uposathassa pubbakaraṇādidassanatthaṃ.	485	
PA_atk-vin02_a2:485_2	Tenāhu aṭṭhakathācariyā –	485	
PA_atk-vin02_a2:486	“Sammajjanī padīpo ca, udakaṃ āsanena ca;	48	
PA_atk-vin02_a2:487	Uposathassa etāni, pubbakaraṇanti vuccati”.	48	
PA_atk-vin02_a2:488	Iti imāni cattāri “pubbakaraṇa”nti akkhātāni.	48	
PA_atk-vin02_a2:489	“Chandapārisuddhiutukkhānaṃ, bhikkhugaṇanā ca ovādo;	48	
PA_atk-vin02_a2:490	Uposathassa etāni, pubbakiccanti vuccati.	49	
PA_atk-vin02_a2:491	Iti imāni pañca pubbakaraṇato pacchā kattabbāni “pubbakicca”nti akkhātāni.	49	
PA_atk-vin02_a2:492	“Uposatho yāvatikā ca bhikkhū kammappattā,	49	
PA_atk-vin02_a2:493	Sabhāgāpattiyo ca na vijjanti;	49	
PA_atk-vin02_a2:494	Vajjanīyā ca puggalā tasmiṃ na honti,	49	
PA_atk-vin02_a2:495	Pattakallanti vuccati”.	49	
PA_atk-vin02_a2:496	Iti imāni cattāri “pattakalla”nti akkhātānīti.	49	
PA_atk-vin02_a2:497_0	Tehi saddhinti tehi āgatehi saddhiṃ etāni pubbakaraṇādīni katvā uposatho kātabbo.	497	
PA_atk-vin02_a2:497_1	Ajja me uposathoti ettha sace pannaraso hoti, “ajja me uposatho pannaraso”tipi adhiṭṭhātuṃ	497	
PA_atk-vin02_a2:497_2	vaṭṭati. Cātuddasikepi eseva nayo.	497	
PA_atk-vin02_a2:498	Āpattipaṭikammavidhikathā	49	
PA_atk-vin02_a2:499_0	169. Bhagavatā paññattaṃ “na sāpattikena uposatho kātabbo”ti idaṃ “yassa siyā āpattī”tiādivacaneneva	499	
PA_atk-vin02_a2:499_1	pārisuddhidānapaññāpanena ca pārisuddhiuposathapaññāpanena ca paññattaṃ hotīti veditabbaṃ.	499	
PA_atk-vin02_a2:499_2	Itthannāmaṃ āpattinti thullaccayādīsu ekissā nāmaṃ gahetvā “thullaccayaṃ āpattiṃ	499	
PA_atk-vin02_a2:499_3	pācittiyaṃ āpatti”nti evaṃ vattabbaṃ. Taṃ paṭidesemīti idaṃ “taṃ tumhamūle, taṃ tuyhamūle	499	
PA_atk-vin02_a2:499_4	paṭidesemī”ti vuttepi suvuttameva hoti. Passasīti idañca “passasi āvuso taṃ āpattiṃ,	499	
PA_atk-vin02_a2:499_5	passatha bhante taṃ āpatti”nti evaṃ vattabbaṃ. Āma passāmīti idaṃ pana “āma bhante	499	
PA_atk-vin02_a2:499_6	passāmi, āma āvuso passāmī”ti evaṃ vuttampi suvuttameva hoti. Āyatiṃ saṃvareyyāsīti	499	
PA_atk-vin02_a2:499_7	ettha pana sace vuḍḍhataro “āyatiṃ saṃvareyyāthā”ti vattabbo. Evaṃ vuttena pana “sādhu	499	
PA_atk-vin02_a2:499_8	suṭṭhu saṃvarissāmī”ti vattabbameva.	499	
PA_atk-vin02_a2:500_0	Yadā nibbematikoti ettha sace panesa nibbematiko na hoti, vatthuṃ kittetvāva desetuṃ	500	
PA_atk-vin02_a2:500_1	vaṭṭatīti andhakaṭṭhakathāyaṃ vuttaṃ. Tatrāyaṃ desanāvidhi – sace meghacchanne sūriye	500	
PA_atk-vin02_a2:500_2	“kālo nu kho no”ti vematiko bhuñjati, tena bhikkhunā “ahaṃ bhante vematiko bhuñjiṃ”,	500	
PA_atk-vin02_a2:500_3	sace kālo atthi, “sambahulā dukkaṭā āpattiyo āpannomhi, no ce atthi, “sambahulā pācittiyā	500	
PA_atk-vin02_a2:500_4	āpannomhī”ti evaṃ vatthuṃ kittetvā “ahaṃ bhante yā tasmiṃ vatthusmiṃ sambahulā dukkaṭā	500	
PA_atk-vin02_a2:500_5	vā pācittiyā vā āpattiyo āpanno, tā tumhamūle paṭidesemī”ti vattabbaṃ. Esa nayo sabbāpattīsu.	500	
PA_atk-vin02_a2:501_0	Na bhikkhave sabhāgā āpattīti ettha yaṃ dvepi janā vikālabhojanādinā sabhāgavatthunā	501	
PA_atk-vin02_a2:501_1	āpattiṃ āpajjanti, evarūpā vatthusabhāgā “sabhāgā”ti vuccati. Vikālabhojanappaccayā	501	
PA_atk-vin02_a2:501_2	āpannaṃ pana anatirittabhojanapaccayā āpannassa santike desetuṃ vaṭṭati. Yāpi cāyaṃ	501	
PA_atk-vin02_a2:501_3	vatthusabhāgā, sāpi desitā sudesitāva. Aññaṃ pana desanapaccayā desako, paṭiggahaṇappaccayā	501	
PA_atk-vin02_a2:501_4	paṭiggahako cāti ubhopi dukkaṭaṃ āpajjanti, taṃ nānāvatthukaṃ hoti, tasmā aññamaññaṃ desetuṃ vaṭṭati.	501	
PA_atk-vin02_a2:502_0	170. Sāmanto bhikkhu evamassa vacanīyoti ettha sabhāgoyeva vattabbo. Visabhāgassa	502	
PA_atk-vin02_a2:502_1	hi vuccamāne bhaṇḍanakalahasaṅghabhedādīnipi honti, tasmā tassa avatvā “ito vuṭṭhahitvā	502	
PA_atk-vin02_a2:502_2	paṭikarissāmī”ti ābhogaṃ katvā uposatho kātabboti andhakaṭṭhakathāyaṃ vuttaṃ.	502	
PA_atk-vin02_a2:503	Anāpattipannarasakādikathā	50	
PA_atk-vin02_a2:504_0	172. Anāpattipannarasake – te na jāniṃsūti sīmaṃ okkantāti vā okkamantīti vāti na	504	
PA_atk-vin02_a2:504_1	jāniṃsu. Athaññe āvāsikā bhikkhū āgacchantīti gāmaṃ vā araññaṃ vā kenaci karaṇīyena	504	
PA_atk-vin02_a2:504_2	gantvā tesaṃ nisinnaṭṭhānaṃ āgacchanti. Vaggā samaggasaññinoti tesaṃ sīmaṃ okkantattā	504	
PA_atk-vin02_a2:504_3	vaggā; sīmaṃ okkantabhāvassa ajānanato samaggasaññino.	504	
PA_atk-vin02_a2:505	173. Vaggāvaggasaññipannarasake – te jānantīti pabbate vā thale vā ṭhitā sīmaṃ okkante vā okkamante vā passanti. Vematikapannarasakaṃ uttānameva.	50	
PA_atk-vin02_a2:506_0	175. Kukkuccapakatapannarasake – yathā icchāya abhibhūto “icchāpakato”ti vuccati,	506	
PA_atk-vin02_a2:506_1	evaṃ pubbabhāge sanniṭṭhānaṃ katvāpi karaṇakkhaṇe akappiye akappiyasaññitāsaṅkhātena	506	
PA_atk-vin02_a2:506_2	kukkuccena abhibhūtā “kukkuccapakatā”ti veditabbā.	506	
PA_atk-vin02_a2:507	176. Bhedapurekkhārapannarasake – akusalabalavatāya thullaccayaṃ vuttaṃ.	50	
PA_atk-vin02_a2:508	Sīmokkantikapeyyālakathā	50	
PA_atk-vin02_a2:509_0	177. Āvāsikenaāgantukapeyyāle – yathā purime āvāsikenaāvāsikapeyyāle “te na jānanti	509	
PA_atk-vin02_a2:509_1	athaññe āvāsikā”tiādi vuttaṃ, evaṃ “te na jānanti athaññe āgantukā”tiādinā nayena	509	
PA_atk-vin02_a2:509_2	sabbaṃ veditabbaṃ. Āgantukenaāvāsikapeyyāle pana – yathā purimapeyyāle “āvāsikā bhikkhū	509	
PA_atk-vin02_a2:509_3	sannipatantī”ti āgataṃ, evaṃ “āgantukā bhikkhū sannipatantī”ti ānetabbaṃ. Āgantukenaāgantukapeyyāle	509	
PA_atk-vin02_a2:509_4	pana – ubhayapadesu āgantukavasena yojetabboti.	509	
PA_atk-vin02_a2:510_0	178. Āvāsikānaṃ bhikkhūnaṃ cātuddaso hoti, āgantukānaṃ pannarasoti ettha yesaṃ pannaraso,	510	
PA_atk-vin02_a2:510_1	te tiroraṭṭhato vā āgatā, atītaṃ vā uposathaṃ cātuddasikaṃ akaṃsūti veditabbā. Āvāsikānaṃ	510	
PA_atk-vin02_a2:510_2	anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,	510	
PA_atk-vin02_a2:510_3	na paṭikkositabbaṃ. Na akāmā dātabbāti na anicchāya dātabbā.	510	
PA_atk-vin02_a2:511	Liṅgādidassanakathā	51	
PA_atk-vin02_a2:512_0	179. Āvāsikākāranti āvāsikānaṃ ākāraṃ. Esa nayo sabbattha. Ākāro nāma yena tesaṃ	512	
PA_atk-vin02_a2:512_1	vattasampannā vā na vāti ācārasaṇṭhānaṃ gayhati. Liṅgaṃ nāma yaṃ te tattha tattha	512	
PA_atk-vin02_a2:512_2	līne gamayati; adissamānepi jānāpetīti attho. Nimittaṃ nāma yaṃ disvā te atthīti	512	
PA_atk-vin02_a2:512_3	ñāyanti. Uddeso nāma yena te evarūpaparikkhārāti uddisanti; apadesaṃ labhantīti attho.	512	
PA_atk-vin02_a2:512_4	Sabbametaṃ supaññattamañcapīṭhādīnañceva padasaddādīnañca adhivacanaṃ, yathāyogaṃ	512	
PA_atk-vin02_a2:512_5	pana yojetabbaṃ. Āgantukākārādīsupi eseva nayo. Tattha aññātakanti aññesaṃ santakaṃ.	512	
PA_atk-vin02_a2:512_6	Pādānaṃ dhotaṃ udakanissekanti pādānaṃ dhotānaṃ udakanissekaṃ. Bahuvacanassa ekavacanaṃ	512	
PA_atk-vin02_a2:512_7	veditabbaṃ. “Pādānaṃ dhotaudakanisseka”nti vā pāṭho; pādānaṃ dhovanaudakanissekanti attho.	512	
PA_atk-vin02_a2:513_0	180. Nānāsaṃvāsakādivatthūsu – samānasaṃvāsakadiṭṭhinti “samānasaṃvāsakā ete”ti diṭṭhiṃ.	513	
PA_atk-vin02_a2:513_1	Na pucchantīti tesaṃ laddhiṃ na pucchanti; apucchitvāva vattapaṭivattiṃ katvā ekato	513	
PA_atk-vin02_a2:513_2	uposathaṃ karonti. Nābhivitarantīti nānāsaṃvāsakabhāvaṃ maddituṃ abhibhavituṃ na	513	
PA_atk-vin02_a2:513_3	sakkonti; taṃ diṭṭhiṃ na nissajjāpentīti attho.	513	
PA_atk-vin02_a2:514	Nagantabbagantabbavārakathā	51	
PA_atk-vin02_a2:515_0	181. Sabhikkhukā āvāsāti yasmiṃ āvāse uposathakārakā bhikkhū atthi, tamhā āvāsā yaṃ	515	
PA_atk-vin02_a2:515_1	na sakkoti tadaheva āgantuṃ, so āvāso uposathaṃ akatvā na gantabbo. Aññatra saṅghenāti	515	
PA_atk-vin02_a2:515_2	saṅghappahonakehi bhikkhūhi vinā. Aññatra antarāyāti pubbe vuttaṃ dasavidhaṃ antarāyaṃ	515	
PA_atk-vin02_a2:515_3	vinā. Sabbantimena pana paricchedena attacatutthena antarāye vā sati gantuṃ vaṭṭati.	515	
PA_atk-vin02_a2:515_4	Anāvāsoti navakammasālādiko yo koci padeso. Yathā ca āvāsādayo na gantabbā; evaṃ	515	
PA_atk-vin02_a2:515_5	sace vihāre uposathaṃ karonti, uposathādhiṭṭhānatthaṃ sīmāpi nadīpi na gantabbā.	515	
PA_atk-vin02_a2:515_6	Sace panettha koci bhikkhu hoti, tassa santikaṃ gantuṃ vaṭṭati. Vissaṭṭhauposathāpi	515	
PA_atk-vin02_a2:515_7	āvāsā gantuṃ vaṭṭati; evaṃ gato adhiṭṭhātumpi labhati. Āraññakenāpi bhikkhunā uposathadivase	515	
PA_atk-vin02_a2:515_8	gāme piṇḍāya caritvā attano vihārameva āgantabbaṃ. Sace aññaṃ vihāraṃ okkamati, tattha	515	
PA_atk-vin02_a2:515_9	uposathaṃ katvāva āgantabbaṃ, akatvā na vaṭṭati.	515	
PA_atk-vin02_a2:516_0	182. Yaṃ jaññā sakkomi ajjeva gantunti yaṃ jāneyya ajjeva tattha gantuṃ sakkomīti;	516	
PA_atk-vin02_a2:516_1	evarūpo āvāso gantabbo. Tattha bhikkhūhi saddhiṃ uposathaṃ karontenāpi hi iminā neva	516	
PA_atk-vin02_a2:516_2	uposathantarāyo kato bhavissatīti.	516	
PA_atk-vin02_a2:517	Vajjanīyapuggalasandassanakathā	51	
PA_atk-vin02_a2:518_0	183. Bhikkhuniyā nisinnaparisāyātiādīsu hatthapāsupagamanameva pamāṇaṃ. Aññatra avuṭṭhitāya	518	
PA_atk-vin02_a2:518_1	parisāyāti idañhi pārivāsiyapārisuddhidānaṃ nāma parisāya vuṭṭhitakālato paṭṭhāya	518	
PA_atk-vin02_a2:518_2	na vaṭṭati, avuṭṭhitāya pana vaṭṭati. Tenāha – “aññatra avuṭṭhitāya parisāyā”ti.	518	
PA_atk-vin02_a2:518_3	Tassa lakkhaṇaṃ bhikkhunivibhaṅge parivāsiyachandadānavaṇṇanato gahetabbaṃ. Anuposatheti	518	
PA_atk-vin02_a2:518_4	cātuddasiko ca pannarasiko cāti ime dve uposathe ṭhapetvā aññasmiṃ divase. Aññatra	518	
PA_atk-vin02_a2:518_5	saṅghasāmaggiyāti yā kosambakabhikkhūnaṃ viya bhinne saṅghe puna saṅghasāmaggī kariyati,	518	
PA_atk-vin02_a2:518_6	tathārūpiṃ saṅghasāmaggiṃ ṭhapetvā. Tadā ca “suṇātu me bhante saṅgho ajjuposatho	518	
PA_atk-vin02_a2:518_7	sāmaggī”ti vatvā kātabbo. Ye pana kismiñcideva appamattake uposathaṃ ṭhapetvā puna	518	
PA_atk-vin02_a2:518_8	samaggā honti, tehi uposatheyeva kātabboti.	518	
PA_atk-vin02_a2:519	Uposathakkhandhakavaṇṇanā niṭṭhitā.	51	
PA_atk-vin02_a2:520	3. Vassūpanāyikakkhandhakaṃ	52	
PA_atk-vin02_a2:521	Vassūpanāyikānujānanakathā	52	
PA_atk-vin02_a2:522_0	184. Vassūpanāyikakkhandhake – apaññattoti ananuññāto asaṃvihito vā. Te idha bhikkhūti	522	
PA_atk-vin02_a2:522_1	te bhikkhū, idhasaddo nipātamatto. Saṅghātaṃ āpādentāti vināsaṃ āpādentā. Saṅkasāyissantīti	522	
PA_atk-vin02_a2:522_2	appossukkā nibaddhavāsaṃ vasissanti. Sakuntakāti sakuṇā. Vassāne vassaṃ upagantunti	522	
PA_atk-vin02_a2:522_3	vassānanāmake temāse vassaṃ upagantabbanti attho. Kati nu kho vassūpanāyikāti kati	522	
PA_atk-vin02_a2:522_4	nu kho vassūpagamanāni. Aparajjugatāyāti ettha aparajjugatāya assāti aparajjugatā,	522	
PA_atk-vin02_a2:522_5	tassā aparajjugatāya; atikkantāya aparasmiṃ divaseti attho. Dutiyanayepi māso gatāya	522	
PA_atk-vin02_a2:522_6	assāti māsagatā, tassā māsagatāya; atikkantāya māse paripuṇṇeti attho. Tasmā āsāḷhīpuṇṇamāya	522	
PA_atk-vin02_a2:522_7	anantare pāṭipadadivase, āsāḷhīpuṇṇamito vā aparāya puṇṇamāya anantare pāṭipadadivaseyeva	522	
PA_atk-vin02_a2:522_8	vihāraṃ paṭijaggitvā pānīyaṃ paribhojanīyaṃ upaṭṭhapetvā sabbaṃ cetiyavandanādisāmīcikammaṃ	522	
PA_atk-vin02_a2:522_9	niṭṭhāpetvā “imasmiṃ vihāre imaṃ temāsaṃ vassaṃ upemī”ti sakiṃ vā dvattikkhattuṃ	522	
PA_atk-vin02_a2:522_10	vā vācaṃ nicchāretvā vassaṃ upagantabbaṃ.	5221	
PA_atk-vin02_a2:523	Vācaṃ nicchāretvā vassaṃ upagantabbaṃ.	52	
PA_atk-vin02_a2:524	Vassānecārikāpaṭikkhepādikathā	52	
PA_atk-vin02_a2:525_0	185-6. Yo pakkameyyāti ettha anapekkhagamanena vā aññattha aruṇaṃ uṭṭhāpanena vā	525	
PA_atk-vin02_a2:525_1	āpatti veditabbā. Yo atikkameyyāti ettha vihāragaṇanāya āpattiyo veditabbā. Sace	525	
PA_atk-vin02_a2:525_2	hi taṃ divasaṃ vihārasatassa upacāraṃ okkamitvā atikkamati, sataṃ āpattiyo. Sace	525	
PA_atk-vin02_a2:525_3	pana vihārūpacāraṃ atikkamitvā aññassa vihārassa upacāraṃ anokkamitvāva nivattati,	525	
PA_atk-vin02_a2:525_4	ekā eva āpatti. Kenaci antarāyena purimikaṃ anupagatena pacchimikā upagantabbā.	525	
PA_atk-vin02_a2:526_0	Vassaṃ ukkaḍḍhitukāmoti vassanāmakaṃ paṭhamamāsaṃ ukkaḍḍhitukāmo, sāvaṇamāsaṃ akatvā	526	
PA_atk-vin02_a2:526_1	puna āsāḷhīmāsameva kattukāmoti attho. Āgame juṇheti āgame māseti attho. Anujānāmi	526	
PA_atk-vin02_a2:526_2	bhikkhave rājūnaṃ anuvattitunti ettha vassukkaḍḍhane bhikkhūnaṃ kāci parihāni nāma	526	
PA_atk-vin02_a2:526_3	natthīti anuvattituṃ anuññātaṃ, tasmā aññasmimpi dhammike kamme anuvattitabbaṃ. Adhammike	526	
PA_atk-vin02_a2:526_4	pana na kassaci anuvattitabbaṃ.	526	
PA_atk-vin02_a2:527	Sattāhakaraṇīyānujānanakathā	52	
PA_atk-vin02_a2:528_0	187-8. Sattāhakaraṇīyesu – sattāhakaraṇīyena gantunti sattāhabbhantare yaṃ kattabbaṃ	528	
PA_atk-vin02_a2:528_1	taṃ sattāhakaraṇīyaṃ, tena sattāhakaraṇīyena karaṇabhūtena gantuṃ anujānāmīti attho.	528	
PA_atk-vin02_a2:528_2	Pahite gantunti imehi sattahi bhikkhuādīhi dūte pahiteyeva gantuṃ anujānāmīti attho.	528	
PA_atk-vin02_a2:528_3	Sattāhaṃ sannivatto kātabboti sattāheyeva sannivattitabbo, aṭṭhamo aruṇo tattheva	528	
PA_atk-vin02_a2:528_4	na uṭṭhāpetabboti attho.	528	
PA_atk-vin02_a2:529	Bhikkhunisaṅghaṃ uddissāti ito paṭṭhāya vaccakuṭi jantāgharaṃ jantāgharasālāti imāni tīṇi parihīnāni.	52	
PA_atk-vin02_a2:530_0	189. Udositādīni udositasikkhāpadādīsu vuttāneva. Rasavatīti bhattagehaṃ vuccati.	530	
PA_atk-vin02_a2:530_1	Vāreyyaṃ sañcarittasikkhāpade vuttameva. Purāyaṃ suttanto palujjatīti yāva ayaṃ suttanto	530	
PA_atk-vin02_a2:530_2	na palujjati, yāva ayaṃ suttanto na vinassati. Aññataraṃ vā panassa kiccaṃ hoti karaṇīyaṃ	530	
PA_atk-vin02_a2:530_3	vāti etena parisaṅkhataṃ yaṃkiñci karaṇīyaṃ saṅgahitaṃ hoti. Sabbattha ca “icchāmi	530	
PA_atk-vin02_a2:530_4	dānañca dātuṃ dhammañca sotuṃ bhikkhū ca passitu”nti imināva kappiyavacanena pesite	530	
PA_atk-vin02_a2:530_5	gantabbaṃ, etesaṃ vā vevacanena. Peyyālakkamo pana evaṃ veditabbo, yathā “upāsakena	530	
PA_atk-vin02_a2:530_6	saṅghaṃ uddissa vihārādayo kārāpitā honti, sambahule bhikkhū uddissa, ekaṃ bhikkhuṃ	530	
PA_atk-vin02_a2:530_7	uddissa, bhikkhunisaṅghaṃ uddissa, sambahulā bhikkhuniyo, ekaṃ bhikkhuniṃ, sambahulā	530	
PA_atk-vin02_a2:530_8	sikkhamānāyo, ekaṃ sikkhamānaṃ, sambahule sāmaṇere, ekaṃ sāmaṇeraṃ, sambahulā sāmaṇeriyo,	530	
PA_atk-vin02_a2:530_9	ekaṃ sāmaṇeriṃ uddissa attano atthāya nivesanaṃ kārāpitaṃ hotī”ti vuttaṃ; evameva	530	
PA_atk-vin02_a2:530_10	“upāsikāya, bhikkhunā, bhikkhuniyā, sikkhamānāya, sāmaṇerena, sāmaṇeriyā saṅghaṃ	5301	
PA_atk-vin02_a2:530_11	uddissā”ti sabbaṃ vattabbaṃ. Etesu sattappakāresu karaṇīyesu pahite gantabbaṃ.	5301	
PA_atk-vin02_a2:531	Pañcannaṃappahitepianujānanakathā	53	
PA_atk-vin02_a2:532_0	193. Pañcannaṃ sattāhakaraṇīyenāti etesaṃ bhikkhuādīnaṃ sahadhammikānaṃ “gilānabhattaṃ	532	
PA_atk-vin02_a2:532_1	vā gilānupaṭṭhākabhattaṃ vā bhesajjaṃ vā pariyesissāmi, pucchissāmi vā, upaṭṭhahissāmi	532	
PA_atk-vin02_a2:532_2	vā”ti evamādinā parato vitthāretvā dassitena kāraṇena appahitepi gantabbaṃ, pageva	532	
PA_atk-vin02_a2:532_3	pahite. Bhikkhu gilāno hoti, anabhirati uppannā hoti, kukkuccaṃ uppannaṃ hoti, diṭṭhigataṃ	532	
PA_atk-vin02_a2:532_4	uppannaṃ hoti, garudhammaṃ ajjhāpanno hoti parivāsāraho, mūlāya paṭikassanāraho hoti,	532	
PA_atk-vin02_a2:532_5	mānattāraho, abbhānāraho, saṅgho kammaṃ kattukāmo hoti, kataṃ vā saṅghena kammaṃ	532	
PA_atk-vin02_a2:532_6	hotīti etehi dasahi kāraṇehi bhikkhussa santikaṃ gantabbaṃ. Bhikkhuniyā santikaṃ	532	
PA_atk-vin02_a2:532_7	navahi kāraṇehi gantabbaṃ, sikkhamānāya santikaṃ chahi – ādito catūhi, sikkhā kuppitā	532	
PA_atk-vin02_a2:532_8	hoti, upasampajjitukāmā hotīti. Sāmaṇerassāpi chahi – ādito catūhi, vassaṃ pucchitukāmo	532	
PA_atk-vin02_a2:532_9	upasampajjitukāmo hotīti. Sāmaṇeriyā upasampadaṃ apanetvā sikkhāpadaṃ dātukāmo hotīti	532	
PA_atk-vin02_a2:532_10	iminā saddhiṃ pañcahi. Parato mātāpitūnaṃ anuññātaṭṭhānepi eseva nayo. Andhakaṭṭhakathāyaṃ	5321	
PA_atk-vin02_a2:532_11	pana “ye mātāpitūnaṃ upaṭṭhākā ñātakā vā aññātakā vā tesampi appahite gantuṃ vaṭṭatī”ti	5321	
PA_atk-vin02_a2:532_12	vuttaṃ, taṃ neva aṭṭhakathāyaṃ, na pāḷiyā vuttaṃ, tasmā na gahetabbaṃ.	5321	
PA_atk-vin02_a2:533	Pahiteyevaanujānanakathā	53	
PA_atk-vin02_a2:534_0	199. Bhikkhugatikoti ekasmiṃ vihāre bhikkhūhi saddhiṃ vasanakapuriso. Undriyatīti	534	
PA_atk-vin02_a2:534_1	palujjati. Bhaṇḍaṃ chedāpitanti dabbasambhārabhaṇḍaṃ chedāpitaṃ. Āvahāpeyyunti āharāpeyyuṃ.	534	
PA_atk-vin02_a2:534_2	Dajjāhanti dajje ahaṃ. Saṅghakaraṇīyenāti ettha yaṃkiñci uposathāgārādīsu senāsanesu	534	
PA_atk-vin02_a2:534_3	cetiyachattavedikādīsu vā kattabbaṃ, antamaso bhikkhuno puggalikasenāsanampi, sabbaṃ	534	
PA_atk-vin02_a2:534_4	saṅghakaraṇīyameva. Tasmā tassa nipphādanatthaṃ dabbasambhārādīni vā āharituṃ vaḍḍhakīppabhutīnaṃ	534	
PA_atk-vin02_a2:534_5	bhattavetanādīni vā dāpetuṃ gantabbaṃ.	534	
PA_atk-vin02_a2:535_0	Ayaṃ panettha pāḷimuttakaratticchedavinicchayo – dhammasavanatthāya animantitena	535	
PA_atk-vin02_a2:535_1	gantuṃ na vaṭṭati. Sace ekasmiṃ mahāvāse paṭhamaṃyeva katikā katā hoti – “asukadivasaṃ	535	
PA_atk-vin02_a2:535_2	nāma sannipatitabba”nti, nimantitoyeva nāma hoti, gantuṃ vaṭṭati. “Bhaṇḍakaṃ dhovissāmī”ti	535	
PA_atk-vin02_a2:535_3	gantuṃ na vaṭṭati. Sace pana ācariyupajjhāyā pahiṇanti, vaṭṭati. Nātidūre vihāro	535	
PA_atk-vin02_a2:535_4	hoti, tattha gantvā ajjeva āgamissāmīti sampāpuṇituṃ na sakkoti, vaṭṭati. Uddesaparipucchādīnaṃ	535	
PA_atk-vin02_a2:535_5	atthāyapi gantuṃ na vaṭṭati. “Ācariyaṃ passissāmī”ti pana gantuṃ labhati. Sace pana	535	
PA_atk-vin02_a2:535_6	naṃ ācariyo “ajja mā gacchā”ti vadati, vaṭṭati. Upaṭṭhākakulaṃ vā ñātikulaṃ vā dassanāya	535	
PA_atk-vin02_a2:535_7	gantuṃ na labhatīti.	535	
PA_atk-vin02_a2:536	Antarāyeanāpattivassacchedakathā	53	
PA_atk-vin02_a2:537_0	201. Yena gāmo tena gantuntiādīsu sace gāmo avidūraṃ gato hoti, tattha piṇḍāya caritvā	537	
PA_atk-vin02_a2:537_1	vihārameva āgantvā vasitabbaṃ. Sace dūraṃ gato, sattāhavārena aruṇo uṭṭhāpetabbo.	537	
PA_atk-vin02_a2:537_2	Na sakkā ce hoti, tatreva sabhāgaṭṭhāne vasitabbaṃ. Sace manussā yathāpavattāni salākabhattādīni	537	
PA_atk-vin02_a2:537_3	denti, “na mayaṃ tasmiṃ vihāre vasimhā”ti vattabbā. “Mayaṃ vihārassa vā pāsādassa	537	
PA_atk-vin02_a2:537_4	vā na dema, tumhākaṃ dema, yattha katthaci vasitvā bhuñjathā”ti vutte pana yathāsukhaṃ	537	
PA_atk-vin02_a2:537_5	bhuñjitabbaṃ, tesaṃyeva taṃ pāpuṇāti. “Tumhākaṃ vasanaṭṭhāne pāpuṇāpetvā bhuñjathā”ti	537	
PA_atk-vin02_a2:537_6	vutte pana yattha vasanti, tattha netvā vassaggena pāpuṇāpetvā bhuñjitabbaṃ.	537	
PA_atk-vin02_a2:538_0	Sace pavāritakāle vassāvāsikaṃ denti, yadi sattāhavārena aruṇaṃ uṭṭhāpayiṃsu, gahetabbaṃ.	538	
PA_atk-vin02_a2:538_1	Chinnavassehi pana “na mayaṃ tattha vasimha, chinnavassā maya”nti vattabbaṃ. Yadi	538	
PA_atk-vin02_a2:538_2	“yesaṃ amhākaṃ senāsanaṃ pāpitaṃ, te gaṇhantū”ti vadanti, gahetabbaṃ. Yaṃ pana vihāre	538	
PA_atk-vin02_a2:538_3	upanikkhittakaṃ mā vinassīti idha āhaṭaṃ cīvarādivebhaṅgiyabhaṇḍaṃ, taṃ tattheva	538	
PA_atk-vin02_a2:538_4	gantvā apaloketvā bhājetabbaṃ. “Ito ayyānaṃ cattāro paccaye dethā”ti kappiyakārakānaṃ	538	
PA_atk-vin02_a2:538_5	dinne khettavatthuādike tatruppādepi eseva nayo. Saṅghikañhi vebhaṅgiyabhaṇḍaṃ antovihāre	538	
PA_atk-vin02_a2:538_6	vā bahisīmāya vā hotu, bahisīmāya ṭhitānaṃ apaloketvā bhājetuṃ na vaṭṭati. Ubhayattha	538	
PA_atk-vin02_a2:538_7	ṭhitampi pana antosīmāya ṭhitānaṃ apaloketvā bhājetuṃ vaṭṭatiyeva.	538	
PA_atk-vin02_a2:539	Saṅghabhedeanāpattivassacchedakathā	53	
PA_atk-vin02_a2:540_0	202. Saṅgho bhinnoti ettha bhinne saṅghe gantvā karaṇīyaṃ natthi, yo pana “bhijjissatī”ti	540	
PA_atk-vin02_a2:540_1	āsaṅkito, taṃ sandhāya “bhinno”ti vuttaṃ. Sambahulāhi bhikkhunīhi saṅgho bhinnoti	540	
PA_atk-vin02_a2:540_2	ettha na bhikkhunīhi saṅgho bhinnoti daṭṭhabbo. Vuttañhetaṃ “na kho upāli bhikkhunī	540	
PA_atk-vin02_a2:540_3	saṅghaṃ bhindatī”ti. Etā pana nissāya anubalaṃ katvā yaṃ saṅghaṃ “bhikkhū bhindeyyu”nti	540	
PA_atk-vin02_a2:540_4	āsaṅkā hoti, taṃ sandhāyetaṃ vuttaṃ.	540	
PA_atk-vin02_a2:541	Vajādīsuvassūpagamanakathā	54	
PA_atk-vin02_a2:542	203. Vajoti gopālakānaṃ nivāsaṭṭhānaṃ. Yena vajoti ettha vajena saddhiṃ gatassa vassacchede anāpatti.	54	
PA_atk-vin02_a2:543_0	Upakaṭṭhāyāti āsannāya. Satthe vassaṃ upagantunti ettha vassūpanāyikadivase tena	543	
PA_atk-vin02_a2:543_1	bhikkhunā upāsakā vattabbā “kuṭikā laddhuṃ vaṭṭatī”ti. Sace karitvā denti, tattha	543	
PA_atk-vin02_a2:543_2	pavisitvā “idha vassaṃ upemī”ti tikkhattuṃ vattabbaṃ. No ce denti, sālāsaṅkhepena	543	
PA_atk-vin02_a2:543_3	ṭhitasakaṭassa heṭṭhā upagantabbaṃ. Tampi alabhantena ālayo kātabbo. Satthe pana	543	
PA_atk-vin02_a2:543_4	vassaṃ upagantuṃ na vaṭṭati. Ālayo nāma “idha vassaṃ vasissāmī”ti cittuppādamattaṃ.	543	
PA_atk-vin02_a2:543_5	Sace maggappaṭipanneyeva satthe pavāraṇadivaso hoti, tattheva pavāretabbaṃ. Atha	543	
PA_atk-vin02_a2:543_6	sattho antovasseyeva bhikkhunā patthitaṭṭhānaṃ patvā atikkamati, patthitaṭṭhāne vasitvā	543	
PA_atk-vin02_a2:543_7	tattha bhikkhūhi saddhiṃ pavāretabbaṃ. Athāpi sattho antovasseyeva antarā ekasmiṃ	543	
PA_atk-vin02_a2:543_8	gāme tiṭṭhati vā vippakirati vā, tasmiṃyeva gāme bhikkhūhi saddhiṃ vasitvā pavāretabbaṃ,	543	
PA_atk-vin02_a2:543_9	apavāretvā tato paraṃ gantuṃ na vaṭṭati.	543	
PA_atk-vin02_a2:544_0	Nāvāyaṃ vassaṃ upagacchantenāpi kuṭiyaṃyeva upagantabbaṃ. Pariyesitvā alabhantena	544	
PA_atk-vin02_a2:544_1	ālayo kātabbo. Sace antotemāsaṃ nāvā samuddeyeva hoti, tattheva pavāretabbaṃ. Atha	544	
PA_atk-vin02_a2:544_2	nāvā kūlaṃ labhati, ayañca parato gantukāmo hoti, gantuṃ na vaṭṭati. Nāvāya laddhagāmeyeva	544	
PA_atk-vin02_a2:544_3	vasitvā bhikkhūhi saddhiṃ pavāretabbaṃ. Sacepi nāvā anutīrameva aññattha gacchati,	544	
PA_atk-vin02_a2:544_4	bhikkhu ca paṭhamaṃ laddhagāmeyeva vasitukāmo, nāvā gacchatu bhikkhunā tattheva vasitvā	544	
PA_atk-vin02_a2:544_5	bhikkhūhi saddhiṃ pavāretabbaṃ.	544	
PA_atk-vin02_a2:545_0	Iti vaje satthe nāvāyanti tīsu ṭhānesu natthi vassacchede āpatti, pavāretuñca labhati.	545	
PA_atk-vin02_a2:545_1	Purimesu pana “vāḷehi ubbāḷhā hontī”tiādīsu saṅghabhedapariyantesu vatthūsu kevalaṃ	545	
PA_atk-vin02_a2:545_2	anāpatti hoti, pavāretuṃ pana na labhati.	545	
PA_atk-vin02_a2:546_0	204. Na bhikkhave rukkhasusireti ettha suddhe rukkhasusireyeva na vaṭṭati; mahantassa	546	
PA_atk-vin02_a2:546_1	pana rukkhasusirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ	546	
PA_atk-vin02_a2:546_2	vaṭṭati. Rūkkhaṃ chinditvā khāṇukamatthake padaracchadanaṃ kuṭikaṃ katvāpi vaṭṭatiyeva.	546	
PA_atk-vin02_a2:546_3	Rukkhaviṭabhiyāti etthāpi suddhe viṭapamatte na vaṭṭati. Mahāviṭape pana aṭṭakaṃ	546	
PA_atk-vin02_a2:546_4	bandhitvā tattha padaracchadanaṃ kuṭikaṃ katvā upagantabbaṃ. Asenāsanikenāti yassa	546	
PA_atk-vin02_a2:546_5	pañcannaṃ chadanānaṃ aññatarena channaṃ yojitadvārabandhanaṃ senāsanaṃ natthi, tena	546	
PA_atk-vin02_a2:546_6	na upagantabbaṃ. Na bhikkhave chavakuṭikāyanti chavakuṭikā nāma ṭaṅkitamañcādibhedā	546	
PA_atk-vin02_a2:546_7	kuṭi, tattha upagantuṃ na vaṭṭati. Susāne pana aññaṃ kuṭikaṃ katvā upagantuṃ vaṭṭati.	546	
PA_atk-vin02_a2:546_8	Na bhikkhave chatteti etthāpi catūsu thambhesu chattaṃ ṭhapetvā āvaraṇaṃ katvā dvāraṃ	546	
PA_atk-vin02_a2:546_9	yojetvā upagantuṃ vaṭṭati, chattakuṭikā nāmesā hoti. Cāṭiyāti etthāpi mahantena kapallena	546	
PA_atk-vin02_a2:546_10	chatte vuttanayena kuṭiṃ katvā upagantuṃ vaṭṭati.	5461	
PA_atk-vin02_a2:547	Adhammikakatikādikathā	54	
PA_atk-vin02_a2:548	205. Evarūpā katikāti ettha aññāpi yā īdisī adhammikā katikā hoti, sā na kātabbāti attho. Tassā lakkhaṇaṃ mahāvibhaṅge vuttaṃ.	54	
PA_atk-vin02_a2:549_0	207-8. Paṭissave ca āpatti dukkaṭassāti ettha na kevalaṃ “imaṃ temāsaṃ idha vassaṃ	549	
PA_atk-vin02_a2:549_1	vasathā”ti etasseva paṭissave āpatti, “imaṃ temāsaṃ bhikkhaṃ gaṇhatha, ubhopi mayaṃ	549	
PA_atk-vin02_a2:549_2	idha vassaṃ vasissāma, ekato uddisāpessāmā”ti evamādināpi tassa tassa paṭissave dukkaṭaṃ.	549	
PA_atk-vin02_a2:549_3	Tañca kho paṭhamaṃ suddhacittassa pacchā visaṃvādanapaccayā, paṭhamampi asuddhacittassa	549	
PA_atk-vin02_a2:549_4	pana paṭissave pācittiyaṃ, visaṃvādane dukkaṭanti pācittiyena saddhiṃ dukkaṭaṃ yujjati.	549	
PA_atk-vin02_a2:550_0	So tadaheva akaraṇīyotiādīsu sace vassaṃ anupagantvā vā pakkamati, upagantvā vā sattāhaṃ	550	
PA_atk-vin02_a2:550_1	bahiddhā vītināmeti, purimikā ca na paññāyati, paṭissave ca āpatti. Vassaṃ upagantvā	550	
PA_atk-vin02_a2:550_2	pana aruṇaṃ anuṭṭhāpetvā tadaheva sattāhakaraṇīyena pakkamantassāpi antosattāhe nivattantassa	550	
PA_atk-vin02_a2:550_3	anāpatti, ko pana vādo dvīhatīhaṃ vasitvā antosattāhe nivattantassa. Dvīhatīhaṃ vasitvāti	550	
PA_atk-vin02_a2:550_4	etthāpi nirapekkheneva upacārātikkame vassacchedo veditabbo. Sace idha vasissāmīti	550	
PA_atk-vin02_a2:550_5	ālayo atthi, asatiyā pana vassaṃ na upeti, gahitasenāsanaṃ suggahitaṃ, chinnavasso	550	
PA_atk-vin02_a2:550_6	na hoti, pavāretuṃ labhatiyeva.	550	
PA_atk-vin02_a2:551	Sattāhaṃ anāgatāya pavāraṇāyāti ettha navamito paṭṭhāya gantuṃ vaṭṭati, āgacchatu vā mā vā, anāpatti. Sesaṃ uttānamevāti.	55	
PA_atk-vin02_a2:552	Vassūpanāyikakkhandhakavaṇṇanā niṭṭhitā.	55	
PA_atk-vin02_a2:553	4. Pavāraṇākkhandhakaṃ	55	
PA_atk-vin02_a2:554	Aphāsukavihārakathā	55	
PA_atk-vin02_a2:555_0	209. Pavāraṇākkhandhake – neva ālapeyyāma na sallapeyyāmāti ettha ālāpo nāma paṭhamavacanaṃ;	555	
PA_atk-vin02_a2:555_1	sallāpo pacchimavacanaṃ. Hatthavilaṅghakenāti hatthukkhepakena. Pasusaṃvāsanti pasūnaṃ	555	
PA_atk-vin02_a2:555_2	viya saṃvāsaṃ. Pasavopi hi attano uppannaṃ sukhadukkhaṃ aññamaññassa na ārocenti,	555	
PA_atk-vin02_a2:555_3	paṭisanthāraṃ na karonti, tathā etepi na akaṃsu; tasmā nesaṃ saṃvāso “pasusaṃvāso”ti	555	
PA_atk-vin02_a2:555_4	vuccati. Esa nayo sabbattha. Na bhikkhave mūgabbataṃ titthiyasamādānanti “imaṃ temāsaṃ	555	
PA_atk-vin02_a2:555_5	na kathetabba”nti evarūpaṃ vatasamādānaṃ na kātabbaṃ; adhammakatikā hesā. Aññamaññānulomatāti	555	
PA_atk-vin02_a2:555_6	aññamaññaṃ vattuṃ anulomabhāvo. “Vadantu maṃ āyasmanto”ti hi vadantaṃ sakkā hoti	555	
PA_atk-vin02_a2:555_7	kiñci vattuṃ; na itaraṃ. Āpattivuṭṭhānatā vinayapurekkhāratāti āpattīhi vuṭṭhānabhāvo	555	
PA_atk-vin02_a2:555_8	vinayaṃ purato katvā caraṇabhāvo. “Vadantu maṃ āyasmanto”ti hi evaṃ vadanto āpattīhi	555	
PA_atk-vin02_a2:555_9	vuṭṭhahissati, vinayañca purakkhatvā viharissatīti vuccati.	555	
PA_atk-vin02_a2:556_0	210. Suṇātu me bhante saṅgho ajja pavāraṇā, yadi saṅghassa pattakallaṃ, saṅgho pavāreyyāti	556	
PA_atk-vin02_a2:556_1	ayaṃ sabbasaṅgāhikā nāma ñatti; evañhi vutte tevācikaṃ dvevācikaṃ ekavācikañca pavāretuṃ	556	
PA_atk-vin02_a2:556_2	vaṭṭati. Samānavassikaṃ na vaṭṭati. “Tevācikaṃ pavāreyyā”ti vutte pana tevācikameva	556	
PA_atk-vin02_a2:556_3	vaṭṭati, aññaṃ na vaṭṭati. “Dvevācikaṃ pavāreyyā”ti vutte dvevācikañca tevācikañca	556	
PA_atk-vin02_a2:556_4	vaṭṭati, ekavācikañca samānavassikañca na vaṭṭati. “Ekavācikaṃ pavāreyyā”ti vutte	556	
PA_atk-vin02_a2:556_5	pana ekavācika-dvevācika-tevācikāni vaṭṭanti, samānavassikameva na vaṭṭati. “Samānavassika”nti	556	
PA_atk-vin02_a2:556_6	vutte sabbaṃ vaṭṭati.	556	
PA_atk-vin02_a2:557	211. Acchantīti nisinnāva honti, na uṭṭhahanti. Tadamantarāti tadantarā; tāvatakaṃ kālanti attho.	55	
PA_atk-vin02_a2:558	Pavāraṇābhedakathā	55	
PA_atk-vin02_a2:559	212. Cātuddasikā ca pannarasikā cāti ettha cātuddasikāya “ajja pavāraṇā cātuddasī”ti evaṃ pubbakiccaṃ kātabbaṃ, pannarasikāya “ajja pavāraṇā pannarasī”ti.	55	
PA_atk-vin02_a2:560_0	Pavāraṇakammesu sace ekasmiṃ vihāre pañcasu bhikkhūsu vasantesu ekassa pavāraṇaṃ	560	
PA_atk-vin02_a2:560_1	āharitvā cattāro gaṇañattiṃ ṭhapetvā pavārenti, catūsu tīsu vā vasantesu ekassa pavāraṇaṃ	560	
PA_atk-vin02_a2:560_2	āharitvā tayo vā dve vā saṅghañattiṃ ṭhapetvā pavārenti, sabbametaṃ adhammenavaggaṃ pavāraṇakammaṃ.	560	
PA_atk-vin02_a2:561_0	Sace pana sabbepi pañca janā ekato sannipatitvā gaṇañattiṃ ṭhapetvā pavārenti, cattāro	561	
PA_atk-vin02_a2:561_1	tayo vā dve vā vasantā ekato sannipatitvā saṅghañattiṃ ṭhapetvā pavārenti, sabbametaṃ	561	
PA_atk-vin02_a2:561_2	adhammenasamaggaṃ pavāraṇakammaṃ.	561	
PA_atk-vin02_a2:562_0	Sace pañcasu janesu ekassa pavāraṇaṃ āharitvā cattāro saṅghañattiṃ ṭhapetvā pavārenti,	562	
PA_atk-vin02_a2:562_1	catūsu tīsu vā ekassa pavāraṇaṃ āharitvā tayo vā dve vā gaṇañattiṃ ṭhapetvā pavārenti,	562	
PA_atk-vin02_a2:562_2	sabbametaṃ dhammenavaggaṃ pavāraṇakammaṃ.	562	
PA_atk-vin02_a2:563_0	Sace pana sabbepi pañca janā ekato sannipatitvā saṅghañattiṃ ṭhapetvā pavārenti,	563	
PA_atk-vin02_a2:563_1	cattāro vā tayo vā ekato sannipatitvā gaṇañattiṃ ṭhapetvā pavārenti, dve aññamaññaṃ	563	
PA_atk-vin02_a2:563_2	pavārenti, ekako vasanto adhiṭṭhānapavāraṇaṃ karoti, sabbametaṃ dhammenasamaggaṃ	563	
PA_atk-vin02_a2:563_3	nāma pavāraṇakammanti.	563	
PA_atk-vin02_a2:564	Pavāraṇādānānujānanakathā	56	
PA_atk-vin02_a2:565_0	213. Dinnā hoti pavāraṇāti ettha evaṃ dinnāya pavāraṇāya pavāraṇāhārakena saṅghaṃ	565	
PA_atk-vin02_a2:565_1	upasaṅkamitvā evaṃ pavāretabbaṃ – “tisso bhante bhikkhu saṅghaṃ pavāreti diṭṭhena	565	
PA_atk-vin02_a2:565_2	vā sutena vā parisaṅkāya vā, vadatu taṃ bhante saṅgho anukampaṃ upādāya, passanto	565	
PA_atk-vin02_a2:565_3	paṭikarissati. Dutiyampi…pe… tatiyampi bhante tisso bhikkhu saṅghaṃ pavāreti…pe…	565	
PA_atk-vin02_a2:565_4	paṭikarissatī”ti. Sace pana vuḍḍhataro hoti, “āyasmā bhante tisso”ti vattabbaṃ; evañhi	565	
PA_atk-vin02_a2:565_5	tena tassatthāya pavāritaṃ hotīti.	565	
PA_atk-vin02_a2:566_0	Pavāraṇaṃ dentena chandampi dātunti ettha chandadānaṃ uposathakkhandhake vuttanayeneva	566	
PA_atk-vin02_a2:566_1	veditabbaṃ. Idhāpi ca chandadānaṃ avasesakammatthāya. Tasmā sace pavāraṇaṃ dento	566	
PA_atk-vin02_a2:566_2	chandaṃ deti, vuttanayena āhaṭāya pavāraṇāya tena ca bhikkhunā saṅghena ca pavāritameva	566	
PA_atk-vin02_a2:566_3	hoti. Atha pavāraṇameva deti, na chandaṃ, tassa ca pavāraṇāya ārocitāya saṅghena	566	
PA_atk-vin02_a2:566_4	ca pavārite sabbesaṃ suppavāritaṃ hoti, aññaṃ pana kammaṃ kuppati. Sace chandameva	566	
PA_atk-vin02_a2:566_5	deti na pavāraṇaṃ, saṅghassa pavāraṇā ca sesakammāni ca na kuppanti, tena pana bhikkhunā	566	
PA_atk-vin02_a2:566_6	appavāritaṃ hoti. Pavāraṇadivase pana bahisīmāyaṃ pavāraṇaṃ adhiṭṭhahitvā āgatenapi	566	
PA_atk-vin02_a2:566_7	chando dātabbo, tena saṅghassa pavāraṇakammaṃ na kuppati.	566	
PA_atk-vin02_a2:567	218. Ajja me pavāraṇāti ettha sace cātuddasikā hoti, “ajja me pavāraṇā cātuddasī”ti sace pannarasikā “ajja me pavāraṇā pannarasī”ti evaṃ adhiṭṭhātabbaṃ.	56	
PA_atk-vin02_a2:568	219. Tadahupavāraṇāya āpattintiādi vuttanayameva.	56	
PA_atk-vin02_a2:569	Anāpattipannarasakādikathā	56	
PA_atk-vin02_a2:570	222. Puna pavāretabbanti puna pubbakiccaṃ katvā ñattiṃ ṭhapetvā saṅghattherato paṭṭhāya pavāretabbaṃ. Sesaṃ uposathakkhandhakavaṇṇanāyaṃ vuttanayeneva veditabbaṃ.	57	
PA_atk-vin02_a2:571_0	228. Āgantukehi āvāsikānaṃ anuvattitabbanti “ajja pavāraṇā cātuddasī”ti etadeva pubbakiccaṃ	571	
PA_atk-vin02_a2:571_1	kātabbaṃ. Pannarasikavārepi eseva nayo. Āvāsikehi nissīmaṃ gantvā pavāretabbanti	571	
PA_atk-vin02_a2:571_2	assāvasāne ayaṃ pāḷimuttakavinicchayo – sace purimikāya pañca bhikkhū vassaṃ upagatā,	571	
PA_atk-vin02_a2:571_3	pacchimikāyapi pañca, purimehi ñattiṃ ṭhapetvā pavārite pacchimehi tesaṃ santike	571	
PA_atk-vin02_a2:571_4	pārisuddhiuposatho kātabbo, na ekasmiṃ uposathagge dve ñattiyo ṭhapetabbā. Sacepi	571	
PA_atk-vin02_a2:571_5	pacchimikāya upagatā cattāro tayo dve eko vā hoti, eseva nayo. Atha purimikāya cattāro	571	
PA_atk-vin02_a2:571_6	pacchimikāyapi cattāro tayo dve eko vā eseva nayo. Athāpi purimikāya tayo, pacchimikāyapi	571	
PA_atk-vin02_a2:571_7	tayo dve vā, eseva nayo. Idañhettha lakkhaṇaṃ – sace purimikāya upagatehi pacchimikāya	571	
PA_atk-vin02_a2:571_8	upagatā thokatarā ceva honti samasamā ca, saṅghapavāraṇāya gaṇaṃ pūrenti, saṅghapavāraṇāvasena ñatti ṭhapetabbāti.	571	
PA_atk-vin02_a2:572_0	Sace pana purimikāya tayo, pacchimikāya eko hoti, tena saddhiṃ te cattāro honti,	572	
PA_atk-vin02_a2:572_1	catunnaṃ saṅghañattiṃ ṭhapetvā pavāretuṃ na vaṭṭati. Gaṇañattiyā pana so gaṇapūrako	572	
PA_atk-vin02_a2:572_2	hoti, tasmā gaṇavasena ñattiṃ ṭhapetvā purimehi pavāretabbaṃ. Itarena tesaṃ santike	572	
PA_atk-vin02_a2:572_3	pārisuddhiuposatho kātabbo. Sace purimikāya dve pacchimikāya dve vā eko vā hoti,	572	
PA_atk-vin02_a2:572_4	eseva nayo. Sace purimikāya eko, pacchimikāyapi eko hoti, ekena ekassa santike pavāretabbaṃ,	572	
PA_atk-vin02_a2:572_5	ekena pārisuddhiuposatho kātabbo. Sace pana purimavassūpagatehi pacchimavassūpagatā	572	
PA_atk-vin02_a2:572_6	ekenapi adhikatarā honti, paṭhamaṃ pātimokkhaṃ uddisitvā pacchā thokatarehi tesaṃ	572	
PA_atk-vin02_a2:572_7	santike pavāretabbaṃ.	572	
PA_atk-vin02_a2:573_0	Kattikacātumāsiniyā pavāraṇāya pana sace paṭhamaṃ vassūpagatehi mahāpavāraṇāya pavāritehi	573	
PA_atk-vin02_a2:573_1	pacchā upagatā adhikatarā vā samasamā vā honti, pavāraṇāñattiṃ ṭhapetvā pavāretabbaṃ.	573	
PA_atk-vin02_a2:573_2	Tehi pavārite pacchā itarehi pārisuddhiuposatho kātabbo. Atha mahāpavāraṇāya pavāritā	573	
PA_atk-vin02_a2:573_3	bahū bhikkhū honti, pacchimavassūpagatā thokatarā vā eko vā, pātimokkhe uddiṭṭhe	573	
PA_atk-vin02_a2:573_4	pacchā tesaṃ santike tena pavāretabbaṃ.	573	
PA_atk-vin02_a2:574_0	233. Na ca bhikkhave appavāraṇāya pavāretabbaṃ, aññatra saṅghasāmaggiyāti ettha kosambakasāmaggīsadisāva	574	
PA_atk-vin02_a2:574_1	sāmaggī veditabbā. “Ajja pavāraṇā sāmaggī”ti evañcettha pubbakiccaṃ kātabbaṃ. Ye	574	
PA_atk-vin02_a2:574_2	pana kismiñcideva appamattake pavāraṇaṃ ṭhapetvā samaggā honti, tehi pavāraṇāyameva	574	
PA_atk-vin02_a2:574_3	pavāraṇā kātabbā. Sāmaggīpavāraṇaṃ karontehi ca paṭhamapavāraṇaṃ ṭhapetvā pāṭipadato	574	
PA_atk-vin02_a2:574_4	paṭṭhāya yāva kattikacātumāsinī puṇṇamā, etthantare kātabbā, tato pacchā vā pure vā na vaṭṭati.	574	
PA_atk-vin02_a2:575	Dvevācikādipavāraṇākathā	57	
PA_atk-vin02_a2:576_0	234. Dvevācikaṃ pavāretunti ettha ñattiṃ ṭhapentenāpi “yadi saṅghassa pattakallaṃ	576	
PA_atk-vin02_a2:576_1	saṅgho dvevācikaṃ pavāreyyā”ti vattabbaṃ, ekavācike “ekavācikaṃ pavāreyyā”ti, samānavassikepi	576	
PA_atk-vin02_a2:576_2	“samānavassikaṃ pavāreyyā”ti vattabbaṃ, ettha ca bahūpi samānavassā ekato pavāretuṃ labhanti.	576	
PA_atk-vin02_a2:577	Pavāraṇāṭhapanakathā	57	
PA_atk-vin02_a2:578_0	236. Bhāsitāya lapitāya apariyositāyāti ettha sabbasaṅgāhikañca puggalikañcāti duvidhaṃ	578	
PA_atk-vin02_a2:578_1	pavāraṇāṭhapanaṃ. Tattha sabbasaṅgāhike “suṇātu me bhante saṅgho…pe… saṅgho tevācikaṃ	578	
PA_atk-vin02_a2:578_2	pavāre” iti sukārato yāva rekāro, tāva bhāsitā lapitā apariyositāva hoti pavāraṇā.	578	
PA_atk-vin02_a2:578_3	Etthantare ekapadepi ṭhapentena ṭhapitā hoti pavāraṇā. ‘Yya’kāre pana patte pariyositā	578	
PA_atk-vin02_a2:578_4	hoti, tasmā tato paṭṭhāya ṭhapentena ṭhapitāpi aṭṭhapitā hoti. Puggalikaṭhapane pana	578	
PA_atk-vin02_a2:578_5	– “saṅghaṃ bhante pavāremi…pe… tatiyampi bhante saṅghaṃ pavāremi diṭṭhena vā…pe…	578	
PA_atk-vin02_a2:578_6	passanto paṭī”ti saṅkārato yāva ayaṃ sabbapacchimo ‘ṭi’kāro tāva bhāsitā lapitā apariyositāva	578	
PA_atk-vin02_a2:578_7	hoti pavāraṇā, etthantare ekapadepi ṭhapentena ṭhapitā hoti pavāraṇā, “karissāmī”ti	578	
PA_atk-vin02_a2:578_8	vutte pana pariyositā hoti, tasmā “karissāmī”ti etasmiṃ pade patte ṭhapitāpi aṭṭhapitā	578	
PA_atk-vin02_a2:578_9	hoti. Esa nayo dvevācikaekavācikasamānavassikāsupi. Etāsupi hi ṭikārāvasānaṃyeva ṭhapanakhettanti.	578	
PA_atk-vin02_a2:579_0	237. Anuyuñjiyamānoti “kimhi naṃ ṭhapesī”ti parato vuttanayena pucchiyamāno. Omadditvāti	579	
PA_atk-vin02_a2:579_1	etāni “alaṃ bhikkhu mā bhaṇḍana”ntiādīni vacanāni vatvā, vacanomaddanā hi idha omaddanāti	579	
PA_atk-vin02_a2:579_2	adhippetā. Anuddhaṃsitaṃ paṭijānātīti “amūlakena pārājikena anuddhaṃsito ayaṃ mayā”ti	579	
PA_atk-vin02_a2:579_3	evaṃ paṭijānāti. Yathādhammanti saṅghādisesena anuddhaṃsane pācittiyaṃ; itarehi dukkaṭaṃ.	579	
PA_atk-vin02_a2:579_4	Nāsetvāti liṅganāsanāya nāsetvā.	579	
PA_atk-vin02_a2:580	238. Sāssa yathādhammaṃ paṭikatāti ettakameva vatvā pavārethāti vattabbā, asukā nāma āpattīti idaṃ pana na vattabbaṃ, etañhi kalahassa mukhaṃ hoti.	58	
PA_atk-vin02_a2:581	Vatthuṭhapanādikathā	58	
PA_atk-vin02_a2:582_0	239. Idaṃ vatthu paññāyati na puggaloti ettha corā kira araññavihāre pokkharaṇito	582	
PA_atk-vin02_a2:582_1	macche gahetvā pacitvā khāditvā agamaṃsu. So taṃ vippakāraṃ disvā ārāme vā kiñci	582	
PA_atk-vin02_a2:582_2	dhuttena kataṃ vippakāraṃ disvā “bhikkhussa iminā kammena bhavitabba”nti sallakkhetvā	582	
PA_atk-vin02_a2:582_3	evamāha. Vatthuṃ ṭhapetvā saṅgho pavāreyyāti “yadā taṃ puggalaṃ jānissāma, tadā naṃ	582	
PA_atk-vin02_a2:582_4	codessāma. Idāni pana saṅgho pavāretū”ti ayamettha attho. Idāneva naṃ vadehīti sace	582	
PA_atk-vin02_a2:582_5	iminā vatthunā kañci puggalaṃ parisaṅkasi, idāneva naṃ apadisāhīti attho. Sace apadisati,	582	
PA_atk-vin02_a2:582_6	taṃ puggalaṃ anuvijjitvā pavāretabbaṃ; no ce apadisati, upaparikkhitvā jānissāmāti pavāretabbaṃ.	582	
PA_atk-vin02_a2:583_0	Ayaṃ puggalo paññāyati na vatthūti ettha eko bhikkhu mālāgandhavilepanehi cetiyaṃ	583	
PA_atk-vin02_a2:583_1	vā pūjesi, ariṭṭhaṃ vā pivi, tassa tadanurūpo sarīragandho ahosi; so taṃ gandhaṃ	583	
PA_atk-vin02_a2:583_2	sandhāya “imassa bhikkhuno evarūpo sarīragandho”ti vatthuṃ pakāsento evamāha. Puggalaṃ	583	
PA_atk-vin02_a2:583_3	ṭhapetvā saṅgho pavāreyyāti etaṃ puggalaṃ ṭhapetvā saṅgho pavāretu. Idāneva naṃ vadehīti	583	
PA_atk-vin02_a2:583_4	yaṃ tvaṃ puggalaṃ ṭhapesi, tassa puggalassa idāneva dosaṃ vada. Sace ayamassa dosoti	583	
PA_atk-vin02_a2:583_5	vadati, taṃ puggalaṃ sodhetvā pavāretabbaṃ. Atha nāhaṃ jānāmīti vadati, upaparikkhitvā	583	
PA_atk-vin02_a2:583_6	jānissāmāti pavāretabbaṃ.	583	
PA_atk-vin02_a2:584_0	Idaṃ vatthu ca puggalo ca paññāyatīti purimanayeneva corehi macche gahetvā pacitvā	584	
PA_atk-vin02_a2:584_1	paribhuttaṭṭhānañca gandhādīhi nahānaṭṭhānañca disvā “pabbajitassa kamma”nti maññamāno	584	
PA_atk-vin02_a2:584_2	so evamāha. Idāneva naṃ vadehīti idāneva tena vatthunā parisaṅkitaṃ puggalaṃ vadehi;	584	
PA_atk-vin02_a2:584_3	idaṃ pana ubhayampi disvā diṭṭhakālato paṭṭhāya vinicchinitvāva pavāretabbaṃ. Kallaṃ	584	
PA_atk-vin02_a2:584_4	vacanāyāti kallaṃ codanāya; codetuṃ vaṭṭatīti attho. Kasmā? Pavāraṇato pubbe avinicchitattā	584	
PA_atk-vin02_a2:584_5	pacchā ca disvā coditattāti. Ukkoṭanakaṃ pācittiyanti idañhi ubhayaṃ pubbe pavāraṇāya	584	
PA_atk-vin02_a2:584_6	disvā vinicchinitvāva bhikkhū pavārenti, tasmā puna taṃ ukkoṭentassa āpatti.	584	
PA_atk-vin02_a2:585	Bhaṇḍanakārakavatthukathā	58	
PA_atk-vin02_a2:586_0	240. Dve tayo uposathe cātuddasike kātunti ettha catutthapañcamā dve, tatiyo pana	586	
PA_atk-vin02_a2:586_1	pakatiyāpi catuddasikoyevāti. Tasmā tatiyacatutthā vā tatiyacatutthapañcamā vā dve	586	
PA_atk-vin02_a2:586_2	tayo cātuddasikā kātabbā. Atha catutthe kate suṇanti, pañcamo cātuddasiko kātabbo.	586	
PA_atk-vin02_a2:586_3	Evampi dve cātuddasikā honti. Evaṃ karontā bhaṇḍanakārakānaṃ terase vā cātuddase	586	
PA_atk-vin02_a2:586_4	vā ime pannarasīpavāraṇaṃ pavāressanti. Evaṃ pavārentehi ca bahisīmāya sāmaṇere ṭhapetvā	586	
PA_atk-vin02_a2:586_5	“te āgacchantī”ti sutvā lahuṃ lahuṃ sannipatitvā pavāretabbaṃ. Etamatthaṃ dassetuṃ	586	
PA_atk-vin02_a2:586_6	“te ce bhikkhave…pe… tathā karontū”ti vuttaṃ.	586	
PA_atk-vin02_a2:587_0	Asaṃvihitāti saṃvidahanarahitā āgamanajānanatthāya akatasaṃvidahitā; aviññātāva hutvāti	587	
PA_atk-vin02_a2:587_1	attho. Tesaṃ vikkhitvāti “kilantattha muhuttaṃ vissamathā”tiādinā nayena sammohaṃ	587	
PA_atk-vin02_a2:587_2	katvāti attho. No ce labhethāti no ce bahisīmaṃ gantuṃ labheyyuṃ; bhaṇḍanakārakānaṃ	587	
PA_atk-vin02_a2:587_3	sāmaṇerehi ca daharabhikkhūhi ca nirantaraṃ anubaddhāva honti. Āgame juṇheti yaṃ	587	
PA_atk-vin02_a2:587_4	sandhāya āgame juṇhe pavāreyyāmāti ñattiṃ ṭhapesuṃ, tasmiṃ āgame juṇhe komudiyā cātumāsiniyā	587	
PA_atk-vin02_a2:587_5	akāmā pavāretabbaṃ, avassaṃ pavāretabbaṃ, na hi taṃ atikkamitvā pavāretuṃ labbhati.	587	
PA_atk-vin02_a2:587_6	Tehi ce bhikkhave bhikkhūhi pavāriyamāneti evaṃ cātumāsiniyā pavāriyamāne.	587	
PA_atk-vin02_a2:588	Pavāraṇāsaṅgahakathā	58	
PA_atk-vin02_a2:589_0	241. Aññataro phāsuvihāroti taruṇasamatho vā taruṇavipassanā vā. Paribāhirā bhavissāmāti	589	
PA_atk-vin02_a2:589_1	anibaddharattiṭṭhānadivāṭṭhānādibhāvena bhāvanānuyogaṃ sampādetuṃ asakkontā bāhirā	589	
PA_atk-vin02_a2:589_2	bhavissāma. Sabbeheva ekajjhaṃ sannipatitabbanti iminā chandadānaṃ paṭikkhipati.	589	
PA_atk-vin02_a2:589_3	Bhinnassa hi saṅghassa samaggakaraṇakāle tiṇavatthārakasamathe imasmiñca pavāraṇāsaṅgaheti	589	
PA_atk-vin02_a2:589_4	imesu tīsu ṭhānesu chandaṃ dātuṃ na vaṭṭati. Pavāraṇāsaṅgaho nāmāyaṃ vissaṭṭhakammaṭṭhānānaṃ	589	
PA_atk-vin02_a2:589_5	thāmagatasamathavipassanānaṃ sotāpannādīnañca na dātabbo. Taruṇasamathavipassanālābhino	589	
PA_atk-vin02_a2:589_6	pana sabbe vā hontu, upaḍḍhā vā, ekapuggalo vā ekassapi vasena dātabboyeva. Dinne	589	
PA_atk-vin02_a2:589_7	pavāraṇāsaṅgahe antovasse parihārova hoti, āgantukā tesaṃ senāsanaṃ gahetuṃ na labhanti.	589	
PA_atk-vin02_a2:589_8	Tehipi chinnavassehi na bhavitabbaṃ, pavāretvā pana antarāpi cārikaṃ pakkamituṃ labhantīti	589	
PA_atk-vin02_a2:589_9	dassanatthaṃ “tehi ce bhikkhave”tiādimāha. Sesaṃ sabbattha uttānamevāti.	589	
PA_atk-vin02_a2:590	Pavāraṇākkhandhakavaṇṇanā niṭṭhitā.	59	
PA_atk-vin02_a2:591	5. Cammakkhandhakaṃ	59	
PA_atk-vin02_a2:592	Soṇakoḷivisavatthukathā	59	
PA_atk-vin02_a2:593_0	242. Cammakkhandhake – issariyādhipaccanti issarabhāvena ca adhipatibhāvena ca samannāgataṃ.	593	
PA_atk-vin02_a2:593_1	Rajjanti rājabhāvaṃ, raññā kattabbakiccaṃ vā. Soṇo nāma koḷivisoti ettha soṇoti tassa	593	
PA_atk-vin02_a2:593_2	nāmaṃ; koḷivisoti gottaṃ. Pādatalesu lomānīti rattesu pādatalesu sukhumāni añjanavaṇṇāni	593	
PA_atk-vin02_a2:593_3	kammacittīkatāni lomāni jātāni honti. So kira pubbe asītisahassānaṃ purisānaṃ jeṭṭhapuriso	593	
PA_atk-vin02_a2:593_4	hutvā tehi saddhiṃ paccekabuddhassa vasanaṭṭhāne paṇṇasālaṃ katvā attano sassirikaṃ	593	
PA_atk-vin02_a2:593_5	uṇṇapāvārakaṃ paccekabuddhassa pādehi akkamanaṭṭhāne pādapuñchanikaṃ katvā ṭhapesi.	593	
PA_atk-vin02_a2:593_6	Temāsaṃ pana sabbeva paccekabuddhaṃ upaṭṭhahiṃsu. Ayaṃ tassa ca tesañca asītiyā gāmikasahassānaṃ pubbayogo.	593	
PA_atk-vin02_a2:594_0	Asītigāmikasahassānīti tesu gāmesu vasantānaṃ kulaputtānaṃ asītisahassāni. Kenacideva	594	
PA_atk-vin02_a2:594_1	karaṇīyenāti kenaci karaṇīyena viya; na panassa kiñci karaṇīyaṃ atthi aññatra tassa	594	
PA_atk-vin02_a2:594_2	dassanā. Rājā kira tānipi asītikulaputtasahassāni sannipātāpento “evaṃ aparisaṅkanto	594	
PA_atk-vin02_a2:594_3	soṇo āgamissatī”ti sannipātāpesi. Diṭṭhadhammike attheti “kasivaṇijjādīni dhammena	594	
PA_atk-vin02_a2:594_4	kattabbāni, mātāpitaro dhammena positabbā”ti evamādinā nayena idhalokahite atthe	594	
PA_atk-vin02_a2:594_5	anusāsitvā. So no bhagavāti so amhākaṃ bhagavā tumhe samparāyike atthe anusāsissatīti attho.	594	
PA_atk-vin02_a2:595_0	Bhagavantaṃ paṭivedemīti bhagavantaṃ jānāpemi. Pāṭikāya nimujjitvāti sopānassa heṭṭhā	595	
PA_atk-vin02_a2:595_1	aḍḍhacandapāsāṇe nimujjitvā. Yassa dāni bhante bhagavā kālaṃ maññatīti yassa tesaṃ	595	
PA_atk-vin02_a2:595_2	hitakiriyatthassa bhagavā kālaṃ jānāti. Vihārapacchāyāyanti vihārapaccante chāyāyaṃ.	595	
PA_atk-vin02_a2:595_3	Samannāharantīti pasādavasena punappunaṃ manasi karonti. Bhiyyosomattāyāti bhiyyosomattāya	595	
PA_atk-vin02_a2:595_4	puna visiṭṭhataraṃ dassehīti attho. Antaradhāyatīti adassanaṃ hoti.	595	
PA_atk-vin02_a2:596	Soṇassa pabbajjākathā	59	
PA_atk-vin02_a2:597_0	243. Lohitena phuṭo hotīti lohitena makkhito hoti. Gavāghātananti yattha gāvo haññanti,	597	
PA_atk-vin02_a2:597_1	tādisoti attho. Kusalo nāma vīṇāya vādanakusalo. Vīṇāya tantissareti vīṇāya tantiyā	597	
PA_atk-vin02_a2:597_2	sare. Accāyatāti atiāyatā kharamucchitā. Saravatīti sarasampannā. Kammaññāti kammakkhamā.	597	
PA_atk-vin02_a2:597_3	Atisithilāti mandamucchanā. Same guṇe patiṭṭhitāti majjhime sare ṭhapetvā mucchitā.	597	
PA_atk-vin02_a2:597_4	Vīriyasamataṃ adhiṭṭhahāti vīriyasampayuttasamataṃ adhiṭṭhāhi, vīriyaṃ samathena	597	
PA_atk-vin02_a2:597_5	yojehīti attho. Indriyānañca samataṃ paṭivijjhāti saddhādīnaṃ indriyānaṃ samataṃ	597	
PA_atk-vin02_a2:597_6	samabhāvaṃ. Tattha saddhaṃ paññāya, paññañca saddhāya, vīriyaṃ samādhinā, samādhiñca	597	
PA_atk-vin02_a2:597_7	vīriyena yojayamāno indriyānaṃ samataṃ paṭivijjha. Tattha ca nimittaṃ gaṇhāhīti tasmiṃ	597	
PA_atk-vin02_a2:597_8	samathe sati, yena ādāse mukhabimbeneva nimittena uppajjitabbaṃ, taṃ samathanimittaṃ	597	
PA_atk-vin02_a2:597_9	vipassanānimittaṃ magganimittaṃ phalanimittañca gaṇhāhi, nibbattehīti attho.	597	
PA_atk-vin02_a2:598_0	244. Aññaṃ byākareyyanti arahā ahanti jānāpeyyaṃ. Cha ṭhānānīti cha kāraṇāni. Adhimutto	598	
PA_atk-vin02_a2:598_1	hotīti paṭivijjhitvā paccakkhaṃ katvā ṭhito hoti. Nekkhammādhimuttotiādi sabbaṃ arahattavasena	598	
PA_atk-vin02_a2:598_2	vuttaṃ. Arahattañhi sabbakilesehi nikkhantattā nekkhammaṃ, teheva pavivittattā paviveko,	598	
PA_atk-vin02_a2:598_3	byāpajjābhāvato abyāpajjaṃ, upādānassa khayante uppannattā upādānakkhayo, taṇhākkhayante	598	
PA_atk-vin02_a2:598_4	uppannattā taṇhakkhayo, sammohābhāvato asammohoti ca vuccati.	598	
PA_atk-vin02_a2:599_0	Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissaṃ saddhāmattakaṃ.	599	
PA_atk-vin02_a2:599_1	Paṭicayanti punappunaṃ karaṇena vuḍḍhiṃ. Vītarāgattāti maggappaṭivedhena rāgassa	599	
PA_atk-vin02_a2:599_2	vigatattāyeva nekkhammasaṅkhātaṃ arahattaṃ paṭivijjhitvā ṭhito hoti. Phalasamāpattivihāreneva	599	
PA_atk-vin02_a2:599_3	viharati, tanninnamānasoyeva hotīti attho. Sesapadesupi eseva nayo.	599	
PA_atk-vin02_a2:600_0	Lābhasakkārasilokanti catupaccayalābhañca tesaṃyeva sukatabhāvañca vaṇṇabhaṇanañca.	600	
PA_atk-vin02_a2:600_1	Nikāmayamānoti icchamāno patthayamāno. Pavivekādhimuttoti viveke adhimutto ahanti	600	
PA_atk-vin02_a2:600_2	evaṃ arahattaṃ byākarotīti attho.	600	
PA_atk-vin02_a2:601_0	Sīlabbataparāmāsanti sīlañca vatañca parāmasitvā gahitagahaṇamattaṃ. Sārato paccāgacchantoti	601	
PA_atk-vin02_a2:601_1	sārabhāvena jānanto. Abyāpajjādhimuttoti abyāpajjaṃ arahattaṃ byākarotīti attho.	601	
PA_atk-vin02_a2:601_2	Imināva nayena sabbavāresu attho veditabbo.	601	
PA_atk-vin02_a2:602_0	Bhusāti balavanto. Nevassa cittaṃ pariyādiyantīti etassa khīṇāsavassa cittaṃ gahetvā	602	
PA_atk-vin02_a2:602_1	ṭhātuṃ na sakkonti. Amissīkatanti amissakataṃ. Kilesāhi ārammaṇena saddhiṃ cittaṃ	602	
PA_atk-vin02_a2:602_2	missaṃ karonti, tesaṃ abhāvā amissīkataṃ. Ṭhitanti patiṭṭhitaṃ. Āneñjappattanti acalanappattaṃ.	602	
PA_atk-vin02_a2:602_3	Vayañcassānupassatīti tassa cittassa uppādampi vayampi passati.	602	
PA_atk-vin02_a2:603_0	Nekkhammaṃ adhimuttassāti arahattaṃ paṭivijjhitvā ṭhitassa. Sesapadehipi arahattameva	603	
PA_atk-vin02_a2:603_1	kathitaṃ. Upādānakkhayassāti upayogatthe sāmivacanaṃ. Asammohañca cetasoti cittassa	603	
PA_atk-vin02_a2:603_2	ca asammohaṃ adhimuttassa. Disvā āyatanuppādanti āyatanānaṃ uppādañca vayañca disvā.	603	
PA_atk-vin02_a2:603_3	Sammā cittaṃ vimuccatīti sammā hetunā nayena imāya vipassanāya paṭipattiyā phalasamāpattivasena	603	
PA_atk-vin02_a2:603_4	cittaṃ vimuccati, nibbānārammaṇe adhimuccati. Santacittassāti nibbutacittassa. Tādinoti	603	
PA_atk-vin02_a2:603_5	iṭṭhāniṭṭhe anunayapaṭighehi akampiyattā tādī, tassa tādino.	603	
PA_atk-vin02_a2:604	Diguṇādiupāhanapaṭikkhepakathā	60	
PA_atk-vin02_a2:605_0	245. Aññaṃ byākarontīti arahattaṃ byākaronti. Attho ca vuttoti yena arahāti ñāyati,	605	
PA_atk-vin02_a2:605_1	so attho vutto. Suttattho pana suttavaṇṇanatoyeva gahetabbo. Attā ca anupanītoti	605	
PA_atk-vin02_a2:605_2	ahaṃ arahāti evaṃ byañjanavasena attā na upanīto. Atha ca panidhekacce moghapurisāti	605	
PA_atk-vin02_a2:605_3	aññe pana tucchapurisā hasamānā viya asantameva aññaṃ vacanamattena santaṃ katvā	605	
PA_atk-vin02_a2:605_4	byākaronti. Ekapalāsikanti ekapaṭalaṃ. Asītisakaṭavāheti ettha dve sakaṭabhārā eko	605	
PA_atk-vin02_a2:605_5	vāhoti veditabbo. Sattahatthikañca anīkanti ettha cha hatthiniyo eko ca hatthīti	605	
PA_atk-vin02_a2:605_6	idamekaṃ anīkaṃ. Īdisāni satta anīkāni sattahatthikaṃ anīkaṃ nāma. Diguṇāti dvipaṭalā.	605	
PA_atk-vin02_a2:605_7	Tiguṇāti tipaṭalā. Gaṇaṅguṇūpāhanāti catupaṭalato paṭṭhāya vuccati.	605	
PA_atk-vin02_a2:606	Sabbanīlikādipaṭikkhepakathā	60	
PA_atk-vin02_a2:607_0	246. Sabbanīlikāti sabbāva nīlikā. Esa nayo sabbapītikādīsupi. Tattha ca nīlikā umāpupphavaṇṇā	607	
PA_atk-vin02_a2:607_1	hoti, pītikā kaṇikārapupphavaṇṇā, lohitikā jayasumanapupphavaṇṇā, mañjiṭṭhikā mañjiṭṭhavaṇṇā	607	
PA_atk-vin02_a2:607_2	eva, kaṇhā addāriṭṭhakavaṇṇā, mahāraṅgarattā satapadipiṭṭhivaṇṇā, mahānāmarattā sambhinnavaṇṇā	607	
PA_atk-vin02_a2:607_3	hoti paṇḍupalāsavaṇṇā. Kurundiyaṃ pana “padumapupphavaṇṇā”ti vuttā. Etāsu yaṃkiñci	607	
PA_atk-vin02_a2:607_4	labhitvā rajanaṃ coḷakena puñchitvā vaṇṇaṃ bhinditvā dhāretuṃ vaṭṭati. Appamattakepi bhinne vaṭṭatiyeva.	607	
PA_atk-vin02_a2:608_0	Nīlakavaddhikāti yāsaṃ vaddhāyeva nīlā. Eseva nayo sabbattha. Etāpi vaṇṇabhedaṃ katvā	608	
PA_atk-vin02_a2:608_1	dhāretabbā. Khallakabaddhāti paṇhipidhānatthaṃ tale khallakaṃ bandhitvā katā. Puṭabaddhāti	608	
PA_atk-vin02_a2:608_2	yonakaupāhanā vuccati, yā yāvajaṅghato sabbapādaṃ paṭicchādeti. Pāliguṇṭhimāti paliguṇṭhitvā	608	
PA_atk-vin02_a2:608_3	katā; yā upari pādamattameva paṭicchādeti, na jaṅghaṃ. Tūlapuṇṇikāti tūlapicunā pūretvā	608	
PA_atk-vin02_a2:608_4	katā. Tittirapattikāti tittirapattasadisā vicittabaddhā. Meṇḍavisāṇavaddhikāti kaṇṇikaṭṭhāne	608	
PA_atk-vin02_a2:608_5	meṇḍakasiṅgasaṇṭhāne vaddhe yojetvā katā. Ajavisāṇavaddhikādīsupi eseva nayo. Vicchikāḷikāpi	608	
PA_atk-vin02_a2:608_6	tattheva vicchikanaṅguṭṭhasaṇṭhāne vaddhe yojetvā katā. Morapiñchaparisibbitāti talesu	608	
PA_atk-vin02_a2:608_7	vā vaddhesu vā morapiñchehi suttakasadisehi parisibbitā. Citrāti vicitrā; etāsu yaṃkiñci	608	
PA_atk-vin02_a2:608_8	labhitvā, sace tāni khallakādīni apanetvā sakkā honti vaḷañjituṃ, vaḷañjetabbā. Tesu	608	
PA_atk-vin02_a2:608_9	pana sati vaḷañjantassa dukkaṭaṃ. Sīhacammaparikkhaṭā nāma pariyantesu cīvare anuvātaṃ	608	
PA_atk-vin02_a2:608_10	viya sīhacammaṃ yojetvā katā. Lūvakacammaparikkhaṭāti pakkhibiḷālacammaparikkhaṭā.	6081	
PA_atk-vin02_a2:608_11	Etāsupi yā kāci labhitvā taṃ cammaṃ apanetvā dhāretabbā.	6081	
PA_atk-vin02_a2:609	247. Omukkanti paṭimuñcitvā apanītaṃ. Navāti aparibhuttā.	60	
PA_atk-vin02_a2:610	Ajjhārāmeupāhanapaṭikkhepakathā	61	
PA_atk-vin02_a2:611_0	248. Abhijīvanikassāti yena sippena abhijīvanti, jīvikaṃ kappenti, tassa kāraṇāti	611	
PA_atk-vin02_a2:611_1	attho. Idha kho taṃ bhikkhaveti ettha tanti nipātamattaṃ, idha kho bhikkhave sobheyyāthāti	611	
PA_atk-vin02_a2:611_2	attho. Yaṃ tumheti ye tumhe. Atha vā yadi tumheti vuttaṃ hoti. Yadisaddassa hi atthe	611	
PA_atk-vin02_a2:611_3	ayaṃ nipāto. Ācariyesūtiādimhi pabbajjācariyo, upasampadācariyo, nissayācāriyo, uddesācariyoti	611	
PA_atk-vin02_a2:611_4	ime cattāropi idha ācariyā eva. Avassikassa chabbasso ācariyamatto. So hi catuvassakāle	611	
PA_atk-vin02_a2:611_5	taṃ nissāya vacchati; evaṃ ekavassassa sattavasso, duvassassa aṭṭhavasso, tivassassa	611	
PA_atk-vin02_a2:611_6	navavasso, catuvassassa dasavasso. Imepi ācariyamattā eva. Upajjhāyassa sandiṭṭhasambhattā	611	
PA_atk-vin02_a2:611_7	pana sahāyabhikkhū, ye vā pana keci dasahi vassehi mahantatarā te sabbepi upajjhāyamattā	611	
PA_atk-vin02_a2:611_8	nāma. Ettakesu bhikkhūsu anupāhanesu caṅkamantesu saupāhanassa caṅkamato āpatti.	611	
PA_atk-vin02_a2:612	249. Pādakhīlābādho nāma pādato khīlasadisaṃ maṃsaṃ nikkhantaṃ hoti.	61	
PA_atk-vin02_a2:613_0	251. Tiṇapādukāti yena kenaci tiṇena katapādukā. Hintālapādukāti khajjūrīpattehi	613	
PA_atk-vin02_a2:613_1	katapādukā; hintālapattehipi na vaṭṭatiyeva. Kamalapādukāti kamalatiṇaṃ nāma atthi,	613	
PA_atk-vin02_a2:613_2	tena katapādukā; usīrapādukātipi vadanti. Kambalapādukāti uṇṇāhi katapādukā. Asaṅkamanīyāti	613	
PA_atk-vin02_a2:613_3	bhūmiyaṃ suppatiṭṭhitā niccalā asaṃhāriyā.	613	
PA_atk-vin02_a2:614	252. Aṅgajātaṃ chupantīti aṅgajāteneva aṅgajātaṃ chupanti. Ogāhetvā mārentīti anto udake daḷhaṃ gahetvā mārenti.	61	
PA_atk-vin02_a2:615	Yānādipaṭikkhepakathā	61	
PA_atk-vin02_a2:616_0	253. Itthiyuttenāti dhenuyuttena. Purisantarenāti purisasārathinā. Purisayuttenāti	616	
PA_atk-vin02_a2:616_1	goṇayuttena. Itthantarenāti itthisārathinā. Gaṅgāmahiyāyāti gaṅgāmahakīḷikāya. Purisayuttaṃ	616	
PA_atk-vin02_a2:616_2	hatthavaṭṭakanti ettha purisayuttaṃ itthisārathi vā hotu, purisasārathi vā vaṭṭati.	616	
PA_atk-vin02_a2:616_3	Hatthavaṭṭakaṃ pana itthiyo vā vaṭṭentu purisā vā, vaṭṭatiyeva. Yānugghātenāti yānaṃ	616	
PA_atk-vin02_a2:616_4	abhiruhantassa sabbo kāyo calati tappaccayā. Sivikanti pīṭhakasivikaṃ. Pāṭaṅkinti	616	
PA_atk-vin02_a2:616_5	vaṃse laggetvā kataṃ paṭapotalikaṃ.	616	
PA_atk-vin02_a2:617_0	254. Uccāsayanamahāsayananānīti ettha uccāsayananti pamāṇātikkantaṃ mañcaṃ. Mahāsayananti	617	
PA_atk-vin02_a2:617_1	akappiyattharaṇaṃ, āsandīādīsu āsandīti pamāṇātikkantāsanaṃ. Pallaṅkoti pādesu vāḷarūpāni	617	
PA_atk-vin02_a2:617_2	ṭhapetvā kato. Gonakoti dīghalomako mahākojavo; caturaṅgulādhikāni kira tassa lomāni.	617	
PA_atk-vin02_a2:617_3	Cittakāti vānacitro uṇṇāmayattharaṇo. Paṭikāti uṇṇāmayo setattharaṇo. Paṭalikāti	617	
PA_atk-vin02_a2:617_4	ghanapupphako uṇṇāmayalohitattharaṇo; yo āmalakapaṭṭotipi vuccati. Tūlikāti pakatitūlikāyeva.	617	
PA_atk-vin02_a2:617_5	Vikatikāti sīhabyagghādirūpavicitro uṇṇāmayattharaṇo. Uddalomīti ekato uggatalomaṃ	617	
PA_atk-vin02_a2:617_6	uṇṇāmayattharaṇaṃ; “uddhalomī”tipi pāṭho. Ekantalomīti ubhato uggatalomaṃ uṇṇāmayattharaṇaṃ.	617	
PA_atk-vin02_a2:617_7	Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ. Koseyyanti ratanaparisibbitaṃ	617	
PA_atk-vin02_a2:617_8	kosiyasuttamayaṃ paccattharaṇaṃ; suddhakoseyyaṃ pana vaṭṭati.	617	
PA_atk-vin02_a2:618_0	Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayaattharaṇaṃ. Hatthattharaassattharāti	618	
PA_atk-vin02_a2:618_1	hatthiassapiṭṭhīsu attharaṇakaattharaṇā eva. Rathattharepi eseva nayo. Ajinappaveṇīti	618	
PA_atk-vin02_a2:618_2	ajinacammehi mañcappamāṇena sibbitvā katā paveṇī. Kadalīmigapavarapaccattharaṇanti	618	
PA_atk-vin02_a2:618_3	kadalīmigacammaṃ nāma atthi, tena kataṃ pavarapaccattharaṇaṃ, uttamapaccattharaṇanti	618	
PA_atk-vin02_a2:618_4	attho. Taṃ kira setavatthassa upari kadalīmigacammaṃ pattharitvā sibbitvā karonti.	618	
PA_atk-vin02_a2:618_5	Sauttaracchadanti saha uttaracchadanena; uparibaddhena rattavitānena saddhinti attho.	618	
PA_atk-vin02_a2:618_6	Setavitānampi heṭṭhā akappiyapaccattharaṇe sati na vaṭṭati, asati pana vaṭṭati. Ubhatolohitakūpadhānanti	618	
PA_atk-vin02_a2:618_7	sīsūpadhānañca pādūpadhānañcāti mañcassa ubhatolohitakūpadhānaṃ, etaṃ na kappati.	618	
PA_atk-vin02_a2:618_8	Yaṃ pana ekameva upadhānaṃ ubhosu passesu rattaṃ vā hoti, padumavaṇṇaṃ vā citraṃ	618	
PA_atk-vin02_a2:618_9	vā, sace pamāṇayuttaṃ, vaṭṭati. Mahāupadhānaṃ pana paṭikkhittaṃ.	618	
PA_atk-vin02_a2:619	Sabbacammapaṭikkhepādikathā	61	
PA_atk-vin02_a2:620	255. Dīpicchāpoti dīpipotako. Ogumphiyantīti bhittidaṇḍakādīsu veṭhetvā bandhanti.	62	
PA_atk-vin02_a2:621	256. Abhinisīditunti abhinissāya nisīdituṃ; apassayaṃ katvā nisīditunti attho. Gilānena bhikkhunā saupāhanenāti ettha gilāno nāma yo na sakkoti anupāhano gāmaṃ pavisituṃ.	62	
PA_atk-vin02_a2:622_0	257. Kuraraghareti evaṃnāmake nagare; etenassa gocaragāmo vutto. Papatake pabbateti	622	
PA_atk-vin02_a2:622_1	papatanāmake pabbate; etenassa nivāsanaṭṭhānaṃ vuttaṃ. Soṇoti tassa nāmaṃ. Koṭiagghanakaṃ	622	
PA_atk-vin02_a2:622_2	pana kaṇṇapiḷandhanakaṃ dhāreti, tasmā “kuṭikaṇṇo”ti vuccati; koṭikaṇṇoti attho.	622	
PA_atk-vin02_a2:622_3	Pāsādikanti pasādajanakaṃ. Pasādanīyanti idaṃ tasseva atthavevacanaṃ. Uttamadamathasamathanti	622	
PA_atk-vin02_a2:622_4	uttamaṃ damathañca samathañca paññañca samādhiñca kāyūpasamañca cittūpasamañcātipi	622	
PA_atk-vin02_a2:622_5	attho. Dantanti sabbesaṃ visūkāyikavipphanditānaṃ upacchinnattā dantaṃ; khīṇakilesanti	622	
PA_atk-vin02_a2:622_6	attho. Guttanti saṃvaraguttiyā guttaṃ. Santindriyanti yatindriyaṃ. Nāganti āguvirahitaṃ.	622	
PA_atk-vin02_a2:622_7	Tiṇṇaṃ me vassānaṃ accayenāti mama pabbajjādivasato paṭṭhāya tiṇṇaṃ vassānaṃ accayena.	622	
PA_atk-vin02_a2:622_8	Upasampadaṃ alatthanti ahaṃ upasampadaṃ alabhiṃ. Kaṇhuttarāti kaṇhamattikuttarā;	622	
PA_atk-vin02_a2:622_9	upari vaḍḍhitakaṇhamattikāti attho. Gokaṇṭakahatāti gunnaṃ khurehi akkantabhūmito	622	
PA_atk-vin02_a2:622_10	samuṭṭhitehi gokaṇṭakehi upahatā. Te kira gokaṇṭake ekapaṭalikā upāhanā rakkhituṃ	6221	
PA_atk-vin02_a2:622_11	na sakkonti; evaṃ kharā honti. Eragū, moragū, majjārū, jantūti imā catassopi tiṇajātiyo;	6221	
PA_atk-vin02_a2:622_12	etehi kaṭasārake ca taṭṭikāyo ca karonti. Ettha eragūti erakatiṇaṃ; taṃ oḷārikaṃ.	6221	
PA_atk-vin02_a2:622_13	Moragūtiṇaṃ tambasīsaṃ mudukaṃ sukhasamphassaṃ, tena katataṭṭikā nipajjitvā vuṭṭhitamatte	6221	
PA_atk-vin02_a2:622_14	puna uddhumātā hutvā tiṭṭhati. Majjārunā sāṭakepi karonti. Jantussa maṇisadiso vaṇṇo	6221	
PA_atk-vin02_a2:622_15	hoti. Senāsanaṃ paññapesīti bhisiṃ vā kaṭasārakaṃ vā paññapesi; paññapetvā ca pana	6221	
PA_atk-vin02_a2:622_16	soṇassa āroceti – “āvuso satthā tayā saddhiṃ ekāvāse vasitukāmo, gandhakuṭiyaṃyeva	6221	
PA_atk-vin02_a2:622_17	te senāsanaṃ paññatta”nti.	6221	
PA_atk-vin02_a2:623_0	258. Ayaṃ khvassa kāloti ayaṃ kho kālo bhaveyya. Paridassīti paridassesi. “Idañcidañca	623	
PA_atk-vin02_a2:623_1	vadeyyāsīti yaṃ me upajjhāyo jānāpesi, tassa ayaṃ kālo bhaveyya, handa dāni ārocemi	623	
PA_atk-vin02_a2:623_2	taṃ sāsana”nti ayamettha adhippāyo.	623	
PA_atk-vin02_a2:624_0	259. Vinayadharapañcamenāti anussāvanācariyapañcamena. Anujānāmi bhikkhave sabbapaccantimesu	624	
PA_atk-vin02_a2:624_1	janapadesu guṇaṅguṇūpāhananti ettha manussacammaṃ ṭhapetvā yena kenaci cammena upāhanā	624	
PA_atk-vin02_a2:624_2	vaṭṭati. Upāhanakosakasatthakosakakuñcikakosakesupi eseva nayo. Cammāni attharaṇānīti	624	
PA_atk-vin02_a2:624_3	ettha pana yaṃkiñci eḷakacammaṃ ajacammañca attharitvā nipajjituṃ vā nisīdituṃ vā	624	
PA_atk-vin02_a2:624_4	vaṭṭati. Migacamme eṇīmigo vātamigo pasadamigo kuraṅgamigo migamātuko rohitamigoti	624	
PA_atk-vin02_a2:624_5	etesaṃyeva cammāni vaṭṭanti. Aññesaṃ pana –	624	
PA_atk-vin02_a2:625	Makkaṭo kāḷasīho ca, sarabho kadalīmigo;	62	
PA_atk-vin02_a2:626	Ye ca vāḷamigā keci, tesaṃ cammaṃ na vaṭṭati.	62	
PA_atk-vin02_a2:627_0	Tattha vāḷamigāti sīhabyagghaacchataracchā; na kevalañca etesaṃyeva, yesaṃ pana cammaṃ	627	
PA_atk-vin02_a2:627_1	vaṭṭatīti vuttaṃ, te ṭhapetvā avasesā antamaso gomahiṃsasasabiḷārādayopi sabbe imasmiṃ	627	
PA_atk-vin02_a2:627_2	atthe vāḷamigātveva veditabbā. Etesañhi sabbesaṃ cammaṃ na vaṭṭati. Na tāva taṃ gaṇanūpagaṃ	627	
PA_atk-vin02_a2:627_3	yāva na hatthaṃ gacchatīti yāva āharitvā vā na dinnaṃ, tumhākaṃ bhante cīvaraṃ uppannanti	627	
PA_atk-vin02_a2:627_4	pahiṇitvā vā nārocitaṃ, tāva gaṇanaṃ na upeti. Sace anadhiṭṭhitaṃ, vaṭṭati; adhiṭṭhitañca	627	
PA_atk-vin02_a2:627_5	gaṇanaṃ na upetīti attho. Yadā pana ānetvā vā dinnaṃ hoti, uppannanti vā sutaṃ, tato	627	
PA_atk-vin02_a2:627_6	paṭṭhāya dasāhameva parihāraṃ labhatīti.	627	
PA_atk-vin02_a2:628	Cammakkhandhakavaṇṇanā niṭṭhitā.	62	
PA_atk-vin02_a2:629	6. Bhesajjakkhandhakaṃ	62	
PA_atk-vin02_a2:630	Pañcabhesajjādikathā	63	
PA_atk-vin02_a2:631_0	260. Bhesajjakkhandhake – sāradikena ābādhenāti saradakāle uppannena pittābādhena,	631	
PA_atk-vin02_a2:631_1	tasmiñhi kāle vassodakenapi tementi, kaddamampi maddanti, antarantarā ātapopi kharo	631	
PA_atk-vin02_a2:631_2	hoti, tena tesaṃ pittaṃ koṭṭhabbhantaragataṃ hoti. Āhāratthañca phareyyāti āhāratthaṃ sādheyya.	631	
PA_atk-vin02_a2:632	261. Nacchādentīti na jiranti, na vātarogaṃ paṭippassambhetuṃ sakkonti. Senesitānīti siniddhāni. Bhattācchādakenāti bhattaṃ arocikena.	63	
PA_atk-vin02_a2:633_0	262. Acchavasantiādīsu nissaggiyavaṇṇanāyaṃ vuttanayeneva vinicchayo veditabbo. Kāle	633	
PA_atk-vin02_a2:633_1	paṭiggahitantiādīsu majjhanhike avītivatte paṭiggahetvā pacitvā parissāvetvā cāti	633	
PA_atk-vin02_a2:633_2	attho. Telaparibhogena paribhuñjitunti sattāhakālikatelaparibhogena paribhuñjituṃ.	633	
PA_atk-vin02_a2:634_0	263. Mūlabhesajjādi vinicchayopi khuddakavaṇṇanāyaṃ vuttoyeva. Tasmā idha yaṃ yaṃ	634	
PA_atk-vin02_a2:634_1	pubbe avuttaṃ taṃ tadeva vaṇṇayissāma. Vacattanti setavacaṃ. Nisadaṃ nisadapotakanti	634	
PA_atk-vin02_a2:634_2	pisanasilā ca pisanapoto ca. Phaggavanti latājāti. Nattamālanti karañjaṃ. Hiṅguhiṅgujatuhiṅgusipāṭikā	634	
PA_atk-vin02_a2:634_3	hiṅgujātiyoyeva. Takatakapattitakapaṇṇiyo lākhājātiyo.	634	
PA_atk-vin02_a2:635_0	Sāmuddanti samuddatīre vālukā viya santiṭṭhati. Kāḷaloṇanti pakatiloṇaṃ. Sindhavanti	635	
PA_atk-vin02_a2:635_1	setavaṇṇaṃ pabbate uṭṭhahati. Ubbhidanti bhūmito aṅkuraṃ uṭṭhahati. Bilanti dabbasambhārehi	635	
PA_atk-vin02_a2:635_2	saddhiṃ pacitaṃ, taṃ rattavaṇṇaṃ.	635	
PA_atk-vin02_a2:636_0	264-6. Kāyo vā duggandhoti kassaci assādīnaṃ viya kāyagandho hoti, tassāpi sirīsakosumbādicuṇṇāni	636	
PA_atk-vin02_a2:636_1	vā gandhacuṇṇāni vā sabbāni vaṭṭanti. Chakaṇanti gomayaṃ. Rajananippakkanti rajanakasaṭaṃ.	636	
PA_atk-vin02_a2:636_2	Pākatikacuṇṇampi koṭṭetvā udakena temetvā nhāyituṃ vaṭṭati; etampi rajananippakkasaṅkhepameva gacchati.	636	
PA_atk-vin02_a2:637	Āmakamaṃsañca khādi āmakalohitañca pivīti na taṃ bhikkhu khādi na pivi, amanusso khāditvā ca pivitvā ca pakkanto, tena vuttaṃ – “tassa so amanussikābādho paṭippassambhī”ti.	63	
PA_atk-vin02_a2:638_0	Añjananti sabbasaṅgāhikavacanametaṃ. Kāḷñjananti ekā añjanajāti. Rasañjanaṃ nānāsambhārehi	638	
PA_atk-vin02_a2:638_1	kataṃ. Sotañjananti nadīsotādīsu uppajjanakaṃ añjanaṃ. Geruko nāma suvaṇṇageruko.	638	
PA_atk-vin02_a2:638_2	Kapallanti dīpasikhato gahitamasi. Añjanūpapiṃsanehīti añjanena saddhiṃ ekato piṃsitabbehi,	638	
PA_atk-vin02_a2:638_3	na hi kiñci aññanūpapiṃsanaṃ na vaṭṭati. Candananti lohitacandanādikaṃ yaṃkiñci.	638	
PA_atk-vin02_a2:638_4	Tagarādīni pākaṭāni, aññānipi nīluppalādīni vaṭṭantiyeva.	638	
PA_atk-vin02_a2:639_0	Aṭṭhimayanti manussaṭṭhiṃ ṭhapetvā avasesaaṭṭhimayaṃ. Dantamayanti hatthidantādisabbadantamayaṃ.	639	
PA_atk-vin02_a2:639_1	Visāṇamayepi akappiyaṃ nāma natthi, naḷamayādayo ekantakappiyāyeva. Salākaṭṭhāniyanti	639	
PA_atk-vin02_a2:639_2	yattha salākaṃ odahanti, taṃ susiradaṇḍakaṃ vā thavikaṃ vā anujānāmīti attho. Aṃsabaddhakoti	639	
PA_atk-vin02_a2:639_3	añjanitthavikāya aṃsabaddhako. Yamakanatthukaraṇinti samasotāhi dvīhi panāḷikāhi ekaṃ natthukaraṇiṃ.	639	
PA_atk-vin02_a2:640	267. Anujānāmi bhikkhave telapākanti yaṃkiñci bhesajjapakkhittaṃ sabbaṃ anuññātameva hoti. Atipakkhittamajjānīti ativiya khittamajjāni; bahuṃ majjaṃ pakkhipitvā yojitānīti attho.	64	
PA_atk-vin02_a2:641_0	Aṅgavātoti hatthapāde vāto. Sambhārasedanti nānāvidhapaṇṇabhaṅgasedaṃ. Mahāsedanti	641	
PA_atk-vin02_a2:641_1	mahantaṃ sedaṃ; porisappamāṇaṃ āvāṭaṃ aṅgārānaṃ pūretvā paṃsuvālikādīhi pidahitvā	641	
PA_atk-vin02_a2:641_2	tattha nānāvidhāni vātaharaṇapaṇṇāni santharitvā telamakkhitena gattena tattha nipajjitvā	641	
PA_atk-vin02_a2:641_3	samparivattantena sarīraṃ sedetuṃ anujānāmīti attho. Bhaṅgodakanti nānāpaṇṇabhaṅgakuthitaṃ	641	
PA_atk-vin02_a2:641_4	udakaṃ; tehi paṇṇehi ca udakena ca siñcitvā siñcitvā sedetabbo. Udakakoṭṭhakanti	641	
PA_atk-vin02_a2:641_5	udakakoṭṭhe cāṭiṃ vā doṇiṃ vā uṇhodakassa pūretvā tattha pavisitvā sedakammakaraṇaṃ anujānāmīti attho.	641	
PA_atk-vin02_a2:642_0	Pabbavāto hotīti pabbe pabbe vāto vijjhati. Lohitaṃ mocetunti satthakena lohitaṃ	642	
PA_atk-vin02_a2:642_1	mocetuṃ. Pajjaṃ abhisaṅkharitunti yena phālitapādā pākatikā honti; taṃ nāḷikerādīsu	642	
PA_atk-vin02_a2:642_2	nānābhesajjāni pakkhipitvā pajjaṃ abhisaṅkharituṃ; pādānaṃ sappāyabhesajjaṃ pacitunti	642	
PA_atk-vin02_a2:642_3	attho. Tilakakkena atthoti piṭṭhehi tilehi attho. Kabaḷikanti vaṇamukhe sattupiṇḍaṃ	642	
PA_atk-vin02_a2:642_4	pakkhipituṃ. Sāsapakuḍḍenāti sāsapapiṭṭhena. Vaḍḍhamaṃsanti adhikamaṃsaṃ āṇi viya	642	
PA_atk-vin02_a2:642_5	uṭṭhahati. Loṇasakkharikāya chinditunti khurena chindituṃ. Vikāsikanti telarundhanapilotikaṃ.	642	
PA_atk-vin02_a2:642_6	Sabbaṃ vaṇapaṭikammanti yaṃkiñci vaṇaparikammaṃ nāma atthi; sabbaṃ anujānāmīti attho.	642	
PA_atk-vin02_a2:643_0	268. Sāmaṃ gahetvāti idaṃ na kevalaṃ sappadaṭṭhasseva, aññasmimpi daṭṭhavise sati	643	
PA_atk-vin02_a2:643_1	sāmaṃ gahetvā paribhuñjitabbaṃ; aññesu pana kāraṇesu paṭiggahitameva vaṭṭati. Kato	643	
PA_atk-vin02_a2:643_2	na puna paṭiggahetabboti sace bhūmippatto, paṭiggahetabbo; appattaṃ pana gahetuṃ vaṭṭati.	643	
PA_atk-vin02_a2:644	269. Gharadinnakābādhoti vasīkaraṇapānakasamuṭṭhitarogo. Sītāloḷinti naṅgalena kasantassa phāle laggamattikaṃ udakena āloḷetvā pāyetuṃ anujānāmīti attho.	64	
PA_atk-vin02_a2:645_0	Duṭṭhagahaṇikoti vipannagahaṇiko; kicchena uccāro nikkhamatīti attho. Āmisakhāranti	645	
PA_atk-vin02_a2:645_1	sukkhodanaṃ jhāpetvā tāya chārikāya paggharitaṃ khārodakaṃ. Muttaharītakanti gomuttaparibhāvitaṃ	645	
PA_atk-vin02_a2:645_2	harītakaṃ. Abhisannakāyoti ussannadosakāyo. Acchakañjiyanti taṇḍulodakamaṇḍo. Akaṭayusanti	645	
PA_atk-vin02_a2:645_3	asiniddho muggapacitapānīyo. Kaṭākaṭanti sova dhotasiniddho. Paṭicchādanīyenāti maṃsarasena.	645	
PA_atk-vin02_a2:646	Guḷādianujānanakathā	64	
PA_atk-vin02_a2:647	272. Sace bhikkhave pakkāpi muggā jāyantīti pakkā muggā sacepi jāyanti, yathāsukhaṃ paribhuñjitabbā. Pakkattā hi te kappiyā eva.	64	
PA_atk-vin02_a2:648_0	274. Antovutthanti akappiyakuṭiyaṃ vutthaṃ. Sāmaṃ pakkanti ettha yaṃkiñci āmisaṃ	648	
PA_atk-vin02_a2:648_1	bhikkhuno pacituṃ na vaṭṭati. Sacepissa uṇhayāguyā sulasipaṇṇāni vā siṅgiveraṃ vā	648	
PA_atk-vin02_a2:648_2	loṇaṃ vā pakkhipanti, tampi cāletuṃ na vaṭṭati, “yāguṃ nibbāpemī”ti pana cāletuṃ	648	
PA_atk-vin02_a2:648_3	vaṭṭati. Uttaṇḍulabhattaṃ labhitvāpi pidahituṃ na vaṭṭati. Sace pana manussā pidahitvāva	648	
PA_atk-vin02_a2:648_4	denti, vaṭṭati; “bhattaṃ vā mā nibbāyatū”ti pidahituṃ vaṭṭati. Khīratakkādīsu pana	648	
PA_atk-vin02_a2:648_5	sakiṃ kuthitesu aggiṃ dātuṃ vaṭṭati, punapākassa anuññātattā. Ukkapiṇḍakāpi khādantīti	648	
PA_atk-vin02_a2:648_6	biḷāmūsikagodhāmaṅgusā khādanti. Damakāti vighāsādā.	648	
PA_atk-vin02_a2:649	276. Tato nīhaṭanti yattha nimantitā bhuñjanti, tato nīhaṭaṃ.	64	
PA_atk-vin02_a2:650_0	278. Vanaṭṭhaṃ pokkharaṭṭhanti vane ceva paduminigacche ca jātaṃ. Abījanti taruṇaphalaṃ,	650	
PA_atk-vin02_a2:650_1	yassa bījaṃ na aṅkuraṃ janeti. Nibbaṭṭabījanti bījaṃ nibbaṭṭetvā apanetvā paribhuñjitabbakaṃ ambapanasādi.	650	
PA_atk-vin02_a2:651_0	279. Duropayo vaṇoti dukkhena ruhati, dukkhena pākatiko hotīti attho. Dupparihāraṃ	651	
PA_atk-vin02_a2:651_1	satthanti sambādhe dukkhena satthaṃ parihareyyaṃ. Satthakammaṃ vā vatthikammaṃ vāti	651	
PA_atk-vin02_a2:651_2	yathāparicchinne okāse yena kenaci satthena vā sūciyā vā kaṇṭakena vā sattikāya vā	651	
PA_atk-vin02_a2:651_3	pāsāṇasakkhalikāya vā nakhena vā chindanaṃ vā phālanaṃ vā vijjhanaṃ vā lekhanaṃ vā	651	
PA_atk-vin02_a2:651_4	na kātabbaṃ; sabbañhetaṃ satthakammameva hoti. Yena kenaci pana cammena vā vatthena	651	
PA_atk-vin02_a2:651_5	vā vatthipīḷanampi na kātabbaṃ; sabbañhetaṃ vatthikammameva hoti. Ettha ca sambādhassa	651	
PA_atk-vin02_a2:651_6	sāmantā dvaṅgulāti idaṃ satthakammaṃyeva sandhāya vuttaṃ. Vatthikammaṃ pana sambādheyeva	651	
PA_atk-vin02_a2:651_7	paṭikkhittaṃ. Tattha pana khāraṃ ādātuṃ yena kenaci rajjukena vā bandhituṃ vaṭṭati.	651	
PA_atk-vin02_a2:651_8	Yadi tena chijjati, succhinnaṃ. Aṇḍavuḍḍhirogepi satthakammaṃ na vaṭṭati, tasmā aṇḍaṃ	651	
PA_atk-vin02_a2:651_9	phāletvā bījāni uddharitvā “arogaṃ karissāmī”ti na kattabbaṃ. Aggitāpanabhesajjālimpanesu	651	
PA_atk-vin02_a2:651_10	pana paṭikkhepo natthi. Vaccamagge bhesajjamakkhitā ādānavaṭṭi vā veḷunāḷikā vā vaṭṭati,	6511	
PA_atk-vin02_a2:651_11	yāya khārakammaṃ vā karonti, telaṃ vā pavesenti.	6511	
PA_atk-vin02_a2:652_0	280. Pavattamaṃsanti matassa maṃsaṃ. Māghātoti taṃ divasaṃ na labbhā kenaci kiñci	652	
PA_atk-vin02_a2:652_1	jīvitā voropetuṃ. Potthanikanti maṃsacchedanasatthakaṃ vuccati. Kimpimāyāti kimpi	652	
PA_atk-vin02_a2:652_2	imāya. Na bhagavā ussahatīti na bhagavā sakkoti. Yatra hi nāmāti yasmā nāma. Paṭivekkhīti	652	
PA_atk-vin02_a2:652_3	vīmaṃsi; paṭipucchīti vuttaṃ hoti. Appaṭivekkhitvāti appaṭipucchitvā. Sace pana asukamaṃsanti	652	
PA_atk-vin02_a2:652_4	jānāti, paṭipucchanakiccaṃ natthi, ajānantena pana pucchitvāva khāditabbaṃ.	652	
PA_atk-vin02_a2:653	Hatthimaṃsādipaṭikkhepakathā	65	
PA_atk-vin02_a2:654_0	281. Sunakhamaṃsanti ettha araññakokā nāma sunakhasadisā honti, tesaṃ maṃsaṃ vaṭṭati.	654	
PA_atk-vin02_a2:654_1	Yo pana gāmasunakhiyā vā kokena kokasunakhiyā vā gāmasunakhena saṃyogā uppanno, tassa	654	
PA_atk-vin02_a2:654_2	maṃsaṃ na vaṭṭati, so hi ubhayaṃ bhajatīti. Ahimaṃsanti kassaci apādakassa dīghajātikassa	654	
PA_atk-vin02_a2:654_3	maṃsaṃ na vaṭṭati. Sīhamaṃsādīni pākaṭāneva.	654	
PA_atk-vin02_a2:655_0	Ettha ca manussamaṃsaṃ sajātitāya paṭikkhittaṃ, hatthiassamaṃsaṃ rājaṅgatāya, sunakhamaṃsañca	655	
PA_atk-vin02_a2:655_1	ahimaṃsañca paṭikūlatāya, sīhamaṃsādīni pañca attano anupaddavatthāyāti. Imesaṃ manussādīnaṃ	655	
PA_atk-vin02_a2:655_2	dasannaṃ maṃsampi aṭṭhipi lohitampi cammampi lomampi sabbaṃ na vaṭṭati, yaṃkiñci	655	
PA_atk-vin02_a2:655_3	ñatvā vā añatvā vā khādantassa āpattiyeva. Yadā jānāti, tadā desetabbā. “Apucchitvā	655	
PA_atk-vin02_a2:655_4	khādissāmī”ti gaṇhato paṭiggahaṇe dukkaṭaṃ, “pucchitvā khādissāmī”ti gaṇhato anāpatti.	655	
PA_atk-vin02_a2:655_5	Uddissa kataṃ pana jānitvā khādantasseva āpatti, pacchā jānanto āpattiyā na kāretabboti.	655	
PA_atk-vin02_a2:656	Yāgumadhugoḷakādikathā	65	
PA_atk-vin02_a2:657_0	282. Ekattakoti ekako, natthi me dutiyoti attho. Pahūtaṃ yāguñca madhugoḷakañca paṭiyādāpetvāti	657	
PA_atk-vin02_a2:657_1	so kira satasahassaṃ vayaṃ katvā paṭiyādāpesi. Anumodanāgāthāpariyosāne “patthayataṃ	657	
PA_atk-vin02_a2:657_2	icchata”nti padānaṃ “alameva dātu”nti iminā sambandho. Sace pana “patthayatā icchatā”ti	657	
PA_atk-vin02_a2:657_3	pāṭho atthi, soyeva gahetabbo.	657	
PA_atk-vin02_a2:658_0	283. Bhojjayāgunti yā pavāraṇaṃ janeti. Yadaggenāti yaṃ ādiṃ katvā. Saggā te āraddhāti	658	
PA_atk-vin02_a2:658_1	sagganibbattakapuññaṃ upacitanti attho. Yathādhammo kāretabboti paramparabhojanena	658	
PA_atk-vin02_a2:658_2	kāretabbo, bhojjayāguyā hi pavāraṇā hotīti.	658	
PA_atk-vin02_a2:659_0	284. Nāhaṃ taṃ kaccānāti tasmiṃ kira avasiṭṭhaguḷe devatā sukhumojaṃ pakkhipiṃsu,	659	
PA_atk-vin02_a2:659_1	sā aññesaṃ pariṇāmaṃ na gacchati, tasmā evamāha. Gilānassa guḷanti tathārūpena byādhinā	659	
PA_atk-vin02_a2:659_2	gilānassa pacchābhattaṃ guḷaṃ anujānāmīti attho.	659	
PA_atk-vin02_a2:660	Pāṭaligāmavatthukathā	66	
PA_atk-vin02_a2:661	285. Sabbasantharinti yathā sabbaṃ santhataṃ hoti, evaṃ.	66	
PA_atk-vin02_a2:662_0	286. Sunidhavassakārāti sunidho ca vassakāro ca dve brāhmaṇā magadharañño mahāmattā	662	
PA_atk-vin02_a2:662_1	mahāmaccā. Vajjīnaṃ paṭibāhāyāti vajjirājakulānaṃ āyamukhapacchindanatthaṃ. Vatthūnīti	662	
PA_atk-vin02_a2:662_2	gharavatthūni. Cittāni namanti nivesanāni māpetunti tā kira devatā vatthuvijjāpāṭhakānaṃ	662	
PA_atk-vin02_a2:662_3	sarīre adhimuccitvā evaṃ cittāni nāmenti. Kasmā? Amhākaṃ yathānurūpaṃ sakkāraṃ karissantīti	662	
PA_atk-vin02_a2:662_4	attho. Tāvatiṃsehīti loke kira sakkaṃ devarājānaṃ vissakammañca upādāya tāvatiṃsā	662	
PA_atk-vin02_a2:662_5	paṇḍitāti saddo abbhuggato, tenevāha tāvatiṃsehīti, tāvatiṃsehi saddhiṃ mantetvā	662	
PA_atk-vin02_a2:662_6	viya māpentīti attho. Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ	662	
PA_atk-vin02_a2:662_7	nāma atthi. Yāvatā vaṇippathoti yattakaṃ vāṇijānaṃ ābhatabhaṇḍassa rāsivaseneva kayavikkayaṭṭhānaṃ	662	
PA_atk-vin02_a2:662_8	nāma atthi. Idaṃ agganagaranti tesaṃ ariyāyatanavaṇippathānaṃ idaṃ agganagaraṃ bhavissati.	662	
PA_atk-vin02_a2:662_9	Puṭabhedananti puṭabhedanaṭṭhānaṃ mocanaṭṭhānanti vuttaṃ hoti. Aggito vātiādīsu samuccayattho	662	
PA_atk-vin02_a2:662_10	vā saddo. Tatra hi ekassa koṭṭhāsassa aggito, ekassa udakato, ekassa abbhantarato,	6621	
PA_atk-vin02_a2:662_11	aññamaññabhedā antarāyo bhavissati. Uḷumpanti pāragamanatthāya āṇiyo ākoṭetvā kataṃ.	6621	
PA_atk-vin02_a2:662_12	Kullanti valliādīhi bandhitvā kataṃ.	6621	
PA_atk-vin02_a2:663_0	Aṇṇavanti sabbantimena paricchedena yojanamattaṃ gambhīrassa ca puthullassa ca udakaṭṭhānassetaṃ	663	
PA_atk-vin02_a2:663_1	adhivacanaṃ. Saranti idha nadī adhippetā. Idaṃ vuttaṃ hoti – ye gambhīraṃ vitthataṃ	663	
PA_atk-vin02_a2:663_2	taṇhāsaraṃ taranti, te ariyamaggasaṅkhātaṃ setuṃ katvāna visajja pallalāni anāmasitvāva	663	
PA_atk-vin02_a2:663_3	udakabharitāni ninnaṭṭhānāni; ayaṃ pana idaṃ appamattakaṃ udakaṃ uttaritukāmopi kullañhi	663	
PA_atk-vin02_a2:663_4	parijano bandhati, buddhā pana buddhasāvakā ca vinā eva kullena tiṇṇā medhāvino janāti.	663	
PA_atk-vin02_a2:664_0	287. Ananubodhāti abujjhanena. Sandhāvitanti bhavato bhavaṃ gamanavasena sandhāvitaṃ.	664	
PA_atk-vin02_a2:664_1	Saṃsaritanti punappunaṃ gamanavasena saṃsaritaṃ. Mamañceva tumhākañcāti mayā ca tumhehi	664	
PA_atk-vin02_a2:664_2	ca. Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca	664	
PA_atk-vin02_a2:664_3	ahosīti evamettha attho daṭṭhabbo. Saṃsitanti saṃsaritaṃ. Bhavanetti samūhatāti bhavato	664	
PA_atk-vin02_a2:664_4	bhavagamanā sandhāvanā taṇhārajju suṭṭhu hatā chinnā appavattikatā.	664	
PA_atk-vin02_a2:665_0	289. Nīlāti idaṃ sabbasaṅgāhakaṃ. Nīlavaṇṇātiādi tasseva vibhāgadassanatthaṃ. Tattha	665	
PA_atk-vin02_a2:665_1	na tesaṃ pakativaṇṇā nīlā, nīlavilepanānaṃ vicittatāvasenetaṃ vuttaṃ. Paṭivaṭṭesīti	665	
PA_atk-vin02_a2:665_2	pahāresi. Sāhāraṃ dajjeyyāthāti sajanapadaṃ dadeyyātha. Aṅguliṃ phoṭesunti aṅguliṃ	665	
PA_atk-vin02_a2:665_3	cālesuṃ. Ambakāyāti itthikāya. Olokethāti passatha. Apalokethāti punappunaṃ passatha.	665	
PA_atk-vin02_a2:665_4	Upasaṃharathāti upanetha. Imaṃ licchaviparisaṃ tumhākaṃ cittena tāvatiṃsaparisaṃ	665	
PA_atk-vin02_a2:665_5	haratha, tāvatiṃsassa samakaṃ katvā passathāti attho.	665	
PA_atk-vin02_a2:666	Sīhasenāpativatthuādikathā	66	
PA_atk-vin02_a2:667_0	290. Dhammassa ca anudhammaṃ byākarontīti bhagavatā vuttakāraṇassa anukāraṇaṃ kathenti.	667	
PA_atk-vin02_a2:667_1	Sahadhammiko vādānuvādoti aparehi vuttakāraṇena sakāraṇo hutvā tumhākaṃ vādo viññugarahitabbaṃ	667	
PA_atk-vin02_a2:667_2	kāraṇaṃ koci appamattakopi kiṃ na āgacchati. Idaṃ vuttaṃ hoti “kiṃ sabbakārenāpi	667	
PA_atk-vin02_a2:667_3	tumhākaṃ vāde gārayhakāraṇaṃ natthī”ti. Anabbhakkhātukāmāti abhibhavitvā na ācikkhitukāmā.	667	
PA_atk-vin02_a2:668_0	293. Anuviccakāranti anuviditvā cintetvā tulayitvā kātabbaṃ karohīti vuttaṃ hoti.	668	
PA_atk-vin02_a2:668_1	Ñātamanussānanti loke pākaṭānaṃ. Sādhu hotīti sundaraṃ hoti. Paṭākaṃ parihareyyunti	668	
PA_atk-vin02_a2:668_2	paṭākaṃ ukkhipitvā nagare ghosantā āhiṇḍeyyuṃ. Kasmā? “Evaṃ no amhākaṃ mahantabhāvo	668	
PA_atk-vin02_a2:668_3	bhavissatī”ti. Opānabhūtanti paṭiyattaudapāno viya ṭhitaṃ. Kulanti nivesanaṃ. Dātabbaṃ	668	
PA_atk-vin02_a2:668_4	maññeyyāsīti mā imesaṃ deyyadhammaṃ upacchindittha, sampattānañhi dātabbamevāti ovadati.	668	
PA_atk-vin02_a2:668_5	Okāroti avakāro lāmakabhāvo. Sāmukkaṃsikāti attanāyeva uddharitvā gahitā; asādhāraṇaṃ	668	
PA_atk-vin02_a2:668_6	aññesanti attho. Uddissa katanti uddisitvā kataṃ.	668	
PA_atk-vin02_a2:669_0	294. Paṭiccakammanti attānaṃ paṭicca katanti attho. Atha vā paṭiccakammanti nimittakammassetaṃ	669	
PA_atk-vin02_a2:669_1	adhivacanaṃ, taṃ paṭiccakammaṃ ettha atthīti maṃsampi paṭiccakammanti vuttaṃ. Yo	669	
PA_atk-vin02_a2:669_2	hi evarūpaṃ maṃsaṃ paribhuñjati, sopi tassa kammassa dāyādo hoti, vadhakassa viya	669	
PA_atk-vin02_a2:669_3	tassāpi pāṇaghātakammaṃ hotīti adhippāyo. Jiridantiti jiranti abbhācikkhantā na jiranti,	669	
PA_atk-vin02_a2:669_4	abbhakkhānassa antaṃ na gacchantīti attho. Tikoṭiparisuddhakathā saṅghabhedasikkhāpadavaṇṇanāyaṃ vuttā.	669	
PA_atk-vin02_a2:670	Kappiyabhūmianujānanakathā	67	
PA_atk-vin02_a2:671_0	295. Sakaṭaparivaṭṭanti sakaṭehi parikkhepaṃ viya katvā acchanti. Paccantimanti abhilāpamattametaṃ	671	
PA_atk-vin02_a2:671_1	“yaṃ saṅgho ākaṅkhatī”ti vuttattā pana dhuravihāropi sammannituṃ vaṭṭati, kammavācaṃ	671	
PA_atk-vin02_a2:671_2	avatvā apalokanenāpi vaṭṭatiyeva. Kākoravasaddanti tattha tattha paviṭṭhānaṃ āmisakhādanatthāya	671	
PA_atk-vin02_a2:671_3	anuppageyeva sannipatitānaṃ kākānaṃ oravasaddaṃ. Yasojo nāma kapilasuttapariyosāne	671	
PA_atk-vin02_a2:671_4	pabbajitānaṃ pañcannaṃ satānaṃ aggapuriso.	671	
PA_atk-vin02_a2:672_0	Ussāvanantikantiādīsu ussāvanantikā tāva evaṃ kattabbā. Yo thambhānaṃ vā upari bhittipāde	672	
PA_atk-vin02_a2:672_1	vā nikhanitvā vihāro kariyati, tassa heṭṭhā thambhapaṭicchakā pāsāṇā bhūmigatikā	672	
PA_atk-vin02_a2:672_2	eva. Paṭhamathambhaṃ pana paṭhamabhittipādaṃ vā patiṭṭhāpentehi bahūhi samparivāretvā	672	
PA_atk-vin02_a2:672_3	“kappiyakuṭiṃ karoma, kappiyakuṭiṃ karomā”ti vācaṃ nicchārentehi manussesu ukkhipitvā	672	
PA_atk-vin02_a2:672_4	patiṭṭhāpentesu āmasitvā vā sayaṃ ukkhipitvā vā thambhe vā bhittipādo vā patiṭṭhāpetabbo.	672	
PA_atk-vin02_a2:672_5	Kurundimahāpaccarīsu pana “kappiyakuṭi kappiyakuṭī”ti vatvā patiṭṭhāpetabbanti vuttaṃ.	672	
PA_atk-vin02_a2:672_6	Andhakaṭṭhakathāyaṃ “saṅghassa kappiyakuṭiṃ adhiṭṭhāmī”ti vuttaṃ. Taṃ pana avatvāpi	672	
PA_atk-vin02_a2:672_7	aṭṭhakathāsu vuttanayena vutte doso natthi. Idaṃ panettha sādhāraṇalakkhaṇaṃ, thambhapatiṭṭhānañca	672	
PA_atk-vin02_a2:672_8	vacanapariyosānañca samakālaṃ vaṭṭati. Sace hi aniṭṭhite vacane thambho patiṭṭhāti,	672	
PA_atk-vin02_a2:672_9	appatiṭṭhite vā tasmiṃ vacanaṃ niṭṭhāti, akatā hoti kappiyakuṭi. Teneva mahāpaccariyaṃ	672	
PA_atk-vin02_a2:672_10	vuttaṃ – “bahūhi samparivāretvā vattabbaṃ, avassañhi ettha ekassapi vacananiṭṭhānañca	6721	
PA_atk-vin02_a2:672_11	thambhapatiṭṭhānañca ekato bhavissatī”ti.	6721	
PA_atk-vin02_a2:673_0	Iṭṭhakasilāmattikākuṭṭikāsu pana kuṭīsu heṭṭhā cayaṃ bandhitvā vā abandhitvā vā karontu,	673	
PA_atk-vin02_a2:673_1	yato paṭṭhāya bhittiṃ uṭṭhāpetukāmā honti, taṃ sabbapaṭhamaṃ iṭṭhakaṃ vā silaṃ vā	673	
PA_atk-vin02_a2:673_2	mattikāpiṇḍaṃ vā gahetvā vuttanayeneva kappiyakuṭi kātabbā. Iṭṭhakādayo hi bhittiyā	673	
PA_atk-vin02_a2:673_3	paṭhamiṭṭhakādīnaṃ heṭṭhā na vaṭṭanti, thambhā pana upari uggacchanti, tasmā vaṭṭanti.	673	
PA_atk-vin02_a2:673_4	Andhakaṭṭhakathāyaṃ “thambhehi kariyamāne catūsu koṇesu cattāro thambhā iṭṭhakādikuṭṭe	673	
PA_atk-vin02_a2:673_5	catūsu koṇesu dve tisso iṭṭhakā adhiṭṭhātabbā”ti vuttaṃ. Tathā pana akatāyapi doso	673	
PA_atk-vin02_a2:673_6	natthi, aṭṭhakathāsu hi vuttameva pamāṇaṃ.	673	
PA_atk-vin02_a2:674_0	Gonisādikā duvidhā – ārāmagonisādikā, vihāragonisādikāti. Tāsu yattha neva ārāmo	674	
PA_atk-vin02_a2:674_1	na senāsanāni parikkhittāni honti, ayaṃ “ārāmagonisādikā” nāma. Yattha senāsanāni	674	
PA_atk-vin02_a2:674_2	sabbāni vā ekaccāni vā parikkhittāni, ārāmo aparikkhitto, ayaṃ “vihāragonisādikā”	674	
PA_atk-vin02_a2:674_3	nāma. Iti ubhayatrāpi ārāmassa aparikkhittabhāvoyeva pamāṇaṃ. Ārāmo pana upaḍḍhaparikkhittopi	674	
PA_atk-vin02_a2:674_4	bahutaraṃ parikkhittopi parikkhittoyeva nāmāti kurundimahaāpaccariyādīsu vuttaṃ.	674	
PA_atk-vin02_a2:674_5	Ettha kappiyakuṭiṃ laddhuṃ vaṭṭati.	674	
PA_atk-vin02_a2:675_0	Gahapatīti manussā āvāsaṃ katvā “kappiyakuṭiṃ dema, paribhuñjathā”ti vadanti, esā	675	
PA_atk-vin02_a2:675_1	gahapati nāma. “Kappiyakuṭiṃ kātuṃ demā”ti vuttepi vaṭṭatiyeva. Andhakaṭṭhakathāyaṃ	675	
PA_atk-vin02_a2:675_2	pana “yasmā bhikkhuṃ ṭhapetvā sesasahadhammikānaṃ sabbesañca devamanussānaṃ hatthato	675	
PA_atk-vin02_a2:675_3	paṭiggaho ca sannidhi ca antovutthañca tesaṃ santakaṃ bhikkhussa vaṭṭati, tasmā tesaṃ	675	
PA_atk-vin02_a2:675_4	gehāni vā tehi dinnā kappiyakuṭi vā gahapatīti vuccatī”ti vuttaṃ. Punapi vuttaṃ –	675	
PA_atk-vin02_a2:675_5	“bhikkhusaṅghassa vihāraṃ ṭhapetvā bhikkhunupassayo vā ārāmikānaṃ vā titthiyānaṃ	675	
PA_atk-vin02_a2:675_6	vā devatānaṃ vā nāgānaṃ vā api brahmānaṃ vimānaṃ kappiyakuṭi hotī”ti, taṃ suvuttaṃ;	675	
PA_atk-vin02_a2:675_7	saṅghasantakameva hi bhikkhusantakaṃ vā gehaṃ gahapatikuṭikā na hoti. Sammutikā nāma	675	
PA_atk-vin02_a2:675_8	kammavācaṃ sāvetvā katāti.	675	
PA_atk-vin02_a2:676_0	Yaṃ imāsu catūsu kappiyabhūmīsu vutthaṃ āmisaṃ, taṃ sabbaṃ antovutthasaṅkhyaṃ na	676	
PA_atk-vin02_a2:676_1	gacchati. Bhikkhūnañca bhikkhunīnañca antovutthaantopakkamocanatthañhi kappiyakuṭiyo	676	
PA_atk-vin02_a2:676_2	anuññātā. Yaṃ pana akappiyabhūmiyaṃ sahaseyyappahonake gehe vutthaṃ saṅghikaṃ vā	676	
PA_atk-vin02_a2:676_3	puggalikaṃ vā bhikkhussa bhikkhuniyā vā santakaṃ ekarattampi ṭhapitaṃ, taṃ antovutthaṃ;	676	
PA_atk-vin02_a2:676_4	tattha pakkañca antopakkaṃ nāma hoti, etaṃ na kappati. Sattāhakālikaṃ pana yāvajīvikañca vaṭṭati.	676	
PA_atk-vin02_a2:677_0	Tatrāyaṃ vinicchayo – sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ	677	
PA_atk-vin02_a2:677_1	nikkhipitvā punadivase pacitvā deti, antovutthaṃ na hoti. Tattha akappiyakuṭiyaṃ	677	
PA_atk-vin02_a2:677_2	nikkhittasappiādīsu yaṃkiñci pakkhipitvā deti, mukhasannidhi nāma hoti. Mahāpaccariyaṃ	677	
PA_atk-vin02_a2:677_3	pana “antovutthaṃ hotī”ti vuttaṃ. Tattha nāmamattameva nānākaraṇaṃ. Bhikkhu akappiyakuṭiyaṃ	677	
PA_atk-vin02_a2:677_4	ṭhapitasappiñca yāvajīvikapaṇṇañca ekato pacitvā paribhuñjati, sattāhaṃ nirāmisaṃ	677	
PA_atk-vin02_a2:677_5	vaṭṭati. Sace āmisasaṃsaṭṭhaṃ katvā paribhuñjati, antovutthañceva sāmaṃpākañca hoti.	677	
PA_atk-vin02_a2:677_6	Etenupāyena sabbasaṃsaggā veditabbā.	677	
PA_atk-vin02_a2:678_0	Imā pana kappiyakuṭiyo kadā jahitavatthukā honti? Ussāvanantikā tāva yā thambhānaṃ	678	
PA_atk-vin02_a2:678_1	upari bhittipāde vā nikhaṇitvā katā, sā sabbesu thambhesu ca bhittipādesu ca apanītesu	678	
PA_atk-vin02_a2:678_2	jahitavatthukā hoti. Sace pana thambhe vā bhittipāde vā parivattenti, yo yo ṭhito	678	
PA_atk-vin02_a2:678_3	tattha tattha patiṭṭhāti, sabbesupi parivattitesu ajahitavatthukāva hoti. Iṭṭhakādīhi	678	
PA_atk-vin02_a2:678_4	katā cayassa upari bhittiatthāya ṭhapitaṃ iṭṭhakaṃ vā silaṃ vā mattikāpiṇḍaṃ vā ādiṃkatvā	678	
PA_atk-vin02_a2:678_5	vināsitakāle jahitavatthukā hoti. Yehi pana iṭṭhakādīhi adhiṭṭhitā, tesu apanītesupi	678	
PA_atk-vin02_a2:678_6	tadaññāsu patiṭṭhitāsu ajahitavatthukāva hoti.	678	
PA_atk-vin02_a2:679_0	Gonisādikā pākārādīhi parikkhepe kate jahitavatthukā hoti. Puna tasmiṃ ārāme kappiyakuṭi	679	
PA_atk-vin02_a2:679_1	laddhuṃ vaṭṭati. Sace pana punapi pākārādayo tattha tattha khaṇḍā honti, tato tato	679	
PA_atk-vin02_a2:679_2	gāvo pavisanti, puna kappiyakuṭi hoti. Itarā pana dve gopānasīmattaṃ ṭhapetvā sabbasmiṃ	679	
PA_atk-vin02_a2:679_3	chadane vinaṭṭhe jahitavatthukā honti. Sace gopānasīnaṃ upari ekampi pakkhapāsakamaṇḍalaṃ atthi, rakkhati.	679	
PA_atk-vin02_a2:680_0	Yatra panimā catassopi kappiyabhūmiyo natthi, tattha kiṃ kātabbaṃ? Anupasampannassa	680	
PA_atk-vin02_a2:680_1	datvā tassa santakaṃ katvā paribhuñjitabbaṃ. Tatridaṃ vatthu – karavikatissatthero	680	
PA_atk-vin02_a2:680_2	kira vinayadharapāmokkho mahāsīvattherassa santikaṃ agamāsi. So dīpālokena sappikumbhaṃ	680	
PA_atk-vin02_a2:680_3	passitvā “bhante kimeta”nti pucchi. Thero “āvuso gāmato sappikumbho ābhato, lūkhadivase	680	
PA_atk-vin02_a2:680_4	sappinā bhuñjanatthāyā”ti āha. Tato naṃ tissatthero “na vaṭṭati bhante”ti āha. Thero	680	
PA_atk-vin02_a2:680_5	punadivase pamukhe nikkhipāpesi. Tissatthero puna ekadivase āgato taṃ disvā tatheva	680	
PA_atk-vin02_a2:680_6	pucchitvā “bhante sahaseyyappahonakaṭṭhāne ṭhapetuṃ na vaṭṭatī”ti āha. Thero punadivase	680	
PA_atk-vin02_a2:680_7	bahi nīharāpetvā nikkhipāpesi, taṃ corā hariṃsu. So puna ekadivasaṃ āgataṃ tissattheraṃ	680	
PA_atk-vin02_a2:680_8	āha – “āvuso tayā ‘na vaṭṭatī’ti vutto so kumbho bahi nikkhitto corehi avahato”ti.	680	
PA_atk-vin02_a2:680_9	Tato naṃ tissatthero āha – “nanu bhante anupasampannassa dātabbo assa, anupasampannassa	680	
PA_atk-vin02_a2:680_10	hi datvā tassa santakaṃ katvā paribhuñjituṃ vaṭṭatī”ti.	6801	
PA_atk-vin02_a2:681_0	296-9. Meṇḍakavatthu uttānameva. Api cettha anujānāmi bhikkhave pañca goraseti ime	681	
PA_atk-vin02_a2:681_1	pañca gorase visuṃ paribhogena paribhuñjitumpi anujānāmīti attho. Pātheyyaṃ pariyesitunti	681	
PA_atk-vin02_a2:681_2	ettha sace keci sayameva ñatvā denti, iccetaṃ kusalaṃ; no ce denti, ñātipavāritaṭṭhānato	681	
PA_atk-vin02_a2:681_3	vā bhikkhācāravattena vā pariyesitabbaṃ. Tathā alabhantena aññātikaapavāritaṭṭhānato	681	
PA_atk-vin02_a2:681_4	yācitvāpi gahetabbaṃ. Ekadivasena gamanīye magge ekabhattatthāya pariyesitabbaṃ.	681	
PA_atk-vin02_a2:681_5	Dīghe addhāne yattakena kantāraṃ nittharati, tattakaṃ pariyesitabbaṃ.	681	
PA_atk-vin02_a2:682	Keṇiyajaṭilavatthukathā	68	
PA_atk-vin02_a2:683_0	300. Kājehi gāhāpetvāti pañcahi kājasatehi susaṅkhatassa badarapānassa kuṭasahassaṃ	683	
PA_atk-vin02_a2:683_1	gāhāpetvā. Etasmiṃ nidāne etasmiṃ pakaraṇe dhammiṃ kathaṃ katvāti “sādhu bhikkhave	683	
PA_atk-vin02_a2:683_2	pānaṃ apivantā samaṇassa gotamassa sāvakā paccayabāhullikāti vādaṃ na uppādayittha,	683	
PA_atk-vin02_a2:683_3	mayi ca gāravaṃ akattha, mama ca tumhesu gāravaṃ janayittha, iti vo ahaṃ iminā kāraṇena	683	
PA_atk-vin02_a2:683_4	suṭṭhu pasanno”tiādinā nayena dhammiṃ kathaṃ katvā anujānāmi bhikkhave aṭṭha pānānītiādimāha.	683	
PA_atk-vin02_a2:684_0	Tattha ambapānanti āmehi vā pakkehi vā ambehi katapānaṃ. Tattha āmehi karontena ambataruṇāni	684	
PA_atk-vin02_a2:684_1	bhinditvā udake pakkhipitvā ātape ādiccapākena pacitvā parissāvetvā tadahupaṭiggahitehi	684	
PA_atk-vin02_a2:684_2	madhusakkarakappūrādīhi yojetvā kātabbaṃ. Evaṃ kataṃ purebhattameva kappati. Anupasampannehi	684	
PA_atk-vin02_a2:684_3	kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,	684	
PA_atk-vin02_a2:684_4	pacchābhattaṃ nirāmisaparibhogena yāva aruṇuggamanā vaṭṭatiyeva. Esa nayo sabbapānesu.	684	
PA_atk-vin02_a2:685_0	Tesu pana jambupānanti jambuphalehi katapānaṃ. Cocapānanti aṭṭhikehi kadaliphalehi	685	
PA_atk-vin02_a2:685_1	katapānaṃ. Mocapānanti anaṭṭhikehi kadaliphalehi katapānaṃ. Madhukapānanti madhukānaṃ	685	
PA_atk-vin02_a2:685_2	jātirasena katapānaṃ; taṃ pana udakasambhinnaṃ vaṭṭati, suddhaṃ na vaṭṭati. Muddikapānanti	685	
PA_atk-vin02_a2:685_3	muddikā udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ	685	
PA_atk-vin02_a2:685_4	sālūke madditvā katapānaṃ. Phārusakapānanti phārusakaphalehi ambapānaṃ viya katapānaṃ.	685	
PA_atk-vin02_a2:685_5	Imāni aṭṭha pānāni sītānipi ādiccapākānipi vaṭṭanti, aggipākāni na vaṭṭanti. Dhaññaphalarasanti	685	
PA_atk-vin02_a2:685_6	sattannaṃ dhaññānaṃ phalarasaṃ. Ḍākarasanti pakkaḍākarasaṃ. Yāvakālikapattānañhi	685	
PA_atk-vin02_a2:685_7	purebhattaṃyeva raso kappati. Yāvajīvikānaṃ paṭiggahetvā ṭhapitasappiādīhi saddhiṃ	685	
PA_atk-vin02_a2:685_8	pakkānaṃ sattāhaṃ kappati. Sace pana suddhaudakena pacati, yāvajīvampi vaṭṭati. Khīrādīhi	685	
PA_atk-vin02_a2:685_9	pana saddhiṃ pacituṃ na vaṭṭati. Aññehi pakkampi ḍākarasasaṅkhyameva gacchati. Kurundiyaṃ	685	
PA_atk-vin02_a2:685_10	pana “yāvakālikapattānampi sītodakena madditvā kataraso vā ādiccapāko vā vaṭṭatī”ti	6851	
PA_atk-vin02_a2:685_11	vuttaṃ. Ṭhapetvā madhukapuppharasanti ettha madhukapuppharaso aggipāko vā hotu ādiccapāko	6851	
PA_atk-vin02_a2:685_12	vā, pacchābhattaṃ na vaṭṭati. Purebhattampi yaṃ pānaṃ gahetvā majjaṃ karonti, so	6851	
PA_atk-vin02_a2:685_13	ādito paṭṭhāya na vaṭṭati. Madhukapupphaṃ pana allaṃ vā sukkhaṃ vā bhajjitaṃ vā tena	6851	
PA_atk-vin02_a2:685_14	kataphāṇitaṃ vā yato paṭṭhāya majjaṃ na karonti, taṃ sabbaṃ purebhattaṃ vaṭṭati.	6851	
PA_atk-vin02_a2:685_15	Ucchuraso nikasaṭo pacchābhattaṃ vaṭṭati. Iti pānāni anujānantena imepi cattāro rasā	6851	
PA_atk-vin02_a2:685_16	anuññātāti. Aggihuttamukhā yaññātiādīsu aggihutaṃ seṭṭhaṃ, aggihutaṃ mukhanti vuttaṃ hoti.	6851	
PA_atk-vin02_a2:686	Rojamallādivatthukathā	68	
PA_atk-vin02_a2:687_0	301-2. Rojavatthu uttānatthameva. Tattha saṅkaraṃ akaṃsūti katikaṃ akaṃsu. Uḷāraṃ	687	
PA_atk-vin02_a2:687_1	kho te idanti sundaraṃ kho te idaṃ. Nāhaṃ bhante ānanda bahukatoti nāhaṃ buddhādigatapasādabahumānena	687	
PA_atk-vin02_a2:687_2	idhāgatoti dasseti. Sabbañca ḍākanti sappiādīhi pakkaṃ vā apakkaṃ vā yaṃkiñci ḍākaṃ.	687	
PA_atk-vin02_a2:687_3	Piṭṭhakhādanīyanti piṭṭhamayaṃ khādanīyaṃ; rojo kira idaṃ ubhayampi satasahassaṃ	687	
PA_atk-vin02_a2:687_4	vayaṃ katvā paṭiyādāpesi.	687	
PA_atk-vin02_a2:688_0	303. Mañjukāti madhuravacanā. Paṭibhāneyyakāti sake sippe paṭibhānasampannā. Dakkhāti	688	
PA_atk-vin02_a2:688_1	chekā, analasā vā. Pariyodātasippāti niddosasippā. Nāḷiyāvāpakenāti nāḷiyā ca āvāpakena	688	
PA_atk-vin02_a2:688_2	ca. Āvāpako nāma yattha laddhaṃ laddhaṃ āvapanti, pakkhipantīti vuttaṃ hoti. Na ca	688	
PA_atk-vin02_a2:688_3	bhikkhave nahāpitapubbena khurabhaṇḍanti ettha gahetvā pariharitumeva na vaṭṭati,	688	
PA_atk-vin02_a2:688_4	aññassa santakena kese chedetuṃ vaṭṭati. Sace vetanaṃ gahetvā chindati, na vaṭṭati.	688	
PA_atk-vin02_a2:688_5	Yo anahāpitapubbo tassa pariharitumpi vaṭṭati, taṃ vā aññaṃ vā gahetvā kese chedetumpi vaṭṭati.	688	
PA_atk-vin02_a2:689	304. Bhāgaṃ datvāti dasamabhāgaṃ datvā; idaṃ kira jambudīpe porāṇakacārittaṃ, tasmā dasakoṭṭhāse katvā eko koṭṭhāso bhūmisāmikānaṃ dātabbo.	68	
PA_atk-vin02_a2:690	Catumahāpadesakathā	69	
PA_atk-vin02_a2:691_0	305. Yaṃ bhikkhave mayā idaṃ na kappatīti ime cattāro mahāpadese bhagavā bhikkhūnaṃ	691	
PA_atk-vin02_a2:691_1	nayaggahaṇatthāya āha. Tattha dhammasaṅgāhakattherā suttaṃ gahetvā parimaddantā idaṃ	691	
PA_atk-vin02_a2:691_2	addasaṃsu. Ṭhapetvā dhaññaphalarasanti sattadhaññarasāni pacchābhattaṃ na kappantīti	691	
PA_atk-vin02_a2:691_3	paṭikkhittāni. Tālanāḷikerapanasalabujaalābukumbhaṇḍapussaphalatipusaphalaeḷālukāni,	691	
PA_atk-vin02_a2:691_4	nava mahāphalāni sabbañca aparaṇṇaṃ, dhaññagatikameva. Taṃ kiñcāpi na paṭikkhittaṃ,	691	
PA_atk-vin02_a2:691_5	atha kho akappiyaṃ anulometi, tasmā pacchābhattaṃ na kappati. Aṭṭha pānāni anuññātāni.	691	
PA_atk-vin02_a2:691_6	Avasesāni vettatintiṇikamātuluṅgakapitthakosambakaramandādikhuddakaphalapānāni aṭṭhapānagatikāneva,	691	
PA_atk-vin02_a2:691_7	tāni kiñcāpi na anuññātāni, atha kho kappiyaṃ anulomenti, tasmā kappanti. Ṭhapetvā	691	
PA_atk-vin02_a2:691_8	hi sānulomaṃ dhaññaphalarasaṃ aññaṃ phalapānaṃ nāma akappiyaṃ natthi, sabbaṃ yāmakālikaṃyevāti kurundiyaṃ vuttaṃ.	691	
PA_atk-vin02_a2:692_0	Bhagavatā cha cīvarāni anuññātāni. Dhammasaṅgāhakattherehi tesaṃ anulomāni dukūlaṃ,	692	
PA_atk-vin02_a2:692_1	pattuṇṇaṃ, cīnapaṭṭaṃ, somārapaṭṭaṃ, iddhimayikaṃ, devadattiyanti aparāni cha anuññātāni.	692	
PA_atk-vin02_a2:692_2	Tattha “pattuṇṇa”nti pattuṇṇadese pāṇakehi sañjātavatthaṃ. Dve paṭā desanāmeneva	692	
PA_atk-vin02_a2:692_3	vuttā. Tāni tīṇi koseyyassānulomāni. Dukūlaṃ sāṇassa, itarāni dve kappāsikassa vā sabbesaṃ vā.	692	
PA_atk-vin02_a2:693_0	Bhagavatā ekādasa patte paṭikkhipitvā dve pattā anuññātā – lohapatto ceva mattikāpatto	693	
PA_atk-vin02_a2:693_1	ca. Lohathālakaṃ, mattikāthālakaṃ, tambalohathālakanti tesaṃyeva anulomāni. Bhagavatā	693	
PA_atk-vin02_a2:693_2	tayo tumbā anuññātā – lohatumbo, kaṭṭhatumbo, phalatumboti. Kuṇḍikā, kañcanako, udakatumboti	693	
PA_atk-vin02_a2:693_3	tesaṃyeva anulomāni. Kurundiyaṃ pana “pānīyasaṅkhapānīyasarāvakāni etesaṃ anulomānī”ti	693	
PA_atk-vin02_a2:693_4	vuttaṃ. Paṭṭikā, sūkarantanti dve kāyabandhanāni anuññātāni, dussapaṭṭena rajjukena	693	
PA_atk-vin02_a2:693_5	ca katakāyabandhanāni tesaṃ anulomāni. Setacchattaṃ, kilañjacchattaṃ, paṇṇacchattanti	693	
PA_atk-vin02_a2:693_6	tīṇi chattāni anuññātāni. Ekapaṇṇacchattaṃ tesaṃyeva anulomanti iminā nayena pāḷiñca	693	
PA_atk-vin02_a2:693_7	aṭṭhakathañca anupekkhitvā aññānipi kappiyākappiyānaṃ anulomāni veditabbāni.	693	
PA_atk-vin02_a2:694_0	Tadahupaṭiggahitaṃ kāle kappatītiādi sabbaṃ sambhinnarasaṃ sandhāya vuttaṃ. Sace	694	
PA_atk-vin02_a2:694_1	hi challimpi anapanetvā sakaleneva nāḷikeraphalena saddhiṃ pānakaṃ paṭiggahitaṃ hoti,	694	
PA_atk-vin02_a2:694_2	nāḷikeraṃ apanetvā taṃ vikālepi kappati. Upari sappipiṇḍaṃ ṭhapetvā sītalapāyāsaṃ	694	
PA_atk-vin02_a2:694_3	denti, yaṃ pāyāsena asaṃsaṭṭhaṃ sappi, taṃ apanetvā sattāhaṃ paribhuñjituṃ vaṭṭati.	694	
PA_atk-vin02_a2:694_4	Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṃ	694	
PA_atk-vin02_a2:694_5	denti, tāni uddharitvā dhovitvā yāvajīvaṃ paribhuñjitabbāni. Yāguyaṃ pakkhipitvā	694	
PA_atk-vin02_a2:694_6	dinnasiṅgiverādīsupi telādīsu pakkhipitvā dinnalaṭṭhimadhukādīsupi eseva nayo. Evaṃ	694	
PA_atk-vin02_a2:694_7	yaṃ yaṃ asambhinnarasaṃ hoti, taṃ taṃ ekato paṭiggahitampi yathā suddhaṃ hoti, tathā	694	
PA_atk-vin02_a2:694_8	dhovitvā vā tacchetvā vā tassa tassa kālavasena paribhuñjituṃ vaṭṭati.	694	
PA_atk-vin02_a2:695_0	Sace pana sambhinnarasaṃ hoti saṃsaṭṭhaṃ, na vaṭṭati. Yāvakālikañhi attanā saddhiṃ	695	
PA_atk-vin02_a2:695_1	sambhinnarasāni tīṇipi yāmakālikādīni attano sabhāvaṃ upaneti, yāmakālikaṃ dvepi	695	
PA_atk-vin02_a2:695_2	sattāhakālikādīni attano sabhāvaṃ upaneti, sattāhakālikampi attanā saddhiṃ saṃsaṭṭhaṃ	695	
PA_atk-vin02_a2:695_3	yāvajīvikaṃ attano sabhāvaññeva upaneti; tasmā tena tadahupaṭiggahitena saddhiṃ tadahupaṭiggahitaṃ	695	
PA_atk-vin02_a2:695_4	vā purepaṭiggahitaṃ vā yāvajīvikaṃ sattāhaṃ kappati dvīhapaṭiggahitena chāhaṃ, tīhapaṭiggahitena	695	
PA_atk-vin02_a2:695_5	pañcāhaṃ…pe… sattāhapaṭiggahitena tadaheva kappatīti veditabbaṃ. Tasmāyeva hi “sattāhakālikena	695	
PA_atk-vin02_a2:695_6	bhikkhave yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.	695	
PA_atk-vin02_a2:696_0	Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena	696	
PA_atk-vin02_a2:696_1	āpattiyo veditabbā. Imesu ca pana catūsu kālikesu yāvakālikaṃ yāmakālikanti idameva	696	
PA_atk-vin02_a2:696_2	dvayaṃ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṃ	696	
PA_atk-vin02_a2:696_3	nikkhipitumpi vaṭṭati, sannidhimpi na janetīti. Sesaṃ sabbattha uttānamevāti.	696	
PA_atk-vin02_a2:697	Bhesajjakkhandhakavaṇṇanā niṭṭhitā.	69	
PA_atk-vin02_a2:698	7. Kathinakkhandhakaṃ	69	
PA_atk-vin02_a2:699	Kathinānujānanakathā	69	
PA_atk-vin02_a2:700_0	306. Kathinakkhandhake – pāveyyakāti pāveyyaraṭṭhavāsino. Pāveyyaṃ nāma kosalesu	700	
PA_atk-vin02_a2:700_1	pacchimadisābhāge raṭṭhaṃ; tattha vāsinoti vuttaṃ hoti. Kosalarañño ekapitukabhātūnaṃ	700	
PA_atk-vin02_a2:700_2	bhaddavaggiyattherānaṃ etaṃ adhivacanaṃ. Tesu sabbajeṭṭhako anāgāmī, sabbapacchimako	700	
PA_atk-vin02_a2:700_3	sotāpanno, ekopi arahā vā puthujjano vā natthi. Āraññikāti dhutaṅgasamādānavasena	700	
PA_atk-vin02_a2:700_4	āraññikā; na araññavāsamattena. Piṇḍapātikādibhāvepi tesaṃ eseva nayo. Sīsavasena	700	
PA_atk-vin02_a2:700_5	cetaṃ vuttaṃ. Ime pana terasāpi dhutaṅgāni samādāyeva vattanti. Udakasaṅgaheti udakena	700	
PA_atk-vin02_a2:700_6	saṅgahite ghaṭite saṃsaṭṭhe; thale ca ninne ca ekodakībhūteti attho.	700	
PA_atk-vin02_a2:701_0	Udakacikkhalleti akkantaakkantaṭṭhāne udakacikkhallo uṭṭhahitvā yāva ānisadā paharati,	701	
PA_atk-vin02_a2:701_1	īdise cikkhalleti attho. Okapuṇṇehīti udakapuṇṇehi. Tesaṃ kira cīvarāni ghanāni,	701	
PA_atk-vin02_a2:701_2	tesu patitaṃ udakaṃ na paggharati ghanattā puṭabaddhaṃ viya tiṭṭhati. Tena vuttaṃ	701	
PA_atk-vin02_a2:701_3	– “okapuṇṇehi cīvarehī”ti. “Oghapuṇṇehī”tipi pāṭho.	701	
PA_atk-vin02_a2:702_0	Avivadamānā vassaṃ vasimhāti ettha āgantukaṭṭhāne senāsanaphāsutāya abhāvena ca bhagavato	702	
PA_atk-vin02_a2:702_1	dassanālābhena ukkaṇṭhitatāya ca te bhikkhū phāsuṃ na vasiṃsu, tasmā “avivadamānā	702	
PA_atk-vin02_a2:702_2	phāsukaṃ vassaṃ vasimhā”ti nāvocuṃ. Dhammiṃ kathaṃ katvāti bhagavā tesaṃ bhikkhūnaṃ	702	
PA_atk-vin02_a2:702_3	anamataggiyakathaṃ kathesi. Te sabbepi kathāpariyosāne arahattaṃ pāpuṇitvā nisinnaṭṭhānatoyeva	702	
PA_atk-vin02_a2:702_4	ākāse uppatitvā agamaṃsu, taṃ sandhāya vuttaṃ – “dhammiṃ kathaṃ katvā”ti. Tato bhagavā	702	
PA_atk-vin02_a2:702_5	“sace kathinatthāro paññatto abhavissa, ete bhikkhū ekaṃ cīvaraṃ ṭhapetvā santaruttarena	702	
PA_atk-vin02_a2:702_6	āgacchantā na evaṃ kilantā assu, kathinatthāro ca nāmesa sabbabuddhehi anuññāto”ti	702	
PA_atk-vin02_a2:702_7	cintetvā kathinatthāraṃ anujānitukāmo bhikkhū āmantesi, āmantetvā ca pana “anujānāmi	702	
PA_atk-vin02_a2:702_8	bhikkhave”tiādimāha.	702	
PA_atk-vin02_a2:703_0	Tattha atthatakathinānaṃ voti nipātamattaṃ vokāro; atthatakathinānanti attho. Evañhi	703	
PA_atk-vin02_a2:703_1	sati parato “so nesaṃ bhavissatī”ti yujjati. Atha vā voti sāmivacanamevetaṃ. So nesanti	703	
PA_atk-vin02_a2:703_2	ettha pana so cīvaruppādo ye atthatakathinā, tesaṃ bhavissatīti attho.	703	
PA_atk-vin02_a2:704_0	Tattha anāmantacāroti yāva kathinaṃ na uddhariyati, tāva anāmantetvā caraṇaṃ kappissati,	704	
PA_atk-vin02_a2:704_1	cārittasikkhāpadena anāpatti bhavissatīti attho. Asamādānacāroti ticīvaraṃ asamādāya	704	
PA_atk-vin02_a2:704_2	caraṇaṃ; cīvaravippavāso kappissatīti attho. Gaṇabhojananti gaṇabhojanampi kappissati.	704	
PA_atk-vin02_a2:704_3	Yāvadatthacīvaranti yāvattakena cīvarena attho, tāvattakaṃ anadhiṭṭhitaṃ avikappitaṃ	704	
PA_atk-vin02_a2:704_4	kappissatīti attho. Yo ca tattha cīvaruppādoti tattha kathinatthatasīmāyaṃ matakacīvaraṃ	704	
PA_atk-vin02_a2:704_5	vā hotu saṅghaṃ uddissa dinnaṃ vā saṅghikena tatruppādena ābhataṃ vā, yena kenaci	704	
PA_atk-vin02_a2:704_6	ākārena yaṃ saṅghikacīvaraṃ uppajjati, taṃ tesaṃ bhavissatīti attho.	704	
PA_atk-vin02_a2:705_0	Evañca pana bhikkhave kathinaṃ attharitabbanti ettha kathinatthāraṃ ke labhanti,	705	
PA_atk-vin02_a2:705_1	ke na labhantīti? Gaṇanavasena tāva pacchimakoṭiyā pañca janā labhanti, uddhaṃ satasahassampi,	705	
PA_atk-vin02_a2:705_2	pañcannaṃ heṭṭhā na labhanti. Vutthavassavasena purimikāya vassaṃ upagantvā paṭhamapavāraṇāya	705	
PA_atk-vin02_a2:705_3	pavāritā labhanti, chinnavassā vā pacchimikāya upagatā vā na labhanti, aññasmiṃ vihāre	705	
PA_atk-vin02_a2:705_4	vutthavassāpi na labhantīti mahāpaccariyaṃ vuttaṃ. Purimikāya upagatānaṃ pana sabbe	705	
PA_atk-vin02_a2:705_5	gaṇapūrakā honti, ānisaṃsaṃ na labhanti, ānisaṃso itaresaṃyeva hoti. Sace purimikāya	705	
PA_atk-vin02_a2:705_6	upagatā cattāro vā honti tayo vā dve vā eko vā, itare gaṇapūrake katvā kathinaṃ attharitabbaṃ.	705	
PA_atk-vin02_a2:705_7	Atha cattāro bhikkhū upagatā, eko paripuṇṇavasso sāmaṇero, so ce pacchimikāya upasampajjati,	705	
PA_atk-vin02_a2:705_8	gaṇapūrako ceva hoti, ānisaṃsañca labhati. Tayo bhikkhū dve sāmaṇerā, dve bhikkhū	705	
PA_atk-vin02_a2:705_9	tayo sāmaṇerā, eko bhikkhu cattāro sāmaṇerāti etthāpi eseva nayo. Sace purimikāya	705	
PA_atk-vin02_a2:705_10	upagatā kathinatthārakusalā na honti, atthārakusalā khandhakabhāṇakatherā pariyesitvā	7051	
PA_atk-vin02_a2:705_11	ānetabbā. Kammavācaṃ sāvetvā kathinaṃ attharāpetvā dānañca bhuñjitvā gamissanti.	7051	
PA_atk-vin02_a2:705_12	Ānisaṃso pana itaresaṃyeva hoti.	7051	
PA_atk-vin02_a2:706_0	Kathinaṃ kena dinnaṃ vaṭṭati? Yena kenaci devena vā manussena vā pañcannaṃ vā sahadhammikānaṃ	706	
PA_atk-vin02_a2:706_1	aññatarena dinnaṃ vaṭṭati. Kathinadāyakassa vattaṃ atthi, sace so taṃ ajānanto pucchati	706	
PA_atk-vin02_a2:706_2	– “bhante kathaṃ kathinaṃ dātabba”nti tassa evaṃ ācikkhitabbaṃ – “tiṇṇaṃ cīvarānaṃ	706	
PA_atk-vin02_a2:706_3	aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati,	706	
PA_atk-vin02_a2:706_4	tassa parikammatthaṃ ettakā nāma sūciyo, ettakaṃ suttaṃ, ettakaṃ rajanaṃ, parikammaṃ	706	
PA_atk-vin02_a2:706_5	karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.	706	
PA_atk-vin02_a2:707_0	Kathinatthārakenāpi dhammena samena uppannaṃ kathinaṃ attharantena vattaṃ jānitabbaṃ.	707	
PA_atk-vin02_a2:707_1	Tantavāyagehato hi ābhatasantāneneva khalimakkhitasāṭako na vaṭṭati, malīnasāṭakopi	707	
PA_atk-vin02_a2:707_2	na vaṭṭati, tasmā kathinatthārasāṭakaṃ labhitvā suṭṭhu dhovitvā sūciādīni cīvarakammūpakaraṇāni	707	
PA_atk-vin02_a2:707_3	sajjetvā bahūhi bhikkhūhi saddhiṃ tadaheva sibbitvā niṭṭhitasūcikammaṃ rajitvā kappabinduṃ	707	
PA_atk-vin02_a2:707_4	datvā kathinaṃ attharitabbaṃ. Sace tasmiṃ anatthateyeva aññaṃ kathinasāṭakaṃ āharati,	707	
PA_atk-vin02_a2:707_5	aññāni ca bahūni kathinānisaṃsavatthāni deti, yo ānisaṃsaṃ bahuṃ deti, tassa santakeneva	707	
PA_atk-vin02_a2:707_6	attharitabbaṃ. Itaro yathā tathā ovaditvā saññāpetabbo.	707	
PA_atk-vin02_a2:708_0	Kathinaṃ pana kena attharitabbaṃ? Yassa saṅgho kathinacīvaraṃ deti. Saṅghena pana	708	
PA_atk-vin02_a2:708_1	kassa dātabbaṃ? Yo jiṇṇacīvaro hoti. Sace bahū jiṇṇacīvarā honti, vuḍḍhassa dātabbaṃ.	708	
PA_atk-vin02_a2:708_2	Vuḍḍhesupi yo mahāpariso tadaheva cīvaraṃ katvā attharituṃ sakkoti, tassa dātabbaṃ.	708	
PA_atk-vin02_a2:708_3	Sace vuḍḍho na sakkoti navakataro sakkoti, tassa dātabbaṃ. Apica saṅghena mahātherassa	708	
PA_atk-vin02_a2:708_4	saṅgahaṃ kātuṃ vaṭṭati, tasmā “tumhe bhante gaṇhatha, mayaṃ katvā dassāmā”ti vattabbaṃ.	708	
PA_atk-vin02_a2:708_5	Tīsu cīvaresu yaṃ jiṇṇaṃ hoti, tadatthāya dātabbaṃ. Pakatiyā dupaṭṭacīvarassa dupaṭṭatthāyeva	708	
PA_atk-vin02_a2:708_6	dātabbaṃ. Sacepissa ekapaṭṭacīvaraṃ ghanaṃ hoti, kathinasāṭako ca pelavo, sāruppatthāya	708	
PA_atk-vin02_a2:708_7	dupaṭṭappahonakameva dātabbaṃ, “ahaṃ alabhanto ekapaṭṭaṃ pārupāmī”ti vadantassāpi	708	
PA_atk-vin02_a2:708_8	dupaṭṭaṃ dātuṃ vaṭṭati. Yo pana lobhapakatiko hoti, tassa na dātabbaṃ. Tenāpi “kathinaṃ	708	
PA_atk-vin02_a2:708_9	attharitvā pacchā sibbitvā dve cīvarāni karissāmī”ti na gahetabbaṃ. Yassa pana dīyati,	708	
PA_atk-vin02_a2:708_10	tassa yena vidhinā dātabbaṃ, taṃ dassetuṃ “evañca pana bhikkhave kathinaṃ attharitabba”nti	7081	
PA_atk-vin02_a2:708_11	ārabhitvā suṇātu me bhantetiādikā dānakammavācā tāva vuttā.	7081	
PA_atk-vin02_a2:709_0	Evaṃ dinne pana kathine sace taṃ kathinadussaṃ niṭṭhitaparikammameva hoti, iccetaṃ	709	
PA_atk-vin02_a2:709_1	kusalaṃ. No ce niṭṭhitaparikammaṃ hoti, “ahaṃ thero”ti vā “bahussuto”ti vā ekenāpi	709	
PA_atk-vin02_a2:709_2	akātuṃ na labbhati, sabbeheva sannipatitvā dhovanasibbanarajanāni niṭṭhāpetabbāni.	709	
PA_atk-vin02_a2:709_3	Idañhi kathinavattaṃ nāma buddhappasatthaṃ. Atīte padumuttaropi bhagavā kathinavattaṃ	709	
PA_atk-vin02_a2:709_4	akāsi. Tassa kira aggasāvako sujātatthero nāma kathinaṃ gaṇhi, taṃ satthā aṭṭhasaṭṭhiyā	709	
PA_atk-vin02_a2:709_5	bhikkhusatasahassehi saddhiṃ nisīditvā akāsi.	709	
PA_atk-vin02_a2:710_0	Katapariyositaṃ pana kathinaṃ gahetvā atthārakena bhikkhunā “sace saṅghāṭiyā kathinaṃ	710	
PA_atk-vin02_a2:710_1	attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā.	710	
PA_atk-vin02_a2:710_2	‘Imāya saṅghāṭiyā kathinaṃ attharāmī’ti vācā bhinditabbā”tiādinā parivāre vuttavidhānena	710	
PA_atk-vin02_a2:710_3	kathinaṃ attharitabbaṃ. Attharitvā ca pana “tena kathinatthārakena bhikkhunā saṅghaṃ	710	
PA_atk-vin02_a2:710_4	upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo –	710	
PA_atk-vin02_a2:710_5	‘atthataṃ bhante saṅghassa kathinaṃ, dhammiko kathinatthāro, anumodathā’ti tehi anumodakehi	710	
PA_atk-vin02_a2:710_6	bhikkhūhi ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo – ‘atthataṃ	710	
PA_atk-vin02_a2:710_7	āvuso saṅghassa kathinaṃ, dhammiko kathinatthāro, anumodāmā”ti evamādinā parivāre	710	
PA_atk-vin02_a2:710_8	vuttavidhāneneva anumodāpetabbaṃ, itarehi ca anumoditabbaṃ. Evaṃ sabbesaṃ atthataṃ	710	
PA_atk-vin02_a2:710_9	hoti kathinaṃ. Vuttañhetaṃ parivāre “dvinnaṃ puggalānaṃ atthataṃ hoti kathinaṃ –	710	
PA_atk-vin02_a2:710_10	atthārakassa ca anumodakassa cā”ti. Punapi vuttaṃ – “na saṅgho kathinaṃ attharati,	7101	
PA_atk-vin02_a2:710_11	na gaṇo kathinaṃ attharati, puggalo kathinaṃ attharati, saṅghassa anumodanā gaṇassa	7101	
PA_atk-vin02_a2:710_12	anumodanā puggalassa atthārā saṅghassa atthataṃ hoti kathinaṃ, gaṇassa atthataṃ hoti	7101	
PA_atk-vin02_a2:710_13	kathinaṃ, puggalassa atthataṃ hoti kathinaṃ”ti.	7101	
PA_atk-vin02_a2:711_0	Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena	711	
PA_atk-vin02_a2:711_1	amhākaṃ kathinaṃ gahitaṃ, tasseva demā”ti denti, bhikkhusaṅgho anissaro. Atha avicāretvāva	711	
PA_atk-vin02_a2:711_2	datvā gacchanti, bhikkhusaṅgho issaro. Tasmā sace kathinatthārakassa sesacīvarānipi	711	
PA_atk-vin02_a2:711_3	dubbalāni honti, saṅghena apaloketvā tesampi atthāya vatthāni dātabbāni. Kammavācā	711	
PA_atk-vin02_a2:711_4	pana ekāyeva vaṭṭati. Avasese kathinānisaṃse balavavatthāni vassāvāsikaṭṭhitikāya	711	
PA_atk-vin02_a2:711_5	dātabbāni, ṭhitikāya abhāve therāsanato paṭṭhāya dātabbāni, garubhaṇḍaṃ na bhājetabbaṃ.	711	
PA_atk-vin02_a2:711_6	Sace pana ekasīmāya bahū vihārā honti, sabbe bhikkhū sannipātetvā ekattha kathinaṃ	711	
PA_atk-vin02_a2:711_7	attharitabbaṃ, visuṃ visuṃ attharituṃ na vaṭṭati.	711	
PA_atk-vin02_a2:712_0	308. Idāni yathā ca kathinaṃ atthataṃ hoti, yathā ca anatthataṃ, taṃ vidhiṃ vitthārato	712	
PA_atk-vin02_a2:712_1	dassetuṃ evañca pana bhikkhave atthataṃ hoti kathinaṃ evaṃ anatthatanti vatvā akaraṇīyañceva	712	
PA_atk-vin02_a2:712_2	mahābhūmikañca anatthatalakkhaṇaṃ tāva dassento na ullikhitamattenātiādike catuvīsati	712	
PA_atk-vin02_a2:712_3	ākāre dassesi. Tato paraṃ atthatalakkhaṇaṃ dassento ahatena atthatantiādike sattarasa	712	
PA_atk-vin02_a2:712_4	ākāre dassesi. Parivārepi hi “catuvīsatiyā ākārehi anatthataṃ hoti kathinaṃ, sattarasahi	712	
PA_atk-vin02_a2:712_5	ākārehi atthataṃ hoti kathina”nti idameva lakkhaṇaṃ vuttaṃ.	712	
PA_atk-vin02_a2:713_0	Tattha ullikhitamattenāti dīghato ca puthulato ca pamāṇaggahaṇamattena. Pamāṇañhi	713	
PA_atk-vin02_a2:713_1	gaṇhanto tassa tassa padesassa sañjānanatthaṃ nakhādīhi vā paricchedaṃ dassento ullikhati,	713	
PA_atk-vin02_a2:713_2	nalāṭādīsu vā ghaṃsati, tasmā taṃ pamāṇaggahaṇaṃ “ullikhitamatta”nti vuccati. Dhovanamattenāti	713	
PA_atk-vin02_a2:713_3	kathinadussadhovanamattena. Cīvaravicāraṇamattenāti “pañcakaṃ vā sattakaṃ vā navakaṃ	713	
PA_atk-vin02_a2:713_4	vā ekādasakaṃ vā hotū”ti evaṃ vicāritamattena. Chedanamattenāti yathāvicāritassa	713	
PA_atk-vin02_a2:713_5	vatthassa chedanamattena. Bandhanamattenāti moghasuttakāropanamattena. Ovaṭṭiyakaraṇamattenāti	713	
PA_atk-vin02_a2:713_6	moghasuttakānusārena dīghasibbitamattena. Kaṇḍusakaraṇamattenāti muddhiyapattabandhanamattena.	713	
PA_atk-vin02_a2:713_7	Daḷhīkammakaraṇamattenāti dve cimilikāyo ekato katvā sibbitamattena. Atha vā paṭhamacimilikā	713	
PA_atk-vin02_a2:713_8	ghaṭetvā ṭhapitā hoti, kathinasāṭakaṃ tassā kucchicimilikaṃ katvā sibbitamattenātipi	713	
PA_atk-vin02_a2:713_9	attho. Mahāpaccariyaṃ “pakaticīvarassa upassayadānenā”ti vuttaṃ. Kurundiyaṃ pana	713	
PA_atk-vin02_a2:713_10	“pakatipattabaddhacīvaraṃ dupaṭṭaṃ kātuṃ kucchicimilikaṃ alliyāpanamattenā”ti vuttaṃ.	7131	
PA_atk-vin02_a2:713_11	Anuvātakaraṇamattenāti piṭṭhianuvātāropanamattena. Paribhaṇḍakaraṇamattenāti kucchianauvātāropanamattena.	7131	
PA_atk-vin02_a2:713_12	Ovaddheyyakaraṇamattenāti āgantukapattāropanamattena. Kathinacīvarato vā pattaṃ gahetvā	7131	
PA_atk-vin02_a2:713_13	aññasmiṃ akathinacīvare pattāropanamattena.	7131	
PA_atk-vin02_a2:714_0	Kambalamaddanamattenāti ekavāraṃyeva rajane pakkhittena dantavaṇṇena paṇḍupalāsavaṇṇena	714	
PA_atk-vin02_a2:714_1	vā. Sace pana sakiṃ vā dvikkhattuṃ vā rattampi sāruppaṃ hoti, vaṭṭati. Nimittakatenāti	714	
PA_atk-vin02_a2:714_2	“iminā dussena kathinaṃ attharissāmī”ti evaṃ nimittakatena. Ettakameva hi parivāre	714	
PA_atk-vin02_a2:714_3	vuttaṃ. Aṭṭhakathāsu pana “ayaṃ sāṭako sundaro, sakkā iminā kathinaṃ attharitu’nti	714	
PA_atk-vin02_a2:714_4	evaṃ nimittakammaṃ katvā laddhenā”ti vuttaṃ. Parikathākatenāti “kathinaṃ nāma dātuṃ	714	
PA_atk-vin02_a2:714_5	vaṭṭati, kathinadāyako bahuṃ puññaṃ pasavatī”ti evaṃ parikathāya uppāditena. Kathinaṃ	714	
PA_atk-vin02_a2:714_6	nāma atiukkaṭṭhaṃ vaṭṭati, mātarampi viññāpetuṃ na vaṭṭati, ākāsato otiṇṇasadisameva	714	
PA_atk-vin02_a2:714_7	vaṭṭatīti. Kukkukatenāti tāvakālikena. Sannidhikatenāti ettha duvidho sannidhi karaṇasannidhi	714	
PA_atk-vin02_a2:714_8	ca nicayasannidhi ca. Tattha tadaheva akatvā ṭhapetvā karaṇaṃ karaṇasannidhi. Saṅgho	714	
PA_atk-vin02_a2:714_9	ajja kathinadussaṃ labhitvā punadivase deti, ayaṃ nicayasannidhi.	714	
PA_atk-vin02_a2:715_0	Nissaggiyenāti rattinissaggiyena. Parivārepi vuttaṃ – “nissaggiyaṃ nāma kariyamāne	715	
PA_atk-vin02_a2:715_1	aruṇaṃ uṭṭhahatī”ti. Akappakatenāti anādinnakappabindunā. Aññatra saṅghāṭiyātiādīsu	715	
PA_atk-vin02_a2:715_2	ṭhapetvā saṅghāṭiuttarāsaṅgaantaravāsake aññena paccattharaṇādinā atthataṃ anatthataṃ	715	
PA_atk-vin02_a2:715_3	hotīti. Aññatra pañcakena vā atirekapañcakena vāti pañca vā atirekāni vā khaṇḍāni	715	
PA_atk-vin02_a2:715_4	katvā mahāmaṇḍalaaḍḍhamaṇḍalāni dassetvā kateneva vaṭṭati. Evañhi samaṇḍalikataṃ	715	
PA_atk-vin02_a2:715_5	hoti, taṃ ṭhapetvā aññena acchinnakena vā dvatticatukhaṇḍena vā na vaṭṭati. Aññatra	715	
PA_atk-vin02_a2:715_6	puggalassa atthārāti puggalassa atthāraṃ ṭhapetvā na aññena saṅghassa vā gaṇassa	715	
PA_atk-vin02_a2:715_7	vā atthārena atthataṃ hoti. Nissīmaṭṭho anumodatīti bahiupacārasīmāya ṭhito anumodati.	715	
PA_atk-vin02_a2:716_0	309. Ahatenāti aparibhuttena. Ahatakappenāti ahatasadisena ekavāraṃ vā dvikkhattuṃ	716	
PA_atk-vin02_a2:716_1	vā dhotena. Pilotikāyāti hatavatthakasāṭakena. Paṃsukūlenāti tevīsatiyā khettesu	716	
PA_atk-vin02_a2:716_2	uppannapaṃsukūlena. Paṃsukūlikabhikkhunā coḷakabhikkhaṃ āhiṇḍitvā laddhacoḷakehi	716	
PA_atk-vin02_a2:716_3	katacīvarenātipi kurundimahāpaccarīsu vuttaṃ. Pāpaṇikenāti āpaṇadvāre patitapilotikaṃ	716	
PA_atk-vin02_a2:716_4	gahetvā kathinatthāya deti, tenāpi vaṭṭatīti attho. Sesaṃ vuttavipallāseneva veditabbaṃ.	716	
PA_atk-vin02_a2:716_5	Imasmiṃ pana ṭhāne “saha kathinassa atthārā kati dhammā jāyantī”tiādi bahuaṭṭhakathāsu	716	
PA_atk-vin02_a2:716_6	vuttaṃ, taṃ sabbaṃ parivāre pāḷiārūḷhameva, tasmā tattha āgatanayeneva veditabbaṃ.	716	
PA_atk-vin02_a2:716_7	Na hi tena idha avuccamānena kathinatthārakassa kiñci parihāyati.	716	
PA_atk-vin02_a2:717_0	310. Evaṃ kathinatthāraṃ dassetvā idāni ubbhāraṃ dassetuṃ kathañca bhikkhave ubbhataṃ	717	
PA_atk-vin02_a2:717_1	hoti kathinantiādimāha. Tattha mātikāti mātaro; janettiyoti attho. Kathinubbhārañhi	717	
PA_atk-vin02_a2:717_2	etā aṭṭha janettiyo. Tāsu pakkamanaṃ anto assāti pakkamanantikā. Evaṃ sesāpi veditabbā.	717	
PA_atk-vin02_a2:718	Ādāyasattakakathā	71	
PA_atk-vin02_a2:719_0	311. Na paccessanti na puna āgamissaṃ. Etasmiṃ pana pakkamanantike kathinuddhāre	719	
PA_atk-vin02_a2:719_1	paṭhamaṃ cīvarapalibodho chijjati, pacchā āvāsapalibodho. Evaṃ pakkamato hi cīvarapalibodho	719	
PA_atk-vin02_a2:719_2	antosīmāyameva chijjati, āvāsapalibodho sīmātikkame. Vuttampi cetaṃ parivāre –	719	
PA_atk-vin02_a2:720	“Pakkamanantiko kathinuddhāro, vutto ādiccabandhunā;	72	
PA_atk-vin02_a2:721	Etañca tāhaṃ vissajjissaṃ, cīvarapalibodho paṭhamaṃ chijjati;	72	
PA_atk-vin02_a2:722	Pacchā āvāsapalibodho chijjatī”ti. ;	72	
PA_atk-vin02_a2:723_0	Cīvaraṃ ādāyāti akatacīvaraṃ ādāya. Bahisīmagatassāti aññaṃ sāmantavihāraṃ gatassa.	723	
PA_atk-vin02_a2:723_1	Evaṃ hotīti tasmiṃ vihāre senāsanaphāsukaṃ vā sahāyasampattiṃ vā disvā evaṃ hoti.	723	
PA_atk-vin02_a2:723_2	Etasmiṃ pana niṭṭhānantike kathinuddhāre āvāsapalibodho paṭhamaṃ chijjati, so hi	723	
PA_atk-vin02_a2:723_3	“na paccessa”nti citte uppannamatteyeva chijjati. Vuttampi cetaṃ –	723	
PA_atk-vin02_a2:724	“Niṭṭhānantiko kathinuddhāro, vutto ādiccabandhunā;	72	
PA_atk-vin02_a2:725	Etañca tāhaṃ vissajjissaṃ, āvāsapalibodho paṭhamaṃ chijjati;	72	
PA_atk-vin02_a2:726	Cīvare niṭṭhite cīvarapalibodho chijjatī”ti.	72	
PA_atk-vin02_a2:727_0	Etena nayena sesamātikāvibhajanepi attho veditabbo. Ayaṃ pana viseso – “sanniṭṭhānantike	727	
PA_atk-vin02_a2:727_1	dvepi palibodhā nevimaṃ cīvaraṃ kāressaṃ, na paccessanti citte uppannamatteyeva ekato	727	
PA_atk-vin02_a2:727_2	chijjantīti. Vuttañhetaṃ –	727	
PA_atk-vin02_a2:728	“Sanniṭṭhānantiko kathinuddhāro, vutto ādiccabandhunā;	72	
PA_atk-vin02_a2:729	Etañca tāhaṃ vissajjissaṃ, dve palibodhā apubbaṃ acarimaṃ chijjantī”ti.	72	
PA_atk-vin02_a2:730_0	Evaṃ sabbakathinuddhāresu palibodhupacchedo veditabbo. So pana yasmā iminā ca vuttanayena	730	
PA_atk-vin02_a2:730_1	parivāre ca āgatabhāvena sakkā jānituṃ, tasmā vitthārato na vutto. Ayaṃ panettha	730	
PA_atk-vin02_a2:730_2	saṅkhepo – nāsanantike āvāsapalibodho paṭhamaṃ chijjati, cīvare naṭṭhe cīvarapalibodho	730	
PA_atk-vin02_a2:730_3	chijjati. Yasmā cīvare naṭṭhe cīvarapalibodho chijjati, tasmā “nāsanantiko”ti vuttaṃ.	730	
PA_atk-vin02_a2:731	Savanantike cīvarapalibodho paṭhamaṃ chijjati, tasmā tassa saha savanena āvāsapalibodho chijjati.	73	
PA_atk-vin02_a2:732_0	Āsāvacchedike āvāsapalibodho paṭhamaṃ chijjati. Cīvarāsāya upacchinnāya cīvarapalibodho	732	
PA_atk-vin02_a2:732_1	chijjati. Ayaṃ pana yasmā “anāsāya labhati; āsāya na labhati; tassa evaṃ hoti ‘idhevimaṃ	732	
PA_atk-vin02_a2:732_2	cīvaraṃ kāressaṃ, na paccessa”’ntiādinā nayena itarehi uddhārehi saddhiṃ vomissakadesano	732	
PA_atk-vin02_a2:732_3	anekappabhedo hoti, tasmā parato visuṃ vitthāretvā vutto, idha na vutto. Idha pana	732	
PA_atk-vin02_a2:732_4	savanantikassa anantaraṃ sīmātikkantiko vutto. Tattha cīvarapalibodho paṭhamaṃ chijjati,	732	
PA_atk-vin02_a2:732_5	tassa bahisīme āvāsapalibodho chijjati. Sahubbhāre dve palibodhā apubbaṃ acarimaṃ chijjantīti.	732	
PA_atk-vin02_a2:733_0	316-325. Evaṃ ādāyavāre sattakathinuddhāre dassetvā puna samādāyavārepi vippakatacīvarassa	733	
PA_atk-vin02_a2:733_1	ādāyasamādāyavāresupi yathāsambhavaṃ teyeva dassitā. Tato paraṃ antosīmāyaṃ “paccessaṃ	733	
PA_atk-vin02_a2:733_2	na paccessa”nti imaṃ vidhiṃ anāmasitvāva “na paccessa”nti imameva āmasitvā anadhiṭṭhitenā”tiādinā	733	
PA_atk-vin02_a2:733_3	nayena ca ye ye yujjanti, te te dassitā. Tato paraṃ “cīvarāsāya pakkamatī”tiādinā	733	
PA_atk-vin02_a2:733_4	nayena itarehi saddhiṃ vomissakanayena anekakkhattuṃ āsāvacchedikaṃ dassetvā puna	733	
PA_atk-vin02_a2:733_5	disaṃgamiyavasena ca phāsuvihārikavasena ca niṭṭhānantikesu yujjamānā kathinuddhārā	733	
PA_atk-vin02_a2:733_6	dassitā. Evaṃ pabhedato kathinuddhāraṃ dassetvā idāni ye tena tena kathinuddhārena	733	
PA_atk-vin02_a2:733_7	palibodhā chijjantīti vuttā, tesaṃ paṭipakkhe dassento dveme bhikkhave kathinassa	733	
PA_atk-vin02_a2:733_8	palibodhātiādimāha. Tattha cattenāti yena cittena so āvāso catto hoti, taṃ cattaṃ	733	
PA_atk-vin02_a2:733_9	nāma, tena cattena. Vantamuttesupi eseva nayo. Sesaṃ sabbattha uttānamevāti.	733	
PA_atk-vin02_a2:734	Kathinakkhandhakavaṇṇanā niṭṭhitā.	73	
PA_atk-vin02_a2:735	8. Cīvarakkhandhakaṃ	73	
PA_atk-vin02_a2:736	Jīvakavatthukathā	73	
PA_atk-vin02_a2:737_0	326. Cīvarakkhandhake – padakkhiṇāti chekā kusalā. Abhisaṭāti abhigatā. Kehi abhigatāti?	737	
PA_atk-vin02_a2:737_1	Atthikehi atthikehi manussehi; karaṇatthe pana sāmivacanaṃ katvā “atthikānaṃ atthikānaṃ	737	
PA_atk-vin02_a2:737_2	manussāna”nti vuttaṃ. Paññāsāya ca rattiṃ gacchatīti paññāsa kahāpaṇe gahetvā rattiṃ	737	
PA_atk-vin02_a2:737_3	gacchati. Negamoti kuṭumbiyagaṇo.	737	
PA_atk-vin02_a2:738_0	327. Sālavatiṃ kumāriṃ gaṇikaṃ vuṭṭhāpesīti nāgarā dve satasahassāni, rājā satasahassanti	738	
PA_atk-vin02_a2:738_1	tīṇi satasahassāni, aññañca ārāmuyyānavāhanādiparicchedaṃ datvā vuṭṭhāpesuṃ; gaṇikaṭṭhāne	738	
PA_atk-vin02_a2:738_2	ṭhapesunti attho. Paṭisatena ca rattiṃ gacchatīti rattiṃ paṭisatena gacchati. Gilānaṃ	738	
PA_atk-vin02_a2:738_3	paṭivedeyyanti gilānabhāvaṃ jānāpeyyaṃ. Kattarasuppeti jiṇṇasuppe.	738	
PA_atk-vin02_a2:739_0	328. Kā me deva mātā, ko pitāti kasmā pucchi? Taṃ kira aññe rājadārakā kīḷantā kalahe	739	
PA_atk-vin02_a2:739_1	uṭṭhite “nimmātiko nippitiko”ti vadanti. Yathā ca aññesaṃ dārakānaṃ chaṇādīsu cuḷamātāmahāmātādayo	739	
PA_atk-vin02_a2:739_2	kiñci paṇṇākāraṃ pesenti, tathā tassa na koci kiñci peseti. Iti so taṃ sabbaṃ cintetvā	739	
PA_atk-vin02_a2:739_3	“nimmātikoyeva nu kho aha”nti jānanatthaṃ “kā me deva mātā, ko pitā”ti pucchi.	739	
PA_atk-vin02_a2:740_0	Yannūnāhaṃ sippaṃ sikkheyyanti yaṃnūna ahaṃ vejjasippaṃ sikkheyyanti cintesi. Tassa	740	
PA_atk-vin02_a2:740_1	kira etadahosi – “imāni kho hatthiassasippādīni parūpaghātapaṭisaṃyuttāni, vejjasippaṃ	740	
PA_atk-vin02_a2:740_2	mettāpubbabhāgaṃ sattānaṃ hitapaṭisaṃyutta”nti. Tasmā vejjasippameva sandhāya “yaṃnūnāhaṃ	740	
PA_atk-vin02_a2:740_3	sippaṃ sikkheyya”nti cintesi. Apicāyaṃ ito kappasatasahassassa upari padumuttarassa	740	
PA_atk-vin02_a2:740_4	bhagavato upaṭṭhākaṃ “buddhupaṭṭhāko aya”nti catuparisantare patthataguṇaṃ vejjaṃ	740	
PA_atk-vin02_a2:740_5	disvā “aho vatāhampi evarūpaṃ ṭhānantaraṃ pāpuṇeyya”nti cintetvā sattāhaṃ buddhappamukhassa	740	
PA_atk-vin02_a2:740_6	saṅghassa dānaṃ datvā bhagavantaṃ vanditvā “ahampi bhagavā tumhākaṃ upaṭṭhāko asukavejjo	740	
PA_atk-vin02_a2:740_7	viya anāgate buddhupaṭṭhāko bhaveyya”nti patthanamakāsi. Tāya purimapatthanāya codiyamānopesa	740	
PA_atk-vin02_a2:740_8	vejjasippameva sandhāya “yaṃnūnāhaṃ sippaṃ sikkheyya”nti cintesi.	740	
PA_atk-vin02_a2:741_0	329. Disāpāmokkhoti sabbadisāsu vidito pākaṭo padhāno vāti attho. Tasmiñca samaye	741	
PA_atk-vin02_a2:741_1	takkasīlato vāṇijā abhayarājakumāraṃ dassanāya agamaṃsu. Te jīvako “kuto tumhe āgatā”ti	741	
PA_atk-vin02_a2:741_2	pucchi. “Takkasīlato”ti vutte “atthi tattha vejjasippācariyo”ti pucchi. “Āma kumāra,	741	
PA_atk-vin02_a2:741_3	takkasīlāyaṃ disāpāmokkho vejjo paṭivasatī”ti sutvā “tena hi yadā gacchatha, mayhaṃ	741	
PA_atk-vin02_a2:741_4	āroceyyāthā”ti āha. Te tathā akaṃsu. So pitaraṃ anāpucchā tehi saddhiṃ takkasīlaṃ	741	
PA_atk-vin02_a2:741_5	agamāsi. Tena vuttaṃ – “abhayaṃ rājakumāraṃ anāpucchā”tiādi.	741	
PA_atk-vin02_a2:742_0	Icchāmahaṃ ācariya sippaṃ sikkhitunti taṃ kira upasaṅkamantaṃ disvā so vejjo “kosi	742	
PA_atk-vin02_a2:742_1	tvaṃ tātā”ti pucchi. So “bimbisāramahārājassa nattā abhayakumārassa puttomhī”ti āha.	742	
PA_atk-vin02_a2:742_2	“Kasmā pana tvamasi tāta idhāgato”ti, tato so “tumhākaṃ santike sippaṃ sikkhitu”nti	742	
PA_atk-vin02_a2:742_3	vatvā icchāmahaṃ ācariya sippaṃ sikkhitunti āha. Bahuñca gaṇhātīti yathā aññe khattiyakumārādayo	742	
PA_atk-vin02_a2:742_4	ācariyassa dhanaṃ datvā kiñci kammaṃ akatvā sikkhantiyeva, na so evaṃ. So pana kiñci	742	
PA_atk-vin02_a2:742_5	dhanaṃ adatvā dhammantevāsikova hutvā ekaṃ kālaṃ upajjhāyassa kammaṃ karoti, ekaṃ	742	
PA_atk-vin02_a2:742_6	kālaṃ sikkhati. Evaṃ santepi abhinīhārasampanno kulaputto attano medhāvitāya bahuñca	742	
PA_atk-vin02_a2:742_7	gaṇhāti, lahuñca gaṇhāti, suṭṭhu ca upadhāreti, gahitañcassa na sammussati.	742	
PA_atk-vin02_a2:743_0	Satta ca me vassāni adhīyantassa nayimassa sippassa anto paññāyatīti ettha ayaṃ kira	743	
PA_atk-vin02_a2:743_1	jīvako yattakaṃ ācariyo jānāti, yaṃ aññe soḷasahi vassehi uggaṇhanti, taṃ sabbaṃ	743	
PA_atk-vin02_a2:743_2	sattahi vassehi uggahesi. Sakkassa pana devarañño etadahosi – “ayaṃ buddhānaṃ upaṭṭhāko	743	
PA_atk-vin02_a2:743_3	aggavissāsako bhavissati, handa naṃ bhesajjayojanaṃ sikkhāpemī”ti ācariyassa sarīre	743	
PA_atk-vin02_a2:743_4	ajjhāvasitvā yathā ṭhapetvā kammavipākaṃ avasesarogaṃ ekeneva bhesajjayogena tikicchituṃ	743	
PA_atk-vin02_a2:743_5	sakkoti, tathā naṃ bhesajjayojanaṃ sikkhāpesi. So pana “ācariyassa santike sikkhāmī”ti	743	
PA_atk-vin02_a2:743_6	maññati, tasmā “samattho idāni jīvako tikicchitu”nti sakkena vissaṭṭhamatte evaṃ	743	
PA_atk-vin02_a2:743_7	cintetvā ācariyaṃ pucchi. Ācariyo pana “na iminā mamānubhāvena uggahitaṃ, devatānubhāvena	743	
PA_atk-vin02_a2:743_8	uggahita”nti ñatvāva tena hi bhaṇetiādimāha. Samantā yojanaṃ āhiṇḍantoti divase divase	743	
PA_atk-vin02_a2:743_9	ekekena dvārena nikkhamitvā cattāro divase āhiṇḍanto. Parittaṃ pātheyyaṃ pādāsīti	743	
PA_atk-vin02_a2:743_10	appamattakaṃ adāsi. Kasmā? Tassa kira etadahosi – “ayaṃ mahākulassa putto gatamattoyeva	7431	
PA_atk-vin02_a2:743_11	pitipitāmahānaṃ santikā mahāsakkāraṃ labhissati, tato mayhaṃ vā sippassa vā guṇaṃ	7431	
PA_atk-vin02_a2:743_12	na jānissati, antarāmagge pana khīṇapātheyyo sippaṃ payojetvā avassaṃ mayhañca sippassa	7431	
PA_atk-vin02_a2:743_13	ca guṇaṃ jānissatī”ti parittaṃ dāpesi.	7431	
PA_atk-vin02_a2:744	Seṭṭhibhariyādivatthukathā	74	
PA_atk-vin02_a2:745_0	330. Pasatenāti ekahatthapuṭena. Picunāti kappāsapaṭalena. Yatrahi nāmāti yā nāma.	745	
PA_atk-vin02_a2:745_1	Kimpimāyanti kimpi me ayaṃ. Upajānāmetassa saṃyamassāti katassa ca rogūpasamassa	745	
PA_atk-vin02_a2:745_2	ca upakāraṃ jānāmāti adhippāyo.	745	
PA_atk-vin02_a2:746_0	331. Sabbālaṅkāraṃ tuyhaṃ hotūti rājā kira “sace imaṃ gaṇhissati, pamāṇayutte ṭhāne	746	
PA_atk-vin02_a2:746_1	naṃ ṭhapessāmi. Sace na gaṇhissati, abbhantarikaṃ naṃ vissāsakaṃ karissāmī”ti cintetvā	746	
PA_atk-vin02_a2:746_2	evamāha. Abhayakumārassāpi nāṭakānampi cittaṃ uppajji “aho vata na gaṇheyyā”ti. Sopi	746	
PA_atk-vin02_a2:746_3	tesaṃ cittaṃ ñatvā viya “idaṃ me deva ayyikānaṃ ābharaṇaṃ, nayidaṃ mayhaṃ gaṇhituṃ	746	
PA_atk-vin02_a2:746_4	patirūpa”nti vatvā alaṃ devātiādimāha. Adhikāraṃ me devo saratūti katassa upakāraṃ	746	
PA_atk-vin02_a2:746_5	me devo saratūti attho. Rājā pasanno sabbākārasampannaṃ gehañca ambavanuyyānañca	746	
PA_atk-vin02_a2:746_6	anusaṃvaccharaṃ satasahassauṭṭhānakaṃ gāmañca mahāsakkārañca datvā tena hi bhaṇetiādimāha.	746	
PA_atk-vin02_a2:747	Rājagahaseṭṭhivatthukathā	74	
PA_atk-vin02_a2:748_0	332. Sakkhissasi pana tvaṃ gahapatīti kasmā āha? Iriyāpathasamparivattanena kira	748	
PA_atk-vin02_a2:748_1	matthaluṅgaṃ na saṇṭhāti, assa ca tīhi sattāhehi niccalassa nipannassa matthaluṅgaṃ	748	
PA_atk-vin02_a2:748_2	saṇṭhahissatīti ñatvā appeva nāma sattasattamāse paṭijānitvā sattasattadivasepi nipajjeyyāti	748	
PA_atk-vin02_a2:748_3	naṃ evamāha. Teneva parato vuttaṃ “api ca paṭikacceva mayā ñāto”ti. Sīsacchaviṃ uppāṭetvāti	748	
PA_atk-vin02_a2:748_4	sīsacammaṃ apanetvā. Sibbiniṃ vināmetvāti sibbiniṃ vivaritvā. Nāhaṃ ācariya sakkomīti	748	
PA_atk-vin02_a2:748_5	tassa kira sarīre mahāḍāho uppajji, tasmā evamāha. Tīhi sattāhehīti tīhi passehi ekekena sattāhena.	748	
PA_atk-vin02_a2:749	333. Janaṃ ussāretvāti janaṃ nīharāpetvā.	74	
PA_atk-vin02_a2:750	Pajjotarājavatthukathā	75	
PA_atk-vin02_a2:751_0	334. Jegucchaṃ me sappīti ayaṃ kira rājā vicchikassa jāto, vicchikavisapaṭighātāya	751	
PA_atk-vin02_a2:751_1	ca sappi bhesajjaṃ hoti vicchikānaṃ paṭikūlaṃ, tasmā evamāha. Uddekaṃ dassatīti uggāraṃ	751	
PA_atk-vin02_a2:751_2	dassati. Paññāsa yojanikā hotīti paññāsa yojanāni gantuṃ samatthā hoti. Na kevalañcassa	751	
PA_atk-vin02_a2:751_3	rañño hatthinīyeva, nāḷāgiri nāma hatthī yojanasataṃ gacchati, celakaṇṇo ca muñcakeso	751	
PA_atk-vin02_a2:751_4	cāti dve assā vīsayojanasataṃ gacchanti, kāko dāso saṭṭhiyojanāni gacchati.	751	
PA_atk-vin02_a2:752_0	Ekassa kira kulaputtassa anuppanne buddhe ekadivasaṃ bhuñjituṃ nisinnassa paccekabuddho	752	
PA_atk-vin02_a2:752_1	dvāre ṭhatvā agamāsi, tasseko puriso “paccekabuddho āgantvā gato”ti ārocesi. So sutvā	752	
PA_atk-vin02_a2:752_2	“gaccha, vegena pattaṃ āharā”ti āharāpetvā attano sajjitaṃ bhattaṃ sabbaṃ datvā pesesi.	752	
PA_atk-vin02_a2:752_3	Itaro taṃ āharitvā paccekabuddhassa hatthe ṭhapetvā “ahaṃ bhante tumhākaṃ katena	752	
PA_atk-vin02_a2:752_4	iminā kāyaveyyāvatikena yattha yattha nibbattopi vāhanasampanno homī”ti patthanaṃ	752	
PA_atk-vin02_a2:752_5	akāsi. So ayaṃ etarahi pajjoto nāma rājā jāto, tāya patthanāya ayaṃ vāhanasampatti.	752	
PA_atk-vin02_a2:753_0	Sappiṃ pāyetvāti sappiñca pāyetvā; paricārikānañca āhārācāre vidhiṃ ācikkhitvā. Nakhena	753	
PA_atk-vin02_a2:753_1	bhesajjaṃ olumpetvāti nakhena bhesajjaṃ odahitvā; pakkhipitvāti attho. Nicchāresīti virecesi.	753	
PA_atk-vin02_a2:754	Siveyyakadussayugakathā	75	
PA_atk-vin02_a2:755_0	335. Siveyyakaṃ nāma uttarakurūsu sivathikaṃ avamaṅgalavatthaṃ. Tattha kira manussā	755	
PA_atk-vin02_a2:755_1	mataṃ tena vatthena veṭhetvā nikkhipanti, taṃ “maṃsapesī”ti sallakkhetvā hatthisoṇḍakasakuṇā	755	
PA_atk-vin02_a2:755_2	ukkhipitvā himavantakūṭe ṭhapetvā vatthaṃ apanetvā khādanti. Atha vanacarakā vatthaṃ	755	
PA_atk-vin02_a2:755_3	disvā rañño āharanti. Evamidaṃ pajjotena laddhaṃ. Siviraṭṭhe kusalā itthiyo tīhi	755	
PA_atk-vin02_a2:755_4	aṃsūhi suttaṃ kantanti, tena suttena vāyitavatthaṃ etantipi vadanti.	755	
PA_atk-vin02_a2:756	Samattiṃsavirecanakathā	75	
PA_atk-vin02_a2:757_0	336. Sinehethāti kiṃ pana bhagavato kāyo lūkhoti na lūkho? Bhagavato hi āhāre sadā	757	
PA_atk-vin02_a2:757_1	devatā dibbojaṃ pakkhipanti, sinehapānaṃ pana sabbattha dose temeti, sirā mudukā	757	
PA_atk-vin02_a2:757_2	karoti, tenāyaṃ evamāha. Tīṇi uppalahatthānīti ekaṃ oḷārikadosaharaṇatthaṃ, ekaṃ	757	
PA_atk-vin02_a2:757_3	majjhimadosaharaṇatthaṃ, ekaṃ sukhumadosaharaṇatthaṃ. Nacirasseva pakatatto ahosīti	757	
PA_atk-vin02_a2:757_4	evaṃ pakatatte pana kāye nāgarā dānaṃ sampādesuṃ. Jīvako āgantvā bhagavantaṃ etadavoca	757	
PA_atk-vin02_a2:757_5	– “bhagavā ajja nāgarā tumhākaṃ dānaṃ dātukāmā, mā antogāmaṃ piṇḍāya pavisathā”ti.	757	
PA_atk-vin02_a2:757_6	Mahāmoggallānatthero cintesi – “kuto nu kho ajja bhagavato paṭhamaṃ piṇḍapāto laddhuṃ	757	
PA_atk-vin02_a2:757_7	vaṭṭatī”ti. Tato cintesi – “soṇo seṭṭhiputto khettaparikammato paṭṭhāya aññehi asādhāraṇānaṃ	757	
PA_atk-vin02_a2:757_8	khīrodakasecanasaṃvaddhānaṃ gandhasālīnaṃ odanaṃ bhuñjati, tato bhagavato piṇḍapātaṃ	757	
PA_atk-vin02_a2:757_9	āharissāmī”ti iddhiyā gantvā tassa pāsādatale attānaṃ dassesi. So therassa pattaṃ	757	
PA_atk-vin02_a2:757_10	gahetvā paṇītaṃ piṇḍapātaṃ adāsi. Therassa ca gamanākāraṃ disvā “bhuñjatha bhante”ti	7571	
PA_atk-vin02_a2:757_11	āha. Thero tamatthaṃ ārocesi “bhuñjatha bhante, ahaṃ aññaṃ bhagavato dassāmī”ti theraṃ	7571	
PA_atk-vin02_a2:757_12	bhojetvā gandhehi pattaṃ ubbaṭṭetvā piṇḍapātassa pūretvā adāsi, taṃ thero āharitvā bhagavato adāsi.	7571	
PA_atk-vin02_a2:758_0	Rājāpi kho bimbisāro “ajja bhagavā kiṃ bhuñjissatī”ti vihāraṃ āgantvā pavisamānova	758	
PA_atk-vin02_a2:758_1	piṇḍapātagandhaṃ ghāyitvā bhuñjitukāmo ahosi. Bhagavato dvīsuyeva piṇḍapātesu bhājanagatesu	758	
PA_atk-vin02_a2:758_2	devatā ojaṃ pakkhipiṃsu – yañca sujātā adāsi; yañca parinibbānakāle cundo kammāraputto;	758	
PA_atk-vin02_a2:758_3	aññesu kabaḷe kabaḷe pakkhipiṃsu, tasmā bhagavā rañño icchaṃ jānitvā apakkhittojameva	758	
PA_atk-vin02_a2:758_4	thokaṃ piṇḍapātaṃ rañño dāpesi. So paribhuñjitvā pucchi – “kiṃ bhante, uttarakuruto	758	
PA_atk-vin02_a2:758_5	ābhataṃ bhojana”nti? “Na mahārāja, uttarakuruto; apica kho taveva raṭṭhavāsino gahapatiputtassa	758	
PA_atk-vin02_a2:758_6	bhojanaṃ eta”nti vatvā soṇassa sampattiṃ ācikkhi. Taṃ sutvā rājā soṇaṃ daṭṭhukāmo	758	
PA_atk-vin02_a2:758_7	hutvā cammakkhandhake vuttanayena asītiyā kulaputtasahassehi saddhiṃ soṇassa āgamanaṃ	758	
PA_atk-vin02_a2:758_8	akāsi. Te bhagavato dhammadesanaṃ sutvā sotāpannā jātā. Soṇo pana pabbajitvā arahatte	758	
PA_atk-vin02_a2:758_9	patiṭṭhito. Bhagavāpi etadatthameva rañño piṇḍapātaṃ dāpesi.	758	
PA_atk-vin02_a2:759	Varayācanakathā	75	
PA_atk-vin02_a2:760_0	337. Evaṃ katabhattakicce bhagavati atha kho jīvako komārabhacco taṃ siveyyakaṃ dussayugaṃ	760	
PA_atk-vin02_a2:760_1	ādāya…pe… etadavoca. Atikkantavarāti ettha vinicchayo mahākhandhake vuttanayeneva	760	
PA_atk-vin02_a2:760_2	veditabbo. Bhagavā bhante paṃsukūliko bhikkhusaṅgho cāti bhagavato hi buddhattaṃ	760	
PA_atk-vin02_a2:760_3	pattato paṭṭhāya yāva idaṃ vatthaṃ, etthantare vīsati vassāni na koci gahapaticīvaraṃ	760	
PA_atk-vin02_a2:760_4	sādiyi, sabbe paṃsukūlikāva ahesuṃ. Tenāyaṃ evamāha. Gahapaticīvaranti gahapatīhi	760	
PA_atk-vin02_a2:760_5	dinnacīvaraṃ. Dhammiyā kathāyāti vatthadānānisaṃsapaṭisaṃyuttāya kathāya. Itarītarenāpīti	760	
PA_atk-vin02_a2:760_6	appagghenapi mahagghenapi; yena kenacīti attho. Pāvāroti salomako kappāsādibhedo.	760	
PA_atk-vin02_a2:760_7	Anujānāmi bhikkhave kojavanti ettha pakatikojavameva vaṭṭati, mahāpiṭṭhiyakojavaṃ	760	
PA_atk-vin02_a2:760_8	na vaṭṭati. Mahāpiṭṭhiyakojavanti uṇṇāmayo pāvārasadiso kojavo.	760	
PA_atk-vin02_a2:761	Kambalānujānanādikathā	76	
PA_atk-vin02_a2:762_0	338. Kāsirājāti kāsīnaṃ rājā; pasenadissa ekapitikabhātā esa. Aḍḍhakāsiyanti ettha	762	
PA_atk-vin02_a2:762_1	kāsīti sahassaṃ vuccati taṃ agghanako kāsiyo. Ayaṃ pana pañcasatāni agghati, tasmā	762	
PA_atk-vin02_a2:762_2	“aḍḍhakāsiyo”ti vutto. Tenevāha – “upaḍḍhakāsīnaṃ khamamāna”nti.	762	
PA_atk-vin02_a2:763	339. Uccāvacānīti sundarāni ca asundarāni ca. Bhaṅgaṃ nāma khomādīhi pañcahi suttehi missetvā kataṃ; vākamayamevātipi vadanti.	76	
PA_atk-vin02_a2:764_0	340. Ekaṃyeva bhagavatā cīvaraṃ anuññātaṃ na dveti te kira itarītarena cīvarenāti	764	
PA_atk-vin02_a2:764_1	etassa “gahapatikena vā paṃsukūlena vā”ti evaṃ atthaṃ sallakkhiṃsu. Nāgamesunti yāva	764	
PA_atk-vin02_a2:764_2	te susānato āgacchanti, tāva te na acchiṃsu; pakkamiṃsuyeva. Nākāmā bhāgaṃ dātunti	764	
PA_atk-vin02_a2:764_3	na anicchāya dātuṃ; yadi pana icchanti, dātabbo. Āgamesunti upacāre acchiṃsu. Tenāha	764	
PA_atk-vin02_a2:764_4	bhagavā āha – “anujānāmi bhikkhave āgamentānaṃ akāmā bhāgaṃ dātu”nti. Yadi pana manussā	764	
PA_atk-vin02_a2:764_5	“idhāgatā eva gaṇhantū”ti denti, saññāṇaṃ vā katvā gacchanti “sampattā gaṇhantū”ti	764	
PA_atk-vin02_a2:764_6	sampattānaṃ sabbesampi pāpuṇanti. Sace chaḍḍetvā gatā, yena gahitaṃ, so eva sāmī.	764	
PA_atk-vin02_a2:764_7	Sadisā susānaṃ okkamiṃsūti sabbe samaṃ okkamiṃsu; ekadisāya vā okkamiṃsūtipi attho.	764	
PA_atk-vin02_a2:764_8	Te katikaṃ katvāti laddhaṃ paṃsukūlaṃ sabbe bhājetvā gaṇhissāmāti bahimeva katikaṃ katvā.	764	
PA_atk-vin02_a2:765_0	342. Cīvarapaṭiggāhakanti yo gahapatikehi saṅghassa dīyamānaṃ cīvaraṃ gaṇhāti. Yo	765	
PA_atk-vin02_a2:765_1	na chandāgatiṃ gaccheyyātiādīsu cīvarapaṭiggāhakesu pacchā āgatānampi attano ñātakādīnaṃ	765	
PA_atk-vin02_a2:765_2	paṭhamataraṃ paṭiggaṇhanto vā ekaccasmiṃ pemaṃ dassetvā gaṇhanto vā lobhapakatikatāya	765	
PA_atk-vin02_a2:765_3	attano pariṇāmento vā chandāgatiṃ gacchati nāma. Paṭhamataraṃ āgatassāpi kodhavasena	765	
PA_atk-vin02_a2:765_4	pacchā gaṇhanto vā duggatamanussesu avamaññaṃ katvā gaṇhanto vā “kiṃ vo ghare ṭhapanokāso	765	
PA_atk-vin02_a2:765_5	natthi, tumhākaṃ santakaṃ gahetvā gacchathā”ti evaṃ saṅghassa lābhantarāyaṃ karonto	765	
PA_atk-vin02_a2:765_6	vā dosāgatiṃ gacchati nāma. Yo pana muṭṭhassati asampajāno, ayaṃ mohāgatiṃ gacchati	765	
PA_atk-vin02_a2:765_7	nāma. Pacchā āgatānampi issarānampi bhayena paṭhamataraṃ paṭiggaṇhanto vā “cīvarapaṭiggāhakaṭṭhānaṃ	765	
PA_atk-vin02_a2:765_8	nāmetaṃ bhāriya”nti santasanto vā bhayāgatiṃ gacchati nāma. “Mayā idañcidañca gahitaṃ,	765	
PA_atk-vin02_a2:765_9	idañciṃdañca na gahita”nti evaṃ jānanto gahitāgahitaṃ jānāti nāma. Tasmā yo na chandāgatiādivasena	765	
PA_atk-vin02_a2:765_10	gacchati, ñātakaaññātakaaḍḍhaduggatesu visesaṃ akatvā āgatapaapāṭiyā gaṇhāti, sīlācārapaṭipattiyutto	7651	
PA_atk-vin02_a2:765_11	hoti, satimā medhāvī bahussuto, sakkoti dāyakānaṃ vissaṭṭhavācāya parimaṇḍalehi padabyañjanehi	7651	
PA_atk-vin02_a2:765_12	anumodanaṃ karonto pasādaṃ janetuṃ, evarūpo sammannitabbo.	7651	
PA_atk-vin02_a2:766_0	Evañca pana bhikkhave sammannitabboti ettha pana etāya yathāvuttāya kammavācāyapi	766	
PA_atk-vin02_a2:766_1	apalokanenāpi antovihāre sabbasaṅghamajjhepi khaṇḍasīmāyapi sammannituṃ vaṭṭatiyeva.	766	
PA_atk-vin02_a2:766_2	Evaṃ sammatena ca vihārapaccante vā padhānaghare vā na acchitabbaṃ. Yattha pana āgatāgatā	766	
PA_atk-vin02_a2:766_3	manussā sukhaṃ passanti, tādise dhuravihāraṭṭhāne bījaniṃ passe ṭhapetvā sunivatthena	766	
PA_atk-vin02_a2:766_4	supārutena nisīditabbanti.	766	
PA_atk-vin02_a2:767_0	Tattheva ujjhitvāti “paṭiggahaṇameva amhākaṃ bhāro”ti vatvā gahitaṭṭhāneyeva chaḍḍetvā	767	
PA_atk-vin02_a2:767_1	gacchanti. Cīvaranidahakanti cīvarapaṭisāmakaṃ. Yo na chandāgatiṃ gaccheyyātiādīsu	767	
PA_atk-vin02_a2:767_2	cettha ito parañca sabbattha vuttanayeneva vinicchayo veditabbo. Sammutivinicchayopi	767	
PA_atk-vin02_a2:767_3	kathitānusāreneva jānitabbo.	767	
PA_atk-vin02_a2:768	Bhaṇḍāgārasammutiādikathā	76	
PA_atk-vin02_a2:769_0	343. Vihāraṃ vātiādīsu yo ārāmamajjhe ārāmikasāmaṇerādīhi avivitto sabbesaṃ samosaraṇaṭṭhāne	769	
PA_atk-vin02_a2:769_1	vihāro vā aḍḍhayogo vā hoti, so sammannitabbo. Paccantasenāsanaṃ pana na sammannitabbaṃ.	769	
PA_atk-vin02_a2:769_2	Idaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati,	769	
PA_atk-vin02_a2:769_3	vihāramajjheyeva sammannitabbaṃ.	769	
PA_atk-vin02_a2:770_0	Guttāguttañca jāneyyāti ettha yassa tāva chadanādīsu koci doso natthi, taṃ guttaṃ.	770	
PA_atk-vin02_a2:770_1	Yassa pana chadanatiṇaṃ vā chadaniṭṭhakā vā yattha katthaci patitā, yena ovassati	770	
PA_atk-vin02_a2:770_2	vā, mūsikādīnaṃ vā paveso hoti, bhittiādīsu vā katthaci chiddaṃ hoti, upacikā vā	770	
PA_atk-vin02_a2:770_3	uṭṭhahanti, taṃ sabbaṃ aguttaṃ nāma. Taṃ sallakkhetvā paṭisaṅkharitabbaṃ. Sītasamaye	770	
PA_atk-vin02_a2:770_4	dvārañca vātapānañca supihitaṃ kātabbaṃ, sītena hi cīvarāni kaṇṇakitāni honti. Uṇhasamaye	770	
PA_atk-vin02_a2:770_5	antarantarā vātappavesanatthaṃ vivaritabbaṃ. Evaṃ karonto hi guttāguttaṃ jānāti nāma.	770	
PA_atk-vin02_a2:771_0	Imehi pana cīvarapaṭiggāhakādīhi tīhipi attano vattaṃ jānitabbaṃ. Tattha cīvarapaṭiggāhakena	771	
PA_atk-vin02_a2:771_1	tāva yaṃ yaṃ manussā “kālacīvara”nti vā “akālacīvara”nti vā “accekacīvara”nti vā	771	
PA_atk-vin02_a2:771_2	“vassikasāṭika”nti vā “nisīdana”nti vā “paccattharaṇa”nti vā “mukhapuñchanacoḷa”nti	771	
PA_atk-vin02_a2:771_3	vā denti, taṃ sabbaṃ ekarāsiṃ katvā missetvā na gaṇhitabbaṃ, visuṃ visuṃ katvāva	771	
PA_atk-vin02_a2:771_4	gaṇhitvā cīvaranidahakassa tatheva ācikkhitvā dātabbaṃ. Cīvaranidahakenāpi bhaṇḍāgārikassa	771	
PA_atk-vin02_a2:771_5	dadamānena idaṃ kālacīvaraṃ…pe… idaṃ mukhapuñchanacoḷanti ācikkhitvāva dātabbaṃ.	771	
PA_atk-vin02_a2:771_6	Bhaṇḍāgārikenāpi tatheva visuṃ visuṃ viya saññāṇaṃ katvā ṭhapetabbaṃ. Tato saṅghena	771	
PA_atk-vin02_a2:771_7	“kālacīvaraṃ āharā”ti vutte kālacīvarameva dātabbaṃ…pe… mukhapuñchanacoḷakaṃ āharāti	771	
PA_atk-vin02_a2:771_8	vutte tadeva dātabbaṃ.	771	
PA_atk-vin02_a2:772_0	Iti bhagavatā cīvarapaṭiggāhako anuññāto, cīvaranidahako anuññāto, bhaṇḍāgāraṃ anuññātaṃ,	772	
PA_atk-vin02_a2:772_1	bhaṇḍāgāriko anuññāto, na bāhulikatāya na asantuṭṭhiyā; apica kho saṅghassānuggahāya.	772	
PA_atk-vin02_a2:772_2	Sace hi āhaṭāhaṭaṃ gahetvā bhikkhū bhājeyyuṃ, neva āhaṭaṃ na anāhaṭaṃ na dinnaṃ nādinnaṃ	772	
PA_atk-vin02_a2:772_3	na laddhaṃ nāladdhaṃ jāneyyuṃ, āhaṭāhaṭaṃ therāsane vā dadeyyuṃ, khaṇḍākhaṇḍaṃ vā	772	
PA_atk-vin02_a2:772_4	chinditvā gaṇheyyuṃ; evaṃ sati ayuttaparibhogo ca hoti, na ca sabbesaṃ saṅgaho kato	772	
PA_atk-vin02_a2:772_5	hoti. Bhaṇḍāgāre pana cīvaraṃ ṭhapetvā ussannakāle ekekassa bhikkhuno ticīvaraṃ vā	772	
PA_atk-vin02_a2:772_6	dve dve vā ekekaṃ vā cīvaraṃ dassanti, laddhāladdhaṃ jānissanti, aladdhabhāvaṃ ñatvā	772	
PA_atk-vin02_a2:772_7	saṅgahaṃ kātuṃ maññissantīti.	772	
PA_atk-vin02_a2:773_0	Na bhikkhave bhaṇḍāgāriko vuṭṭhāpetabboti ettha aññepi avuṭṭhāpanīyā jānitabbā. Cattāro	773	
PA_atk-vin02_a2:773_1	hi na vuṭṭhāpetabbā – vuḍḍhataro, bhaṇḍāgāriko, gilāno, saṅghato laddhasenāsanoti.	773	
PA_atk-vin02_a2:773_2	Tattha vuḍḍhataro attano vuḍḍhatāya navakatarena na vuṭṭhāpetabbo, bhaṇḍāgāriko saṅghena	773	
PA_atk-vin02_a2:773_3	sammannitvā bhaṇḍāgārassa dinnatāya, gilāno attano gilānatāya, saṅgho pana bahussutassa	773	
PA_atk-vin02_a2:773_4	uddesaparipucchādīhi bahupakārassa bhāranitthārakassa phāsukaṃ āvāsaṃ anuṭṭhāpanīyaṃ	773	
PA_atk-vin02_a2:773_5	katvā deti, tasmā so upakāratāya ca saṅghato laddhatāya ca na vuṭṭhāpetabboti.	773	
PA_atk-vin02_a2:774_0	Ussannaṃ hotīti bahu rāsikataṃ hoti, bhaṇḍāgāraṃ na gaṇhāti. Sammukhībhūtenāti antoupacārasīmāyaṃ	774	
PA_atk-vin02_a2:774_1	ṭhitena. Bhājetunti kālaṃ ghosetvā paṭipāṭiyā bhājetuṃ. Kolāhalaṃ akāsīti “amhākaṃ	774	
PA_atk-vin02_a2:774_2	ācariyassa detha, upajjhāyassa dethā”ti evaṃ mahāsaddaṃ akāsi. Cīvarabhājanakaṅgesu	774	
PA_atk-vin02_a2:774_3	sabhāgānaṃ bhikkhūnaṃ apāpuṇantampi mahagghaṃ cīvaraṃ dento chandāgatiṃ gacchati	774	
PA_atk-vin02_a2:774_4	nāma. Aññesaṃ vuḍḍhatarānaṃ pāpuṇantampi mahagghaṃ cīvaraṃ adatvā appagghaṃ dento	774	
PA_atk-vin02_a2:774_5	dosāgatiṃ gacchati nāma. Mohamūḷho cīvaradānavattaṃ ajānanto mohāgatiṃ gacchati nāma.	774	
PA_atk-vin02_a2:774_6	Mukharānaṃ navakānampi bhayena apāpuṇantameva mahagghaṃ cīvaraṃ dento bhayāgatiṃ	774	
PA_atk-vin02_a2:774_7	gacchati nāma. Yo evaṃ na gacchati, sabbesaṃ tulābhūto pamāṇabhūto majjhatto hoti,	774	
PA_atk-vin02_a2:774_8	so sammannitabbo. Bhājitābhājitanti “ettakāni vatthāni bhājitāni, ettakāni abhājitānī”ti	774	
PA_atk-vin02_a2:774_9	jānanto “bhājitābhājitañca jāneyyā”ti vuccati.	774	
PA_atk-vin02_a2:775_0	Uccinitvāti “idaṃ thūlaṃ, idaṃ saṇhaṃ, idaṃ ghanaṃ, idaṃ tanukaṃ, idaṃ paribhuttaṃ,	775	
PA_atk-vin02_a2:775_1	idaṃ aparibhuttaṃ, idaṃ dīghato ettakaṃ puthulato ettaka”nti evaṃ vatthāni vicinitvā.	775	
PA_atk-vin02_a2:775_2	Tulayitvāti “idaṃ ettakaṃ agghati, idaṃ ettaka”nti evaṃ agghaparicchedaṃ katvā. Vaṇṇāvaṇṇaṃ	775	
PA_atk-vin02_a2:775_3	katvāti sace sabbesaṃ ekekameva dasagghanakaṃ pāpuṇāti, iccetaṃ kusalaṃ; no ce pāpuṇāti,	775	
PA_atk-vin02_a2:775_4	yaṃ nava vā aṭṭha vā agghati, taṃ aññena ekaagghanakena ca dviagghanakena ca saddhiṃ	775	
PA_atk-vin02_a2:775_5	bandhitvā etena upāyena same paṭivīse ṭhapetvāti attho. Bhikkhū gaṇetvā vaggaṃ bandhitvāti	775	
PA_atk-vin02_a2:775_6	sace ekekassa diyamāne divaso nappahoti, dasa dasa bhikkhū gaṇetvā dasa dasa cīvarapaṭivīse	775	
PA_atk-vin02_a2:775_7	ekavaggaṃ bandhitvā ekaṃ bhaṇḍikaṃ katvā evaṃ cīvarapaṭivīsaṃ ṭhapetuṃ anujānāmīti	775	
PA_atk-vin02_a2:775_8	attho. Evaṃ ṭhapitesu cīvarapaṭivīsesu kuso pātetabbo. Tehipi bhikkhūhi puna kusapātaṃ katvā bhājetabbaṃ.	775	
PA_atk-vin02_a2:776_0	Sāmaṇerānaṃ upaḍḍhapaṭivīsanti ettha ye sāmaṇerā attissarā bhikkhusaṅghassa kattabbakammaṃ	776	
PA_atk-vin02_a2:776_1	na karonti, uddesaparipucchāsu yuttā ācariyupajjhāyānaṃyeva vattapaṭipattiṃ karonti,	776	
PA_atk-vin02_a2:776_2	aññesaṃ na karonti, etesaṃyeva upaḍḍhabhāgo dātabbo. Ye pana purebhattañca pacchābhattañca	776	
PA_atk-vin02_a2:776_3	bhikkhusaṅghasseva kattabbakiccaṃ karonti, tesaṃ samako dātabbo. Idañca piṭṭhisamaye	776	
PA_atk-vin02_a2:776_4	uppannena bhaṇḍāgāre ṭhapitena akālacīvareneva kathitaṃ. Kālacīvaraṃ pana samakameva	776	
PA_atk-vin02_a2:776_5	dātabbaṃ. Tatruppādavassāvāsikaṃ sammuñjanībandhanādi saṅghassa phātikammaṃ katvā	776	
PA_atk-vin02_a2:776_6	gahetabbaṃ. Etañhettha sabbesaṃ vattaṃ. Bhaṇḍāgārikacīvarepi sace sāmaṇerā āgantvā	776	
PA_atk-vin02_a2:776_7	“bhante mayaṃ yāguṃ pacāma, bhattaṃ pacāma, khajjakaṃ pacāma, appaharitakaṃ karoma,	776	
PA_atk-vin02_a2:776_8	dantakaṭṭhaṃ āharāma, raṅgachalliṃ kappiyaṃ katvā dema, kiṃ amhehi na kataṃ nāmā”ti	776	
PA_atk-vin02_a2:776_9	ukkuṭṭhiṃ karonti, samabhāgova dātabbo. Etaṃ ye ca virajjhitvā karonti, yesañca karaṇabhāvo	776	
PA_atk-vin02_a2:776_10	na paññāyati, te sandhāya vuttaṃ. Kurundiyaṃ pana “sace sāmaṇerā ‘kasmā mayaṃ bhante	7761	
PA_atk-vin02_a2:776_11	saṅghakammaṃ na karoma, karissāmā’ti yācanti, samapaṭivīso dātabbo”ti vuttaṃ.	7761	
PA_atk-vin02_a2:777_0	Uttaritukāmoti nadiṃ vā kantāraṃ vā uttaritukāmo; satthaṃ labhitvā disā pakkamitukāmoti	777	
PA_atk-vin02_a2:777_1	attho. Sakaṃ bhāgaṃ dātunti idaṃ bhaṇḍāgārato cīvarāni nīharitvā puñje kate ghaṇṭiyā	777	
PA_atk-vin02_a2:777_2	pahaṭāya bhikkhusaṅghe sannipatite satthaṃ labhitvā gantukāmo “satthato mā parihāyī”ti	777	
PA_atk-vin02_a2:777_3	etamatthaṃ sandhāya vuttaṃ. Tasmā anīhatesu vā cīvaresu appahaṭāya vā ghaṇṭiyā asannipatite	777	
PA_atk-vin02_a2:777_4	vā saṅghe dātuṃ na vaṭṭati. Cīvaresu pana nīhatesu ghaṇṭiṃ paharitvā bhikkhusaṅghe	777	
PA_atk-vin02_a2:777_5	sannipatite cīvarabhājakena “imassa bhikkhuno koṭṭhāsena ettakena bhavitabba”nti	777	
PA_atk-vin02_a2:777_6	takketvā nayaggāhena cīvaraṃ dātabbaṃ. Tulāya tulitamiva hi samasamaṃ dātuṃ na sakkā,	777	
PA_atk-vin02_a2:777_7	tasmā ūnaṃ vā hotu adhikaṃ vā, evaṃ takkena nayena dinnaṃ sudinnaṃ. Neva ūnakaṃ puna	777	
PA_atk-vin02_a2:777_8	dātabbaṃ, nātirittaṃ paṭiggaṇhitabbanti.	777	
PA_atk-vin02_a2:778_0	Atirekabhāgenāti dasa bhikkhū honti, sāṭakāpi daseva, tesu eko dvādasa agghati, sesā	778	
PA_atk-vin02_a2:778_1	dasagghanakā. Sabbesu dasagghanakavasena kuse pātite yassa bhikkhuno dvādasagghanako	778	
PA_atk-vin02_a2:778_2	kuso pātito, so “ettakena mama cīvaraṃ pahotī”ti tena atirekabhāgena gantukāmo hoti.	778	
PA_atk-vin02_a2:778_3	Bhikkhū “atirekaṃ āvuso saṅghassa santaka”nti vadanti, taṃ sutvā bhagavā “saṅghike	778	
PA_atk-vin02_a2:778_4	ca gaṇasantake ca appakaṃ nāma natthi, sabbattha saṃyamo kātabbo, gaṇhantenāpi kukkuccāyitabba”nti	778	
PA_atk-vin02_a2:778_5	dassetuṃ “anujānāmi bhikkhave anukkhepe dinne”ti āha. Tattha anukkhepo nāma yaṃkiñci	778	
PA_atk-vin02_a2:778_6	anukkhipitabbaṃ anuppadātabbaṃ kappiyabhaṇḍaṃ; yattakaṃ tassa paṭivīse adhikaṃ, tattake	778	
PA_atk-vin02_a2:778_7	agghanake yasmiṃ kismiñci kappiyabhaṇḍe dinneti attho.	778	
PA_atk-vin02_a2:779_0	Vikalake tosetvāti ettha cīvaravikalakaṃ puggalavikalakanti dve vikalakā. Cīvaravikalakaṃ	779	
PA_atk-vin02_a2:779_1	nāma sabbesaṃ pañca pañca vatthāni pattāni, sesānipi atthi, ekekaṃ pana na pāpuṇāti,	779	
PA_atk-vin02_a2:779_2	chinditvā dātabbāni. Chindantehi ca aḍḍhamaṇḍalādīnaṃ vā upāhanatthavikādīnaṃ vā	779	
PA_atk-vin02_a2:779_3	pahonakāni khaṇḍāni katvā dātabbāni, heṭṭhimaparicchedena caturaṅgulavitthārampi	779	
PA_atk-vin02_a2:779_4	anuvātappahonakāyāmaṃ khaṇḍaṃ katvā dātuṃ vaṭṭati, aparibhogaṃ pana na kātabbanti	779	
PA_atk-vin02_a2:779_5	evamettha cīvarassa appahonakabhāvo cīvaravikalakaṃ. Chinditvā dinne pana taṃ tositaṃ	779	
PA_atk-vin02_a2:779_6	hoti, atha kusapāto kātabbo. Sacepi ekassa bhikkhuno koṭṭhāse ekaṃ vā dve vā vatthāni	779	
PA_atk-vin02_a2:779_7	nappahonti, tattha aññaṃ sāmaṇakaṃ parikkhāraṃ ṭhapetvā yo tena tussati, tassa taṃ	779	
PA_atk-vin02_a2:779_8	bhāgaṃ datvā pacchā kusapāto kātabbo. Idampi cīvaravikalakanti andhakaṭṭhakathāyaṃ vuttaṃ.	779	
PA_atk-vin02_a2:780_0	Puggalavikalakaṃ nāma dasa dasa bhikkhū gaṇetvā vaggaṃ karontānaṃ eko vaggo na pūrati,	780	
PA_atk-vin02_a2:780_1	aṭṭha vā nava vā honti, tesaṃ aṭṭha vā nava vā koṭṭhāsā “tumhe ime gahetvā visuṃ	780	
PA_atk-vin02_a2:780_2	bhājethā”ti dātabbā. Evamayaṃ puggalānaṃ appahonakabhāvo puggalavikalakaṃ. Visuṃ	780	
PA_atk-vin02_a2:780_3	dinne pana taṃ tositaṃ hoti, evaṃ tosetvā kusapāto kātabboti. Atha vā vikalake tosetvāti	780	
PA_atk-vin02_a2:780_4	yo cīvaravibhāgo ūnako, taṃ aññena parikkhārena samaṃ katvā kusapāto kātabbo.	780	
PA_atk-vin02_a2:781	Cīvararajanakathā	78	
PA_atk-vin02_a2:782_0	344. Chakaṇenāti gomayena. Paṇḍumattikāyāti tambamattikāya. Mūlarajanādīsu haliddiṃ	782	
PA_atk-vin02_a2:782_1	ṭhapetvā sabbaṃ mūlarajanaṃ vaṭṭati. Mañjiṭṭhiñca tuṅgahārañca ṭhapetvā sabbaṃ khandharajanaṃ	782	
PA_atk-vin02_a2:782_2	vaṭṭati. Tuṅgahāro nāma eko sakaṇṭakarukkho, tassa haritālavaṇṇaṃ khandharajanaṃ	782	
PA_atk-vin02_a2:782_3	hoti. Loddañca kaṇḍulañca ṭhapetvā sabbaṃ tacarajanaṃ vaṭṭati. Allipattaṃ nīlipattañca	782	
PA_atk-vin02_a2:782_4	ṭhapetvā sabbaṃ pattarajanaṃ vaṭṭati. Gihiparibhuttaṃ pana allipattena ekavāraṃ rajituṃ	782	
PA_atk-vin02_a2:782_5	vaṭṭati. Kiṃsukapupphañca kusumbhapupphañca ṭhapetvā sabbaṃ puppharajanaṃ vaṭṭati.	782	
PA_atk-vin02_a2:782_6	Phalarajane pana na kiñci na vaṭṭati.	782	
PA_atk-vin02_a2:783_0	Sītudakāti apakkarajanaṃ vuccati. Uttarāḷumpanti vaṭṭādhārakaṃ, rajanakumbhiyā majjhe	783	
PA_atk-vin02_a2:783_1	ṭhapetvā taṃ ādhārakaṃ parikkhipitvā rajanaṃ pakkhipituṃ anujānāmīti attho. Evañhi	783	
PA_atk-vin02_a2:783_2	kate rajanaṃ na uttarati. Udake vā nakhapiṭṭhikāya vāti sace paripakkaṃ hoti, udakapātiyā	783	
PA_atk-vin02_a2:783_3	dinno thevo sahasā na visarati, nakhapiṭṭhiyampi avisaranto tiṭṭhati. Rajanuḷuṅkanti	783	
PA_atk-vin02_a2:783_4	rajanauḷuṅkaṃ. Daṇḍakathālakanti tameva sadaṇḍakaṃ. Rajanakolambanti rajanakuṇḍaṃ.	783	
PA_atk-vin02_a2:783_5	Omaddantīti sammaddanti. Na ca acchinne theve pakkamitunti yāva rajanabindu gaḷitaṃ	783	
PA_atk-vin02_a2:783_6	na chijjati, tāva na aññatra gantabbaṃ. Patthinnanti atirajitattā thaddhaṃ. Udake	783	
PA_atk-vin02_a2:783_7	osāretunti udake pakkhipitvā ṭhapetuṃ. Rajane pana nikkhante taṃ udakaṃ chaḍḍetvā	783	
PA_atk-vin02_a2:783_8	cīvaraṃ madditabbaṃ. Dantakāsāvānīti ekaṃ vā dve vā vāre rajitvā dantavaṇṇāni dhārenti.	783	
PA_atk-vin02_a2:784	Chinnakacīvarānujānanakathā	78	
PA_atk-vin02_a2:785_0	345. Acchibaddhanti caturassakedārakabaddhaṃ. Pāḷibaddhanti āyāmato ca vitthārato	785	
PA_atk-vin02_a2:785_1	ca dīghamariyādabaddhaṃ. Mariyādabaddhanti antarantarā rassamariyādabaddhaṃ. Siṅghāṭakabaddhanti	785	
PA_atk-vin02_a2:785_2	mariyādāya mariyādaṃ vinivijjhitvā gataṭṭhāne siṅghāṭakabaddhaṃ; catukkasaṇṭhānanti	785	
PA_atk-vin02_a2:785_3	attho. Saṃvidahitunti kātuṃ. Ussahasi tvaṃ ānandāti sakkosi tvaṃ ānanda. Ussahāmi	785	
PA_atk-vin02_a2:785_4	bhagavāti tumhehi dinnanayena sakkomīti dasseti. Yatra hi nāmāti yo nāma. Kusimpi	785	
PA_atk-vin02_a2:785_5	nāmātiādīsu kusīti āyāmato ca vitthārato ca anuvātādīnaṃ dīghapattānametaṃ adhivacanaṃ.	785	
PA_atk-vin02_a2:785_6	Aḍḍhakusīti antarantarā rassapattānaṃ nāmaṃ. Maṇḍalanti pañcakhaṇḍikacīvarassa ekekasmiṃ	785	
PA_atk-vin02_a2:785_7	khaṇḍe mahāmaṇḍalaṃ. Aḍḍhamaṇḍalanti khuddakamaṇḍalaṃ. Vivaṭṭanti maṇḍalañca aḍḍhamaṇḍalañca	785	
PA_atk-vin02_a2:785_8	ekato katvā sibbitaṃ majjhimakhaṇḍaṃ.	785	
PA_atk-vin02_a2:786_0	Anuvivaṭṭanti tassa ubhosu passesu dve khaṇḍāni. Gīveyyakanti gīvāveṭhanaṭṭhāne daḷhīkaraṇatthaṃ	786	
PA_atk-vin02_a2:786_1	aññaṃ suttasaṃsibbitaṃ āgantukapattaṃ. Jaṅgheyyakanti jaṅghapāpuṇanaṭṭhāne tatheva	786	
PA_atk-vin02_a2:786_2	saṃsibbitaṃ pattaṃ. Gīvaṭṭhāne ca jaṅghaṭṭhāne ca pattānamevetaṃ nāmantipi vadanti.	786	
PA_atk-vin02_a2:786_3	Bāhantanti anuvivaṭṭānaṃ bahi ekekaṃ khaṇḍaṃ. Iti pañcakhaṇḍikacīvarenetaṃ vicāritanti.	786	
PA_atk-vin02_a2:786_4	Atha vā anuvivaṭṭanti vivaṭṭassa ekapassato dvinnaṃ ekapassato dvinnanti catunnampi	786	
PA_atk-vin02_a2:786_5	khaṇḍānametaṃ nāmaṃ. Bāhantanti suppamāṇaṃ cīvaraṃ pārupantena saṃharitvā bāhāya	786	
PA_atk-vin02_a2:786_6	upari ṭhapitā ubho antā bahimukhā tiṭṭhanti, tesaṃ etaṃ nāmaṃ. Ayameva hi nayo mahāaṭṭhakathāyaṃ vuttoti.	786	
PA_atk-vin02_a2:787	Ticīvarānujānanakathā	78	
PA_atk-vin02_a2:788_0	346. Cīvarehi ubbhaṇḍiketi cīvarehi ubbhaṇḍe kate; yathā ukkhittabhaṇḍā honti evaṃ	788	
PA_atk-vin02_a2:788_1	kate; ukkhittabhaṇḍikabhāvaṃ āpāditeti attho. Cīvarabhisinti ettha bhisīti dve tīṇi	788	
PA_atk-vin02_a2:788_2	ekato katvā bhisisaṅkhepena saṃharitacīvarāni vuttāni. Te kira bhikkhū “dakkhiṇāgirito	788	
PA_atk-vin02_a2:788_3	bhagavā lahuṃ paṭinivattissatī”ti tattha gacchantā jīvakavatthusmiṃ laddhacīvarāni	788	
PA_atk-vin02_a2:788_4	ṭhapetvā agamaṃsu. Idāni pana cirena āgamissatīti maññamānā ādāya pakkamiṃsu. Antaraṭṭhakāsūti	788	
PA_atk-vin02_a2:788_5	māghassa ca phagguṇassa ca antarā aṭṭhasu. Na bhagavantaṃ sītaṃ ahosīti bhagavato	788	
PA_atk-vin02_a2:788_6	sītaṃ nāhosi. Etadahosi yepi kho te kulaputtāti na bhagavā ajjhokāse anisīditvā etamatthaṃ	788	
PA_atk-vin02_a2:788_7	na jānāti, mahājanasaññāpanatthaṃ pana evamakāsi. Sītālukāti sītapakatikā; ye pakatiyāva	788	
PA_atk-vin02_a2:788_8	sītena kilamanti. Diguṇaṃ saṅghāṭinti dupaṭṭaṃ saṅghāṭiṃ. Ekacciyanti ekapaṭṭaṃ.	788	
PA_atk-vin02_a2:788_9	Iti “bhagavā attanā catūhi cīvarehi yāpeti, amhākaṃ pana ticīvaraṃ anujānātī”ti vacanassa	788	
PA_atk-vin02_a2:788_10	okāsaṃ upacchindituṃ diguṇaṃ saṅghāṭiṃ anujānāti, ekaccike itare. Evañhi nesaṃ cattāri bhavissantīti.	7881	
PA_atk-vin02_a2:789	Atirekacīvarādikathā	78	
PA_atk-vin02_a2:790_0	348. Aggaḷaṃ acchupeyyanti chiddaṭṭhāne pilotikakhaṇḍaṃ laggāpeyyaṃ. Ahatakappānanti	790	
PA_atk-vin02_a2:790_1	ekavāraṃ dhotānaṃ. Utuddhaṭānanti ututo dīghakālato uddhaṭānaṃ hatavatthakānaṃ, pilotikānanti	790	
PA_atk-vin02_a2:790_2	vuttaṃ hoti. Pāpaṇiketi antarāpaṇato patitapilotikacīvare. Ussāho karaṇīyoti pariyesanā	790	
PA_atk-vin02_a2:790_3	kātabbā. Paricchedo panettha natthi, paṭṭasatampi vaṭṭati. Sabbamidaṃ sādiyantassa	790	
PA_atk-vin02_a2:790_4	bhikkhuno vasena vuttaṃ. Aggaḷaṃ tunnanti ettha uddharitvā allīyāpanakhaṇḍaṃ aggaḷaṃ,	790	
PA_atk-vin02_a2:790_5	suttena saṃsibbitaṃ tunnaṃ; vaṭṭetvā karaṇaṃ ovaṭṭikaṃ. Kaṇḍusakaṃ vuccati muddikā.	790	
PA_atk-vin02_a2:790_6	Daḷhīkammanti anuddharitvāva upassayaṃ katvā allīyāpanakaṃ vatthakhaṇḍaṃ.	790	
PA_atk-vin02_a2:791_0	349-351. Visākhāvatthu uttānatthaṃ. Tato paraṃ pubbe vinicchitameva. Sovaggikanti	791	
PA_atk-vin02_a2:791_1	saggappattahetukaṃ. Tenevāha “sovaggika”nti. Sokaṃ apanetīti sokanudaṃ. Anāmayāti	791	
PA_atk-vin02_a2:791_2	arogā. Saggamhi kāyamhīti saggopapannā.	791	
PA_atk-vin02_a2:792	353. Puthujjanā kāmesu vītarāgāti jhānalābhino.	79	
PA_atk-vin02_a2:793_0	356. Sandiṭṭhoti diṭṭhamattakamitto. Sambhattoti ekasambhogo daḷhamitto. Ālapitoti	793	
PA_atk-vin02_a2:793_1	“mama santakaṃ yaṃ iccheyyāsi, taṃ gaṇhāhī”ti evaṃ vutto. Etesu tīsu aññataranāmena	793	
PA_atk-vin02_a2:793_2	saddhiṃ jīvati, gahite attamano hotīti imehi gahitavissāso ruhati.	793	
PA_atk-vin02_a2:794	Pacchimavikappanupagacīvarādikathā	79	
PA_atk-vin02_a2:795_0	359. Paṃsukūlakatoti katapaṃsukūlo. Garuko hotīti jiṇṇajiṇṇaṭṭhāne aggaḷāropanena	795	
PA_atk-vin02_a2:795_1	garuko hoti. Suttalūkhaṃ kātunti sutteneva aggaḷaṃ kātunti attho. Vikaṇṇo hotīti	795	
PA_atk-vin02_a2:795_2	suttaṃ acchetvā acchetvā sibbantānaṃ eko saṅghāṭikoṇo dīgho hoti. Vikaṇṇaṃ uddharitunti	795	
PA_atk-vin02_a2:795_3	dīghakoṇaṃ chindituṃ. Okiriyantīti chinnakoṇato gaḷanti. Anuvātaṃ paribhaṇḍanti anuvātañceva	795	
PA_atk-vin02_a2:795_4	paribhaṇḍañca. Pattā lujjantīti mahantesu pattamukhesu dinnāni suttāni gaḷanti, tato	795	
PA_atk-vin02_a2:795_5	pattā lujjanti. Aṭṭhapadakaṃ kātunti aṭṭhapadakacchannena pattamukhaṃ sibbituṃ.	795	
PA_atk-vin02_a2:796	360. Anvādhikampi āropetunti āgantukapattampi dātuṃ. Idaṃ pana appahonake āropetabbaṃ. Sace pahoti, āgantukapattaṃ na vaṭṭati, chinditabbameva.	79	
PA_atk-vin02_a2:797	361. Na ca bhikkhave saddhādeyyanti ettha sesañātīnaṃ dento vinipātetiyeva. Mātāpitaro pana sace rajje ṭhitā patthayanti, dātabbaṃ.	79	
PA_atk-vin02_a2:798_0	362. Gilānoti gilānatāya gahetvā gantuṃ asamattho. Vassikasaṅketanti vassike cattāro	798	
PA_atk-vin02_a2:798_1	māse. Nadīpāranti nadiyā pāre bhattaṃ bhuñjitabbaṃ hoti. Aggaḷaguttivihāroti sabbesveva	798	
PA_atk-vin02_a2:798_2	cetesu gilānavassikasaṅketanadīpāragamanaatthatakathinabhāvesu aggaḷaguttiyeva pamāṇaṃ.	798	
PA_atk-vin02_a2:798_3	Gutte eva hi vihāre etesu kāraṇesu nikkhipitvā bahi gantuṃ vaṭṭati, na agutte. Āraññakassa	798	
PA_atk-vin02_a2:798_4	pana vihāro na sugutto hoti, tena bhaṇḍukkhalikāya pakkhipitvā pāsāṇasusira rukkhasusirādīsu	798	
PA_atk-vin02_a2:798_5	suppaṭicchannesu ṭhapetvā gantabbaṃ.	798	
PA_atk-vin02_a2:799	Saṅghikacīvaruppādakathā	79	
PA_atk-vin02_a2:800_0	363. Tuyheva bhikkhu tāni cīvarānīti aññattha gahetvā haṭānipi tuyheva; na tesaṃ	800	
PA_atk-vin02_a2:800_1	añño koci issaroti. Evañca pana vatvā anāgatepi nikkukkuccā gaṇhissantīti dassetuṃ	800	
PA_atk-vin02_a2:800_2	idha panātiādimāha. Tasseva tāni cīvarāni yāva kathinassa ubbhārāti sace gaṇapūrake	800	
PA_atk-vin02_a2:800_3	bhikkhū labhitvā kathinaṃ atthataṃ hoti, pañcamāse; no ce atthataṃ hoti, ekaṃ cīvaramāsameva.	800	
PA_atk-vin02_a2:800_4	Yaṃ “saṅghassa demā”ti vā denti, “saṅghaṃ uddissa demā”ti vā denti, “vassaṃvutthasaṅghassa	800	
PA_atk-vin02_a2:800_5	demā”ti vā denti, “vassāvāsikaṃ demā”ti vā denti, sacepi matakacīvaraṃ avibhajitvā	800	
PA_atk-vin02_a2:800_6	taṃ vihāraṃ pavisanti, taṃ sabbaṃ tasseva bhikkhuno hoti. Yampi so vassāvāsatthāya	800	
PA_atk-vin02_a2:800_7	vaḍḍhiṃ payojetvā ṭhapitaupanikkhepato vā tatruppādato vā vassāvāsikaṃ gaṇhāti, sabbaṃ	800	
PA_atk-vin02_a2:800_8	suggahitameva hoti. Idamettha lakkhaṇaṃ, yena tenākārena saṅghassa uppannaṃ vatthaṃ	800	
PA_atk-vin02_a2:800_9	atthatakathinassa pañcamāse, anatthatakathinassa ekaṃ cīvaramāsaṃ pāpuṇātīti. Yaṃ	800	
PA_atk-vin02_a2:800_10	pana “idaṃ idha vassaṃvutthasaṅghassa demā”ti vā “vassāvāsikaṃ demā”ti vā vatvā dinnaṃ,	8001	
PA_atk-vin02_a2:800_11	taṃ anatthatakathinassāpi pañcamāse pāpuṇāti. Tato paraṃ pana uppannaṃ vassāvāsikaṃ	8001	
PA_atk-vin02_a2:800_12	pucchitabbaṃ – “kiṃ atītavasse idaṃ vassāvāsikaṃ, udāhu anāgatavasse”ti! Kasmā? Piṭṭhisamaye uppannattā.	8001	
PA_atk-vin02_a2:801_0	Utukālanti vassānato aññaṃ kālaṃ. Tāni cīvarāni ādāya sāvatthiṃ gantvāti ettha tāni	801	
PA_atk-vin02_a2:801_1	cīvarāni gatagataṭṭhāne saṅghikāneva honti, bhikkhūhi diṭṭhamattamevettha pamāṇaṃ.	801	
PA_atk-vin02_a2:801_2	Tasmā sace keci paṭipathaṃ āgacchantā “kuhiṃ āvuso gacchasī”ti pucchitvā tamatthaṃ	801	
PA_atk-vin02_a2:801_3	sutvā “kiṃ āvuso mayaṃ saṅgho na homā”ti tattheva bhājetvā gaṇhanti, suggahitāni.	801	
PA_atk-vin02_a2:801_4	Sacepi esa maggā okkamitvā kañci vihāraṃ vā āsanasālaṃ vā piṇḍāya caranto ekaṃ gehameva	801	
PA_atk-vin02_a2:801_5	vā pavisati, tatra ca naṃ bhikkhū disvā tamatthaṃ pucchitvā bhājetvā gaṇhanti, suggahitāneva.	801	
PA_atk-vin02_a2:802_0	Adhiṭṭhātunti ettha adhiṭṭhahantena vattaṃ jānitabbaṃ. Tena hi bhikkhunā ghaṇṭiṃ	802	
PA_atk-vin02_a2:802_1	paharitvā kālaṃ ghosetvā thokaṃ āgametvā sace ghaṇṭisaññāya vā kālasaññāya vā bhikkhū	802	
PA_atk-vin02_a2:802_2	āgacchanti, tehi saddhiṃ bhājetabbāni. No ce āgacchanti, “mayhimāni cīvarāni pāpuṇantī”ti	802	
PA_atk-vin02_a2:802_3	adhiṭṭhātabbāni. Evaṃ adhiṭṭhite sabbāni tasseva honti, ṭhitikā pana na tiṭṭhati.	802	
PA_atk-vin02_a2:803_0	Sace ekekaṃ uddharitvā “ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti evaṃ	803	
PA_atk-vin02_a2:803_1	gaṇhāti, gahitāni ca suggahitāni honti, ṭhitikā ca tiṭṭhati. Evaṃ pāpetvā gaṇhantenāpi	803	
PA_atk-vin02_a2:803_2	adhiṭṭhitameva hoti. Sace pana ghaṇṭiṃ paharitvā vā appaharitvā vā kālampi ghosetvā	803	
PA_atk-vin02_a2:803_3	vā aghosetvā vā “ahamevettha mayhameva imāni cīvarānī”ti gaṇhāti, duggahitāni honti.	803	
PA_atk-vin02_a2:803_4	Atha “añño koci idha natthi, mayhaṃ etāni pāpuṇantī”ti gaṇhāti, suggahitāni.	803	
PA_atk-vin02_a2:804_0	Pātite kuseti ekakoṭṭhāse kusadaṇḍake pātitamatte sacepi bhikkhusahassaṃ hoti, gahitameva	804	
PA_atk-vin02_a2:804_1	nāma cīvaraṃ. Nākāmā bhāgo dātabbo. Sace pana attano ruciyā dātukāmā honti, dentu.	804	
PA_atk-vin02_a2:804_2	Anubhāgepi eseva nayo.	804	
PA_atk-vin02_a2:805_0	Sacīvarānīti “kālacīvarampi saṅghassa itova dassāma, visuṃ sajjiyamāne aticiraṃ hotī”ti	805	
PA_atk-vin02_a2:805_1	khippaṃyeva sacīvarāni bhattāni akaṃsu. There āgamma uppannānīti tumhesu pasādena khippaṃ uppannāni.	805	
PA_atk-vin02_a2:806_0	Saṅghassa demāti cīvarāni dentīti sakalampi cīvarakālaṃ saṇikaṃ saṇikaṃ dentiyeva.	806	
PA_atk-vin02_a2:806_1	Purimesu pana dvīsu vatthūsu pacchinnadānattā adaṃsūti vuttaṃ. Sambahulā therāti	806	
PA_atk-vin02_a2:806_2	vinayadharapāmokkhatherā. Idaṃ pana vatthuṃ saddhiṃ purimena dvebhātikavatthunā parinibbute	806	
PA_atk-vin02_a2:806_3	bhagavati uppannaṃ, ime ca therā diṭṭhapubbā tathāgataṃ, tasmā purimesu vatthūsu	806	
PA_atk-vin02_a2:806_4	tathāgatena paññattanayeneva kathesuṃ.	806	
PA_atk-vin02_a2:807	Upanandasakyaputtavatthukathā	80	
PA_atk-vin02_a2:808_0	364. Gāmakāvāsaṃ agamāsīti appeva nāma cīvarāni bhājentā mayhampi saṅgahaṃ kareyyunti	808	
PA_atk-vin02_a2:808_1	cīvarabhājanakālaṃ sallakkhetvāva agamāsi. Sādiyissasīti gaṇhissasi. Ettha ca kiñcāpi	808	
PA_atk-vin02_a2:808_2	tassa bhāgo na pāpuṇāti. Atha kho “nagaravāsiko ayaṃ mukharo dhammakathiko”ti te	808	
PA_atk-vin02_a2:808_3	bhikkhū “sādiyissasī”ti āhaṃsu. Yo sādiyeyya āpatti dukkaṭassāti ettha pana kiñcāpi	808	
PA_atk-vin02_a2:808_4	lahukā āpatti, atha kho gahitāni gahitaṭṭhāne dātabbāni. Sacepi naṭṭhāni vā jiṇṇāni	808	
PA_atk-vin02_a2:808_5	vā honti, tasseva gīvā. Dehīti vutte adento dhuranikkhepe bhaṇḍagghena kāretabbo.	808	
PA_atk-vin02_a2:809_0	Ekādhippāyanti ekaṃ adhippāyaṃ; ekaṃ puggalapaṭivīsameva dethāti attho. Idāni yathā	809	
PA_atk-vin02_a2:809_1	so dātabbo, taṃ dassetuṃ tantiṃ ṭhapento idha panātiādimāha. Tattha sace amutra upaḍḍhaṃ	809	
PA_atk-vin02_a2:809_2	amutra upaḍḍhanti ekekasmiṃ ekāhamekāhaṃ vā sattāhaṃ sattāhaṃ vā sace vasati, ekekasmiṃ	809	
PA_atk-vin02_a2:809_3	vihāre yaṃ eko puggalo labhati, tato tato upaḍḍhaṃ upaḍḍhaṃ dātabbaṃ. Evaṃ ekādhippāyo	809	
PA_atk-vin02_a2:809_4	dinno hoti. Yattha vā pana bahutaranti sace ekasmiṃ vihāre vasanto itarasmiṃ sattāhavārena	809	
PA_atk-vin02_a2:809_5	aruṇameva uṭṭhāpeti, evaṃ purimasmiṃ bahutaraṃ vasati nāma. Tasmā tato bahutaraṃ	809	
PA_atk-vin02_a2:809_6	vasitavihārato tassa paṭivīso dātabbo. Evampi ekādhippāyo dinno hoti. Idañca nānālābhehi	809	
PA_atk-vin02_a2:809_7	nānūpacārehi ekasīmavihārehi kathitaṃ, nānāsīmavihāre pana senāsanaggāho paṭippassambhati.	809	
PA_atk-vin02_a2:809_8	Tasmā tattha cīvarapaṭivīso na pāpuṇāti. Sesaṃ pana āmisabhesajjādi sabbaṃ sabbattha	809	
PA_atk-vin02_a2:809_9	antosīmagatassa pāpuṇāti.	809	
PA_atk-vin02_a2:810	Gilānavatthukathā	81	
PA_atk-vin02_a2:811_0	365. Mañcake nipātesunti evaṃ dhovitvā aññaṃ kāsāvaṃ nivāsetvā mañcake nipajjāpesuṃ;	811	
PA_atk-vin02_a2:811_1	nipajjāpetvā ca panāyasmā ānando muttakarīsakiliṭṭhaṃ kāsāvaṃ dhovitvā bhūmiyaṃ paribhaṇḍaṃ	811	
PA_atk-vin02_a2:811_2	akāsi. Yo bhikkhave maṃ upaṭṭhaheyya, so gilānaṃ upaṭṭhaheyyāti yo maṃ ovādānusāsanīkaraṇena	811	
PA_atk-vin02_a2:811_3	upaṭṭhaheyya, so gilānaṃ upaṭṭhaheyya; mama ovādakārakena gilāno upaṭṭhātabboti ayamevettha	811	
PA_atk-vin02_a2:811_4	attho. Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo.	811	
PA_atk-vin02_a2:811_5	Saṅghena upaṭṭhātabboti yassete upajjhādayo tasmiṃ vihāre natthi, āgantuko hoti ekacāriko	811	
PA_atk-vin02_a2:811_6	bhikkhu, so saṅghassa bhāro, tasmā saṅghena upaṭṭhātabbo. No ce upaṭṭhaheyya, sakalassa	811	
PA_atk-vin02_a2:811_7	saṅghassa āpatti. Vāraṃ ṭhapetvā jaggantesu pana yo attano vāre na jaggati, tasseva	811	
PA_atk-vin02_a2:811_8	āpatti. Saṅghattheropi vārako na muccati. Sace sakalo saṅgho ekassa bhāraṃ karoti,	811	
PA_atk-vin02_a2:811_9	eko vā vattasampanno bhikkhu ahameva jaggissāmīti paṭijaggati, saṅgho āpattito muccati.	811	
PA_atk-vin02_a2:812_0	366. Abhikkamantaṃ vā abhikkamatītiādīsu vaḍḍhantaṃ vā ābādhaṃ “idaṃ nāma me paribhuñjantassa	812	
PA_atk-vin02_a2:812_1	vaḍḍhati, idaṃ paribhuñjantassa parihāyati, idaṃ paribhuñjantassa tiṭṭhatī”ti yathābhūtaṃ	812	
PA_atk-vin02_a2:812_2	nāvikarotīti evamattho daṭṭhabbo. Nālanti na patirūpo, na yutto upaṭṭhātuṃ. Bhesajjaṃ	812	
PA_atk-vin02_a2:812_3	saṃvidhātunti bhesajjaṃ yojetuṃ asamattho hoti. Āmisantaroti āmisaṃ assa antaranti	812	
PA_atk-vin02_a2:812_4	āmisantaro. Antaranti kāraṇaṃ vuccati; āmisakāraṇā yāgubhattapattacīvarāni patthento upaṭṭhātīti attho.	812	
PA_atk-vin02_a2:813	Matasantakakathā	81	
PA_atk-vin02_a2:814	367. Kālaṅkateti kālakiriyāya. Gilānupaṭṭhākānaṃ dātunti ettha anantaraṃ vuttāya kammavācāya dinnampi apaloketvā dinnampi dinnameva hoti, vaṭṭati.	81	
PA_atk-vin02_a2:815	369. Yaṃ tattha lahubhaṇḍaṃ yaṃ tattha garubhaṇḍanti ettha lahubhaṇḍagarubhaṇḍānaṃ nānākaraṇaṃ parato vaṇṇayissāma. Gilānupaṭṭhākalābhe pana ayaṃ ādito paṭṭhāya vinicchayo –	81	
PA_atk-vin02_a2:816_0	Sace sakale bhikkhusaṅghe upaṭṭhahante kālaṃ karoti, sabbepi sāmikā. Atha ekaccehi	816	
PA_atk-vin02_a2:816_1	vāre kate ekaccehi akateyeva kālaṃ karoti, tattha ekacce ācariyā vadanti – “sabbepi	816	
PA_atk-vin02_a2:816_2	attano vāre sampatte kareyyuṃ, tasmā sabbepi sāmino”ti. Ekacce vadanti – “yehi jaggito	816	
PA_atk-vin02_a2:816_3	te eva labhanti, itare na labhantī”ti. Sāmaṇere kālaṅkate sace cīvaraṃ atthi, gilānupaṭṭhākānaṃ	816	
PA_atk-vin02_a2:816_4	dātabbaṃ. No ce atthi yaṃ atthi, taṃ dātabbaṃ. Aññasmiṃ parikkhāre sati cīvarabhāgaṃ katvā dātabbaṃ.	816	
PA_atk-vin02_a2:817_0	Bhikkhu ca sāmaṇero ca sace samaṃ upaṭṭhahiṃsu, samako bhāgo dātabbo. Atha sāmaṇerova	817	
PA_atk-vin02_a2:817_1	upaṭṭhahati, bhikkhussa saṃvidahanamattameva hoti, sāmaṇerassa jeṭṭhakabhāgo dātabbo.	817	
PA_atk-vin02_a2:817_2	Sace sāmaṇero bhikkhunā ānītaudakena yāguṃ pacitvā paṭiggāhāpanamattameva karoti,	817	
PA_atk-vin02_a2:817_3	bhikkhu upaṭṭhahati, bhikkhussa jeṭṭhakabhāgo dātabbo.	817	
PA_atk-vin02_a2:818_0	Bahū bhikkhū samaggā hutvā upaṭṭhahanti, sabbesaṃ samako bhāgo dātabbo. Yo panettha	818	
PA_atk-vin02_a2:818_1	visesena upaṭṭhahati, tassa viseso kātabbo. Yena pana ekadivasampi gilānupaṭṭhākavasena	818	
PA_atk-vin02_a2:818_2	yāgubhattaṃ vā pacitvā dinnaṃ, nahānaṃ vā paṭiyāditaṃ, sopi gilānupaṭṭhākova. Yo	818	
PA_atk-vin02_a2:818_3	samīpaṃ anāgantvā bhesajjataṇḍulādīni peseti, ayaṃ gilānupaṭṭhāko na hoti. Yo pariyesitvā	818	
PA_atk-vin02_a2:818_4	gāhāpetvā āgacchati, ayaṃ gilānupaṭṭhākova.	818	
PA_atk-vin02_a2:819_0	Eko vattasīsena jaggati; eko paccāsāya, matakāle ubhopi paccāsīsanti, ubhinnampi	819	
PA_atk-vin02_a2:819_1	dātabbaṃ. Eko upaṭṭhahitvā gilānassa vā kammena attano vā kammena katthaci gato “puna	819	
PA_atk-vin02_a2:819_2	āgantvā jaggissāmī”ti, etassapi dātabbaṃ. Eko ciraṃ upaṭṭhahitvā “idāni na sakkomī”ti	819	
PA_atk-vin02_a2:819_3	dhuraṃ nikkhipitvā gacchati, sacepi taṃdivasameva gilāno kālaṃkaroti, upaṭṭhākabhāgo na dātabbo.	819	
PA_atk-vin02_a2:820_0	Gilānupaṭṭhāko nāma gihi vā hotu pabbajito vā, antamaso mātugāmopi, sabbe bhāgaṃ	820	
PA_atk-vin02_a2:820_1	labhanti. Sace tassa bhikkhuno pattacīvaramattameva hoti, aññaṃ natthi; sabbaṃ gilānupaṭṭhākānaṃyeva	820	
PA_atk-vin02_a2:820_2	dātabbaṃ. Sacepi sahassaṃ agghati, aññaṃ pana bahumpi parikkhāraṃ te na labhanti;	820	
PA_atk-vin02_a2:820_3	saṅghasseva hoti. Avasesaṃ bhaṇḍaṃ bahukañceva mahagghañca, ticīvaraṃ appagghaṃ;	820	
PA_atk-vin02_a2:820_4	tato gahetvā ticīvaraparikkhāro dātabbo. Sabbañcetaṃ saṅghikatova labbhati.	820	
PA_atk-vin02_a2:821_0	Sace pana so jīvamānoyeva sabbaṃ attano parikkhāraṃ nissajjitvā kassaci adāsi, koci	821	
PA_atk-vin02_a2:821_1	vā vissāsaṃ aggahesi, yassa dinnaṃ, yena ca gahitaṃ, tasseva hoti. Tassa ruciyā eva	821	
PA_atk-vin02_a2:821_2	gilānupaṭṭhākā labhanti, aññesaṃ adatvā dūre ṭhapitaparikkhārāpi tattha tattha saṅghasseva	821	
PA_atk-vin02_a2:821_3	honti. Dvinnaṃ santakaṃ hoti avibhattaṃ, ekasmiṃ kālaṅkate itaro sāmī. Bahūnampi	821	
PA_atk-vin02_a2:821_4	santake eseva nayo. Sabbesu matesu saṅghikaṃ hoti. Sacepi avibhajitvā saddhivihārikādīnaṃ	821	
PA_atk-vin02_a2:821_5	denti adinnameva hoti. Vibhajitvā dinnaṃ pana sudinnaṃ. Taṃ tesu matesupi saddhivihārikādīnaṃyeva hoti, na saṅghassa.	821	
PA_atk-vin02_a2:822	Kusacīrādipaṭikkhepakathā	82	
PA_atk-vin02_a2:823_0	371. Kusacīrādīsu akkanāḷanti akkanāḷamayaṃ. Potthakoti makacimayo vuccati. Sesāni	823	
PA_atk-vin02_a2:823_1	paṭhamapārājikavaṇṇanāyaṃ vuttāni. Tesu potthake eva dukkaṭaṃ. Sesesu thullaccayānīti.	823	
PA_atk-vin02_a2:823_2	Akkadussakadalidussaerakadussāni pana potthakagatikāneva.	823	
PA_atk-vin02_a2:824_0	372. Sabbanīlakādīni rajanaṃ dhovitvā puna rajitvā dhāretabbāni. Na sakkā ce honti	824	
PA_atk-vin02_a2:824_1	dhovituṃ, paccattharaṇāni vā kātabbāni. Dupaṭṭacīvarassa vā majjhe dātabbāni. Tesaṃ	824	
PA_atk-vin02_a2:824_2	vaṇṇanānattaṃ upāhanāsu vuttanayameva. Acchinnadasadīghadasāni dasā chinditvā dhāretabbāni.	824	
PA_atk-vin02_a2:824_3	Kañcukaṃ labhitvā phāletvā rajitvā paribhuñjituṃ vaṭṭati. Veṭhanepi eseva nayo. Tirīṭakaṃ	824	
PA_atk-vin02_a2:824_4	pana rukkhachallimayaṃ; taṃ pādapuñchanaṃ kātuṃ vaṭṭati.	824	
PA_atk-vin02_a2:825	374. Patirūpe gāhaketi sace koci bhikkhu “ahaṃ tassa gaṇhāmī”ti gaṇhāti, dātabbanti attho. Evametesu tevīsatiyā puggalesu soḷasa janā na labhanti, satta janā labhantīti.	82	
PA_atk-vin02_a2:826	Saṅghebhinnecīvaruppādakathā	82	
PA_atk-vin02_a2:827_0	376. Saṅgho bhijjatīti bhijjitvā kosambakabhikkhū viya dve koṭṭhāsā honti. Ekasmiṃ	827	
PA_atk-vin02_a2:827_1	pakkheti ekasmiṃ koṭṭhāse dakkhiṇodakañca gandhādīni ca denti, ekasmiṃ cīvarāni.	827	
PA_atk-vin02_a2:827_2	Saṅghassevetanti sakalassa saṅghassa dvinnampi koṭṭhāsānaṃ etaṃ hoti, ghaṇṭiṃ paharitvā	827	
PA_atk-vin02_a2:827_3	dvīhipi pakkhehi ekato bhājetabbaṃ. Pakkhassevetanti evaṃ dinne yassa koṭṭhāsassa	827	
PA_atk-vin02_a2:827_4	udakaṃ dinnaṃ, tassa udakameva hoti; yassa cīvaraṃ dinnaṃ, tasseva cīvaraṃ. Yattha	827	
PA_atk-vin02_a2:827_5	pana dakkhiṇodakaṃ pamāṇaṃ hoti, tattha eko pakkho dakkhiṇodakassa laddhattā cīvarāni	827	
PA_atk-vin02_a2:827_6	labhati, eko cīvarānameva laddhattāti ubhohipi ekato hutvā yathāvuḍḍhaṃ bhājetabbaṃ.	827	
PA_atk-vin02_a2:827_7	Idaṃ kira parasamudde lakkhaṇanti mahāaṭṭhakathāyaṃ vuttaṃ. Tasmiṃyeva pakkheti ettha	827	
PA_atk-vin02_a2:827_8	pana itaro pakkho anissaroyeva. Cīvarapesanavatthūni pākaṭāneva.	827	
PA_atk-vin02_a2:828	Aṭṭhacīvaramātikākathā	82	
PA_atk-vin02_a2:829_0	379. Idāni ādito paṭṭhāya vuttacīvarānaṃ paṭilābhakhettaṃ dassetuṃ “aṭṭhimā bhikkhave	829	
PA_atk-vin02_a2:829_1	mātikā”tiādimāha. Sīmāya detītiādi puggalādhiṭṭhānanayena vuttaṃ. Ettha pana sīmāya	829	
PA_atk-vin02_a2:829_2	dānaṃ ekā mātikā, katikāya dānaṃ dutiyā…pe… puggalassa dānaṃ aṭṭhamā. Tattha sīmāya	829	
PA_atk-vin02_a2:829_3	dammīti evaṃ sīmaṃ parāmasitvā dento sīmāya deti nāma. Esa nayo sabbattha.	829	
PA_atk-vin02_a2:830_0	Sīmāya deti, yāvatikā bhikkhū antosīmagatā tehi bhājetabbantiādimhi pana mātikāniddese	830	
PA_atk-vin02_a2:830_1	sīmāya detīti ettha tāva khaṇḍasīmā, upacārasīmā, samānasaṃvāsasīmā, avippavāsasīmā,	830	
PA_atk-vin02_a2:830_2	lābhasīmā, gāmasīmā, nigamasīmā, nagarasīmā, abbhantarasīmā, udakukkhepasīmā, janapadasīmā,	830	
PA_atk-vin02_a2:830_3	raṭṭhasīmā, rajjasīmā, dīpasīmā, cakkavāḷasīmāti pannarasa sīmā veditabbā.	830	
PA_atk-vin02_a2:831_0	Tattha khaṇḍasīmā sīmākathāyaṃ vuttāva. Upacārasīmā parikkhittassa vihārassa parikkhepena	831	
PA_atk-vin02_a2:831_1	aparikkhittassa parikkhepārahaṭṭhānena paricchinnā hoti. Apica bhikkhūnaṃ dhuvasannipātaṭṭhānato	831	
PA_atk-vin02_a2:831_2	vā pariyante ṭhitabhojanasālato vā nibaddhavasanakaāvāsato vā thāmamajjhimassa purisassa	831	
PA_atk-vin02_a2:831_3	dvinnaṃ leḍḍupātānaṃ anto upacārasīmā veditabbā, sā pana āvāsesu vaḍḍhantesu vaḍḍhati,	831	
PA_atk-vin02_a2:831_4	parihāyantesu parihāyati. Mahāpaccariyaṃ pana “bhikkhūsupi vaḍḍhantesu vaḍḍhatī”ti	831	
PA_atk-vin02_a2:831_5	vuttaṃ. Tasmā sace vihāre sannipatitabhikkhūhi saddhiṃ ekābaddhā hutvā yojanasatampi	831	
PA_atk-vin02_a2:831_6	pūretvā nisīdanti, yojanasatampi upacārasīmāva hoti, sabbesaṃ lābho pāpuṇāti. Samānasaṃvāsaavippavāsasīmādvayampi vuttameva.	831	
PA_atk-vin02_a2:832_0	Lābhasīmā nāma neva sammāsambuddhena anuññātā, na dhammasaṅgāhakattherehi ṭhapitā;	832	
PA_atk-vin02_a2:832_1	apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā	832	
PA_atk-vin02_a2:832_2	samantato paricchinditvā “ayaṃ amhākaṃ vihārassa lābhasīmā”ti nāmalikhitake thambhe	832	
PA_atk-vin02_a2:832_3	nikhaṇitvā “yaṃ etthantare uppajjati, sabbaṃ taṃ amhākaṃ vihārassa demā”ti sīmaṃ	832	
PA_atk-vin02_a2:832_4	ṭhapenti, ayaṃ lābhasīmā nāma. Gāmanigamanagaraabbhantaraudakukkhepasīmāpi vuttā	832	
PA_atk-vin02_a2:832_5	eva. Janapadasīmā nāma – kāsikosalaraṭṭhādīnaṃ anto bahū janapadā honti, tattha ekeko	832	
PA_atk-vin02_a2:832_6	janapadaparicchedo janapadasīmā. Raṭṭhasīmā nāma kāsikosalādiraṭṭhaparicchedo. Rajjasīmā	832	
PA_atk-vin02_a2:832_7	nāma “coḷabhogo keraḷabhogo”ti evaṃ ekekassa rañño āṇāpavattiṭṭhānaṃ. Dīpasīmā nāma	832	
PA_atk-vin02_a2:832_8	samuddantena paricchinnamahādīpā ca antaradīpā ca. Cakkavāḷasīmā nāma cakkavāḷapabbateneva paricchinnā.	832	
PA_atk-vin02_a2:833_0	Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva	833	
PA_atk-vin02_a2:833_1	sīmāya saṅghassa demī”ti vutte yāvatikā bhikkhū antokhaṇḍasīmagatā, tehi bhājetabbaṃ.	833	
PA_atk-vin02_a2:833_2	Tesaṃyeva hi taṃ pāpuṇāti. Aññesaṃ sīmantarikāya vā upacārasīmāya vā ṭhitānampi na	833	
PA_atk-vin02_a2:833_3	pāpuṇāti. Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa	833	
PA_atk-vin02_a2:833_4	pāpuṇātiyeva. “Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu	833	
PA_atk-vin02_a2:833_5	ṭhitānampi pāpuṇāti. “Samānasaṃvāsasīmāya dammī”ti dinnaṃ pana khaṇḍasīmāsīmantarikāsu	833	
PA_atk-vin02_a2:833_6	ṭhitānaṃ na pāpuṇāti. Avippavāsasīmālābhasīmāsu dinnaṃ tāsu sīmāsu antogatānaṃ pāpuṇāti.	833	
PA_atk-vin02_a2:833_7	Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti. Abbhantarasīmāudakukkhepasīmāsu	833	
PA_atk-vin02_a2:833_8	dinnaṃ tattha antogatānaṃyeva pāpuṇāti. Janapadaraṭṭharajjadīpacakkavāḷasīmāsupi	833	
PA_atk-vin02_a2:833_9	gāmasīmādīsu vuttasadisoyeva vinicchayo.	833	
PA_atk-vin02_a2:834_0	Sace pana jambudīpe ṭhito “tambapaṇṇidīpe saṅghassa dammī”ti deti, tambapaṇṇidīpato	834	
PA_atk-vin02_a2:834_1	ekopi gantvā sabbesaṃ gaṇhituṃ labhati. Sacepi tatreva eko sabhāgabhikkhu sabhāgānaṃ	834	
PA_atk-vin02_a2:834_2	bhāgaṃ gaṇhāti, na vāretabbo. Evaṃ tāva yo sīmaṃ parāmasitvā deti, tassa dāne vinicchayo veditabbo.	834	
PA_atk-vin02_a2:835_0	Yo pana asukasīmāyāti vattuṃ na jānāti, kevalaṃ sīmāti vacanamattameva jānanto vihāraṃ	835	
PA_atk-vin02_a2:835_1	gantvā “sīmāya dammī”ti vā “sīmaṭṭhakasaṅghassa dammī”ti vā bhaṇati, so pucchitabbo	835	
PA_atk-vin02_a2:835_2	– “sīmā nāma bahuvidhā, katarasīmaṃ sandhāya bhaṇasī”ti? Sace vadati – “ahaṃ asukasīmāti	835	
PA_atk-vin02_a2:835_3	na jānāmi, sīmaṭṭhakasaṅgho bhājetvā gaṇhātū”ti katarasīmāya bhājetabbaṃ? Mahāsīvatthero	835	
PA_atk-vin02_a2:835_4	kirāha – “avippavāsasīmāyā”ti. Tato naṃ āhaṃsu – “avippavāsasīmā nāma tiyojanāpi	835	
PA_atk-vin02_a2:835_5	hoti, evaṃ sante tiyojane ṭhitā lābhaṃ gaṇhissanti, tiyojane ṭhatvā āgantukavattaṃ	835	
PA_atk-vin02_a2:835_6	pūretvā ārāmaṃ pavisitabbaṃ bhavissati, gamiko tiyojanaṃ gantvā senāsanaṃ āpucchissati,	835	
PA_atk-vin02_a2:835_7	nissayapaṭipannassa tiyojanātikkame nissayo paṭippassambhissati, pārivāsikena tiyojanaṃ	835	
PA_atk-vin02_a2:835_8	atikkamitvā aruṇaṃ uṭṭhāpetabbaṃ bhavissati, bhikkhuniyā tiyojane ṭhatvā ārāmappavesanaṃ	835	
PA_atk-vin02_a2:835_9	āpucchitabbaṃ bhavissati, sabbampetaṃ upacārasīmāya paricchedavaseneva kātuṃ vaṭṭati.	835	
PA_atk-vin02_a2:835_10	Tasmā upacārasīmāyameva bhājetabba”nti.	8351	
PA_atk-vin02_a2:836_0	Katikāyāti samānalābhakatikāya. Tenevāha – “sambahulā āvāsā samānalābhā hontī”ti.	836	
PA_atk-vin02_a2:836_1	Tatrevaṃ katikā kātabbā, ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā	836	
PA_atk-vin02_a2:836_2	samānalābhaṃ kātuṃ icchanti, tassa nāmaṃ gahetvā asuko nāma vihāro porāṇakoti vā	836	
PA_atk-vin02_a2:836_3	buddhādhivutthoti vā appalābhoti vā yaṃkiñci kāraṇaṃ vatvā taṃ vihāraṃ iminā vihārena	836	
PA_atk-vin02_a2:836_4	saddhiṃ ekalābhaṃ kātuṃ saṅghassa ruccatīti tikkhattuṃ sāvetabbaṃ. Ettāvatā tasmiṃ	836	
PA_atk-vin02_a2:836_5	vihāre nisinnopi idha nisinnova hoti, tasmiṃ vihārepi saṅghena evameva kātabbaṃ.	836	
PA_atk-vin02_a2:836_6	Ettāvatā idha nisinnopi tasmiṃ nisinnova hoti. Ekasmiṃ lābhe bhājiyamāne itarasmiṃ	836	
PA_atk-vin02_a2:836_7	ṭhitassa bhāgaṃ gahetuṃ vaṭṭati. Evaṃ ekena vihārena saddhiṃ bahūpi āvāsā ekalābhā kātabbā.	836	
PA_atk-vin02_a2:837_0	Bhikkhāpaññattiyāti attano pariccāgapaññāpanaṭṭhāne. Tenevāha – “yattha saṅghassa	837	
PA_atk-vin02_a2:837_1	dhuvakārā kariyantī”ti. Tassattho – yasmiṃ vihāre imassa cīvaradāyakassa santakaṃ	837	
PA_atk-vin02_a2:837_2	saṅghassa pākavaṭṭaṃ vā vattati, yasmiṃ vā vihāre bhikkhū attano bhāraṃ katvā sadā	837	
PA_atk-vin02_a2:837_3	gehe bhojeti, yattha vā anena āvāso kārito, salākabhattādīni vā nibaddhāni, yena	837	
PA_atk-vin02_a2:837_4	pana sakalopi vihāro patiṭṭhāpito, tattha vattabbameva natthi, ime dhuvakārā nāma.	837	
PA_atk-vin02_a2:837_5	Tasmā sace so “yattha mayhaṃ dhuvakārā karīyanti, tattha dammī”ti vā “tattha dethā”ti	837	
PA_atk-vin02_a2:837_6	vā bhaṇati, bahūsu cepi ṭhānesu dhuvakārā honti, sabbattha dinnameva hoti.	837	
PA_atk-vin02_a2:838_0	Sace pana ekasmiṃ vihāre bhikkhū bahutarā honti, tehi vattabbaṃ – “tumhākaṃ dhuvakāre	838	
PA_atk-vin02_a2:838_1	ekattha bhikkhū bahū ekattha appakā”ti. Sace “bhikkhugaṇanāya gaṇhathā”ti bhaṇati,	838	
PA_atk-vin02_a2:838_2	tathā bhājetvā gaṇhituṃ vaṭṭati. Ettha ca vatthabhesajjādi appakampi sukhena bhājiyati.	838	
PA_atk-vin02_a2:838_3	Yadi pana mañco vā pīṭhakaṃ vā ekameva hoti, taṃ pucchitvā yassa vā vihārassa ekavihārepi	838	
PA_atk-vin02_a2:838_4	vā yassa senāsanassa so vicāreti, tattha dātabbaṃ. Sace “asukabhikkhu gaṇhātū”ti	838	
PA_atk-vin02_a2:838_5	vadati, vaṭṭati. Atha “mayhaṃ dhuvakāre dethā”ti vatvā avicāretvāva gacchati, saṅghassāpi	838	
PA_atk-vin02_a2:838_6	vicāretuṃ vaṭṭati. Evaṃ pana vicāretabbaṃ – “saṅghattherassa vasanaṭṭhāne dethā”ti	838	
PA_atk-vin02_a2:838_7	vattabbaṃ. Sace tassa senāsanaṃ paripuṇṇaṃ hoti, yattha nappahoti, tattha dātabbaṃ.	838	
PA_atk-vin02_a2:838_8	Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati, tattha dātabbaṃ.	838	
PA_atk-vin02_a2:839_0	Saṅghassa detīti vihāraṃ pavisitvā “imāni cīvarāni saṅghassa dammī”ti deti. Sammukhībhūtenāti	839	
PA_atk-vin02_a2:839_1	upacārasīmāya ṭhitena saṅghena ghaṇṭiṃ paharitvā kālaṃ ghosetvā bhājetabbaṃ. Sīmaṭṭhassa	839	
PA_atk-vin02_a2:839_2	asampattassāpi bhāgaṃ gaṇhanto na vāretabbo. Vihāro mahā hoti, therāsanato paṭṭhāya	839	
PA_atk-vin02_a2:839_3	vatthesu diyyamānesu alasajātikā mahātherā pacchā āgacchanti, “bhante vīsativassānaṃ	839	
PA_atk-vin02_a2:839_4	diyyati, tumhākaṃ ṭhitikā atikkantā”ti na vattabbā, ṭhitikaṃ ṭhapetvā tesaṃ datvā	839	
PA_atk-vin02_a2:839_5	pacchā ṭhitikāya dātabbaṃ.	839	
PA_atk-vin02_a2:840_0	Asukavihāre kira bahuṃ cīvaraṃ uppannanti sutvā yojanantarikavihāratopi bhikkhū āgacchanti,	840	
PA_atk-vin02_a2:840_1	sampattasampattānaṃ ṭhitaṭṭhānato paṭṭhāya dātabbaṃ. Asampattānampi upacārasīmaṃ	840	
PA_atk-vin02_a2:840_2	paviṭṭhānaṃ antevāsikādīsu gaṇhantesu dātabbameva. “Bahiupacārasīmāya ṭhitānaṃ dethā”ti	840	
PA_atk-vin02_a2:840_3	vadanti, na dātabbaṃ. Sace pana upacārasīmaṃ okkantehi ekābaddhā hutvā attano vihāradvāre	840	
PA_atk-vin02_a2:840_4	vā antovihāreyeva vā honti, parisavasena vaḍḍhitā nāma hoti sīmā, tasmā dātabbaṃ.	840	
PA_atk-vin02_a2:840_5	Saṅghanavakassa dinnepi pacchā āgatānaṃ dātabbameva. Dutiyabhāge pana therāsanaṃ	840	
PA_atk-vin02_a2:840_6	āruḷhe āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.	840	
PA_atk-vin02_a2:841_0	Ekasmiṃ vihāre dasa bhikkhū honti, “dasa vatthāni saṅghassa demā”ti denti, pāṭekkaṃ	841	
PA_atk-vin02_a2:841_1	bhājetabbāni. Sace “sabbāneva amhākaṃ pāpuṇantī”ti gahetvā gacchanti, duppāpitāni	841	
PA_atk-vin02_a2:841_2	ceva duggahitāni ca gatagataṭṭhāne saṅghikāneva honti. Ekaṃ pana uddharitvā “idaṃ	841	
PA_atk-vin02_a2:841_3	tumhākaṃ pāpuṇātī”ti saṅghattherassa datvā “sesāni amhākaṃ pāpuṇantī”ti gahetuṃ vaṭṭati.	841	
PA_atk-vin02_a2:842_0	Ekameva vatthaṃ saṅghassa demāti āharanti, abhājetvāva amhākaṃ pāpuṇantīti gaṇhanti,	842	
PA_atk-vin02_a2:842_1	duppāpitañceva duggahitañca. Satthakena pana haliddiādinā vā lekhaṃ katvā ekaṃ koṭṭhāsaṃ	842	
PA_atk-vin02_a2:842_2	“imaṃ ṭhānaṃ tumhākaṃ pāpuṇātī”ti saṅghattherassa pāpetvā “sesaṃ amhākaṃ pāpuṇātī”ti	842	
PA_atk-vin02_a2:842_3	gahetuṃ vaṭṭati. Yaṃ pana vatthasseva pupphaṃ vā vali vā, tena paricchedaṃ kātuṃ	842	
PA_atk-vin02_a2:842_4	na vaṭṭati. Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti saṅghattherassa	842	
PA_atk-vin02_a2:842_5	datvā “sesaṃ amhākaṃ pāpuṇātī”ti gaṇhanti, vaṭṭati. Khaṇḍaṃ khaṇḍaṃ chinditvā bhājiyamānaṃ vaṭṭatiyeva.	842	
PA_atk-vin02_a2:843_0	Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu	843	
PA_atk-vin02_a2:843_1	“sabbāni mayhaṃ pāpuṇantī”ti gaṇhāti, suggahitāni, ṭhitikā pana na tiṭṭhati. Sace	843	
PA_atk-vin02_a2:843_2	ekekaṃ uddharitvā “idaṃ mayhaṃ pāpuṇātī”ti gaṇhāti, ṭhitikā tiṭṭhati. Tattha aṭṭhitāya	843	
PA_atk-vin02_a2:843_3	ṭhitikāya puna aññasmiṃ cīvare uppanne sace eko bhikkhu āgacchati, majjhe chinditvā	843	
PA_atk-vin02_a2:843_4	dvīhipi gahetabbaṃ. Ṭhitāya ṭhitikāya puna aññasmiṃ cīvare uppanne sace navakataro	843	
PA_atk-vin02_a2:843_5	āgacchati, ṭhitikā heṭṭhā orohati. Sace vuḍḍhataro āgacchati, ṭhitikā uddhaṃ ārohati.	843	
PA_atk-vin02_a2:843_6	Athañño natthi, puna attano pāpetvā gahetabbaṃ.	843	
PA_atk-vin02_a2:844_0	“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā	844	
PA_atk-vin02_a2:844_1	dinnaṃ pana paṃsukūlikānaṃ na vaṭṭati, “gahapaticīvaraṃ paṭikkhipāmi paṃsukūlikaṅgaṃ	844	
PA_atk-vin02_a2:844_2	samādiyāmī”ti vuttattā, na pana akappiyattā. Bhikkhusaṅghena apaloketvā dinnampi	844	
PA_atk-vin02_a2:844_3	na gahetabbaṃ. Yaṃ pana bhikkhu attano santakaṃ deti, taṃ bhikkhudattiyaṃ nāma vaṭṭati,	844	
PA_atk-vin02_a2:844_4	paṃsukūlaṃ pana na hoti. Evaṃ santepi dhutaṅgaṃ na bhijjati. “Bhikkhūnaṃ dema, therānaṃ	844	
PA_atk-vin02_a2:844_5	demā”ti vutte pana paṃsukūlikānampi vaṭṭati. “Idaṃ vatthaṃ saṅghassa dema, iminā	844	
PA_atk-vin02_a2:844_6	upāhanatthavikapattatthavikaāyogaaṃsabaddhakādīni karontū”ti dinnampi vaṭṭati.	844	
PA_atk-vin02_a2:845_0	Pattatthavikādīnaṃ atthāya dinnāni bahūnipi honti, cīvaratthāyapi pahonti, tato cīvaraṃ	845	
PA_atk-vin02_a2:845_1	katvā pārupituṃ vaṭṭati. Sace pana saṅgho bhājitātirittāni vatthāni chinditvā upāhanatthavikādīnaṃ	845	
PA_atk-vin02_a2:845_2	atthāya bhājeti, tato gahetuṃ na vaṭṭati. Sāmikehi vicāritameva hi vaṭṭati, na itaraṃ.	845	
PA_atk-vin02_a2:846_0	“Paṃsukūlikasaṅghassa dhamakaraṇapaṭādīnaṃ atthāya demā”ti vuttepi gahetuṃ vaṭṭati,	846	
PA_atk-vin02_a2:846_1	parikkhāro nāma paṃsukūlikānampi icchitabbo. Yaṃ tattha atirekaṃ hoti, taṃ cīvarepi	846	
PA_atk-vin02_a2:846_2	upanetuṃ vaṭṭati. Suttaṃ saṅghassa denti, paṃsukūlikehipi gahetabbaṃ. Ayaṃ tāva vihāraṃ	846	
PA_atk-vin02_a2:846_3	pavisitvā “imāni cīvarāni saṅghassa dammī”ti dinnesu vinicchayo.	846	
PA_atk-vin02_a2:847_0	Sace pana bahiupacārasīmāyaṃ addhānappaṭipanne bhikkhū disvā “saṅghassa dammī”ti	847	
PA_atk-vin02_a2:847_1	saṅghattherassa vā saṅghanavakassa vā āroceti, sacepi yojanaṃ pharitvā parisā ṭhitā	847	
PA_atk-vin02_a2:847_2	hoti, ekabaddhā ce, sabbesaṃ pāpuṇāti. Ye pana dvādasahi hatthehi parisaṃ asampattā, tesaṃ na pāpuṇāti.	847	
PA_atk-vin02_a2:848_0	Ubhatosaṅghassa detīti ettha “ubhatosaṅghassa dammī”ti vuttepi “dvidhā saṅghassa	848	
PA_atk-vin02_a2:848_1	dammi, dvinnaṃ saṅghānaṃ dammi, bhikkhusaṅghassa ca bhikkhunisaṅghassa ca dammī”ti	848	
PA_atk-vin02_a2:848_2	vuttepi ubhatosaṅghassa dinnameva hoti. Upaḍḍhaṃ dātabbanti dvebhāge same katvā eko	848	
PA_atk-vin02_a2:848_3	dātabbo. “Ubhatosaṅghassa ca tuyhañca dammī”ti vutte sace dasa dasa bhikkhū ca bhikkhuniyo	848	
PA_atk-vin02_a2:848_4	ca honti, ekavīsati paṭivīse katvā eko puggalassa dātabbo, dasa bhikkhusaṅghassa,	848	
PA_atk-vin02_a2:848_5	dasa bhikkhunisaṅghassa yena puggaliko laddho so saṅghatopi attano vassaggena gahetuṃ	848	
PA_atk-vin02_a2:848_6	labhati. Kasmā? Ubhatosaṅghaggahaṇena gahitattā.	848	
PA_atk-vin02_a2:849	“Ubhatosaṅghassa ca cetiyassa ca dammī”ti vuttepi eseva nayo. Idha pana cetiyassa saṅghato pāpuṇanakoṭṭhāso nāma natthi, ekapuggalassa pattakoṭṭhāsasamova koṭṭhāso hoti.	84	
PA_atk-vin02_a2:850_0	“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā	850	
PA_atk-vin02_a2:850_1	dasa bhikkhūnaṃ, dasa bhikkhunīnaṃ, eko puggalassa, eko cetiyassa dātabbo. Tattha	850	
PA_atk-vin02_a2:850_2	puggalo saṅghatopi attano vassaggena puna gahetuṃ labhati, cetiyassa ekoyeva.	850	
PA_atk-vin02_a2:851_0	“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbaṃ,	851	
PA_atk-vin02_a2:851_1	bhikkhū ca bhikkhuniyo ca gaṇetvā dātabbaṃ. “Bhikkhusaṅghassa ca bhikkhunīnañca tuyhañcā”ti	851	
PA_atk-vin02_a2:851_2	vutte pana puggalo visuṃ na labhati, pāpuṇanaṭṭhānato ekameva labhati. Kasmā? Bhikkhusaṅghaggahaṇena	851	
PA_atk-vin02_a2:851_3	gahitattā. “Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa	851	
PA_atk-vin02_a2:851_4	ekapuggalapaṭivīso labbhati, puggalassa visuṃ na labbhati, tasmā ekaṃ cetiyassa datvā	851	
PA_atk-vin02_a2:851_5	avasesaṃ bhikkhū ca bhikkhuniyo ca gaṇetvā bhājetabbaṃ.	851	
PA_atk-vin02_a2:852_0	“Bhikkhūnañca bhikkhunīnañca dammī”ti vuttepi majjhe bhinditvā na dātabbaṃ, puggalagaṇanāya	852	
PA_atk-vin02_a2:852_1	eva vibhajitabbaṃ. “Bhikkhūnañca bhikkhunīnañca tuyhañca cetiyassa cā”ti evaṃ vuttepi	852	
PA_atk-vin02_a2:852_2	cetiyassa ekapuggalapaṭivīso labbhati, puggalassa visuṃ natthi, bhikkhū ca bhikkhuniyo	852	
PA_atk-vin02_a2:852_3	ca gaṇetvā eva bhājetabbaṃ. Yathā ca bhikkhusaṅghaṃ ādiṃ katvā nayo nīto, evaṃ bhikkhunisaṅghaṃ	852	
PA_atk-vin02_a2:852_4	ādiṃ katvāpi netabbo. “Bhikkhusaṅghassa ca tuyhañcā”ti vutte puggalassa visuṃ na	852	
PA_atk-vin02_a2:852_5	labbhati, vassaggeneva gahetabbaṃ. “Bhikkhusaṅghassa ca cetiyassa cā”ti vutte pana	852	
PA_atk-vin02_a2:852_6	cetiyassa visuṃ paṭivīso labbhati. “Bhikkhusaṅghassa ca tuyhañca cetiyassa cā”ti	852	
PA_atk-vin02_a2:852_7	vuttepi cetiyasseva labbhati, na puggalassa.	852	
PA_atk-vin02_a2:853_0	“Bhikkhūnañca tuyhañcā”ti vuttepi visuṃ na labbhati. “Bhikkhūnañca cetiyassa cā”ti	853	
PA_atk-vin02_a2:853_1	vutte pana cetiyassa labbhati. “Bhikkhūnañca tuyhañca cetiyassa cā”ti vuttepi cetiyasseva	853	
PA_atk-vin02_a2:853_2	visuṃ labbhati, na puggalassa. Bhikkhunisaṅghaṃ ādiṃ katvāpi evameva yojetabbaṃ.	853	
PA_atk-vin02_a2:854_0	Pubbe buddhappamukhassa ubhatosaṅghassa dānaṃ denti, bhagavā majjhe nisīdati, dakkhiṇato	854	
PA_atk-vin02_a2:854_1	bhikkhū vāmato bhikkhuniyo nisīdanti, bhagavā ubhinnaṃ saṅghatthero, tadā bhagavā	854	
PA_atk-vin02_a2:854_2	attanā laddhapaccaye attanāpi paribhuñjati, bhikkhūnampi dāpeti. Etarahi pana paṇḍitamanussā	854	
PA_atk-vin02_a2:854_3	sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ	854	
PA_atk-vin02_a2:854_4	denti. Paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā	854	
PA_atk-vin02_a2:854_5	buddhānaṃ demāti, tattha yaṃ paṭhamaṃ khādanīyaṃ bhojanīyaṃ denti, vihāraṃ vā āharitvā	854	
PA_atk-vin02_a2:854_6	idaṃ cetiyassa demāti piṇḍapātañca mālāgandhādīni ca denti, tattha kathaṃ paṭipajjitabbanti?	854	
PA_atk-vin02_a2:854_7	Mālāgandhādīni tāva cetiye āropetabbāni, vatthehi paṭākā, telena padīpā kātabbā,	854	
PA_atk-vin02_a2:854_8	piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho	854	
PA_atk-vin02_a2:854_9	vā, tasseva dātabbāni. Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ	854	
PA_atk-vin02_a2:854_10	vaṭṭati. Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.	8541	
PA_atk-vin02_a2:855_0	Mālāgandhādīsu ca yaṃ kiñci “idaṃ haritvā cetiyassapūjaṃ karothā”ti vutte dūrampi	855	
PA_atk-vin02_a2:855_1	haritvā pūjetabbaṃ. “Bhikkhaṃ saṅghassa harā”ti vuttepi haritabbaṃ. Sace pana “ahaṃ	855	
PA_atk-vin02_a2:855_2	piṇḍāya carāmi, āsanasālāya bhikkhū atthi, te āharissantī”ti vutte “bhante tuyhaṃyeva	855	
PA_atk-vin02_a2:855_3	dammī”ti vadati, bhuñjituṃ vaṭṭati. Atha pana “bhikkhusaṅghassa dassāmī”ti harantassa	855	
PA_atk-vin02_a2:855_4	gacchato antarāva kālo upakaṭṭho hoti, attano pāpetvā bhuñjituṃ vaṭṭati.	855	
PA_atk-vin02_a2:856_0	Vassaṃvuṭṭhasaṅghassa detīti vihāraṃ pavisitvā “imāni cīvarāni vassaṃvuṭṭhasaṅghassa	856	
PA_atk-vin02_a2:856_1	dammī”ti deti. Yāvatikā bhikkhū tasmiṃ āvāse vassaṃvuṭṭhāti yattakā vassacchedaṃ	856	
PA_atk-vin02_a2:856_2	akatvā purimavassaṃvuṭṭhā, tehi bhājetabbaṃ, aññesaṃ na pāpuṇāti. Disāpakkantassāpi	856	
PA_atk-vin02_a2:856_3	sati paṭiggāhake yāva kathinassubbhārā dātabbaṃ, anatthate pana kathine antohemante	856	
PA_atk-vin02_a2:856_4	evañca vatvā dinnaṃ, pacchimavassaṃvuṭṭhānampi pāpuṇātīti lakkhaṇaññū vadanti. Aṭṭhakathāsu	856	
PA_atk-vin02_a2:856_5	panetaṃ na vicāritaṃ.	856	
PA_atk-vin02_a2:857_0	Sace pana bahiupacārasīmāyaṃ ṭhito “vassaṃvuṭṭhasaṅghassa dammī”ti vadati, sampattānaṃ	857	
PA_atk-vin02_a2:857_1	sabbesaṃ pāpuṇāti. Atha “asukavihāre vassaṃvuṭṭhasaṅghassā”ti vadati, tatra vassaṃvuṭṭhānameva	857	
PA_atk-vin02_a2:857_2	yāva kathinassubbhārā pāpuṇāti. Sace pana gimhānaṃ paṭhamadivasato paṭṭhāya evaṃ	857	
PA_atk-vin02_a2:857_3	vadati, tatra sammukhībhūtānaṃ sabbesaṃ pāpuṇāti. Kasmā? Piṭṭhisamaye uppannattā.	857	
PA_atk-vin02_a2:857_4	Antovasseyeva “vassaṃ vasantānaṃ dammī”ti vutte chinnavassā na labhanti, vassaṃ vasantāva	857	
PA_atk-vin02_a2:857_5	labhanti. Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva	857	
PA_atk-vin02_a2:857_6	pāpuṇāti, purimikāya vassūpagatānañca chinnavassānañca na pāpuṇāti.	857	
PA_atk-vin02_a2:858_0	Cīvaramāsato paṭṭhāya yāva hemantassa pacchimo divaso, tāva vassāvāsikaṃ demāti vutte	858	
PA_atk-vin02_a2:858_1	kathinaṃ atthataṃ vā hotu anatthataṃ vā atītavassaṃvuṭṭhānameva pāpuṇāti. Gimhānaṃ	858	
PA_atk-vin02_a2:858_2	paṭhamadivasato paṭṭhāya vutte pana mātikā āropetabbā – “atītavassāvāsassa pañca	858	
PA_atk-vin02_a2:858_3	māsā atikkantā, anāgato catumāsaccayena bhavissati, kataravassāvāsassa detī”ti? Sace	858	
PA_atk-vin02_a2:858_4	“atītavassaṃvuṭṭhānaṃ dammī”ti vadati, taṃantovassaṃvuṭṭhānameva pāpuṇāti, disāpakkantānampi	858	
PA_atk-vin02_a2:858_5	sabhāgā gaṇhituṃ labhanti.	858	
PA_atk-vin02_a2:859_0	Sace “anāgate vassāvāsikaṃ dammī”ti vadati, taṃ ṭhapetvā vassūpanāyikadivase gahetabbaṃ.	859	
PA_atk-vin02_a2:859_1	Atha “agutto vihāro, corabhayaṃ atthi, na sakkā ṭhapetuṃ, gaṇhitvā vā āhiṇḍitu”nti	859	
PA_atk-vin02_a2:859_2	vutte “sampattānaṃ dammī”ti vadati, bhājetvā gahetabbaṃ. Sace vadati “ito me bhante	859	
PA_atk-vin02_a2:859_3	tatiye vasse vassāvāsikaṃ na dinnaṃ, taṃ dammī”ti, tasmiṃ antovasse vuṭṭhabhikkhūnaṃ	859	
PA_atk-vin02_a2:859_4	pāpuṇāti. Sace te disā pakkantā, añño vissāsiko gaṇhāti, dātabbaṃ. Atha ekoyeva avasiṭṭho,	859	
PA_atk-vin02_a2:859_5	sesā kālaṅkatā, sabbaṃ ekasseva pāpuṇāti. Sace ekopi natthi, saṅghikaṃ hoti, sammukhībhūtehi bhājetabbaṃ.	859	
PA_atk-vin02_a2:860_0	Ādissa detīti ādisitvā paricchinditvā deti; yāguyā vātiādīsu ayamattho – yāguyā vā…pe…	860	
PA_atk-vin02_a2:860_1	bhesajje vā ādissa deti. Tatrāyaṃ yojanā – bhikkhū ajjatanāya vā svātanāya vā yāguyā	860	
PA_atk-vin02_a2:860_2	nimantetvā tesaṃ gharaṃ paviṭṭhānaṃ yāguṃ deti, yāguṃ datvā pītāya yāguyā “imāni	860	
PA_atk-vin02_a2:860_3	cīvarāni, yehi mayhaṃ yāgu pītā, tesaṃ dammī”ti deti, yehi nimantitehi yāgu pītā,	860	
PA_atk-vin02_a2:860_4	tesaṃyeva pāpuṇāti. Yehi pana bhikkhācāravattena gharadvārena gacchantehi vā gharaṃ	860	
PA_atk-vin02_a2:860_5	paviṭṭhehi vā yāgu laddhā, yesaṃ vā āsanasālato pattaṃ āharitvā manussehi nītā, yesaṃ	860	
PA_atk-vin02_a2:860_6	vā therehi pesitā, tesaṃ na pāpuṇāti. Sace pana nimantitabhikkhūhi saddhiṃ aññepi	860	
PA_atk-vin02_a2:860_7	bahū āgantvā antogehañca bahigehañca pūretvā nisinnā, dāyako ca evaṃ vadati – “nimantitā	860	
PA_atk-vin02_a2:860_8	vā hontu animantitā vā, yesaṃ mayā yāgu dinnā, sabbesaṃ imāni vatthāni hontū”ti sabbesaṃ	860	
PA_atk-vin02_a2:860_9	pāpuṇanti. Yehi pana therānaṃ hatthato yāgu laddhā, tesaṃ na pāpuṇanti. Atha so “yehi	860	
PA_atk-vin02_a2:860_10	mayhaṃ yāgu pītā, sabbesaṃ hontū”ti vadati, sabbesaṃ pāpuṇanti. Bhattakhādanīyesupi eseva nayo.	8601	
PA_atk-vin02_a2:861_0	Cīvare vāti pubbepi yena vassaṃ vāsetvā bhikkhūnaṃ cīvaraṃ dinnapubbaṃ hoti, so ce	861	
PA_atk-vin02_a2:861_1	bhikkhū bhojetvā vadati – “yesaṃ mayā pubbe cīvaraṃ dinnaṃ, tesaṃyeva imaṃ cīvaraṃ	861	
PA_atk-vin02_a2:861_2	vā suttaṃ vā sappimadhuphāṇitādīni vā hontū”ti, sabbaṃ tesaṃyeva pāpuṇāti. Senāsane	861	
PA_atk-vin02_a2:861_3	vāti yo mayā kārite vihāre vā pariveṇe vā vasati, tassidaṃ hotū”ti vutte tasseva	861	
PA_atk-vin02_a2:861_4	hoti. Bhesajje vāti “mayaṃ kālena kālaṃ therānaṃ sappiādīni bhesajjāni dema, yehi	861	
PA_atk-vin02_a2:861_5	tāni laddhāni, tesaṃyevidaṃ hotū”ti vutte tesaṃyeva hoti.	861	
PA_atk-vin02_a2:862_0	Puggalassa detīti “imaṃ cīvaraṃ itthannāmassa dammī”ti evaṃ parammukhā vā pādamūle	862	
PA_atk-vin02_a2:862_1	ṭhapetvā “imaṃ bhante tumhākaṃ dammī”ti evaṃ sammukhā vā deti. Sace pana “idaṃ tumhākañca	862	
PA_atk-vin02_a2:862_2	tumhākaṃ antevāsikānañca dammī”ti evaṃ vadati, therassa ca antevāsikānañca pāpuṇāti.	862	
PA_atk-vin02_a2:862_3	Uddesaṃ gahetuṃ āgato gahetvā gacchanto ca atthi, tassāpi pāpuṇāti. “Tumhehi saddhiṃ	862	
PA_atk-vin02_a2:862_4	nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni	862	
PA_atk-vin02_a2:862_5	gahetvā vicarantānaṃ sabbesaṃ pāpuṇāti. Ayaṃ puggalassa detīti imasmiṃ pade vinicchayo.	862	
PA_atk-vin02_a2:862_6	Sesaṃ sabbattha uttānamevāti.	862	
PA_atk-vin02_a2:863	Cīvarakkhandhakavaṇṇanā niṭṭhitā.	86	
PA_atk-vin02_a2:864	9. Campeyyakkhandhakaṃ	86	
PA_atk-vin02_a2:865	Kassapagottabhikkhuvatthukathā	86	
PA_atk-vin02_a2:866_0	380. Campeyyakkhandhake – gaggarāya pokkharaṇiyā tīreti gaggarānāmikāya itthiyā kāritapokkharaṇiyā	866	
PA_atk-vin02_a2:866_1	tīre. Tantibaddhoti tasmiṃ āvāse kattabbatātantipaṭibaddho. Ussukkampi akāsi yāguyātiādīsu	866	
PA_atk-vin02_a2:866_2	manussehi āgantukesu āgatesu ācikkheyyāthāti vuttaṭṭhāneyeva ussukkaṃ kātuṃ vaṭṭati;	866	
PA_atk-vin02_a2:866_3	na avuttaṭṭhāne. Gaccha tvaṃ bhikkhūti satthā tassa bhikkhuno tattheva senāsanaṃ	866	
PA_atk-vin02_a2:866_4	sappāyanti addasa, tenevamāha.	866	
PA_atk-vin02_a2:867	382. Adhammena vaggakammaṃ karontītiādīnaṃ parato pāḷiyaṃyeva nānākaraṇaṃ āgamissati.	86	
PA_atk-vin02_a2:868_0	385. Aññatrāpi dhammā kammaṃ karontīti aññatrāpi dhammaṃ kammaṃ karonti, ayameva	868	
PA_atk-vin02_a2:868_1	vā pāṭho. Bhūtena vatthunā kataṃ dhammena kataṃ nāma hoti, tathā na karontīti attho.	868	
PA_atk-vin02_a2:868_2	Aññatrāpi vinayā kammaṃ, aññatrāpi satthusāsanā kammanti etesupi eseva nayo. Ettha	868	
PA_atk-vin02_a2:868_3	pana vinayoti codanā ca sāraṇā ca. Satthusāsananti ñattisampadā anussāvanasampadā	868	
PA_atk-vin02_a2:868_4	ca; tāhi vinā kammaṃ karontīti attho. Paṭikuṭṭhakatanti paṭikuṭṭhañceva katañca;	868	
PA_atk-vin02_a2:868_5	yaṃ aññesu paṭikkosantesu kataṃ taṃ paṭikuṭṭhañceva hoti katañca; tādisampi kammaṃ karontīti attho.	868	
PA_atk-vin02_a2:869_0	387. Chayimāni bhikkhave kammāni adhammakammantiādīsu pana “dhammo”ti pāḷiyā adhivacanaṃ.	869	
PA_atk-vin02_a2:869_1	Tasmā yaṃ yathāvuttāya pāḷiyā na kariyati, taṃ adhammakammanti veditabbaṃ. Ayamettha	869	
PA_atk-vin02_a2:869_2	saṅkhepo, vitthāro pana pāḷiyaṃyeva āgato. So ca kho ñattidutiyañatticatutthakammānaṃyeva	869	
PA_atk-vin02_a2:869_3	vasena. Yasmā pana ñattikamme ñattidutiyañatticatutthesu viya hāpanaṃ vā aññathā	869	
PA_atk-vin02_a2:869_4	karaṇaṃ vā natthi, apalokanakammañca sāvetvāva kariyati, tasmā tāni pāḷiyaṃ na dassitāni,	869	
PA_atk-vin02_a2:869_5	tesaṃ sabbesampi kammānaṃ vinicchayaṃ parato vaṇṇayissāma.	869	
PA_atk-vin02_a2:870	Catuvaggakaraṇādikathā	87	
PA_atk-vin02_a2:871_0	388. Idāni yadidaṃ chaṭṭhaṃ dhammena samaggakammaṃ nāma, taṃ yehi saṅghehi kātabbaṃ,	871	
PA_atk-vin02_a2:871_1	tesaṃ pabhedaṃ dassetuṃ “pañca saṅghā”tiādi vuttaṃ. Kammappattoti kammaṃ patto, kammayutto	871	
PA_atk-vin02_a2:871_2	kammāraho; na kiñci kammaṃ kātuṃ nārahatīti attho.	871	
PA_atk-vin02_a2:872_0	389. Catuvaggakaraṇañce bhikkhave kammaṃ bhikkhunicatutthotiādi parisato kammavipattidassanatthaṃ	872	
PA_atk-vin02_a2:872_1	vuttaṃ. Tattha ukkhittakaggahaṇena kammanānāsaṃvāsako gahito, nānāsaṃvāsakaggahaṇena	872	
PA_atk-vin02_a2:872_2	laddhinānāsaṃvāsako. Nānāsīmāya ṭhitacatutthoti sīmantarikāya vā bahisīmāya vā hatthapāse	872	
PA_atk-vin02_a2:872_3	ṭhitenāpi saddhiṃ catuvaggo hutvāti attho.	872	
PA_atk-vin02_a2:873	393. Pārivāsikacatutthotiādi parivāsādikammānaṃyeva parisato vipattidassanatthaṃ vuttaṃ, tesaṃ vinicchayaṃ parato vaṇṇayissāma.	87	
PA_atk-vin02_a2:874_0	394. Ekaccassa bhikkhave saṅghamajjhe paṭikkosanā ruhatītiādi paṭikuṭṭhakatakammassa	874	
PA_atk-vin02_a2:874_1	kuppākuppabhāvadassanatthaṃ vuttaṃ. Pakatattassāti avipannasīlassa pārājikaṃ anajjhāpannassa.	874	
PA_atk-vin02_a2:874_2	Ānantarikassāti attano anantaraṃ nisinnassa.	874	
PA_atk-vin02_a2:875	Dvenissāraṇādikathā	87	
PA_atk-vin02_a2:876_0	395. Dvemā bhikkhave nissāraṇātiādi vatthuto kammānaṃ kuppākuppabhāvadassanatthaṃ	876	
PA_atk-vin02_a2:876_1	vuttaṃ. Tattha “appatto nissāraṇaṃ, tañce saṅgho nissāreti, sunissārito”ti idaṃ pabbājanīyakammaṃ	876	
PA_atk-vin02_a2:876_2	sandhāya vuttaṃ. Pabbājanīyakammena hi vihārato nissārenti, tasmā taṃ “nissāraṇā”ti	876	
PA_atk-vin02_a2:876_3	vuccati. Tañcesa yasmā kuladūsako na hoti, tasmā āveṇikena lakkhaṇena appatto. Yasmā	876	
PA_atk-vin02_a2:876_4	panassa ākaṅkhamāno saṅgho pabbājanīyakammaṃ kareyyāti vuttaṃ, tasmā sunissārito	876	
PA_atk-vin02_a2:876_5	hoti. Tañce saṅgho nissāretīti sace saṅgho tajjanīyakammādivasena nissāreti, so yasmā	876	
PA_atk-vin02_a2:876_6	tattha “tiṇṇaṃ bhikkhave bhikkhūnaṃ ākaṅkhamāno saṅgho tajjanīyakammaṃ kareyya –	876	
PA_atk-vin02_a2:876_7	eko bhaṇḍanakārako hoti kalahakārako vivādakārako bhassakārako saṅghe adhikaraṇakārako,	876	
PA_atk-vin02_a2:876_8	eko bālo hoti abyatto āpattibahulo anapadāno, eko gihisaṃsaṭṭho viharati ananulomikehi	876	
PA_atk-vin02_a2:876_9	gihisaṃsaggehī”ti evaṃ ekekenapi aṅgena nissāraṇā anuññātā, tasmā sunissārito.	876	
PA_atk-vin02_a2:877_0	396. Osāraṇāti pavesanā. Tattha tañce saṅgho osāretīti upasampadakammavasena paveseti.	877	
PA_atk-vin02_a2:877_1	Dosāritoti duosārito. Sahassakkhattumpi upasampādito anupasampannova hoti ācariyupajjhāyā	877	
PA_atk-vin02_a2:877_2	ca sātisārā, tathā seso kārakasaṅgho, na koci āpattito muccati. Iti ime ekādasa abhabbapuggalā	877	
PA_atk-vin02_a2:877_3	dosāritā. Hatthacchinnādayo pana dvattiṃsa suosāritā, upasampāditā upasampannāva	877	
PA_atk-vin02_a2:877_4	honti, na te labbhā kiñci vattuṃ. Ācariyupajjhāyā pana kārakasaṅgho ca sātisārā,	877	
PA_atk-vin02_a2:877_5	na koci āpattito muccati.	877	
PA_atk-vin02_a2:878_0	397. Idha pana bhikkhave bhikkhussa na hoti āpatti daṭṭhabbātiādi abhūtavatthuvasena	878	
PA_atk-vin02_a2:878_1	adhammakammaṃ, bhūtavatthuvasena dhammakammañca dassetuṃ vuttaṃ. Tattha paṭinissajjitāti paṭinissajjitabbā.	878	
PA_atk-vin02_a2:879	Upālipucchākathā	87	
PA_atk-vin02_a2:880_0	400. Upālipañhesupi vatthuvaseneva dhammādhammakammaṃ vibhattaṃ. Tattha dve nayā	880	
PA_atk-vin02_a2:880_1	– ekamūlako ca dvimūlako ca. Ekamūlako uttānoyeva. Dvimūlake yathā sativinayo amūḷhavinayena	880	
PA_atk-vin02_a2:880_2	saddhiṃ ekā pucchā katā, evaṃ amūḷhavinayādayopi tassapāpiyyasikādīhi. Avasāne pana	880	
PA_atk-vin02_a2:880_3	upasampadārahaṃ upasampādetīti ekameva padaṃ hoti. Parato bhikkhūnampi sativinayaṃ	880	
PA_atk-vin02_a2:880_4	ādiṃ katvā ekekena saddhiṃ sesapadāni yojetabbāni.	880	
PA_atk-vin02_a2:881	Tajjanīyakammakathā	88	
PA_atk-vin02_a2:882_0	407. Idha pana bhikkhave bhikkhu bhaṇḍanakārakotiādi “adhammenavaggaṃ, adhammenasamaggaṃ;	882	
PA_atk-vin02_a2:882_1	dhammenavaggaṃ, dhammapatirūpakenavaggaṃ, dhammapatirūpakenasamagga”nti imesaṃ vasena	882	
PA_atk-vin02_a2:882_2	cakkaṃ bandhitvā tajjanīyādīsu sattasu kammesu paṭipassaddhīsu ca vipattidassanatthaṃ	882	
PA_atk-vin02_a2:882_3	vuttaṃ. Tattha anapadānoti apadānavirahito. Apadānaṃ vuccati paricchedo; āpattiparicchedavirahitoti	882	
PA_atk-vin02_a2:882_4	attho. Tato paraṃ paṭikuṭṭhakatakammappabhedaṃ dassetuṃ sāyeva pāḷi “akataṃ kamma”ntiādīhi	882	
PA_atk-vin02_a2:882_5	saṃsanditvā vuttā. Tattha na kiñci pāḷianusārena na sakkā vidituṃ, tasmā vaṇṇanaṃ na vitthārayimhāti.	882	
PA_atk-vin02_a2:883	Campeyyakkhandhakavaṇṇanā niṭṭhitā.	88	
PA_atk-vin02_a2:884	10. Kosambakakkhandhakaṃ	88	
PA_atk-vin02_a2:885	Kosambakavivādakathā	88	
PA_atk-vin02_a2:886_0	451. Kosambakakkhandhake – taṃ bhikkhuṃ āpattiyā adassane ukkhipiṃsūti ettha ayamanupubbikathā	886	
PA_atk-vin02_a2:886_1	– dve kira bhikkhū ekasmiṃ āvāse vasanti vinayadharo ca suttantiko ca. Tesu suttantiko	886	
PA_atk-vin02_a2:886_2	bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.	886	
PA_atk-vin02_a2:886_3	Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi – “āvuso,	886	
PA_atk-vin02_a2:886_4	tayā idaṃ udakaṃ ṭhapita”nti? “Āmāvuso”ti. “Kiṃ tvaṃ ettha āpattibhāvaṃ na jānāsī”ti?	886	
PA_atk-vin02_a2:886_5	“Āma, na jānāmī”ti. “Hoti, āvuso ettha āpattī”ti? “Sace hoti, desissāmī”ti. “Sace	886	
PA_atk-vin02_a2:886_6	pana te, āvuso, asañcicca asatiyā kataṃ, natthi āpattī”ti. So tassā āpattiyā anāpattidiṭṭhi ahosi.	886	
PA_atk-vin02_a2:887_0	Vinayadharopi attano nissitakānaṃ “ayaṃ suttantiko āpattiṃ āpajjamānopi na jānātī”ti	887	
PA_atk-vin02_a2:887_1	ārocesi. Te tassa nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ	887	
PA_atk-vin02_a2:887_2	na jānātī”ti āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo	887	
PA_atk-vin02_a2:887_3	pubbe anāpattī”ti vatvā “idāni āpattī”ti vadati. Musāvādī esoti. Te gantvā “tumhākaṃ	887	
PA_atk-vin02_a2:887_4	upajjhāyo musāvādī”ti evaṃ aññamaññaṃ kalahaṃ vaḍḍhayiṃsu. Tato vinayadharo okāsaṃ	887	
PA_atk-vin02_a2:887_5	labhitvā tassa āpattiyā adassane ukkhepanīyakammaṃ akāsi. Tena vuttaṃ – “taṃ bhikkhuṃ	887	
PA_atk-vin02_a2:887_6	āpattiyā adassane ukkhipiṃsū”ti.	887	
PA_atk-vin02_a2:888_0	453. Bhinno bhikkhusaṅgho bhinno bhikkhusaṅghoti ettha na tāva bhinno; apica kho	888	
PA_atk-vin02_a2:888_1	yathā deve vuṭṭhe “idāni sassaṃ nipphanna”nti vuccati, avassañhi taṃ nipphajjissati,	888	
PA_atk-vin02_a2:888_2	evameva iminā kāraṇena āyatiṃ avassaṃ bhijjissati, so ca kho kalahavasena na saṅghabhedavasena,	888	
PA_atk-vin02_a2:888_3	tasmā “bhinno”ti vuttaṃ. Sambhamaatthavasena cettha āmeḍitaṃ veditabbaṃ.	888	
PA_atk-vin02_a2:889_0	454. Etamatthaṃ bhāsitvā uṭṭhāyāsanā pakkāmīti kasmā evaṃ bhāsitvā pakkāmi? Sace	889	
PA_atk-vin02_a2:889_1	hi bhagavā ukkhepake vā “akāraṇe tumhehi so bhikkhu ukkhitto”ti vadeyya, ukkhittānuvattake	889	
PA_atk-vin02_a2:889_2	vā “tumhe āpattiṃ āpannā”ti vadeyya, “etesaṃ bhagavā pakkho, etesaṃ bhagavā pakkho”ti	889	
PA_atk-vin02_a2:889_3	vatvā āghātaṃ bandheyyuṃ, tasmā tantimeva ṭhapetvā etamatthaṃ bhāsitvā uṭṭhāyāsanā pakkāmi.	889	
PA_atk-vin02_a2:890_0	455. Attanā vā attānanti ettha yo saṅghena ukkhepanīyakatānaṃ adhammavādīnaṃ pakkhe	890	
PA_atk-vin02_a2:890_1	nisinno “tumhe kiṃ bhaṇathā”ti tesañca itaresañca laddhiṃ sutvā “ime adhammavādino,	890	
PA_atk-vin02_a2:890_2	itare dhammavādino”ti cittaṃ uppādeti, ayaṃ tesaṃ majjhe nisinnova tesaṃ nānāsaṃvāsako	890	
PA_atk-vin02_a2:890_3	hoti, kammaṃ kopeti, itaresampi hatthapāsaṃ anāgatattā kopeti. Evaṃ attanā vā attānaṃ	890	
PA_atk-vin02_a2:890_4	nānāsaṃvāsakaṃ karoti. Samānasaṃvāsakanti etthāpi yo adhammavādīnaṃ pakkhe nisinno	890	
PA_atk-vin02_a2:890_5	“adhammavādino ime, itare dhammavādino”ti tesaṃ majjhaṃ pavisati, yattha vā tattha	890	
PA_atk-vin02_a2:890_6	vā pana pakkhe nisinno “ime dhammavādino”ti gaṇhāti, ayaṃ attanā vā attānaṃ samānasaṃvāsakaṃ karotīti veditabbo.	890	
PA_atk-vin02_a2:891_0	456. Kāyakammaṃ vacīkammanti ettha kāyena paharantā kāyakammaṃ upadaṃsenti, pharusaṃ	891	
PA_atk-vin02_a2:891_1	vadantā vacīkammaṃ upadaṃsentīti veditabbā. Hatthaparāmāsaṃ karontīti kodhavasena	891	
PA_atk-vin02_a2:891_2	hatthehi aññamaññaṃ parāmasanaṃ karonti. Adhammiyāyamāneti adhammiyāni kiccāni kurumāne.	891	
PA_atk-vin02_a2:891_3	Asammodikāvattamānāyāti asammodikāya vattamānāya. Ayameva vā pāṭho. Sammodanakathāya	891	
PA_atk-vin02_a2:891_4	avattamānāyāti attho. Ettāvatā na aññamaññanti ettha dve pantiyo katvā upacāraṃ muñcitvā	891	
PA_atk-vin02_a2:891_5	nisīditabbaṃ, dhammiyāyamāne pana sammodikāya vattamānāya āsanantarikāya nisīditabbaṃ,	891	
PA_atk-vin02_a2:891_6	ekekaṃ āsanaṃ antaraṃ katvā nisīditabbaṃ.	891	
PA_atk-vin02_a2:892_0	457-458. Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti	892	
PA_atk-vin02_a2:892_1	evamattho daṭṭhabbo. Adhammavādīti ukkhittānuvattakesu aññataro. Ayaṃ pana bhikkhu	892	
PA_atk-vin02_a2:892_2	bhagavato atthakāmo, ayaṃ kirassa adhippāyo “ime bhikkhū kodhābhibhūtā satthu vacanaṃ	892	
PA_atk-vin02_a2:892_3	na gaṇhanti, mā bhagavā ete ovadanto kilamitthā”ti tasmā evamāha. Bhagavā pana “pacchāpi	892	
PA_atk-vin02_a2:892_4	saññaṃ labhitvā oramissantī”ti tesaṃ anukampāya atītavatthuṃ āharitvā kathesi. Tattha	892	
PA_atk-vin02_a2:892_5	anatthatoti anattho ato; etasmā me purisā anatthoti vuttaṃ hoti. Atha vā anatthatoti	892	
PA_atk-vin02_a2:892_6	anatthado. Sesaṃ pākaṭameva.	892	
PA_atk-vin02_a2:893_0	464. Puthusaddotiādigāthāsu pana puthu mahā saddo assāti puthusaddo. Samajanoti samāno	893	
PA_atk-vin02_a2:893_1	ekasadiso jano; sabbo cāyaṃ bhaṇḍanakārakojano samantato saddanicchāraṇena puthusaddo	893	
PA_atk-vin02_a2:893_2	ceva sadiso cāti vuttaṃ hoti. Na bālo koci maññathāti tattha koci ekopi “ahaṃ bālo”ti	893	
PA_atk-vin02_a2:893_3	na maññittha; sabbepi paṇḍitamāninoyeva. Nāññaṃ bhiyyo amaññarunti koci ekopi “ahaṃ	893	
PA_atk-vin02_a2:893_4	bālo”ti ca na maññittha; bhiyyo ca saṅghasmiṃ bhijjamāne aññampi ekaṃ “mayhaṃ kāraṇā	893	
PA_atk-vin02_a2:893_5	saṅgho bhijjatī”ti idaṃ kāraṇaṃ na maññitthāti attho.	893	
PA_atk-vin02_a2:894_0	Parimuṭṭhāti parimuṭṭhassatino. Vācāgocarabhāṇinoti rākārassa rassādeso kato, vācāgocarā	894	
PA_atk-vin02_a2:894_1	na satipaṭṭhānādigocarā. Bhāṇino ca kathaṃ bhāṇino? Yāvicchanti mukhāyāmaṃ yāva mukhaṃ	894	
PA_atk-vin02_a2:894_2	pasāretuṃ icchanti, tāva pasāretvā bhāṇino, ekopi saṅghagāravena mukhasaṅkocaṃ na	894	
PA_atk-vin02_a2:894_3	karotīti attho. Yena nītāti yena kalahena imaṃ nillajjabhāvaṃ nītā. Na taṃ vidūti	894	
PA_atk-vin02_a2:894_4	na taṃ jānanti, “evaṃ sādīnavo aya”nti.	894	
PA_atk-vin02_a2:895	Ye ca taṃ upanayhantīti taṃ “akkocchi maṃ, avadhi ma”ntiādikaṃ ākāraṃ ye ca upanayhanti. Sanantanoti porāṇo.	89	
PA_atk-vin02_a2:896_0	Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe	896	
PA_atk-vin02_a2:896_1	kalahaṃ karontā “mayaṃ yamāmase upayamāma; satataṃ samitaṃ maccusantikaṃ gacchāmā”ti	896	
PA_atk-vin02_a2:896_2	na jānanti. Ye ca tattha vijānantīti ye tattha paṇḍitā “mayaṃ maccusamīpaṃ gacchāmā”ti	896	
PA_atk-vin02_a2:896_3	vijānanti. Tato sammanti medhagāti evañhi te jānantā yonisomanasikāraṃ uppādetvā	896	
PA_atk-vin02_a2:896_4	medhagānaṃ kalahānaṃ vūpasamāya paṭipajjanti.	896	
PA_atk-vin02_a2:897_0	Aṭṭhicchinnāti ayaṃ gāthā brahmadattañca dīghāvukumārañca sandhāya vuttā. Tesampi	897	
PA_atk-vin02_a2:897_1	hoti saṅgati, kasmā tumhākaṃ na hoti, yesaṃ vo neva mātāpitūnaṃ aṭṭhīni chinnāni,	897	
PA_atk-vin02_a2:897_2	na pāṇā hatā, na gavāssadhanāni haṭānīti.	897	
PA_atk-vin02_a2:898_0	Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ	898	
PA_atk-vin02_a2:898_1	vuttā. Abhibhuyya sabbāni parissayānīti pākaṭaparissaye ca paṭicchannaparissaye ca	898	
PA_atk-vin02_a2:898_2	abhibhavitvā tena saddhiṃ attamano satimā careyya.	898	
PA_atk-vin02_a2:899_0	Rājāva raṭṭhaṃ vijitanti yathā attano vijitaṃ raṭṭhaṃ mahājanakarājā ca arindamamahārājā	899	
PA_atk-vin02_a2:899_1	ca pahāya ekakā cariṃsu; evaṃ careyyāti attho. Mātaṅgaraññeva nāgoti mātaṅgo araññe	899	
PA_atk-vin02_a2:899_2	nāgova. Mātaṅgoti hatthī vuccati; nāgoti mahantādhivacanametaṃ. Yathā hi mātuposako	899	
PA_atk-vin02_a2:899_3	mātaṅganāgo araññe eko cari, na ca pāpāni akāsi. Yathā ca pālileyyako, evaṃ eko care,	899	
PA_atk-vin02_a2:899_4	na ca pāpāni kayirāti vuttaṃ hoti.	899	
PA_atk-vin02_a2:900	Pālileyyakagamanakathā	90	
PA_atk-vin02_a2:901_0	467. Pālileyyake viharati rakkhitavanasaṇḍeti pālileyyakaṃ upanissāya rakkhitavanasaṇḍe	901	
PA_atk-vin02_a2:901_1	viharati. Hatthināgoti mahāhatthī. Hatthikalabhehīti hatthipotakehi. Hatthicchāpehīti	901	
PA_atk-vin02_a2:901_2	khīrūpakehi daharapotakehi. Chinnaggānīti tehi purato purato gacchantehi chinnaggāni	901	
PA_atk-vin02_a2:901_3	khāyitāvasesāni khāṇusadisāni tiṇāni khādati. Obhaggobhagganti tena hatthināgena	901	
PA_atk-vin02_a2:901_4	uccaṭṭhānato bhañjitvā bhañjitvā pātitaṃ. Assa sākhābhaṅganti etassa santakaṃ sākhābhaṅgaṃ	901	
PA_atk-vin02_a2:901_5	te khādanti. Āvilānīti tehi paṭhamataraṃ otaritvā pivantehi ālulitāni kaddamodakāni	901	
PA_atk-vin02_a2:901_6	pivati. Ogāhāti titthato.	901	
PA_atk-vin02_a2:902_0	Nāgassa nāgenāti hatthināgassa buddhanāgena. Īsādantassāti rathaīsāsadisadantassa.	902	
PA_atk-vin02_a2:902_1	Yadeko ramatī vaneti yasmā buddhanāgo viya ayampi hatthināgo eko pavivitto vane ramati;	902	
PA_atk-vin02_a2:902_2	tasmāssa nāgassa nāgena cittaṃ sameti, ekībhāvaratiyā ekasadisaṃ hotīti attho.	902	
PA_atk-vin02_a2:903_0	Yathābhirantaṃ viharitvāti ettha temāsaṃ bhagavā tattha vihāsīti veditabbo. Ettāvatā	903	
PA_atk-vin02_a2:903_1	kosambakehi kira ubbāḷho bhagavā temāsaṃ araññaṃ pavisitvā vasīti sabbattha kathā patthaṭā ahosi.	903	
PA_atk-vin02_a2:904	Atha kho kosambakā upāsakāti atha kho imaṃ kathāsallāpaṃ sutvā kosambivāsino upāsakā.	90	
PA_atk-vin02_a2:905	Aṭṭhārasavatthukathā	90	
PA_atk-vin02_a2:906	468. Adhammaṃ dhammotiādīni aṭṭhārasa bhedakaravatthūni saṅghabhedakakkhandhake vaṇṇayissāma.	90	
PA_atk-vin02_a2:907_0	475. Taṃ ukkhittakaṃ bhikkhuṃ osāretvāti taṃ gahetvā sīmaṃ gantvā āpattiṃ desāpetvā	907	
PA_atk-vin02_a2:907_1	kammavācāya osāretvā. Tāvadeva uposathoti taṃdivasameva uposathakkhandhake vuttanayeneva	907	
PA_atk-vin02_a2:907_2	sāmaggīuposatho kātabbo.	907	
PA_atk-vin02_a2:908_0	476. Amūlā mūlaṃ gantvāti na mūlā mūlaṃ gantvā; taṃ vatthuṃ avinicchinitvāti attho.	908	
PA_atk-vin02_a2:908_1	Ayaṃ vuccati upāli saṅghasāmaggī atthāpetā byañjanūpetāti atthato apagatā, “saṅghasāmaggī”ti	908	
PA_atk-vin02_a2:908_2	imaṃ pana byañjanamattaṃ upetā.	908	
PA_atk-vin02_a2:909_0	477. Saṅghassa kiccesūti saṅghassa karaṇīyesu uppannesu. Mantanāsūti vinayamantanāsu.	909	
PA_atk-vin02_a2:909_1	Atthesu jātesūti vinayaatthesu uppannesu. Vinicchayesūti tesaṃyeva atthānaṃ vinicchayesu.	909	
PA_atk-vin02_a2:909_2	Mahatthikoti mahāupakāro. Paggahārahoti paggaṇhituṃ vutto.	909	
PA_atk-vin02_a2:910_0	Anānuvajjo paṭhamena sīlatotiādimhiyeva tāva sīlato na upavajjo. Avekkhitācāroti	910	
PA_atk-vin02_a2:910_1	apekkhitācāro; ālokite vilokite sampajānakārītiādinā nayena upaparikkhitācāro. Aṭṭhakathāsu	910	
PA_atk-vin02_a2:910_2	pana “appaṭicchannācāro”ti vuttaṃ.	910	
PA_atk-vin02_a2:911_0	Visayhāti abhibhavitvā. Anuyyutaṃ bhaṇanti anuññātaṃ anapagataṃ bhaṇanto. Yasmā hi	911	
PA_atk-vin02_a2:911_1	so anuyyutaṃ bhaṇati, usūyāya vā agatigamanavasena vā kāraṇāpagataṃ na bhaṇati, tasmā	911	
PA_atk-vin02_a2:911_2	atthaṃ na hāpeti. Usūyāya pana agatigamanavasena vā bhaṇanto atthaṃ hāpeti, kāraṇaṃ	911	
PA_atk-vin02_a2:911_3	na deti, tasmā so parisagato chambhati ceva vedhati ca. Yo īdiso na hoti, ayaṃ “paggahāraho”ti dasseti.	911	
PA_atk-vin02_a2:912_0	Kiñca bhiyyo “tatheva pañha”nti gāthā, tassattho – yathā ca anuyyutaṃ bhaṇanto atthaṃ	912	
PA_atk-vin02_a2:912_1	na hāpeti, tatheva parisāya majjhe pañhaṃ pucchito samāno na ceva pajjhāyati, na	912	
PA_atk-vin02_a2:912_2	ca maṅku hoti. Yo hi atthaṃ na jānāti, so pajjhāyati. Yo vattuṃ na sakkoti, so maṅku	912	
PA_atk-vin02_a2:912_3	hoti. Yo pana atthañca jānāti, vattuñca sakkoti; so na pajjhāyati, na maṅku hoti.	912	
PA_atk-vin02_a2:912_4	Kālāgatanti kathetabbayuttakāle āgataṃ. Byākaraṇārahanti pañhassa atthānulomatāya	912	
PA_atk-vin02_a2:912_5	byākaraṇānucchavikaṃ. Vacoti vadanto; evarūpaṃ vacanaṃ bhaṇantoti attho. Rañjetīti	912	
PA_atk-vin02_a2:912_6	toseti. Viññūparisanti viññūnaṃ parisaṃ.	912	
PA_atk-vin02_a2:913_0	Ācerakamhi ca saketi attano ācariyavāde. Alaṃ pametunti vīmaṃsituṃ taṃ taṃ kāraṇaṃ	913	
PA_atk-vin02_a2:913_1	paññāya tulayituṃ samattho. Paguṇoti kataparicayo laddhāsevano. Kathetaveti kathetabbe.	913	
PA_atk-vin02_a2:913_2	Viraddhikovidoti viraddhaṭṭhānakusalo.	913	
PA_atk-vin02_a2:914_0	Paccatthikā yena vajantīti ayaṃ gāthā yādise kathetabbe paguṇo, taṃ dassetuṃ vuttā.	914	
PA_atk-vin02_a2:914_1	Ayañhettha attho – yādisena kathitena paccatthikā ca niggahaṃ gacchanti, mahājano	914	
PA_atk-vin02_a2:914_2	ca saññapanaṃ gacchati; saññattiṃ avabodhanaṃ gacchatīti attho. Yañca kathento sakaṃ	914	
PA_atk-vin02_a2:914_3	ādāyaṃ attano ācariyavādaṃ na hāpeti, yasmiṃ vatthusmiṃ adhikaraṇaṃ uppannaṃ, tadanurūpaṃ	914	
PA_atk-vin02_a2:914_4	anupaghātakaraṃ pañhaṃ byākaramāno tādise kathetabbe paguṇo hotīti.	914	
PA_atk-vin02_a2:915_0	Dūteyyakammesu alanti aṭṭhahi dūtaṅgehi samannāgatattā saṅghassa dūteyyakammesu samattho.	915	
PA_atk-vin02_a2:915_1	Suṭṭhu uggaṇhātīti samuggaho. Idaṃ vuttaṃ hoti – yathā nāma āhunaṃ āhutipiṇḍaṃ samuggaṇhanti,	915	
PA_atk-vin02_a2:915_2	evaṃ pītisomanassajāteneva cetasā saṅghassa kiccesu samuggaho, saṅghassakiccesu tassa	915	
PA_atk-vin02_a2:915_3	tassa kiccassa paṭiggāhakoti attho. Karaṃ vacoti vacanaṃ karonto. Na tena maññatīti	915	
PA_atk-vin02_a2:915_4	tena vacanakaraṇena “ahaṃ karomi, saṅghabhāraṃ nittharāmī”ti na mānātimānaṃ jappeti.	915	
PA_atk-vin02_a2:916_0	Āpajjati yāvatakesu vatthūsūti yattakesu vatthūsu āpattiṃ āpajjamāno āpajjati. Hoti	916	
PA_atk-vin02_a2:916_1	yathā ca vuṭṭhitīti tassā ca āpattiyā yathā vuṭṭhānaṃ hoti. Ete vibhaṅgāti yesu vatthūsu	916	
PA_atk-vin02_a2:916_2	āpajjati, yathā ca vuṭṭhānaṃ hoti, imesaṃ atthānaṃ jotakā ete vibhaṅgā. Ubhayassāti	916	
PA_atk-vin02_a2:916_3	ubhaye assa. Svāgatāti suṭṭhu āgatā. Āpattivuṭṭhānapadassa kovidoti āpattivuṭṭhānakāraṇakusalo.	916	
PA_atk-vin02_a2:917_0	Yāni cācaranti yāni ca bhaṇḍanakāraṇādīni ācaranto tajjanīyakammādivasena nissāraṇaṃ	917	
PA_atk-vin02_a2:917_1	gacchati. Osāraṇaṃ taṃvusitassa jantunoti taṃ vattaṃ vusitassa jantuno, yā osāraṇā	917	
PA_atk-vin02_a2:917_2	kātabbā, etampi jānāti. Sesaṃ sabbattha uttānamevāti.	917	
PA_atk-vin02_a2:918	Kosambakakkhandhakavaṇṇanā niṭṭhitā.	91	
PA_atk-vin02_a2:919	Samantapāsādikāya vinayasaṃvaṇṇanāya	91	
PA_atk-vin02_a2:920	Mahāvaggavaṇṇanā samattā.	92	
PA_atk-vin02_a2:921	Mahāvagga-aṭṭhakathā niṭṭhitā.	92	
