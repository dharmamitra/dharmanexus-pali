segmentnr	original	folio	analyzed
PA_tika-s02_01t:0	Namo tassa bhagavato arahato sammāsambuddhassa	0	
PA_tika-s02_01t:1	Majjhimanikāye	0	
PA_tika-s02_01t:2	Mūlapaṇṇāsa-ṭīkā	0	
PA_tika-s02_01t:3	(Paṭhamo bhāgo)	0	
PA_tika-s02_01t:4	Ganthārambhakathāvaṇṇanā	0	
PA_tika-s02_01t:5_0	1. Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,	5	
PA_tika-s02_01t:5_1	taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahadhāraṇādikkamaladdhabbāya	5	
PA_tika-s02_01t:5_2	sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu	5	
PA_tika-s02_01t:5_3	pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato	5	
PA_tika-s02_01t:5_4	ca saṃvaṇṇanāyaṃ ratanattayapaṇāmakiriyā. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ.	5	
PA_tika-s02_01t:5_5	Taṃ attano yathāladdhasampattinimittakassa kammassa balānuppadānatthaṃ. Antarā ca	5	
PA_tika-s02_01t:5_6	tassa asaṅkocanatthaṃ. Tadubhayaṃ anantarāyena aṭṭhakathāya parisamāpanatthaṃ. Idameva	5	
PA_tika-s02_01t:5_7	ca payojanaṃ ācariyena idhādhippetaṃ. Tathā hi vakkhati “iti me pasannamatino…pe…	5	
PA_tika-s02_01t:5_8	tassānubhāvenā”ti. Vatthuttayapūjāhi niratisayapuññakkhettasaṃbuddhiyā aparimeyyapabhāvo	5	
PA_tika-s02_01t:5_9	puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya	5	
PA_tika-s02_01t:5_10	pahoti. Bhayādiupaddavañca nivāreti. Yathāha –	51	
PA_tika-s02_01t:6	“Pūjārahe pūjayato. Buddhe yadi va sāvake”tiādi, tathā –	0	
PA_tika-s02_01t:7	“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”tiādi,	0	
PA_tika-s02_01t:8	“Buddhoti kittayantassa, kāye bhavati yā pīti;	0	
PA_tika-s02_01t:9	Varameva hi sā pīti, kasiṇenapi jambudīpassa.	0	
PA_tika-s02_01t:10	Dhammoti kittayantassa…pe… kasiṇenapi jambudīpassa;	1	
PA_tika-s02_01t:11	Saṅghoti kittayantassa…pe… kasiṇenapi jambudīpassā”ti.,	1	
PA_tika-s02_01t:12	Tathā –	1	
PA_tika-s02_01t:13	“Yasmiṃ mahānāma samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”tiādi,	1	
PA_tika-s02_01t:14	“Araññe rukkhamūle vā…pe…	1	
PA_tika-s02_01t:15	Bhayaṃ vā chambhitattaṃ vā,	1	
PA_tika-s02_01t:16	Lomahaṃso na hessatī”ti ca. ;	1	
PA_tika-s02_01t:17_0	Tattha yassa vatthuttayassa vandanaṃ kattukāmo, tassa guṇātisayayogasandassanatthaṃ	17	
PA_tika-s02_01t:17_1	“karuṇāsītalahadaya”ntiādinā gāthāttayamāha. Guṇātisayayogena hi vandanārahabhāvo,	17	
PA_tika-s02_01t:17_2	vandanārahe ca katā vandanā yathādhippetaṃ payojanaṃ sādhetīti. Tattha yassā desanāya	17	
PA_tika-s02_01t:17_3	saṃvaṇṇanaṃ kattukāmo. Sā na vinayadesanā viya karuṇāppadhānā, nāpi abhidhammadesanā	17	
PA_tika-s02_01t:17_4	viya paññāppadhānā, atha kho karuṇāpaññāppadhānāti tadubhayappadhānameva tāva sammāsambuddhassa	17	
PA_tika-s02_01t:17_5	thomanaṃ kātuṃ tammūlakattā sesaratanānaṃ “karuṇāsītalahadaya”ntiādi vuttaṃ. Tattha	17	
PA_tika-s02_01t:17_6	kiratīti karuṇā, paradukkhaṃ vikkhipati apanetīti attho. Atha vā kiṇātīti karuṇā,	17	
PA_tika-s02_01t:17_7	paradukkhe sati kāruṇikaṃ hiṃsati vibādhatīti attho. Paradukkhe sati sādhūnaṃ kampanaṃ	17	
PA_tika-s02_01t:17_8	hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā. Esā	17	
PA_tika-s02_01t:17_9	hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati	17	
PA_tika-s02_01t:17_10	vibandhatīti attho. Karuṇāya sītalaṃ karuṇāsītalaṃ, karuṇāsītalaṃ hadayaṃ assāti	171	
PA_tika-s02_01t:17_11	karuṇāsītalahadayo, taṃ karuṇāsītalahadayaṃ.	171	
PA_tika-s02_01t:18_0	Tattha kiñcāpi paresaṃ hitopasaṃhārasukhādiaparihānicchanasabhāvatāya, byāpādāratīnaṃ	18	
PA_tika-s02_01t:18_1	ujuvipaccanīkatāya ca parasattasantānagatasantāpavicchedanākārappavattiyā mettāmuditānampi	18	
PA_tika-s02_01t:18_2	cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā	18	
PA_tika-s02_01t:18_3	avihiṃsābhūtā karuṇāva visesena bhagavato cittassa cittapassaddhi viya sītibhāvanimittanti	18	
PA_tika-s02_01t:18_4	vuttaṃ “karuṇāsītalahadaya”nti. Karuṇāmukhena vā mettāmuditānampi hadayasītalabhāvakāraṇatā	18	
PA_tika-s02_01t:18_5	vuttāti daṭṭhabbaṃ. Atha vā asādhāraṇañāṇavisesanibandhanabhūtā sātisayaṃ niravasesañca	18	
PA_tika-s02_01t:18_6	sabbaññutaññāṇaṃ viya savisayabyāpitāya mahākaruṇābhāvaṃ upagatā karuṇāva bhagavato	18	
PA_tika-s02_01t:18_7	atisayena hadayasītalabhāvahetūti āha “karuṇāsītalahadaya”nti. Atha vā satipi mettāmuditānaṃ	18	
PA_tika-s02_01t:18_8	sātisaye hadayasītibhāvanibandhanatte sakalabuddhaguṇavisesakāraṇatāya tāsampi kāraṇanti	18	
PA_tika-s02_01t:18_9	karuṇāva bhagavato “hadayasītalabhāvakāraṇa”nti vuttā. Karuṇānidānā hi sabbepi buddhaguṇā.	18	
PA_tika-s02_01t:18_10	Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya	181	
PA_tika-s02_01t:18_11	anekānipi asaṅkhyeyyāni kappānaṃ akilantarūpasseva niravasesabuddhakaradhammasambharaṇaniratassa	181	
PA_tika-s02_01t:18_12	samadhigatadhammādhipateyyassa ca sannihitesupi sattasaṅkhārasamupanītahadayūpatāpanimittesu	181	
PA_tika-s02_01t:18_13	na īsakampi cittasītibhāvassa aññathattamahosīti. Etasmiñca atthavikappe tīsupi avatthāsu	181	
PA_tika-s02_01t:18_14	bhagavato karuṇā saṅgahitāti daṭṭhabbaṃ.	181	
PA_tika-s02_01t:19_0	Pajānātīti paññā, yathāsabhāvaṃ pakārehi paṭivijjhatīti attho. Paññāva ñeyyāvaraṇappahānato	19	
PA_tika-s02_01t:19_1	pakārehi dhammasabhāvajotanaṭṭhena pajjototi paññāpajjoto. Savāsanappahānato visesena	19	
PA_tika-s02_01t:19_2	hataṃ samugghātitaṃ vihataṃ, paññāpajjotena vihataṃ paññāpajjotavihataṃ. Muyhanti	19	
PA_tika-s02_01t:19_3	tena, sayaṃ vā muyhati, mohanamattameva vā tanti moho, avijjā, sveva visayasabhāvapaṭicchādanato	19	
PA_tika-s02_01t:19_4	andhakārasarikkhatāya tamo viyāti tamo, paññāpajjotavihato mohatamo etassāti paññāpajjotavihatamohatamo,	19	
PA_tika-s02_01t:19_5	taṃ paññāpajjotavihatamohatamaṃ. Sabbesampi hi khīṇāsavānaṃ satipi paññāpajjotena	19	
PA_tika-s02_01t:19_6	avijjandhakārassa vihatabhāve saddhāvimuttehi viya diṭṭhippattānaṃ sāvakehi paccekasambuddhehi	19	
PA_tika-s02_01t:19_7	ca savāsanappahānena sammāsambuddhānaṃ kilesappahānassa viseso vijjatīti sātisayena	19	
PA_tika-s02_01t:19_8	avijjāpahānena bhagavantaṃ thomento āha “paññāpajjotavihatamohatama”nti.	19	
PA_tika-s02_01t:20_0	Atha vā antarena paropadesaṃ attano santāne accantaṃ avijjandhakāravigamassa nibbattitattā,	20	
PA_tika-s02_01t:20_1	tathā sabbaññutāya balesu ca vasībhāvassa samadhigatattā, parasantatiyañca dhammadesanātisayānubhāvena	20	
PA_tika-s02_01t:20_2	sammadeva tassa pavattitattā bhagavāva visesato mohatamavigamena thometabboti āha	20	
PA_tika-s02_01t:20_3	“paññāpajjotavihatamohatama”nti. Imasmiñca atthavikappe “paññāpajjoto”ti padena bhagavato	20	
PA_tika-s02_01t:20_4	paṭivedhapaññā viya desanāpaññāpi sāmaññaniddesena, ekasesanayena vā saṅgahitāti daṭṭhabbaṃ.	20	
PA_tika-s02_01t:21_0	Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena	21	
PA_tika-s02_01t:21_1	anāvaraṇañāṇasaṅkhātena paññāpajjotena sabbañeyyadhammasabhāvacchādakassa mohandhakārassa	21	
PA_tika-s02_01t:21_2	vidhamitattā anaññasādhāraṇo bhagavato mohatamavināsoti katvā vuttaṃ “paññāpajjotavihatamohatama”nti.	21	
PA_tika-s02_01t:21_3	Ettha ca mohatamavidhamanante adhigatattā anāvaraṇañāṇaṃ kāraṇūpacārena sasantāne	21	
PA_tika-s02_01t:21_4	mohatamavidhamananti daṭṭhabbaṃ. Abhinīhārasampattiyā savāsanappahānameva hi kilesānaṃ	21	
PA_tika-s02_01t:21_5	ñeyyāvaraṇappahānanti, parasantāne pana mohatamavidhamanassa kāraṇabhāvato anāvaraṇañāṇaṃ	21	
PA_tika-s02_01t:21_6	“mohatamavidhamana”nti vuccatīti.	21	
PA_tika-s02_01t:22_0	Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ	22	
PA_tika-s02_01t:22_1	gayhati, na pana sātisayaṃ niravasesakilesappahānanti? Tappahānavacaneneva tadekaṭṭhatāya	22	
PA_tika-s02_01t:22_2	sakalasaṃkilesagaṇasamugghātassa jotitabhāvato. Na hi so tādiso kileso atthi, yo	22	
PA_tika-s02_01t:22_3	niravasesaavijjāppahānena na pahīyatīti.	22	
PA_tika-s02_01t:23_0	Atha vā vijjā viya sakalakusaladhammasamuppattiyā niravasesākusaladhammanibbattiyā	23	
PA_tika-s02_01t:23_1	saṃsārappavattiyā ca avijjā padhānakāraṇanti tabbighātavacanena sakalasaṃkilesagaṇasamugghāto	23	
PA_tika-s02_01t:23_2	vuttoyeva hotīti vuttaṃ “paññāpajjotavihatamohatama”nti.	23	
PA_tika-s02_01t:24_0	Narā ca amarā ca narāmarā, saha narāmarehīti sanarāmaro, sanarāmaro ca so loko cāti	24	
PA_tika-s02_01t:24_1	sanarāmaraloko. Tassa garūti sanarāmaralokagaru, taṃ sanarāmaralokagaruṃ. Etena devamanussānaṃ	24	
PA_tika-s02_01t:24_2	viya tadavasiṭṭhasattānampi yathārahaṃ guṇavisesāvahatāya bhagavato upakāritaṃ dasseti.	24	
PA_tika-s02_01t:24_3	Na cettha padhānāppadhānabhāvo codetabbo. Añño hi saddakkamo, añño atthakkamo. Edisesu	24	
PA_tika-s02_01t:24_4	hi samāsapadesu padhānampi appadhānaṃ viya niddisīyati yathā “sarājikāya parisāyā”ti.	24	
PA_tika-s02_01t:24_5	Kāmañcettha sattasaṅkhārokāsavasena tividho loko, garubhāvassa pana adhippetattā	24	
PA_tika-s02_01t:24_6	garukaraṇasamatthasseva yujjanato sattalokassa vasena attho gahetabbo. So hi lokīyanti	24	
PA_tika-s02_01t:24_7	ettha puññapāpāni tabbipāko cāti “loko”ti vuccati. Amaraggahaṇena cettha upapattidevā adhippetā.	24	
PA_tika-s02_01t:25_0	Atha vā samūhattho lokasaddo samudāyavasena lokīyati paññāpīyatīti. Saha narehīti	25	
PA_tika-s02_01t:25_1	sanarā, sanarā ca te amarā cāti sanarāmarā, tesaṃ lokoti sanarāmaralokoti purimanayeneva	25	
PA_tika-s02_01t:25_2	yojetabbaṃ. Amarasaddena cettha visuddhidevāpi saṅgayhanti. Te hi maraṇābhāvato paramatthato	25	
PA_tika-s02_01t:25_3	amarā. Narāmarānaṃyeva ca gahaṇaṃ ukkaṭṭhaniddesavasena yathā “satthā devamanussāna”nti.	25	
PA_tika-s02_01t:25_4	Tathā hi sabbānatthaparihārapubbaṅgamāya niravasesahitasukhavidhānatapparāya niratisayāya	25	
PA_tika-s02_01t:25_5	payogasampattiyā sadevamanussāya pajāya accantūpakāritāya aparimitanirupamappabhāvaguṇavisesasamaṅgitāya	25	
PA_tika-s02_01t:25_6	ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamagāravaṭṭhānaṃ.	25	
PA_tika-s02_01t:25_7	Tena vuttaṃ “sanarāmaralokagaru”nti.	25	
PA_tika-s02_01t:26_0	Sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ ekantena	26	
PA_tika-s02_01t:26_1	tesaṃ hitasukhanipphādanato sobhanaṃ, tathā lakkhaṇānubyañjanapaṭimaṇḍitarūpakāyatāya	26	
PA_tika-s02_01t:26_2	dutavilambita-khalitānukaḍḍhana-nippīḷanukkuṭika-kuṭilākulatādi-dosarahita-mavahasita-rājahaṃsa-	26	
PA_tika-s02_01t:26_3	vasabhavāraṇa-migarājagamanaṃ kāyagamanaṃ ñāṇagamanañca vipulanimmalakaruṇā-sativīriyādi-guṇavisesasahitamabhinīhārato	26	
PA_tika-s02_01t:26_4	yāva mahābodhiṃ anavajjatāya sobhanamevāti. Atha vā sayambhuñāṇena sakalamapi lokaṃ	26	
PA_tika-s02_01t:26_5	pariññābhisamayavasena parijānanto ñāṇena sammā gato avagatoti sugato. Tathā lokasamudayaṃ	26	
PA_tika-s02_01t:26_6	pahānābhisamayavasena pajahanto anuppattidhammataṃ āpādento sammā gato atītoti sugato,	26	
PA_tika-s02_01t:26_7	lokanirodhaṃ nibbānaṃ sacchikiriyābhisamayavasena sammā gato adhigatoti sugato, lokanirodhagāminiṃ	26	
PA_tika-s02_01t:26_8	paṭipadaṃ bhāvanābhisamayavasena sammā gato paṭipannoti sugato. “Sotāpattimaggena	26	
PA_tika-s02_01t:26_9	ye kilesā pahīnā, te kilese na puneti na pacceti na paccāgacchatīti sugato”tiādinā	26	
PA_tika-s02_01t:26_10	nayena ayamattho vibhāvetabbo. Atha vā sundaraṃ ṭhānaṃ sammāsambodhiṃ, nibbānameva	261	
PA_tika-s02_01t:26_11	vā gato adhigatoti sugato. Yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ	261	
PA_tika-s02_01t:26_12	kālayuttameva ca dhammaṃ bhāsati, tasmā sammā gadati vadatīti sugato da-kārassa ta-kāraṃ	261	
PA_tika-s02_01t:26_13	katvā. Iti sobhanagamanatādīhi sugato, taṃ sugataṃ.	261	
PA_tika-s02_01t:27_0	Puññapāpakammehi upapajjanavasena gantabbato gatiyo, upapattibhavavisesā. Tā pana	27	
PA_tika-s02_01t:27_1	nirayādivasena pañcavidhā. Tāhi sakalassapi bhavagāmikammassa ariyamaggādhigamena	27	
PA_tika-s02_01t:27_2	avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti	27	
PA_tika-s02_01t:27_3	āha “gativimutta”nti. Etena bhagavato katthacipi gatiyā apariyāpannataṃ dasseti,	27	
PA_tika-s02_01t:27_4	yato bhagavā “devātidevo”ti vuccati. Tenevāha –	27	
PA_tika-s02_01t:28	“Yena devūpapatyassa, gandhabbo vā vihaṅgamo;	2	
PA_tika-s02_01t:29	Yakkhattaṃ yena gaccheyyaṃ, manussattañca abbaje;	2	
PA_tika-s02_01t:30	Te mayhaṃ āsavā khīṇā, viddhastā vinaḷīkatā”ti. ;	3	
PA_tika-s02_01t:31_0	Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā	31	
PA_tika-s02_01t:31_1	natthi bhagavato gatipariyāpannatāti accantameva bhagavā sabbabhavayonigati-viññāṇaṭṭhiti-sattāvāsa-sattanikāyehi	31	
PA_tika-s02_01t:31_2	parimutto, taṃ gativimuttaṃ. Vandeti namāmi, thomemīti vā attho.	31	
PA_tika-s02_01t:32_0	Atha vā gativimuttanti anupādisesanibbānadhātuppattiyā bhagavantaṃ thometi. Ettha	32	
PA_tika-s02_01t:32_1	hi dvīhi ākārehi bhagavato thomanā veditabbā attahitasampattito parahitapaṭipattito	32	
PA_tika-s02_01t:32_2	ca. Tesu attahitasampatti anāvaraṇañāṇādhigamato savāsanānaṃ sabbesaṃ kilesānaṃ accantappahānato	32	
PA_tika-s02_01t:32_3	anupādisesanibbānappattito ca veditabbā, parahitapaṭipatti lābhasakkārādinirapekkhacittassa	32	
PA_tika-s02_01t:32_4	sabbadukkhaniyyānikadhammadesanato viruddhesupi niccaṃ hitajjhāsayato ñāṇaparipākakālāgamanato	32	
PA_tika-s02_01t:32_5	ca. Sā panettha āsayato payogato ca duvidhā parahitapaṭipatti, tividhā ca attahitasampatti	32	
PA_tika-s02_01t:32_6	pakāsitā hoti. Kathaṃ? “Karuṇāsītalahadaya”nti etena āsayato parahitapaṭipatti, sammāgadanatthena	32	
PA_tika-s02_01t:32_7	sugatasaddena payogato parahitapaṭipatti, “paññāpajjotavihatamohatamaṃ gativimutta”nti	32	
PA_tika-s02_01t:32_8	etehi catusaccapaṭivedhatthena ca sugatasaddena tividhāpi attahitasampatti, avasiṭṭhaṭṭhena	32	
PA_tika-s02_01t:32_9	tena “paññāpajjotavihatamohatama”nti etena cāpi sabbāpi attahitasampattiparahitapaṭipatti pakāsitā hotīti.	32	
PA_tika-s02_01t:33_0	Atha vā tīhi ākārehi bhagavato thomanā veditabbā – hetuto phalato upakārato ca. Tattha	33	
PA_tika-s02_01t:33_1	hetu mahākaruṇā, sā paṭhamapadena dassitā. Phalaṃ catubbidhaṃ ñāṇasampadā pahānasampadā	33	
PA_tika-s02_01t:33_2	ānubhāvasampadā rūpakāyasampadā cāti. Tāsu ñāṇapahānasampadā dutiyapadena saccapaṭivedhatthena	33	
PA_tika-s02_01t:33_3	ca sugatasaddena pakāsitā honti, ānubhāvasampadā pana tatiyapadena, rūpakāyasampadā	33	
PA_tika-s02_01t:33_4	yathāvuttakāyagamanasobhanatthena sugatasaddena lakkhaṇānubyañjanapāripūriyā vinā	33	
PA_tika-s02_01t:33_5	tadabhāvato. Upakāro anantaraṃ abāhiraṃ karitvā tividhayānamukhena vimuttidhammadesanā.	33	
PA_tika-s02_01t:33_6	So sammāgadanatthena sugatasaddena pakāsito hotīti veditabbaṃ.	33	
PA_tika-s02_01t:34_0	Tattha “karuṇāsītalahadaya”nti etena sammāsambodhiyā mūlaṃ dasseti. Mahākaruṇāsañcoditamānaso	34	
PA_tika-s02_01t:34_1	hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo	34	
PA_tika-s02_01t:34_2	pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Paññāpajjotavihatamohatama”nti	34	
PA_tika-s02_01t:34_3	etena sammāsambodhiṃ dasseti. Anāvaraṇañāṇapadaṭṭhānañhi maggañāṇaṃ, maggañāṇapadaṭṭhānañca	34	
PA_tika-s02_01t:34_4	anāvaraṇañāṇaṃ “sammāsambodhī”ti vuccatīti. Sammāgamanatthena sugatasaddena sammāsambodhiyā	34	
PA_tika-s02_01t:34_5	paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyogasassatucchedābhinivesādi	34	
PA_tika-s02_01t:34_6	antadvayarahitāya karuṇāpaññāpariggahitāya majjhimāya paṭipattiyā pakāsanato sugatasaddassa.	34	
PA_tika-s02_01t:34_7	Itarehi sammāsambodhiyā padhānāppadhānabhedaṃ payojanaṃ dasseti. Saṃsāramahoghato	34	
PA_tika-s02_01t:34_8	sattasantāraṇañhettha padhānaṃ payojanaṃ, tadaññamappadhānaṃ. Tesu padhānena parahitapaṭipattiṃ	34	
PA_tika-s02_01t:34_9	dasseti, itarena attahitasampattiṃ, tadubhayena attahitāya paṭipannādīsu catūsu puggalesu	34	
PA_tika-s02_01t:34_10	bhagavato catutthapuggalabhāvaṃ dasseti. Tena ca anuttaradakkhiṇeyyabhāvaṃ uttamavandanīyabhāvaṃ	341	
PA_tika-s02_01t:34_11	attano ca vandanakiriyāya khettaṅgatabhāvaṃ dasseti.	341	
PA_tika-s02_01t:35_0	Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato	35	
PA_tika-s02_01t:35_1	sabbalokiyaguṇasampatti dassitā hoti, paññāgahaṇena sabbaññutaññāṇapadaṭṭhānamaggañāṇadīpanato	35	
PA_tika-s02_01t:35_2	sabbalokuttaraguṇasampatti. Tadubhayaggahaṇasiddho hi attho “sanarāmaralokagaru”ntiādinā	35	
PA_tika-s02_01t:35_3	vipañcīyatīti. Karuṇāgahaṇena ca upagamanaṃ nirupakkilesaṃ dasseti, paññāgahaṇena	35	
PA_tika-s02_01t:35_4	apagamanaṃ. Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā	35	
PA_tika-s02_01t:35_5	karuṇāya, paññāgahaṇena samaññāya anatidhāvanaṃ sabhāvānavabodhena hi dhammānaṃ samaññaṃ	35	
PA_tika-s02_01t:35_6	atidhāvitvā sattādiparāmasanaṃ hotīti. Tathā karuṇāgahaṇena mahākaruṇāsamāpattivihāraṃ	35	
PA_tika-s02_01t:35_7	dasseti, paññāgahaṇena tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ catuvesārajjañāṇaṃ.	35	
PA_tika-s02_01t:36_0	Karuṇāgahaṇena mahākaruṇāsamāpattiñāṇassa gahitattā sesāsādhāraṇañāṇāni, cha abhiññā,	36	
PA_tika-s02_01t:36_1	aṭṭhasu parisāsu akampanañāṇāni, dasa balāni, cuddasa buddhañāṇāni, soḷasa ñāṇacariyā,	36	
PA_tika-s02_01t:36_2	aṭṭhārasa buddhadhammā, catucattālīsa ñāṇavatthūni, sattasattatiñāṇavatthūnīti evamādīnaṃ	36	
PA_tika-s02_01t:36_3	anekesaṃ paññāpabhedānaṃ vasena ñāṇacāraṃ dasseti. Tathā karuṇāgahaṇena caraṇasampattiṃ,	36	
PA_tika-s02_01t:36_4	paññāgahaṇena vijjāsampattiṃ. Karuṇāgahaṇena attādhipatitā, paññāgahaṇena dhammādhipatitā.	36	
PA_tika-s02_01t:36_5	Karuṇāgahaṇena lokanāthabhāvo, paññāgahaṇena attanāthabhāvo. Tathā karuṇāgahaṇena	36	
PA_tika-s02_01t:36_6	pubbakāribhāvo, paññāgahaṇena kataññutā. Tathā karuṇāgahaṇena aparantapatā, paññāgahaṇena	36	
PA_tika-s02_01t:36_7	anattantapatā. Karuṇāgahaṇena vā buddhakaradhammasiddhi, paññāgahaṇena buddhabhāvasiddhi.	36	
PA_tika-s02_01t:36_8	Tathā karuṇāgahaṇena paresaṃ tāraṇaṃ, paññāgahaṇena sayaṃ taraṇaṃ. Tathā karuṇāgahaṇena	36	
PA_tika-s02_01t:36_9	sabbasattesu anuggahacittatā, paññāgahaṇena sabbadhammesu virattacittatā dassitā hoti.	36	
PA_tika-s02_01t:37_0	Sabbesañca buddhaguṇānaṃ karuṇā ādi tannidānabhāvato, paññā pariyosānaṃ tato uttari	37	
PA_tika-s02_01t:37_1	karaṇīyābhāvato. Iti ādipariyosānadassanena sabbe buddhaguṇā dassitā honti. Tathā	37	
PA_tika-s02_01t:37_2	karuṇāgahaṇena sīlakkhandhapubbaṅgamo samādhikkhandho dassito hoti. Karuṇānidānañhi	37	
PA_tika-s02_01t:37_3	sīlaṃ tato pāṇātipātādiviratippavattito, sā ca jhānattayasampayoginīti. Paññāvacanena	37	
PA_tika-s02_01t:37_4	paññākkhandho. Sīlañca sabbabuddhaguṇānaṃ ādi, samādhi majjhe, paññā pariyosānanti	37	
PA_tika-s02_01t:37_5	evampi ādimajjhapariyosānakalyāṇadassanena sabbe buddhaguṇā dassitā honti nayato	37	
PA_tika-s02_01t:37_6	dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ.	37	
PA_tika-s02_01t:37_7	Aññathā ko nāma samattho bhagavato guṇe anupadaṃ niravasesato dassetuṃ. Tenevāha –	37	
PA_tika-s02_01t:38	“Buddhopi buddhassa bhaṇeyya vaṇṇaṃ;	3	
PA_tika-s02_01t:39	Kappampi ce aññamabhāsamāno.	3	
PA_tika-s02_01t:40	Khīyetha kappo ciradīghamantare;	4	
PA_tika-s02_01t:41	Vaṇṇo na khīyetha tathāgatassā”ti. ;	4	
PA_tika-s02_01t:42	Teneva ca āyasmatā sāriputtattherenapi buddhaguṇaparicchedanaṃ pati anuyuttena “no hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ.	4	
PA_tika-s02_01t:43_0	2. Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ	43	
PA_tika-s02_01t:43_1	thometuṃ “buddhopī”tiādimāha. Tattha buddhoti kattuniddeso. Buddhabhāvanti kammaniddeso.	43	
PA_tika-s02_01t:43_2	Bhāvetvā sacchikatvāti ca pubbakālakiriyāniddeso. Yanti aniyamato kammaniddeso. Upagatoti	43	
PA_tika-s02_01t:43_3	aparakālakiriyāniddeso. Vandeti kiriyāniddeso. Tanti niyamanaṃ. Dhammanti vandanakiriyāya	43	
PA_tika-s02_01t:43_4	kammaniddeso. Gatamalaṃ anuttaranti ca tabbisesanaṃ.	43	
PA_tika-s02_01t:44_0	Tattha buddhasaddassa tāva “bujjhitā saccānīti buddho, bodhetā pajāyāti buddho”tiādinā	44	
PA_tika-s02_01t:44_1	niddesanayena attho veditabbo. Atha vā savāsanāya aññāṇaniddāya accantavigamato,	44	
PA_tika-s02_01t:44_2	buddhiyā vā vikasitabhāvato buddhavāti buddho jāgaraṇavikasanatthavasena. Atha vā	44	
PA_tika-s02_01t:44_3	kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato	44	
PA_tika-s02_01t:44_4	kammavacanicchāya abhāvena avagamanatthavaseneva kattuniddeso labbhatīti buddhavāti	44	
PA_tika-s02_01t:44_5	buddho yathā “dikkhito na dadātī”ti. Atthato pana pāramitāparibhāvito sayambhuñāṇena	44	
PA_tika-s02_01t:44_6	saha vāsanāya vihataviddhastaniravasesakileso mahākaruṇāsabbaññutaññāṇādiaparimeyyaguṇagaṇādhāro	44	
PA_tika-s02_01t:44_7	khandhasantāno buddho. Yathāha –	44	
PA_tika-s02_01t:45	“Buddhoti yo so bhagavā sayambhū. Anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva”nti.	4	
PA_tika-s02_01t:46_0	Api-saddo sambhāvane. Tena “evaṃ guṇavisesayutto sopi nāma bhagavā”ti vakkhamānaguṇe	46	
PA_tika-s02_01t:46_1	dhamme sambhāvanaṃ dīpeti. Buddhabhāvanti sammāsambodhiṃ. Bhāvetvāti uppādetvā vaḍḍhetvā	46	
PA_tika-s02_01t:46_2	ca. Sacchikatvāti paccakkhaṃ katvā. Upagatoti patto, adhigatoti attho. Etassa “buddhabhāva”nti	46	
PA_tika-s02_01t:46_3	etena sambandho. Gatamalanti vigatamalaṃ, niddosanti attho. Vandeti paṇamāmi, thomemi	46	
PA_tika-s02_01t:46_4	vā. Anuttaranti uttararahitaṃ, lokuttaranti attho. Dhammanti yathānusiṭṭhaṃ paṭipajjamāne	46	
PA_tika-s02_01t:46_5	apāyato ca saṃsārato ca apatamāne katvā dhāretīti dhammo. Ayañhettha saṅkhepattho	46	
PA_tika-s02_01t:46_6	– evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ	46	
PA_tika-s02_01t:46_7	bhāvetvā, phalanibbānasaṅkhātaṃ pana sacchikatvā anuttaraṃ sammāsambodhiṃ adhigato,	46	
PA_tika-s02_01t:46_8	tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena	46	
PA_tika-s02_01t:46_9	anuttaraṃ paṭivedhasaddhammaṃ namāmīti. Pariyattisaddhammassāpi tappakāsanattā idha saṅgaho daṭṭhabbo.	46	
PA_tika-s02_01t:47_0	Atha vā “abhidhammanayasamuddaṃ adhigacchi, tīṇi piṭakāni sammasī”ti ca aṭṭhakathāyaṃ	47	
PA_tika-s02_01t:47_1	vuttattā pariyattidhammassapi sacchikiriyāsammasanapariyāyo labbhatīti sopi idha	47	
PA_tika-s02_01t:47_2	vutto evāti daṭṭhabbaṃ. Tathā “yaṃ dhammaṃ bhāvetvā saccikatvā”ti ca vuttattā buddhakaradhammabhūtāhi	47	
PA_tika-s02_01t:47_3	pāramitāhi saha pubbabhāge adhisīlasikkhādayopi idha dhammasaddena saṅgahitāti veditabbaṃ.	47	
PA_tika-s02_01t:47_4	Tāpi hi malapaṭipakkhatāya gatamalā anaññasādhāraṇatāya anuttarā cāti. Tathā hi sattānaṃ	47	
PA_tika-s02_01t:47_5	sakalavaṭṭadukkhanissaraṇatthāya katamahābhinīhāro mahākaruṇādhivāsapesalajjhāsayo	47	
PA_tika-s02_01t:47_6	paññāvisesaparidhotanimmalānaṃ dānadamasaṃyamādīnaṃ uttamadhammānaṃ satasahassādhikāni	47	
PA_tika-s02_01t:47_7	kappānaṃ cattāri asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi	47	
PA_tika-s02_01t:47_8	kammādīsu adhigatavasībhāvo acchariyācinteyyamahānubhāvo adhisīlādhicittānaṃ paramukkaṃsapāramippatto	47	
PA_tika-s02_01t:47_9	bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ	47	
PA_tika-s02_01t:47_10	sammāsambodhiṃ abhisambuddhoti.	471	
PA_tika-s02_01t:48_0	Ettha ca “bhāvetvā”ti etena vijjāsampadāya dhammaṃ thometi, “sacchikatvā”ti etena	48	
PA_tika-s02_01t:48_1	vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena	48	
PA_tika-s02_01t:48_2	vā samādhisampadāya, dutiyena samāpattisampadāya. Atha vā paṭhamena khayeñāṇabhāvena,	48	
PA_tika-s02_01t:48_3	dutiyena anuppādeñāṇabhāvena. Purimena vā vijjūpamatāya, dutiyena vajirūpamatāya.	48	
PA_tika-s02_01t:48_4	Purimena vā virāgasampattiyā, dutiyena nirodhasampattiyā. Tathā paṭhamena niyyānabhāvena,	48	
PA_tika-s02_01t:48_5	dutiyena nisssaraṇabhāvena. Paṭhamena vā hetubhāvena, dutiyena asaṅkhatabhāvena.	48	
PA_tika-s02_01t:48_6	Paṭhamena vā dassanabhāvena, dutiyena vivekabhāvena. Paṭhamena vā adhipatibhāvena,	48	
PA_tika-s02_01t:48_7	dutiyena amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ	48	
PA_tika-s02_01t:48_8	upagato”ti etena svākkhātatāya dhammaṃ thometi. “Sacchikatvā”ti etena sandiṭṭhikatāya.	48	
PA_tika-s02_01t:48_9	Tathā purimena akālikatāya, pacchimena ehipassikatāya. Purimena vā opaneyyikatāya,	48	
PA_tika-s02_01t:48_10	pacchimena paccattaṃ veditabbatāya dhammaṃ thometi. “Gatamala”nti iminā saṃkilesābhāvadīpanena	481	
PA_tika-s02_01t:48_11	dhammassa parisuddhataṃ dasseti, “anuttara”nti etena aññassa visiṭṭhassa abhāvadīpanena	481	
PA_tika-s02_01t:48_12	vipulaparipuṇṇataṃ. Paṭhamena vā pahānasampadaṃ dhammassa dasseti, dutiyena sabhāvasampadaṃ.	481	
PA_tika-s02_01t:48_13	Bhāvetabbatāya vā dhammassa gatamalabhāvo yojetabbo. Bhāvanāguṇena hi so dosānaṃ	481	
PA_tika-s02_01t:48_14	samugghātako hotīti. Sacchikātabbabhāvena anuttarabhāvo yojetabbo. Sacchikiriyānibbattito	481	
PA_tika-s02_01t:48_15	hi taduttarikaraṇīyābhāvato anaññasādhāraṇatāya anuttaroti. Tathā “bhāvetvā”ti etena	481	
PA_tika-s02_01t:48_16	saha pubbabhāgasīlādīhi sekkhā sīlasamādhipaññākkhandhā dassitā honti, “sacchikatvā”ti	481	
PA_tika-s02_01t:48_17	etena saha asaṅkhatāya dhātuyā asekkhā sīlasamādhipaññākkhandhā dassitā hontīti.	481	
PA_tika-s02_01t:49_0	3. Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ	49	
PA_tika-s02_01t:49_1	thometuṃ “sugatassā”tiādimāha. Tattha sugatassāti sambandhaniddeso, tassa “puttāna”nti	49	
PA_tika-s02_01t:49_2	etena sambandho. Orasānanti puttavisesanaṃ. Mārasenamathanānanti orasaputtabhāve	49	
PA_tika-s02_01t:49_3	kāraṇaniddeso. Tena kilesappahānameva bhagavato orasaputtabhāve kāraṇaṃ anujānātīti	49	
PA_tika-s02_01t:49_4	dasseti. Aṭṭhannanti gaṇanaparicchedaniddeso. Tena satipi tesaṃ sattavisesabhāvena	49	
PA_tika-s02_01t:49_5	anekasahassasaṅkhābhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānātivattanato.	49	
PA_tika-s02_01t:49_6	Samūhanti samudāyaniddeso. Ariyasaṅghanti guṇavisiṭṭhasaṅghāṭabhāvaniddeso. Tena	49	
PA_tika-s02_01t:49_7	asabhipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.	49	
PA_tika-s02_01t:50_0	Tattha urasi bhavā jātā saṃvaddhā ca orasā. Yathā hi sattānaṃ orasaputtā attajātatāya	50	
PA_tika-s02_01t:50_1	pitu santakassa dāyajjassa visesena bhāgino honti, evameva tepi ariyapuggalā sammāsambuddhassa	50	
PA_tika-s02_01t:50_2	dhammassavanante ariyāya jātiyā jātatāya bhagavato santakassa vimuttisukhassa ariyadhammaratanassa	50	
PA_tika-s02_01t:50_3	ca ekantabhāginoti orasā viya orasā. Atha vā bhagavato dhammadesanānubhāvena ariyabhūmiṃ	50	
PA_tika-s02_01t:50_4	okkamamānā okkantā ca ariyasāvakā bhagavato urena vāyāmajanitābhijātitāya nippariyāyena	50	
PA_tika-s02_01t:50_5	“orasaputtā”ti vattabbataṃ arahanti. Sāvakehi pavattiyamānāpi hi dhammadesanā “bhagavato	50	
PA_tika-s02_01t:50_6	dhammadesanā”icceva vuccati taṃmūlikattā lakkhaṇādivisesābhāvato ca.	50	
PA_tika-s02_01t:51_0	Yadipi ariyasāvakānaṃ ariyamaggādhigamasamaye bhagavato viya tadantarāya karaṇatthaṃ	51	
PA_tika-s02_01t:51_1	devaputtamāro, māravāhinī vā na ekantena apasādeti, tehi pana apasādetabbatāya kāraṇe	51	
PA_tika-s02_01t:51_2	vimathite tepi vimathitā eva nāma hontīti āha – “mārasenamathanāna”nti. Imasmiṃ panatthe	51	
PA_tika-s02_01t:51_3	“māramārasenamathanāna”nti vattabbe “mārasenamathanāna”nti ekadesasarūpekaseso katoti	51	
PA_tika-s02_01t:51_4	daṭṭhabbaṃ. Atha vā khandhābhisaṅkhāramārānaṃ viya devaputtamārassapi guṇamāraṇe	51	
PA_tika-s02_01t:51_5	sahāyabhāvūpagamanato kilesabalakāyo “senā”ti vuccati. Yathāha “kāmā te paṭhamā senā”tiādi.	51	
PA_tika-s02_01t:51_6	Sā ca tehi diyaḍḍhasahassabhedā anantabhedā vā kilesavāhinī satidhammavicayavīriyasamathādiguṇapaharaṇehi	51	
PA_tika-s02_01t:51_7	odhiso vimathitā vihatā viddhastā cāti mārasenamathanā, ariyasāvakā. Etena tesaṃ	51	
PA_tika-s02_01t:51_8	bhagavato anujātaputtataṃ dasseti.	51	
PA_tika-s02_01t:52_0	Ārakattā kilesehi, anaye na iriyanato, aye ca iriyanato ariyā niruttinayena. Atha	52	
PA_tika-s02_01t:52_1	vā sadevakena lokena “saraṇa”nti araṇīyato upagantabbato upagatānañca tadatthasiddhito	52	
PA_tika-s02_01t:52_2	ariyā, ariyānaṃ saṅghoti ariyasaṅgho, ariyo ca so saṅgho cāti vā ariyasaṅgho, taṃ	52	
PA_tika-s02_01t:52_3	ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti	52	
PA_tika-s02_01t:52_4	ariyasaṅghassa bahūpakārataṃ dassetuṃ idheva “sirasā vande”ti vuttanti daṭṭhabbaṃ.	52	
PA_tika-s02_01t:53_0	Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,	53	
PA_tika-s02_01t:53_1	“mārasenamathanāna”nti etena pahānasampadaṃ sakalasaṃkilesappahānadīpanato. “Aṭṭhannampi	53	
PA_tika-s02_01t:53_2	samūha”nti etena ñāṇasampadaṃ maggaṭṭhaphalaṭṭhabhāvadīpanato. “Ariyasaṅgha”nti etena	53	
PA_tika-s02_01t:53_3	pabhāvasampadaṃ dasseti sabbasaṅghānaṃ aggabhāvadīpanato. Atha vā “sugatassa orasānaṃ	53	
PA_tika-s02_01t:53_4	puttāna”nti ariyasaṅghassa visuddhanissayabhāvadīpanaṃ, “mārasenamathanāna”nti sammāujuñāyasāmīcippaṭipannabhāvadīpanaṃ,	53	
PA_tika-s02_01t:53_5	“aṭṭhannampi samūha”nti āhuneyyādibhāvadīpanaṃ, “ariyasaṅgha”nti anuttarapuññakkhettabhāvadīpanaṃ.	53	
PA_tika-s02_01t:53_6	Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ	53	
PA_tika-s02_01t:53_7	dīpeti. Lokuttarasaraṇagamanena hi te bhagavato orasaputtā jātā. “Mārasenamathanāna”nti	53	
PA_tika-s02_01t:53_8	etena abhinīhārasampadāsiddhaṃ pubbabhāge sammāpaṭipattiṃ dasseti. Katābhinīhārā	53	
PA_tika-s02_01t:53_9	hi sammāpaṭipannā māraṃ māraparisaṃ vā abhivijinanti. “Aṭṭhannampi samūha”nti etena	53	
PA_tika-s02_01t:53_10	paṭividdhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ	531	
PA_tika-s02_01t:53_11	pakāsitattā. “Ariyasaṅgha”nti aggadakkhiṇeyyabhāvaṃ dasseti. Saraṇagamanañca sāvakānaṃ	531	
PA_tika-s02_01t:53_12	sabbaguṇānaṃ ādi, sapubbabhāgapaṭipadā sekkhā sīlakkhandhādayo majjhe, asekkhā sīlakkhandhādayo	531	
PA_tika-s02_01t:53_13	pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.	531	
PA_tika-s02_01t:54_0	4. Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ	54	
PA_tika-s02_01t:54_1	katvā idāni taṃnipaccakāraṃ yathādhippete payojane pariṇāmento “iti me”tiādimāha.	54	
PA_tika-s02_01t:54_2	Tattha ratijananaṭṭhena ratanaṃ, buddhadhammasaṅghā. Tesañhi “itipi so bhagavā”tiādinā	54	
PA_tika-s02_01t:54_3	yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –	54	
PA_tika-s02_01t:55_0	“Yasmiṃ mahānāma, samaye ariyasāvako tathāgataṃ anussarati, nevassa tasmiṃ samaye	55	
PA_tika-s02_01t:55_1	rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hoti…pe… ujugatacitto	55	
PA_tika-s02_01t:55_2	kho mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ	55	
PA_tika-s02_01t:55_3	pāmojjaṃ, pamuditassa pīti jāyatī”tiādi.	55	
PA_tika-s02_01t:56	Cittīkatādibhāvo vā ratanaṭṭho. Vuttañhetaṃ –	5	
PA_tika-s02_01t:57	“Cittīkataṃ mahagghañca, atulaṃ dullabhadassanaṃ;	5	
PA_tika-s02_01t:58	Anomasattaparibhogaṃ, ratanaṃ tena vuccatī”ti. ;	5	
PA_tika-s02_01t:59	Cittikatabhāvādayo ca anaññasādhāraṇā buddhādīsu eva labbhantīti.	5	
PA_tika-s02_01t:60_0	Vandanāva vandanāmayaṃ yathā “dānamayaṃ sīlamaya”nti. Vandanā cettha kāyavācācittehi	60	
PA_tika-s02_01t:60_1	tiṇṇaṃ ratanānaṃ guṇaninnatā, thomanā vā. Pujjabhavaphalanibbattanato puññaṃ, attano	60	
PA_tika-s02_01t:60_2	santānaṃ punātīti vā. Suvihatantarāyoti suṭṭhu vihatantarāyo. Etena attano pasādasampattiyā	60	
PA_tika-s02_01t:60_3	ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ	60	
PA_tika-s02_01t:60_4	vihanane samatthanti dasseti. Hutvāti pubbakālakiriyā. Tassa “atthaṃ pakāsayissāmī”ti	60	
PA_tika-s02_01t:60_5	etena sambandho. Tassāti yaṃ ratanattayavandanāmayaṃ puññaṃ, tassa. Ānubhāvenāti balena.	60	
PA_tika-s02_01t:61_0	5. Evaṃ ratanattayassa nipaccakāre payojanaṃ dassetvā idāni yassā dhammadesanāya	61	
PA_tika-s02_01t:61_1	atthaṃ saṃvaṇṇetukāmo, tassā tāva guṇābhitthavanavasena upaññāpanatthaṃ “majjhimapamāṇasuttaṅkitassā”tiādi	61	
PA_tika-s02_01t:61_2	vuttaṃ. Tattha majjhimapamāṇasuttaṅkitassāti nātidīghanātikhuddakapamāṇehi suttantehi	61	
PA_tika-s02_01t:61_3	lakkhitassa. Yathā hi dīghāgame dīghapamāṇāni suttāni, yathā ca saṃyuttaṅguttarāgamesu	61	
PA_tika-s02_01t:61_4	dvīsu khuddakapamāṇāni, na evaṃ idha. Idha pana pamāṇato majjhimāni suttāni. Tena	61	
PA_tika-s02_01t:61_5	vuttaṃ “majjhimapamāṇasuttaṅkitassāti nātidīghanātikhuddakapamāṇehi suttantehi lakkhitassati	61	
PA_tika-s02_01t:61_6	attho”ti. Etena “majjhimo”ti ayaṃ imassa atthānugatasamaññāti dasseti. Nanu ca suttāni	61	
PA_tika-s02_01t:61_7	eva āgamo, kassa pana suttehi aṅkananti? Saccametaṃ paramatthato, suttāni pana upādāya	61	
PA_tika-s02_01t:61_8	paññatto āgamo. Yatheva hi atthabyañjanasamudāye “sutta”nti vohāro, evaṃ suttasamudāye	61	
PA_tika-s02_01t:61_9	ayaṃ “āgamo”ti vohāro. Idhāti imasmiṃ sāsane. Āgamissanti ettha, etena etasmā vā	61	
PA_tika-s02_01t:61_10	attatthaparatthādayoti āgamo, ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya	611	
PA_tika-s02_01t:61_11	paṇḍitehi varitabbato varo, āgamo ca so varo cāti āgamavaro. Āgamasammatehi vā varoti	611	
PA_tika-s02_01t:61_12	āgamavaro, majjhimo ca so āgamavaro cāti majjhimāgamavaro, tassa.	611	
PA_tika-s02_01t:62_0	Buddhānaṃ anubuddhānaṃ buddhānubuddhā, buddhānaṃ saccapaṭivedhaṃ anugamma paṭividdhasaccā	62	
PA_tika-s02_01t:62_1	aggasāvakādayo ariyā. Tehi atthasaṃvaṇṇanāguṇasaṃvaṇṇanānaṃ vasena saṃvaṇṇitassa.	62	
PA_tika-s02_01t:62_2	Atha vā buddhā ca anubuddhā ca buddhānubuddhāti yojetabbaṃ. Sammāsambuddheneva hi	62	
PA_tika-s02_01t:62_3	vinayasuttābhidhammānaṃ pakiṇṇakadesanādivasena yo paṭhamaṃ attho vibhatto, so eva	62	
PA_tika-s02_01t:62_4	pacchā tassa tassa saṃvaṇṇanāvasena saṅgītikārehi saṅgahaṃ āropitoti. Paravādamathanassāti	62	
PA_tika-s02_01t:62_5	aññatitthiyānaṃ vādanimmathanassa, tesaṃ diṭṭhigatabhañjanassāti attho. Ayañhi āgamo	62	
PA_tika-s02_01t:62_6	mūlapariyāyasuttasabbāsavasuttādīsu diṭṭhigatikānaṃ diṭṭhigatadosavibhāvanato saccakasuttaṃ	62	
PA_tika-s02_01t:62_7	upālisuttādīsu saccakādīnaṃ micchāvādanimmathanadīpanato visesato “paravādamathano”ti	62	
PA_tika-s02_01t:62_8	thomitoti. Saṃvaṇṇanāsu cāyaṃ ācariyassa pakati, yā taṃtaṃsaṃvaṇṇanāsu ādito tassa	62	
PA_tika-s02_01t:62_9	tassa saṃvaṇṇetabbassa dhammassa visesaguṇakittanena thomanā. Tathā hi sumaṅgalavilāsinīsāratthapakāsinīmanorathapūraṇīsu	62	
PA_tika-s02_01t:62_10	aṭṭhasālinīādīsu ca yathākkamaṃ “saddhāvahaguṇassa, ñāṇappabhedajananassa, dhammakathikapuṅgavānaṃ	621	
PA_tika-s02_01t:62_11	vicittapaṭibhānajananassa, tassa gambhīrañāṇehi ogāḷhassa abhiṇhaso nānānayavicittassa	621	
PA_tika-s02_01t:62_12	abhidhammassā”tiādinā thomanā katā.	621	
PA_tika-s02_01t:63_0	6. Attho kathīyati etāyāti atthakathā, sā eva aṭṭhakathā ttha-kārassa ṭṭha-kāraṃ	63	
PA_tika-s02_01t:63_1	katvā yathā “dukkhassa pīḷanaṭṭho”ti āditotiādimhi paṭhamasaṅgītiyaṃ. Chaḷabhiññatāya	63	
PA_tika-s02_01t:63_2	paramena cittissariyabhāvena samannāgatattā jhānādīsu pañcavidhavasitāsabbhāvato	63	
PA_tika-s02_01t:63_3	ca vasino, therā mahākassapādayo. Tesaṃ satehi pañcahi. Yāti yā aṭṭhakathā. Saṅgītāti	63	
PA_tika-s02_01t:63_4	atthaṃ pakāsetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā	63	
PA_tika-s02_01t:63_5	vuttā. Anusaṅgītā ca yasattherādīhi pacchāpi dutiyatatiyasaṅgītīsu. Iminā attano	63	
PA_tika-s02_01t:63_6	saṃvaṇṇanāya āgamanasuddhiṃ dasseti.	63	
PA_tika-s02_01t:64_0	7. Sīhassa lānato gahaṇato sīhaḷo, sīhakumāro. Taṃvaṃsajātatāya tambapaṇṇidīpe khattiyānaṃ,	64	
PA_tika-s02_01t:64_1	tesaṃ nivāsatāya tambapaṇṇidīpassa ca sīhaḷabhāvo veditabbo. Ābhatāti jambudīpato	64	
PA_tika-s02_01t:64_2	ānītā. Athāti pacchā. Aparabhāge hi nikāyantaraladdhīhi asaṅkaratthaṃ sīhaḷabhāsāya	64	
PA_tika-s02_01t:64_3	aṭṭhakathā ṭhapitāti. Tena mūlaṭṭhakathā sabbasādhāraṇā na hotīti idaṃ atthappakāsanaṃ	64	
PA_tika-s02_01t:64_4	ekantena karaṇīyanti dasseti. Tenevāha “dīpavāsīnamatthāyā”ti. Tattha dīpavāsīnanti	64	
PA_tika-s02_01t:64_5	jambudīpavāsīnaṃ, sīhaḷadīpavāsīnaṃ vā atthāya sīhaḷabhāsāya ṭhapitāti yojanā.	64	
PA_tika-s02_01t:65_0	8. Apanetvānāti kañcukasadisaṃ sīhaḷabhāsaṃ apanetvā. Tatoti aṭṭhakathāto. Ahanti	65	
PA_tika-s02_01t:65_1	attānaṃ niddisati, manoramaṃ bhāsanti māgadhabhāsaṃ. Sā hi sabhāvaniruttibhūtā paṇḍitānaṃ	65	
PA_tika-s02_01t:65_2	manaṃ ramayatīti. Tenevāha “tantinayānucchavika”nti, pāḷigatiyā anulomikaṃ pāḷibhāsāyānuvidhāyininti	65	
PA_tika-s02_01t:65_3	attho. Vigatadosanti asabhāvaniruttibhāsantararahitaṃ.	65	
PA_tika-s02_01t:66_0	9. Samayaṃ avilomentoti siddhantaṃ avirodhento. Etena atthadosābhāvamāha. Aviruddhattā	66	
PA_tika-s02_01t:66_1	eva hi theravādāpi idha pakāsīyissanti. Theravaṃsadīpānanti thirehi sīlakkhandhādīhi	66	
PA_tika-s02_01t:66_2	samannāgatattā therā, mahākassapādayo. Tehi āgatā ācariyaparamparā theravaṃso, tappariyāpannā	66	
PA_tika-s02_01t:66_3	hutvā āgamādhigamasampannattā paññāpajjotena tassa samujjalanato theravaṃsadīpā,	66	
PA_tika-s02_01t:66_4	mahāvihāravāsino, tesaṃ. Vividhehi ākārehi nicchīyatīti vinicchayo, gaṇṭhiṭṭhānesu	66	
PA_tika-s02_01t:66_5	khīlamaddanākārena pavattā vimaticchedanī kathā. Suṭṭhu nipuṇo saṇho vinicchayo etesanti	66	
PA_tika-s02_01t:66_6	sunipuṇavinicchayā. Atha vā vinicchinotīti vinicchayo, yathāvuttatthavisayaṃ ñāṇaṃ.	66	
PA_tika-s02_01t:66_7	Suṭṭhu nipuṇo cheko vinicchayo etesanti yojetabbaṃ. Etena mahākassapāditheraparamparābhato,	66	
PA_tika-s02_01t:66_8	tato eva ca aviparīto saṇho sukhumo mahāvihāravāsīnaṃ vinicchayoti tassa pamāṇabhūtataṃ dasseti.	66	
PA_tika-s02_01t:67_0	10. Sujanassa cāti ca-saddo sampiṇḍanattho. Tena “na kevalaṃ jambudīpavāsīnameva	67	
PA_tika-s02_01t:67_1	atthāya, atha kho sādhujanatosanatthañcā”ti dasseti. Tena ca “tambapaṇṇidīpavāsīnampi	67	
PA_tika-s02_01t:67_2	atthāyā”ti ayamattho siddho hoti uggahaṇādisukaratāya tesampi bahukārattā. Ciraṭṭhitatthanti	67	
PA_tika-s02_01t:67_3	ciraṭṭhitiatthaṃ, cirakālaṭṭhitiyāti attho. Idañhi atthappakāsanaṃ aviparītapadabyañjanasunikkhepassa	67	
PA_tika-s02_01t:67_4	atthasunayassa ca upāyabhāvato saddhammassa ciraṭṭhitiyā saṃvattati. Vuttañhetaṃ	67	
PA_tika-s02_01t:67_5	bhagavatā “dveme, bhikkhave, dhammā saddhammassa ṭhitiyā asammosāya anantaradhānāya	67	
PA_tika-s02_01t:67_6	saṃvattanti. Katame dve? Sunnikkhittañca padabyañjanaṃ attho ca sunīto”ti.	67	
PA_tika-s02_01t:68_0	11. Yaṃ atthavaṇṇanaṃ kattukāmo, tassā mahattaṃ pariharituṃ “sīlakathā”tiādi vuttaṃ.	68	
PA_tika-s02_01t:68_1	Tenevāha “na taṃ idha vicārayissāmī”ti. Atha vā yaṃ aṭṭhakathaṃ kattukāmo, tadekadesabhāvena	68	
PA_tika-s02_01t:68_2	visuddhimaggo gahetabboti kathikānaṃ upadesaṃ karonto tattha vicāritadhamme uddesavasena	68	
PA_tika-s02_01t:68_3	dasseti “sīlakathā”tiādinā. Tattha sīlakathāti cārittavārittādivasena sīlassa vitthārakathā.	68	
PA_tika-s02_01t:68_4	Dhutadhammāti piṇḍapātikaṅgādayo terasa kilesadhunanakadhammā. Kammaṭṭhānāni sabbānīti	68	
PA_tika-s02_01t:68_5	pāḷiyaṃ āgatāni aṭṭhatiṃsa, aṭṭhakathāyaṃ dveti niravasesāni yogakammassa bhāvanāya	68	
PA_tika-s02_01t:68_6	pavattiṭṭhānāni. Cariyāvidhānasahitoti rāgacaritādīnaṃ sabhāvādividhānena sahito.	68	
PA_tika-s02_01t:68_7	Jhānāni cattāri rūpāvacarajjhānāni, samāpattiyo catasso arūpasamāpattiyo. Aṭṭhapi	68	
PA_tika-s02_01t:68_8	vā paṭiladdhamattāni jhānāni, samāpajjanavasībhāvappattiyā samāpattiyo. Jhānāni vā	68	
PA_tika-s02_01t:68_9	rūpārūpāvacarajjhānāni, samāpattiyo phalasamāpattinirodhasamāpattiyo.	68	
PA_tika-s02_01t:69	12. Lokiyalokuttarabhedā cha abhiññāyo sabbā abhiññāyo. Ñāṇavibhaṅgādīsu āgatanayena ekavidhādinā paññāya saṃkaletvā sampiṇḍetvā nicchayo paññāsaṅkalananicchayo.	6	
PA_tika-s02_01t:70_0	13. Paccayadhammānaṃ hetādīnaṃ paccayuppannadhammānaṃ hetupaccayādibhāvo paccayākāro,	70	
PA_tika-s02_01t:70_1	tassa desanā paccayākāradesanā, paṭiccasamuppādakathāti attho. Sā pana nikāyantaraladdhisaṅkararahitatāya	70	
PA_tika-s02_01t:70_2	suṭṭhu parisuddhā, ghanavinibbhogassa sudukkaratāya nipuṇā saṇhasukhumā, ekattanayādisahitā	70	
PA_tika-s02_01t:70_3	ca tattha vicāritāti āha “suparisuddhanipuṇanayā”ti. Paṭisambhidādīsu āgatanayaṃ	70	
PA_tika-s02_01t:70_4	avissajjetvāva vicāritattā avimuttatantimaggā.	70	
PA_tika-s02_01t:71	14. Iti pana sabbanti iti-saddo parisamāpane, pana-saddo vacanālaṅkāre, etaṃ sabbanti attho. Idhāti imissā aṭṭhakathāya. Na taṃ vicārayissāmi punaruttibhāvatoti adhippāyo.	7	
PA_tika-s02_01t:72_0	15. Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.	72	
PA_tika-s02_01t:72_1	Tattha “majjhe ṭhatvā”ti etena majjhaṭṭhabhāvadīpanena visesato catunnaṃ āgamānaṃ	72	
PA_tika-s02_01t:72_2	sādhāraṇaṭṭhakathā visuddhimaggo, na sumaṅgalavilāsinīādayo viya asādhāraṇaṭṭhakathāti	72	
PA_tika-s02_01t:72_3	dasseti. “Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā	72	
PA_tika-s02_01t:72_4	hoti evāti katvā vuttaṃ.	72	
PA_tika-s02_01t:73_0	16. Iccevāti iti eva. Tampīti visuddhimaggampi. Etāyāti papañcasūdaniyā. Ettha ca	73	
PA_tika-s02_01t:73_1	“sīhaḷadīpaṃ ābhatā”tiādinā aṭṭhakathākaraṇassa nimittaṃ dasseti, “dīpavāsīnamatthāya,	73	
PA_tika-s02_01t:73_2	sujanassa ca tuṭṭhatthaṃ, ciraṭṭhitatthañca dhammassā”ti etena payojanaṃ, “majjhimāgamavarassa	73	
PA_tika-s02_01t:73_3	atthaṃ pakāsayissāmī”ti etena piṇḍatthaṃ, “apanetvāna tatohaṃ sīhaḷabhāsa”ntiādinā,	73	
PA_tika-s02_01t:73_4	“sīlakathā”tiādinā ca karaṇappakāraṃ. Sīlakathādīnaṃ avicāraṇampi hi idha karaṇappakāro evāti.	73	
PA_tika-s02_01t:74	Ganthārambhakathāvaṇṇanā niṭṭhitā.	7	
PA_tika-s02_01t:75	Nidānakathāvaṇṇanā	7	
PA_tika-s02_01t:76_0	1. Vibhāgavantānaṃ sabhāvavibhāvanaṃ vibhāgadassanamukheneva hotīti paṭhamaṃ tāva	76	
PA_tika-s02_01t:76_1	paṇṇāsavaggasuttādivasena majjhimāgamassa vibhāgaṃ dassetuṃ “tattha majjhimasaṅgīti	76	
PA_tika-s02_01t:76_2	nāmā”tiādimāha. Tattha tatthāti yaṃ vuttaṃ “majjhimāgamavarassa atthaṃ pakāsayissāmī”ti,	76	
PA_tika-s02_01t:76_3	tasmiṃ vacane. Yā majjhimāgamapariyāyena majjhimasaṅgīti vuttā, sā paṇṇāsādito edisāti	76	
PA_tika-s02_01t:76_4	dasseti “majjhimasaṅgīti nāmā”tiādinā. Tatthāti vā “etāya aṭṭhakathāya vijānātha	76	
PA_tika-s02_01t:76_5	majjhimasaṅgītiyā attha”nti ettha yassā majjhimasaṅgītiyā atthaṃ vijānāthāti vuttaṃ,	76	
PA_tika-s02_01t:76_6	sā majjhimasaṅgīti nāma paṇṇāsādito edisāti dasseti. Pañca dasakā paṇṇāsā, mūle ādimhi	76	
PA_tika-s02_01t:76_7	paṇṇāsā, mūlabhūtā vā paṇṇāsā mūlapaṇṇāsā. Majjhe bhavā majjhimā, majjhimā ca sā	76	
PA_tika-s02_01t:76_8	paṇṇāsā cāti majjhimapaṇṇāsā. Upari uddhaṃ paṇṇāsā uparipaṇṇāsā. Paṇṇāsattayasaṅgahāti	76	
PA_tika-s02_01t:76_9	paṇṇāsattayaparigaṇanā.	76	
PA_tika-s02_01t:77_0	Ayaṃ saṅgaho nāma jātisañjātikiriyāgaṇanavasena catubbidho. Tattha “yā cāvuso visākha,	77	
PA_tika-s02_01t:77_1	sammāvācā, yo ca sammākammanto, yo ca sammāājīvo, ime dhammā sīlakkhandhe saṅgahitā”ti	77	
PA_tika-s02_01t:77_2	ayaṃ jātisaṅgaho. “Yo cāvuso visākha, sammāvāyāmo. Yā ca sammāsati, yo ca sammāsamādhi,	77	
PA_tika-s02_01t:77_3	ime dhammā samādhikkhandhe saṅgahitā”ti ayaṃ sañjātisaṅgaho. “Yā cāvuso visākha,	77	
PA_tika-s02_01t:77_4	sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti ayaṃ kiriyāsaṅgaho.	77	
PA_tika-s02_01t:77_5	“Hañci cakkhāyatanaṃ rūpakkhandhagaṇanaṃ gacchati, tena vata re vattabbe cakkhāyatanaṃ	77	
PA_tika-s02_01t:77_6	rūpakkhandhena saṅgahita”nti ayaṃ gaṇanasaṅgaho. Ayameva ca idhādhippeto. Tena vuttaṃ	77	
PA_tika-s02_01t:77_7	“paṇṇāsattayasaṅgahāti paṇṇāsattayaparigaṇanā”ti.	77	
PA_tika-s02_01t:78_0	Vaggatoti samūhato, so panettha dasakavasena veditabbo. Yebhuyyena hi sāsane dasake	78	
PA_tika-s02_01t:78_1	vaggavohāro. Tenevāha “ekekāya paṇṇāsāya pañca pañca vagge katvā”ti. Pannarasavaggasamāyogāti	78	
PA_tika-s02_01t:78_2	pannarasavaggasaṃyogāti attho. Keci pana samāyogasaddaṃ samudāyatthaṃ vadanti. Padatoti	78	
PA_tika-s02_01t:78_3	ettha aṭṭhakkharo gāthāpādo “pada”nti adhippeto, tasmā “akkharato cha akkharasatasahassāni	78	
PA_tika-s02_01t:78_4	caturāsītuttarasatādhikāni catucattālīsa sahassāni ca akkharānī”ti pāṭhena bhavitabbanti	78	
PA_tika-s02_01t:78_5	vadanti. Yasmā pana navakkharo yāva dvādasakkharo ca gāthāpādo saṃvijjati, tasmā	78	
PA_tika-s02_01t:78_6	tādisānampi gāthānaṃ vasena aḍḍhateyyagāthāsataṃ bhāṇavāro hotīti katvā “akkharato	78	
PA_tika-s02_01t:78_7	satta akkharasatasahassāni cattālīsañca sahassāni tepaññāsañca akkharānī”ti vuttaṃ.	78	
PA_tika-s02_01t:78_8	Evañhi padabhāṇavāragaṇanāhi akkharagaṇanā saṃsandati, netarathā. Bhāṇavāroti ca	78	
PA_tika-s02_01t:78_9	dvattiṃsakkharānaṃ gāthānaṃ vasena aḍḍhateyyagāthāsataṃ, ayañca akkharagaṇanā bhāṇavāragaṇanā	78	
PA_tika-s02_01t:78_10	ca padagaṇanānusārena laddhāti veditabbā. Imameva hi atthaṃ ñāpetuṃ suttagaṇanānantaraṃ	781	
PA_tika-s02_01t:78_11	bhāṇavāre agaṇetvā padāni gaṇitāni. Tatridaṃ vuccati –	781	
PA_tika-s02_01t:79	“Bhāṇavārā yathāpi hi, majjhimassa pakāsitā;	7	
PA_tika-s02_01t:80	Upaḍḍhabhāṇavāro ca, tevīsatipadādhiko.	8	
PA_tika-s02_01t:81	Satta satasahassāni, akkharānaṃ vibhāvaye;	8	
PA_tika-s02_01t:82	Cattālīsa sahassāni, tepaññāsañca akkhara”nti.	8	
PA_tika-s02_01t:83_0	Anusandhitoti desanānusandhito. Ekasmiṃ eva hi sutte purimapacchimānaṃ desanābhāgānaṃ	83	
PA_tika-s02_01t:83_1	sambandho anusandhānato anusandhi. Ettha ca attajjhāsayānusandhi parajjhāsayānusandhīti	83	
PA_tika-s02_01t:83_2	duvidho ajjhāsayānusandhi. So pana katthaci desanāya vippakatāya dhammaṃ suṇantānaṃ	83	
PA_tika-s02_01t:83_3	pucchāvasena, katthaci desentassa satthu sāvakassa dhammapaṭiggāhakānañca ajjhāsayavasena,	83	
PA_tika-s02_01t:83_4	katthaci desetabbassa dhammassa vasena hotīti samāsato tippakāro. Tena vuttaṃ “pucchānusandhiajjhāsayānusandhiyathānusandhivasena	83	
PA_tika-s02_01t:83_5	saṅkhepato tividho anusandhī”ti. Saṅkhepeneva ca catubbidho anusandhi veditabbo.	83	
PA_tika-s02_01t:83_6	Tattha “evaṃ vutte aññataro bhikkhu bhagavantaṃ etadavoca ‘kiṃ nu kho, bhante, orimaṃ	83	
PA_tika-s02_01t:83_7	tīraṃ, kiṃ pārimaṃ tīraṃ, ko majjhe saṃsīdo, ko thale ussādo, ko manussaggāho, ko	83	
PA_tika-s02_01t:83_8	amanussaggāho, ko āvattaggāho, ko antopūtibhāvo’ti” ? Evaṃ pucchantānaṃ vissajjentena	83	
PA_tika-s02_01t:83_9	bhagavatā pavattitadesanāvasena pucchānusandhī veditabbo. “Atha kho aññatarassa bhikkhuno	83	
PA_tika-s02_01t:83_10	evaṃ cetaso parivitakko udapādi ‘iti kira bho rūpaṃ anattā… vedanā… saññā… saṅkhārā…	831	
PA_tika-s02_01t:83_11	viññāṇaṃ anattā, anattakatāni kammāni kamattānaṃ phusissantī’ti. Atha kho bhagavā	831	
PA_tika-s02_01t:83_12	tassa bhikkhuno cetasā cetoparivitakkamaññāya bhikkhū āmantesi ṭhānaṃ kho panetaṃ,	831	
PA_tika-s02_01t:83_13	bhikkhave, vijjati, yaṃ idhekacco moghapuriso avidvā avijjāgato taṇhādhipateyyena	831	
PA_tika-s02_01t:83_14	cetasā satthusāsanaṃ atidhāvitabbaṃ maññeyya ‘iti kira bho rūpaṃ anattā…pe… phusissantī’ti.	831	
PA_tika-s02_01t:83_15	Taṃ kiṃ maññatha, bhikkhave, rūpaṃ niccaṃ vā aniccaṃ vā”ti evaṃ paresaṃ ajjhāsayaṃ	831	
PA_tika-s02_01t:83_16	viditvā bhagavatā pavattitadesanāvasena parajjhāsayānusandhi veditabbo.	831	
PA_tika-s02_01t:84_0	“Tassa mayhaṃ brāhmaṇa etadahosi ‘yaṃnūnāhaṃ yā tā rattiyo abhiññātā abhilakkhitā	84	
PA_tika-s02_01t:84_1	cātuddasī pañcadasī aṭṭhamī ca pakkhassa, tathārūpāsu rattīsu yāni tāni ārāmacetiyāni	84	
PA_tika-s02_01t:84_2	vanacetiyāni rukkhacetiyāni bhiṃsanakāni salomahaṃsāni, tathārūpesu senāsanesu vihareyyaṃ	84	
PA_tika-s02_01t:84_3	appeva nāmāhaṃ bhayabheravaṃ passeyya’nti” evaṃ bhagavatā, “tatrāvuso lobho ca pāpako	84	
PA_tika-s02_01t:84_4	doso ca pāpako lobhassa ca pahānāya dosassa ca pahānāya atthi majjhimā paṭipadā,	84	
PA_tika-s02_01t:84_5	cakkhukaraṇī ñāṇakaraṇī upasamāya abhiññāya sambodhāya nibbānāya saṃvattatī”ti evaṃ	84	
PA_tika-s02_01t:84_6	dhammasenāpatinā ca attano ajjhāsayeneva pavattitadesanāvasena attajjhāsayānusandhi	84	
PA_tika-s02_01t:84_7	veditabbo. Yena pana dhammena ādimhi desanā uṭṭhitā, tassa anurūpadhammavasena vā	84	
PA_tika-s02_01t:84_8	paṭipakkhadhammavasena vā yesu suttesu upari desanā āgacchati, tesaṃ vasena yathānusandhi	84	
PA_tika-s02_01t:84_9	veditabbo. Seyyathidaṃ ākaṅkheyyasutte heṭṭhā sīlena desanā uṭṭhitā, upari abhiññā	84	
PA_tika-s02_01t:84_10	āgatā. Vatthusutte heṭṭhā kilesena desanā uṭṭhitā, upari brahmavihārā āgatā. Kosambakasutte	841	
PA_tika-s02_01t:84_11	heṭṭhā bhaṇḍanena desanā uṭṭhitā, upari sāraṇīyadhammā āgatā. Kakacūpame heṭṭhā akkhantiyā	841	
PA_tika-s02_01t:84_12	vasena desanā uṭṭhitā, upari kakacūpamā āgatāti.	841	
PA_tika-s02_01t:85_0	Vitthārato panetthāti evaṃ saṅkhepato tividho catubbidho ca anusandhi ettha etasmiṃ	85	
PA_tika-s02_01t:85_1	majjhimanikāye tasmiṃ tasmiṃ sutte yathārahaṃ vitthārato vibhajitvā viññāyamānā navasatādhikāni	85	
PA_tika-s02_01t:85_2	tīṇi anusandhisahassāni honti. Yathā cetaṃ paṇṇāsādivibhāgavacanaṃ majjhimasaṅgītiyā	85	
PA_tika-s02_01t:85_3	sarūpadassanatthaṃ hoti, evaṃ pakkhepadosapariharaṇatthañca hoti. Evañhi paṇṇāsādīsu	85	
PA_tika-s02_01t:85_4	vavatthitesu tabbinimuttaṃ kiñci suttaṃ yāva ekaṃ padampi ānetvā imaṃ majjhimasaṅgītiyāti	85	
PA_tika-s02_01t:85_5	kassaci vattuṃ okāso na siyāti.	85	
PA_tika-s02_01t:86_0	Evaṃ paṇṇāsavaggasuttabhāṇavārānusandhibyañjanato majjhimasaṅgītiṃ vavatthapetvā	86	
PA_tika-s02_01t:86_1	idāni naṃ ādito paṭṭhāya saṃvaṇṇetukāmo attano saṃvaṇṇanāya tassā paṭhamamahāsaṅgītiyaṃ	86	
PA_tika-s02_01t:86_2	nikkhittānukkameneva pavattabhāvaṃ dassetuṃ “tattha paṇṇāsāsu mūlapaṇṇāsā ādī”tiādimāha.	86	
PA_tika-s02_01t:86_3	Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ	86	
PA_tika-s02_01t:86_4	saṅgahetvā gāyanaṃ kathanaṃ saṅgīti, mahāvisayattā pūjanīyattā ca mahatī saṅgītīti	86	
PA_tika-s02_01t:86_5	mahāsaṅgīti, paṭhamā mahāsaṅgīti paṭhamamahāsaṅgīti, tassā pavattitakālo paṭhamamahāsaṅgītikālo,	86	
PA_tika-s02_01t:86_6	tasmiṃ paṭhamamahāsaṅgītikāle. Nidadāti desanaṃ desakālādivasena aviditaṃ viditaṃ	86	
PA_tika-s02_01t:86_7	katvā nidassetīti nidānaṃ, yo lokiyehi “upogghāto”ti vuccati, svāyamettha “evaṃ me	86	
PA_tika-s02_01t:86_8	suta”ntiādiko gantho veditabbo, na pana “sanidānāhaṃ, bhikkhave, dhammaṃ desemī”tiādīsu	86	
PA_tika-s02_01t:86_9	viya ajjhāsayādidesanuppattihetu. Tenevāha “evaṃ me sutantiādikaṃ āyasmatā ānandena	86	
PA_tika-s02_01t:86_10	paṭhamamahāsaṅgītikāle vuttaṃ nidānamādī”ti. Kāmañcettha yassaṃ paṭhamamahāsaṅgītiyaṃ	861	
PA_tika-s02_01t:86_11	nikkhittānukkamena saṃvaṇṇanaṃ kattukāmo, sā vitthārato vattabbā. Sumaṅgalavilāsiniyaṃ	861	
PA_tika-s02_01t:86_12	pana attanā vitthāritattā tattheva gahetabbāti imissā saṃvaṇṇanāya mahantataṃ pariharanto	861	
PA_tika-s02_01t:86_13	“sā panesā”tiādimāha.	861	
PA_tika-s02_01t:87	Nidānakathāvaṇṇanā niṭṭhitā.	8	
PA_tika-s02_01t:88	1. Mūlapariyāyavaggo	8	
PA_tika-s02_01t:89	1. Mūlapariyāyasuttavaṇṇanā	8	
PA_tika-s02_01t:90	Abbhantaranidānavaṇṇanā	9	
PA_tika-s02_01t:91_0	1. Evaṃ bāhiranidāne vattabbaṃ atidisitvā idāni abhantaranidānaṃ ādito paṭṭhāya saṃvaṇṇetuṃ	91	
PA_tika-s02_01t:91_1	“yaṃ paneta”ntiādi vuttaṃ. Tattha yasmā saṃvaṇṇanaṃ karontena saṃvaṇṇetabbe dhamme	91	
PA_tika-s02_01t:91_2	padavibhāgaṃ padatthañca dassetvā tato paraṃ piṇḍattādidassanavasena saṃvaṇṇanā kātabbā,	91	
PA_tika-s02_01t:91_3	tasmā padāni tāva dassento “evanti nipātapada”ntiādimāha. Tattha padavibhāgoti padānaṃ	91	
PA_tika-s02_01t:91_4	viseso, na padaviggaho. Atha vā padāni ca padavibhāgo ca padavibhāgo, padaviggaho	91	
PA_tika-s02_01t:91_5	ca padavibhāgo ca padavibhāgoti vā ekasesavasena padapadaviggahā padavibhāgasaddena	91	
PA_tika-s02_01t:91_6	vuttāti veditabbaṃ. Tattha padaviggaho “subhagañca taṃ vanañcāti subhagavanaṃ, sālānaṃ	91	
PA_tika-s02_01t:91_7	rājā, sālo ca so rājā ca itipi sālarājā”tiādivasena samāsapadesu daṭṭhabbo.	91	
PA_tika-s02_01t:92_0	Atthatoti padatthato. Taṃ pana padatthaṃ atthuddhārakkamena paṭhamaṃ evaṃsaddassa	92	
PA_tika-s02_01t:92_1	dassento “evaṃ-saddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṃ	92	
PA_tika-s02_01t:92_2	saṅgaho daṭṭhabbo. Tathā hi “evaṃgatāni puthusippāyatanāni, evavidho evamākāro”ti	92	
PA_tika-s02_01t:92_3	ca ādīsu idaṃ-saddassa atthe evaṃ-saddo. Gata-saddo hi pakārapariyāyo, tathā vidhākāra-saddā	92	
PA_tika-s02_01t:92_4	ca. Tathā hi vidhayuttagata-sadde lokiyā pakāratthe vadanti. “Evaṃ su te sunhātā	92	
PA_tika-s02_01t:92_5	suvilittā kappitakesamassū āmukkamaṇikuṇḍalābharaṇā odātavatthavasanā pañcahi kāmaguṇehi	92	
PA_tika-s02_01t:92_6	samappitā samaṅgībhūtā paricārenti, seyyathāpi tvaṃ etarahi sācariyakoti. No hidaṃ,	92	
PA_tika-s02_01t:92_7	bho gotamā”tiādīsu pucchāyaṃ. “Evaṃlahuparivattaṃ evamāyupariyanto”ti ca ādīsu parimāṇe.	92	
PA_tika-s02_01t:93_0	Nanu ca “evaṃ su te sunhātā suvilittā, evamāyupariyanto”ti ettha evaṃ-saddena pucchanākāraparimāṇākārānaṃ	93	
PA_tika-s02_01t:93_1	vuttattā ākārattho eva evaṃ-saddoti? Na, visesasabbhāvato. Ākāramattavācako hi evaṃ-saddo	93	
PA_tika-s02_01t:93_2	ākāratthoti adhippeto yathā “evaṃ byā kho”tiādīsu, na pana ākāravisesavācako. Evañca	93	
PA_tika-s02_01t:93_3	katvā “evaṃ jātena maccenā”tiādīni upamādiudāharaṇāni upapannāni honti. Tathā hi	93	
PA_tika-s02_01t:93_4	“yathāpi…pe… bahu”nti ettha puppharāsiṭṭhāniyato manussūpapatti-sappurisūpanissaya-saddhammassavana-yonisomanasikāra-	93	
PA_tika-s02_01t:93_5	bhogasampatti-ādidānādi-puññakiriyahetusamudāyato sobhā-sugandhatādiguṇayogato mālāguṇasadisiyo	93	
PA_tika-s02_01t:93_6	pahūtā puññakiriyā maritabbasabhāvatāya maccena sattena kattabbāti jotitattā puppharāsimālāguṇāva	93	
PA_tika-s02_01t:93_7	upamā, tesaṃ upamākāro yathā-saddena aniyamato vuttoti “evaṃ-saddo upamākāranigamanattho”ti	93	
PA_tika-s02_01t:93_8	vattuṃ yuttaṃ. So pana upamākāro niyamiyamāno atthato upamāva hotīti āha “upamāyaṃ	93	
PA_tika-s02_01t:93_9	āgato”ti. Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya	93	
PA_tika-s02_01t:93_10	ākappasampattiyā yo tattha upadisanākāro, so atthato upadeso evāti vuttaṃ “evaṃ te…pe…	931	
PA_tika-s02_01t:93_11	upadese”ti. Tathā “evametaṃ bhagavā, evametaṃ sugatā”ti ettha ca bhagavatā yathāvuttamatthaṃ	931	
PA_tika-s02_01t:93_12	aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ	931	
PA_tika-s02_01t:93_13	sampahaṃsanaṃ. Yo tattha sampahaṃsanākāroti yojetabbaṃ.	931	
PA_tika-s02_01t:94_0	Evamevaṃ panāyanti ettha garahaṇākāroti yojetabbaṃ, so ca garahaṇākāro “vasalī”tiādikhuṃsanasaddasannidhānato	94	
PA_tika-s02_01t:94_1	idha evaṃ-saddena pakāsitoti viññāyati. Yathā cettha, evaṃ upamākārādayopi upamādivasena	94	
PA_tika-s02_01t:94_2	vuttānaṃ puppharāsiādisaddānaṃ sannidhānato daṭṭhabbaṃ. Evaṃ, bhanteti pana dhammassa	94	
PA_tika-s02_01t:94_3	sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena	94	
PA_tika-s02_01t:94_4	vuttattā ettha evaṃ-saddo vacanasampaṭicchanattho vutto. Tena evaṃ, bhante sādhu,	94	
PA_tika-s02_01t:94_5	bhante, suṭṭhu, bhanteti vuttaṃ hoti. Evañca vadehīti “yathāhaṃ vadāmi, evaṃ samaṇaṃ	94	
PA_tika-s02_01t:94_6	ānandaṃ vadehī”ti yo evaṃ vadanākāro idāni vattabbo. So evaṃsaddena nidassīyatīti	94	
PA_tika-s02_01t:94_7	“nidassane”ti vuttoti. Evaṃ noti etthāpi tesaṃ yathāvuttadhammānaṃ ahitadukkhāvahabhāve	94	
PA_tika-s02_01t:94_8	sanniṭṭhānajananatthaṃ anumatigahaṇavasena “saṃvattanti vā no vā, kathaṃ vo ettha	94	
PA_tika-s02_01t:94_9	hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-saddena	94	
PA_tika-s02_01t:94_10	vibhāvitanti viññāyati. So pana tesaṃ dhammānaṃ ahitāya dukkhāya saṃvattanākāro niyamiyamāno	941	
PA_tika-s02_01t:94_11	avadhāraṇattho hotīti āha “evaṃ no ettha hotītiādīsu avadhāraṇe”ti.	941	
PA_tika-s02_01t:95_0	Nānānayanipuṇanti ekattanānattaabyāpāraevaṃdhammatāsaṅkhātā, nandiyāvattatipukkhalasīhavikkīḷitaaṅkusadisālocanasaṅkhātā	95	
PA_tika-s02_01t:95_1	vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena	95	
PA_tika-s02_01t:95_2	saṃkilesabhāgiyādilokiyāditadubhayavomissakādivasena kusalādivasena khandhādivasena	95	
PA_tika-s02_01t:95_3	saṅgahādivasena samayavimuttādivasena ṭhapanādivasena kusalamūlādivasena tikappaṭṭhānādivasena	95	
PA_tika-s02_01t:95_4	ca nānappakārāti nānānayā. Tehi nipuṇaṃ saṇhaṃ sukhumanti nānānayanipuṇaṃ. Āsayova	95	
PA_tika-s02_01t:95_5	ajjhāsayo, te ca sassatādibhedena, tattha ca apparajakkhatādibhedena aneke, attajjhāsayādayo	95	
PA_tika-s02_01t:95_6	eva vā samuṭṭhānaṃ uppattihetu etassāti anekajjhāsayasamuṭṭhānaṃ. Atthabyañjanasampannanti	95	
PA_tika-s02_01t:95_7	atthabyañjanaparipuṇṇaṃ upanetabbābhāvato, saṅkāsanapakāsana-vivaraṇa-vibhajana-uttānīkaraṇa-paññattivasena	95	
PA_tika-s02_01t:95_8	chahi atthapadehi, akkhara-padabyañjanākāraniruttiniddesavasena chahi byañjanapadehi	95	
PA_tika-s02_01t:95_9	ca samannāgatanti vā attho daṭṭhabbo.	95	
PA_tika-s02_01t:96_0	Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato, rāgādikilesāpanayanato	96	
PA_tika-s02_01t:96_1	ca pāṭihāriya”nti vadanti, bhagavato pana paṭipakkhā rāgādayo na santi, ye haritabbā.	96	
PA_tika-s02_01t:96_2	Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ	96	
PA_tika-s02_01t:96_3	pavattati, tasmā tattha pavattavohārena ca na sakkā idha “pāṭihāriya”nti vattuṃ.	96	
PA_tika-s02_01t:96_4	Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato	96	
PA_tika-s02_01t:96_5	“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā	96	
PA_tika-s02_01t:96_6	titthiyā, tesaṃ haraṇato pāṭihāriyaṃ. Te hi diṭṭhiharaṇavasena diṭṭhipakāsane asamatthabhāvena	96	
PA_tika-s02_01t:96_7	ca iddhiādesanānusāsanīhi haritā apanītā hontīti. “Paṭī”ti vā ayaṃ saddo “pacchā”ti	96	
PA_tika-s02_01t:96_8	etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,	96	
PA_tika-s02_01t:96_9	tasmā samāhite citte vigatūpakkilese ca katakiccena pacchā haritabbaṃ pavattetabbanti	96	
PA_tika-s02_01t:96_10	pāṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ	961	
PA_tika-s02_01t:96_11	pāṭihāriyaṃ, iddhiādesanānusāsaniyo ca vigatūpakkilesena katakiccena ca sattahitatthaṃ	961	
PA_tika-s02_01t:96_12	puna pavattetabbā, haritesu ca attano upakkilesesu parasattānaṃ upakilesaharaṇāni	961	
PA_tika-s02_01t:96_13	hontīti pāṭihāriyāni bhavanti. Pāṭihāriyameva pāṭihāriyaṃ, pāṭihāriye vā iddhiādesanānusāsanisamudāye	961	
PA_tika-s02_01t:96_14	bhavaṃ ekamekaṃ pāṭihāriyanti vuccati. Pāṭihāriyaṃ vā catutthajjhānaṃ maggo ca paṭipakkhaharaṇato,	961	
PA_tika-s02_01t:96_15	tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Tassa pana iddhiādibhedena	961	
PA_tika-s02_01t:96_16	visayabhedena ca bahuvidhassa bhagavato desanāyaṃ labbhamānattā āha “vividhapāṭihāriya”nti.	961	
PA_tika-s02_01t:97_0	Na aññathāti bhagavato sammukhā sutākārato na aññathāti attho, na pana bhagavato	97	
PA_tika-s02_01t:97_1	desitākārato. Acinteyyānubhāvā hi bhagavato desanā. Evañca katvā “sabbappakārena	97	
PA_tika-s02_01t:97_2	ko samattho viññātu”nti idaṃ vacanaṃ samatthitaṃ bhavati, dhāraṇabaladassanañca na	97	
PA_tika-s02_01t:97_3	virujjhati sutākārāvirajjhanassa adhippetattā. Na hettha atthantaratāparihāro dvinnampi	97	
PA_tika-s02_01t:97_4	atthānaṃ ekavisayattā. Itarathā thero bhagavato desanāya sabbathā paṭiggahaṇe samattho	97	
PA_tika-s02_01t:97_5	asamattho cāti āpajjeyyāti.	97	
PA_tika-s02_01t:98_0	“Yo paro na hoti, so attā”ti evaṃ vuttāya niyakajjhattasaṅkhātāya sasantatiyā vattanato	98	
PA_tika-s02_01t:98_1	tividhopi me-saddo kiñcāpi ekasmiṃyeva atthe dissati, karaṇasampadānasāminiddesavasena	98	
PA_tika-s02_01t:98_2	pana vijjamānaṃ bhedaṃ sandhāyāha “me-saddo tīsu atthesu dissatī”ti.	98	
PA_tika-s02_01t:99_0	Kiñcāpi upasaggo kiriyaṃ viseseti, jotakabhāvato pana satipi tasmiṃ sutasaddo eva	99	
PA_tika-s02_01t:99_1	taṃ tamatthaṃ vadatīti anupasaggassa sutasaddassa atthuddhāre saupasaggassa gahaṇaṃ	99	
PA_tika-s02_01t:99_2	na virujjhatīti dassento “saupasaggo ca anupasaggo cā”tiādimāha. Assāti sutasaddassa.	99	
PA_tika-s02_01t:99_3	Kammabhāvasādhanāni idha sutasadde sambhavantīti vuttaṃ “upadhāritanti vā upadhāraṇanti	99	
PA_tika-s02_01t:99_4	vā attho”ti. Mayāti atthe satīti yadā me-saddassa kattuvasena karaṇaniddeso, tadāti	99	
PA_tika-s02_01t:99_5	attho. Mamāti atthe satīti yadā sambandhavasena sāminiddeso, tadā.	99	
PA_tika-s02_01t:100_0	Suta-saddasannidhāne payuttena evaṃ-saddena savanakiriyājotakena bhavitabbanti vuttaṃ	100	
PA_tika-s02_01t:100_1	“evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṃ pañcadvārikaviññāṇānaṃ	100	
PA_tika-s02_01t:100_2	tadabhinīhaṭānañca manodvārikaviññāṇānaṃ gahaṇaṃ veditabbaṃ. Sabbesampi vākyānaṃ	100	
PA_tika-s02_01t:100_3	eva-kāratthasahitattā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.	100	
PA_tika-s02_01t:100_4	Etena avadhāraṇena nirāsaṅkataṃ dasseti. Yathā ca sutaṃ sutamevāti niyametabbaṃ,	100	
PA_tika-s02_01t:100_5	taṃ sammā sutaṃ hotīti āha “anūnānadhikāviparītaggahaṇanidassana”nti. Atha vā saddantaratthāpohanavasena	100	
PA_tika-s02_01t:100_6	saddo atthaṃ vadatīti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti.	100	
PA_tika-s02_01t:100_7	Iminā diṭṭhādivinivattanaṃ karoti. Idaṃ vuttaṃ hoti “na idaṃ mayā diṭṭhaṃ, na sayambhuñāṇena	100	
PA_tika-s02_01t:100_8	sacchikataṃ, atha kho sutaṃ, tañca kho sammadevā”ti. Tenevāha – “anūnānadhikāviparītaggahaṇanidassana”nti.	100	
PA_tika-s02_01t:100_9	Avadhāraṇatthe vā evaṃ-sadde ayamatthayojanā karīyatīti tadapekkhassa suta-saddassa	100	
PA_tika-s02_01t:100_10	ayamattho vutto “assavanabhāvapaṭikkhepato”ti. Tenevāha “anūnānadhikāviparītaggahaṇanidassana”nti.	1001	
PA_tika-s02_01t:100_11	Savanasaddo cettha kammattho veditabbo “suyyatī”ti.	1001	
PA_tika-s02_01t:101_0	Evaṃ savanahetusuṇantapuggalasavanavisesavasena padattayassa ekena pakārena atthayojanaṃ	101	
PA_tika-s02_01t:101_1	dassetvā idāni pakārantarehipi taṃ dassetuṃ “tathā eva”ntiādi vuttaṃ. Tattha tassāti	101	
PA_tika-s02_01t:101_2	yā sā bhagavato sammukhā dhammassavanākārena pavattā manodvāraviññāṇavīthi, tassā.	101	
PA_tika-s02_01t:101_3	Sā hi nānappakārena ārammaṇe pavattituṃ samatthā. Tathā ca vuttaṃ “sotadvārānusārenā”ti.	101	
PA_tika-s02_01t:101_4	Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena. Etena	101	
PA_tika-s02_01t:101_5	imissā yojanāya ākārattho evaṃ-saddo gahitoti dīpeti. Pavattibhāvappakāsananti pavattiyā	101	
PA_tika-s02_01t:101_6	atthibhāvappakāsanaṃ. Sutanti dhammappakāsananti yasmiṃ ārammaṇe vuttappakārā viññāṇavīthi	101	
PA_tika-s02_01t:101_7	nānappakārena pavattā, tassa dhammattā vuttaṃ, na sutasaddassa dhammatthattā. Vuttassevatthassa	101	
PA_tika-s02_01t:101_8	pākaṭīkaraṇaṃ “ayañhetthā”tiādi. Tattha viññāṇavīthiyāti karaṇatthe karaṇavacanaṃ. Mayāti kattuatthe.	101	
PA_tika-s02_01t:102_0	Evanti niddisitabbappakāsananti nidassanatthaṃ evaṃ-saddaṃ gahetvā vuttaṃ nidassetabbassa	102	
PA_tika-s02_01t:102_1	niddisitabbattābhāvābhāvato. Tena evaṃ-saddena sakalampi suttaṃ paccāmaṭṭhanti dasseti.	102	
PA_tika-s02_01t:102_2	Suta-saddassa kiriyāsaddattā savanakiriyāya ca sādhāraṇaviññāṇapabandhapaṭibaddhattā	102	
PA_tika-s02_01t:102_3	tattha ca puggalavohāroti vuttaṃ “sutanti puggalakiccappakāsana”nti. Na hi puggalavohārarahite	102	
PA_tika-s02_01t:102_4	dhammapabandhe savanakiriyā labbhatīti.	102	
PA_tika-s02_01t:103_0	Yassa cittasantānassātiādipi ākāratthameva evaṃ-saddaṃ gahetvā purimayojanāya aññathā	103	
PA_tika-s02_01t:103_1	atthayojanaṃ dassetuṃ vuttaṃ. Tattha ākārapaññattīti upādāpaññatti eva dhammānaṃ	103	
PA_tika-s02_01t:103_2	pavattiākārūpādānavasena tathā vuttā. Sutanti visayaniddesoti sotabbabhūto dhammo	103	
PA_tika-s02_01t:103_3	savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa	103	
PA_tika-s02_01t:103_4	paramatthato kassaci kattu abhāvepi saddavohārena buddhiparikappitabhedavacanicchāya	103	
PA_tika-s02_01t:103_5	cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgino”ti.	103	
PA_tika-s02_01t:103_6	Savanakiriyāvisayopi sotabbadhammo savanakiriyāvasena pavattacittasantānassa idha	103	
PA_tika-s02_01t:103_7	paramatthato kattubhāvato, savanavasena cittappavattiyā eva vā savanakiriyābhāvato	103	
PA_tika-s02_01t:103_8	taṃkiriyākattu ca visayo hotīti vuttaṃ “taṃsamaṅgino kattuvisaye”ti. Sutākārassa	103	
PA_tika-s02_01t:103_9	ca therassa sammānicchitabhāvato āha “gahaṇasanniṭṭhāna”nti. Etena vā avadhāraṇatthaṃ	103	
PA_tika-s02_01t:103_10	evaṃ-saddaṃ gahetvā ayamatthayojanā katāti daṭṭhabbaṃ.	1031	
PA_tika-s02_01t:104_0	Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa	104	
PA_tika-s02_01t:104_1	nidassanassa, avadhāraṇassa vā pakāsanasabhāvo evaṃ-saddoti tadākārādiupadhāraṇassa	104	
PA_tika-s02_01t:104_2	puggalapaññattiyā upādānabhūtadhammapabandhabyāpāratāya vuttaṃ – “evanti puggalakiccaniddeso”ti.	104	
PA_tika-s02_01t:104_3	Savanakiriyā pana puggalavādinopi viññāṇanirapekkhā natthīti visesato viññāṇabyāpāroti	104	
PA_tika-s02_01t:104_4	āha “sutanti viññāṇakiccaniddeso”ti. “Me”ti saddappavattiyā ekanteneva sattavisayattā	104	
PA_tika-s02_01t:104_5	viññāṇakiccassa ca tattheva samodahitabbato “meti ubhayakiccayuttapuggalaniddeso”ti	104	
PA_tika-s02_01t:104_6	vuttaṃ. Avijjamānapaññattivijjamānapaññattisabhāvā yathākkamaṃ evaṃ-sadda – suta-saddānaṃ	104	
PA_tika-s02_01t:104_7	atthāti te tathārūpa-paññatti-upādānabhūta-dhammapabandhabyāpārabhāvena dassento	104	
PA_tika-s02_01t:104_8	āha – “evanti puggalakiccaniddeso, sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena	104	
PA_tika-s02_01t:104_9	puggalabyāpāravisayapuggalabyāpāranidassanavasena gahaṇākāragāhakatabbisayavisesaniddesavasena	104	
PA_tika-s02_01t:104_10	kattukaraṇabyāpārakattuniddesavasena ca dutiyādayo catasso atthayojanā dassitāti daṭṭhabbaṃ.	1041	
PA_tika-s02_01t:105_0	Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca	105	
PA_tika-s02_01t:105_1	vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ	105	
PA_tika-s02_01t:105_2	sarūpaṃ niddhārento āha – “evanti ca meti cā”tiādi. Tattha “eva”nti ca “me”ti ca	105	
PA_tika-s02_01t:105_3	vuccamānassatthassa ākārādino dhammānaṃ asallakkhaṇabhāvato avijjamānapaññattibhāvoti	105	
PA_tika-s02_01t:105_4	āha – “saccikaṭṭhaparamatthavasena avijjamānapaññattī”ti. Tattha saccikaṭṭhaparamatthavasenāti	105	
PA_tika-s02_01t:105_5	bhūtatthauttamatthavasena. Idaṃ vuttaṃ hoti – yo māyāmarīciādayo viya abhūtattho,	105	
PA_tika-s02_01t:105_6	anussavādīhi gahetabbo viya anuttamattho ca na hoti, so rūpasaddādisabhāvo, ruppanānubhavanādisabhāvo	105	
PA_tika-s02_01t:105_7	vā attho saccikaṭṭho paramattho cāti vuccati, na tathā “evaṃ me”ti padānaṃ atthoti.	105	
PA_tika-s02_01t:105_8	Etamevatthaṃ pākaṭataraṃ kātuṃ “kiñhettha ta”ntiādi vuttaṃ. Sutanti pana saddāyatanaṃ	105	
PA_tika-s02_01t:105_9	sandhāyāha “vijjamānapaññattī”ti. Teneva hi “yañhi taṃ ettha sotena upaladdha”nti	105	
PA_tika-s02_01t:105_10	vuttaṃ, “sotadvārānusārena upaladdha”nti pana vutte atthabyañjanādisabbaṃ labbhati.	1051	
PA_tika-s02_01t:106_0	Taṃ taṃ upādāya vattabbatoti sotapathamāgate dhamme upādāya tesaṃ upadhāritākārādino	106	
PA_tika-s02_01t:106_1	paccāmasanavasena “eva”nti, sasantatipariyāpanne khandhe upādāya “me”ti vattabbattāti	106	
PA_tika-s02_01t:106_2	attho. Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko	106	
PA_tika-s02_01t:106_3	viya paṭhamādīni diṭṭhamutaviññāte apekkhitvāva pavattoti āha “diṭṭhādīni upanidhāya	106	
PA_tika-s02_01t:106_4	vattabbato”ti asutaṃ na hotīti hi sutanti pakāsitoyamatthoti. Attanā paṭividdhā suttassa	106	
PA_tika-s02_01t:106_5	pakāravisesā “eva”nti therena paccāmaṭṭhāti āha “asammohaṃ dīpetī”ti. Nānappakārapaṭivedhasamattho	106	
PA_tika-s02_01t:106_6	hotīti etena vakkhamānassa suttassa nānappakārataṃ duppaṭivijjhatañca dasseti. Sutassa	106	
PA_tika-s02_01t:106_7	asammosaṃ dīpetīti sutākārassa yāthāvato dassiyamānattā vuttaṃ. Asammohenāti sammohābhāvena,	106	
PA_tika-s02_01t:106_8	paññāya eva vā savanakālasambhūtāya taduttarakālapaññāsiddhi. Evaṃ asammosenāti etthāpi	106	
PA_tika-s02_01t:106_9	vattabbaṃ. Byañjanānaṃ paṭivijjhitabbo ākāro nātigambhīro, yathāsutadhāraṇameva tattha	106	
PA_tika-s02_01t:106_10	karaṇīyanti satiyā byāpāro adhiko, paññā tattha guṇībhūtāti vuttaṃ “paññāpubbaṅgamāyā”tiādi	1061	
PA_tika-s02_01t:106_11	“paññāya pubbaṅgamā”ti katvā. Pubbaṅgamatā cettha padhānatā “manopubbaṅgamā”tiādīsu	1061	
PA_tika-s02_01t:106_12	viya. Pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā	1061	
PA_tika-s02_01t:106_13	etissāti ayampi attho yujjati. Evaṃ satipubbaṅgamāyāti etthāpi vuttanayānusārena	1061	
PA_tika-s02_01t:106_14	yathāsambhavamattho veditabbo. Atthabyañjanasampannassāti atthabyañjanaparipuṇṇassa,	1061	
PA_tika-s02_01t:106_15	saṅkāsanapakāsanavivaraṇavibhajanauttānīkaraṇapaññattivasena chahi atthapadehi, akkharapadabyañjanākāraniruttiniddesavasena	1061	
PA_tika-s02_01t:106_16	chahi byañjanapadehi ca samannāgatassāti vā attho daṭṭhabbo.	1061	
PA_tika-s02_01t:107_0	Yonisomanasikāraṃ dīpeti evaṃ-saddena vuccamānānaṃ ākāranidassanāvadhāraṇatthānaṃ	107	
PA_tika-s02_01t:107_1	aviparītasaddhammavisayattāti adhippāyo. Avikkhepaṃ dīpetīti “mūlapariyāyaṃ kattha	107	
PA_tika-s02_01t:107_2	bhāsita”ntiādipucchāvasena pakaraṇappattassa vakkhamānassa suttassa savanaṃ samādhānamantarena	107	
PA_tika-s02_01t:107_3	na sambhavatīti katvā vuttaṃ. Vikkhittacittassātiādi tassevatthassa samatthanavasena	107	
PA_tika-s02_01t:107_4	vuttaṃ. Sabbasampattiyāti atthabyañjanadesakapayojanādisampattiyā. Aviparītasaddhammavisayehi	107	
PA_tika-s02_01t:107_5	viya ākāranidassanāvadhāraṇatthehi yonisomanasikārassa, saddhammassavanena viya ca	107	
PA_tika-s02_01t:107_6	avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ	107	
PA_tika-s02_01t:107_7	siddhi vuttā tadavinābhāvato, evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ	107	
PA_tika-s02_01t:107_8	siddhi dassetabbā siyā assutavato sappurisūpanissayarahitassa ca tadabhāvato. Na	107	
PA_tika-s02_01t:107_9	hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena	107	
PA_tika-s02_01t:107_10	ca phalabhūtassa saddhammassavanassa siddhi dassitā. Ayaṃ panettha adhippāyo yutto	1071	
PA_tika-s02_01t:107_11	siyā – saddhammassavanasappurisūpanissayā na ekantena avikkhepassa kāraṇaṃ bāhiraṅgattā,	1071	
PA_tika-s02_01t:107_12	avikkhepo pana sappurisūpanissayo viya saddhammassavanassa ekantakāraṇanti. Evampi	1071	
PA_tika-s02_01t:107_13	avikkhepena sappurisūpanissayasiddhijotanā na samatthitāva, no na samatthitā vikkhittacittānaṃ	1071	
PA_tika-s02_01t:107_14	sappurisapayirupāsanābhāvassa atthasiddhattā. Ettha ca purimaṃ phalena kāraṇassa	1071	
PA_tika-s02_01t:107_15	siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa	1071	
PA_tika-s02_01t:107_16	siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.	1071	
PA_tika-s02_01t:108_0	Bhagavato vacanassa atthabyañjanapabhedaparicchedavasena sakalasāsanasampattiogāhanākāro	108	
PA_tika-s02_01t:108_1	niravasesaparahitapāripūrikāraṇanti vuttaṃ “evaṃ bhaddako ākāro”ti. Yasmā na hotīti	108	
PA_tika-s02_01t:108_2	sambandho. Pacchimacakkadvayasampattinti attasammāpaṇidhipubbekatapuññatāsaṅkhātaṃ	108	
PA_tika-s02_01t:108_3	guṇadvayaṃ. Aparāparavuttiyā cettha cakkabhāvo, caranti etehi sattā sampattibhavesūti	108	
PA_tika-s02_01t:108_4	vā. Ye sandhāya vuttaṃ “cattārimāni, bhikkhave, cakkāni, yehi samannāgatānaṃ devamanussānaṃ	108	
PA_tika-s02_01t:108_5	catucakkaṃ vattatī”tiādi. Purimapacchimabhāvo cettha desanākkamavasena daṭṭhabbo.	108	
PA_tika-s02_01t:108_6	Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe	108	
PA_tika-s02_01t:108_7	ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha – “āsayasuddhi	108	
PA_tika-s02_01t:108_8	siddhā hotī”ti. Tathā hi vuttaṃ “sammāpaṇihitaṃ cittaṃ, seyyaso naṃ tato kare”ti,	108	
PA_tika-s02_01t:108_9	“katapuññosi tvaṃ ānanda, padhānamanuyuñja, khippaṃ hohisi anāsavo”ti ca. Tenevāha	108	
PA_tika-s02_01t:108_10	“āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa	1081	
PA_tika-s02_01t:108_11	dhammassavanapayogassa visadabhāvena. Tathā cāha “āgamabyattisiddhī”ti. Sabbassa	1081	
PA_tika-s02_01t:108_12	vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato	1081	
PA_tika-s02_01t:108_13	avikkhittacitto pariyattiyaṃ visārado hotīti.	1081	
PA_tika-s02_01t:109_0	Nānappakārapaṭivedhadīpakenātiādinā atthabyañjanesu therassa evaṃsaddasuta-saddānaṃ	109	
PA_tika-s02_01t:109_1	asammohāsammosadīpanato catupaṭisambhidāvasena atthayojanaṃ dasseti. Tattha sotabbabhedapaṭivedhadīpakenāti	109	
PA_tika-s02_01t:109_2	etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ	109	
PA_tika-s02_01t:109_3	āmasatīti dasseti. Manodiṭṭhikaraṇā pariyattidhammānaṃ anupekkhanasuppaṭivedhā visesato	109	
PA_tika-s02_01t:109_4	manasikārapaṭibaddhāti te vuttanayena yonisomanasikāradīpakena evaṃsaddena yojetvā,	109	
PA_tika-s02_01t:109_5	savanadhāraṇavacīparicayā pariyattidhammānaṃ visesena sotāvadhānapaṭibaddhāti te	109	
PA_tika-s02_01t:109_6	avikkhepadīpakena suta-saddena yojetvā dassento sāsanasampattiyā dhammassavane ussāhaṃ	109	
PA_tika-s02_01t:109_7	janeti. Tattha dhammāti pariyattidhammā. Manasānupekkhitāti “idha sīlaṃ kathitaṃ,	109	
PA_tika-s02_01t:109_8	idha samādhi, idha paññā, ettakā ettha anusandhiyo”tiādinā nayena manasā anu anu	109	
PA_tika-s02_01t:109_9	pekkhitā. Diṭṭhiyā suppaṭividdhāti nijjhānakkhantibhūtāya, ñātapariññāsaṅkhātāya	109	
PA_tika-s02_01t:109_10	vā diṭṭhiyā tattha tattha vuttarūpārūpadhamme “iti rūpaṃ, ettakaṃ rūpa”ntiādinā suṭṭhu	1091	
PA_tika-s02_01t:109_11	vavatthapetvā paṭividdhā.	1091	
PA_tika-s02_01t:110_0	Sakalena vacanenāti pubbe tīhi padehi visuṃ visuṃ yojitattā vuttaṃ. Attano adahantoti	110	
PA_tika-s02_01t:110_1	“mameda”nti attani aṭṭhapento. Asappurisabhūminti akataññutaṃ “idhekacco pāpabhikkhu	110	
PA_tika-s02_01t:110_2	tathāgatappaveditaṃ dhammavinayaṃ pariyāpuṇitvā attano dahatī”ti evaṃ vuttaṃ anariyavohārāvatthaṃ,	110	
PA_tika-s02_01t:110_3	sā eva anariyavohārāvatthā asaddhammo. Nanu ca ānandattherassa “mamedaṃ vacana”nti	110	
PA_tika-s02_01t:110_4	adhimānassa, mahākassapattherādīnañca tadāsaṅkāya abhāvato asappurisabhūmisamatikkamādivacanaṃ	110	
PA_tika-s02_01t:110_5	niratthakanti? Nayidamevaṃ “evaṃ me suta”nti vadantena ayampi attho vibhāvitoti dassanato.	110	
PA_tika-s02_01t:110_6	Keci pana “devatānaṃ parivitakkāpekkhaṃ tathāvacananti edisī codanā anavakāsāvā”ti	110	
PA_tika-s02_01t:110_7	vadanti. Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “bhagavā	110	
PA_tika-s02_01t:110_8	ca parinibbuto, ayañca āyasmā desanākusalo, idāni dhammaṃ deseti sakyakulappasuto	110	
PA_tika-s02_01t:110_9	tathāgatassa bhātā cūḷapituputto, kiṃ nu kho sayaṃ sacchikataṃ dhammaṃ deseti, udāhu	110	
PA_tika-s02_01t:110_10	bhagavatoyeva vacanaṃ yathāsuta”nti. Evaṃ tadāsaṅkitappakārato asappurisabhūmisamokkamādito	1101	
PA_tika-s02_01t:110_11	atikkamādi vibhāvitanti. Appetīti nidasseti. Diṭṭhadhammikasamparāyikaparamatthesu	1101	
PA_tika-s02_01t:110_12	yathārahaṃ satte netīti netti, dhammoyeva netti dhammanetti.	1101	
PA_tika-s02_01t:111_0	Daḷhataraniviṭṭhā vicikicchā kaṅkhā. Nātisaṃsappanā matibhedamattā vimati. Assaddhiyaṃ	111	
PA_tika-s02_01t:111_1	vināseti bhagavatā desitattā, sammukhāvassa paṭiggahitattā, khalitaduruttādigahaṇadosābhāvato	111	
PA_tika-s02_01t:111_2	ca. Ettha ca paṭhamādayo tisso atthayojanā ākārādiatthesu aggahitavisesameva evaṃ-saddaṃ	111	
PA_tika-s02_01t:111_3	gahetvā dassitā, tato parā catasso ākāratthameva evaṃ-saddaṃ gahetvā vibhāvitā, pacchimā	111	
PA_tika-s02_01t:111_4	pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā	111	
PA_tika-s02_01t:111_5	yojitāti daṭṭhabbaṃ.	111	
PA_tika-s02_01t:112_0	Eka-saddo aññaseṭṭhāsahāyasaṅkhyādīsu dissati. Tathā hesa “sassato attā ca loko ca,	112	
PA_tika-s02_01t:112_1	idameva saccaṃ moghamaññanti ittheke abhivadantī”tiādīsu aññatthe dissati, “cetaso	112	
PA_tika-s02_01t:112_2	ekodibhāva”ntiādīsu seṭṭhatthe, “eko vūpakaṭṭho”tiādīsu asahāye, “ekova kho, bhikkhave,	112	
PA_tika-s02_01t:112_3	khaṇo ca samayo ca brahmacariyavāsāyā”tiādīsu saṅkhyāyaṃ. Idhāpi saṅkhyāyanti dassento	112	
PA_tika-s02_01t:112_4	āha “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca	112	
PA_tika-s02_01t:112_5	khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.	112	
PA_tika-s02_01t:112_6	Khaṇo eva ca samayo. Yo “khaṇo”ti ca “samayo”ti ca vuccati, so ekovāti hi attho mahāsamayoti	112	
PA_tika-s02_01t:112_7	mahāsamūho. Samayopi khoti sikkhāpadapūraṇassa hetupi. Samayappavādaketi diṭṭhippavādake.	112	
PA_tika-s02_01t:112_8	Tattha hi nisinnā titthiyā attano attano samayaṃ pavadantīti. Atthābhisamayāti hitapaṭilābhā.	112	
PA_tika-s02_01t:112_9	Abhisametabboti abhisamayo, abhisamayo attho abhisamayaṭṭhoti pīḷanādīni abhisametabbabhāvena	112	
PA_tika-s02_01t:112_10	ekībhāvaṃ upanetvā vuttāni. Abhisamayassa vā paṭivedhassa visayabhūto attho abhisamayaṭṭhoti.	1121	
PA_tika-s02_01t:112_11	Tāneva tathā ekattena vuttāni. Tattha pīḷanaṃ dukkhasaccassa taṃsamaṅgino hiṃsanaṃ	1121	
PA_tika-s02_01t:112_12	avipphārikatākaraṇaṃ. Santāpo dukkhadukkhatādivasena santāpanaṃ paridahanaṃ.	1121	
PA_tika-s02_01t:113_0	Tattha sahakārīkāraṇaṃ sannijjhaṃ sameti samavetīti samayo, samavāyo. Sameti samāgacchati	113	
PA_tika-s02_01t:113_1	maggabrahmacariyaṃ ettha tadādhārapuggalehīti samayo, khaṇo. Sameti ettha, etena	113	
PA_tika-s02_01t:113_2	vā saṃgacchati satto, sabhāvadhammo vā sahajātādīhi uppādādīhi vāti samayo, kālo.	113	
PA_tika-s02_01t:113_3	Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ	113	
PA_tika-s02_01t:113_4	viya ca kappanāmattasiddhena rūpena voharīyatīti. Samaṃ, saha vā avayavānaṃ ayanaṃ	113	
PA_tika-s02_01t:113_5	pavatti avaṭṭhānanti samayo, samūho yathā “samudāyo”ti. Avayavasahāvaṭṭhānameva hi	113	
PA_tika-s02_01t:113_6	samūhoti. Avasesapaccayānaṃ samāgame eti phalaṃ etasmā uppajjati pavattati cāti samayo,	113	
PA_tika-s02_01t:113_7	hetu yathā “samudayo”ti. Sameti saṃyojanabhāvato sambandho eti attano visaye pavattati,	113	
PA_tika-s02_01t:113_8	daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo,	113	
PA_tika-s02_01t:113_9	diṭṭhi; diṭṭhisaññojanena hi sattā ativiya bajjhantīti. Samiti saṅgati samodhānanti	113	
PA_tika-s02_01t:113_10	samayo, paṭilābho. Samayanaṃ, sammā vā ayanaṃ apagamoti samayo, pahānaṃ. Abhimukhaṃ	1131	
PA_tika-s02_01t:113_11	ñāṇena sammā etabbo abhisametabboti abhisamayo, dhammānaṃ aviparīto sabhāvo. Abhimukhabhāvena	1131	
PA_tika-s02_01t:113_12	sammā eti gacchati bujjhatīti abhisamayo, dhammānaṃ aviparītasabhāvāvabodho. Evaṃ	1131	
PA_tika-s02_01t:113_13	tasmiṃ tasmiṃ atthe samaya-saddassa pavatti veditabbā. Samayasaddassa atthuddhāre	1131	
PA_tika-s02_01t:113_14	abhisamayasaddassa udāharaṇaṃ vuttanayeneva veditabbaṃ. Assāti samayasaddassa. Kālo	1131	
PA_tika-s02_01t:113_15	attho samavāyādīnaṃ atthānaṃ idha asambhavato, desadesakaparisānaṃ viya suttassa	1131	
PA_tika-s02_01t:113_16	nidānabhāvena kālassa apadisitabbato ca.	1131	
PA_tika-s02_01t:114_0	Kasmā panettha aniyamitavaseneva kālo niddiṭṭho, na utusaṃvaccharādivasena niyametvāti?	114	
PA_tika-s02_01t:114_1	Āha – “tattha kiñcāpī”tiādi. Utusaṃvaccharādivasena niyamaṃ akatvā samayasaddassa	114	
PA_tika-s02_01t:114_2	vacanena ayampi guṇo laddho hotīti dassento “ye vā ime”tiādimāha. Sāmaññajotanā hi	114	
PA_tika-s02_01t:114_3	visese avatiṭṭhatīti. Tattha diṭṭhadhammasukhavihārasamayo devasikaṃ jhānaphalasamāpattīhi	114	
PA_tika-s02_01t:114_4	vītināmanakālo, visesato sattasattāhāni. Suppakāsāti dasasahassilokadhātusaṃkampanaobhāsapātubhāvādīhi	114	
PA_tika-s02_01t:114_5	pākaṭā. Yathāvuttabhedesu eva samayesu ekadesaṃ pakārantarehi saṅgahetvā dassetuṃ	114	
PA_tika-s02_01t:114_6	“yo cāya”ntiādimāha. Tathā hi ñāṇakiccasamayo attahitapaṭipattisamayo ca abhisambodhisamayo,	114	
PA_tika-s02_01t:114_7	ariyatuṇhībhāvasamayo diṭṭhadhammasukhavihārasamayo, karuṇākiccaparahitapaṭipattidhammikathāsamayo desanāsamayo eva.	114	
PA_tika-s02_01t:115_0	Karaṇavacanena niddeso katoti sambandho. Tatthāti abhidhammatadaññasuttapadavinayesu.	115	
PA_tika-s02_01t:115_1	Tathāti bhummakaraṇehi. Adhikaraṇattho ādhārattho. Bhāvo nāma kiriyā, tāya kiriyantaralakkhaṇaṃ	115	
PA_tika-s02_01t:115_2	bhāvenabhāvalakkhaṇaṃ. Tattha yathā kālo sabhāvadhammaparicchinno sayaṃ paramatthato	115	
PA_tika-s02_01t:115_3	avijjamānopi ādhārabhāvena paññāto taṅkhaṇappavattānaṃ tato pubbe parato ca abhāvato	115	
PA_tika-s02_01t:115_4	“pubbaṇhe jāto, sāyanhe gacchatī”ti ca ādīsu, samūho ca avayavavinimutto avijjamānopi	115	
PA_tika-s02_01t:115_5	kappanāmattasiddho avayavānaṃ ādhārabhāvena paññāpīyati “rukkhe sākhā, yavarāsiyaṃ	115	
PA_tika-s02_01t:115_6	sambhūto”tiādīsu, evaṃ idhāpīti dassento āha “adhikaraṇañhi…pe… dhammāna”nti. Yasmiṃ	115	
PA_tika-s02_01t:115_7	kāle dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃ eva kāle dhammapuñje	115	
PA_tika-s02_01t:115_8	ca phassādayopi hontīti ayañhi tattha attho. Yathā ca “gāvīsu duyhamānāsu gato, duddhāsu	115	
PA_tika-s02_01t:115_9	āgato”ti dohanakiriyāya gamanakiriyā lakkhīyati, evaṃ idhāpi “yasmiṃ samaye, tasmiṃ	115	
PA_tika-s02_01t:115_10	samaye”ti ca vutte “satī”ti ayamattho viññāyamāno eva hoti padatthassa sattāvirahābhāvatoti	1151	
PA_tika-s02_01t:115_11	samayassa sattākiriyāya cittassa uppādakiriyā phassādīnaṃ bhavanakiriyā ca lakkhīyati.	1151	
PA_tika-s02_01t:115_12	Yasmiṃ samayeti yasmiṃ navame khaṇe, yasmiṃ yonisomanasikārādihetumhi, paccayasamavāye	1151	
PA_tika-s02_01t:115_13	vā sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, hetumhi, paccayasamavāye	1151	
PA_tika-s02_01t:115_14	vā phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti	1151	
PA_tika-s02_01t:115_15	dassento āha “khaṇa…pe… lakkhīyatī”ti.	1151	
PA_tika-s02_01t:116_0	Hetuattho karaṇattho ca sambhavati “annena vasati, ajjhenena vasati, pharasunā chindati,	116	
PA_tika-s02_01t:116_1	kudālena khaṇatī”tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ	116	
PA_tika-s02_01t:116_2	puggalaṃ paṭipucchitvā vigarahitvā ca taṃ taṃ vatthuṃ otiṇṇakālaṃ anatikkamitvā teneva	116	
PA_tika-s02_01t:116_3	kālena sikkhāpadāni paññapento bhagavā viharati sikkhāpadapaññattihetuñca apekkhamāno	116	
PA_tika-s02_01t:116_4	tatiyapārājikādīsu viya.	116	
PA_tika-s02_01t:117_0	Accantameva ārambhato paṭṭhāya yāva desanāniṭṭhānaṃ parahitapaṭipattisaṅkhātena karuṇāvihārena.	117	
PA_tika-s02_01t:117_1	Tadatthajotanatthanti accantasaṃyogatthajotanatthaṃ. Upayogavacananiddeso kato yathā “māsaṃ ajjhetī”ti.	117	
PA_tika-s02_01t:118	Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu vibhattibyattayo katoti dasseti.	11	
PA_tika-s02_01t:119_0	Seṭṭhanti seṭṭhavācakaṃ vacanaṃ “seṭṭha”nti vuttaṃ seṭṭhaguṇasahacaraṇato. Tathā	119	
PA_tika-s02_01t:119_1	uttamanti etthāpi. Gāravayuttoti garubhāvayutto garuguṇayogato, garukaraṇārahatāya	119	
PA_tika-s02_01t:119_2	vā gāravayutto. Vuttoyeva, na pana idha vattabbo visuddhimaggassa imissā aṭṭhakathāya	119	
PA_tika-s02_01t:119_3	ekadesabhāvatoti adhippāyo.	119	
PA_tika-s02_01t:120	Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā, bhāge vamīti bhagavā.	12	
PA_tika-s02_01t:121	Bhagavā bhatavā bhāge, bhage ca vani bhattavā;	12	
PA_tika-s02_01t:122	Bhage vami tathā bhāge, vamīti bhagavā jino.	12	
PA_tika-s02_01t:123_0	Tattha kathaṃ bhāgavāti bhagavā? Ye te sīlādayo dhammakkhandhā guṇabhāgā guṇakoṭṭhāsā,	123	
PA_tika-s02_01t:123_1	te anaññasādhāraṇā niratisayā tathāgatassa atthi upalabbhanti. Tathā hissa sīlaṃ,	123	
PA_tika-s02_01t:123_2	samādhi, paññā, vimutti, vimuttiñāṇadassanaṃ, hirī, ottappaṃ, saddhā, vīriyaṃ, sati	123	
PA_tika-s02_01t:123_3	sampajaññaṃ, sīlavisuddhi, diṭṭhivisuddhi, samatho, vipassanā, tīṇi kusalamūlāni,	123	
PA_tika-s02_01t:123_4	tīṇi sucaritāni, tayo sammāvitakkā, tisso anavajjasaññā, tisso dhātuyo, cattāro satipaṭṭhānā,	123	
PA_tika-s02_01t:123_5	cattāro sammappadhānā, cattāro iddhipādā, cattāro ariyamaggā, cattāri ariyaphalāni,	123	
PA_tika-s02_01t:123_6	catasso paṭisambhidā, catuyonipaṭicchedakañāṇaṃ, cattāro ariyavaṃsā, cattāri vesārajjañāṇāni,	123	
PA_tika-s02_01t:123_7	pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,	123	
PA_tika-s02_01t:123_8	pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā	123	
PA_tika-s02_01t:123_9	saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,	123	
PA_tika-s02_01t:123_10	cha anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta	1231	
PA_tika-s02_01t:123_11	aparihāniyā dhammā, satta ariyadhammā, satta ariyadhanāni, satta bojjhaṅgā, satta	1231	
PA_tika-s02_01t:123_12	sappurisadhammā, satta nijjaravatthūni, satta saññā, satta dakkhiṇeyyapuggaladesanā,	1231	
PA_tika-s02_01t:123_13	satta khīṇāsavabaladesanā, aṭṭha paññāpaṭilābhahetudesanā, aṭṭha sammattāni, aṭṭha	1231	
PA_tika-s02_01t:123_14	lokadhammātikkamā, aṭṭha ārambhavatthūni, aṭṭha akkhaṇadesanā, aṭṭha mahāpurisavitakkā,	1231	
PA_tika-s02_01t:123_15	aṭṭha abhibhāyatanadesanā, aṭṭha vimokkhā, nava yonisomanasikāramūlakā dhammā, nava	1231	
PA_tika-s02_01t:123_16	pārisuddhipadhāniyaṅgāni, nava sattāvāsadesanā, nava āghātapaṭivinayā, nava saññā,	1231	
PA_tika-s02_01t:123_17	nava nānattā, nava anupubbavihārā, dasa nāthakaraṇā dhammā, dasa kasiṇāyatanāni,	1231	
PA_tika-s02_01t:123_18	dasa kusalakammapathā, dasa sammattāni, dasa ariyavāsā, dasa asekkhadhammā, dasa	1231	
PA_tika-s02_01t:123_19	tathāgatabalāni, ekādasa mettānisaṃsā, dvādasa dhammacakkākārā, terasa dhutaguṇā,	1231	
PA_tika-s02_01t:123_20	cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,	1232	
PA_tika-s02_01t:123_21	soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,	1232	
PA_tika-s02_01t:123_22	catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati	1232	
PA_tika-s02_01t:123_23	ñāṇavatthūni, catuvīsatikoṭisatasahassasaṅkhāsamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni	1232	
PA_tika-s02_01t:123_24	tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo	1232	
PA_tika-s02_01t:123_25	anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti	1232	
PA_tika-s02_01t:123_26	upalabbhanti, tasmā yathāvuttavibhāgā guṇabhāgā assa atthīti “bhāgavā”ti vattabbe	1232	
PA_tika-s02_01t:123_27	ā-kārassa rassattaṃ katvā “bhagavā”ti vutto. Evaṃ tāva bhāgavāti bhagavā.	1232	
PA_tika-s02_01t:124	Yasmā sīlādayo sabbe, guṇabhāgā asesato;	12	
PA_tika-s02_01t:125	Vijjanti sugate tasmā, bhagavāti pavuccatīti.	12	
PA_tika-s02_01t:126_0	Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha	126	
PA_tika-s02_01t:126_1	dhamme samodhānetvā sammāsambodhiyā katamahābhinīhārehi mahābodhisattehi paripūritabbā	126	
PA_tika-s02_01t:126_2	dānapāramī, sīla, nekkhamma, paññā, vīriya, khanti, sacca, adhiṭṭhāna, mettā, upekkhāpāramīti	126	
PA_tika-s02_01t:126_3	dasa pāramiyo dasa upapāramiyo dasa paramatthapāramiyoti samatiṃsa pāramiyo, dānādīni	126	
PA_tika-s02_01t:126_4	cattāri saṅgahavatthūni, saccādīni cattāri adhiṭṭhānāni, aṅgapariccāgo nayanadhanarajjaputtadārapariccāgoti	126	
PA_tika-s02_01t:126_5	pañca mahāparicāgā, pubbayogo, pubbacariyā, dhammakkhānaṃ, ñātatthacariyā, lokatthacariyā,	126	
PA_tika-s02_01t:126_6	buddhicariyāti evamādayo, saṅkhepato vā sabbe puññañāṇasambhārā buddhakaradhammā,	126	
PA_tika-s02_01t:126_7	te mahābhinīhārato paṭṭhāya kappānaṃ satasahassādhikāni cattāri asaṅkheyyāni yathā	126	
PA_tika-s02_01t:126_8	hānabhāgiyā saṃkilesabhāgiyā ṭhitibhāgiyā vā na honti, atha kho uttaruttari visesabhāgiyāva	126	
PA_tika-s02_01t:126_9	honti, evaṃ sakkaccaṃ nirantaraṃ anavasesato bhatā sambhatā assa atthīti “bhatavā”ti	126	
PA_tika-s02_01t:126_10	vattabbe “bhagavā”ti vutto niruttinayena ta-kārassa ga-kāraṃ katvā. Atha vā bhatavāti	1261	
PA_tika-s02_01t:126_11	teyeva yathāvutte buddhakaradhamme vuttanayeneva bhari sambhari, paripūresīti attho.	1261	
PA_tika-s02_01t:126_12	Evampi bhatavāti bhagavā.	1261	
PA_tika-s02_01t:127	Sammāsambodhiyā sabbe, dānapāramiādike;	12	
PA_tika-s02_01t:128	Sambhāre bhatavā nātho, tenāpi bhagavā matoti.	12	
PA_tika-s02_01t:129_0	Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,	129	
PA_tika-s02_01t:129_1	te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani	129	
PA_tika-s02_01t:129_2	bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu	129	
PA_tika-s02_01t:129_3	khandhādīsu ca ye te pariññeyyādivasena saṅkhepato vā catubbidhā abhisamayabhāgā,	129	
PA_tika-s02_01t:129_4	vitthārato pana “cakkhu pariññeyyaṃ sotaṃ…pe… jarāmaraṇaṃ pariññeyya”ntiādinā aneke	129	
PA_tika-s02_01t:129_5	pariññeyyabhāgā, “cakkhussa samudayo pahātabbo…pe… jarāmaraṇassa samudayo pahātabbo”tiādinā	129	
PA_tika-s02_01t:129_6	pahātabbabhāgā, “cakkhussa nirodho…pe… jarāmaraṇassa nirodho sacchikātabbo”tiādinā	129	
PA_tika-s02_01t:129_7	sacchikātabbabhāgā, “cakkhussa nirodhagāminī paṭipadā”tiādinā, “cattāro satipaṭṭhānā”tiādinā	129	
PA_tika-s02_01t:129_8	ca anekabhedā bhāvetabbabhāgā ca dhammā, te sabbe vani bhaji yathārahaṃ gocarabhāvanāsevanānaṃ	129	
PA_tika-s02_01t:129_9	vasena sevi. Evampi bhāge vanīti bhagavā. Atha vā “ye ime sīlādayo dhammakkhandhā	129	
PA_tika-s02_01t:129_10	sāvakehi sādhāraṇā guṇabhāgā guṇakoṭṭhāsā, kinti nu kho te vineyyasantānesu patiṭṭhapeyya”nti	1291	
PA_tika-s02_01t:129_11	mahākaruṇāya vani abhipatthayi, sā cassa abhipatthanā yathādhippetaphalāvahā ahosi.	1291	
PA_tika-s02_01t:129_12	Evampi bhāge vanīti bhagavā.	1291	
PA_tika-s02_01t:130	Yasmā ñeyyasamāpattiguṇabhāge asesato;	13	
PA_tika-s02_01t:131	Bhaji patthayi sattānaṃ, hitāya bhagavā tatoti.	13	
PA_tika-s02_01t:132_0	Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ	132	
PA_tika-s02_01t:132_1	bhajīyantīti bhagā, lokiyalokuttarā sampattiyo. Tattha lokiye tāva tathāgato sambodhito	132	
PA_tika-s02_01t:132_2	pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato	132	
PA_tika-s02_01t:132_3	buddhakaradhamme samannānento buddhadhamme paripācesi, buddhabhūto pana te niravajjasukhūpasaṃhite	132	
PA_tika-s02_01t:132_4	anaññasādhāraṇe lokuttarepi vani bhaji sevi, vitthārato pana padesarajjaissariyacakkavattisampatti-devarajjasampattiādivasena-	132	
PA_tika-s02_01t:132_5	jhānavimokkhasamādhisamāpattiñāṇadassana-maggabhāvanāphalasacchi- kiriyādi-uttarimanussadhammavasena	132	
PA_tika-s02_01t:132_6	ca anekavihite anaññasādhāraṇe bhage vani bhaji sevi. Evampi bhage vanīti bhagavā.	132	
PA_tika-s02_01t:133	Yā tā sampattiyo loke, yā ca lokuttarā puthu;	13	
PA_tika-s02_01t:134	Sabbā tā bhaji sambuddho, tasmāpi bhagavā matoti.	13	
PA_tika-s02_01t:135_0	Kathaṃ bhattavāti bhagavā? Bhattā daḷhabhattikā assa bahū atthīti bhattavā. Tathāgato	135	
PA_tika-s02_01t:135_1	hi mahākaruṇāsabbaññutaññāṇādiaparimitanirupamapabhāvaguṇavisesasamaṅgibhāvato sabbasattuttamo,	135	
PA_tika-s02_01t:135_2	sabbānatthaparihārapubbaṅgamāya niravasesahitasukhavidhānatapparāya niratisayāya	135	
PA_tika-s02_01t:135_3	payogasampattiyā sadevamanussāya pajāya accantūpakāritāya dvattiṃsamahāpurisalakkhaṇa-asītianubyañjana-byāmappabhādianaññasādhāraṇa-	135	
PA_tika-s02_01t:135_4	visesapaṭimaṇḍita-rūpakāyatāya yathābhucca-guṇādhigatena “itipi so bhagavā”tiādinayappavattena	135	
PA_tika-s02_01t:135_5	lokattayabyāpinā suvipulena suvisuddhena ca thutighosena samannāgatattā ukkaṃsapāramippattāsu	135	
PA_tika-s02_01t:135_6	appicchatāsantuṭṭhiādīsu suppatiṭṭhitabhāvato dasabalacatuvesārajjādiniratisayaguṇavisesa-samaṅgibhāvato	135	
PA_tika-s02_01t:135_7	ca rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,	135	
PA_tika-s02_01t:135_8	dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena	135	
PA_tika-s02_01t:135_9	samantapāsādikattā aparimāṇānaṃ sattānaṃ sadevamanussānaṃ ādarabahumānagāravāyatanatāya	135	
PA_tika-s02_01t:135_10	paramapemasambhattiṭṭhānaṃ. Ye tassa ovāde patiṭṭhitā aveccappasādena samannāgatā	1351	
PA_tika-s02_01t:135_11	honti, kenaci asaṃhāriyā tesaṃ pasādabhatti samaṇena vā brāhmaṇena vā devena vā mārena	1351	
PA_tika-s02_01t:135_12	vā brahmunā vā. Tathā hi te attano jīvitapariccāgepi tattha pasādaṃ na pariccajanti,	1351	
PA_tika-s02_01t:135_13	tassa vā āṇaṃ daḷhabhattibhāvato. Tenevāha –	1351	
PA_tika-s02_01t:136	“Yo ve kataññū katavedi dhīro;	13	
PA_tika-s02_01t:137	Kalyāṇamitto daḷhabhatti ca hotī”ti. ;	13	
PA_tika-s02_01t:138_0	“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,	138	
PA_tika-s02_01t:138_1	yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.	138	
PA_tika-s02_01t:139	Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.	13	
PA_tika-s02_01t:140	Guṇātisayayuttassa, yasmā lokahitesino;	14	
PA_tika-s02_01t:141	Sambhattā bahavo satthu, bhagavā tena vuccatīti.	14	
PA_tika-s02_01t:142_0	Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo	142	
PA_tika-s02_01t:142_1	pūrento bhagasaṅkhātaṃ siriṃ issariyaṃ yasañca vami, uggiri, kheḷapiṇḍaṃ viya anapekkho	142	
PA_tika-s02_01t:142_2	chaḍḍayi; pacchimattabhāvepi hatthāgataṃ cakkavattisiriṃ devalokādhipaccasadisaṃ	142	
PA_tika-s02_01t:142_3	catudīpissariyaṃ cakkavattisampattisannissayaṃ sattaratanasamujjalaṃ yasañca tiṇāyapi	142	
PA_tika-s02_01t:142_4	amaññamāno nirapekkho pahāya abhinikkhamitvā sammāsambodhiṃ abhisambuddho, tasmā	142	
PA_tika-s02_01t:142_5	ime siriādike bhage vamīti bhagavā. Atha vā bhāni nāma nakkhattāni, tehi samaṃ gacchanti	142	
PA_tika-s02_01t:142_6	pavattantīti bhagā, sineruyugandharauttarakuruhimavantādibhājanalokavisesasannissayā	142	
PA_tika-s02_01t:142_7	sobhā kappaṭṭhiyabhāvato, tepi bhage vami tannivāsisattāvāsasamatikkamanato, tappaṭibaddhachandarāgapahānena	142	
PA_tika-s02_01t:142_8	pajahīti. Evampi bhage vamīti bhagavā.	142	
PA_tika-s02_01t:143	Cakkavattisiriṃ yasmā, yasaṃ issariyaṃ sukhaṃ;	14	
PA_tika-s02_01t:144	Pahāsi lokacittañca, sugato bhagavā tatoti.	14	
PA_tika-s02_01t:145_0	Kathaṃ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,	145	
PA_tika-s02_01t:145_1	tatthāpi rūpavedanādivasena, pathaviyādiatītādivasena ca anekavidhā. Te bhagavā sabbaṃ	145	
PA_tika-s02_01t:145_2	papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amataṃ dhātuṃ	145	
PA_tika-s02_01t:145_3	samadhigacchanto vami uggiri, anapekkho chaḍḍayi na paccāgami. Tathā hesa “sabbatthameva	145	
PA_tika-s02_01t:145_4	pathaviṃ āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe	145	
PA_tika-s02_01t:145_5	rase phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ,	145	
PA_tika-s02_01t:145_6	cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe…	145	
PA_tika-s02_01t:145_7	manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ,	145	
PA_tika-s02_01t:145_8	rūpataṇhaṃ…pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicāra”ntiādinā	145	
PA_tika-s02_01t:145_9	anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena	145	
PA_tika-s02_01t:145_10	chaḍḍayi. Vuttaṃ hetaṃ “yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ,	1451	
PA_tika-s02_01t:145_11	taṃ tathāgato puna paccāgamissatīti netaṃ ṭhānaṃ vijjatī”ti. Evampi bhāge vamīti	1451	
PA_tika-s02_01t:145_12	bhagavā. Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge	1451	
PA_tika-s02_01t:145_13	dhamme ariyamaggañāṇamukhena vami uggiri anapekkho pariccaji pajahi, paresañca tathattāya	1451	
PA_tika-s02_01t:145_14	dhammaṃ desesi. Vuttampi cetaṃ “dhammāpi vo, bhikkhave, pahātabbā, pageva adhammā,	1451	
PA_tika-s02_01t:145_15	kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.	1451	
PA_tika-s02_01t:145_16	Evampi bhāge vamīti bhagavā.	1451	
PA_tika-s02_01t:146	Khandhāyatanadhātādi-dhammabhāgāmahesinā;	14	
PA_tika-s02_01t:147	Kaṇhasukkā yato vantā, tatopi bhagavā matoti.	14	
PA_tika-s02_01t:148	Tena vuttaṃ –	14	
PA_tika-s02_01t:149	“Bhāgavā bhatavā bhāge, bhage ca vani bhattavā;	14	
PA_tika-s02_01t:150	Bhage vami tathā bhāge, vamīti bhagavā jino”ti.	15	
PA_tika-s02_01t:151_0	Dhammasarīraṃ paccakkhaṃ karotīti “yo vo, ānanda, mayā dhammo ca vinayo ca desito	151	
PA_tika-s02_01t:151_1	paññatto, so vo mamaccayena satthā”ti vacanato dhammassa satthubhāvapariyāyo vijjatīti	151	
PA_tika-s02_01t:151_2	katvā vuttaṃ. Vajirasaṅghātasamānakāyo parehi abhejjasarīrattā. Na hi bhagavato rūpakāye	151	
PA_tika-s02_01t:151_3	kenaci sakkā antarāyo kātunti.	151	
PA_tika-s02_01t:152_0	Desanāsampattiṃ niddisati vakkhamānassa sakalassa suttassa “eva”nti nidassanato.	152	
PA_tika-s02_01t:152_1	Sāvakasampattiṃ niddisati paṭisambhidāppattena pañcasu ṭhānesu bhagavatā etadagge	152	
PA_tika-s02_01t:152_2	ṭhapitena mayā mahāsāvakena sutaṃ, tañca kho mayāva sutaṃ, na anussutikaṃ, na paramparābhatanti	152	
PA_tika-s02_01t:152_3	imassa atthassa dīpanato. Kālasampattiṃ niddisati bhagavā-saddasannidhāne payuttassa	152	
PA_tika-s02_01t:152_4	samaya-saddassa kālassa buddhuppādapaṭimaṇḍitabhāvadīpanato. Buddhuppādaparamā hi	152	
PA_tika-s02_01t:152_5	kālasampadā. Tenetaṃ vuccati –	152	
PA_tika-s02_01t:153	“Kappakasāye kaliyuge, buddhuppādo aho mahacchariyaṃ;	15	
PA_tika-s02_01t:154	Hutāvahamajjhe jātaṃ, samuditamakarandamaravinda”nti. ;	15	
PA_tika-s02_01t:155	Bhagavāti desakasampattiṃ niddisati guṇavisiṭṭhasattuttamagarugāravādhivacanabhāvato.	15	
PA_tika-s02_01t:156_0	Maṅgaladivaso sukhaṇo sunakkhattanti ajja maṅgaladivaso, tasmā sunakkhattaṃ, tatthāpi	156	
PA_tika-s02_01t:156_1	ayaṃ sukhaṇo. Mā atikkamīti mā rattivibhāyanaṃ anudikkhantānaṃ ratti atikkamīti evaṃ	156	
PA_tika-s02_01t:156_2	sambandho veditabbo. Ukkāsu ṭhitāsu ṭhitāti ukkaṭṭhā. Ukkāsu vijjotalantīsu ṭhitā	156	
PA_tika-s02_01t:156_3	patiṭṭhitāti mūlavibhūjādipakkhepena (pāṇini 3.2.5) saddasiddhi veditabbā. Niruttinayena	156	
PA_tika-s02_01t:156_4	vā ukkāsu ṭhitāsu ṭhitā āsīti ukkaṭṭhā. Apare pana bhaṇanti “bhūmibhāgasampattiyā	156	
PA_tika-s02_01t:156_5	manussasampattiyā upakaraṇasampattiyā ca sā nagarī ukkaṭṭhaguṇayogato ‘ukkaṭṭhā’ti nāmaṃ labhī”ti.	156	
PA_tika-s02_01t:157_0	Avisesenāti na visesena, vihārabhāvasāmaññenāti attho. Iriyāpatha…pe… vihāresūti	157	
PA_tika-s02_01t:157_1	iriyāpathavihāro dibbavihāro brahmavihāro ariyavihāroti etesu catūsu vihāresu. Samaṅgiparidīpananti	157	
PA_tika-s02_01t:157_2	samaṅgībhāvaparidīpanaṃ. Etanti “viharatī”ti etaṃ padaṃ. Tathā hi taṃ “idhekacco	157	
PA_tika-s02_01t:157_3	gihīhi saṃsaṭṭho viharati sahanandī sahasokī”tiādīsu iriyāpathavihāre āgataṃ; “yasmiṃ	157	
PA_tika-s02_01t:157_4	samaye, bhikkhave, bhikkhu vivicceva kāmehi…pe… paṭhamaṃ jhānaṃ upasampajja viharatī”tiādīsu	157	
PA_tika-s02_01t:157_5	dibbavihāre; “so mettāsahagatena cetasā ekaṃ disaṃ pharitvā viharatī”tiādīsu brahmavihāre;	157	
PA_tika-s02_01t:157_6	“so kho ahaṃ aggivessana tassāyeva kathāya pariyosāne tasmiṃ eva purimasmiṃ samādhinimitte	157	
PA_tika-s02_01t:157_7	ajjhattameva cittaṃ saṇṭhapemi sannisādemi ekodiṃ karomi samādahāmi, yena sudaṃ niccakappaṃ	157	
PA_tika-s02_01t:157_8	viharāmī”tiādīsu ariyavihāre.	157	
PA_tika-s02_01t:158_0	Tattha iriyanaṃ vattanaṃ iriyā, kāyappayogo. Tassā pavattanupāyabhāvato ṭhānādi iriyāpatho.	158	
PA_tika-s02_01t:158_1	Ṭhānasamaṅgī vā hi kāyena kiñci kareyya gamanādīsu aññatarasamaṅgī vā. Atha vā iriyati	158	
PA_tika-s02_01t:158_2	pavattati etena attabhāvo, kāyakiccaṃ vāti iriyā, tassā pavattiyā upāyabhāvato pathoti	158	
PA_tika-s02_01t:158_3	iriyāpatho, ṭhānādi eva. So ca atthato gatinivattiādiākārena pavatto catusantatirūpapabandho	158	
PA_tika-s02_01t:158_4	eva. Viharaṇaṃ, viharati etenāti vā vihāro, iriyāpatho eva vihāro iriyāpathavihāro.	158	
PA_tika-s02_01t:158_5	Divi bhavoti dibbo. Tattha bahulappavattiyā brahmapārisajjādidevaloke bhavoti attho.	158	
PA_tika-s02_01t:158_6	Tattha yo dibbānubhāvo, tadatthāya saṃvattatīti vā dibbo, abhiññābhinīhāravasena	158	
PA_tika-s02_01t:158_7	mahāgatikattā vā dibbo, dibbo ca so vihāro cāti dibbavihāro, catasso rūpāvacarasamāpattiyo.	158	
PA_tika-s02_01t:158_8	Āruppasamāpattiyopi ettheva saṅgahaṃ gacchanti. Brahmūnaṃ, brahmāno vā vihārā brahmavihārā,	158	
PA_tika-s02_01t:158_9	catasso appamaññāyo. Ariyānaṃ, ariyā vā vihārā ariyavihārā, cattāri sāmaññaphalāni.	158	
PA_tika-s02_01t:158_10	So hi bhagavā ekaṃ iriyāpathabādhanantiādi yadipi bhagavā ekenapi iriyāpathena cirataraṃ	1581	
PA_tika-s02_01t:158_11	kālaṃ attabhāvaṃ pavattetuṃ sakkoti, tathāpi “upādinnakasarīrassa nāma ayaṃ sabhāvo”ti	1581	
PA_tika-s02_01t:158_12	dassetuṃ vuttaṃ. Yasmā vā bhagavā yattha katthaci vasanto veneyyānaṃ dhammaṃ desento,	1581	
PA_tika-s02_01t:158_13	nānāsamāpattīhi ca kālaṃ vītināmento vasatīti veneyyasattānaṃ attano ca vividhaṃ	1581	
PA_tika-s02_01t:158_14	hitasukhaṃ harati upaneti uppādeti, tasmā vividhaṃ haratīti evamettha attho veditabbo.	1581	
PA_tika-s02_01t:159_0	Subhagattāti sirīkāmānavasena sobhanattā. Tenevāha “sundarasirikattā sundarakāmattā	159	
PA_tika-s02_01t:159_1	cā”ti. Chaṇasamajjaussaveti ettha chaṇaṃ nāma phaggunamāsādīsu uttaraphaggunādi-abhilakkhitadivasesu	159	
PA_tika-s02_01t:159_2	saparijanānaṃ manussānaṃ maṅgalakaraṇaṃ. Samajjaṃ nāma naṭasamajjādi. Ussavo nakkhattaṃ.	159	
PA_tika-s02_01t:159_3	Yattha gāmanigamavāsino tayo satta vā divase nakkhattaghosanaṃ katvā yathāvibhavaṃ	159	
PA_tika-s02_01t:159_4	alaṅkatapaṭiyattā bhoge paribhuñjantā nakkhattakīḷanaṃ kīḷanti. Tesaṃ taṃ tatheva	159	
PA_tika-s02_01t:159_5	hotīti tesaṃ manussānaṃ taṃ patthanaṃ tannivāsidevatānubhāvena yebhuyyena tatheva	159	
PA_tika-s02_01t:159_6	hoti, patthanā samijjhatīti attho. Bahujanakantatāyāti iminā “sundarakāmattā”ti etasseva	159	
PA_tika-s02_01t:159_7	padassa pakārantarena atthaṃ vibhāveti. Tatrāyaṃ vacanattho – kamanīyaṭṭhena suṭṭhu	159	
PA_tika-s02_01t:159_8	bhajīyatīti subhagaṃ, subhā agā rukkhā etthāti vā subhagaṃ, sundarakittiyogato vā	159	
PA_tika-s02_01t:159_9	“subhaga”nti evampettha atthaṃ vaṇṇenti. Keci pana “subhāgavane”ti paṭhanti, “sundarabhūmibhāge	159	
PA_tika-s02_01t:159_10	vane”ti cassa atthaṃ vadanti. Subhagassa nāma yakkhassa vanaṃ tena pariggahitattāti	1591	
PA_tika-s02_01t:159_11	“subhagavana”nti aññe. Vananaṃ bhattītiatthe taṃ vananaṃ kāretīti etasmiṃ atthe vanayatīti	1591	
PA_tika-s02_01t:159_12	padasiddhi veditabbā. Tenevāha “attani sinehaṃ uppādetī”ti. Yācanatthe vanute iti	1591	
PA_tika-s02_01t:159_13	vananti upacārakappanāvasena vana-saddo veditabbo.	1591	
PA_tika-s02_01t:160_0	Ujuvaṃsāti ujubhūtaviṭapā. Mahāsālāti mahārukkhā. Aññatarasmiṃ sālamūleti aññatarassa	160	
PA_tika-s02_01t:160_1	rukkhassa mūle. Vanappatijeṭṭhakarukkhoti vanappatibhūto jeṭṭhakarukkho. Tameva jeṭṭhakabhāvanti	160	
PA_tika-s02_01t:160_2	vanappatibhāvenāgataṃ seṭṭhabhāvaṃ padhānabhāvaṃ. Tena hi so “sālarājā”ti vutto.	160	
PA_tika-s02_01t:160_3	Upagatānaṃ rañjanaṭṭhena rājā, aññasmimpi tādise rukkhe rājavohāraṃ dassetuṃ “supatiṭṭhitassā”tiādi	160	
PA_tika-s02_01t:160_4	vuttaṃ. Tattha brāhmaṇa dhammikāti ālapanaṃ. Nippariyāyena sākhādimato saṅghātassa	160	
PA_tika-s02_01t:160_5	suppatiṭṭhitabhāvasādhane avayavavisese pavattamāno mūla-saddo. Yasmā taṃsadisesu	160	
PA_tika-s02_01t:160_6	tannissaye padese ca ruḷhīvasena pariyāyato pavattati, tasmā “mūlāni uddhareyyā”ti	160	
PA_tika-s02_01t:160_7	ettha nippariyāyamūlaṃ adhippetanti ekena mūla-saddena visesetvā āha “mūlamūle dissatī”ti	160	
PA_tika-s02_01t:160_8	yathā “dukkhadukkhaṃ, rūparūpa”nti ca. Asādhāraṇahetumhīti asādhāraṇakāraṇe. Lobhasahagatacittuppādānaṃ	160	
PA_tika-s02_01t:160_9	eva āveṇike nesaṃ suppatiṭṭhitabhāvasādhanato mūlaṭṭhena upakārake paccayadhamme dissatīti attho.	160	
PA_tika-s02_01t:161_0	Tatthāti “ekaṃ samayaṃ bhagavā ukkaṭṭhāyaṃ viharati subhagavane sālarājamūle”ti yaṃ	161	
PA_tika-s02_01t:161_1	vuttaṃ vākyaṃ, tatta. Siyāti kassaci evaṃ parivitakko siyā, vakkhamānākārena kadāci	161	
PA_tika-s02_01t:161_2	codeyya vāti attho. Atha tattha viharatīti yadi subhagavane sālarājamūle viharati.	161	
PA_tika-s02_01t:161_3	Na vattabbanti nānāṭhānabhūtattā ukkaṭṭhāsubhagavanānaṃ, ekaṃ samayanti ca vuttattāti	161	
PA_tika-s02_01t:161_4	adhippāyo. Idāni codako tameva attano adhippāyaṃ “na hi sakkā”tiādinā vivarati. Itaro	161	
PA_tika-s02_01t:161_5	sabbametaṃ aviparītaṃ atthaṃ ajānantena vuttanti dassento “na kho panetaṃ evaṃ daṭṭhabba”nti	161	
PA_tika-s02_01t:161_6	āha. Tattha etanti “ukkaṭṭhāyaṃ viharati subhagavane sālarājamūle”ti etaṃ vacanaṃ.	161	
PA_tika-s02_01t:161_7	Evanti “yadi tāva bhagavā”tiādinā yaṃ taṃ bhavatā coditaṃ, taṃ atthato evaṃ na kho	161	
PA_tika-s02_01t:161_8	pana daṭṭhabbaṃ, na ubhayattha apubbaacarimaṃ vihāradassanatthanti attho.	161	
PA_tika-s02_01t:162_0	Idāni attano yathādhippetaṃ aviparītaṃ atthaṃ, tassa ca paṭikacceva vuttabhāvaṃ,	162	
PA_tika-s02_01t:162_1	tena ca appaṭividdhattaṃ pakāsento “nanu avocumha…pe… sālarājamūle”ti āha. Evampi	162	
PA_tika-s02_01t:162_2	“subhagavane sālarājamūle viharatī”cceva vattabbaṃ, na “ukkaṭṭhāya”nti codanaṃ manasi	162	
PA_tika-s02_01t:162_3	katvā vuttaṃ “gocaragāmanidassanattha”ntiādi.	162	
PA_tika-s02_01t:163_0	Avassaṃ cettha gocaragāmakittanaṃ kātabbaṃ. Tathā hi taṃ yathā subhagavanādikittanaṃ	163	
PA_tika-s02_01t:163_1	pabbajitānuggahakaraṇādianekappayojanaṃ, evaṃ gahaṭṭhānuggahakaraṇādivividhappayojananti	163	
PA_tika-s02_01t:163_2	dassento “ukkaṭṭhākittanenā”tiādimāha. Tattha paccayaggahaṇena upasaṅkamanapayirupāsanānaṃ	163	
PA_tika-s02_01t:163_3	okāsadānena dhammadesanāya saraṇesu sīlesu ca patiṭṭhāpanena yathūpanissayaṃ uparivisesādhigamāvahanena	163	
PA_tika-s02_01t:163_4	ca gahaṭṭhānaggahakaraṇaṃ, uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha	163	
PA_tika-s02_01t:163_5	pabbajitānuggahakaraṇaṃ veditabbaṃ. Karuṇāya upagamanaṃ, na lābhādinimittaṃ, paññāya	163	
PA_tika-s02_01t:163_6	apagamanaṃ, na virodhādinimittanti upagamanāpagamanānaṃ nirupakkilesataṃ vibhāveti.	163	
PA_tika-s02_01t:163_7	Dhammikasukhaṃ nāma anavajjasukhaṃ. Devānaṃ upakārabahulatā janavivittatāya. Pacurajanavivittaṃ	163	
PA_tika-s02_01t:163_8	hi ṭhānaṃ devā upasaṅkamitabbaṃ maññanti. Tadatthaparinipphādananti lokatthanipphādanaṃ,	163	
PA_tika-s02_01t:163_9	buddhakiccasampādananti attho. Evamādināti ādi-saddena ukkaṭṭhākittanato rūpakāyassa	163	
PA_tika-s02_01t:163_10	anuggaṇhanaṃ dasseti, subhagavanādikittanato dhammakāyassa. Tathā purimena parādhīnakiriyākaraṇaṃ,	1631	
PA_tika-s02_01t:163_11	dutiyena attādhīnakiriyākaraṇaṃ. Purimena vā karuṇākiccaṃ, itarena paññākiccaṃ. Purimena	1631	
PA_tika-s02_01t:163_12	cassa paramāya anukampāya samannāgamaṃ, pacchimena paramāya upekkhāya samannāgamaṃ	1631	
PA_tika-s02_01t:163_13	dīpeti. Bhagavā hi sabbasatte paramāya anukampāya anukampati, na ca tattha sinehadosānupatito	1631	
PA_tika-s02_01t:163_14	paramupekkhakabhāvato, upekkhako ca na ca parahitasukhakaraṇe apposukko mahākāruṇikabhāvato.	1631	
PA_tika-s02_01t:164_0	Tassa mahākāruṇikatāya lokanāthatā, upekkhakatāya attanāthatā. Tathā hesa bodhisattabhūto	164	
PA_tika-s02_01t:164_1	mahākaruṇāya sañcoditamānaso sakalalokahitāya ussukkamāpanno mahābhinīhārato paṭṭhāya	164	
PA_tika-s02_01t:164_2	tadatthanipphādanatthaṃ puññañāṇasambhāre sampādento aparimitaṃ kālaṃ anappakaṃ dukkhamanubhosi,	164	
PA_tika-s02_01t:164_3	upekkhakatāya sammā patitehi dukkhehi na vikampi. Tathā mahākāruṇikatāya saṃsārābhimukhatā,	164	
PA_tika-s02_01t:164_4	upekkhakatāya tato nibbindanā. Tathā upekkhakatāya nibbānābhimukhatā, mahākāruṇikatāya	164	
PA_tika-s02_01t:164_5	tadadhigamo. Tathā mahākāruṇikatāya paresaṃ abhiṃsāpanaṃ, upekkhakatāya sayaṃ parehi	164	
PA_tika-s02_01t:164_6	abhāyanaṃ. Mahākāruṇikatāya paraṃ rakkhato attano rakkhaṇaṃ, upekkhakatāya attānaṃ	164	
PA_tika-s02_01t:164_7	rakkhato paresaṃ rakkhaṇaṃ. Tenassa attahitāya paṭipannādīsu catutthapuggalabhāvo	164	
PA_tika-s02_01t:164_8	siddho hoti. Tathā mahākāruṇikatāya saccādhiṭṭhānassa cāgādhiṭṭhānassa ca pāripūri,	164	
PA_tika-s02_01t:164_9	upekkhakatāya upasamādhiṭṭhānassa paññādhiṭṭhānassa ca pāripūri. Evaṃ parisuddhāsayapayogassa	164	
PA_tika-s02_01t:164_10	mahākāruṇikatāya lokahitatthameva rajjasampadādibhavasampattiyā upagamanaṃ, upekkhakatāya	1641	
PA_tika-s02_01t:164_11	tiṇāyapi amaññamānassa tato apagamanaṃ. Iti suvisuddhaupagamāpagamassa mahākāruṇikatāya	1641	
PA_tika-s02_01t:164_12	lokahitatthameva dānavasena sampattīnaṃ pariccajanā, upekkhakatāya cassa phalassa	1641	
PA_tika-s02_01t:164_13	attano apaccāsīsanā. Evaṃ samudāgamanato paṭṭhāya acchariyabbhutaguṇasamannāgatassa	1641	
PA_tika-s02_01t:164_14	mahākāruṇikatāya paresaṃ hitasukhatthaṃ atidukkarakāritā, upekkhakatāya kāyampi analaṃkāritā.	1641	
PA_tika-s02_01t:165_0	Tathā mahākāruṇikatāya carimattabhāve jiṇṇāturamatadassanena sañjātasaṃvego, upekkhakatāya	165	
PA_tika-s02_01t:165_1	uḷāresu devabhogasadisesu bhogesu nirapekkho mahābhinikkhamanaṃ nikkhami. Tathā mahākāruṇikatāya	165	
PA_tika-s02_01t:165_2	“kicchaṃ vatāyaṃ loko āpanno”tiādinā karuṇāmukheneva vipassanārambho, upekkhakatāya	165	
PA_tika-s02_01t:165_3	buddhabhūtassa satta sattāhāni vivekasukheneva vītināmanaṃ. Mahākāruṇikatāya dhammagambhīrataṃ	165	
PA_tika-s02_01t:165_4	paccavekkhitvā dhammadesanāya apposukkataṃ āpajjitvāpi mahābrahmuno ajjhesanāpadesena	165	
PA_tika-s02_01t:165_5	okāsakaraṇaṃ, upekkhakatāya pañcavaggiyādi veneyyānaṃ ananurūpasamudācārepi anaññathābhāvo.	165	
PA_tika-s02_01t:165_6	Mahākāruṇikatāya katthaci paṭighātābhāvenassa sabbattha amittasaññāya abhāvo, upekkhakatāya	165	
PA_tika-s02_01t:165_7	katthacipi anurodhābhāvena sabbattha sinehasanthavābhāvo. Mahākāruṇikatāya gāmādīnaṃ	165	
PA_tika-s02_01t:165_8	āsannaṭṭhāne vasantassapi upekkhakatāya araññaṭṭhāne eva viharaṇaṃ. Tena vuttaṃ “purimena	165	
PA_tika-s02_01t:165_9	cassa paramāya annukampāya samannāgamaṃ, pacchimena paramāya upekkhāya samannāgamaṃ dīpetī”ti.	165	
PA_tika-s02_01t:166_0	Tanti “tatrā”ti padaṃ. Desakālaparidīpananti ye desakālā idha viharaṇakiriyāvisesanabhāvena	166	
PA_tika-s02_01t:166_1	vuttā, tesaṃ paridīpananti dassento “yaṃ samayaṃ…pe… dīpetī”ti āha. Taṃ-saddo hi	166	
PA_tika-s02_01t:166_2	vuttassa atthassa paṭiniddeso, tasmā idha kālassa, desassa vā paṭiniddeso bhavituṃ	166	
PA_tika-s02_01t:166_3	arahati, na aññassa. Ayaṃ tāva tatra-saddassa paṭiniddesabhāve atthavibhāvanā. Yasmā	166	
PA_tika-s02_01t:166_4	pana īdisesu ṭhānesu tatra-saddo dhammadesanāvisiṭṭhaṃ desaṃ kālañca vibhāveti, tasmā	166	
PA_tika-s02_01t:166_5	vuttaṃ “bhāsitabbayutte vā desakāle dīpetī”ti. Tena tatrāti yattha bhagavā dhammadesanatthaṃ	166	
PA_tika-s02_01t:166_6	bhikkhū ālapi abhāsi, tādise dese, kāle vāti attho. Na hītiādinā tamevatthaṃ samattheti.	166	
PA_tika-s02_01t:166_7	Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,	166	
PA_tika-s02_01t:166_8	tattheva antaravīthiyaṃ ṭhito tassa dhammaṃ desetīti? Saccametaṃ, adesetabbakāle	166	
PA_tika-s02_01t:166_9	adesanāya idaṃ udāharaṇaṃ. Tenevāha “akālo kho tāvā”ti. Yaṃ pana tattha vuttaṃ “antaragharaṃ	166	
PA_tika-s02_01t:166_10	paviṭṭhamhā”ti, tampi tassa akālabhāvasseva pariyāyena dassanatthaṃ vuttaṃ. Tassa	1661	
PA_tika-s02_01t:166_11	hi tadā addhānaparissamena rūpakāye akammaññatā ahosi, balavapītivegena nāmakāye,	1661	
PA_tika-s02_01t:166_12	tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena	1661	
PA_tika-s02_01t:166_13	paṭikkhipi. Adesetabbadese adesanāya pana udāharaṇaṃ “atha kho bhagavā maggā okkamma	1661	
PA_tika-s02_01t:166_14	aññatarasmiṃ rukkhamūle nisīdi, vihārato nikkhamitvā vihārapacchāyāyaṃ paññatte āsane	1661	
PA_tika-s02_01t:166_15	nisīdī”ti ca evamādikaṃ idha ādi-saddena saṅgahitaṃ.	1661	
PA_tika-s02_01t:167_0	“Atha kho so, bhikkhave, bālo idha pubbe rasādo idha pāpāni kammāni karitvā”tiādīsu	167	
PA_tika-s02_01t:167_1	padapūraṇamatte kho-saddo, “dukkhaṃ kho agāravo viharati appatisso”tiādīsu avadhāraṇe,	167	
PA_tika-s02_01t:167_2	“kittāvatā nu kho, āvuso, satthu pavivittassa viharato sāvakā vivekaṃ nānusikkhantī”tiādīsu	167	
PA_tika-s02_01t:167_3	ādikālatthe. Vākyārambheti attho. Tattha padapūraṇena vacanālaṅkāramattaṃ kataṃ hoti,	167	
PA_tika-s02_01t:167_4	ādikālatthena vākyassa upaññāsamattaṃ, avadhāratthena pana niyamadassanaṃ, tasmā	167	
PA_tika-s02_01t:167_5	āmantesi evāti āmantane niyamo dassito hotīti.	167	
PA_tika-s02_01t:168_0	“Bhagavāti lokagarudīpana”nti kasmā vuttaṃ, nanu pubbepi bhagavā-saddassa attho vuttoti?	168	
PA_tika-s02_01t:168_1	Yadipi pubbe vutto, taṃ panassa yathāvutte ṭhāne viharaṇakiriyāya kattuvisesadassanatthaṃ	168	
PA_tika-s02_01t:168_2	kataṃ, na āmantanakiriyāya, idha pana āmantanakiriyāya, tasmā tadatthaṃ puna “bhagavā”ti	168	
PA_tika-s02_01t:168_3	pāḷiyaṃ vuttanti tassatthaṃ dassetuṃ “bhagavāti lokagarudīpana”nti āha. Kathāsavanayuttapuggalavacananti	168	
PA_tika-s02_01t:168_4	vakkhamānāya mūlapariyāyadesanāya savanayogyapuggalavacanaṃ. Catūsupi parisāsu bhikkhū	168	
PA_tika-s02_01t:168_5	eva edisānaṃ desanānaṃ visesena bhājanabhūtā, iti sātisayasāsanasampaṭiggāhakabhāvadassanatthaṃ	168	
PA_tika-s02_01t:168_6	idha bhikkhugahaṇanti dassetvā idāni saddatthaṃ dassetuṃ “apicā”tiādimāha.	168	
PA_tika-s02_01t:169_0	Tattha bhikkhakoti bhikkhūti bhikkhanadhammatāya bhikkhūti attho. Bhikkhācariyaṃ	169	
PA_tika-s02_01t:169_1	ajjhupagatoti buddhādīhipi ajjhupagataṃ bhikkhācariyaṃ uñchācariyaṃ ajjhupagatattā	169	
PA_tika-s02_01t:169_2	anuṭṭhitattā bhikkhū. Yo hi koci appaṃ vā mahantaṃ vā bhogakkhandhaṃ pahāya agārasmā	169	
PA_tika-s02_01t:169_3	anagāriyaṃ pabbajito, so kasigorakkhādīhi jīvikākappanaṃ hitvā liṅgasampaṭicchaneneva	169	
PA_tika-s02_01t:169_4	bhikkhācariyaṃ ajjhupagatattā bhikkhu, parapaṭibaddhajīvikattā vā vihāramajjhe kājabhattaṃ	169	
PA_tika-s02_01t:169_5	bhuñjamānopi bhikkhācariyaṃ ajjhupagatoti bhikkhu, piṇḍiyālopabhojanaṃ nissāya pabbajjāya	169	
PA_tika-s02_01t:169_6	ussāhajātattā vā bhikkhācariyaṃ ajjhupagatoti bhikkhūti evampettha attho daṭṭhabbo.	169	
PA_tika-s02_01t:169_7	Ādinā nayenāti “bhinnapaṭadharoti bhikkhu, bhindati pāpake akusale dhammeti bhikkhu,	169	
PA_tika-s02_01t:169_8	bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena. Ñāpaneti	169	
PA_tika-s02_01t:169_9	avabodhane, paṭivedaneti attho.	169	
PA_tika-s02_01t:170_0	Bhikkhanasīlatātiādīsu bhikkhanasīlatā bhikkhanena ājīvanasīlatā, na kasivaṇijjādīhi	170	
PA_tika-s02_01t:170_1	ājīvanasīlatā. Bhikkhanadhammatā “uddissa ariyā tiṭṭhantī”ti evaṃ vuttabhikkhanasabhāvatā,	170	
PA_tika-s02_01t:170_2	na sambhāvanākohaññasabhāvatā. Bhikkhane sādhukāritā “uttiṭṭhe nappamajjeyyā”ti vacanaṃ	170	
PA_tika-s02_01t:170_3	anussaritvā tattha appamajjanā. Atha vā sīlaṃ nāma pakatisabhāvo, idha pana tadadhiṭṭhānaṃ.	170	
PA_tika-s02_01t:170_4	Dhammoti vataṃ. Apare pana “sīlaṃ nāma vatasamādānaṃ, dhammo nāma paveṇīāgataṃ cārittaṃ,	170	
PA_tika-s02_01t:170_5	sādhukāritāti sakkaccakāritā ādarakiriyā”ti vaṇṇenti. Hīnādhikajanasevitanti ye bhikkhubhāve	170	
PA_tika-s02_01t:170_6	ṭhitāpi jātimadādivasena uddhatā unnaḷā. Ye ca gihibhāve paresu atthikabhāvampi anupagatatāya	170	
PA_tika-s02_01t:170_7	bhikkhācariyaṃ paramakāpaññataṃ maññanti, tesaṃ ubhayesampi yathākkamaṃ “bhikkhavo”ti	170	
PA_tika-s02_01t:170_8	vacanena hīnajanehi daliddehi paramakāpaññataṃ pattehi parakulesu bhikkhācariyāya	170	
PA_tika-s02_01t:170_9	jīvikaṃ kappentehi sevitaṃ vuttiṃ pakāsento uddhatabhāvaniggahaṃ karoti, adhikajanehi	170	
PA_tika-s02_01t:170_10	uḷārabhogakhattiyakulādito pabbajitehi buddhādīhi ājīvavisodhanatthaṃ sevitaṃ vuttiṃ	1701	
PA_tika-s02_01t:170_11	pakāsento dīnabhāvaniggahaṃ karotīti yojetabbaṃ. Yasmā “bhikkhavo”ti vacanaṃ āmantanabhāvato	1701	
PA_tika-s02_01t:170_12	abhimukhīkaraṇaṃ, pakaraṇato sāmatthiyato ca sussūsājananaṃ sakkaccasavanamanasikāraniyojanañca	1701	
PA_tika-s02_01t:170_13	hoti. Tasmā tamatthaṃ dassento “bhikkhavoti iminā”tiādimāha.	1701	
PA_tika-s02_01t:171_0	Tattha sādhukasavanamanasikāreti sādhukasavane sādhukamanasikāre ca. Kathaṃ pana	171	
PA_tika-s02_01t:171_1	pavattitā savanādayo sādhukaṃ pavattitā hontīti? “Addhā imāya sammāpaṭipattiyā sakalasāsanasampatti	171	
PA_tika-s02_01t:171_2	hatthagatā bhavissatī”ti ādaragāravayogena, kathādīsu aparibhavanādinā ca. Vuttaṃ	171	
PA_tika-s02_01t:171_3	hi “pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ	171	
PA_tika-s02_01t:171_4	kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,	171	
PA_tika-s02_01t:171_5	na attānaṃ paribhoti, avikkhittacitto dhammaṃ suṇāti ekaggacitto, yoniso ca manasi	171	
PA_tika-s02_01t:171_6	karoti. Imehi kho, bhikkhave, pañcahi dhammehi samannāgato suṇanto saddhammaṃ bhabbo	171	
PA_tika-s02_01t:171_7	niyāmaṃ okkamituṃ kusalesu dhammesu sammatta”nti. Tenevāha “sādhukasavanamanasikārāyattā	171	
PA_tika-s02_01t:171_8	hi sāsanasampattī”ti. Sāsanasampatti nāma sīlādinipphatti.	171	
PA_tika-s02_01t:172_0	Paṭhamaṃ uppannattā adhigamavasena. Satthucariyānuvidhāyakattā sīlādiguṇānuṭṭhānena.	172	
PA_tika-s02_01t:172_1	Tiṇṇaṃ yānānaṃ vasena anudhammapaṭipattisabbhāvato sakalasāsanapaṭiggāhakattā. Santikattāti	172	
PA_tika-s02_01t:172_2	samīpabhāvato. Santikāvacarattāti sabbakālaṃ sampayuttabhāvato. Yathānusiṭṭhanti	172	
PA_tika-s02_01t:172_3	anusāsanianurūpaṃ, anusāsaniṃ anavasesato paṭiggahetvāti attho. Ekacce bhikkhūyeva	172	
PA_tika-s02_01t:172_4	sandhāyāti ye suttapariyosāne “te bhikkhū bhagavato bhāsitaṃ abhinandu”nti vuttā	172	
PA_tika-s02_01t:172_5	pañcasatā brāhmaṇapabbajitā, te sandhāya.	172	
PA_tika-s02_01t:173_0	Pubbe sabbaparisasādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṃ	173	
PA_tika-s02_01t:173_1	eva āmantane kāraṇaṃ dassetvā idāni bhikkhū āmantetvāva dhammadesanāya payojanaṃ	173	
PA_tika-s02_01t:173_2	dassetuṃ “kimatthaṃ pana bhagavā”ti codanaṃ samuṭṭhāpesi. Tattha aññaṃ cintentāti	173	
PA_tika-s02_01t:173_3	aññavihitā. Vikkhittacittāti asamāhitacittā. Dhammaṃ paccavekkhantāti tadā hiyyo	173	
PA_tika-s02_01t:173_4	tato paradivasesu vā sutadhammaṃ pati pati manasā avekkhantā. Bhikkhū āmantetvā dhamme	173	
PA_tika-s02_01t:173_5	desiyamāne ādito paṭṭhāya desanaṃ sallakkhetuṃ sakkontīti imamevatthaṃ byatirekamukhena	173	
PA_tika-s02_01t:173_6	dassetuṃ “te anāmantetvā”tiādi vuttaṃ.	173	
PA_tika-s02_01t:174_0	Bhikkhavotīti ca sandhivasena i-kāralopo daṭṭhabbo “bhikkhavo itī”ti. Ayaṃ hi iti-saddo	174	
PA_tika-s02_01t:174_1	hetu-parisamāpanādipadatthavipariyāya-pakārāvadhāraṇanidassanādianekatthappabhedo.	174	
PA_tika-s02_01t:174_2	Tathā hesa “ruppatīti kho, bhikkhave, tasmā ‘rūpa’nti vuccatī”tiādīsu hetuatthe dissati;	174	
PA_tika-s02_01t:174_3	“tasmā tiha me, bhikkhave, dhammadāyādā bhavatha, mā āmisadāyādā, atthi me tumhesu	174	
PA_tika-s02_01t:174_4	anukampā ‘kinti me sāvakā dhammadāyādā bhaveyyuṃ, no āmisadāyādā’ti”ādīsu parisamāpane;	174	
PA_tika-s02_01t:174_5	“iti vā, iti evarūpā naccagītavāditavisūkadassanā paṭivirato”tiādīsu ādiatthe; “māgaṇṭhiyoti	174	
PA_tika-s02_01t:174_6	tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti	174	
PA_tika-s02_01t:174_7	byañjanamabhilāpo”tiādīsu padatthavipariyāye; “iti kho, bhikkhave, sappaṭibhayo bālo,	174	
PA_tika-s02_01t:174_8	appaṭibhayo paṇḍito, saupaddavo bālo, anupaddavo paṇḍito, saupasaggo bālo, anupasaggo	174	
PA_tika-s02_01t:174_9	paṇḍito”tiādīsu pakāre; “atthi idappaccayā jarāmaraṇanti iti puṭṭhena satā, ānanda,	174	
PA_tika-s02_01t:174_10	atthītissa vacanīyaṃ, kiṃ paccayā jarāmaraṇanti iti ce vadeyya, jātipaccayā jarāmaraṇanti	1741	
PA_tika-s02_01t:174_11	iccassa vacanīya”ntiādīsu avadhāraṇe; “sabbamatthīti kho, kaccāna, ayameko anto,	1741	
PA_tika-s02_01t:174_12	sabbaṃ natthīti kho, kaccāna, ayaṃ dutiyo anto”tiādīsu nidassane. Idhāpi nidassaneva	1741	
PA_tika-s02_01t:174_13	daṭṭhabbo. Bhikkhavoti hi āmantitākāro, tamesa iti-saddo nidasseti “bhikkhavoti āmantesī”ti.	1741	
PA_tika-s02_01t:174_14	Iminā nayena “bhaddante”tiādīsupi yathārahaṃ iti-saddassa attho veditabbo. Pubbe	1741	
PA_tika-s02_01t:174_15	“bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṃ	1741	
PA_tika-s02_01t:174_16	āmantanameva sambandhīantaraṃ apekkhatīti iminā adhippāyena “bhagavato āmantanaṃ	1741	
PA_tika-s02_01t:174_17	paṭiassosu”nti vuttaṃ. “Bhagavato”ti pana idaṃ paṭissavasambandhanena sampadānavacanaṃ	1741	
PA_tika-s02_01t:174_18	yathā “devadattassa paṭissuṇotī”ti.	1741	
PA_tika-s02_01t:175_0	Yaṃ nidānaṃ bhāsitanti sambandho. Etthāha – kimatthaṃ pana dhammavinayasaṅgahe kariyamāne	175	
PA_tika-s02_01t:175_1	nidānavacanaṃ, nanu bhagavatā bhāsitavacanasseva saṅgaho kātabboti? Vuccate – desanāya	175	
PA_tika-s02_01t:175_2	ṭhitiasammosasaddheyyabhāvasampādanatthaṃ. Kāladesadesakanimittaparisāpadesehi upanibandhitvā	175	
PA_tika-s02_01t:175_3	ṭhapitā hi desanā ciraṭṭhitikā hoti asammosadhammā saddheyyā ca, desakālakattusotunimittehi	175	
PA_tika-s02_01t:175_4	upanibaddho viya vohāravinicchayo. Teneva ca āyasmatā mahākassapena “mūlapariyāyasuttaṃ	175	
PA_tika-s02_01t:175_5	āvuso, ānanda, kattha bhāsita”ntiādinā desādipucchāsu katāsu tāsaṃ vissajjanaṃ karontena	175	
PA_tika-s02_01t:175_6	dhammabhaṇḍāgārikena “evaṃ me suta”ntiādinā imassa suttassa nidānaṃ bhāsitaṃ. Apica	175	
PA_tika-s02_01t:175_7	satthusampattipakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato	175	
PA_tika-s02_01t:175_8	sammāsambuddhabhāvasiddhi. Na hi sammāsambuddhassa pubbaracanādīhi attho atthi sabbattha	175	
PA_tika-s02_01t:175_9	appaṭihatañāṇacāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānurodhābhāvato	175	
PA_tika-s02_01t:175_10	khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahappavatti.	1751	
PA_tika-s02_01t:175_11	Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi	1751	
PA_tika-s02_01t:175_12	ñāṇasampadāpahānasampadābhibyañjakehi ca sambuddhavisuddhabhāvehi purimavesārajjadvayasiddhi,	1751	
PA_tika-s02_01t:175_13	tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti	1751	
PA_tika-s02_01t:175_14	bhagavato catuvesārajjasamannāgamo attahitaparahitapaṭipatti ca nidānavacanena pakāsitā	1751	
PA_tika-s02_01t:175_15	hoti tattha tattha sampattapariyāya ajjhāsayānurūpaṃ ṭhānuppattikapaṭibhānena dhammadesanādīpanato,	1751	
PA_tika-s02_01t:175_16	idha pana pathavīādīsu vatthūsu puthujjanānaṃ paṭipattivibhāgavavatthāpakadesanādīpanatoti	1751	
PA_tika-s02_01t:175_17	yojetabbaṃ. Tena vuttaṃ “satthusampattipakāsanatthaṃ nidānavacana”nti.	1751	
PA_tika-s02_01t:176_0	Tathā sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa	176	
PA_tika-s02_01t:176_1	hi bhagavato natthi niratthikā paṭipatti, attahitatthā vā. Tasmā paresaṃ eva atthāya	176	
PA_tika-s02_01t:176_2	pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ	176	
PA_tika-s02_01t:176_3	vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena	176	
PA_tika-s02_01t:176_4	sāsanaṃ, na kabyaracanā, tayidaṃ satthucaritaṃ kāladesadesakaparisāpadesehi saddhiṃ	176	
PA_tika-s02_01t:176_5	tattha tattha nidānavacanehi yathārahaṃ pakāsīyati, idha pana “pathaviyādīsu vatthūsū”ti	176	
PA_tika-s02_01t:176_6	sabbaṃ purimasadisameva. Tena vuttaṃ “sāsanasampattipakāsanatthaṃ nidānavacana”nti.	176	
PA_tika-s02_01t:176_7	Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,	176	
PA_tika-s02_01t:176_8	tañca desakappamāṇabhāvadassanaṃ heṭṭhā vuttanayānusārena “bhagavā”ti ca iminā padena	176	
PA_tika-s02_01t:176_9	vibhāvitanti veditabbaṃ. “Bhagavā”ti iminā tathāgatassa rāgadosamohādisabbakilesamaladuccaritādidosappahānadīpanena	176	
PA_tika-s02_01t:176_10	vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva	1761	
PA_tika-s02_01t:176_11	sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattadassanaṃ.	1761	
PA_tika-s02_01t:177	Abbhantaranidānavaṇṇanā niṭṭhitā.	17	
PA_tika-s02_01t:178	Suttanikkhepavaṇṇanā	17	
PA_tika-s02_01t:179_0	Nikkhittassāti desitassa. Desanāpi hi desetabbassa sīlādiatthassa vineyyasantānesu	179	
PA_tika-s02_01t:179_1	nikkhipanato “nikkhepo”ti vuccati. Suttanikkhepaṃ vicāretvā vuccamānā pākaṭā hotīti	179	
PA_tika-s02_01t:179_2	sāmaññato bhagavato desanāsamuṭṭhānassa vibhāgaṃ dassetvā “etthāyaṃ desanā evaṃsamuṭṭhānā”ti	179	
PA_tika-s02_01t:179_3	desanāya samuṭṭhāne dassite suttassa sammadeva nidānaparijānanena vaṇṇanāya suviññeyyattā	179	
PA_tika-s02_01t:179_4	vuttaṃ. Evañhi “assutavā bhikkhave puthujjano”tiādinā, “yopi so, bhikkhave, bhikkhu	179	
PA_tika-s02_01t:179_5	arahaṃ khīṇāsavo”tiādinā, “tathāgatopi kho, bhikkhave, arahaṃ sammāsambuddho”tiādinā	179	
PA_tika-s02_01t:179_6	ca pavattadesanā anusandhidassanasukhatāya suviññeyyā hoti. Tattha yathā anekasataanekasahassabhedānipi	179	
PA_tika-s02_01t:179_7	suttantāni saṃkilesabhāgiyādipadhānanayavasena soḷasavidhataṃ nātivattanti, evaṃ	179	
PA_tika-s02_01t:179_8	attajjhāsayādisuttanikkhepavasena catubbidhabhāvanti āha “cattāro hi suttanikkhepā”ti.	179	
PA_tika-s02_01t:180_0	Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṃ saṃsaggabhedo	180	
PA_tika-s02_01t:180_1	sambhavati “attajjhāsayo ca parajjhāsayo ca, attajjhāsayo ca pucchāvasiko ca, aṭṭhuppattiko	180	
PA_tika-s02_01t:180_2	ca parajjhāsayo ca, aṭṭhuppattiko ca pucchāvasiko cā”ti ajjhāsayapucchānusandhisabbhāvato,	180	
PA_tika-s02_01t:180_3	evaṃ yadipi aṭṭhuppattiyā attajjhāsayenapi saṃsaggabhedo sambhavati, attajjhāsayādīhi	180	
PA_tika-s02_01t:180_4	pana purato ṭhitehi aṭṭhuppattiyā saṃsaggo natthīti nayidha niravaseso vitthāranayo	180	
PA_tika-s02_01t:180_5	sambhavatīti “cattāro suttanikkhepā”ti vuttaṃ, tadantogadhattā vā sambhavantānaṃ	180	
PA_tika-s02_01t:180_6	sesanikkhepānaṃ mūlanikkhepavasena cattārova dassitā. Tathādassanañcettha ayaṃ saṃsaggabhedo gahetabboti.	180	
PA_tika-s02_01t:181_0	Tatrāyaṃ vacanattho – nikkhipīyatīti nikkhepo, suttaṃ eva nikkhepo suttanikkhepo.	181	
PA_tika-s02_01t:181_1	Atha vā nikkhipanaṃ nikkhepo, suttassa nikkhepo suttanikkhepo, suttadesanāti attho.	181	
PA_tika-s02_01t:181_2	Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo	181	
PA_tika-s02_01t:181_3	etassāti vā attajjhāsayo. Parajjhāsayepi eseva nayo. Pucchāya vaso pucchāvaso, so	181	
PA_tika-s02_01t:181_4	etassa atthīti pucchāvasiko. Suttadesanāvatthubhūtassa atthassa uppatti atthuppatti,	181	
PA_tika-s02_01t:181_5	atthuppattiyeva aṭṭhuppatti ttha-kārassa ṭṭha-kāraṃ katvā. Sā etassa atthīti aṭṭhuppattiko.	181	
PA_tika-s02_01t:181_6	Atha vā nikkhipīyati suttaṃ etenāti suttanikkhepo, attajjhāsayādi eva. Etasmiṃ pana	181	
PA_tika-s02_01t:181_7	attavikappe attano ajjhāsayo attajjhāsayo. Paresaṃ ajjhāsayo parajjhāsayo. Pucchīyatīti	181	
PA_tika-s02_01t:181_8	pucchā, pucchitabbo attho. Pucchanavasena pavattaṃ dhammapaṭiggāhakānaṃ vacanaṃ pucchāvasikaṃ,	181	
PA_tika-s02_01t:181_9	tadeva nikkhepa-saddāpekkhāya pulliṅgavasena “pucchāvasiko”ti vuttaṃ. Tathā aṭṭhuppatti	181	
PA_tika-s02_01t:181_10	eva aṭṭhuppattikoti evampettha attho veditabbo.	1811	
PA_tika-s02_01t:182_0	Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo	182	
PA_tika-s02_01t:182_1	yutto kevalaṃ attano ajjhāsayeneva dhammatantiṭhapanatthaṃ pavattitadesanattā. Parajjhāsayapucchāvasikānaṃ	182	
PA_tika-s02_01t:182_2	pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ	182	
PA_tika-s02_01t:182_3	kathamaṭṭhuppattiyaṃ anavarodho, pucchāvasikaaṭṭhuppattikānaṃ vā parajjhāsayānurodhena	182	
PA_tika-s02_01t:182_4	pavattikānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinimuttasseva	182	
PA_tika-s02_01t:182_5	suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ	182	
PA_tika-s02_01t:182_6	visuṃ gahaṇaṃ. Tathā hi brahmajāla dhammadāyādasuttādīnaṃ vaṇṇāvaṇṇaāmisuppādādidesanānimittaṃ	182	
PA_tika-s02_01t:182_7	“aṭṭhuppattī”ti vuccati. Paresaṃ pucchaṃ vinā ajjhāsayaṃ eva nimittaṃ katvā desito	182	
PA_tika-s02_01t:182_8	parajjhāsayo, pucchāvasena desito pucchāvasikoti pākaṭoyamatthoti.	182	
PA_tika-s02_01t:183_0	Attano ajjhāsayeneva kathesi dhammatantiṭhapanatthanti daṭṭhabbaṃ. Sammappadhānasuttantahārakoti	183	
PA_tika-s02_01t:183_1	anupubbena nikkhittānaṃ saṃyuttake sammappadhānapaṭisaṃyuttānaṃ suttānaṃ āvaḷi. Tathā	183	
PA_tika-s02_01t:183_2	iddhipādahārakādayo.	183	
PA_tika-s02_01t:184_0	Vimuttiparipācanīyā dhammā saddhindriyādayo. Ajjhāsayanti adhimuttiṃ. Khantinti diṭṭhinijjhānakkhantiṃ.	184	
PA_tika-s02_01t:184_1	Mananti cittaṃ. Abhinihāranti paṇidhānaṃ. Bujjhanabhāvanti bujjhanasabhāvaṃ, paṭivijjhanākāraṃ vā.	184	
PA_tika-s02_01t:185_0	Uppanne māne nikkhittanti sambandho. Itthiliṅgādīni tīṇi liṅgāni. Nāmādīni cattāri	185	
PA_tika-s02_01t:185_1	padāni. Paṭhamādayo satta vibhattiyo. Muñcitvā na kiñci katheti sabhāvaniruttiyā	185	
PA_tika-s02_01t:185_2	tatheva pavattanato. Gaṇṭhibhūtaṃ padaṃ. Yathā hi rukkhassa gaṇṭhiṭṭhānaṃ dubbinibbedhaṃ	185	
PA_tika-s02_01t:185_3	duttacchitañca hoti, evamevaṃ yaṃ padaṃ atthato vivarituṃ na sakkā, taṃ “gaṇṭhipada”nti	185	
PA_tika-s02_01t:185_4	vuccati. Anupahaccāti anuddharitvā.	185	
PA_tika-s02_01t:186_0	Yena yena sambandhaṃ gacchati, tassa tassa anavasesataṃ dīpetīti iminā imassa sabba-saddassa	186	
PA_tika-s02_01t:186_1	sappadesataṃ dasseti. Sabba-saddo hi sabbasabbaṃ padesasabbaṃ āyatanasabbaṃ sakkāyasabbanti	186	
PA_tika-s02_01t:186_2	catūsu visayesu diṭṭhappayogo. Tathā hesa “sabbe dhammā sabbākārena buddhassa bhagavato	186	
PA_tika-s02_01t:186_3	ñāṇamukhe āpāthamāgacchantī”tiādīsu sabbasabbasmiṃ āgato. “Sabbesaṃ vo, sāriputta,	186	
PA_tika-s02_01t:186_4	subhāsitaṃ pariyāyenā”tiādīsu padesasabbasmiṃ. “Sabbaṃ vo, bhikkhave, desessāmi…pe…	186	
PA_tika-s02_01t:186_5	cakkhuñceva rūpā ca…pe… mano ceva dhammā cā”ti ettha āyatanasabbasmiṃ. “Sabbaṃ sabbato	186	
PA_tika-s02_01t:186_6	sañjānātī”tiādīsu sakkāyasabbasmiṃ. Tattha sabbasabbasmiṃ āgato nippadeso, itaresu	186	
PA_tika-s02_01t:186_7	tīsupi āgato sappadeso, idha pana sakkāyasabbasmiṃ veditabbo. Tathā hi vakkhati “sakkāyapariyāpannā	186	
PA_tika-s02_01t:186_8	pana tebhūmakadhammāva anavasesato veditabbā”ti.	186	
PA_tika-s02_01t:187_0	Saccesūti ariyasaccesu. Ete caturo dhammāti idāni vuccamāne saccādike cattāro dhamme	187	
PA_tika-s02_01t:187_1	sandhāya vadati. Tattha saccanti vacīsaccaṃ. Ṭhitīti vīriyaṃ, “dhitī”ti vā pāṭho,	187	
PA_tika-s02_01t:187_2	so evattho. Cāgoti alobho. Diṭṭhaṃ so ativattatīti yasmiṃ ete saccādayo dhammā upalabbhanti,	187	
PA_tika-s02_01t:187_3	so diṭṭhaṃ attano amittaṃ atikkamati, na tassa hatthataṃ gacchati, atha kho naṃ abhibhavati	187	
PA_tika-s02_01t:187_4	evāti attho. Sabhāve vattati asabhāvadhammassa kāraṇāsambhavato. Na hi nissabhāvā	187	
PA_tika-s02_01t:187_5	dhammā kenaci nibbattīyanti. Attano lakkhaṇaṃ dhārentīti yadipi lakkhaṇavinimuttā	187	
PA_tika-s02_01t:187_6	dhammā nāma natthi, tathāpi yathā diṭṭhitaṇhāparikappitākāramattā attasubhasukhasassatādayo,	187	
PA_tika-s02_01t:187_7	pakatiyādayo, dabbādayo, jīvādayo, kāyādayo lokavohāramattasiddhā gagaṇakusumādayova	187	
PA_tika-s02_01t:187_8	saccikaṭṭhaparamatthato na upalabbhanti, na evamete, ete pana saccikaṭṭhaparamatthabhūtā	187	
PA_tika-s02_01t:187_9	upalabbhanti, tato eva sattādivisesavirahato dhammamattā sabhāvavantoti dassanatthaṃ	187	
PA_tika-s02_01t:187_10	“attano lakkhaṇaṃ dhārentī”ti vuttaṃ. Bhavati hi bhedābhāvepi sukhāvabodhanatthaṃ	1871	
PA_tika-s02_01t:187_11	upacāramattasiddhena bhedena niddeso yathā “silāputtakassa sarīra”nti. Dhārīyanti	1871	
PA_tika-s02_01t:187_12	vā yathāsabhāvato avadhārīyanti ñāyantīti dhammā, kakkhaḷaphusanādayo.	1871	
PA_tika-s02_01t:188_0	Asādhāraṇahetumhīti asādhāraṇakāraṇe, sakkāyadhammesu tassa tassa āveṇikapaccayeti	188	
PA_tika-s02_01t:188_1	attho. Kiṃ pana tanti? Taṇhāmānadiṭṭhiyo, avijjādayopi vā. Yatheva hi pathavīādīsu	188	
PA_tika-s02_01t:188_2	maññanāvatthūsu uppajjamānā taṇhādayo maññanā tesaṃ pavattiyā mūlakāraṇaṃ, evaṃ avijjādayopi.	188	
PA_tika-s02_01t:188_3	Tathā hi “assutavā puthujjano”tiādinā “apariññātaṃ tassāti vadāmī”ti “nandī dukkhassa	188	
PA_tika-s02_01t:188_4	mūla”nti ca anvayato, “khayā rāgassa…pe… vītamohattā”ti byatirekato ca tesaṃ mūlakāraṇabhāvo vibhāvito.	188	
PA_tika-s02_01t:189_0	Pariyāyeti desetabbamatthaṃ avagameti bodhayatīti pariyāyo, desanā. Pariyāyati attano	189	
PA_tika-s02_01t:189_1	phalaṃ pariggahetvā vattati tassa vā kāraṇabhāvaṃ gacchatīti pariyāyo, kāraṇaṃ. Pariyāyati	189	
PA_tika-s02_01t:189_2	aparāparaṃ parivattatīti pariyāyo, vāro. Evaṃ pariyāyasaddassa desanākāraṇavāresu	189	
PA_tika-s02_01t:189_3	pavatti veditabbā. Yathārutavasena aggahetvā niddhāretvā gahetabbatthaṃ neyyatthaṃ.	189	
PA_tika-s02_01t:189_4	Tebhūmakā dhammāva anavasesato veditabbā maññanāvatthubhūtānaṃ sabbesaṃ pathavīādidhammānaṃ adhippetattā.	189	
PA_tika-s02_01t:190_0	Kāraṇadesananti kāraṇañāpanaṃ desanaṃ. Taṃ atthanti taṃ sabbadhammānaṃ mūlakāraṇasaṅkhātaṃ,	190	
PA_tika-s02_01t:190_1	kāraṇadesanāsaṅkhātaṃ vā atthaṃ. Tenevāha “taṃ kāraṇaṃ taṃ desana”nti. Ekatthametanti	190	
PA_tika-s02_01t:190_2	etaṃ padadvayaṃ ekatthaṃ. Sādhu-saddo eva hi ka-kārena vaḍḍhetvā “sādhuka”nti vutto.	190	
PA_tika-s02_01t:190_3	Teneva hi sādhusaddassa atthaṃ vadantena atthuddhāravasena sādhukasaddo udāhaṭo.	190	
PA_tika-s02_01t:190_4	Dhammarucīti puññakāmo. Paññāṇavāti paññavā. Addubbhoti adūsako, anupaghātakoti attho.	190	
PA_tika-s02_01t:190_5	Idhāpīti imasmiṃ mūlapariyāyasuttepi. Ayanti sādhukasaddo. Ettheva daḷhīkammeti sakkaccakiriyāyaṃ.	190	
PA_tika-s02_01t:190_6	Āṇattiyanti āṇāpane. “Suṇātha sādhukaṃ manasi karothā”ti hi vutte sādhukasaddena	190	
PA_tika-s02_01t:190_7	savanamanasikārānaṃ sakkaccakiriyā viya tadāṇāpanampi vuttaṃ hoti. Āyācanatthatā	190	
PA_tika-s02_01t:190_8	viya cassa āṇāpanatthatā veditabbā.	190	
PA_tika-s02_01t:191_0	Idānettha evaṃ yojanā veditabbāti sambandho. Sotindriyavikkhepavāraṇaṃ savane niyojanavasena	191	
PA_tika-s02_01t:191_1	kiriyantarapaṭisedhanabhāvato, sotaṃ odahathāti attho. Manindriyavikkhepanivāraṇaṃ	191	
PA_tika-s02_01t:191_2	aññacintāpaṭisedhanato. Purimanti “suṇāthā”ti padaṃ. Etthāti suṇātha, manasi karothā”ti	191	
PA_tika-s02_01t:191_3	padadvaye, etasmiṃ vā adhikāre. Byañjanavipallāsaggāhavāraṇaṃ sotadvāre vikkhepapaṭibāhakattā.	191	
PA_tika-s02_01t:191_4	Na hi yāthāvato suṇantassa saddato vipallāsaggāho hoti. Atthavipallāsaggāhavāraṇaṃ	191	
PA_tika-s02_01t:191_5	manindriyavikkhepapaṭibāhakattā. Na hi sakkaccaṃ dhammaṃ upadhārentassa atthato vipallāsaggāho	191	
PA_tika-s02_01t:191_6	hoti. Dhammassavane niyojeti suṇāthāti vidahanato. Dhāraṇūpaparikkhāsūti upaparikkhaggahaṇena	191	
PA_tika-s02_01t:191_7	tulanatīraṇādike diṭṭhiyā ca suppaṭivedhaṃ saṅgaṇhāti.	191	
PA_tika-s02_01t:192_0	Sabyañjanoti ettha yathādhippetamatthaṃ byañjayatīti byañjanaṃ, sabhāvanirutti. Saha	192	
PA_tika-s02_01t:192_1	byañjanenāti sabyañjano, byañjanasampannoti attho. Araṇīyato upagandhabbato anuṭṭhātabbato	192	
PA_tika-s02_01t:192_2	attho, catupārisuddhisīlādiko. Saha atthenāti sāttho, atthasampannoti attho. Dhammagambhīrotiādīsu	192	
PA_tika-s02_01t:192_3	dhammo nāma tanti. Desanā nāma tassā manasā vavatthāpitāya tantiyā desanā. Attho	192	
PA_tika-s02_01t:192_4	nāma tantiyā attho. Paṭivedho nāma tantiyā tantiatthassa ca yathābhūtāvabodho. Yasmā	192	
PA_tika-s02_01t:192_5	cete dhammadesanāatthapaṭivedhā sasādīhi viya mahāsamuddo mandabuddhīhi dukkhogāḷhā	192	
PA_tika-s02_01t:192_6	alabbhaneyyapatiṭṭhā ca, tasmā gambhīrā. Tena vuttaṃ “yasmā ayaṃ dhammo…pe… sādhukaṃ	192	
PA_tika-s02_01t:192_7	manasi karothā”ti. Ettha ca paṭivedhassa dukkarabhāvato dhammatthānaṃ desanāñāṇassa	192	
PA_tika-s02_01t:192_8	dukkarabhāvato desanāya dukkhogāhatā, paṭivedhassa pana uppādetuṃ asakkuṇeyyattā	192	
PA_tika-s02_01t:192_9	tabbisayañāṇuppattiyā ca dukkarabhāvato dukkhogāhatā veditabbā.	192	
PA_tika-s02_01t:193_0	Desanaṃ nāma uddisanaṃ. Tassa niddisanaṃ bhāsananti idhādhippetanti āha “vitthāratopi	193	
PA_tika-s02_01t:193_1	naṃ bhāsissāmīti vuttaṃ hotī”ti. Paribyattaṃ kathanaṃ vā bhāsanaṃ. Sāḷikāyiva nigghosoti	193	
PA_tika-s02_01t:193_2	sāḷikāya ālāpo viya madhuro kaṇṇasukho pemanīyo. Paṭibhānanti saddo. Udīrayīti uccārīyati, vuccati vā.	193	
PA_tika-s02_01t:194_0	Evaṃ vutte ussāhajātāti evaṃ “suṇātha sādhukaṃ manasi karotha bhāsissāmī”ti vutte	194	
PA_tika-s02_01t:194_1	na kira satthā saṅkhepeneva desessati, vitthārenapi bhāsissatīti sañjātussāhā haṭṭhatuṭṭhā	194	
PA_tika-s02_01t:194_2	hutvā. Idhāti iminā vuccamānaadhikaraṇaṃ tassa puggalassa uppattiṭṭhānabhūtaṃ adhippetanti	194	
PA_tika-s02_01t:194_3	āha “desāpadese nipāto”ti. Lokanti okāsalokaṃ. Idha tathāgato loketi hi jātikhettaṃ,	194	
PA_tika-s02_01t:194_4	tatthāpi ayaṃ cakkavāḷo adhippeto. Samaṇoti sotāpanno. Dutiyo samaṇoti sakadāgāmī.	194	
PA_tika-s02_01t:194_5	Vuttañhetaṃ “katamo ca, bhikkhave, samaṇo? Idha, bhikkhave, bhikkhu tiṇṇaṃ saṃyojanānaṃ	194	
PA_tika-s02_01t:194_6	parikkhayā sotāpanno hotī”ti “katamo ca, bhikkhave, dutiyo samaṇo? Idha, bhikkhave,	194	
PA_tika-s02_01t:194_7	bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hotī”ti	194	
PA_tika-s02_01t:194_8	ca. Idheva tiṭṭhamānassāti imissā eva indasālaguhāyaṃ tiṭṭhamānassa.	194	
PA_tika-s02_01t:195_0	2. Assutavāti ettha sutanti sotadvārānusārena upadhāritaṃ, upadhāraṇaṃ vā, sutaṃ	195	
PA_tika-s02_01t:195_1	assatthīti sutavā. Vā-saddassa hi attho atthitāmattādivasena anekavidho. Tathā hi	195	
PA_tika-s02_01t:195_2	“antavā ayaṃ loko parivaṭumo”tiādīsu atthitāmattaṃ attho. “Dhanavā bhogavā, lābhī	195	
PA_tika-s02_01t:195_3	annassā”ti ca ādīsu bahubhāvo. “Rogavā hoti rogābhibhūto”tiādīsu kāyābādho. “Kuṭṭhī	195	
PA_tika-s02_01t:195_4	kuṭṭhacīvarenā”tiādīsu nindā, “issukī maccharī saṭho māyāvino keṭubhino”tiādīsu abhiṇhayogo.	195	
PA_tika-s02_01t:195_5	“Daṇḍī chattī alambarī”tiādīsu saṃsaggo. “Paṇḍito vāpi tena so”tiādīsu upamānaṃ,	195	
PA_tika-s02_01t:195_6	sadisabhāvoti attho. “Taṃ vāpi dhīrā muniṃ vedayantī”tiādīsu samuccayo. “Ke vā ime	195	
PA_tika-s02_01t:195_7	kassa vā”tiādīsu saṃsayo. “Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu	195	
PA_tika-s02_01t:195_8	vibhāvano. “Na vāyaṃ kumāro mattamaññāsī”tiādīsu padapūraṇaṃ. “Ye hi keci, bhikkhave,	195	
PA_tika-s02_01t:195_9	samaṇā vā brāhmaṇā vā”tiādīsu vikappo. “Sakyaputtassa sirīmato, sīlavato sīlasampattiyā	195	
PA_tika-s02_01t:195_10	kalyāṇo kittisaddo abbhuggacchatī”ti ca ādīsu pasaṃsā. “Paññavā hoti udayatthagāminiyā	1951	
PA_tika-s02_01t:195_11	paññāya samannāgato ariyāya nibbedhikāya sammā dukkhakkhayagāminiyā”tiādīsu atisayo.	1951	
PA_tika-s02_01t:195_12	Idhāpi atisayo, pasaṃsā vā attho, tasmā yassa pasaṃsitaṃ, atisayena vā sutaṃ atthi,	1951	
PA_tika-s02_01t:195_13	so sutavāti saṃkilesaviddhaṃsanasamatthaṃ pariyattidhammassavanaṃ, taṃ sutvā tathattāya	1951	
PA_tika-s02_01t:195_14	paṭipatti ca “sutavā”ti iminā saddena pakāsitā. Atha vā sotabbayuttaṃ sutvā kattabbanipphattivasena	1951	
PA_tika-s02_01t:195_15	suṇīti sutavā, tappaṭikkhepena na sutavāti assutavā.	1951	
PA_tika-s02_01t:196_0	Ayañhi a-kāro “ahetukā dhammā, abhikkhuko āvāso”tiādīsu taṃsahayoganivattiyaṃ icchito.	196	
PA_tika-s02_01t:196_1	“Apaccayā dhammā”ti taṃsambandhībhāvanivattiyaṃ. Paccayuppannañhi paccayasambandhīti	196	
PA_tika-s02_01t:196_2	appaccayuppannattā ataṃsambandhitā ettha jotitā. “Anidassanā dhammā”ti taṃsabhāvanivattiyaṃ.	196	
PA_tika-s02_01t:196_3	Nidassanañhi daṭṭhabbatā. Atha vā passatīti nidassanaṃ, cakkhuviññāṇaṃ, taggahetabbabhāvanivattiyaṃ	196	
PA_tika-s02_01t:196_4	yathā “anāsavā dhammā”ti, “appaṭighā dhammā, anārammaṇā dhammā”ti taṃkiccanivattiyaṃ,	196	
PA_tika-s02_01t:196_5	“arūpino dhammā acetasikā dhammā”ti tabbhāvanivattiyaṃ. Tadaññathā hi ettha pakāsitā.	196	
PA_tika-s02_01t:196_6	“Amanusso”ti tabbhāvamattanivattiyaṃ. Manussamattaṃ natthi, aññaṃ samānanti. Sadisatā	196	
PA_tika-s02_01t:196_7	hi ettha sūcitā. “Assamaṇo samaṇapaṭiñño, anariyo”ti ca taṃsambhāvanīyaguṇanivattiyaṃ.	196	
PA_tika-s02_01t:196_8	Garahā hi idha ñāyati. “Kacci bhoto anāmayaṃ, anudarā kaññā”ti tadanappabhāvanivattiyaṃ,	196	
PA_tika-s02_01t:196_9	“anuppannā dhammā”ti taṃsadisabhāvanivattiyaṃ. Atītānañhi uppannapubbattā uppādidhammānañca	196	
PA_tika-s02_01t:196_10	paccayekadesanipphattiyā āraddhuppādibhāvato kālavimuttassa ca vijjamānattā uppannānukūlatā	1961	
PA_tika-s02_01t:196_11	pageva paccuppannānanti tabbidūratāva ettha viññāyati “asekkhā dhammā”ti tadapariyosānanivattiyaṃ.	1961	
PA_tika-s02_01t:196_12	Tanniṭṭhānañhi ettha pakāsitanti. Evamanekesaṃ atthānaṃ jotako. Idha pana “arūpino	1961	
PA_tika-s02_01t:196_13	dhammā acetasikā dhammā”tiādīsu viya tabbhāvanivattiyaṃ daṭṭhabbo, aññattheti attho.	1961	
PA_tika-s02_01t:196_14	Etenassa sutādiñāṇavirahataṃ dasseti. Tena vuttaṃ “āgamādhigamābhāvā ñeyyo assutavā itī”ti.	1961	
PA_tika-s02_01t:197_0	Idāni tassa atthaṃ vivaranto yasmā khandhadhātvādikosallenapi maññanāpaṭisedhanasamatthaṃ	197	
PA_tika-s02_01t:197_1	bāhusaccaṃ hoti. Yathāha “kittāvatā nu kho, bhante, bahussuto hoti? Yato kho bhikkhu	197	
PA_tika-s02_01t:197_2	khandhakusalo hoti dhātu, āyatana, paṭiccasamuppādakusalo hoti, ettāvatā kho bhikkhu	197	
PA_tika-s02_01t:197_3	bahussuto hotī”ti, tasmā “yassa hi khandhadhātuāyatanasaccapaccayākārasatipaṭṭhānādīsūtiādi	197	
PA_tika-s02_01t:197_4	vuttaṃ. Tattha vācuggatakaraṇaṃ uggaho. Atthaparipucchanaṃ paripucchā. Kusalehi saha	197	
PA_tika-s02_01t:197_5	codanāpariharaṇavasena vinicchayakaraṇaṃ vinicchayo. Maggaphalanibbānāni adhigamo.	197	
PA_tika-s02_01t:198_0	Bahūnaṃ nānappakārānaṃ kilesasakkāyadiṭṭhīnaṃ avihatattā tā janenti, tāhi vā janitāti	198	
PA_tika-s02_01t:198_1	puthujjanā. Avighātameva vā jana-saddo vadati. Puthu satthārānaṃ mukhamullokikāti	198	
PA_tika-s02_01t:198_2	ettha puthu janā satthupaṭiññā etesanti puthujjanāti vacanattho. Puthu sabbagatīhi	198	
PA_tika-s02_01t:198_3	avuṭṭhitāti ettha janetabbā, jāyanti vā ettha sattāti janā, nānāgatiyo, tā puthū	198	
PA_tika-s02_01t:198_4	etesanti puthujjanā. Ito pare jāyanti etehīti janā, abhisaṅkhārādayo, te etesaṃ puthū	198	
PA_tika-s02_01t:198_5	vijjantīti puthujjanā. Abhisaṅkharaṇādiattho eva vā jana-saddo daṭṭhabbo. Oghā kāmoghādayo.	198	
PA_tika-s02_01t:198_6	Rāgaggiādayo santāpā. Te eva, sabbepi vā kilesā pariḷāhā. Puthu pañcasu kāmaguṇesu	198	
PA_tika-s02_01t:198_7	rattāti ettha jāyatīti jano, rāgo gedhoti evamādiko, puthu jano etesanti puthujjanā.	198	
PA_tika-s02_01t:198_8	Puthūsu vā janā jātā rattāti evaṃ rāgādiattho eva vā janasaddo daṭṭhabbo. Rattāti	198	
PA_tika-s02_01t:198_9	vatthaṃ viya raṅgajātena cittassa vipariṇāmakarena chandarāgena rattā sārattā. Giddhāti	198	
PA_tika-s02_01t:198_10	abhikaṅkhanasabhāvena abhijjhānena giddhā gedhaṃ āpannā. Gadhitāti ganthitā viya	1981	
PA_tika-s02_01t:198_11	dummocanīyabhāvena tattha paṭibaddhā. Mucchitāti kilesavasena visaññībhūtā viya anaññakiccā	1981	
PA_tika-s02_01t:198_12	mucchaṃ mohamāpannā. Ajjhosannāti anaññasādhāraṇe viya katvā gilitvā pariniṭṭhapetvā	1981	
PA_tika-s02_01t:198_13	ṭhitā. Laggāti vaṅkadaṇḍake viya āsattā mahāpalipe vā yāva nāsikaggā palipannapuriso	1981	
PA_tika-s02_01t:198_14	viya uddharituṃ asakkuṇeyyabhāvena nimuggā, lagitāti makkaṭālepe ālaggabhāvena paccuḍḍito	1981	
PA_tika-s02_01t:198_15	viya makkaṭo pañcannaṃ indriyānaṃ vasena ālaggitā. Palibuddhāti baddhā, upaddutā	1981	
PA_tika-s02_01t:198_16	vā. Āvuṭāti āvunitā, nivutāti nivāritā. Ovutāti paliguṇṭhitā, pariyonaddhā vā. Pihitāti	1981	
PA_tika-s02_01t:198_17	pidahitā, paṭicchannāti paṭicchāditā. Paṭikujjitāti heṭṭhāmukhajātā. Puthūnaṃ vā	1981	
PA_tika-s02_01t:198_18	gaṇanapathamatītānantiādinā puthu jano puthujjanoti dasseti.	1981	
PA_tika-s02_01t:199_0	“Assutavā”ti etena avijjandhatā vuttāti āha “andhaputhujjano vutto hotī”ti. Ārakattā	199	
PA_tika-s02_01t:199_1	kilesehi maggena samucchinnattā. Anayeti avaḍḍhiyaṃ, anattheti attho. Anaye vā anupāye.	199	
PA_tika-s02_01t:199_2	Nairiyanato avattanato. Ayeti vaḍḍhiyaṃ, atthe, upāye vā. Araṇīyatoti payirupāsitabbato.	199	
PA_tika-s02_01t:199_3	Niruttinayena padasiddhi veditabbā purimesu atthavikappesu. Pacchime pana saddasatthavasenapi.	199	
PA_tika-s02_01t:199_4	Yadipi ariya-saddo “ye hi vo ariyā parisuddhakāyakammantā”tiādīsu visuddhāsayapayogesu	199	
PA_tika-s02_01t:199_5	puthujjanesupi vattati. Idha pana ariyamaggādhigamena sabbalokuttarabhāvena ca ariyabhāvo	199	
PA_tika-s02_01t:199_6	adhippetoti dassento āha “buddhā”tiādi. Tattha “paccekabuddhā tathāgatasāvakā ca	199	
PA_tika-s02_01t:199_7	sappurisā”ti idaṃ ariyā sappurisāti idha vuttapadānaṃ atthaṃ asaṅkarato dassetuṃ	199	
PA_tika-s02_01t:199_8	vuttaṃ. Yasmā pana nippariyāyato ariyasappurisabhāvā abhinnasabhāvā. Tasmā “sabbeva vā”tiādi vuttaṃ.	199	
PA_tika-s02_01t:200_0	Ettāvatā hi buddhasāvako vutto. Tassa hi ekantena kalyāṇamitto icchitabbo paratoghosamantarena	200	
PA_tika-s02_01t:200_1	paṭhamamaggassa anuppajjanato. Visesato cassa bhagavāva kalyāṇamitto adhippeto. Vuttañhetaṃ	200	
PA_tika-s02_01t:200_2	“mamañhi, ānanda, kalyāṇamittaṃ āgamma jātidhammā sattā jātiyā parimuccantī”tiādi.	200	
PA_tika-s02_01t:200_3	So eva ca aveccapasādādhigamena daḷhabhatti nāma. Vuttampi cetaṃ “yaṃ mayā sāvakānaṃ	200	
PA_tika-s02_01t:200_4	sikkhāpadaṃ paññattaṃ, taṃ mama sāvakā jīvitahetupi nātikkamantī”ti. Kataññutādīhi	200	
PA_tika-s02_01t:200_5	paccekabuddhā buddhāti ettha kataṃ jānātīti kataññū. Kataṃ viditaṃ pākaṭaṃ karotīti	200	
PA_tika-s02_01t:200_6	katavedī. Anekesupi hi kappasatasahassesu kataṃ upakāraṃ jānanti paccekabuddhā pākaṭañca	200	
PA_tika-s02_01t:200_7	karonti satijananaāmisapaṭiggahaṇādinā, tathā saṃsāradukkhadukkhitassa sakkaccaṃ	200	
PA_tika-s02_01t:200_8	karonti kiccaṃ, yaṃ attanā kātuṃ sakkā. Sammāsambuddho pana kappānaṃ asaṅkhyeyyasahassesupi	200	
PA_tika-s02_01t:200_9	kataṃ upakāraṃ maggaphalānaṃ upanissayañca jānāti, pākaṭañca karoti, sīho viya ca	200	
PA_tika-s02_01t:200_10	evaṃ sabbattha sakkaccameva dhammadesanaṃ karonto buddhakiccaṃ karoti. Yāya paṭipattiyā	2001	
PA_tika-s02_01t:200_11	diṭṭhā nāma honti, tassā appaṭipajjanabhāvo, tattha ca ādarābhāvo ariyānaṃ adassanasīlatā	2001	
PA_tika-s02_01t:200_12	ca, na ca dassane sādhukāritā ca veditabbā. Cakkhunā adassāvīti etta cakkhu nāma	2001	
PA_tika-s02_01t:200_13	na maṃsacakkhu eva, atha kho dibbacakkhupīti āha “dibbacakkhunā vā”ti. Ariyabhāvoti	2001	
PA_tika-s02_01t:200_14	yehi yogato “ariyā”ti vuccanti. Te maggaphaladhammā daṭṭhabbā.	2001	
PA_tika-s02_01t:201_0	Tatrāti ñāṇadassanasseva dassanabhāve. Vatthūti adhippetatthañāpanakāraṇaṃ. Evaṃ	201	
PA_tika-s02_01t:201_1	vuttepīti evaṃ aññāpadesena attūpanāyikaṃ katvā vuttepi. Dhammanti lokuttaradhammaṃ,	201	
PA_tika-s02_01t:201_2	catusaccadhammaṃ vā. Ariyakaradhammā aniccānupassanādayo vipassiyamānā aniccādayo,	201	
PA_tika-s02_01t:201_3	cattāri vā ariyasaccāni.	201	
PA_tika-s02_01t:202_0	Avinītoti na vinīto, adhisīlasikkhādivasena na sikkhito. Yesaṃ saṃvaravinayādīnaṃ	202	
PA_tika-s02_01t:202_1	abhāvena ayaṃ avinītoti vuccati, te tāva dassetuṃ “duvidho vinayo nāmā”tiādimāha.	202	
PA_tika-s02_01t:202_2	Tattha sīlasaṃvaroti pātimokkhasaṃvaro veditabbo, so ca atthato kāyikavācasiko avītikkamo.	202	
PA_tika-s02_01t:202_3	Satisaṃvaroti indriyarakkhā, sā ca tathāpavattā sati eva. Ñāṇasaṃvaroti “sotānaṃ	202	
PA_tika-s02_01t:202_4	saṃvaraṃ brūmī”ti vatvā “paññāyete pidhīyare”ti vacanato sotasaṅkhātānaṃ taṇhādiṭṭhiduccaritaavijjāavasiṭṭhakilesānaṃ	202	
PA_tika-s02_01t:202_5	saṃvaro pidahanaṃ samucchedañāṇanti veditabbaṃ. Khantisaṃvaroti adhivāsanā, sā ca	202	
PA_tika-s02_01t:202_6	tathāpavattā khandhā, adoso vā. Paññāti eke, taṃ aṭṭhakathāya virujjhati. Vīriyasaṃvaro	202	
PA_tika-s02_01t:202_7	kāmavitakkādīnaṃ vinodanavasena pavattaṃ vīriyameva. Tena tena guṇaṅgena tassa tassa	202	
PA_tika-s02_01t:202_8	aguṇaṅgassa pahānaṃ tadaṅgapahānaṃ. Vikkhambhanena pahānaṃ vikkhambhanapahānaṃ. Sesapadatthayepi eseva nayo.	202	
PA_tika-s02_01t:203_0	Iminā pātimokkhasaṃvarenātiādi sīlasaṃvarādīnaṃ vivaraṇaṃ. Tattha samupetoti ettha	203	
PA_tika-s02_01t:203_1	iti-saddo ādisattho. Tena “sahagato samupagato”tiādinā vibhaṅge āgataṃ saṃvaravibhaṅgaṃ	203	
PA_tika-s02_01t:203_2	dasseti. Esa nayo sesesupi. Yaṃ panettha vattabbaṃ, taṃ anantarasutte āvi bhavissati.	203	
PA_tika-s02_01t:204_0	Kāyaduccaritādīnanti dussīlyasaṅkhātānaṃ kāyavacīduccaritādīnaṃ muṭṭhassaccasaṅkhātassa	204	
PA_tika-s02_01t:204_1	pamādassa abhijjhādīnaṃ vā akkhantiaññāṇakosajjānañca. Saṃvaraṇatoti pidahanato thakanato.	204	
PA_tika-s02_01t:204_2	Vinayanatoti kāyavācācittānaṃ virūpappavattiyā vinayanato apanayanato, kāyaduccaritādīnaṃ	204	
PA_tika-s02_01t:204_3	vā vinayanato, kāyādīnaṃ vā jimhappavattiṃ vicchinditvā ujukaṃ nayanatoti attho.	204	
PA_tika-s02_01t:204_4	Paccayasamavāye uppajjanārahānaṃ kāyaduccaritādīnaṃ tathā tathā anuppādanameva saṃvaraṇaṃ	204	
PA_tika-s02_01t:204_5	vinayanañca veditabbaṃ.	204	
PA_tika-s02_01t:205_0	Yaṃ pahānanti sambandho. “Nāmarūpaparicchedādīsu vipassanāñāṇesū”ti kasmā vuttaṃ,	205	
PA_tika-s02_01t:205_1	nanu nāmarūpaparicchedapaccayapariggahakaṅkhāvitaraṇāni na vipassanāñāṇāni sammasanākārena	205	
PA_tika-s02_01t:205_2	appavattanato? Saccametaṃ. Vipassanāñāṇassa pana adhiṭṭhānabhāvato evaṃ vuttaṃ. “Nāmarūpamattamidaṃ,	205	
PA_tika-s02_01t:205_3	natthi ettha attā vā attaniyaṃ vā”ti evaṃ pavattañāṇaṃ nāmarūpavavatthānaṃ. Sati	205	
PA_tika-s02_01t:205_4	vijjamāne khandhapañcakasaṅkhāte kāye, sayaṃ vā satī tasmiṃ kāye diṭṭhīti sakkāyadiṭṭhi.	205	
PA_tika-s02_01t:205_5	“Rūpaṃ attato samanupassatī”ti evaṃ pavattā micchādiṭṭhi. Tasseva rūpārūpassa kammāvijjādipaccayapariggaṇhanañāṇaṃ	205	
PA_tika-s02_01t:205_6	paccayapariggaho. “Natthi hetu natthi paccayo sattānaṃ saṃkilesāyā”ti ādinayappavattā	205	
PA_tika-s02_01t:205_7	ahetukadiṭṭhi. “Issarapurisapajāpatipakatiaṇukālādīhi loko pavattati nivattati cā”ti	205	
PA_tika-s02_01t:205_8	pavattā visamahetudiṭṭhi. Tassevāti paccayapariggahasseva. Kaṅkhāvitaraṇenāti yathā	205	
PA_tika-s02_01t:205_9	etarahi nāmarūpassa kammādipaccayato uppatti, evaṃ atītānāgatesupīti tīsupi kālesu	205	
PA_tika-s02_01t:205_10	vicikicchāpanayanañāṇena. Kathaṃkathībhāvassāti “ahosiṃ nu kho ahamatītamaddhāna”nti	2051	
PA_tika-s02_01t:205_11	ādinayappavattāya saṃsayappavattiyā. Kalāpasammasanenāti “yaṃ kiñci rūpaṃ atītānāgatapaccuppanna”ntiādinā	2051	
PA_tika-s02_01t:205_12	khandhapañcakaṃ ekādasasu okāsesu pakkhipitvā sammasanavasena pavattena nayavipassanāñāṇena.	2051	
PA_tika-s02_01t:205_13	Ahaṃ mamāti gāhassāti attattaniyagahaṇassa. Maggāmaggavavatthānenāti maggāmaggañāṇavisuddhiyā.	2051	
PA_tika-s02_01t:205_14	Amagge maggasaññāyāti obhāsādike amagge “maggo”ti uppannasaññāya.	2051	
PA_tika-s02_01t:206_0	Yasmā sammadeva saṅkhārānaṃ udayaṃ passanto “evameva saṅkhārā anurūpakāraṇato uppajjanti,	206	
PA_tika-s02_01t:206_1	na pana ucchijjantī”ti gaṇhāti, tasmā vuttaṃ “udayadassanena ucchedadiṭṭhiyā”ti.	206	
PA_tika-s02_01t:206_2	Yasmā pana saṅkhārānaṃ vayaṃ passanto “yadipime saṅkhārā avicchinnā vattanti, uppannuppannā	206	
PA_tika-s02_01t:206_3	pana appaṭisandhikā nirujjhante vā”ti passati, tassevaṃ passato kuto sassataggāho,	206	
PA_tika-s02_01t:206_4	tasmā vuttaṃ “vayadassanena sassatadiṭṭhiyā”ti. Bhayadassanenāti bhayatupaṭṭhānañāṇena.	206	
PA_tika-s02_01t:206_5	Sabhayeti sabbabhayānaṃ ākarabhāvato sakaladukkhavūpasamasaṅkhātassa paramassāsassa	206	
PA_tika-s02_01t:206_6	paṭipakkhabhāvato ca sabhaye khandhapañcake. Abhayasaññāyāti “abhayaṃ khema”nti uppannasaññāya.	206	
PA_tika-s02_01t:206_7	Assādasaññā nāma pañcupādānakkhandhesu assādavasena pavattasaññā, yā “ālayābhiniveso”tipi	206	
PA_tika-s02_01t:206_8	vuccati. Abhiratisaññā tattheva abhirativasena pavattasaññā, yā “nandī”tipi vuccati.	206	
PA_tika-s02_01t:206_9	Amuccitukamyatā ādānaṃ. Anupekkhā saṅkhārehi anibbindanaṃ, sālayatāti attho. Dhammaṭṭhitiyaṃ	206	
PA_tika-s02_01t:206_10	paṭiccasamuppāde paṭilomabhāvo sassatucchedaggāho, paccayākārapaṭicchādakamoho vā,	2061	
PA_tika-s02_01t:206_11	nibbāne paṭilomabhāvo saṅkhāresu rati, nibbānapaṭicchādakamoho vā. Saṅkhāranimittaggāhoti	2061	
PA_tika-s02_01t:206_12	yādisassa kilesassa appahīnattā vipassanā saṅkhāranimittaṃ na muñcati, so kileso,	2061	
PA_tika-s02_01t:206_13	yo “saṃyogābhiniveso”tipi vuccati. Saṅkhāranimittaggahaṇassa atikkamanameva vā pahānaṃ.	2061	
PA_tika-s02_01t:207	Pavatti eva pavattibhāvo, pariyuṭṭhānanti attho. Nīvaraṇādidhammānanti ettha ādi-saddena nīvaraṇapakkhiyā kilesā vitakkavicārādayo ca gayhanti.	20	
PA_tika-s02_01t:208_0	Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti sambandho.	208	
PA_tika-s02_01t:208_1	Kena pahānanti? Ariyamaggehevāti viññāyamānoyamattho tesaṃ bhāvitattā appavattivacanato.	208	
PA_tika-s02_01t:208_2	Samudayapakkhikassāti ettha cattāropi maggā catusaccābhisamayāti katvā tehi pahātabbena	208	
PA_tika-s02_01t:208_3	tena tena samudayena saha pahātabbattā samudayasabhāgattā, saccavibhaṅge ca sabbakilesānaṃ	208	
PA_tika-s02_01t:208_4	samudayabhāvassa vuttattā “samudayapakkhikā”ti diṭṭhiādayo vuccanti. Paṭippassaddhattaṃ	208	
PA_tika-s02_01t:208_5	vupasantatā. Saṅkhatanissaṭatā saṅkhārasabhāvābhāvo. Pahīnasabbasaṅkhatanti virahitasabbasaṅkhataṃ,	208	
PA_tika-s02_01t:208_6	visaṅkhāranti attho. Pahānañca taṃ vinayo cāti pahānavinayo purimena atthena, dutiyena	208	
PA_tika-s02_01t:208_7	pana pahīyatīti pahānaṃ, tassa vinayoti yojetabbaṃ.	208	
PA_tika-s02_01t:209_0	Bhinnasaṃvarattāti naṭṭhasaṃvarattā, saṃvarābhāvatoti attho. Tena asamādinnasaṃvaropi	209	
PA_tika-s02_01t:209_1	saṅgahito hoti. Samādānena hi sampādetabbo saṃvaro tadabhāve na hotīti. Evañhi loke	209	
PA_tika-s02_01t:209_2	vattāro honti “mahā vata no bhogo, so naṭṭho tathā akatattā”ti. Ariyeti ariyo. Paccattavacanañhetaṃ.	209	
PA_tika-s02_01t:209_3	Eseseti eso so eva, atthato anaññoti attho. Tajjāteti atthato taṃsabhāvo, sappuriso	209	
PA_tika-s02_01t:209_4	ariyasabhāvo, ariyo ca sappurisasabhāvoti attho.	209	
PA_tika-s02_01t:210_0	Taṃ atthanti “sabbadhammamūlapariyāya”nti evaṃ vuttamatthaṃ. Kasmā panettha puggalādhiṭṭhānā	210	
PA_tika-s02_01t:210_1	desanā katāti? Yadettha vattabbaṃ, taṃ “yasmā puthujjano apariññātavatthuko”tiādinā	210	
PA_tika-s02_01t:210_2	sayameva vakkhati. Dhammo adhiṭṭhānaṃ etissāti dhammādhiṭṭhānā, sabhāvadhamme nissāya	210	
PA_tika-s02_01t:210_3	pavattitadesanā. Dhammavaseneva pavattā paṭhamā, puggalavasena uṭṭhahitvā puggalavaseneva	210	
PA_tika-s02_01t:210_4	gatā tatiyā, itarā dhammapuggalānaṃ vomissakavasena. Kasmā pana bhagavā evaṃ vibhāgena	210	
PA_tika-s02_01t:210_5	dhammaṃ desetīti? Veneyyajjhāsayena desanāvilāsena ca. Ye hi veneyyā dhammādhiṭṭhānāya	210	
PA_tika-s02_01t:210_6	dhammadesanāya sukhena atthaṃ paṭivijjhanti, tesaṃ tathā dhammaṃ deseti. Esa nayo	210	
PA_tika-s02_01t:210_7	sabbattha. Yassā ca dhammadhātuyā suppaṭividdhattā desanāvilāsappatto hoti, sāyaṃ	210	
PA_tika-s02_01t:210_8	suppaṭividdhā, tasmā desanāvilāsappatto dhammissaro dhammarājā yathā yathā icchati,	210	
PA_tika-s02_01t:210_9	tathā tathā dhammaṃ desetīti evaṃ iminā veneyyajjhāsayena desanāvilāsena ca evaṃ	210	
PA_tika-s02_01t:210_10	vibhāgena dhammaṃ desetīti veditabbo.	2101	
PA_tika-s02_01t:211_0	Chadhāturoti pathavidhātu āpo-tejo-vāyo-ākāsadhātu viññāṇadhātūti imesaṃ channaṃ	211	
PA_tika-s02_01t:211_1	dhātūnaṃ vasena chadhāturo. “Cakkhunā rūpaṃ disvā somanassaṭṭhāniyaṃ rūpaṃ upavicaratī”tiādinā	211	
PA_tika-s02_01t:211_2	vuttānaṃ channaṃ somanassūpavicārānaṃ, channaṃ domanassaupekkhūpavicārānañca vasena	211	
PA_tika-s02_01t:211_3	aṭṭhārasamanopavicāro. Saccādhiṭṭhānādivasena caturādhiṭṭhāno. Paññācakkhunā diṭṭhadhammikassa	211	
PA_tika-s02_01t:211_4	samparāyikassa ca atthassa adassanato andho, diṭṭhadhammikasseva dassanato ekacakkhu,	211	
PA_tika-s02_01t:211_5	dvinnampi dassanato dvicakkhu, veditabbo.	211	
PA_tika-s02_01t:212_0	Svāyaṃ niddisīti sambandho. Svāyanti ca so ayaṃ, yathāvuttadesanāvibhāgakusalo bhagavāti	212	
PA_tika-s02_01t:212_1	attho. Apariññātavatthukoti tīhi pariññāhi apariññātakkhandho. Khandhā hi pariññātavatthu.	212	
PA_tika-s02_01t:212_2	Apariññāmūlikāti parijānanābhāvanimittā tasmiṃ sati bhāvato. Pariññānañhi avijjādayo	212	
PA_tika-s02_01t:212_3	kilesā paṭipakkhā tammūlikā ca sabbamaññanāti. Ariyānaṃ adassāvīti ettha iti-saddo	212	
PA_tika-s02_01t:212_4	ādiattho. Tena “ariyadhammassa akovido”tiādikaṃ puthujanassa visesanabhāvena pavattaṃ	212	
PA_tika-s02_01t:212_5	pāḷisesaṃ gaṇhāti puthujjananiddesabhāvato. Tenāha “evaṃ puthujjanaṃ niddisī”ti.	212	
PA_tika-s02_01t:213	Suttanikkhepavaṇṇanā niṭṭhitā.	21	
PA_tika-s02_01t:214	Pathavīvāravaṇṇanā	21	
PA_tika-s02_01t:215_0	Tassāti puthujjanassa. Vasati ettha ārammaṇakaraṇavasenāti ārammaṇampi vatthūti vuccati	215	
PA_tika-s02_01t:215_1	pavattiṭṭhānabhāvatoti āha “pathavīādīsu vatthūsū”ti. Sakkāyadhammānampi ārammaṇādinā	215	
PA_tika-s02_01t:215_2	satipi maññanāhetubhāve maññanāhetukatteneva tesaṃ nibbattitoti vuttaṃ “sabbasakkāyadhammajanitaṃ	215	
PA_tika-s02_01t:215_3	maññana”nti. Ettha ca pathavīdhātu sesadhātūnaṃ sasambhārāsambhārabhāvā satipi pamāṇato	215	
PA_tika-s02_01t:215_4	samabhāve sāmatthiyato adhikānadhikabhāvena veditabbā. Sambhārantīti sambhārā, parivārā.	215	
PA_tika-s02_01t:215_5	Taṃtaṃkalāpehi lakkhaṇapathaviyā sesadhammā yathārahaṃ paccayabhāvena parivārabhāvena	215	
PA_tika-s02_01t:215_6	ca pavattanti. Tenāha “sā hi vaṇṇādīhi sambhārehi saddhiṃ pathavīti sasambhārapathavī”ti.	215	
PA_tika-s02_01t:215_7	Pathavitoti ettha puthulaṭṭhena puthuvī, puthuvī eva pathavī. Sā hi satipi paricchinnavuttiyaṃ	215	
PA_tika-s02_01t:215_8	sabbesaṃ sakalāpabhāvānaṃ ādhārabhāvena pavattamānā puthulā patthaṭā vitthiṇṇāti	215	
PA_tika-s02_01t:215_9	vattabbataṃ arahati, na pana taṃ anupavisitvā pavattamānā āpādayo. Sasambhārapathaviyā	215	
PA_tika-s02_01t:215_10	pana puthulabhāve vattabbameva natthi. Ārammaṇapathaviyaṃ vaḍḍhanapharaṇaṭṭhehi puthulaṭṭho,	2151	
PA_tika-s02_01t:215_11	itarasmiṃ ruḷhiyāva daṭṭhabbo. Ārammaṇapathavīti jhānassa ārammaṇabhūtaṃ pathavīsaṅkhātaṃ	2151	
PA_tika-s02_01t:215_12	paṭibhāganimittaṃ. Tenāha “nimittapathavītipi vuccatī”ti. Āgamanavasenāti pathavīkasiṇabhāvanāgamanavasena.	2151	
PA_tika-s02_01t:215_13	Tathā hi vuttaṃ “āpo ca devā pathavī, tejo vāyo tadāgamu”nti.	2151	
PA_tika-s02_01t:216_0	Sabbāpīti catubbidhā pathavīpi. Anussavādimattaladdhā maññanā vatthu hotiyeva. Tathā	216	
PA_tika-s02_01t:216_1	hi “kakkhaḷaṃ kharigata”ntiādinā lakkhaṇapathavīpi uddharīyati. Yaṃ paneke vadanti	216	
PA_tika-s02_01t:216_2	“lakkhaṇe diṭṭhe maññanā natthi, sañjānātīti vuttasaññā ca diṭṭhiggāhassa mūlabhūtā	216	
PA_tika-s02_01t:216_3	piṇḍaggāhitā, sā lakkhaṇe nakkhamati, tasmā lakkhaṇapathavī na gahetabbā”ti, tadayuttaṃ	216	
PA_tika-s02_01t:216_4	lakkhaṇapaṭivedhassa idha anadhippetattā. Tenāha “lokavohāraṃ gahetvā”ti. Na ca sabbasaññā	216	
PA_tika-s02_01t:216_5	piṇḍaggāhikā, nāpi diṭṭhiggāhasseva mūlabhūtā, tasmā lakkhaṇapathaviyāpi kāyadvārānusārena	216	
PA_tika-s02_01t:216_6	aññathā ca upaṭṭhitāya maññanā pavattateva. Teneva ca “anussavādimattaladdhā”ti vuttaṃ.	216	
PA_tika-s02_01t:216_7	Pathavitoti paccate nissakkavacananti dassento “pathavīti sañjānātī”ti āha. Yasmā	216	
PA_tika-s02_01t:216_8	catubbidhampi pathaviṃ “pathavī’ti sañjānanto tena tena nayena pathavīkoṭṭhāseneva	216	
PA_tika-s02_01t:216_9	sañjānātīti vuccati, na āpādikoṭṭhāsena, tasmā vuttaṃ “pathavibhāgena sañjānātī”ti.	216	
PA_tika-s02_01t:216_10	Lokavohāraṃ gahetvāti lokasamaññaṃ avijahitvā. Etena lakkhaṇapathaviyampi vohāramukhenevassā pavattīti dasseti.	2161	
PA_tika-s02_01t:217_0	Yadi lokavohārena tattha pavatti, ko ettha doso, nanu ariyāpi “ayañhi bhante mahāpathavī”tiādinā	217	
PA_tika-s02_01t:217_1	lokavohārena pavattantīti? Na ettha vohāramatte avaṭṭhānaṃ adhippetaṃ, atha kho vohāramukhena	217	
PA_tika-s02_01t:217_2	micchābhinivesoti dassento “saññāvipallāsena sañjānātī”ti āha. Tassattho – ayonisomanasikārasambhūtāya	217	
PA_tika-s02_01t:217_3	“subha”ntiādinayappavattāya viparītasaññāya sañjānātīti. Etena dubbalā taṇhāmānadiṭṭhimaññanā	217	
PA_tika-s02_01t:217_4	dassitāti daṭṭhabbaṃ. Yadi evaṃ kasmā saññā gahitāti? Pākaṭabhāvato. Yathā nāma aggimhi	217	
PA_tika-s02_01t:217_5	mathiyamāne yadā dhūmo upalabbhati, kiñcāpi tadā vijjateva pāvako avinābhāvato, pākaṭabhāvato	217	
PA_tika-s02_01t:217_6	pana dhūmo jātoti vuccati, na aggi jātoti, evaṃsampadamidaṃ daṭṭhabbaṃ. Yadipi tattha	217	
PA_tika-s02_01t:217_7	maññanākiccaṃ atthi, na pana vibhūtaṃ apākaṭabhāvato saññākiccameva vibhūtaṃ, taṃ	217	
PA_tika-s02_01t:217_8	pana maññanānukūlaṃ maññanāsahitaṃ cāti āha “saññāvipallāsena sañjānātī”ti. Evaṃ	217	
PA_tika-s02_01t:217_9	pathavībhāgaṃ amuñcantoyeva vā sañjānātīti sambandho. Yo hi vuttappabhedāya pathaviyā	217	
PA_tika-s02_01t:217_10	pathavibhāgaṃ amuñcantoyeva avijahantoyeva sīsapiṇḍe suvaṇṇasaññī viya anattādisabhāvaṃyeva	2171	
PA_tika-s02_01t:217_11	taṃ attādivasena sañjānāti, tassa vasena vuttaṃ “pathavī”tiādi. Na vattabbaṃ puthujjanaggāhassa	2171	
PA_tika-s02_01t:217_12	yuttimaggananivāraṇatoti dassento āha “ummattako viya…pe… gaṇhātī”ti. Ariyānaṃ adassāvitādibhedanti	2171	
PA_tika-s02_01t:217_13	ariyānaṃ adassāvitādivisesaṃ vadantena bhagavatāva ettha yathāvuttasañjānane kāraṇaṃ vuttanti yojanā.	2171	
PA_tika-s02_01t:218_0	Evanti “pathavibhāgena sañjānātī”tiādinā vuttappakārena. Sañjānitvāti pubbakālakiriyāniddesoti	218	
PA_tika-s02_01t:218_1	āha “aparabhāge…pe… gaṇhātī”ti. Papañcasaṅkhāti papañcakoṭṭhāsā. Papañcanti sattā	218	
PA_tika-s02_01t:218_2	saṃsāre cirāyanti etehīti papañcā, maññanti “etaṃ mamā”tiādinā parikappenti etāhīti	218	
PA_tika-s02_01t:218_3	maññanāti dvīhipi pariyāyehi taṇhādayova vuttāti āha “taṇhāmānadiṭṭhipapañcehi idha	218	
PA_tika-s02_01t:218_4	maññanānāmena vuttehī”ti. Ajaññassa jaññato, aseyyādikassa seyyādito gahaṇato diṭṭhimaññanā	218	
PA_tika-s02_01t:218_5	viya taṇhāmānamaññanāpi aññathā gāho evāti āha “aññathā gaṇhātī”ti. Ārammaṇābhiniropanādinā	218	
PA_tika-s02_01t:218_6	bhinnasabhāvānampi vitakkādīnaṃ sādhāraṇo upanijjhāyanasabhāvo viya anugijjhanuṇṇatiparāmasanasabhāvānampi	218	
PA_tika-s02_01t:218_7	taṇhādīnaṃ sādhāraṇena ārammaṇaparikappanākārena pavatti maññanāti daṭṭhabbaṃ. Tenāha	218	
PA_tika-s02_01t:218_8	“tīhi maññanāhi maññatī”tiādi. Assāti puthujjanassa, udayabbayānupassanādīsu viya	218	
PA_tika-s02_01t:218_9	sukhumanayenapi maññanāpavatti atthīti vibhāvanasukhatāya thūlaṃyeva taṃ dassetukāmo	218	
PA_tika-s02_01t:218_10	“oḷārikanayenā”tiāha. Oḷārike hi vibhāge dassite sukhumavibhāvanā sukarāti dassetuṃ	2181	
PA_tika-s02_01t:218_11	ayamatthayojanā vuccatīti sambandho. Ajjhattikāti indriyabaddhā sattasantānapariyāpannā	2181	
PA_tika-s02_01t:218_12	niyakajjhattā vuttā vibhaṅge paṭisambhidāmagge ca.	2181	
PA_tika-s02_01t:219_0	Vibhaṅgeti dhātuvibhaṅge. Bāhirāti anindriyabaddhā saṅkhārasantānapariyāpannā. Kakkhaḷanti	219	
PA_tika-s02_01t:219_1	thaddhaṃ. Kharigatanti pharusaṃ. Kakkhaḷabhāvo kakkhaḷattaṃ. Kakkhaḷabhāvoti kakkhaḷasabhāvo.	219	
PA_tika-s02_01t:219_2	Bahiddhāti indriyabaddhato bahiddhābhūtaṃ. Anupādinnanti na upādinnaṃ. Ayoti kāḷalohaṃ.	219	
PA_tika-s02_01t:219_3	Lohanti jātilohaṃ vijātilohaṃ kittimalohaṃ pisācalohanti catubbidhaṃ. Tattha ayo	219	
PA_tika-s02_01t:219_4	sajjhu suvaṇṇaṃ tipu sīsaṃ tambalohaṃ vekantakalohanti imāni satta jātilohāni nāma.	219	
PA_tika-s02_01t:219_5	Nāganāsikālohaṃ vijātilohaṃ nāma. Kaṃsalohaṃ vaṭṭalohaṃ ārakuṭanti tīṇi kittimalohāni	219	
PA_tika-s02_01t:219_6	nāma. Morakkhakaṃ puthukaṃ malinakaṃ capalakaṃ salakaṃ āṭalaṃ bhattakaṃ dusilohanti	219	
PA_tika-s02_01t:219_7	aṭṭha pisācalohāni nāma. Tesu vekantakalohaṃ nāma sabbalohacchedanasamatthā ekā lohajāti.	219	
PA_tika-s02_01t:219_8	Tathā hi taṃ vikantati chindatīti vikantakanti vuccati. Vikantakameva vekantakaṃ.	219	
PA_tika-s02_01t:219_9	Nāganāsikālohaṃ lohasadisaṃ lohavijāti haliddādivijāti viya. Tathā hi taṃ lohākāraṃ	219	
PA_tika-s02_01t:219_10	lohamalaṃ viya ghanasaṃhataṃ hutvā tiṭṭhati, tāpetvā tāḷitaṃ pana bhinnaṃ bhinnaṃ	2191	
PA_tika-s02_01t:219_11	hutvā visarati mudu maṭṭhaṃ kammaniyaṃ vā na hoti. Tiputambe missetvā kataṃ kaṃsalohaṃ.	2191	
PA_tika-s02_01t:219_12	Sīsatambe missetvā kataṃ vaṭṭalohaṃ. Jasatambe missetvā kataṃ ārakuṭaṃ. Teneva taṃ	2191	
PA_tika-s02_01t:219_13	karaṇena nibbattattā kittimalohanti vuccati. Yaṃ pana kevalaṃ rasakadhātu viniggataṃ,	2191	
PA_tika-s02_01t:219_14	taṃ “pittala”ntipi vadanti. Taṃ idha nādhippetaṃ, yathāvuttaṃ missakameva katvā yojitaṃ	2191	
PA_tika-s02_01t:219_15	kittimanti vuttaṃ. Morakkhakādīni evaṃnāmānevetāni. Tesu yasmā pañca jātilohāni pāḷiyaṃ	2191	
PA_tika-s02_01t:219_16	visuṃ vuttāneva, tasmā vekantakalohena saddhiṃ vuttāvasesaṃ sabbaṃ idha lohanti veditabbaṃ.	2191	
PA_tika-s02_01t:220_0	Tipūti setatipu. Sīsanti kāḷatipu. Sajjhanti rajataṃ. Muttāti hatthikumbhajādikā	220	
PA_tika-s02_01t:220_1	aṭṭhavidhāpi muttā. Tathā hi hatthikumbhaṃ varāhadāṭhā bhūjaṅgasīsaṃ valāhakūṭaṃ	220	
PA_tika-s02_01t:220_2	veḷū macchasīro saṅkho sippīti aṭṭha muttāyoniyo. Tattha hatthikumbhajā pītavaṇṇā	220	
PA_tika-s02_01t:220_3	pabhāhīnā. Varāhadāṭhā varāhadāṭhavaṇṇāva. Bhujaṅgasīsajā nīlādivaṇṇā suvisuddhā	220	
PA_tika-s02_01t:220_4	vaṭṭalā ca. Valāhakajā bhāsurā dubbibhāgarūpā rattibhāge andhakāraṃ vidhamantiyo	220	
PA_tika-s02_01t:220_5	tiṭṭhanti, devūpabhogā eva ca honti. Veḷujā karakupalasamānavaṇṇā na bhāsurā, te	220	
PA_tika-s02_01t:220_6	ca veḷū amanussagocare eva padese jāyanti. Macchasīrajā pāṭhīnapiṭṭhisamānavaṇṇā	220	
PA_tika-s02_01t:220_7	vaṭṭalā laghavo ca honti pabhāvihīnā, te ca macchā samuddamajjhe eva jāyanti. Saṅkhajā	220	
PA_tika-s02_01t:220_8	saṅkhodaracchavivaṇṇā kolappamāṇāpi honti pabhāvihīnāva. Sippijā pabhāvisesayuttā	220	
PA_tika-s02_01t:220_9	honti nānāsaṇṭhānā. Evaṃ jātito aṭṭhavidhāsupi muttāsu yā macchasaṅkhasippijā, tā	220	
PA_tika-s02_01t:220_10	sāmuddikā honti, bhujaṅgajāpi kāci sāmuddikā honti, itarā asāmuddikā. Yasmā bahulaṃ	2201	
PA_tika-s02_01t:220_11	sāmuddikāva muttā loke dissanti, tatthāpi sippijāva, itarā kādācikā. Tasmā sammohavinodaniyaṃ	2201	
PA_tika-s02_01t:220_12	“muttāti sāmuddikā muttā”ti vuttaṃ.	2201	
PA_tika-s02_01t:221_0	Maṇīti ṭhapetvā pāḷiāgate veḷuriyādike seso jotirasādibhedo sabbopi maṇi. Veḷuriyanti	221	
PA_tika-s02_01t:221_1	vaṃsavaṇṇamaṇi. Saṅkhoti sāmuddikasaṅkho. Silāti kāḷasilā paṇḍusilā setasilādibhedā	221	
PA_tika-s02_01t:221_2	aṭṭhapi silā. Rajatanti kahāpaṇādikaṃ vuttāvasesaṃ rajatasammataṃ. Jātarūpanti suvaṇṇaṃ.	221	
PA_tika-s02_01t:221_3	Lohitaṅgoti rattamaṇi. Masāragallanti kabaramaṇi tiṇādīsu bahibhārā tālanāḷikerādayopi	221	
PA_tika-s02_01t:221_4	tiṇaṃ nāma. Antosāraṃ khadirādi antamaso dārukhaṇḍampi kaṭṭhaṃ nāma. Muggamattato	221	
PA_tika-s02_01t:221_5	yāva muṭṭhippamāṇā marumbā sakkharā nāma. Muggamattato paṭṭhāya heṭṭhā vālikā nāma.	221	
PA_tika-s02_01t:221_6	Kaṭhalanti kapālakhaṇḍaṃ. Bhūmīti sasambhārapathavī. Pāsāṇoti antomuṭṭhiyaṃ asaṇṭhahanato	221	
PA_tika-s02_01t:221_7	paṭṭhāya yāva hatthippamāṇaṃ pāsāṇaṃ, hatthippamāṇato pana paṭṭhāya upari pabbatoti.	221	
PA_tika-s02_01t:221_8	Ayaṃ ayoādīsu vibhāganiddeso. Nimittapathavīti paṭibhāganimittabhūtaṃ pathavikasiṇaṃ.	221	
PA_tika-s02_01t:221_9	Tampi hi “rūpāvacaratikacatukkajjhānaṃ kusalato ca vipākato ca kiriyato ca catutthassa	221	
PA_tika-s02_01t:221_10	jhānassa vipāko ime dhammā bahiddhārammaṇā”ti vacanato “bāhirā pathavī”ti vuccati.	2211	
PA_tika-s02_01t:221_11	Tena vuttaṃ “yā ca ajjhattārammaṇattike nimittapathavī, taṃ gahetvā”ti. Uggahanimittañcettha	2211	
PA_tika-s02_01t:221_12	taṃgatikameva daṭṭhabbaṃ, nimittuppattito pana pubbe bhūmiggahaṇeneva gahitanti.	2211	
PA_tika-s02_01t:222_0	Tīhi maññanāhīti vuttaṃ maññanāttayaṃ saparasantānesu saṅkhepato yojetvā dassetuṃ	222	
PA_tika-s02_01t:222_1	“ahaṃ pathavī”tiādi vuttaṃ. Tattha ahaṃ pathavītiādīnā ajjhattavisayaṃ diṭṭhimaññanaṃ	222	
PA_tika-s02_01t:222_2	mānamaññanañca dasseti attābhinivesāhaṃkāradīpanato. Mama pathavīti iminā taṇhāmaññanaṃ	222	
PA_tika-s02_01t:222_3	mānamaññanampi vā pariggahabhūtāyapi pathaviyā seyyādito mānajappanato. Sesapadadvayepi	222	
PA_tika-s02_01t:222_4	iminānayena maññanāvibhāgo veditabbo. Tattha pathavikasiṇajjhānalābhī jhānacakkhunā	222	
PA_tika-s02_01t:222_5	gahitajhānārammaṇaṃ “attā”ti abhinivisanto tañca seyyādito dahanto atthato “ahaṃ	222	
PA_tika-s02_01t:222_6	pathavī”ti maññati nāma, tameva “ayaṃ mayhaṃ attā”ti gahaṇe pana “mama pathavī”ti	222	
PA_tika-s02_01t:222_7	maññati nāma. Tathā taṃ “parapuriso”ti vā “devo”ti vā vādavasena “ayameva paresaṃ	222	
PA_tika-s02_01t:222_8	attā”ti vā abhinivisanto “paro pathavī, parassa pathavī”ti maññati nāma. Iminā nayena	222	
PA_tika-s02_01t:222_9	sesapathavīsupi yathārahaṃ catukkaṃ niddhāretabbaṃ.	222	
PA_tika-s02_01t:223_0	Evaṃ “pathaviṃ maññatī”ti ettha catukkavasena maññanaṃ dassetvā idāni maññanāvatthuṃ	223	
PA_tika-s02_01t:223_1	maññanāyo ca vibhajitvā anekavihitaṃ tassa maññanākāraṃ dassetuṃ “atha vā”tiādimāha.	223	
PA_tika-s02_01t:223_2	Tattha ayanti yathāvutto puthujjano. Chandarāganti bahalarāgaṃ. Assādetīti nikāmeti,	223	
PA_tika-s02_01t:223_3	“ime kesā mudusiniddhakuñcitanīlobhāsā”tiādinā tattha rasaṃ vindati. Abhinandatīti	223	
PA_tika-s02_01t:223_4	sappītikāya taṇhāya abhimukho nandati pamodati. Abhivadatīti uppannaṃ taṇhābhinandanāvegaṃ	223	
PA_tika-s02_01t:223_5	hadayena sandhāretuṃ asakkonto “aho me kesā”ti vācaṃ nicchāreti. Ajjhosāya tiṭṭhatīti	223	
PA_tika-s02_01t:223_6	balavataṇhābhinivesena gilitvā pariniṭṭhāpetvā tiṭṭhati. Aññataraṃ vā pana rajjanīyavatthunti	223	
PA_tika-s02_01t:223_7	kesādito aññataraṃ vā karacaraṇādippabhedaṃ niyakajjhattapariyāpannaṃ rāguppattihetubhūtaṃ	223	
PA_tika-s02_01t:223_8	vatthuṃ. Itīti iminā siniddhādippakārenāti patthayitabbākāraṃ parāmasati. Tattha	223	
PA_tika-s02_01t:223_9	nandiṃ samannānetīti tesu bhāvīsu kesādīsu siddhaṃ viya katvā nandiṃ taṇhaṃ samannāharati	223	
PA_tika-s02_01t:223_10	samupacāreti. Paṇidahatīti patthanaṃ ṭhapeti.	2231	
PA_tika-s02_01t:224_0	Sampattiṃ nissāya “seyyohamasmī”ti, vipattiṃ nissāya “hīnohamasmī”ti mānaṃ janetīti	224	
PA_tika-s02_01t:224_1	yojanā. Pathavīkoṭṭhāsabhūtānaṃ kesādīnaṃ sampattivipattīhi mānajappanā pathaviyā	224	
PA_tika-s02_01t:224_2	maññanā hotīti āha “evaṃ ajjhattikaṃ pathaviṃ mānamaññanāya maññatī”ti. Avayavabyatirekena	224	
PA_tika-s02_01t:224_3	samudāyassa abhāvato samudāyo jīvābhiniveso avayavepi hotīti dassento “taṃ jīvaṃ	224	
PA_tika-s02_01t:224_4	taṃ sarīranti āgatanayena pana kesaṃ ‘jīvo’ti abhinivisatī”ti āha. “Kesā nāmete issaravihitā	224	
PA_tika-s02_01t:224_5	pajāpatinissitā aṇusañcayo pakatipariṇāmo”tiādinā nayenapettha diṭṭhimaññanā veditabbā.	224	
PA_tika-s02_01t:225_0	Imissā pavattiyāti nikantimānadiṭṭhīnaṃ pariyādānasamugghāṭappavattiyā. “Etaṃ mamā”tiādinā	225	
PA_tika-s02_01t:225_1	yadipi tissannampi maññanānaṃ sambhavo dassito. Taṇhāmānamaññanānaṃ pana heṭṭhā dassitattā	225	
PA_tika-s02_01t:225_2	diṭṭhimaññanā evettha visesato uddhaṭāti veditabbaṃ. Tenāha “evampi ajjhattikaṃ pathaviṃ	225	
PA_tika-s02_01t:225_3	diṭṭhimaññanāya maññatī”ti.	225	
PA_tika-s02_01t:226	Bāhirampi pathaviṃ tīhi maññanāhi maññatīti yojanā. Taṃ pana maññanāvidhiṃ dassetuṃ “katha”nti āha. Tassattho heṭṭhā vuttanayena veditabbo.	22	
PA_tika-s02_01t:227_0	Ayaṃ jīvoti ayaṃ kāḷalohaṃ “jīvo attā”ti abhinivisati ekacce nigaṇṭhā viya. Evaṃ	227	
PA_tika-s02_01t:227_1	bāhiraṃ pathaviṃ diṭṭhimaññanāya maññatīti etthāpi “yā ceva kho pana ajjhattikā pathavīdhātu,	227	
PA_tika-s02_01t:227_2	yā ca bāhirā pathavīdhātū”tiādinā nayena ānetvā vattabbo.	227	
PA_tika-s02_01t:228_0	Pathavīkasiṇaṃ attato samanupassatītiādīsu yaṃ vattabbaṃ, taṃ heṭṭhā vuttameva. Ayampi	228	
PA_tika-s02_01t:228_1	ca nayo “rūpaṃ attato samanupassatī”ti ettheva antogadhoti daṭṭhabbo kasiṇānampi	228	
PA_tika-s02_01t:228_2	rūpasamaññāsambhāvato. Pathaviṃ maññatīti ettha yādiso maññanāvatthumaññanānaṃ vitthāranayo	228	
PA_tika-s02_01t:228_3	vutto, tādiso ito paraṃ vuttanayovāti āha “ito paraṃ saṅkhepeneva kathayissāmā”ti,	228	
PA_tika-s02_01t:228_4	atādiso pana vitthāratopi kathayissatīti attho.	228	
PA_tika-s02_01t:229_0	Tasmāti yasmā “pathaviyā”ti idaṃ bhummavacanaṃ, tasmā, so attaparattadupakaraṇānaṃ	229	
PA_tika-s02_01t:229_1	ādhārabhāvena taṃ maññanāvatthuṃ kappetīti attho. Tenāha “ahaṃ pathaviyā”tiādi. Nanu	229	
PA_tika-s02_01t:229_2	ca indriyabaddhānindriyabaddhapabhedassa dhammappabandhassa sasambhārapathavī ca	229	
PA_tika-s02_01t:229_3	ādhāranissayo, itarā ārammaṇanissayo tadārammaṇassāti ettha nibbirodhoti? Na, maññanāvatthuṃ	229	
PA_tika-s02_01t:229_4	nissayabhāvena parikappanato. Ayañhi “aha”nti diṭṭhimaññanāya mānamaññanāya ca vatthubhūtassa	229	
PA_tika-s02_01t:229_5	attano pathavisannissayaṃ katvā “ahaṃ pathaviyā”ti maññati, taṇhāmaññanāya vatthubhūtassa	229	
PA_tika-s02_01t:229_6	upakaraṇassa pathaviṃ sannissayaṃ katvā “mayhaṃ kiñcanaṃ palibodho pathaviyā”ti maññati.	229	
PA_tika-s02_01t:229_7	Parotiādīsupi iminā nayena attho veditabbo.	229	
PA_tika-s02_01t:230_0	Yvāyaṃ atthanayoti sambandho. Vutto paṭisambhidāmagge. Eteneva nayenāti yvāyaṃ “so	230	
PA_tika-s02_01t:230_1	kho pana me attā imasmiṃ rūpe”ti samudāyassa ādhārabhāvadīpano atthanayo vutto, eteneva	230	
PA_tika-s02_01t:230_2	nayena. Na hi avayavabyatirekena samudāyo labbhati, tasmā samudāye vuttavidhi avayavepi	230	
PA_tika-s02_01t:230_3	labbhatīti adhippāyo. Tenāha so kho pana me ayaṃ attā imissā pathaviyāti maññantoti.	230	
PA_tika-s02_01t:230_4	Tasmiṃyeva panassa attanīti ettha assāti puthujjanassa. Tasmiṃyeva attanīti ajjhattikabāhirapathavīsannissaye	230	
PA_tika-s02_01t:230_5	attani. “Pathaviyā maññatī”ti padassāyaṃ vaṇṇanā. Evaṃ “pathaviyā maññatī”ti ettha	230	
PA_tika-s02_01t:230_6	attavasena diṭṭhimānataṇhāmaññanaṃ dassetvā idāni paravasena dassetuṃ “yadā panā”tiādi	230	
PA_tika-s02_01t:230_7	vuttaṃ. Tattha assāti parassa. Tadāti paravasena maññanāyaṃ. Diṭṭhimaññanā eva yujjati	230	
PA_tika-s02_01t:230_8	tattha niccābhinivesādayo sambhavantīti katvā. Avadhāraṇena mānataṇhāmaññanā nivatteti.	230	
PA_tika-s02_01t:230_9	Na hi “seyyohamasmī”tiādinā, “mayha”nti ca pavattalakkhaṇā mānataṇhā parasmiṃ parassa	230	
PA_tika-s02_01t:230_10	santakabhāvena gahite ca pavattantīti adhippāyo. Itarāyopīti mānataṇhāmaññanāyopi.	2301	
PA_tika-s02_01t:230_11	Icchanti aṭṭhakathācariyā. Parassapi hi pathavīsannissayena sampattiissariyādikassa	2301	
PA_tika-s02_01t:230_12	vasena attani seyyādibhāvaṃ dahato paṇidahato ca cittaṃ tathābhāvāya mānataṇhāmaññanā	2301	
PA_tika-s02_01t:230_13	sambhavantīti ācariyānaṃ adhippāyo. “Paro pathavī parassa pathavī”ti etthāpi ime	2301	
PA_tika-s02_01t:230_14	dve pakārā sādhippāyā niddhāretabbā.	2301	
PA_tika-s02_01t:231_0	“Pathavito sañjānātī”ti, “ādito”ti ca ādīsu anissakkavacanepi to-saddo diṭṭhoti āha	231	
PA_tika-s02_01t:231_1	“pathavitoti nissakkavacana”nti. Saupakaraṇassāti hiraññasuvaṇṇagatassa dāsaporisādinā	231	
PA_tika-s02_01t:231_2	vittupakaraṇena saupakaraṇassa, attano vā parassa vā tesaṃ upakaraṇassa vāti attho.	231	
PA_tika-s02_01t:231_3	Yathāvuttappabhedatoti lakkhaṇādiajjhattikādivuttappakāravibhāgato. Uppattiṃ vā niggamanaṃ	231	
PA_tika-s02_01t:231_4	vāti “taṃ aṇḍaṃ ahosi hemamayaṃ, tasmiṃ sayaṃ brahmā uppanno”ti brahmaṇḍavādavasena	231	
PA_tika-s02_01t:231_5	vā “dvīhi aṇūhi dviaṇuka”nti evaṃ pavattaaṇukavādavasena vā pathavito uppattiṃ vā	231	
PA_tika-s02_01t:231_6	“sabboyaṃ loko issarato viniggato”ti issaravādavasena issarakuttato pathavito niggamanaṃ	231	
PA_tika-s02_01t:231_7	vā maññamānoti yojanā. Pathavito vā añño āpādiko attāti adhippāyo. Ettha ca purimasmiṃ	231	
PA_tika-s02_01t:231_8	atthavikappe kārakalakkhaṇaṃ nissakkavacanaṃ, dutiyasmiṃ upapadalakkhaṇanti daṭṭhabbaṃ.	231	
PA_tika-s02_01t:231_9	Attano pariggahabhūtapathavito sukhappattiṃ tato eva ca parehi seyyādibhāvaṃ kappentassa	231	
PA_tika-s02_01t:231_10	vasenapettha taṇhāmānamaññanā veditabbā. Apareti sārasamāsācariyā. Tato aññaṃ appamāṇaṃ	2311	
PA_tika-s02_01t:231_11	attānaṃ gahetvāti pubbe bhāvitaāpādiappamāṇakasiṇavasena vā kāpilakāṇādadiṭṭhivasena	2311	
PA_tika-s02_01t:231_12	vā appamāṇaṃ byāpinaṃ attānaṃ gahetvā. Pathavitoti pacchā abhāvitaavaḍḍhitapathavīkasiṇasaṅkhātapathavito.	2311	
PA_tika-s02_01t:231_13	Bahiddhāpi me attāti ito pathavito bahipi me attāti adhippāyo.	2311	
PA_tika-s02_01t:232_0	Kevalanti anavasesaṃ. Mahāpathaviṃ taṇhāvasena mamāyati, ayañca nayo catudīpissariye	232	
PA_tika-s02_01t:232_1	ṭhitassa dīpacakkavattino ca labbheyya, maṇḍalikarājamahāmattakuṭumbikānampi vasena	232	
PA_tika-s02_01t:232_2	labbhateva tesampi yathāpariggahaṃ anavasesetvā maññanāya sambhavato. “Evaṃ mamā”ti	232	
PA_tika-s02_01t:232_3	gāhassa “esohamasmiṃ, eso me attā”ti gāhavidhūratāya vuttaṃ “ekā taṇhāmaññanā eva	232	
PA_tika-s02_01t:232_4	labbhatī”ti. Iminā nayenāti vuttamatidesaṃ vibhāvetuṃ “sā cāya”ntiādi vuttaṃ. Tattha	232	
PA_tika-s02_01t:232_5	sā cāyanti sā ca ayaṃ taṇhāmaññanā yojetabbāti sambandho. Yathā pana diṭṭhimaññanāmaññite	232	
PA_tika-s02_01t:232_6	vatthusmiṃ sinehaṃ mānañca uppādayato taṇhāmānamaññanā sambhavanti, evaṃ taṇhāmaññanāmaññitena	232	
PA_tika-s02_01t:232_7	vatthunā attānaṃ seyyādito dahato tañca attaniyaṃ niccaṃ tathā taṃsāmibhūtaṃ attānañca	232	
PA_tika-s02_01t:232_8	parikappentassa itaramaññanāpi sambhavantīti sakkā viññātuṃ. “Me”ti hi iminā atthaggahaṇamukheneva	232	
PA_tika-s02_01t:232_9	attaniyasambandho pakāsīyatīti.	232	
PA_tika-s02_01t:233_0	Abhinandatīti iminā taṇhādiṭṭhābhinivesānaṃ saṅgahitattā te dassento “assādeti parāmasati	233	
PA_tika-s02_01t:233_1	cā”ti āha. Diṭṭhivippayuttacittuppādavasena cetassa dvayassa asaṅkarato pavatti veditabbā,	233	
PA_tika-s02_01t:233_2	ekacittuppādepi vā adhipatidhammānaṃ viya pubbābhisaṅkhāravasena tassa tassa balavabhāvena	233	
PA_tika-s02_01t:233_3	pavatti. Etasmiṃ attheti taṇhādiṭṭhivasena abhinandanatthe. Etanti “pathaviṃ abhinandatī”ti	233	
PA_tika-s02_01t:233_4	etaṃ padaṃ. Yesaṃ vineyyānaṃ yehi pakāravisesehi dhammānaṃ vibhāvane kate visesādhigamo	233	
PA_tika-s02_01t:233_5	hoti, tesaṃ tehi pakāravisesehi dhammavibhāvanaṃ. Yesaṃ pana yena ekeneva pakārena	233	
PA_tika-s02_01t:233_6	dhammavibhāvane kate visesādhigamo hoti, tesampi taṃ vatvā dhammissaratāya tadaññaniravasesappakāravibhāvanañca	233	
PA_tika-s02_01t:233_7	desanāvilāso. Tenāha “pubbe maññanāvasena kilesuppattiṃ dassetvā idāni abhinandanāvasena	233	
PA_tika-s02_01t:233_8	dassento”ti. Dhammadhātuyāti sammāsambodhiyā. Sā hi sabbañeyyadhammaṃ yathāsabhāvato	233	
PA_tika-s02_01t:233_9	dhāreti upadhāreti, sakalañca vineyyasattasaṅkhātadhammappabandhaṃ apāyadukkhasaṃsāradukkhapatanato	233	
PA_tika-s02_01t:233_10	dhāreti, sayañca aviparītapavattiākārā dhātūti dhammadhātūti idhādhippetā. Sabbaññutaññāṇapadaṭṭhānañhi	2331	
PA_tika-s02_01t:233_11	maggañāṇaṃ, maggañāṇapadaṭṭhānañca sabbaññutaññāṇaṃ sammāsambodhīti. Suppaṭividdhattāti	2331	
PA_tika-s02_01t:233_12	suṭṭhu paṭividdhabhāvato, sammā adhigatattāti attho. Abhikaṅkhanasampaggahaparāmasanānaṃ	2331	
PA_tika-s02_01t:233_13	vasena ārammaṇe parikappanāpavatti maññanā. Tattha “mamaṃ, aha”nti ca abhinivesanaṃ	2331	
PA_tika-s02_01t:233_14	parikappanaṃ. Yena ajjhosānaṃ hoti, ayaṃ abhinandanāti ayametesaṃ viseso. Suttādiaviruddhāyeva	2331	
PA_tika-s02_01t:233_15	attanomati icchitabbā, na itarāti suttena tassā saṅgahaṃ dassetuṃ “vuttañceta”ntiādi	2331	
PA_tika-s02_01t:233_16	vuttaṃ. Desanāvilāsavibhāvanassa pana sahetukahetusampayuttadukādidesanāya nibaddhatā niddhāretabbā.	2331	
PA_tika-s02_01t:234_0	Tassāti tena. Ñātasaddasambandhena hetaṃ kattari sāmivacanaṃ. Tasmāti apariññātattā.	234	
PA_tika-s02_01t:234_1	“Apariññāta”nti paṭikkhepamukhena yaṃ parijānanaṃ vuttaṃ, taṃ atthato tividhā pariññā	234	
PA_tika-s02_01t:234_2	hotīti taṃ sarūpato pavattiākārato ca vibhāvento “yo hī”tiādimāha.	234	
PA_tika-s02_01t:235_0	Tattha yāya paññāya vipassanābhūmiṃ parijānāti paricchindati, sā parijānanapaññā	235	
PA_tika-s02_01t:235_1	ñātapariññā. Sā hi tebhūmakadhammajātaṃ “ayaṃ vipassanābhūmī”ti ñātaṃ viditaṃ pākaṭaṃ	235	
PA_tika-s02_01t:235_2	karontīyeva lakkhaṇarasādito ajjhattikādivibhāgato ca paricchijja jānāti. Idha pana	235	
PA_tika-s02_01t:235_3	pathavīdhātuvasena veditabbāti vuttaṃ “pathavīdhātuṃ parijānātī”tiādi. Tīraṇapariññāti	235	
PA_tika-s02_01t:235_4	kīraṇavasena parijānanakapaññā. Sā hi parivārehi aniccatādiākārehi aniccatādisabhāvassa	235	
PA_tika-s02_01t:235_5	upādānakkhandhapañcakassa tīraṇavasena sammasanavasena taṃ paricchijja jānāti. Aggamaggenāti	235	
PA_tika-s02_01t:235_6	arahattamaggena. So hi anavasesato chandarāgaṃ pajahati. Aggamaggenāti vā aggabhūtena	235	
PA_tika-s02_01t:235_7	maggena, lokuttaramaggenāti attho. Ubhayathāpi hi samucchedapahānakārī eva paññā	235	
PA_tika-s02_01t:235_8	nippariyāyena pahānapariññāti dasseti.	235	
PA_tika-s02_01t:236_0	Nāmarūpavavatthānanti etena paccayapariggahopi saṅgahitoti daṭṭhabbo nāmarūpassa	236	
PA_tika-s02_01t:236_1	hetuvavatthānabhāvato. Sopi hi hetupaccayamukhena nāmarūpassa vavatthānamevāti. Kalāpasammasanādivasena	236	
PA_tika-s02_01t:236_2	tīraṇapariññā aniccādivasena sammasanabhāvato. Tasmāti yasmā tā pariññāyo natthi,	236	
PA_tika-s02_01t:236_3	tasmā. Atha vā tasmā apariññātattāti yasmā apariññātā pathavī, tasmā apariññātattā	236	
PA_tika-s02_01t:236_4	pathaviyā taṃ pathaviṃ maññati ca abhinandati cāti.	236	
PA_tika-s02_01t:237	Pathavīvāravaṇṇanā niṭṭhitā.	23	
PA_tika-s02_01t:238	Āpovārādivaṇṇanā	23	
PA_tika-s02_01t:239_0	Āpaṃ āpatoti ettha appoti, appāyatīti vā āpo, yasmiṃ saṅghāte sayaṃ atthi, taṃ ābandhanavasena	239	
PA_tika-s02_01t:239_1	byāpetvā tiṭṭhati, paribrūhetīti vā attho. Atthānaṃ adhi ajjhattaṃ. Pati pati attānanti	239	
PA_tika-s02_01t:239_2	paccattaṃ. Ubhayenapi sattasantānapariyāpannameva vadati. Āpo āpogatantiādīsu ābandhanameva	239	
PA_tika-s02_01t:239_3	āpo, tadeva āposabhāvaṃ gatattā āpogataṃ, sabhāveneva āpabhāvaṃ pattanti attho. Sinehanavasena	239	
PA_tika-s02_01t:239_4	sineho, soyeva sinehanasabhāvaṃ gatattā sinehagataṃ. Bandhanattaṃ rūpassāti avinibbhogarūpassa	239	
PA_tika-s02_01t:239_5	bandhanabhāvo, avippakiraṇavasena sampiṇḍananti attho. Uggaṇhantoti yathāparicchinne	239	
PA_tika-s02_01t:239_6	āpomaṇḍale yathā uggahanimittaṃ upalabbhati, tathā nimittaṃ gaṇhanto. Vuttoti “āpasmi”nti	239	
PA_tika-s02_01t:239_7	ettha vuttaāpo. So hi sasambhāraāpo, na “āpokasiṇa”nti ettha vuttaāpo. Sesanti ārammaṇasammutiāpānaṃ	239	
PA_tika-s02_01t:239_8	sarūpavibhāvanaṃ. “Āpaṃ āpato pajānātī”tiādipāḷiyā atthavibhāvanañceva tattha tattha	239	
PA_tika-s02_01t:239_9	maññanāvibhāgadassanañca pathaviyaṃ vuttasadisamevāti. Tattha “pathavīkasiṇameko	239	
PA_tika-s02_01t:239_10	sañjānātī”tiādinā vuttaṃ, idha “āpokasiṇameko sañjānātī”tiādinā vattabbaṃ. Tattha	2391	
PA_tika-s02_01t:239_11	ca “pathavīti sañjānātī”ti vuttaṃ, idha pana “āpoti sañjānātī”tiādinā vattabbanti	2391	
PA_tika-s02_01t:239_12	evamādi eva viseso. Sesaṃ tādisameva. Tena vuttaṃ “pathaviyaṃ vuttasadisamevā”ti.	2391	
PA_tika-s02_01t:239_13	Yo panettha viseso, taṃ dassetuṃ “kevala”ntiādi vuttaṃ. Tattha mūlarasoti mūlaṃ paṭicca	2391	
PA_tika-s02_01t:239_14	nibbattaraso. Khandharasādīsupi eseva nayo. Khīrādīni pākaṭāneva. Yathā pana bhesajjasikkhāpade,	2391	
PA_tika-s02_01t:239_15	na evamidha niyamo atthi. Yaṃ kiñci khīraṃ khīrameva. Sesesupi eseva nayo. Bhummānīti	2391	
PA_tika-s02_01t:239_16	āvāṭādīsu ṭhitaudakāni. Antalikkhānīti pathaviṃ appattāni vassodakāni, pattāni pana	2391	
PA_tika-s02_01t:239_17	bhummāneva. Evaṃ vuttā cāti ca-saddena himodakakappavināsakaudakapathaviyāantoudakapathavīsandhārakaudakādiṃ	2391	
PA_tika-s02_01t:239_18	pubbe avuttampi samuccinoti.	2391	
PA_tika-s02_01t:240_0	Tejaṃ tejatoti ettha tejanaṭṭhena tejo, tejanaṃ nāma dahanapacanādisamatthaṃ nisānaṃ,	240	
PA_tika-s02_01t:240_1	yaṃ uṇhattanti vuccati. Yena cāti yena tejogatena kupitena. Santappatīti ayaṃ kāyo	240	
PA_tika-s02_01t:240_2	samantato tappati ekāhikajarādibhāvena usumajāto hoti. Yena ca jīrīyatīti yena ayaṃ	240	
PA_tika-s02_01t:240_3	kāyo jīrīyati, indriyavekallataṃ balaparikkhayaṃ valitādibhāvañca pāpuṇāti. Yena	240	
PA_tika-s02_01t:240_4	ca pariḍayhatīti yena kupitena ayaṃ kāyo parito ḍayhati, so ca puggalo ḍayhāmīti	240	
PA_tika-s02_01t:240_5	satadhotasappigosītacandanādilepañceva tālavaṇṭavātañca paccāsīsati. Yena ca asitapītakhāyitasāyitaṃ	240	
PA_tika-s02_01t:240_6	sammā pariṇāmaṃ gacchatīti yena asitaṃ vā odanādi, pītaṃ vā pānakādi, khāyitaṃ vā	240	
PA_tika-s02_01t:240_7	piṭhakhajjakādi, sāyitaṃ vā ambapakkamadhuphāṇitādi sammadeva paripākaṃ gacchati,	240	
PA_tika-s02_01t:240_8	rasādibhāvena vivekaṃ gacchatīti attho. Ettha ca sarīrassa pakatiusumaṃ atikkamitvā	240	
PA_tika-s02_01t:240_9	uṇhabhāvo santāpo, sarīradahanavasena pavatto mahādāho paridāho, satavāraṃ tāpetvā	240	
PA_tika-s02_01t:240_10	udake pakkhipitvā uddhaṭasappi satadhotasappi, rasarudhiramaṃsamedaaṭṭhiaṭṭhimiñjasukkā	2401	
PA_tika-s02_01t:240_11	rasādayo. Tattha purimā tayo tejā catusamuṭṭhānā, pacchimo kammasamuṭṭhānova.	2401	
PA_tika-s02_01t:241_0	Tejobhāvaṃ gatattā tejogataṃ. Usmāti uṇhākāro. Usmāva usmābhāvaṃ gatattā usmāgataṃ.	241	
PA_tika-s02_01t:241_1	Usumanti caṇḍausumaṃ. Tadeva usumagataṃ, sabhāveneva usumabhāvaṃ pattanti attho.	241	
PA_tika-s02_01t:241_2	Kaṭṭhaggīti kaṭṭhupādāno aggi. Sakalikaggīādīsupi eseva nayo. Saṅkāraggīti kacavaraṃ	241	
PA_tika-s02_01t:241_3	paṭicca uppannaaggi. Indaggīti asaniaggi. Santāpoti jālāya vā vītaccitaṅgārānaṃ vā	241	
PA_tika-s02_01t:241_4	santāpo. Sūriyasantāpoti ātapo. Kaṭṭhasannicayasantāpoti kaṭṭharāsiṃ paṭicca uppannasantāpo.	241	
PA_tika-s02_01t:241_5	Sesesupi eseva nayo. Evaṃ vuttā cāti. Ca-saddena petaggikappavināsakagginirayaggiādike	241	
PA_tika-s02_01t:241_6	avuttepi samuccinoti.	241	
PA_tika-s02_01t:242_0	Vāyaṃ vāyatoti ettha vāyanaṭṭhena vāyo. Kimidaṃ vāyanaṃ nāma? Vitthambhanaṃ, samudīraṇaṃ	242	
PA_tika-s02_01t:242_1	vā, vāyanaṃ gamananti eke. Uddhaṅgamā vātāti uggārahikkādipavattakā uddhaṃ ārohanavātā.	242	
PA_tika-s02_01t:242_2	Adhogamā vātāti uccārapassāvādinīharaṇatā adho orohanavātā. Kucchisayā vātāti antānaṃ	242	
PA_tika-s02_01t:242_3	bahivātā. Koṭṭhāsayā vātāti antānaṃ antovātā. Aṅgamaṅgānusārino vātāti dhamanījālānusārena	242	
PA_tika-s02_01t:242_4	sakalasarīre aṅgamaṅgāni anusaṭā samiñjanapasāraṇādinibbattakā vātā. Satthakavātāti	242	
PA_tika-s02_01t:242_5	sandhibandhanāni kattariyā chindantā viya pavattavātā. Khurakavātāti khurena viya	242	
PA_tika-s02_01t:242_6	hadayamaṃsachedanaphālanakavātā. Uppalakavātāti hadayamaṃsassa samuppāṭanakavātā.	242	
PA_tika-s02_01t:242_7	Assāsoti antopavisanakanāsikāvāto. Passāsoti bahinikkhamananāsikāvāto. Ettha ca purimā	242	
PA_tika-s02_01t:242_8	sabbe catusamuṭṭhānā, assāsapassāsā cittasamuṭṭhānāva.	242	
PA_tika-s02_01t:243_0	Vāyogatanti vāyova vāyogataṃ, sabhāveneva vāyobhāvaṃ pattanti attho. Thambhitattaṃ	243	
PA_tika-s02_01t:243_1	rūpassāti avinibbhogarūpassa thambhitabhāvo. Puratthimā vātāti puratthimadisato āgatā	243	
PA_tika-s02_01t:243_2	vātā. Pacchimādīsupi eseva nayo. Sarajādīsu saha rajena sarajā, rajavirahitā suddhā	243	
PA_tika-s02_01t:243_3	arajā. Sītautusamuṭṭhānā, sītavalāhakantare vā jātā sītā. Uṇhautusamuṭṭhānā, uṇhavalāhakantare	243	
PA_tika-s02_01t:243_4	vā jātā uṇhā. Parittāti mandā tanukavātā. Adhimattāti balavavātā. Kāḷāti kāḷavalāhakantare	243	
PA_tika-s02_01t:243_5	samuṭṭhitā. Yehi abbhāhato chavivaṇṇo kāḷako hoti, tesaṃ etaṃ adhivacanantipi eke.	243	
PA_tika-s02_01t:243_6	Verambhavātāti yojanato upari vāyanavātā. Pakkhavātāti antamaso makkhikāyapi pakkhāyūhanavātā.	243	
PA_tika-s02_01t:243_7	Supaṇṇavātāti garuḷavātā. Kāmaṃ cetepi pakkhavātāva, ussadavasena pana visuṃ gahitā.	243	
PA_tika-s02_01t:243_8	Tālavaṇṭavātāti tālavaṇṇehi katena, aññehi vā katena kenaci maṇḍalasaṇṭhānena samuṭṭhāpitavātā.	243	
PA_tika-s02_01t:243_9	Vidhūpanavātāti bījanapattakena samuṭṭhāpitavātā. Imāni ca tālavaṇṭavidhūpanāni anuppannampi	243	
PA_tika-s02_01t:243_10	vātaṃ uppādenti, uppannampi parivattenti. Idhāpi ca-saddo udakasandhārakavātakappavināsakavātajālāpellanakavātādike	2431	
PA_tika-s02_01t:243_11	avuttepi samuccinoti. Ettha ca “āpaṃ maññatī”tiādīsu yasmā tīhi maññanāhi – “ahaṃ	2431	
PA_tika-s02_01t:243_12	āpoti maññati, mama āpoti maññatī”tiādinā pathavīvāre vuttanayena sakkā maññanāvibhāgo	2431	
PA_tika-s02_01t:243_13	vibhāvetunti vuttaṃ “sesaṃ vuttanayamevā”ti. Tasmā tattha vuttanayānusārena imesu	2431	
PA_tika-s02_01t:243_14	tīsu vāresu yathārahaṃ maññanāvibhāgo vibhāvetabbo.	2431	
PA_tika-s02_01t:244_0	Ettāvatāti ettakena iminā catuvāraparimāṇena desanāvisesena. Ca-saddo byatireko.	244	
PA_tika-s02_01t:244_1	Tena vakkhamānaṃyeva visesaṃ joteti. Yvāyanti yo ayaṃ lakkhaṇo nāma hāro vuttoti	244	
PA_tika-s02_01t:244_2	sambandho. So pana lakkhaṇahāro yaṃlakkhaṇo tattha vutto, taṃ dassetuṃ “vuttamhī”tiādi	244	
PA_tika-s02_01t:244_3	vuttaṃ. Tattha vuttamhi ekadhammeti kusalādīsu khandhādīsu vā yasmiṃ kasmiñci ekadhamme	244	
PA_tika-s02_01t:244_4	sutte sarūpato niddhāraṇavasena vā kathite. Ye dhammā ekalakkhaṇā tenāti ye keci	244	
PA_tika-s02_01t:244_5	dhammā kusalādibhāvena, rūpakkhandhādibhāvena vā tena vuttadhammena samānalakkhaṇā.	244	
PA_tika-s02_01t:244_6	Vuttā bhavanti sabbeti sabbepi kusalādisabhāvā, khandhādisabhāvā vā dhammā sutte	244	
PA_tika-s02_01t:244_7	avuttāpi tāya samānalakkhaṇatāya vuttā bhavanti, ānetvā saṃvaṇṇanavasenāti adhippāyo.	244	
PA_tika-s02_01t:245_0	Ettha ca ekalakkhaṇāti samānalakkhaṇā vuttā. Tena sahacaritā samānakiccatā samānahetutā	245	
PA_tika-s02_01t:245_1	samānaphalatā samānārammaṇatāti evamādīhipi avuttānaṃ vuttānaṃ viya niddhāraṇaṃ veditabbaṃ.	245	
PA_tika-s02_01t:245_2	Itīti iminā pakārena. Tenāha “evaṃ nettiyaṃ lakkhaṇo nāma hāro vutto”ti, nettipāḷiyaṃ	245	
PA_tika-s02_01t:245_3	pana “ye dhammā ekalakkhaṇā keci so hāro lakkhaṇo nāmā”ti pāṭho āgato. Tassa vasenāti	245	
PA_tika-s02_01t:245_4	tassa lakkhaṇahārassa vasena. Rūpalakkhaṇaṃ anatītattāti ruppanasabhāvena samānasabhāvattā.	245	
PA_tika-s02_01t:245_5	Vadantena bhagavatā. Etāti “rūpaṃ attato samanupassatī”ti evaṃ vuttadiṭṭhī. Ettha	245	
PA_tika-s02_01t:245_6	ca sakkāyadiṭṭhimaññanādassaneneva sakalarūpavatthukā taṇhāmānamaññanāpi dassitā	245	
PA_tika-s02_01t:245_7	evāti daṭṭhabbaṃ. Tathā hi vuttaṃ “tasmiṃyeva panassa diṭṭhimaññanāya maññite vatthusmiṃ	245	
PA_tika-s02_01t:245_8	sinehaṃ mānañca uppādayato taṇhāmānamaññanāpi veditabbā”ti. Atha vā pathaviṃ āpaṃ	245	
PA_tika-s02_01t:245_9	tejaṃ vāyaṃ meti maññati abhinandatīti ca vadantena vuttanayeneva sakalarūpavatthukā	245	
PA_tika-s02_01t:245_10	taṇhāmaññanā tadanusārena mānamaññanāpi vuttāva hotīti evampettha itaramaññanāpi niddhāretabbā.	2451	
PA_tika-s02_01t:246	Āpovārādivaṇṇanā niṭṭhitā.	24	
PA_tika-s02_01t:247	Bhūtavārādivaṇṇanā	24	
PA_tika-s02_01t:248_0	3. “Pathaviṃ maññati, pathaviyā maññatī”tiādīhi padehi “rūpaṃ attato samanupassati,	248	
PA_tika-s02_01t:248_1	rūpasmiṃ attānaṃ samanupassatī”tiādīnaṃ sakkāyadiṭṭhīnaṃ niddhāritattā vuttaṃ “evaṃ	248	
PA_tika-s02_01t:248_2	rūpamukhena saṅkhāravatthukaṃ maññanaṃ vatvā”ti. Tesu saṅkhāresu sattesupīti tadupādānesupi	248	
PA_tika-s02_01t:248_3	sattesu. Dhātūsūti pathavīādīsu catūsu dhātūsu. “Jātaṃ bhūtaṃ saṅkhata”ntiādīsu bhūta-saddo	248	
PA_tika-s02_01t:248_4	uppāde dissati, saupasaggo pana “pabhūtamariyo pakaroti puñña”ntiādīsu vipule, “yebhuyyena	248	
PA_tika-s02_01t:248_5	bhikkhūnaṃ paribhūtarūpo”tiādīsu hiṃsane, “sambhūto sāṇavāsī”tiādīsu paññattiyaṃ,	248	
PA_tika-s02_01t:248_6	“abhibhūto māro vijito saṅgāmo”tiādīsu vimathane, “parābhūtarūpo kho ayaṃ acelo pāthikaputto”tiādīsu	248	
PA_tika-s02_01t:248_7	parājaye, “anubhūtaṃ sukhadukkha”ntiādīsu vediyane, “vibhūtaṃ vibhāvitaṃ paññāyā”tiādīsu	248	
PA_tika-s02_01t:248_8	pākaṭīkaraṇe dissati. Te sabbe rukkhādīsūti. Ādi-saddena saṅgahitāti daṭṭhabbā. “Kālo	248	
PA_tika-s02_01t:248_9	ghasati bhūtānīti, bhūtā loke samussaya”nti ca ādīsu avisesena sattavācakopi bhūtasaddo,	248	
PA_tika-s02_01t:248_10	upari devādipadehi sattavisesānaṃ gahitattā idha tadavasiṭṭhā bhūtasaddena gayhantīti	2481	
PA_tika-s02_01t:248_11	āha “no ca kho avisesenā”ti. Tenevāha – “cātumahārājikānañhi heṭṭhā sattā idha bhūtāti	2481	
PA_tika-s02_01t:248_12	adhippetā”ti. Yo hi sattanikāyo paripuṇṇayoniko catūhipi yonīhi nibbattanāraho, tatthāyaṃ	2481	
PA_tika-s02_01t:248_13	bhūtasamaññā aṇḍajādivasena bhavanato.	2481	
PA_tika-s02_01t:249_0	Bhūteti vuttadesaādesite bhūte. Bhūtato sañjānātīti iminā “bhūtā”ti lokavohāraṃ gahetvā	249	
PA_tika-s02_01t:249_1	yathā tattha taṇhādimaññanā sambhavanti, evaṃ viparītasaññāya sañjānanaṃ pakāsīyati.	249	
PA_tika-s02_01t:249_2	Svāyamattho heṭṭhā “pathavito sañjānātī”ti ettha vuttanayānusārena sakkā jānitunti	249	
PA_tika-s02_01t:249_3	āha “vuttanayamevā”ti. Yathā suddhāvāsā sabbadā abhāvato imaṃ desanaṃ nāruḷhā, evaṃ	249	
PA_tika-s02_01t:249_4	nerayikāpi sabbamaññanānadhiṭṭhānato. Eteneva ekaccapetānampettha asaṅgaho daṭṭhabbo.	249	
PA_tika-s02_01t:249_5	Apare pana “diṭṭhimaññanādhiṭṭhānato tesampettha saṅgaho icchitoyevā”ti vadanti.	249	
PA_tika-s02_01t:249_6	“Samaṅgibhūtaṃ paricārenta”ntiādinā sutte vuttanayena. Rajjatīti “subhā sukhitā”ti	249	
PA_tika-s02_01t:249_7	vipallāsaggāhena tattha rāgaṃ janeti. Evamettha rajjanto ca na kevalaṃ dassanavaseneva,	249	
PA_tika-s02_01t:249_8	savanādivasenapi rajjatevāti dassento “disvāpi…pe… utvāpī”ti āha. Tattha ghāyanādivasena	249	
PA_tika-s02_01t:249_9	rajjanaṃ tehi anubhūtagandhamālādivasena ceva visabhāgavatthubhūtānaṃ tesaṃ paribhogavasena	249	
PA_tika-s02_01t:249_10	ca yathānubhavaṃ anussaraṇavasena ca veditabbaṃ. Evaṃ bhūte taṇhāmaññanāya maññatīti	2491	
PA_tika-s02_01t:249_11	vuttanayena bhūte paṭicca chandarāgaṃ janento tesaṃ paṭipattiṃ assādento abhinandanto	2491	
PA_tika-s02_01t:249_12	abhivadanto ajjhosāya tiṭṭhanto “īdisī avatthā mama anāgatamaddhānaṃ siyā”tiādinā	2491	
PA_tika-s02_01t:249_13	vā pana nayena tattha nandiṃ samannānento bhūte taṇhāmaññanāya maññatīti attho. Appaṭiladdhassa	2491	
PA_tika-s02_01t:249_14	khattiyamahāsālādibhāvassa, sampattiṃ vipattinti jātivasena ukkaṭṭanihīnataṃ. Dahatīti	2491	
PA_tika-s02_01t:249_15	ṭhapeti. Yo evarūpo mānoti yo eso “ayaṃ pubbe mayā sadiso, idāni ayaṃ seṭṭho ayaṃ	2491	
PA_tika-s02_01t:249_16	hīnataro”ti uppanno māno. Ayaṃ vuccati mānātimānoti ayaṃ bhārātibhāro viya purimaṃ	2491	
PA_tika-s02_01t:249_17	sadisamānaṃ upādāya mānātimāno nāmāti attho.	2491	
PA_tika-s02_01t:250_0	Niccātiādīsu uppādābhāvato niccā, maraṇābhāvato dhuvā, sabbadā bhāvato sassatā. Aniccapaṭipakkhato	250	
PA_tika-s02_01t:250_1	vā niccā, thirabhāvato dhuvā, sassatisamatāya sassatā, jarādivasena vipariṇāmassa	250	
PA_tika-s02_01t:250_2	abhāvato avipariṇāmadhammāti maññati. Sabbe sattāti oṭṭhagoṇagadrabhādayo anavasesā	250	
PA_tika-s02_01t:250_3	sañjanaṭṭhena sattā. Sabbe pāṇāti “ekindriyo pāṇo dvindriyo pāṇo”tiādivasena vuttā	250	
PA_tika-s02_01t:250_4	anavasesā pāṇanaṭṭhena pāṇā. Sabbe bhūtāti anavasesā aṇḍakosādīsu bhūtā sañjātāti	250	
PA_tika-s02_01t:250_5	bhūtā. Sabbe jīvāti sāliyavagodhūmādayo anavasesā jīvanaṭṭhena jīvā. Tesu hi so virūhabhāvena	250	
PA_tika-s02_01t:250_6	jīvasaññī. Avasā abalā avīriyāti tesaṃ attano vaso vā balaṃ vā vīriyaṃ vā natthīti	250	
PA_tika-s02_01t:250_7	dasseti. Niyatisaṅgatibhāvapariṇatāti ettha niyatīti. Niyatatā, acchejjasuttāvutaabhejjamaṇi	250	
PA_tika-s02_01t:250_8	viya avijahitapakatitā. Saṅgatīti channaṃ abhijātīnaṃ tattha saṅgamo. Bhāvoti sabhāvoyeva,	250	
PA_tika-s02_01t:250_9	kaṇḍakānaṃ tikhiṇatā, kapiṭṭhaphalādīnaṃ parimaṇḍalāditā, migapakkhīnaṃ vicittavaṇṇāditāti	250	
PA_tika-s02_01t:250_10	evamādiko. Evaṃ niyatiyā ca saṅgatiyā ca bhāve ca pariṇatā nānappakārataṃ pattā.	2501	
PA_tika-s02_01t:250_11	Yena hi yathā bhavitabbaṃ, so tatheva bhavati. Yena na bhavitabbaṃ, so na bhavatīti	2501	
PA_tika-s02_01t:250_12	dasseti. Chasvevābhijātīsūti kaṇhābhijātiādīsu chasu eva abhijātīsu ṭhatvā sukhañca	2501	
PA_tika-s02_01t:250_13	dukkhañca paṭisaṃvedenti, aññā sukhadukkhabhūmi natthīti dasseti. Vā-saddena antādibhede	2501	
PA_tika-s02_01t:250_14	diṭṭhābhinivese saṅgaṇhāti.	2501	
PA_tika-s02_01t:251_0	Upapattinti iminā tasmiṃ tasmiṃ sattanikāye bhūtānaṃ sahabyataṃ ākaṅkhatīti dasseti.	251	
PA_tika-s02_01t:251_1	Sukhuppattinti iminā pana tattha tattha uppannassa sukhuppattiṃ. Ekacce bhūte niccātiādinā	251	
PA_tika-s02_01t:251_2	ekaccasassatikadiṭṭhiṃ dasseti. Ahampi bhūtesu aññatarosmīti iminā pana catutthaṃ	251	
PA_tika-s02_01t:251_3	ekaccasassatikavādaṃ dasseti.	251	
PA_tika-s02_01t:252_0	Yato kutocīti issarapurisādibhedato yato kutoci. Ekā taṇhāmaññanāva labbhatīti idhāpi	252	
PA_tika-s02_01t:252_1	heṭṭhā vuttanayena itaramaññanānampi sambhavo niddhāretabbo. Vuttappakāreyeva bhūte	252	
PA_tika-s02_01t:252_2	taṇhādiṭṭhīhi abhinandatītiādinā vattabbattā āha “vuttanayamevā”ti. Yojanā kātabbāti	252	
PA_tika-s02_01t:252_3	“yo bhūtapaññattiyā upādānabhūte khandhe parijānāti, so tīhi pariññāhi parijānātī”tiādinā	252	
PA_tika-s02_01t:252_4	yojanā kātabbā. Apare panettha bhūtagāmopi bhūta-saddena saṅgahitoti rukkhādivasenapi	252	
PA_tika-s02_01t:252_5	maññanāvibhāgaṃ yojetvā dassenti, tathā mahābhūtavasenapi, taṃ aṭṭhakathāyaṃ natthi.	252	
PA_tika-s02_01t:253_0	Bhūmivisesādinā bhedenāti bhūmivisesaupapattivisesādivibhāgena. Iddhiyāti puññavisesanibbattena	253	
PA_tika-s02_01t:253_1	ānubhāvena. Kiñcāpi deva-saddo “viddhe vigatavalāhake deve”tiādīsu ajaṭākāse āgato,	253	
PA_tika-s02_01t:253_2	“devo ca thokaṃ thokaṃ phusāyatī”tiādīsu meghe, “ayañhi deva kumāro”tiādīsu khattiye	253	
PA_tika-s02_01t:253_3	āgato, “pañcahi kāmaguṇehi samappito samaṅgibhūto paricāreti devo maññe”tiādīsu viya	253	
PA_tika-s02_01t:253_4	idha upapattidevesu āgato, deva-saddena pana vattabbasatte anavasesato uddharitvā	253	
PA_tika-s02_01t:253_5	tato idhādhippete dassetuṃ “te tividhā”tiādi vuttaṃ. Sesā cha kāmāvacarā idha devāti	253	
PA_tika-s02_01t:253_6	adhippetā itaresaṃ padantarehi nivattitattāti adhippāyo. Bhūtā devāti gahitesu sattesu	253	
PA_tika-s02_01t:253_7	taṇhādimaññanānaṃ pavattākārenapi tividhalakkhaṇanti āha “bhūtavāre vuttanayena veditabbā”ti.	253	
PA_tika-s02_01t:254_0	“Aññatarassa upāsakassa pajāpati abhirūpā hotī”tiādīsu pajāpati-saddo gharaṇiyaṃ	254	
PA_tika-s02_01t:254_1	āgato, “pajāpati kāmadāyī suvaṇṇavaṇṇā me pajā hotū”tiādīsu diṭṭhigatikaparikappite,	254	
PA_tika-s02_01t:254_2	“pajāpatissa devarājassa dhajaggaṃ ullokeyyāthā”tiādīsu devajeṭṭhake, idha pana adhipatīti	254	
PA_tika-s02_01t:254_3	vadanti, taṃ upari brahmuno gayhamānattā tesaṃ matimattaṃ. Devānanti cātumahārājikādidevānaṃ.	254	
PA_tika-s02_01t:254_4	Mahārājādīnanti ādi-saddena sakkasuyāmasantussitasunimmitavasavattino gahitā. Tesanti	254	
PA_tika-s02_01t:254_5	mahārājādīnaṃ. Sattasaṅkhātāyāti kāmabhūmiyaṃ sattasaṅkhātāya. Pajāpatinti pajāpatibhāvaṃ.	254	
PA_tika-s02_01t:254_6	Pajāpatibhāvena hi mānaṃ jappento pajāpatiṃ mānamaññanāya maññatīti vutto.	254	
PA_tika-s02_01t:255_0	Ekā diṭṭhimaññanāva yujjatīti vuttaṃ, pajāpatino pana samipataṃ salokataṃ vā ākaṅkhato,	255	
PA_tika-s02_01t:255_1	tathābhāvāya cittaṃ paṇidahato, tathāladdhabbāya sampattiyā attano seyyādibhāvaṃ	255	
PA_tika-s02_01t:255_2	dahato ca taṇhāmānamaññanāpi sambhavantīti sakkā viññātuṃ. Ye ca dhammāti āyuvaṇṇādike	255	
PA_tika-s02_01t:255_3	vadati. Pajāpatinti etthāpi heṭṭhā vuttanayena itaramaññanānampi sambhavo veditabbo.	255	
PA_tika-s02_01t:256_0	Brūhitoti parivuddho. Guṇavisesehīti jhānādīhi visiṭṭhehi guṇehi uttarimanussadhammatāya.	256	
PA_tika-s02_01t:256_1	Brahma-saddassa satipi avisesato visiṭṭhavācakatte yattha yattha panassa guṇavisesayuttādirūpā	256	
PA_tika-s02_01t:256_2	pavatti, taṃ dassetuṃ “apicā”tiādi vuttaṃ. Sahassoti sahassiyā lokadhātuyā adhipatibhūto.	256	
PA_tika-s02_01t:256_3	Paṭhamābhinibbattoti paṇītena paṭhamajhānena nibbatto, paṭhamajjhānabhūmiyaṃ vā paṭhamaṃ	256	
PA_tika-s02_01t:256_4	abhinibbatto. Gahitāti veditabbā padhānaggahaṇena appadhānānampi kenaci sambandhena	256	
PA_tika-s02_01t:256_5	gahitabhāvasiddhito. Ettha ca brahmāti mahābrahmā adhippeto. So hi vaṇṇavantatāya	256	
PA_tika-s02_01t:256_6	ceva dīghāyukatāya ca brahmapārisajjādīhi mahanto brahmāti mahābrahmā, tassa pana	256	
PA_tika-s02_01t:256_7	purohitaṭṭhāne ṭhitāti brahmapurohitā, parisāyaṃ bhavā paricārakāti brahmapārisajjāti	256	
PA_tika-s02_01t:256_8	veditabbā. Ukkaṭṭhekapuggalabhāvato pajāpatismiṃ viya brahmani maññanā vattatīti	256	
PA_tika-s02_01t:256_9	vuttaṃ “pajāpativāre vuttanayeneva veditabbā”ti. Tathā hi bahupuggalabhāvasāmaññato	256	
PA_tika-s02_01t:256_10	ābhassaravārādīnaṃ bhūtavārasadisatā vuttā.	2561	
PA_tika-s02_01t:257_0	Yathāvuttapabhāya ābhāsanasīlā vā ābhassarā. Ekatalavāsinoti idaṃ jhānantarabhūmīnaṃ	257	
PA_tika-s02_01t:257_1	viya heṭṭhuparibhāvābhāvato vuttaṃ, ṭhānāni pana nesaṃ paricchinnāneva. Ābhassarehi	257	
PA_tika-s02_01t:257_2	parittā ābhā etesanti parittābhā. Appamāṇā ābhā etesanti appamāṇābhā.	257	
PA_tika-s02_01t:258_0	Subhāti sobhanā pabhā. Kañcanapiṇḍo viya sassirikā kañcanapiṇḍasassirikā. Tattha	258	
PA_tika-s02_01t:258_1	sobhanāya pabhāya kiṇṇā subhākiṇṇāti vattabbe bhā-saddassa rassattaṃ, antima-ṇa-kārassa	258	
PA_tika-s02_01t:258_2	ha-kārañca katvā “subhakiṇhā”ti vuttā. Subhāti ca ekagghanā niccalā pabhā vuccati,	258	
PA_tika-s02_01t:258_3	parittā subhā etesanti parittasubhā. Appamāṇā subhā etesanti appamāṇasubhā.	258	
PA_tika-s02_01t:259	Vipulaphalāti vipulasantasukhāyuvaṇṇādiphalā.	25	
PA_tika-s02_01t:260_0	Satipi devabrahmādīnaṃ puññaphalena jhānaphalena ca paṭipakkhābhibhave yesaṃ pana	260	
PA_tika-s02_01t:260_1	puthujjanaasaññasattesu abhibhūvohāro pākaṭo niruḷho ca, tesaṃ vasenāyaṃ desanā pavattāti	260	
PA_tika-s02_01t:260_2	dassento āha “asaññabhavassetaṃ adhivacana”nti. Yathā pajāpativāre “idhekacco pajāpatismiṃyevā”tiādinā	260	
PA_tika-s02_01t:260_3	maññanāpavatti dassitā, tathā idhāpi taṃ dassetuṃ sakkāti āha “sesaṃ pajāpativāre vuttanayamevā”ti.	260	
PA_tika-s02_01t:261	Bhūtavārādivaṇṇanā niṭṭhitā.	26	
PA_tika-s02_01t:262	Ākāsānañcāyatanavārādivaṇṇanā	26	
PA_tika-s02_01t:263_0	4. Evaṃ sattavasena bhūmikkamadassane suddhāvāsānaṃ aggahaṇe kāraṇaṃ niddhārento	263	
PA_tika-s02_01t:263_1	“evaṃ bhagavā”tiādimāha. Tattha anāgāmikhīṇāsavāti anāgāmino ca khīṇāsavā ca. Kiñcāpi	263	
PA_tika-s02_01t:263_2	suddhāvāsā attheva anekakappasahassāyukā, ukkaṃsaparicchedato pana soḷasakappasahassāyukāva,	263	
PA_tika-s02_01t:263_3	na tato paranti āha “katipayakappasahassāyukā”ti. Kāmarūpabhavesu pavattamānāpi ākāsānañcāyatanādidhammā	263	
PA_tika-s02_01t:263_4	arūpāvacarabhāvato taṃbhūmikavohāraṃ na labhantīti “tatrūpapannāyevā”ti avadhāretvā	263	
PA_tika-s02_01t:263_5	vuttaṃ. Abhibhūvāre vuttanayena veditabbā yathārahanti adhippāyo. Na hettha vaṇṇavantatādi	263	
PA_tika-s02_01t:263_6	sambhavatīti. Pajāpativāre vuttanayenāti ettha “ahamasmi arūpo pahīnarūpapaṭighasañño”tiādinā	263	
PA_tika-s02_01t:263_7	mānamaññanā veditabbā.	263	
PA_tika-s02_01t:264	Ākāsānañcāyatanavārādivaṇṇanā niṭṭhitā.	26	
PA_tika-s02_01t:265	Diṭṭhasutavārādivaṇṇanā	26	
PA_tika-s02_01t:266_0	5. Rūpamukhena maññanāvatthudassanaṃ saṅkhepoti katvā vuttaṃ “vitthāratopī”ti. Tampi	266	
PA_tika-s02_01t:266_1	hi “yattha neva pathavī, na āpo, na tejo, na vāyo, na ākāsānañcāyatana”ntiādiggahaṇaṃ	266	
PA_tika-s02_01t:266_2	viya saṅkhepato pañcavokārabhavadassanaṃ hotīti.	266	
PA_tika-s02_01t:267_0	Diṭṭhanti yaṃ cakkhudvārena katadassanakiriyāsamāpanaṃ, yañca cakkhu dvayaṃ passati	267	
PA_tika-s02_01t:267_1	passissati sati sambhave passeyya, taṃ sabbakālanti visesavacanicchāya abhāvato diṭṭhanteva	267	
PA_tika-s02_01t:267_2	vuttaṃ yathā “duddha”nti. Tenāha “rūpāyatanassetaṃ adhivacana”nti. Ayañca nayo sutādīsupi	267	
PA_tika-s02_01t:267_3	yojetabbo. Sattāti rūpādīsu sattā visattāti sattā. Sañjanaṭṭhena sāmaññasaddopi cesa	267	
PA_tika-s02_01t:267_4	satta-saddo “itthirūpe”ti visayavisesitattā idha purisavācako daṭṭhabbo. Rattāti	267	
PA_tika-s02_01t:267_5	vatthaṃ viya raṅgajātena cittassa vipariṇāmakārakena chandarāgena rattā sārattā.	267	
PA_tika-s02_01t:267_6	Giddhāti abhikaṅkhanasabhāvena abhigijjhanena giddhā gedhaṃ āpannā. Gadhitāti ganthitā	267	
PA_tika-s02_01t:267_7	viya lobhena dummocanīyabhāvena ārammaṇe paṭibaddhā. Mucchitāti kilesavasena visaññībhūtā	267	
PA_tika-s02_01t:267_8	viya anaññakiccā mucchaṃ mohaṃ āpannā. Ajjhosannāti visaye aññasādhāraṇe viya katvā	267	
PA_tika-s02_01t:267_9	gilitvā pariniṭṭhāpetvā viya ṭhitā. Imināti suvaṇṇavaṇṇādiākārena. Maṅgalaṃ amaṅgalanti	267	
PA_tika-s02_01t:267_10	īdisaṃ diṭṭhaṃ maṅgalaṃ, īdisaṃ amaṅgalanti. Rūpasmiṃ attānaṃ samanupassananayenāti	2671	
PA_tika-s02_01t:267_11	idaṃ vedanādiarūpadhamme, rūpāyatanavinimuttasabbadhamme vā attato gahetvā tato ajjhattikaṃ,	2671	
PA_tika-s02_01t:267_12	bāhiraṃ vā rūpāyatanaṃ tassokāsabhāvena parikappetvā “so kho pana me ayaṃ attā imasmiṃ	2671	
PA_tika-s02_01t:267_13	rūpāyatane”ti maññanto diṭṭhasmiṃ maññatīti imaṃ nayaṃ sandhāya vuttaṃ. “Pathavito	2671	
PA_tika-s02_01t:267_14	maññatī”tiādīsu yathā “saupakaraṇassa attano vā parassa vā”tiādimaññanāpavatti dassitā,	2671	
PA_tika-s02_01t:267_15	evaṃ “diṭṭhato maññatī”tiādīsu sakkā taṃ dassetunti āha “tesaṃ pathavīvāre vuttanayeneva veditabba”nti.	2671	
PA_tika-s02_01t:268	Āhaccāti visayaṃ anvāya, patvāti attho. Tenāha “upagantvā”ti. Aññamaññasaṃsileseti cakkhurūpasotasaddā viya dure ahutvā aññamaññaṃ alliyane.	26	
PA_tika-s02_01t:269_0	Manasā viññātaṃ kevalanti attho. Itarānipi hi manasā viññāyantīti. Sesehi sattahi	269	
PA_tika-s02_01t:269_1	āyatanehi paññattiyā asaṅgahitattā tampi saṅgahetvā dassetuṃ “dhammārammaṇassa vā”ti	269	
PA_tika-s02_01t:269_2	vuttaṃ. Dvīsupi vikappesu lokuttarānampi saṅgaho āpannoti āha “idha pana sakkāyapariyāpannameva	269	
PA_tika-s02_01t:269_3	labbhatī”ti. Vitthāroti maññanānaṃ pavattanākāravitthāro. Etthāti etesu sutavārādīsu.	269	
PA_tika-s02_01t:270	Diṭṭhasutavārādivaṇṇanā niṭṭhitā.	27	
PA_tika-s02_01t:271	Ekattavārādivaṇṇanā	27	
PA_tika-s02_01t:272_0	6. Samāpannakavārenāti samāpannakappavattiyā, rūpāvacarārūpāvacarajhānappavattiyāti	272	
PA_tika-s02_01t:272_1	attho. Sā hi ekasmiṃyeva ārammaṇe ekākārena pavattatīti katvā “ekatta”nti vuccati,	272	
PA_tika-s02_01t:272_2	evañca katvā vipākajjhānappavattipi idha samāpannakavāraggahaṇeneva gahitāti daṭṭhabbā.	272	
PA_tika-s02_01t:272_3	Asamāpannakavārenāti kāmāvacaradhammappavattiyā. Upacārajjhānenapi hi cittaṃ na sammā	272	
PA_tika-s02_01t:272_4	ekattaṃ gatanti vuccatīti.	272	
PA_tika-s02_01t:273_0	Yojanāti maññanāyojanā. Bhinditvāti vibhajitvā. Sāsananayenāti pāḷinayena. Tattha	273	
PA_tika-s02_01t:273_1	“ekattaṃ maññatī”tiādīsu “vedanaṃ attato samanupassatī”tiādinā nayena, “nānattaṃ	273	
PA_tika-s02_01t:273_2	maññatī”tiādīsu pana “rūpaṃ attato samanupassatī”tiādinā nayena vuttavidhiṃ anugantvā maññanā veditabbā.	273	
PA_tika-s02_01t:274_0	Pathavīvārādīsu vuttena ca aṭṭhakathānayenāti “ahaṃ vedanāti maññati, mama vedanāti	274	
PA_tika-s02_01t:274_1	maññatī”tiādinā, “ahaṃ rūpanti maññati, mama rūpanti maññatī”tiādinā cāti attho.	274	
PA_tika-s02_01t:274_2	Tenāha “yathānurūpaṃ vīmaṃsitvā”ti, ekattanānattabhāvesu yo yojanānayo sambhavati,	274	
PA_tika-s02_01t:274_3	tadanurūpaṃ vicāretvāti attho. Kecīti abhayagirivāsino. Apareti sārasamāsācariyā.	274	
PA_tika-s02_01t:274_4	Diṭṭhābhinivesaṃ vadantīti sambandho. Puthujjanassa maññanā nāma sakkāyaṃ bhinditvāva	274	
PA_tika-s02_01t:274_5	yathāupaṭṭhitavisayavaseneva pavattatīti na tattha ayamekattanayo ayaṃ nānattanayoti	274	
PA_tika-s02_01t:274_6	vibhāgavaseneva, ekattasaññī attā hotītiādīsu ca attano ekattanānattasaññitā vuttā,	274	
PA_tika-s02_01t:274_7	na pana ekattaṃ nānattanti evaṃ pavattassa diṭṭhābhinivesassa ekattanānattabhāvoti	274	
PA_tika-s02_01t:274_8	evamettha tadubhayassa idha anadhippetabhāvo daṭṭhabbo.	274	
PA_tika-s02_01t:275_0	Yaṃ yathāvuttaputhujjano anavasesato gaṇhanto gahetuṃ sakkoti, taṃ tassa anavasesato	275	
PA_tika-s02_01t:275_1	gahetabbataṃ upādāya “sabba”nti vuccatīti dassento “tamevā”ti āha, sakkāyasabbanti	275	
PA_tika-s02_01t:275_2	attho. Sabbasmimpi tebhūmakadhamme ādīnavadassane asati nibbidābhāvato assādānupassanāya	275	
PA_tika-s02_01t:275_3	taṇhā vaḍḍhatevāti āha “sabbaṃ assādento sabbaṃ taṇhāmaññanāya maññatī”ti. Vuttañhetaṃ	275	
PA_tika-s02_01t:275_4	bhagavatā – “saṃyojaniyesu, bhikkhave, dhammesu assādānupassino viharato taṇhā pavaḍḍhatī”ti.	275	
PA_tika-s02_01t:275_5	“Sabbamidaṃ mayā nimmita”nti tena nimmitamaññanāya attānaṃ seyyādito dahanto tena	275	
PA_tika-s02_01t:275_6	mānena nimmitaṃ maññatiyeva nāma nimmitamaññanāya vinā tathāmānuppattiyā abhāvatoti	275	
PA_tika-s02_01t:275_7	āha “attanā nimmitaṃ maññanto sabbaṃ mānamaññanāya maññatī”ti. Sabbaṃ natthītiādinā	275	
PA_tika-s02_01t:275_8	nayenāti ādi-saddena niyativādādike saṅgaṇhāti. Mahā me attāti iminā sabbato attano	275	
PA_tika-s02_01t:275_9	vibhūtipavattivādaṃ dasseti. “Sabbaṃ sabbatthaka”nti diṭṭhivasena – “ahaṃ sabbasmiṃ	275	
PA_tika-s02_01t:275_10	mayhaṃ kiñcanaṃ palibodho sabbasmiṃ, paro sabbasmiṃ parassa kiñcanaṃ palibodho sabbasmi”ntiādinā	2751	
PA_tika-s02_01t:275_11	nayenapettha maññanā sambhavatīti dassento āha “sesaṃ pathavīvāre vuttanayena veditabba”nti.	2751	
PA_tika-s02_01t:275_12	Apica “sabboyaṃ loko purisamayo”ti evaṃdiṭṭhiko purisasaṅkhātato sabbato, attano	2751	
PA_tika-s02_01t:275_13	uppattiṃ vā niggamanaṃ vā maññanto diṭṭhimaññanāya sabbato maññati, tasmiṃyeva pana	2751	
PA_tika-s02_01t:275_14	diṭṭhimaññanāya maññite vatthusmiṃ sinehaṃ mānañca uppādayato taṇhāmaññanā mānamaññanā	2751	
PA_tika-s02_01t:275_15	ca veditabbā. Taṃyeva pana sabbaṃ mayhaṃ attā kattā sāmīti vā maññanto “sabbaṃ me”ti	2751	
PA_tika-s02_01t:275_16	maññati, tathāyaṃ diṭṭhitaṇhābhinandanāhi abhinandanto sabbaṃ abhinandatīti evampettha	2751	
PA_tika-s02_01t:275_17	maññanānaṃ pavatti veditabbā.	2751	
PA_tika-s02_01t:276_0	Tanti sakkāyaṃ. Ukkaṃsagatasukhasahitañhi khandhapañcakaṃ diṭṭhadhammanibbānavādī	276	
PA_tika-s02_01t:276_1	nibbānanti maññati, taṃ panatthato sakkāyoyevāti. Ekadhāti pañcavidhampi nibbānabhāvena	276	
PA_tika-s02_01t:276_2	ekajjhaṃ katvā vuttaṃ. Yatoti yasmā. Pañcahi kāmaguṇehīti manāpiyarūpādīhi pañcahi	276	
PA_tika-s02_01t:276_3	kāmakoṭṭhāsehi, bandhanehi vā. Samappito suṭṭhu appito allīno hutvā ṭhito. Samaṅgibhūtoti	276	
PA_tika-s02_01t:276_4	samannāgato. Paricāretīti tesu kāmaguṇesu kāmakoṭṭhāsesu yathāsukhaṃ indriyāni cāreti	276	
PA_tika-s02_01t:276_5	sañcāreti ito cito ca upaneti. Atha vā laḷati ramati kīḷati. Ettha dvidhā kāmaguṇā	276	
PA_tika-s02_01t:276_6	mānusakā ceva dibbā ca. Mānusakā ca mandhātukāmaguṇasadisā, dibbā paranimmitavasavattidevarājassa	276	
PA_tika-s02_01t:276_7	kāmaguṇasadisā. Evarūpe kāme upagatānañhi te diṭṭhadhammanibbānasampattiṃ paññapenti.	276	
PA_tika-s02_01t:276_8	Tenāha “ettāvatā kho…pe… hotī”ti. Diṭṭhadhammoti paccakkhadhammo vuccati, tattha	276	
PA_tika-s02_01t:276_9	tattha paṭiladdhattabhāvassetaṃ adhivacanaṃ, diṭṭhadhamme nibbānaṃ imasmiṃyeva attabhāve	276	
PA_tika-s02_01t:276_10	dukkhavūpasamanaṃ diṭṭhadhammanibbānaṃ. Paramaṃ uttamaṃ diṭṭhadhammanibbānanti paramadiṭṭhadhammanibbānaṃ,	2761	
PA_tika-s02_01t:276_11	taṃ patto hotīti attho. Pañcadhā āgatanti yathāvuttakāmaguṇasukhassa ceva catubbidharūpāvacarajjhānasukhassa	2761	
PA_tika-s02_01t:276_12	ca vasena pāḷiyaṃ pañcappakārena āgataṃ. Nibbānaṃ assādentoti paramaṃ sukhaṃ nissaraṇanti	2761	
PA_tika-s02_01t:276_13	maññanāya assādento.	2761	
PA_tika-s02_01t:277_0	“Imasmiṃ nibbāne patte na jāyati, na jīrati, na mīyatī”ti evampi nibbānasmiṃ maññati.	277	
PA_tika-s02_01t:277_1	“Ito paraṃ paramassāsabhūtaṃ natthī”ti gaṇhanto nibbānato maññati. Tayidaṃ nibbānaṃ	277	
PA_tika-s02_01t:277_2	mayā adhigataṃ, tasmā “nibbānaṃ me”ti maññati. Tatoyeva taṃ nibbānaṃ diṭṭhābhinandanāya	277	
PA_tika-s02_01t:277_3	abhinandati. Ayaṃ tāvettha diṭṭhimaññanā. Tasmiṃyeva pana diṭṭhimaññanāya maññite	277	
PA_tika-s02_01t:277_4	vatthusmiṃ sinehaṃ mānañca uppādayato taṇhāmānamaññanāpi niddhāretabbā.	277	
PA_tika-s02_01t:278_0	Yādisoti yathārūpo, yehi jegucchādisabhāvehi passitabboti attho. Esāti ayaṃ. Tenassa	278	
PA_tika-s02_01t:278_1	attano suṇantānañca paccakkhasiddhatamāha. Asubhādisabhāvena saha vijjamānānaṃ rūpādidhammānaṃ	278	
PA_tika-s02_01t:278_2	kāyo samūhoti sakkāyo, upādānakkhandhā. Tathāti tassa bhāvabhūtena paṭikūlatādippakārena.	278	
PA_tika-s02_01t:278_3	Sabbamaññanāti pathavīādike sarūpāvadhāraṇādivibhāgabhinne visaye pavattiyā anekavihitā sabbā taṇhāmaññanā.	278	
PA_tika-s02_01t:279_0	Jegucchoti jigucchanīyo. Tenassa asubhājaññaduggandhapaṭikūlabhāvaṃ dasseti. Siduroti	279	
PA_tika-s02_01t:279_1	khaṇe khaṇe bhijjanasabhāvo. Tenassa aniccaaddhuvakhayavayapabhaṅgurasabhāvaṃ dasseti.	279	
PA_tika-s02_01t:279_2	Ayanti sakkāyo. Dukkhoti na sukho. Tenassa kicchakasirābādhadukkhavuttitaṃ dasseti.	279	
PA_tika-s02_01t:279_3	Apariṇāyakoti pariṇāyakarahito. Tenassa attasuññaasāravuttitaṃ dasseti. Tanti sakkāyaṃ.	279	
PA_tika-s02_01t:279_4	Paccanīkatoti sabhāvapaṭipakkhato, subhaniccasukhaattāditoti attho. Gaṇhanti gaṇhanto,	279	
PA_tika-s02_01t:279_5	tattha subhādigāhavasena abhinivisantoti attho.	279	
PA_tika-s02_01t:280_0	Idāni tissopi maññanā upamāhi vibhāvetuṃ “subhato”tiādi vuttaṃ. Tattha yathā mahāpariḷāhe	280	
PA_tika-s02_01t:280_1	vipulānatthāvahe ca aggimhi salabhassa patanaṃ subhasukhasaññāya, evaṃ tādise sakkāye	280	
PA_tika-s02_01t:280_2	salabhassa taṇhāmaññanāti imamatthaṃ dasseti “subhato…pe… taṇhāya maññanā”ti iminā.	280	
PA_tika-s02_01t:281_0	Gūthādī kīṭako gūtharāsiṃ laddhā asampannepi tasmiṃ sampannākāraṃ pavattayamāno attānaṃ	281	
PA_tika-s02_01t:281_1	ukkaṃseti, evamanekādīnave ekantabhedini sakkāye niccasaññaṃ upaṭṭhapetvā sampattimadena	281	
PA_tika-s02_01t:281_2	tattha bālo mānaṃ jappetīti imamatthamāha “niccasaññaṃ…pe… mānena maññanā”ti.	281	
PA_tika-s02_01t:282_0	Yathā bālo muddhadhātuko sammūḷho koci ādāse attano paṭibimbaṃ disvā “ayaṃ maññe	282	
PA_tika-s02_01t:282_1	ādāsasāmiko, yadi ahamimaṃ gahetvā tiṭṭheyyaṃ, anatthampi me kareyyā”ti chaḍḍetvā	282	
PA_tika-s02_01t:282_2	palāyanto tattha avijjamānameva kiñci vijjamānaṃ katvā gaṇhi, tathūpamo ayaṃ bālo	282	
PA_tika-s02_01t:282_3	sakkāye attattaniyagāhaṃ gaṇhantoti imamatthaṃ dīpeti “attā…pe… diṭṭhiyā hoti maññanā”ti iminā.	282	
PA_tika-s02_01t:283	Sukhumaṃ mārabandhanaṃ vepacittibandhanatopi sukhumatarattā. Tenāha bhagavā “aho sukhumataraṃ kho, bhikkhave, mārabandhana”nti.	28	
PA_tika-s02_01t:284_0	Bahunti ativiya, anekakkhattuṃ vā. Vipphandamānopi sakkāyaṃ nātivattati saṃsāraṃ	284	
PA_tika-s02_01t:284_1	nātivattanato. Yathāha “ye te, bhikkhave, samaṇā sato sattassa ucchedaṃ vināsaṃ vibhavaṃ	284	
PA_tika-s02_01t:284_2	paññapenti, te, sakkāyaṃyeva anuparidhāvanti seyyathāpi sā gaddulabandhano”tiādi.	284	
PA_tika-s02_01t:284_3	Yathā hi sattasupi ucchedavikappesu saṃsāranāyikānaṃ taṇhādiṭṭhīnaṃ pahānaṃ sambhavati,	284	
PA_tika-s02_01t:284_4	evaṃ sassatavikappesupīti kathañci pana diṭṭhigatikassa bhavavippamokkho. Tena vuttaṃ	284	
PA_tika-s02_01t:284_5	“sakkāyaṃ nātivattatī”ti.	284	
PA_tika-s02_01t:285	Sasoti so eso puthujjano. Niccanti sabbakālaṃ.	28	
PA_tika-s02_01t:286	Tanti tasmā sakkāyamalīnassa jātiyādīnamanativattanato. Asātatoti dukkhato.	28	
PA_tika-s02_01t:287_0	Passaṃ evamimanti asubhāniccadukkhānattasabhāvaṃ taṃ sakkāyaṃ vuttappakārena yathābhūtavipassanāpaññāsahitāya	287	
PA_tika-s02_01t:287_1	maggapaññāya passanto. Pahāyāti samucchedavasena sabbā maññanāyo pajahitvā. Sabbadukkhā	287	
PA_tika-s02_01t:287_2	pamuccatīti sakalasmāpi vaṭṭadukkhato pamuccatīti.	287	
PA_tika-s02_01t:288	Ekattavārādivaṇṇanā niṭṭhitā.	28	
PA_tika-s02_01t:289	Paṭhamanayavaṇṇanā niṭṭhitā.	28	
PA_tika-s02_01t:290	Sekkhavāradutiyanayavaṇṇanā	29	
PA_tika-s02_01t:291_0	7. Adhippetassa atthassa aniyametvā vacanaṃ uddeso, niyametvā vacanaṃ niddesoti āha	291	
PA_tika-s02_01t:291_1	“yoti uddesavacanaṃ, soti niddesavacana”nti. Sampiṇḍanatthoti samuccayattho. Sampiṇḍanañca	291	
PA_tika-s02_01t:291_2	sabhāgatāvasena hotīti āha – “ārammaṇasabhāgenā”ti, ārammaṇassa sabhāgatāya sadisatāyāti	291	
PA_tika-s02_01t:291_3	attho. Sekkhaṃ dasseti sāmaññajotanāya visese avaṭṭhānato, sekkhavisayattā ca tassa vacanassa.	291	
PA_tika-s02_01t:292_0	Kenaṭṭhenāti yasmā ñāṇena araṇīyato attho sabhāvo, tasmā kenaṭṭhena kena sabhāvena	292	
PA_tika-s02_01t:292_1	kena lakkhaṇena sekkho nāma hotīti attho. Yasmā pana sekkhadhammādhigamena puggale	292	
PA_tika-s02_01t:292_2	sekkhavohārappavatti, tasmā “sekkhadhammapaṭilābhato sekkho”ti vuttaṃ. Sekkhadhammā	292	
PA_tika-s02_01t:292_3	nāma catūsu maggesu, heṭṭhimesu ca tīsu phalesu sammādiṭṭhiādayo. Tenāha “sekkhāya	292	
PA_tika-s02_01t:292_4	sammādiṭṭhiyā…pe… ettāvatā kho bhikkhu sekkho hotī”ti. Evaṃ abhidhammapariyāyena	292	
PA_tika-s02_01t:292_5	sekkhalakkhaṇaṃ dassetvā idāni suttantikapariyāyenapi taṃ dassetuṃ “apicā”tiādi vuttaṃ.	292	
PA_tika-s02_01t:292_6	Tattha sikkhatīti iminā sikkhāttayasamaṅgī apariniṭṭhitasikkho sekkhoti dasseti.	292	
PA_tika-s02_01t:292_7	Tenāha “sikkhatī”tiādi. Sikkhāhi niccasamāyogadīpanatthañcettha “sikkhati sikkhatī”ti	292	
PA_tika-s02_01t:292_8	āmeḍitavacanaṃ. Atha vā sikkhanaṃ sikkhā, sā etassa sīlanti sekkho. So hi apariyositasikkhattā	292	
PA_tika-s02_01t:292_9	tadadhimuttattā ca ekantena sikkhanasīlo, na asekkho viya pariniṭṭhitasikkho tattha	292	
PA_tika-s02_01t:292_10	paṭippassaddhussukko, nāpi vissaṭṭhasikkho pacurajano viya tattha anadhimutto. Atha	2921	
PA_tika-s02_01t:292_11	vā ariyāya jātiyā tīsu sikkhāsu jāto, tattha vā bhavoti sekkho. Atha vā ikkhati etāyāti	2921	
PA_tika-s02_01t:292_12	ikkhā, maggaphalasammādiṭṭhi. Saha ikkhāyāti sekkho.	2921	
PA_tika-s02_01t:293_0	Anulomapaṭipadāya paripūrakārīti yā sā sīlādikā vipassanantā dukkhanirodhagāminiyā	293	
PA_tika-s02_01t:293_1	lokuttarāya paṭipadāya anulomanato anulomapaṭipadā, tassā sampādanena paripūrakārīti.	293	
PA_tika-s02_01t:293_2	Idāni taṃ paṭipadaṃ puggalādhiṭṭhānena dassetuṃ “sīlasampanno”tiādi vuttaṃ. Tattha	293	
PA_tika-s02_01t:293_3	sīlasampannoti pātimokkhasaṃvarasīlena samannāgato, paripuṇṇapātimokkhasīlo vā. Pātimokkhasīlañhi	293	
PA_tika-s02_01t:293_4	idha “sīla”nti adhippetaṃ padhānabhāvato. Rūpādiārammaṇesu abhijjhādīnaṃ pavattinivāraṇasaṅkhātena	293	
PA_tika-s02_01t:293_5	manacchaṭṭhānaṃ indriyānaṃ pidhānena indriyesu guttadvāro. Pariyesanādivasena bhojane	293	
PA_tika-s02_01t:293_6	pamāṇajānanena bhojane mattaññū. Vigatathinamiddho hutvā rattindivaṃ kammaṭṭhānamanasikāre	293	
PA_tika-s02_01t:293_7	yuttatāya jāgariyānuyogamanuyutto. Kathaṃ pana jāgariyānuyogo hotīti taṃ dassetuṃ	293	
PA_tika-s02_01t:293_8	“pubbarattā…pe… viharatī”ti vuttaṃ. Yathāha “kathañca pubbarattāpararattaṃ jāgariyānuyogamanuyutto	293	
PA_tika-s02_01t:293_9	hoti? Idha bhikkhu divasaṃ caṅkamena nisajjāya āvaraṇīyehi cittaṃ parisodheti, rattiyā	293	
PA_tika-s02_01t:293_10	paṭhamaṃ yāmaṃ caṅkamena…pe… sodheti, evaṃ kho bhikkhu pubbarattāpararattaṃ jāgariyānuyogamanuyutto	2931	
PA_tika-s02_01t:293_11	hotī”ti. Imasmiṃ panattheti “maññati, na maññatī”ti ca vattabbabhāvasaṅkhāte atthe.	2931	
PA_tika-s02_01t:293_12	No puthujjano adhippeto “appattamānaso, anuttaraṃ yogakkhemaṃ patthayamāno”ti ca vuttattā.	2931	
PA_tika-s02_01t:294_0	Sampayuttattā manasi bhavoti rāgo mānaso, mano eva mānasanti katvā cittaṃ mānasaṃ,	294	
PA_tika-s02_01t:294_1	anavasesato mānaṃ sīyati samucchindatīti aggamaggo mānasaṃ, tannibbattattā pana arahattassa	294	
PA_tika-s02_01t:294_2	mānasatā daṭṭhabbā. Janesutāti jane sakalasattaloke vissutā, patthaṭayasāti attho.	294	
PA_tika-s02_01t:295_0	Natthi ito uttaranti anuttaraṃ. Taṃ pana sabbaseṭṭhaṃ hontaṃ ekantato sadisarahitameva	295	
PA_tika-s02_01t:295_1	hoti, tasmā vuttaṃ “anuttaranti seṭṭhaṃ, asadisanti attho”ti. Patthayamānassāti taṇhāyantassa.	295	
PA_tika-s02_01t:295_2	Pajappitānīti mānajappanāni. Yasmiñhi vatthusmiṃ taṇhāyanā patthayamānamaññanā sambhavati,	295	
PA_tika-s02_01t:295_3	tasmiṃyeva “seyyohamasmī”tiādīni pajappitāni sambhavantīti adhippāyo. Pavedhītanti	295	
PA_tika-s02_01t:295_4	parivāsitaṃ. Pakappitesūti taṇhādiṭṭhikappehi parikappitesu ārammaṇesu. Sotanti kilesasotaṃ.	295	
PA_tika-s02_01t:295_5	Tasmiñhi chinne itarasotaṃ chinnamevāti. Viddhastanti vināsitaṃ. Tañca kho lomahaṃsamattampi	295	
PA_tika-s02_01t:295_6	asesetvāti dassento āha “vinaḷīkata”nti, vigatāvasesaṃ katanti attho. Adhimuttiyā	295	
PA_tika-s02_01t:295_7	idhādhippetapatthanā pākaṭā hotīti “tanninno”tiādi vuttaṃ, na pana kusalacchandassa	295	
PA_tika-s02_01t:295_8	adhimuttibhāvato. Adhimuccantoti okappento.	295	
PA_tika-s02_01t:296_0	Sabbākāraviparītāyāti “subhaṃ sukhaṃ nicca”ntiādīnaṃ sabbesaṃ attanā gahetabbākārānaṃ	296	
PA_tika-s02_01t:296_1	vasena tabbiparītatāya, anavasesato dhammasabhāvaviparītākāragāhiniyāti attho. Abhivisiṭṭhena	296	
PA_tika-s02_01t:296_2	ñāṇenāti asampajānanamicchājānanāni viya na dhammasabhāvaṃ appatvā nāpi atikkamitvā,	296	
PA_tika-s02_01t:296_3	atha kho avirajjhitvā dhammasabhāvassa abhimukhabhāvappattiyā abhivisiṭṭhena ñāṇena,	296	
PA_tika-s02_01t:296_4	ñātapariññādhiṭṭhānāya tīraṇapariññāya pahānapariññekadesena cāti attho. Tenāha “pathavīti…pe…	296	
PA_tika-s02_01t:296_5	vuttaṃ hotī”ti. Pathavībhāvanti pathaviyaṃ abhiññeyyabhāvaṃ. Lakkhaṇapathavī hi idhādhippetā,	296	
PA_tika-s02_01t:296_6	pariññeyyabhāvo panassā “aniccātipī”tiādinā gahitoti. Abhiññatvāti ñātatīraṇapahānapariññāhi	296	
PA_tika-s02_01t:296_7	heṭṭhimamaggañāṇehi ca abhijānitvā. Māmaññīti appahīnānaṃ maññanānaṃ vasena māti	296	
PA_tika-s02_01t:296_8	maññatīti mā, pahīnānaṃ pana vasena na maññatīti amaññī, mā ca so amaññī ca māmaññīti	296	
PA_tika-s02_01t:296_9	evamettha padavibhāgato attho veditabbo. Tattha yena bhāgena amaññī, tena maññīti	296	
PA_tika-s02_01t:296_10	na vattabbo. Yena pana bhāgena maññī, tena amaññīti na vattabboti. Evaṃ paṭikkhepappadhānaṃ	2961	
PA_tika-s02_01t:296_11	atthaṃ dassetuṃ aṭṭhakathāyaṃ “maññī ca na maññī ca na vattabbo”ti vuttaṃ. Paṭikkhepappadhānatā	2961	
PA_tika-s02_01t:296_12	cettha labbhamānānampi maññanānaṃ dubbalabhāvato veditabbā. Tenevāha – “itarā pana	2961	
PA_tika-s02_01t:296_13	tanubhāvaṃ gatā”ti. Māti ca nipātapadametaṃ, anekatthā ca nipātāti adhippāyena “etasmiñhi	2961	
PA_tika-s02_01t:296_14	atthe imaṃ padaṃ nipātetvā vutta”nti vuttaṃ. Nipātetvāti ca pakatiādivibhāganiddhāraṇe	2961	
PA_tika-s02_01t:296_15	anumānanayaṃ muñcitvā yathāvutte atthe paccakkhatova dassetvāti attho. Puthujjano	2961	
PA_tika-s02_01t:296_16	viyāti etenassa uparimaggavajjhataṇhāmānavasena maññanā na paṭikkhittāti dīpeti.	2961	
PA_tika-s02_01t:297_0	Atha vā mā maññīti parikappakiriyāpaṭikkhepavacanametaṃ “mā randhayuṃ, mā jīrī”tiādīsu	297	
PA_tika-s02_01t:297_1	viya, na maññeyyāti vuttañhoti. Yathā hi puthujjano sabbaso appahīnamaññanattā “maññati”cceva	297	
PA_tika-s02_01t:297_2	vattabbo, yathā ca khīṇāsavo sabbaso pahīnamaññanattā na maññati eva, na evaṃ sekkho.	297	
PA_tika-s02_01t:297_3	Tassa hi ekaccā maññanā pahīnā, ekaccā appahīnā, tasmā ubhayabhāvato ubhayathāpi	297	
PA_tika-s02_01t:297_4	na vattabbo. Nanu ca ubhayabhāvato ubhayathāpi vattabboti? Na. Yā hi appahīnā, tāpissa	297	
PA_tika-s02_01t:297_5	tanubhāvaṃ gatāti tāhipi so na maññeyya vibhūtatarāya maññanāya abhāvato, pageva	297	
PA_tika-s02_01t:297_6	itarāhi. Tenāha bhagavā “mā maññī”ti. Tena vuttaṃ “mā maññīti parikappakiriyāpaṭikkhepavacanametaṃ	297	
PA_tika-s02_01t:297_7	‘mā randhayuṃ, mā jīrī’tiādīsu viya, na maññeyyāti vuttaṃ hotī”ti. Ayañcassa amaññanā	297	
PA_tika-s02_01t:297_8	vatthuno pariññeyyattā, na asekkhassa viya pariññātattā. Yañhi ekantato parijānitabbaṃ	297	
PA_tika-s02_01t:297_9	parijānituṃ sakkā, na tattha tabbidhure viya puthujjanassa maññanā sambhavanti. Tenāha	297	
PA_tika-s02_01t:297_10	“pariññeyyaṃ tassāti vadāmī”ti.	2971	
PA_tika-s02_01t:298_0	Okkantaniyāmattāti anupaviṭṭhasammattaniyāmattā, otiṇṇamaggasotattāti attho. Sambodhiparāyaṇattāti	298	
PA_tika-s02_01t:298_1	uparimaggasambodhipaṭisaraṇattā, tadadhigamāya ninnapoṇapabbhārabhāvatoti attho.	298	
PA_tika-s02_01t:298_2	Ubhayenapi tassa avassaṃbhāvinī sesapariññāti dasseti. Pariññeyyanti parijānitabbabhāvena	298	
PA_tika-s02_01t:298_3	ṭhitaṃ, pariññātuṃ vā sakkuṇeyyaṃ. Tappaṭipakkhato apariññeyyaṃ. Puthujjanassa viyāti	298	
PA_tika-s02_01t:298_4	etena idhādhippetaputhujjanassa pariññeyyabhāvāsaṅkā eva natthi anadhikāratoti dasseti.	298	
PA_tika-s02_01t:298_5	“Mābhinandī”ti etthāpi imināva nayena attho veditabbo.	298	
PA_tika-s02_01t:299	Sekkhavāradutiyanayavaṇṇanā niṭṭhitā.	29	
PA_tika-s02_01t:300	Khīṇāsavavāratatiyādinayavaṇṇanā	30	
PA_tika-s02_01t:301_0	8. Sabhāgo diṭṭhasaccatādisāmaññena. Ārakā kilesehi arahanti padassa niruttinayena	301	
PA_tika-s02_01t:301_1	atthaṃ vatvā taṃ pāḷiyā samānento “vuttañceta”ntiādimāha. Tattha pāpakāti lāmakaṭṭhena	301	
PA_tika-s02_01t:301_2	duggatisampāpanaṭṭhena ca pāpakā. Sāvajjaṭṭhena akosallasambhūtaṭṭhena ca akusalā.	301	
PA_tika-s02_01t:301_3	Saṃkilesaṃ arahanti, tattha vā niyuttāti saṃkilesikā. Punabbhavassa karaṇasīlā, punabbhavaphalaṃ	301	
PA_tika-s02_01t:301_4	arahantīti vā ponobhavikā. Saha darathena pariḷāhena pavattantīti sadarā. Dukkho	301	
PA_tika-s02_01t:301_5	kaṭuko, dukkhamo vā vipāko etesanti dukkhavipākā. Anāgate jātiyā ceva jarāmaraṇānañca	301	
PA_tika-s02_01t:301_6	vaḍḍhanena jātijarāmaraṇiyāti. Evametesaṃ padānaṃ attho veditabbo. Kāmañcāyaṃ suttantavaṇṇanā,	301	
PA_tika-s02_01t:301_7	abhidhammanayo pana nippariyāyoti tena dassento “cattāro āsavā”tiādimāha. Samucchinnā	301	
PA_tika-s02_01t:301_8	paṭippassaddhāti na kevalaṃ samucchinnā eva, atha kho paṭippassaddhāpīti maggakiccena	301	
PA_tika-s02_01t:301_9	sadisaṃ phalakiccampi niddhāreti.	301	
PA_tika-s02_01t:302	Sīlavisodhanādinā garūnaṃ paṭipattiyā anukaraṇaṃ garusaṃvāso. Ariyamaggapaṭipatti eva ariyamaggasaṃvāso. Dasa ariyāvāsā nāma pañcaṅgavippahīnatādayo. Ye sandhāya vuttaṃ –	30	
PA_tika-s02_01t:303_0	“Dasayime, bhikkhave, ariyāvāsā, ye ariyā āvasiṃsu vā āvasanti vā āvasissanti vā.	303	
PA_tika-s02_01t:303_1	Katame dasa? Idha, bhikkhave, bhikkhu pañcaṅgavippahīno hoti chaḷaṅgasamannāgato,	303	
PA_tika-s02_01t:303_2	ekārakkho, caturāpasseno, panuṇṇapaccekasacco, samavayasaṭṭhesano, anāvilasaṅkappo,	303	
PA_tika-s02_01t:303_3	passaddhakāyasaṅkhāro, suvimuttacitto, suvimuttapañño. Ime kho, bhikkhave, dasa ariyāvāsā”ti.	303	
PA_tika-s02_01t:304_0	Vussatīti vā vusitaṃ, ariyamaggo, ariyaphalañca, taṃ etassa atthīti atisayavacanicchāvasena	304	
PA_tika-s02_01t:304_1	arahā “vusitavā”ti vutto. Karaṇīyanti pariññāpahānabhāvanāsacchikiriyamāha. Taṃ pana	304	
PA_tika-s02_01t:304_2	yasmā catūhi maggehi catūsu saccesu kattabbattā soḷasavidhanti veditabbaṃ. Tenāha	304	
PA_tika-s02_01t:304_3	“catūhi maggehi karaṇīya”nti. Sammāvimuttassāti aggamaggaphalapaññāhi samucchedapaṭippassaddhīnaṃ	304	
PA_tika-s02_01t:304_4	vasena suṭṭhu vimuttassa. Santacittassāti tato eva sabbakilesadarathapariḷāhānaṃ	304	
PA_tika-s02_01t:304_5	vūpasantacittassa. Bhinnakilesassa khīṇāsavassa bhikkhuno. Katassa pariññādikiccassa	304	
PA_tika-s02_01t:304_6	paṭicayo puna karaṇaṃ natthi, tato eva karaṇīyaṃ na vijjati na upalabbhati.	304	
PA_tika-s02_01t:305_0	Bhārāti osīdāpanaṭṭhena bhārā viyāti bhārā. Vuttañhi “bhārā have pañcakkhandhā”tiādi.	305	
PA_tika-s02_01t:305_1	Attano yonisomanasikārāyattanti attupanibandhaṃ, sasantānapariyāpannattā attānaṃ	305	
PA_tika-s02_01t:305_2	avijahanaṃ. Tayidaṃ yadipi sabbasmiṃ anavajjadhamme sambhavati, akuppasabhāvāparihānadhammesu	305	
PA_tika-s02_01t:305_3	pana aggabhūte arahatte sātisayaṃ, netaresūti dassento āha “attano paramatthaṭṭhena	305	
PA_tika-s02_01t:305_4	vā”ti, uttamaṭṭhabhāvenāti attho.	305	
PA_tika-s02_01t:306_0	Suttantanayo nāma pariyāyanayoti nippariyāyanayena saṃyojanāni dassento “bhavarāgaissāmacchariyasaṃyojana”nti	306	
PA_tika-s02_01t:306_1	āha, na pana “rūparāgo”tiādinā. Bhavesu saṃyojantīti kilesakammavipākavaṭṭānaṃ paccayo	306	
PA_tika-s02_01t:306_2	hutvā nissarituṃ appadānavasena bandhanti. Satipi hi aññesaṃ tappaccayabhāve na vinā	306	
PA_tika-s02_01t:306_3	saṃyojanāni tesaṃ tappaccayabhāvo atthi, orambhāgiyauddhambhāgiyasaṅgahitehi ca tehi	306	
PA_tika-s02_01t:306_4	taṃtaṃbhavanibbattakakammaniyamo bhavaniyamo ca hoti, na ca upacchinnasaṃyojanassa	306	
PA_tika-s02_01t:306_5	katānipi kammāni bhavaṃ nibbattentīti tesaṃyeva saṃyojanaṭṭho daṭṭhabbo.	306	
PA_tika-s02_01t:307_0	Sammā aññāyāti ājānanabhūtāya aggamaggapaññāya sammā yathābhūtaṃ dukkhādīsu yo yathā	307	
PA_tika-s02_01t:307_1	jānitabbo, taṃ tathā jānitvā. Cittavimutti sabbassa cittasaṃkilesassa vissaggo. Nibbānādhimutti	307	
PA_tika-s02_01t:307_2	nibbāne adhimuccanaṃ tattha ninnapoṇapabbhāratā. Tanti pathavīādikaṃ. Pariññātaṃ,	307	
PA_tika-s02_01t:307_3	na puthujjanassa viya apariññātaṃ, sekkhassa viya pariññeyyaṃ vā. Tasmāti pariññātattā.	307	
PA_tika-s02_01t:308_0	Catutthapañcamachaṭṭhavārā tattha tattha kilesanibbānakittanavasena pavattattā nibbānavārā	308	
PA_tika-s02_01t:308_1	nāma. Tattha pathavīādīnaṃ pariññātattā amaññanā, sā pana pariññā rāgādīnaṃ khayena	308	
PA_tika-s02_01t:308_2	siddhāti imassa atthassa dīpanavasena pāḷi pavattāti dassento “pariññātaṃ tassāti	308	
PA_tika-s02_01t:308_3	sabbapadehi yojetvā puna khayā rāgassa vītarāgattāti yojetabbaṃ. Esa nayo itaresū”ti	308	
PA_tika-s02_01t:308_4	āha. Tattha itaresūti pañcamachaṭṭhavāresu. Yadi evaṃ kasmā pāḷi evaṃ na dissatīti	308	
PA_tika-s02_01t:308_5	āha “desanā pana ekattha vuttaṃ sabbattha vuttameva hotīti saṃkhittā”ti.	308	
PA_tika-s02_01t:309_0	Na khayā rāgassa vītarāgo sabbaso appahīnarāgattā. Vikkhambhitarāgo hi soti. Bāhirakaggahaṇañcettha	309	
PA_tika-s02_01t:309_1	tathābhāvasseva tesu labbhanato, na tesu eva tathābhāvassa labbhanato. Idāni yā sā	309	
PA_tika-s02_01t:309_2	“pariññātaṃ tassā”ti sabbapadehi yojanā vuttā, taṃ vināpi nibbānavāraatthayojanaṃ	309	
PA_tika-s02_01t:309_3	dassetuṃ “yathā cā”tiādi vuttaṃ. Tattha maññanaṃ na maññatīti maññanā nappavattatīti	309	
PA_tika-s02_01t:309_4	attho. Maññanāya maññitabbattepi tassā vatthuantogadhattāti evamettha attho daṭṭhabbo.	309	
PA_tika-s02_01t:310_0	Yadipi pariññātapadaṃ aggahetvā nibbānavāradesanā pavattā, evampi “khayā”tiādipadehi	310	
PA_tika-s02_01t:310_1	pariññāsiddhi eva pakāsīyatīti ko tesaṃ visesoti codanaṃ sandhāyāha “ettha cā”tiādi.	310	
PA_tika-s02_01t:310_2	Maggabhāvanāpāripūridassanatthaṃ vutto, maggakiccantā hi pariññāyoti adhippāyo. Itare…pe…	310	
PA_tika-s02_01t:310_3	veditabbā vītarāgādikittanatoti. Dvīhi vā kāraṇehīti yathāvuttakāraṇadvayena. Assāti	310	
PA_tika-s02_01t:310_4	khīṇāsavassa. Ayaṃ visesoti idāni vuccamāno viseso. Yadipi khīṇāsavo ekantena vītarāgo	310	
PA_tika-s02_01t:310_5	vītadoso vītamoho eva ca hoti, yāya pana pubbabhāgapaṭipadāya vītarāgatādayo savisesāti	310	
PA_tika-s02_01t:310_6	vattabbataṃ labhanti, taṃ dassento “tīsu hī”tiādimāha. “Ratto atthaṃ na jānātī”tiādinā	310	
PA_tika-s02_01t:310_7	rāge ādīnavaṃ passato “rāgo ca nāma sukhābhisaṅgena uppajjati, sukhañca vipariṇāmato	310	
PA_tika-s02_01t:310_8	dukkhaṃ. Pageva itara”nti sahetuke rāge ādīnavadassanaṃ dukkhānupassanāya nimittaṃ,	310	
PA_tika-s02_01t:310_9	dukkhānupassanā ca paṇidhiyā paṭipakkhabhāvato appaṇihitavimokkhaṃ paripuretīti āha	310	
PA_tika-s02_01t:310_10	“rāge…pe… vītarāgo hotī”ti. Tathā “duṭṭho atthaṃ na jānātī”tiādinā dose ādīnavaṃ	3101	
PA_tika-s02_01t:310_11	passato “doso ca nāma dukkhaṃ paṭicca uppajjati, tañca ubhayaṃ anavaṭṭhitaṃ ittaraṃ	3101	
PA_tika-s02_01t:310_12	pabhaṅgū”ti sahetuke dose ādīnavadassanaṃ aniccānupassanāya nimittaṃ, aniccānupassanā	3101	
PA_tika-s02_01t:310_13	ca niccanimittādīnaṃ paṭipakkhabhāvato animittavimokkhaṃ paripūretīti āha “dose…pe…	3101	
PA_tika-s02_01t:310_14	hotī”ti. Tathā “mūḷho atthaṃ na jānātī”tiādinā mohe ādīnavaṃ passato “moho nāma yathāsabhāvaggahaṇassa	3101	
PA_tika-s02_01t:310_15	paribbhamanto”ti mohassa vikkhambhanaṃ anattānupassanāya nimittaṃ, anattānupassanāya	3101	
PA_tika-s02_01t:310_16	ca attābhinivesassa paṭipakkhabhāvato suññataṃ vimokkhaṃ paripūretīti āha “mohe…pe… vītamoho hotī”ti.	3101	
PA_tika-s02_01t:311_0	Evaṃ santeti yadi vītarāgatādayo vimokkhavibhāgena vuttā, evaṃ sante. Tasmāti yasmā	311	
PA_tika-s02_01t:311_1	vimokkhamukhavimokkhānaṃ vasena niyametvā na vuttaṃ, tasmā. Yaṃ kiñci arahato sambhavantaṃ	311	
PA_tika-s02_01t:311_2	vibhajitvā vuccatīti vārattayadesanā katāti imamatthaṃ dasseti “yaṃ arahato”tiādinā.	311	
PA_tika-s02_01t:312_0	Evaṃ vimuttivibhāgena khīṇāsavassa vibhāgaṃ vārattayadesanānibandhanaṃ dassetvā idāni	312	
PA_tika-s02_01t:312_1	avibhāgenapi tattha pariññāvisayassa anusayavisayassa ca vibhāgaṃ tassa nibandhanaṃ	312	
PA_tika-s02_01t:312_2	dassento “avisesenā”tiādimāha. Tattha upekkhāvedanā visesato saṅkhāradukkhaṃ sammohādhiṭṭhānanti	312	
PA_tika-s02_01t:312_3	vuttaṃ “saṅkhāra…pe… moho”ti. Sesaṃ vuttanayattā suviññeyyameva.	312	
PA_tika-s02_01t:313	Khīṇāsavavāratatiyādinayavaṇṇanā niṭṭhitā.	31	
PA_tika-s02_01t:314	Tathāgatavārasattamanayavaṇṇanā	31	
PA_tika-s02_01t:315_0	12. Yehi guṇavisesehi nimittabhūtehi bhagavati “tathāgato”ti ayaṃ samaññā pavattā,	315	
PA_tika-s02_01t:315_1	taṃ dassanatthaṃ “aṭṭhahi kāraṇehi bhagavā tathāgato”tiādi vuttaṃ. Guṇanemittakāneva	315	
PA_tika-s02_01t:315_2	hi bhagavato sabbāni nāmāni. Yathāha –	315	
PA_tika-s02_01t:316	“Asaṅkhyeyyāni nāmāni, saguṇena mahesino;	31	
PA_tika-s02_01t:317	Guṇena nāmamuddheyyaṃ, api nāmasahassato”ti. –	31	
PA_tika-s02_01t:318_0	Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanā	318	
PA_tika-s02_01t:318_1	hi visese avatiṭṭhatīti paṭipādagamanattho āgata-saddo, na ñāṇagamanattho “tathalakkhaṇaṃ	318	
PA_tika-s02_01t:318_2	āgato”tiādīsu viya, nāpi kāyagamanādiattho “āgato kho mahāsamaṇo, māgadhānaṃ giribbaja”ntiādīsu	318	
PA_tika-s02_01t:318_3	viya. Tattha yadākāraniyamanavasena opammasampaṭipādanattho tathā-saddo, taṃ karuṇāppadhānattā	318	
PA_tika-s02_01t:318_4	mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento	318	
PA_tika-s02_01t:318_5	yaṃtaṃsaddānaṃ ekantasambandhabhāvato “yathā sabbaloka…pe… āgatā”ti sādhāraṇato vatvā	318	
PA_tika-s02_01t:318_6	puna taṃ paṭipadaṃ mahāpadānasuttādīsu sambahulaniddesena supākaṭānaṃ āsannānañca	318	
PA_tika-s02_01t:318_7	vipassīādīnaṃ channaṃ sammāsambuddhānaṃ vasena dassento “yathā vipassī bhagavā”tiādimāha.	318	
PA_tika-s02_01t:318_8	Tattha yena abhinīhārenāti manussatta-liṅgasampatti-hetu-satthāradassana-pabbajjā-abhiññādiguṇasampatti-adhikāra-chandānaṃ	318	
PA_tika-s02_01t:318_9	vasena aṭṭhaṅgasamannāgatena kāyapaṇidhānamahāpaṇidhānena. Sabbesañhi sammāsambuddhānaṃ	318	
PA_tika-s02_01t:318_10	kāyapaṇidhānaṃ imināva nīhārena samijjhatīti.	3181	
PA_tika-s02_01t:319_0	Evaṃ mahābhinīhāravasena “tathāgato”ti padassa atthaṃ vatvā idāni pāramīpūraṇavasena	319	
PA_tika-s02_01t:319_1	dassetuṃ “atha vā yathā vipassī bhagavā…pe… yathā kassapo bhagavā dānapāramiṃ pūretvā”tiādi	319	
PA_tika-s02_01t:319_2	vuttaṃ. Imasmiṃ pana ṭhāne suttantikānaṃ mahābodhiyānapaṭipadāya kosallajananatthaṃ	319	
PA_tika-s02_01t:319_3	pāramīkathā vattabbā, sā pana sabbākārasampannā cariyāpiṭakavaṇṇanāya vitthārato	319	
PA_tika-s02_01t:319_4	niddiṭṭhā, tasmā atthikehi tattha vuttanayeneva veditabbā. Yathā pana pubbe vipassīādayo	319	
PA_tika-s02_01t:319_5	sammāsambuddhā abhinīhārasampattiyaṃ patiṭṭhāya suvisuddhāya paṭipadāya anavasesato	319	
PA_tika-s02_01t:319_6	sammadeva sabbā pāramiyo paripūresuṃ, evaṃ amhākampi bhagavā paripūresīti imamatthaṃ	319	
PA_tika-s02_01t:319_7	sandhāyāha “samattiṃ sapāramiyo pūretvā”ti. Satipi aṅgapariccāgādīnaṃ dānapāramibhāve	319	
PA_tika-s02_01t:319_8	pariccāgavisesabhāvadassanatthañceva sudukkarabhāvadassanatthañca “pañca mahāpariccāge”ti	319	
PA_tika-s02_01t:319_9	visuṃ gahaṇaṃ, tatoyeva ca aṅgapariccāgato visuṃ nayanapariccāgaggahaṇampi kataṃ,	319	
PA_tika-s02_01t:319_10	pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.	3191	
PA_tika-s02_01t:320_0	Gatapaccāgatikavattapūraṇādikāya pubbabhāgapaṭipadāya saddhiṃ abhiññāsamāpattinipphādanaṃ	320	
PA_tika-s02_01t:320_1	pubbayogo, dānādīsuyeva sātisayapaṭipattinipphādanaṃ pubbacariyā, sā cariyāpiṭakasaṅgahitā.	320	
PA_tika-s02_01t:320_2	Abhinīhāro pubbayogo, dānādipaṭipatti, kāyavivekavasena ekacariyā vā pubbacariyāti	320	
PA_tika-s02_01t:320_3	keci. Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena	320	
PA_tika-s02_01t:320_4	sattānaṃ bodhittaye patiṭṭhāpanaparipācanavasena ca pavattā kathā dhammakkhānaṃ,	320	
PA_tika-s02_01t:320_5	ñātīnaṃ atthacariyā ñātatthacariyā, sāpi karuṇāya vaseneva. Ādi-saddena lokatthacariyādayo	320	
PA_tika-s02_01t:320_6	saṅgaṇhāti. Kammassakatañāṇavasena, anavajjakammāyatanasippāyatanavijjāṭṭhānaparicayavasena	320	
PA_tika-s02_01t:320_7	khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,	320	
PA_tika-s02_01t:320_8	sā pana atthato paññāpāramīyeva, ñāṇasambhāradassanatthaṃ visuṃ gahaṇaṃ. Koṭīti pariyanto, ukkaṃsoti attho.	320	
PA_tika-s02_01t:321_0	Cattāro satipaṭṭhāne bhāvetvā brūhetvāti sambandho. Tattha bhāvetvāti uppādetvā.	321	
PA_tika-s02_01t:321_1	Brūhetvāti vaḍḍhetvā. Satipaṭṭhānādiggahaṇena āgamanapaṭipadaṃ matthakaṃ pāpetvā	321	
PA_tika-s02_01t:321_2	dasseti. Vipassanāsahagatā eva vā satipaṭṭhānādayo daṭṭhabbā. Ettha ca “yena abhinīhārenā”tiādinā	321	
PA_tika-s02_01t:321_3	āgamanapaṭipadāya ādiṃ dasseti, “dānapāramī”tiādinā majjhaṃ, “cattāro satipaṭṭhāne”tiādinā	321	
PA_tika-s02_01t:321_4	pariyosānanti veditabbaṃ.	321	
PA_tika-s02_01t:322_0	Sampatijātoti muhuttajāto manussānaṃ hatthato muttamatto, na mātukucchito nikkhantamatto.	322	
PA_tika-s02_01t:322_1	Nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu, tesaṃ	322	
PA_tika-s02_01t:322_2	hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena	322	
PA_tika-s02_01t:322_3	paṭiggaṇhiṃsu, manussānaṃ hatthato muccitvā pathaviyaṃ patiṭṭhitoti. Yathāha bhagavā	322	
PA_tika-s02_01t:322_4	mahāpadānadesanāyaṃ. Setamhi chatteti dibbasetacchatte. Anudhārīyamāneti dhārīyamāne.	322	
PA_tika-s02_01t:322_5	Ettha ca chattaggahaṇeneva khaggādīni pañca kakudhabhaṇṭānipi vuttānevāti daṭṭhabbaṃ.	322	
PA_tika-s02_01t:322_6	Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā	322	
PA_tika-s02_01t:322_7	ahesuṃ, chattādīniyeva ca tadā paññāyiṃsu, na chattādiggāhakā. Sabbā ca disāti dasapi	322	
PA_tika-s02_01t:322_8	disā. Nayidaṃ sabbadisāvilokanaṃ sattapadavītihāruttarakālaṃ daṭṭhabbaṃ. Mahāsatto	322	
PA_tika-s02_01t:322_9	hi manussānaṃ hatthato muccitvā puratthimadisaṃ olokesi. Tattha devamanussā gandhamālādīhi	322	
PA_tika-s02_01t:322_10	pūjayamānā “mahāpurisa idha tumhehi sadisopi natthi, kuto uttaritaro”ti āhaṃsu. Evaṃ	3221	
PA_tika-s02_01t:322_11	catasso disā, catasso anudisā; heṭṭhā, uparīti sabbā disā anuviloketvā sabbattha	3221	
PA_tika-s02_01t:322_12	attanā sadisaṃ adisvā “ayaṃ uttarā disā”ti tattha sattapadavītihārena agamāsi. Āsabhinti	3221	
PA_tika-s02_01t:322_13	uttamaṃ. Aggoti sabbapaṭhamo. Jeṭṭho seṭṭhoti ca tasseva vevacanaṃ. Ayamantimā jāti,	3221	
PA_tika-s02_01t:322_14	natthi dāni punabbhavoti imasmiṃ attabhāve pattabbaṃ arahattaṃ byākāsi.	3221	
PA_tika-s02_01t:323	Anekesaṃ visesādhigamānaṃ pubbanimittabhāvenāti saṃkhittena vuttamatthaṃ “yañhī”tiādinā vitthārato dasseti. Tattha etthāti –	32	
PA_tika-s02_01t:324	“Anekasākhañca sahassamaṇḍalaṃ,	32	
PA_tika-s02_01t:325	Chattaṃ marū dhārayumantalikkhe;	32	
PA_tika-s02_01t:326	Suvaṇṇadaṇḍā vītipatanti cāmarā,	32	
PA_tika-s02_01t:327	Na dissare cāmarachattagāhakā”ti. ;	32	
PA_tika-s02_01t:328_0	Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti	328	
PA_tika-s02_01t:328_1	āha “sabbaññutānāvaraṇañāṇapaṭilābhassā”ti. Tathā ayaṃ bhagavāpi gato…pe… pubbanimittabhāvenāti	328	
PA_tika-s02_01t:328_2	etena abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti	328	
PA_tika-s02_01t:328_3	dasseti. Pāramitānissandā hi teti.	328	
PA_tika-s02_01t:329_0	Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso	329	
PA_tika-s02_01t:329_1	hi yathā ekaṃ disaṃ vilokesi, evaṃ sesadisāpi, na katthaci vilokane vibandho tassa	329	
PA_tika-s02_01t:329_2	ahosīti. Samāti vā viloketuṃ yuttā, visamarahitāti attho. Na hi tadā bodhisattassa	329	
PA_tika-s02_01t:329_3	virūpabībhacchavisamarūpāni viloketuṃ ayuttāni disāsu upaṭṭhahantīti.	329	
PA_tika-s02_01t:330_0	Evaṃ “tathā gato”ti kāyagamanaṭṭhena gata-saddena tathāgata-saddaṃ niddisitvā idāni	330	
PA_tika-s02_01t:330_1	ñāṇagamanaṭṭhena taṃ dassetuṃ “atha vā”tiādimāha. Tattha nekkhammenāti alobhappadhānena	330	
PA_tika-s02_01t:330_2	kusalacittuppādena. Kusalā hi dhammā idha nekkhammaṃ, na pabbajjādayo, “paṭhamajjhāna”nti	330	
PA_tika-s02_01t:330_3	ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti	330	
PA_tika-s02_01t:330_4	vā pahānahetu, pahānalakkhaṇaṃ vā. Hetulakkhaṇattho hi ayaṃ pahāya-saddo. Kāmacchandādippahānahetukaṃ	330	
PA_tika-s02_01t:330_5	“gato”ti hettha vuttaṃ gamanaṃ avabodho, paṭipatti eva vā kāmacchandādippahānena	330	
PA_tika-s02_01t:330_6	ca lakkhīyatīti. Esa nayo padāletvātiādīsupi. Abyāpādenāti mettāya. Ālokasaññāyāti	330	
PA_tika-s02_01t:330_7	vibhūtaṃ katvā manasikaraṇena upaṭṭhitaālokasañcānanena. Avikkhepenāti samādhinā.	330	
PA_tika-s02_01t:330_8	Dhammavavatthānenāti kusalādidhammānaṃ yāthāvanicchayena. “Sappaccayanāmarūpavavatthānenā”tipi vadanti.	330	
PA_tika-s02_01t:331_0	Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa	331	
PA_tika-s02_01t:331_1	pubbabhāgapaṭipadāya bhagavato tathāgatabhāvaṃ dassetvā idāni saha upāyena aṭṭhahi	331	
PA_tika-s02_01t:331_2	samāpattīhi aṭṭhārasahi ca mahāvipassanāhi taṃ dassetuṃ “ñāṇenā”tiādimāha. Nāmarūpapariggahakaṅkhāvitaraṇānañhi	331	
PA_tika-s02_01t:331_3	vinibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,	331	
PA_tika-s02_01t:331_4	tathā jhānasamāpattīsu abhiratinimittena pāmojjena. Tattha “anabhiratiyā vinoditāya	331	
PA_tika-s02_01t:331_5	jhānādīnaṃ samadhigamo”ti samāpattivipassanānaṃ arativinodanaavijjāpadālanādīni upāyo,	331	
PA_tika-s02_01t:331_6	uppaṭipāṭiniddeso pana nīvaraṇasabhāvāya avijjāya heṭṭhā nivaraṇesupi saṅgahadassanatthanti	331	
PA_tika-s02_01t:331_7	daṭṭhabbaṃ. Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṃ	331	
PA_tika-s02_01t:331_8	ugghāṭetvā”ti. “Rattiṃ anuvitakketvā anuvicāretvā divā kammante payojetī”ti vuttaṭṭhāne	331	
PA_tika-s02_01t:331_9	vitakkavicārā dhūmāyanāti adhippetāti āha “vitakkavicāradhūma”nti. Kiñcāpi paṭhamajjhānupacāreyeva	331	
PA_tika-s02_01t:331_10	dukkhaṃ, catutthajjhānupacāre ca sukhaṃ pahīyati, atisayappahānaṃ pana sandhāyāha	3311	
PA_tika-s02_01t:331_11	“catutthajjhānena sukhadukkhaṃ pahāyā”ti.	3311	
PA_tika-s02_01t:332_0	Aniccassa, aniccanti ca anupassanā aniccānupassanā, tebhūmakadhammānaṃ aniccataṃ	332	
PA_tika-s02_01t:332_1	gahetvā pavattāya vipassanāyetaṃ nāmaṃ. Niccasaññanti saṅkhatadhammesu “niccā sassatā”ti	332	
PA_tika-s02_01t:332_2	evaṃpavattamicchāsaññaṃ. Saññāsīsena diṭṭhicittānampi gahaṇaṃ daṭṭhabbaṃ. Esa nayo	332	
PA_tika-s02_01t:332_3	ito paresupi. Nibbidānupassanāyāti saṅkhāresu nibbijjanākārena pavattāya anupassanāya.	332	
PA_tika-s02_01t:332_4	Nandinti sappītikataṇhaṃ. Virāgānupassanāyāti saṅkhāresu virajjanākārena pavattāya	332	
PA_tika-s02_01t:332_5	anupassanāya. Nirodhānupassanāyāti saṅkhārānaṃ nirodhassa anupassanāya. Yathā vā	332	
PA_tika-s02_01t:332_6	saṅkhārā nirujjhantiyeva, āyatiṃ punabbhavavasena na uppajjanti, evaṃ anupassanā	332	
PA_tika-s02_01t:332_7	nirodhānupassanā. Tenevāha “nirodhānupassanāya nirodheti, no samudetī”ti. Muccitukamyatā	332	
PA_tika-s02_01t:332_8	hi ayaṃ balappattāti. Paṭinissajjanākārena pavattā anupassanā paṭinissaggānupassanā,	332	
PA_tika-s02_01t:332_9	paṭisaṅkhāsantiṭṭhanā hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ	332	
PA_tika-s02_01t:332_10	vasena ekattaggahaṇaṃ ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo.	3321	
PA_tika-s02_01t:332_11	Dhuvasaññanti thirabhāvaggahaṇaṃ. Nimittanti samūhādighanavasena sakiccaparicchedatāya	3321	
PA_tika-s02_01t:332_12	ca saṅkhārānaṃ saviggahaggahaṇaṃ. Paṇidhinti rāgādipaṇidhiṃ. Sā panatthato taṇhāvasena	3321	
PA_tika-s02_01t:332_13	saṅkhāresu ninnatā. Abhinivesanti attānudiṭṭhiṃ.	3321	
PA_tika-s02_01t:333_0	Aniccadukkhādivasena sabbadhammatīraṇaṃ adhipaññādhammavipassanā. Sārādānābhinivesanti	333	
PA_tika-s02_01t:333_1	asāresu sāraggahaṇavipallāsaṃ. Issarakuttādivasena loko samuppannoti abhiniveso sammohābhiniveso.	333	
PA_tika-s02_01t:333_2	Keci pana “ahosiṃ nu kho ahaṃ atītamaddhānantiādinā pavattasaṃsayāpatti sammohābhiniveso”ti	333	
PA_tika-s02_01t:333_3	vadanti. Saṅkhāresu leṇatāṇabhāvaggahaṇaṃ ālayābhiniveso. “Ālayaratā ālayasammuditā”ti	333	
PA_tika-s02_01t:333_4	vacanato ālayo taṇhā, sāyeva cakkhādīsu rūpādīsu ca abhinivisanavasena pavattiyā	333	
PA_tika-s02_01t:333_5	ālayābhinivesoti keci. “Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.	333	
PA_tika-s02_01t:333_6	Vaṭṭato vigatattā vivaṭṭaṃ, nibbānaṃ, tattha ārammaṇakaraṇasaṅkhātena anupassanena	333	
PA_tika-s02_01t:333_7	pavattiyā vivaṭṭānupassanā, gotrabhū. Saṃyogābhinivesanti saṃyujjanavasena saṅkhāresu	333	
PA_tika-s02_01t:333_8	nivisanaṃ. Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi uparimaggavajjhakilese	333	
PA_tika-s02_01t:333_9	apekkhitvā vuttaṃ, aññathā dassanena pahātabbāpi dutiyamaggavajjhehi oḷārikāti. Aṇusahagateti	333	
PA_tika-s02_01t:333_10	aṇubhūte. Idaṃ heṭṭhimamaggavajjhe apekkhitvā vuttaṃ. Sabbakileseti avasiṭṭhasabbakilese.	3331	
PA_tika-s02_01t:333_11	Na hi paṭhamādimaggehi pahīnā kilesā puna pahīyantīti.	3331	
PA_tika-s02_01t:334_0	Kakkhaḷattaṃ kathinabhāvo. Paggharaṇaṃ dravabhāvo. Lokiyavāyunā bhastassa viya yena	334	
PA_tika-s02_01t:334_1	vāyunā taṃtaṃkalāpassa uddhumāyanaṃ, thaddhabhāvo vā, taṃ vitthambhanaṃ. Vijjamānepi	334	
PA_tika-s02_01t:334_2	kalāpantarabhūtānaṃ kalāpantarabhūtehi samphuṭṭhabhāve taṃtaṃbhūtavivittatā rūpapariyanto	334	
PA_tika-s02_01t:334_3	ākāsoti yesaṃ yo paricchedo, tehi so asamphuṭṭhova, aññathā bhūtānaṃ paricchedasabhāvo	334	
PA_tika-s02_01t:334_4	na siyā byāpībhāvāpattito, abyāpitāva asamphuṭṭhatāti yasmiṃ kalāpe bhūtānaṃ paricchedo,	334	
PA_tika-s02_01t:334_5	tehi asamphuṭṭhabhāvo asamphuṭṭhalakkhaṇaṃ. Tenāha bhagavā ākāsadhātuniddese “asamphuṭṭhaṃ	334	
PA_tika-s02_01t:334_6	catūhi mahābhūtehī”ti.	334	
PA_tika-s02_01t:335_0	Virodhipaccayasannipāte visadisuppatti ruppanaṃ. Cetanāpadhānattā saṅkhārakkhandhadhammānaṃ	335	
PA_tika-s02_01t:335_1	cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti. Tathā hi suttantabhājanīye	335	
PA_tika-s02_01t:335_2	saṅkhārakkhandhavibhaṅge “cakkhusamphassajā cetanā”tiādinā cetanāva vibhattā. Abhisaṅkharaṇalakkhaṇā	335	
PA_tika-s02_01t:335_3	ca cetanā. Yathāha “tattha katamo puññābhisaṅkhāro? Kusalā cetanā kāmāvacarā”tiādi.	335	
PA_tika-s02_01t:335_4	Pharaṇaṃ savipphārikatā. Assaddhiyeti asaddhiyahetu. Nimittatthe bhummaṃ. Esa nayo	335	
PA_tika-s02_01t:335_5	kosajjetiādīsu. Upasamalakkhaṇanti kāyacittapariḷāhūpasamalakkhaṇaṃ. Līnuddhaccarahite	335	
PA_tika-s02_01t:335_6	adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ	335	
PA_tika-s02_01t:335_7	pakkhapātupacchedato.	335	
PA_tika-s02_01t:336_0	Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā	336	
PA_tika-s02_01t:336_1	sammāvācā siniddhabhāvato sampayuttadhamme sammāvācāpaccayasubhāsitānaṃ sotārañca	336	
PA_tika-s02_01t:336_2	puggalaṃ pariggaṇhātīti tassā pariggāhalakkhaṇaṃ vuttaṃ. Kāyikakiriyā kiñci kattabbaṃ	336	
PA_tika-s02_01t:336_3	samuṭṭhāpeti, sayañca samuṭṭhahanaṃ ghaṭanaṃ hotīti sammākammanta saṅkhātāya viratiyā	336	
PA_tika-s02_01t:336_4	samuṭṭhānalakkhaṇaṃ daṭṭhabbaṃ. Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya	336	
PA_tika-s02_01t:336_5	bhārukkhipanaṃ viya. Jīvamānassa sattassa, sampayuttadhammānaṃ vā jīvitindriyappavattiyā,	336	
PA_tika-s02_01t:336_6	ājīvasseva vā suddhi vodānaṃ. Sasampayuttadhammassa cittassa saṃkilesapakkhe patituṃ	336	
PA_tika-s02_01t:336_7	adatvā sammadeva paggaṇhanaṃ paggaho.	336	
PA_tika-s02_01t:337_0	“Saṅkhārā”ti idha cetanā adhippetāti vuttaṃ “saṅkhārānaṃ cetanālakkhaṇa”nti. Namanaṃ	337	
PA_tika-s02_01t:337_1	ārammaṇābhimukhabhāvo. Āyatanaṃ pavattanaṃ. Āyatanānaṃ vasena hi āyasaṅkhātānaṃ cittacetasikānaṃ	337	
PA_tika-s02_01t:337_2	pavatti. Taṇhāya hetulakkhaṇanti vaṭṭassa janakahetubhāvo, maggassa pana nibbānasampāpakattanti ayametesaṃ viseso.	337	
PA_tika-s02_01t:338	Tathalakkhaṇaṃ aviparītasabhāvo. Ekaraso aññamaññānativattanaṃ anūnānadhikabhāvo. Yuganaddhā samathavipassanāva. Saddhāpaññā paggahāvikkhepātipi vadanti.	33	
PA_tika-s02_01t:339_0	Khīṇoti kilese khepatīti khayo, maggo. Anuppādapariyosānatāya anuppādo, phalaṃ. Passaddhi	339	
PA_tika-s02_01t:339_1	kilesavūpasamo. Chandassāti kattukāmatāchandassa. Mūlalakkhaṇaṃ patiṭṭhābhāvo. Samuṭṭhānabhāvo	339	
PA_tika-s02_01t:339_2	samuṭṭhānalakkhaṇaṃ ārammaṇapaṭipādakatāya sampayuttadhammānaṃ uppattihetutā. Samodhānaṃ	339	
PA_tika-s02_01t:339_3	visayādisannipātena gahetabbākāro, yā saṅgatīti vuccati. Samaṃ saha odahanti anena	339	
PA_tika-s02_01t:339_4	sampayuttadhammāti vā samodhānaṃ, phasso. Samosaranti sannipatanti etthāti samosaraṇaṃ.	339	
PA_tika-s02_01t:339_5	Vedanāya vinā appavattamānā sampayuttadhammā vedanānubhavananimittaṃ samosaṭā viya	339	
PA_tika-s02_01t:339_6	hontīti evaṃ vuttaṃ. Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ.	339	
PA_tika-s02_01t:339_7	Tato, tesaṃ vā sampayuttadhammānaṃ uttari padhānanti tatuttari, paññuttarā hi kusalā	339	
PA_tika-s02_01t:339_8	dhammā. Vimuttiyāti phalassa. Tañhi sīlādiguṇasārassa paramukkaṃsabhāvena sāraṃ.	339	
PA_tika-s02_01t:339_9	Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyaṃ	339	
PA_tika-s02_01t:339_10	āgatanayena ca katoti daṭṭhabbaṃ. Tathā hi pubbe vuttopi koci dhammo pariyāyantarapakāsanatthaṃ	3391	
PA_tika-s02_01t:339_11	puna dassito. Tato eva ca “chandamūlakā kusalā dhammā manasikārasamuṭṭhānā phassasamodhānā	3391	
PA_tika-s02_01t:339_12	vedanāsamosaraṇā”ti, “paññuttarā kusalā dhammā”ti, “vimuttisāramidaṃ brahmacariya”nti,	3391	
PA_tika-s02_01t:339_13	“nibbānogadhañhi āvuso brahmacariyaṃ nibbānapariyosāna”nti ca suttapadānaṃ vasena	3391	
PA_tika-s02_01t:339_14	“chandassa mūlalakkhaṇa”ntiādi vuttaṃ.	3391	
PA_tika-s02_01t:340_0	Tathadhammā nāma cattāri ariyasaccāni aviparītasabhāvattā. Tathāni taṃsabhāvattā.	340	
PA_tika-s02_01t:340_1	Avitathāni amusāsabhāvattā. Anaññathāni aññākārarahitattā. Jātipaccayasambhūtasamudāgataṭṭhoti	340	
PA_tika-s02_01t:340_2	jātipaccayā sambhūtaṃ hutvā sahitassa attano paccayānurūpassa uddhaṃ āgatabhāvo,	340	
PA_tika-s02_01t:340_3	anupavattanaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho,	340	
PA_tika-s02_01t:340_4	na jātito jarāmaraṇaṃ na hoti, na ca jātiṃ vinā aññato hotīti jātipaccayasambhūtaṭṭho.	340	
PA_tika-s02_01t:340_5	Itthañca jātito samudāgacchatīti jātipaccayasamudāgataṭṭho, yā yā jāti yathā yathā	340	
PA_tika-s02_01t:340_6	paccayo hoti, tadanurūpaṃ pātubhāvoti attho. Avijjāya saṅkhārānaṃ paccayaṭṭhoti etthāpi	340	
PA_tika-s02_01t:340_7	na avijjā saṅkhārānaṃ paccayo na hoti, na ca avijjaṃ vinā saṅkhārā uppajjanti, yā	340	
PA_tika-s02_01t:340_8	yā avijjā yesaṃ yesaṃ saṅkhārānaṃ yathā yathā paccayo hoti, ayaṃ avijjāya saṅkhārānaṃ	340	
PA_tika-s02_01t:340_9	paccayaṭṭho paccayabhāvoti attho.	340	
PA_tika-s02_01t:341_0	Bhagavā taṃ sabbākārato jānāti passatīti sambandho. Tenāti bhagavatā. Taṃ vibhajjamānanti	341	
PA_tika-s02_01t:341_1	yojetabbaṃ. Tanti rupāyatanaṃ. Iṭṭhāniṭṭhādīti ādi-saddena majjhattaṃ saṅgaṇhāti,	341	
PA_tika-s02_01t:341_2	tathā atītānāgatapaccuppannaparittaajjhattabahiddhātadubhayādibhedaṃ. Labbhamānakapadavasenāti	341	
PA_tika-s02_01t:341_3	“rūpāyatanaṃ diṭṭhaṃ, saddāyatanaṃ sutaṃ, gandhāyatanaṃ rasāyatanaṃ phoṭṭhabbāyatanaṃ	341	
PA_tika-s02_01t:341_4	mutaṃ, sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe	341	
PA_tika-s02_01t:341_5	labbhati, rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ	341	
PA_tika-s02_01t:341_6	ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ	341	
PA_tika-s02_01t:341_7	sappaṭighaṃ nīlaṃ pītakanti evamādīhi anekehi nāmehi.	341	
PA_tika-s02_01t:342_0	Terasahi vārehīti rūpakaṇḍe āgate terasa niddesavāre sandhāyāha. Ekekasmiñca vāre	342	
PA_tika-s02_01t:342_1	catunnaṃ catunnaṃ vavatthāpananayānaṃ vasena “dvepaññāsāya nayehī”ti āha. Tathameva	342	
PA_tika-s02_01t:342_2	aviparītadassitāya appaṭivattiyadesanatāya ca. “Jānāmi abhiññāsi”nti vattamānātītakālesu	342	
PA_tika-s02_01t:342_3	ñāṇappavattidassanena anāgatepi ñāṇappavatti vuttāyevāti daṭṭhabbā. Vidita-saddo	342	
PA_tika-s02_01t:342_4	anāmaṭṭhakālaviseso veditabbo “diṭṭhaṃ sutaṃ muta”ntiādīsu viya. Na upaṭṭhāsīti attattaniyavasena	342	
PA_tika-s02_01t:342_5	na upagacchi. Yathā rūpārammaṇādayo dhammā yaṃsabhāvā yaṃpakārā ca, tathā ne passati	342	
PA_tika-s02_01t:342_6	jānāti gacchatīti tathāgatoti evaṃ padasambhavo veditabbo. Keci pana “niruttinayena	342	
PA_tika-s02_01t:342_7	pisodarādipakkhepena (pāṇini 6.3.109) vā dassi-saddassa lopaṃ, āgata-saddassa cāgamaṃ	342	
PA_tika-s02_01t:342_8	katvā tathāgato”ti vaṇṇenti.	342	
PA_tika-s02_01t:343_0	Niddosatāya anupavajjaṃ. Pakkhipitabbābhāvena anūnaṃ. Apanetabbābhāvena anadhikaṃ.	343	
PA_tika-s02_01t:343_1	Atthabyañjanādisampattiyā sabbākāraparipuṇṇaṃ. No aññathāti “tathevā”ti vuttamevatthaṃ	343	
PA_tika-s02_01t:343_2	byatirekena sampādeti. Tena yadatthaṃ bhāsitaṃ, ekantena tadatthanipphādanato yathā	343	
PA_tika-s02_01t:343_3	bhāsitaṃ bhagavatā, tathevāti aviparītadesanataṃ dasseti. Gadaatthoti etena tathaṃ	343	
PA_tika-s02_01t:343_4	gadatīti tathāgatoti da-kārassa ta-kāro kato niruttinayenāti dasseti.	343	
PA_tika-s02_01t:344_0	Tathā gatamassāti tathāgato. Gatanti ca kāyavācāpavattīti attho. Tathāti ca vutte	344	
PA_tika-s02_01t:344_1	yaṃtaṃsaddānaṃ abyabhicārisambandhitāya yathāti ayamattho upaṭṭhitoyeva hoti, kāyavacīkiriyānañca	344	
PA_tika-s02_01t:344_2	aññamaññānulomena vacanicchāyaṃ kāyassa vācā, vācāya ca kāyo sambandhībhāvena upatiṭṭhatīti	344	
PA_tika-s02_01t:344_3	imamatthaṃ dassento āha “bhagavato hī”tiādi. Imasmiṃ pana atthe tathāvādītāya tathāgatoti	344	
PA_tika-s02_01t:344_4	ayampi attho siddho hoti. So pana pubbe pakārantarena dassitoti āha “evaṃ tathākāritāya tathāgato”ti.	344	
PA_tika-s02_01t:345_0	Tiriyaṃ aparimāṇāsu lokadhātūsūti etena yadeke “tiriyaṃ viya upari adho ca santi	345	
PA_tika-s02_01t:345_1	lokadhātuyo”ti vadanti, taṃ paṭisedheti. Desanāvilāsoyeva desanāvilāsamayo yathā	345	
PA_tika-s02_01t:345_2	“puññamayaṃ, dānamaya”ntiādīsu.	345	
PA_tika-s02_01t:346	Nipātānaṃ vācakasaddasannidhāne tadatthajotanabhāvena pavattanato gata-saddoyeva avagatatthaṃ atītatthañca vadatīti āha “gatoti avagato atīto”ti.	34	
PA_tika-s02_01t:347_0	Atha vā abhinīhārato paṭṭhāya yāva sammāsambodhi, etthantare mahābodhiyānapaṭipattiyā	347	
PA_tika-s02_01t:347_1	hānaṭṭhānasaṃkilesanivattīnaṃ abhāvato yathā paṇidhānaṃ, tathā gato abhinīhārānurūpaṃ	347	
PA_tika-s02_01t:347_2	paṭipannoti tathāgato. Atha vā mahiddhikatāya paṭisambhidānaṃ ukkaṃsādhigamena anāvaraṇañāṇatāya	347	
PA_tika-s02_01t:347_3	ca katthacipi paṭighātābhāvato yathā ruci, tathā kāyavacīcittānaṃ gatāni gamanāni	347	
PA_tika-s02_01t:347_4	pavattiyo etassāti tathāgato. Yasmā ca loke vidha-yutta-gata-ppakāra-saddā samānatthā	347	
PA_tika-s02_01t:347_5	dissanti. Tasmā yathāvidhā vipassīādayo bhagavanto, ayampi bhagavā tathāvidhoti tathāgato,	347	
PA_tika-s02_01t:347_6	yathāyuttā ca te bhagavanto, ayampi bhagavā tathāyuttoti tathāgato. Atha vā yasmā	347	
PA_tika-s02_01t:347_7	saccaṃ tacchaṃ tathanti ñāṇassetaṃ adhivacanaṃ, tasmā tathena ñāṇena āgatoti tathāgato.	347	
PA_tika-s02_01t:347_8	Evampi tathāgata-saddassa attho veditabbo.	347	
PA_tika-s02_01t:348	Pahāya kāmādimale yathā gatā,	34	
PA_tika-s02_01t:349	Samādhiñāṇehi vipassiādayo;	34	
PA_tika-s02_01t:350	Mahesino sakyamunī jutindharo,	35	
PA_tika-s02_01t:351	Tathā gato tena mato tathāgato.	35	
PA_tika-s02_01t:352	Tathañca dhātāyatanādilakkhaṇaṃ,	35	
PA_tika-s02_01t:353	Sabhāvasāmaññavibhāgabhedato;	35	
PA_tika-s02_01t:354	Sayambhuñāṇena jino samāgato,	35	
PA_tika-s02_01t:355	Tathāgato vuccati sakyapuṅgavo.	35	
PA_tika-s02_01t:356	Tathāni saccāni samantacakkhunā,	35	
PA_tika-s02_01t:357	Tathā idappaccayatā ca sabbaso;	35	
PA_tika-s02_01t:358	Anaññaneyyena yato vibhāvitā,	35	
PA_tika-s02_01t:359	Yāthāvato tena jino tathāgato.	35	
PA_tika-s02_01t:360	Anekabhedāsupi lokadhātusu,	36	
PA_tika-s02_01t:361	Jinassa rūpāyatanādigocare;	36	
PA_tika-s02_01t:362	Vicitrabhedaṃ tathameva dassanaṃ,	36	
PA_tika-s02_01t:363	Tathāgato tena samantalocano.	36	
PA_tika-s02_01t:364	Yato ca dhammaṃ tathameva bhāsati,	36	
PA_tika-s02_01t:365	Karoti vācāyanulomamattano;	36	
PA_tika-s02_01t:366	Guṇehi lokaṃ abhibhuyyirīyati,	36	
PA_tika-s02_01t:367	Tathāgato tenapi lokanāyako.	36	
PA_tika-s02_01t:368	Yathābhinīhāramato yathāruci,	36	
PA_tika-s02_01t:369	Pavattavācā tanucittabhāvato;	36	
PA_tika-s02_01t:370	Yathāvidhā yena purā mahesino,	37	
PA_tika-s02_01t:371	Tathāvidho tena jino tathāgatoti. ;	37	
PA_tika-s02_01t:372_0	Ārakattātiādīnaṃ padānaṃ attho visuddhimagge buddhānussatisaṃvaṇṇanāya vuttanayeneva	372	
PA_tika-s02_01t:372_1	veditabbo. Sammā sāmañca sabbadhammānaṃ buddhattāti imināssa paropadesarahitassa	372	
PA_tika-s02_01t:372_2	sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇasaṅkhātassa	372	
PA_tika-s02_01t:372_3	sabbaññutaññāṇassa adhigamo dassito.	372	
PA_tika-s02_01t:373_0	Nanu ca sabbaññutaññāṇato aññaṃ anāvaraṇañāṇaṃ, aññathā cha asādhāraṇañāṇāni buddhañāṇānīti	373	
PA_tika-s02_01t:373_1	vacanaṃ virujjheyyāti? Na virujjhati visayappavattibhedavasena aññehi asādhāraṇañāṇabhāvadassanatthaṃ	373	
PA_tika-s02_01t:373_2	ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya	373	
PA_tika-s02_01t:373_3	sabbaññutaññāṇaṃ, tattha ca āvaraṇābhāvato nissaṅgacāramupādāya anāvaraṇañāṇanti	373	
PA_tika-s02_01t:373_4	vuttaṃ. Yathāha paṭisambhidāyaṃ “sabbaṃ saṅkhatāsaṅkhatamanavasesaṃ jānātīti sabbaññutaññāṇaṃ,	373	
PA_tika-s02_01t:373_5	tatthāvaraṇaṃ natthīti anāvaraṇañāṇa”ntiādi, tasmā natthi nesaṃ atthato bhedo, ekantena	373	
PA_tika-s02_01t:373_6	cetaṃ evamicchitabbaṃ, aññathā sabbaññutānāvaraṇañāṇānaṃ sāvaraṇatā asabbadhammārammaṇatā	373	
PA_tika-s02_01t:373_7	ca āpajjeyya. Na hi bhagavato ñāṇassa aṇumatampi āvaraṇaṃ atthi, anāvaraṇañāṇassa	373	
PA_tika-s02_01t:373_8	ca asabbadhammārammaṇabhāve yattha taṃ nappavattati, tatthāvaraṇasabbhāvato anāvaraṇabhāvoyeva	373	
PA_tika-s02_01t:373_9	na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha	373	
PA_tika-s02_01t:373_10	appaṭihatavuttitāya anāvaraṇañāṇanti sabbaññutaññāṇameva adhippetaṃ, tassa cādhigamena	3731	
PA_tika-s02_01t:373_11	bhagavā sabbaññū sabbavidū sammāsambuddhoti ca vuccati, na sakimeva sabbadhammāvabodhato.	3731	
PA_tika-s02_01t:373_12	Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā	3731	
PA_tika-s02_01t:373_13	mūle saha sabbaññutaññāṇassa paṭilābhā sacchikā paññatti yadidaṃ buddho”ti. Sabbadhammāvabodhanasamatthañāṇasamadhigamena	3731	
PA_tika-s02_01t:373_14	hi bhagavato santāne anavasesadhamme paṭivijjhituṃ samatthatā ahosīti.	3731	
PA_tika-s02_01t:374_0	Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu	374	
PA_tika-s02_01t:374_1	kamenāti. Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannaajjhattabahiddhādibhedena	374	
PA_tika-s02_01t:374_2	bhinnānaṃ saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato	374	
PA_tika-s02_01t:374_3	cittapaṭaṃ avekkhantassa viya paṭivibhāgenāvabodho na siyā, tathā ca sati “sabbe	374	
PA_tika-s02_01t:374_4	dhammā anattā”ti vipassantānaṃ anattākārena viya sabbe dhammā anirūpitarūpena bhagavato	374	
PA_tika-s02_01t:374_5	ñāṇassa visayā hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ	374	
PA_tika-s02_01t:374_6	sabbakālaṃ buddhānaṃ ñāṇaṃ pavattati, tena te sabbavidūti vuccanti. Evañca katvā	374	
PA_tika-s02_01t:374_7	‘caraṃ samāhito nāgo, tiṭṭhantopi samāhito’ti idampi vacanaṃ suvuttaṃ hotī”ti vadanti,	374	
PA_tika-s02_01t:374_8	tesampi vuttadosānativatti. Ṭhitalakkhaṇārammaṇatāya hi atītānāgatasammutidhammānaṃ	374	
PA_tika-s02_01t:374_9	tadabhāvato ekadesavisayameva bhagavato ñāṇaṃ siyā, tasmā sakiṃyeva ñāṇaṃ pavattatīti na yujjati.	374	
PA_tika-s02_01t:375_0	Atha kamena sabbasmiṃ visaye ñāṇaṃ pavattati, evampi na yujjati. Na hi jātibhūmisabhāvādivasena	375	
PA_tika-s02_01t:375_1	disādesakālādivasena ca anekabhedabhinne neyye kamena gayhamāne tassa anavasesapaṭivedho	375	
PA_tika-s02_01t:375_2	sambhavati apariyantabhāvato ñeyyassa. Ye pana “atthassa avisaṃvādanato ñeyyassa	375	
PA_tika-s02_01t:375_3	ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,	375	
PA_tika-s02_01t:375_4	tañca ñāṇaṃ ananumānikaṃ saṃsayābhāvato. Saṃsayānubandhañhi loke anumānañāṇa”nti	375	
PA_tika-s02_01t:375_5	vadanti, tesampi taṃ na yuttaṃ. Sabbassa hi appaccakkhabhāve atthassa avisaṃvādanena	375	
PA_tika-s02_01t:375_6	ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.	375	
PA_tika-s02_01t:375_7	Yañhi taṃ sesaṃ, taṃ appaccakkhanti. Atha tampi paccakkhaṃ, tassa sesabhāvo eva na	375	
PA_tika-s02_01t:375_8	siyāti? Sabbametaṃ akāraṇaṃ. Kasmā? Avisayavicāraṇabhāvato. Vuttañhetaṃ bhagavatā	375	
PA_tika-s02_01t:375_9	“buddhavisayo bhikkhave, acinteyyo na cintetabbo, yo cinteyya, ummādassa vighātassa	375	
PA_tika-s02_01t:375_10	bhāgī assā”ti. Idaṃ panettha sanniṭṭhānaṃ – yaṃ kiñci bhagavatā ñātuṃ icchitaṃ sakalamekadeso	3751	
PA_tika-s02_01t:375_11	vā, tattha appaṭihatavuttitāya paccakkhato ñāṇaṃ pavattati, niccasamādhānañca vikkhepābhāvato,	3751	
PA_tika-s02_01t:375_12	ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā,	3751	
PA_tika-s02_01t:375_13	ekanteneva ca sā icchitabbā “sabbe dhammā buddhassa bhagavato āvajjanapaṭibaddhā	3751	
PA_tika-s02_01t:375_14	ākaṅkhapaṭibaddhā manasikārapaṭibaddhā cittuppādapaṭibaddhā”ti vacanato. Atītānāgatavisayampi	3751	
PA_tika-s02_01t:375_15	bhagavato ñāṇaṃ anumānāgamatakkagahaṇavirahitattā paccakkhameva.	3751	
PA_tika-s02_01t:376_0	Nanu ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya	376	
PA_tika-s02_01t:376_1	anirūpitarūpena bhagavato ñāṇaṃ pavatteyyāti vuttadosānativattiyevāti? Na, tassa	376	
PA_tika-s02_01t:376_2	visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya	376	
PA_tika-s02_01t:376_3	buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi	376	
PA_tika-s02_01t:376_4	taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha	376	
PA_tika-s02_01t:376_5	acinteyyaṃ, anantañca ñāṇaṃ ñeyyaṃ viya. Vuttañhetaṃ “yāvatakaṃ ñeyyaṃ, tāvatakaṃ	376	
PA_tika-s02_01t:376_6	ñāṇaṃ. Yāvatakaṃ ñāṇaṃ, tāvatakaṃ ñeyyaṃ. Ñeyyapariyantikaṃ ñāṇaṃ, ñāṇapariyantikaṃ	376	
PA_tika-s02_01t:376_7	ñeyya”nti. Evamekajjhaṃ, visuṃ sakiṃ, kamena vā icchānurūpaṃ sammā sāmañca sabbadhammānaṃ	376	
PA_tika-s02_01t:376_8	buddhattā sammāsambuddho.	376	
PA_tika-s02_01t:377_0	Tanti yathāvuttaṃ pathavīādibhedaṃ. Pariññātanti parito samantato sabbākārato ñātaṃ,	377	
PA_tika-s02_01t:377_1	taṃ parijānitabbabhāvaṃ kiñci asesetvā ñātanti attho. Ayameva hi attho “pariññātanta”nti	377	
PA_tika-s02_01t:377_2	imināpi padena pakāsitoti dassento “pariññātantaṃ nāmā”tiādimāha. Tena tena maggena	377	
PA_tika-s02_01t:377_3	kilesappahānena viseso natthīti idaṃ taṃtaṃmaggavajjhakilesānaṃ buddhānaṃ sāvakānañca	377	
PA_tika-s02_01t:377_4	tena tena maggeneva pahātabbabhāvasāmaññaṃ sandhāya vuttaṃ, na sāvakehi buddhānaṃ	377	
PA_tika-s02_01t:377_5	kilesappahānavisesābhāvato. Tathā hi sammāsambuddhā eva savāsanakilese jahanti, na	377	
PA_tika-s02_01t:377_6	sāvakā. Ekadesamevāti attano santānagatameva. Sasantatipariyāpannadhammapariññāmattenapi	377	
PA_tika-s02_01t:377_7	hi catusaccakammaṭṭhānabhāvanā samijjhati. Tenevāha – “imasmiṃyeva byāmamatte kaḷevare	377	
PA_tika-s02_01t:377_8	sasaññimhi samanake lokañca paññapemi lokasamudayañca paññapemī”tiādi. Aṇuppamāṇampi	377	
PA_tika-s02_01t:377_9	…pe… natthi, yato chattiṃsakoṭisatasahassamukhena buddhānaṃ mahāvajirañāṇaṃ pavattatīti vadanti.	377	
PA_tika-s02_01t:378	Tathāgatavārasattamanayavaṇṇanā niṭṭhitā.	37	
PA_tika-s02_01t:379	Tathāgatavāraaṭṭhamanayavaṇṇanā	37	
PA_tika-s02_01t:380_0	13. Purimataṇhāti purimataresu bhavesu nibbattā paccuppannattabhāvahetubhūtā taṇhā.	380	
PA_tika-s02_01t:380_1	Taggahaṇeneva ca atītaddhasaṅgahā avijjāsaṅkhārā saddhiṃ upādānena saṅgahitāti daṭṭhabbā.	380	
PA_tika-s02_01t:380_2	Etthāti “bhavā jātī”ti etasmiṃ pade. Tena upapattibhavenāti “bhavā jātī”ti jātisīsena	380	
PA_tika-s02_01t:380_3	vuttaupapattibhavena. Bhūtassāti nibbattassa. So pana yasmā satto nāma hoti, tasmā	380	
PA_tika-s02_01t:380_4	vuttaṃ “sattassā”ti. Evañca jānitvāti iminā “bhūtassa jarāmaraṇa”nti etthāpi “iti	380	
PA_tika-s02_01t:380_5	viditvā”ti idaṃ padaṃ ānetvā yojetabbanti dasseti.	380	
PA_tika-s02_01t:381_0	Yadipi tebhūmakā upādānakkhandhā “yaṃ kiñci rūpa”ntiādinā ekādasasu okāsesu pakkhipitabbā	381	
PA_tika-s02_01t:381_1	sammasitabbā ca, te pana yasmā bhagavatā “kimhi nu kho sati jarāmaraṇaṃ hoti, kiṃpaccayā	381	
PA_tika-s02_01t:381_2	jarāmaraṇa”ntiādinā paṭiccasamuppādamukhena sammasitā, paṭiccasamuppādo ca pavattipavattihetubhāvato	381	
PA_tika-s02_01t:381_3	purimasaccadvayameva hoti, tasmā tadabhisamayaṃ “maññanābhāvahetu paccayākārapaṭivedho”ti	381	
PA_tika-s02_01t:381_4	vibhāvento “yaṃ bodhirukkhamūle…pe… dassento”ti āha. Saṃkhippanti ettha avijjādayo	381	
PA_tika-s02_01t:381_5	viññāṇādayo cāti saṅkhepā, atīte hetuādayo “hetu, phala”nti evaṃ saṃkhippantīti vā	381	
PA_tika-s02_01t:381_6	saṅkhepā, avijjādayo viññāṇādayo ca. Saṅkhepa-saddo bhāgādhivacananti daṭṭhabbo.	381	
PA_tika-s02_01t:381_7	Tenāha “koṭṭhāsāti attho”ti. Te pana atīte hetusaṅkhepo, etarahi phalasaṅkhepo, etarahi	381	
PA_tika-s02_01t:381_8	hetusaṅkhepo, āyatiṃ phalasaṅkhepoti cattāro saṅkhepā etassāti catusaṅkhepo, taṃ	381	
PA_tika-s02_01t:381_9	catusaṅkhepaṃ. Hetuphalasandhi, phalahetusandhi, puna hetuphalasandhīti evaṃ tayo	381	
PA_tika-s02_01t:381_10	sandhī etassāti tisandhi, taṃ tisandhiṃ. Atītapaccuppannānāgatabhedā tayo addhā etassāti	3811	
PA_tika-s02_01t:381_11	tiyaddho, taṃ tiyaddhaṃ. Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi	3811	
PA_tika-s02_01t:381_12	pakāsīyantīti ākārā, atītahetuādīnaṃ vā pakārā ākārā, te ekekasaṅkhepe pañca pañca	3811	
PA_tika-s02_01t:381_13	katvā vīsati ākārā etassāti vīsatākāro, taṃ vīsatākāraṃ.	3811	
PA_tika-s02_01t:382_0	Esa sabboti esa catusaṅkhepādipabhedo anavaseso paccayo. Paccayalakkhaṇenāti paccayabhāvena	382	
PA_tika-s02_01t:382_1	attano phalassa paṭisandhiviññāṇassa paccayabhāvena, avinābhāvalakkhaṇenāti attho.	382	
PA_tika-s02_01t:382_2	Yathā hi taṇhaṃ vinā avijjādayo viññāṇassa paccayā na honti, evaṃ taṇhāpi avijjādike	382	
PA_tika-s02_01t:382_3	vināti. Ettha dukkhaggahaṇena viññāṇanāmarūpasaḷāyatanaphassavedanānaṃ, bhavaggahaṇena	382	
PA_tika-s02_01t:382_4	ca taṇhāsaṅkhārupādānānaṃ gahitatā vuttanayā evāti na uddhaṭā.	382	
PA_tika-s02_01t:383_0	Idāni te vīsati ākāre paṭisambhidāmaggapāḷiyā vibhāvetuṃ “evamete”tiādi vuttaṃ. Tattha	383	
PA_tika-s02_01t:383_1	purimakammabhavasminti purime kammabhave, atītajātiyaṃ kammabhave kayiramāneti attho.	383	
PA_tika-s02_01t:383_2	Moho avijjāti yo tadā dukkhādīsu moho, yena mūḷho kammaṃ karoti, sā avijjā. Āyūhanā	383	
PA_tika-s02_01t:383_3	saṅkhārāti taṃ taṃ kammaṃ karonto dānupakaraṇādi sajjanādivasena yā purimacetanāyo,	383	
PA_tika-s02_01t:383_4	te saṅkhārā. Paṭiggāhakānaṃ pana hatthe deyyadhammaṃ patiṭṭhāpayato cetanā bhavo.	383	
PA_tika-s02_01t:383_5	Ekāvajjanajavanesu vā purimā cetanā āyūhanā saṅkhārā, sattamā bhavo. Yā kāci vā pana	383	
PA_tika-s02_01t:383_6	cetanā bhavo, sampayuttā āyūhanā saṅkhārā. Nikanti taṇhāti yaṃ kammaṃ karontassa	383	
PA_tika-s02_01t:383_7	upapattibhave tassa phalassa nikāmanā patthanā, sā taṇhā nāma. Upagamanaṃ upādānanti	383	
PA_tika-s02_01t:383_8	yaṃ kammabhavassa paccayabhūtaṃ “idaṃ kammaṃ katvā asukasmiṃ nāma ṭhāne kāme sevissāmi	383	
PA_tika-s02_01t:383_9	ucchijjissāmī”tiādinā nayena pavattaṃ upagamanaṃ gahaṇaṃ parāmasanaṃ, idaṃ upādānaṃ	383	
PA_tika-s02_01t:383_10	nāma. Cetanā bhavoti dvīsu atthavikappesu vuttassa āyūhanassa avasāne vuttacetanā,	3831	
PA_tika-s02_01t:383_11	tatiye pana āyūhanasampayuttacetanā bhavo. Iti ime pañca dhammā purimakammabhavasmiṃ	3831	
PA_tika-s02_01t:383_12	idha paṭisandhiyā paccayāti ime yathāvuttā mohādayo pañca dhammā atītakammabhavasiddhā	3831	
PA_tika-s02_01t:383_13	etarahi paṭisandhiyā paccayabhūtāti attho.	3831	
PA_tika-s02_01t:384_0	Idha paṭisandhiviññāṇanti yaṃ bhavantarapaṭisandhānavasena uppannattā paṭisandhīti	384	
PA_tika-s02_01t:384_1	vuccati, taṃ viññāṇaṃ. Okkanti nāmarūpanti yā gabbhe rūpārūpadhammānaṃ okkanti āgantvā	384	
PA_tika-s02_01t:384_2	pavisantī viya, idaṃ nāmarūpaṃ. Pasādo āyatananti idaṃ cakkhādipañcāyatanavasena	384	
PA_tika-s02_01t:384_3	vuttaṃ. Phuṭṭho phassoti yo ārammaṇaṃ phuṭṭho phusanto uppanno, ayaṃ phasso. Vedayitaṃ	384	
PA_tika-s02_01t:384_4	vedanāti yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,	384	
PA_tika-s02_01t:384_5	sā vedanā. Iti ime…pe… paccayāti ime viññāṇādayo pañca koṭṭhāsikā dhammā purimabhave	384	
PA_tika-s02_01t:384_6	katassa kammassa kammavaṭṭassa paccayā, paccayabhāvato taṃ paṭicca idha etarahi upapattibhavasmiṃ	384	
PA_tika-s02_01t:384_7	upapattibhavabhāvena vā hontīti attho.	384	
PA_tika-s02_01t:385_0	Idha paripakkattā āyatanānaṃ mohoti paripakkāyatanassa kammakaraṇakāle asammohaṃ	385	
PA_tika-s02_01t:385_1	dasseti. Daharassa hi cittappavatti bhavaṅgabahulā yebhuyyena bhavantarajanakakammāyūhanasamatthā	385	
PA_tika-s02_01t:385_2	na hotīti. Kammakaraṇakāleti ca iminā sabbo kammassa paccayabhūto sammoho gahito,	385	
PA_tika-s02_01t:385_3	na sampayuttova. Sesaṃ vuttanayameva.	385	
PA_tika-s02_01t:386_0	Padayojanāyāti “tasmā”tiādīnaṃ padānaṃ sambandhena saha. Atthanigamananti imasmiṃ	386	
PA_tika-s02_01t:386_1	aṭṭhamavāre desanatthanigamanaṃ. Nandīti evaṃ vuttānaṃ sabbataṇhānanti “nandī dukkhassa	386	
PA_tika-s02_01t:386_2	mūla”nti evaṃ nandanatthasāmaññato ekavacanena vuttānaṃ sabbataṇhānaṃ santānārammaṇasampayuttadhammappavattiākārādibhedena	386	
PA_tika-s02_01t:386_3	anekabhedānaṃ sabbāsaṃ taṇhānaṃ. Khayavevacanānevāti samucchedapahānavevacanāneva.	386	
PA_tika-s02_01t:386_4	“Accantakkhayā”ti hi vuttaṃ. Catumaggakiccasādhāraṇametanti catunnaṃ ariyamaggānaṃ	386	
PA_tika-s02_01t:386_5	pahānakiccassa sādhāraṇaṃ sāmaññato gahaṇaṃ etaṃ khayādivacananti attho. Tesaṃ pana	386	
PA_tika-s02_01t:386_6	maggānaṃ kamena pavattanaṃ kiccakameneva dassetuṃ “virāgā”tiādi vuttanti dassento	386	
PA_tika-s02_01t:386_7	“tato…pe… yojetabba”nti āha. Tathā satipi khayādisaddānaṃ pahānapariyāyabhāve pahātabbāya	386	
PA_tika-s02_01t:386_8	pana visayabhedabhinnāya taṇhāya anavasesato pahīnabhāvadīpanatthaṃ khayādipariyāyantaraggahaṇaṃ	386	
PA_tika-s02_01t:386_9	katanti dassento “yāhī”tiādimāha. Yathāvuttasañjananādihetubhūtāya taṇhāya pahīnattā	386	
PA_tika-s02_01t:386_10	tappahānadīpanaṃ katvā vuccamānaṃ khayādivacanaṃ na kathañci dhammataṃ vilometīti	3861	
PA_tika-s02_01t:386_11	vuttaṃ “na kiñci virujjhatī”ti.	3861	
PA_tika-s02_01t:387_0	Uttaravirahitanti attānaṃ uttarituṃ samatthattā uttarena adhikena virahitaṃ. Ayañcassa	387	
PA_tika-s02_01t:387_1	uttaravirahatā attano seṭṭhabhāvenāti āha “sabbaseṭṭha”nti. Yathā sammā-saṃ-saddā	387	
PA_tika-s02_01t:387_2	“aviparītaṃ, sāma”nti imesaṃ padānaṃ atthaṃ vadanti, evaṃ pāsaṃsasobhanatthepīti	387	
PA_tika-s02_01t:387_3	āha “sammā sāmañca bodhiṃ pasatthaṃ sundarañca bodhi”nti. Bujjhi ettha paṭivijjhi	387	
PA_tika-s02_01t:387_4	cattāri ariyasaccāni, sabbampi vā neyyanti rukkho bodhi, bujjhati etenāti pana maggo	387	
PA_tika-s02_01t:387_5	bodhi, tathā sabbaññutaññāṇaṃ, nibbānaṃ pana bujjhitabbato bodhīti ayamettha sādhanavibhāgo	387	
PA_tika-s02_01t:387_6	daṭṭhabbo. Paṇṇattiyampi attheva bodhi-saddo “bodhirājakumāro”tiādīsu. Apareti sārasamāsācariyā.	387	
PA_tika-s02_01t:387_7	Ettha ca saupasaggassa bodhi-saddassa atthuddhāre anupasaggānaṃ udāharaṇe kāraṇaṃ heṭṭhā vuttameva.	387	
PA_tika-s02_01t:388_0	Lokuttarabhāvato vā tatthāpi heṭṭhimamaggānaṃ viya tatuttarimaggābhāvato ca “siyā	388	
PA_tika-s02_01t:388_1	nu kho anuttarā bodhī”ti āsaṅkaṃ sandhāya taṃ vidhamituṃ “sāvakāna”ntiādi vuttaṃ.	388	
PA_tika-s02_01t:388_2	Abhinīhārasampattiyā phalavisesabhūtehi ñāṇavisesehi ekaccehi sakalehi saddhiṃ samijjhamāno	388	
PA_tika-s02_01t:388_3	maggo ariyānaṃ taṃ taṃ ñāṇavisesādiṃ dento viya hotīti tassa asabbaguṇadāyakattaṃ	388	
PA_tika-s02_01t:388_4	vuttaṃ. Tena anaññasādhāraṇābhinīhārasampadāsiddhassa niratisaya-guṇānubandhassa	388	
PA_tika-s02_01t:388_5	vasena arahattamaggo anuttarā bodhi nāma hotīti dasseti. Sāvakapāramiñāṇaṃ aññehi	388	
PA_tika-s02_01t:388_6	sāvakehi asādhāraṇaṃ mahāsāvakānaṃyeva āveṇikaṃ ñāṇaṃ. Paccekaṃ saccāni buddhavantoti	388	
PA_tika-s02_01t:388_7	paccekabuddhā. Nanu ca sabbepi ariyā paccekameva saccāni paṭivijjhanti dhammassa	388	
PA_tika-s02_01t:388_8	paccattaṃ vedanīyabhāvatoti? Saccaṃ, nayidamīdisaṃ paṭivedhaṃ sandhāya vuttaṃ, yathā	388	
PA_tika-s02_01t:388_9	pana sāvakā aññasannissayena saccāni paṭivijjhanti paratoghosena vinā tesaṃ dassanamaggassa	388	
PA_tika-s02_01t:388_10	anuppajjanato, yathā ca sammāsambuddho aññesaṃ nissayabhāvena saccāni abhisambujjhanti,	3881	
PA_tika-s02_01t:388_11	na evamete, ete pana aparaneyyā hutvā apariṇāyakabhāvena saccāni paṭivijjhanti. Tena	3881	
PA_tika-s02_01t:388_12	vuttaṃ “paccekaṃ saccāni buddhavantoti paccekabuddhā”ti.	3881	
PA_tika-s02_01t:389_0	Itīti karīyati uccārīyatīti itikāro, iti-saddo. Kāraṇattho aniyamarūpenāti adhippāyo,	389	
PA_tika-s02_01t:389_1	tasmāti vuttaṃ hoti. Tenāha “yasmā cā”ti. Pubbe pana iti-saddaṃ pakāratthaṃ katvā	389	
PA_tika-s02_01t:389_2	“evaṃ jānitvā”ti vuttaṃ, idhāpi taṃ pakāratthameva katvā atho yujjati. Kathaṃ? Viditvāti	389	
PA_tika-s02_01t:389_3	hi padaṃ hetuatthe daṭṭhabbaṃ “paññāya cassa disvā”ti, “ghataṃ pivitvā balaṃ hotī”ti	389	
PA_tika-s02_01t:389_4	ca evamādīsu viya, tasmā pakāratthepi iti-sadde paṭiccasamuppādassa viditattāti ayaṃ	389	
PA_tika-s02_01t:389_5	attho labbhateva. Paṭiccasamuppādaṃ viditvāti etthāpi hetuatthe viditvā-sadde yathāvuttā	389	
PA_tika-s02_01t:389_6	atthayojanā yujjateva. Ettha ca paṭhamavikappe paṭiccasamupādassa viditatthaṃ maññanābhāvassa	389	
PA_tika-s02_01t:389_7	kāraṇaṃ vatvā taṇhāmūlakassa paṭiccasamuppādassa dassitattā ettha taṇhāppahānaṃ sammāsambodhiyā	389	
PA_tika-s02_01t:389_8	adhigamanakāraṇaṃ uddhatanti dassitaṃ, tasmā “pathaviṃ na maññatī”tiādi nigamanaṃ	389	
PA_tika-s02_01t:389_9	daṭṭhabbaṃ. Dutiyavikappe pana paṭiccasamuppādavedanaṃ taṇhāppahānassa kāraṇaṃ vuttaṃ,	389	
PA_tika-s02_01t:389_10	taṃ abhisambodhiyā abhisambodhimaññanābhāvassāti ayamattho dassitoti ayametesaṃ dvinnaṃ	3891	
PA_tika-s02_01t:389_11	atthavikappānaṃ viseso, tasmā “nandī dukkhassa mūla”nti vuttaṃ.	3891	
PA_tika-s02_01t:390	Taṃ kuto labbhatīti codanaṃ sandhāyāha “yattha yattha hī”tiādi. Sāsanayutti ayaṃ sāsanepi evaṃ sambandho dissatīti katvā. Lokepi hi yaṃ-taṃ-saddānaṃ abyabhicārisambandhatā siddhā.	39	
PA_tika-s02_01t:391	Evaṃ abhisambuddhoti vadāmīti abhisambuddhabhāvassa gahitattā, asabbaññunā evaṃ desetuṃ asakkuṇeyyattā ca “sabbaññutaññāṇaṃ dassento”tiādimāha.	39	
PA_tika-s02_01t:392_0	Vicitranayadesanāvilāsayuttanti puthujjanavārādivibhāgabhinnehi vicittehi tanti nayehi,	392	
PA_tika-s02_01t:392_1	lakkhaṇakammataṇhāmaññanādivibhāgabhinnehi vicittehi atthanayehi, abhinandanapaccayākārādivisesāpadesasiddhena	392	
PA_tika-s02_01t:392_2	desanāvilāsena ca yuttaṃ. Yathā te na jānanti, tathā desesīti imināpi bhagavato desanāvilāsaṃyeva	392	
PA_tika-s02_01t:392_3	vibhāveti. Taṃyeva kira pathavinti ettha pathavīgahaṇaṃ upalakkhaṇamattaṃ āpādivasenapi,	392	
PA_tika-s02_01t:392_4	tathā “kīdisā nu kho idha pathavī adhippetā, kasmā ca bhūtarūpāniyeva gahitāni, na	392	
PA_tika-s02_01t:392_5	sesarūpānī”tiādināpi tesaṃ saṃsayuppatti niddhāretabbā. Atha vā kathaṃ nāmidanti	392	
PA_tika-s02_01t:392_6	ettha iti-saddo pakārattho. Tena imasmiṃ sutte sabbāyapi tesaṃ saṃsayuppattiyā pariggahitattā	392	
PA_tika-s02_01t:392_7	daṭṭhabbā. Antanti mariyādaṃ, desanāya antaṃ paricchedanti attho, yo anusandhīti	392	
PA_tika-s02_01t:392_8	vuccati. Koṭinti pariyantaṃ, desanāya pariyosānanti attho. Ubhayena sutte ajjhāsayānusandhi	392	
PA_tika-s02_01t:392_9	yathānusandhīti vadati.	392	
PA_tika-s02_01t:393_0	Antarākathāti kammaṭṭhānamanasikārauddesaparipucchādīnaṃ antarā aññā ekā tathā. Vippakathāti	393	
PA_tika-s02_01t:393_1	aniṭṭhitā sikhaṃ appattā. Kaṅkhaṇānurūpenāti tasmiṃ khaṇe dhammasabhāyaṃ sannipatitānaṃ	393	
PA_tika-s02_01t:393_2	bhikkhūnaṃ ajjhāsayānurūpena. Idanti idāni vuccamānaṃ mūlapariyāyajātakaṃ.	393	
PA_tika-s02_01t:394_0	Disāpāmokkhoti paṇḍitabhāvena sabbadisāsu pamukhabhūto. Brāhmaṇoti brahmaṃ aṇatīti	394	
PA_tika-s02_01t:394_1	brāhmaṇo, mante sajjhāyatīti attho. Tiṇṇaṃ vedānanti iruveda-yajuveda-sāmavedānaṃ.	394	
PA_tika-s02_01t:394_2	Pāragūti atthaso byañjanaso ca pāraṃ pariyantaṃ gato. Saha nighaṇḍunā ca keṭubhena	394	
PA_tika-s02_01t:394_3	cāti sanighaṇḍukeṭubhā, tesaṃ. Nighaṇḍūti rukkhādīnaṃ vevacanappakāsakaṃ satthaṃ.	394	
PA_tika-s02_01t:394_4	Keṭubhanti kiriyākappavikappo, kavīnaṃ upakārāvahaṃ satthaṃ. Saha akkharappabhedenāti	394	
PA_tika-s02_01t:394_5	sākkharappabhedā, tesaṃ, sikkhāniruttisahitānanti attho. Itihāsapañcamānanti āthabbaṇavedaṃ	394	
PA_tika-s02_01t:394_6	catutthaṃ katvā “itiha asa, itiha asā”ti īdisavacanapaṭisaṃyutto purāṇakathāsaṅkhāto	394	
PA_tika-s02_01t:394_7	itihāso pañcamo etesanti itihāsapañcamā, tesaṃ. Padaṃ tadavasesañca byākaraṇaṃ kāyati	394	
PA_tika-s02_01t:394_8	ajjheti vedeti cāti padako, veyyākaraṇo. Lokāyataṃ vuccati vitaṇḍasatthaṃ. Mahāpurisānaṃ	394	
PA_tika-s02_01t:394_9	buddhādīnaṃ lakkhaṇadīpanagantho mahāpurisalakkhaṇaṃ. Tesu anūno paripūrakārīti anavayo.	394	
PA_tika-s02_01t:395_0	Manteti vede. Yadipi vedo “manto, brahmaṃ, kappo”ti tividho, manto eva pana mūlavedo,	395	
PA_tika-s02_01t:395_1	tadatthavivaraṇaṃ brahmaṃ, tattha vuttanayena yaññakiriyāvidhānaṃ kappo. Tena vuttaṃ	395	
PA_tika-s02_01t:395_2	“manteti vede”ti. Paṇḍitāti paññāvanto. Tathā hi te puthupaññātāya bahuṃ sahassadvisahassādiparimāṇaṃ	395	
PA_tika-s02_01t:395_3	ganthaṃ pākaṭaṃ katvā gaṇhanti uggaṇhanti, javanapaññatāya lahuṃ sīghaṃ gaṇhanti,	395	
PA_tika-s02_01t:395_4	tikkhapaññatāya suṭṭhu avirajjhantā upadhārenti, satinepakkasampattiyā gahitañca	395	
PA_tika-s02_01t:395_5	nesaṃ na vinassati na sammussatīti. Sabbampi sippanti aṭṭhārasavijjāṭṭhānādibhedaṃ	395	
PA_tika-s02_01t:395_6	sikkhitabbaṭṭhena sippanti saṅkhyaṃ gataṃ sabbaṃ bāhirakasatthaṃ mokkhāvahasammatampi	395	
PA_tika-s02_01t:395_7	na mokkhaṃ āvahatīti āha “diṭṭhadhammasamparāyahita”nti. Sampiṇḍitā hutvāti yathā	395	
PA_tika-s02_01t:395_8	mittā, tathā piṇḍitavasena sannipatitā hutvā. “Evaṃ gayhamāne ādinā virujjheyya,	395	
PA_tika-s02_01t:395_9	evaṃ antenā”ti cintentā ñātuṃ icchitassa atthassa pubbenāparaṃ aviruddhaṃ nicchayaṃ	395	
PA_tika-s02_01t:395_10	gahetuṃ asakkontā na ādiṃ, na antaṃ addasaṃsu.	3951	
PA_tika-s02_01t:396_0	Lomasānīti lomavantāni, ghanakesamassuvānīti attho. Kesāpi hi lomaggahaṇena gayhanti	396	
PA_tika-s02_01t:396_1	yathā “lomanakhaṃ phusitvā suddhi kātabbā”ti. Kaṇṇaṃ viyāti kaṇṇaṃ, paññā, tāya sutvā	396	
PA_tika-s02_01t:396_2	kātabbakiccasādhanato vuttaṃ “kaṇṇavāti paññavā”ti.	396	
PA_tika-s02_01t:397	Yasmā sattānaṃ gacchante gacchante kāle āyuvaṇṇādiparikkhayo hoti, tasmā taṃ kālena kataṃ viya katvā vuttaṃ “nesaṃ āyu…pe… khādatīti vuccatī”ti.	39	
PA_tika-s02_01t:398_0	Abhiññāyāti kusalādibhedaṃ khandhādibhedañca desetabbaṃ dhammaṃ, veneyyānañca āsayānusayacariyāvimuttiādibhedaṃ,	398	
PA_tika-s02_01t:398_1	tassa ca nesaṃ desetabbappakāraṃ yāthāvato abhijānitvā. Dhammaṃ desemīti diṭṭhadhammikasamparāyikanibbānahitāvahaṃ	398	
PA_tika-s02_01t:398_2	saddhammaṃ kathayāmi. No anabhiññāyāti yathā bāhirakā asammāsambuddhattā vuttavidhiṃ	398	
PA_tika-s02_01t:398_3	ajānantāyaṃ kiñci takkapariyāhataṃ vīmaṃsānucaritaṃ sayaṃpaṭibhānaṃ kathenti, evaṃ	398	
PA_tika-s02_01t:398_4	na desemīti attho. Sanidānanti sakāraṇaṃ, veneyyānaṃ ajjhāsayavasena vā pucchāya	398	
PA_tika-s02_01t:398_5	vā aṭṭhuppattiyā vā sanimittaṃ hetuudāharaṇasahitañcāti attho. Sappāṭihāriyanti sanissaraṇaṃ	398	
PA_tika-s02_01t:398_6	sappaṭiharaṇaṃ, paccanīkapaṭiharaṇena sappāṭihāriyameva katvā desemīti attho. Apare	398	
PA_tika-s02_01t:398_7	pana “yathārahaṃ iddhiādesanānusāsanipāṭihāriyasahita”nti vadanti, anusāsanipāṭihāriyahitā	398	
PA_tika-s02_01t:398_8	pana desanā natthīti. Hitūpadesanā ovādo, sā eva anusāsanī. Anotiṇṇavatthuvisayo	398	
PA_tika-s02_01t:398_9	vā ovādo, otiṇṇavatthuvisayā anusāsanī. Paṭhamūpadeso vā ovādo, itarā anusāsanī.	398	
PA_tika-s02_01t:398_10	Alañca panāti yuttameva. Niṭṭhamagamāsīti atthasiddhiṃ gatā.	3981	
PA_tika-s02_01t:399	Tathāgatavāraaṭṭhamanayavaṇṇanā niṭṭhitā.	39	
PA_tika-s02_01t:400	Ayaṃ tāvettha aṭṭhakathāya līnatthavaṇṇanā.	40	
PA_tika-s02_01t:401	Nettinayavaṇṇanā	40	
PA_tika-s02_01t:402_0	Idāni pakaraṇanayena pāḷiyā atthavaṇṇanaṃ karissāma. Sā panāyaṃ atthavaṇṇanā yasmā	402	
PA_tika-s02_01t:402_1	desanāya samuṭṭhānapayojanabhājanesu piṇḍatthesu ca niddhāritesu sutarā hoti suviññeyyā	402	
PA_tika-s02_01t:402_2	ca, tasmā suttadesanāya samuṭṭhānādīni paṭhamaṃ niddhārayissāma. Tattha samuṭṭhānaṃ	402	
PA_tika-s02_01t:402_3	tāva pariyattiṃ nissāya mānuppādo, payojanaṃmānamaddanaṃ. Vuttañhi aṭṭhakathāyaṃ	402	
PA_tika-s02_01t:402_4	“sutapariyattiṃ…pe… ārabhī”ti. Apica veneyyānaṃ pathavīādibhūtādibhedabhinne sakkāye	402	
PA_tika-s02_01t:402_5	puthujjanassa sekkhādiariyassa ca saddhiṃ hetunā maññanāmaññanavasena pavattivibhāgānavabodho	402	
PA_tika-s02_01t:402_6	samuṭṭhānaṃ, yathāvuttavibhāgāvabodho payojanaṃ, veneyyānañhi vuttappakāre visaye	402	
PA_tika-s02_01t:402_7	yathāvuttānaṃ puggalānaṃ saddhiṃ hetunā maññanāmaññanavasena pavattivibhāgāvabodho payojanaṃ.	402	
PA_tika-s02_01t:403_0	Apica samuṭṭhānaṃ nāma desanānidānaṃ. Taṃ sādhāraṇaṃ asādhāraṇanti duvidhaṃ. Tattha	403	
PA_tika-s02_01t:403_1	sādhāraṇampi ajjhattikabāhirabhedato duvidhaṃ. Tattha sādhāraṇaṃ ajjhattikasamuṭṭhānaṃ	403	
PA_tika-s02_01t:403_2	nāma lokanāthassa mahākaruṇā. Tāya hi samussāhitassa bhagavato veneyyānaṃ dhammadesanāya	403	
PA_tika-s02_01t:403_3	cittaṃ udapādi. Taṃ sandhāya vuttaṃ “sattesu ca kāruññataṃ paṭicca buddhacakkhunā	403	
PA_tika-s02_01t:403_4	lokaṃ volokesī”tiādi. Ettha ca hetāvatthāyapi mahākaruṇāya saṅgaho daṭṭhabbo yāvadeva	403	
PA_tika-s02_01t:403_5	saṃsāramahoghato saddhammadesanāhatthadānehi sattasantāraṇatthaṃ taduppattito. Yathā	403	
PA_tika-s02_01t:403_6	ca mahākaruṇā, evaṃ sabbaññutaññāṇaṃ dasabalañāṇādīni ca desanāya abbhantarasamuṭṭhānabhāve	403	
PA_tika-s02_01t:403_7	vattabbāni. Sabbampi hi ñeyyadhammaṃ, tesaṃ desetabbappakāraṃ, sattānañca āsayānusayādiṃ	403	
PA_tika-s02_01t:403_8	yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ	403	
PA_tika-s02_01t:403_9	pavattesīti. Bāhiraṃ pana sādhāraṇaṃ samuṭṭhānaṃ dasasahassabrahmaparivāritassa sahampatimahābrahmuno	403	
PA_tika-s02_01t:403_10	ajjhesanaṃ. Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ	4031	
PA_tika-s02_01t:403_11	paṭippassambhetvā dhammassāmī dhammadesanāya ussāhajāto ahosi. Asādhāraṇampi ambhantarabāhirabhedato	4031	
PA_tika-s02_01t:403_12	duvidhameva. Tattha abbhantaraṃ yāya mahākaruṇāya yena ca desanāñāṇena idaṃ suttaṃ	4031	
PA_tika-s02_01t:403_13	pavattitaṃ, tadubhayaṃ veditabbaṃ. Bāhiraṃ pana pañcasatānaṃ brāhmaṇajātikānaṃ bhikkhūnaṃ	4031	
PA_tika-s02_01t:403_14	pariyattiṃ nissāya mānuppādanaṃ, vuttameva taṃ aṭṭhakathāyaṃ.	4031	
PA_tika-s02_01t:404_0	Payojanampi sādhāraṇaṃ asādhāraṇanti duvidhaṃ. Tattha sādhāraṇaṃ anukkamena yāva	404	
PA_tika-s02_01t:404_1	anupādāparinibbānaṃ vimuttirasattā bhagavato desanāya. Tenevāha “etadatthā tathā,	404	
PA_tika-s02_01t:404_2	etadatthā mantanā”tiādi. Eteneva ca saṃsāracakkanivatti saddhammacakkappavatti sassatādimicchāvādanirākaraṇaṃ	404	
PA_tika-s02_01t:404_3	sammāvādapurekkhāro akusalamūlasamūhananaṃ kusalamūlasaṃropanaṃ apāyadvārapidahanaṃ	404	
PA_tika-s02_01t:404_4	saggamokkhadvāravivaraṇaṃ pariyuṭṭhānavūpasamanaṃ anusayasamugghātanaṃ “mutto mocessāmī”ti	404	
PA_tika-s02_01t:404_5	purimapaṭiññāavisaṃvādanaṃ tappaṭipakkhamāramanorathavisaṃvādanaṃ titthiyadhammanimmathanaṃ	404	
PA_tika-s02_01t:404_6	buddhadhammapatiṭṭhāpananti evamādīnampi payojanānaṃ saṅgaho daṭṭhabbo. Asādhāraṇaṃ	404	
PA_tika-s02_01t:404_7	pana tesaṃ bhikkhūnaṃ mānamaddanaṃ. Vuttañcetaṃ aṭṭhakathāyaṃ “desanākusalo bhagavā	404	
PA_tika-s02_01t:404_8	mānabhañjanatthaṃ ‘sabbadhammamūlapariyāya’nti desanaṃ ārabhī”ti. Ubhayampetaṃ bāhiyameva.	404	
PA_tika-s02_01t:404_9	Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato	404	
PA_tika-s02_01t:404_10	yathādhippetatthasiddhiyā yathākāruṇikassa bhagavatopi payojanamevāti gaṇheyya, iminā	4041	
PA_tika-s02_01t:404_11	pariyāyenassa abbhantaratāpi veditabbā.	4041	
PA_tika-s02_01t:405_0	Apica veneyyānaṃ pathavīādibhūtādivibhāgabhinne sakkāye puthujjanassa sekkhādiariyassa	405	
PA_tika-s02_01t:405_1	ca saddhiṃ hetunā maññanāmaññanavasena pavattivibhāgānavabodho samuṭṭhānaṃ, imassa	405	
PA_tika-s02_01t:405_2	suttassa yathāvuttavibhāgāvabodho payojananti vuttovāyamattho. Veneyyānañhi vuttappakāre	405	
PA_tika-s02_01t:405_3	visaye yathāvuttānaṃ puggalānaṃ saddhiṃ hetunā maññanāmaññanānaṃ vasena pavattivibhāgāvabodho	405	
PA_tika-s02_01t:405_4	imaṃ desanaṃ payojeti “tannipphādanaparāyaṃ desanā”ti katvā. Yañhi desanāya sādhetabbaṃ	405	
PA_tika-s02_01t:405_5	phalaṃ, taṃ ākaṅkhitabbattā desakaṃ desanāya payojetīti payojananti vuccati. Tathā	405	
PA_tika-s02_01t:405_6	veneyyānaṃ sabbaso ekadesato ca maññanānaṃ appahānaṃ, tattha ca ādīnavādassanaṃ,	405	
PA_tika-s02_01t:405_7	niraṅkusānaṃ maññanānaṃ anekākāravohārassa sakkāye pavattivisesassa ajānanaṃ, tattha	405	
PA_tika-s02_01t:405_8	ca pahīnamaññanānaṃ paṭipattiyā ajānanaṃ, taṇhāmukhena paccayākārassa ca anavabodhoti	405	
PA_tika-s02_01t:405_9	evamādīni ca payojanāni idha veditabbāni.	405	
PA_tika-s02_01t:406_0	Bhūmittayapariyāpannesu asaṅkhātadhammavippakatapariññādikiccasaṅkhātadhammānaṃ sammāsambuddhassa	406	
PA_tika-s02_01t:406_1	ca paṭipattiṃ ajānantā asaddhammassavanadhāraṇaparicayamanasikāraparā saddhammassavana-dhāraṇaparicayapaṭivedhavimukhā	406	
PA_tika-s02_01t:406_2	ca veneyyā imissā desanāya bhājanaṃ. Piṇḍatthā pana “assutavā”tiādinā ayonisomanasikārabahulīkāro	406	
PA_tika-s02_01t:406_3	akusalamūla-samāyogo olīyanātidhāvanāpariggaho upāyavinibaddhānubrūhanā micchābhinivesasamannāgamo	406	
PA_tika-s02_01t:406_4	avijjātaṇhā-parisuddhi vaṭṭattayānuparamo āsavoghayogaganthāgatitaṇhuppādupādānāviyogo	406	
PA_tika-s02_01t:406_5	cetokhila-cetovinibaddhaabhinandana-nīvaraṇasaṅgānatikkamo vivādamūlāpariccāgo anusayānupacchedo	406	
PA_tika-s02_01t:406_6	micchattānativattanaṃ taṇhāmūladhammasannissayatā akusalakammapathānuyogo sabbakilesa-pariḷāhasāraddhakāyacittatāti	406	
PA_tika-s02_01t:406_7	evamādayo dīpitā honti. “Pathaviṃ pathavito sañjānātī”tiādinā taṇhāvicaritaniddeso	406	
PA_tika-s02_01t:406_8	mānajappanā vipariyesābhiniveso saṃkileso sakkāyapariggaho bālalakkhaṇāpadeso vaṅkattayavibhāvanānuyogo	406	
PA_tika-s02_01t:406_9	bahukārapaṭipakkhadīpanā tividhanissayasaṃsūcanā āsavakkhayakathananti evamādayo dīpitā honti.	406	
PA_tika-s02_01t:407	Soḷasahāravaṇṇanā	40	
PA_tika-s02_01t:408	1. Desanāhāravaṇṇanā	40	
PA_tika-s02_01t:409_0	Tattha ye upādānakkhandhadhamme upādāya pathavīādibhūtādibhedā paññatti, te paññattipaṭipādanabhāvena	409	
PA_tika-s02_01t:409_1	jātijarāmaraṇavisesanadukkhapariyāyena ca vuttā taṇhāvajjā tebhūmakadhammā dukkhasaccaṃ.	409	
PA_tika-s02_01t:409_2	Maññanābhinandananandīpariyāyehi vuttā taṇhā samudayasaccaṃ. Ayaṃ tāva suttantanayo.	409	
PA_tika-s02_01t:409_3	Abhidhammanaye pana yathāvuttataṇhāya saddhiṃ “assutavā”tiādinā dīpitā avijjādayo,	409	
PA_tika-s02_01t:409_4	maññanāpariyāyena gahitā mānadiṭṭhiyo, bhavapadena gahito kammabhavo cāti sabbepi	409	
PA_tika-s02_01t:409_5	kilesābhisaṅkhārā samudayasaccaṃ. Ubhinnaṃ appavatti nirodhasaccaṃ. Ariyadhammaggahaṇena,	409	
PA_tika-s02_01t:409_6	pariññābhikkhusekkhābhiññāgahaṇehi, rāgādikhayavacanehi, sammāsambodhigahaṇena ca	409	
PA_tika-s02_01t:409_7	maggasaccaṃ. Keci pana taṇhākkhayādivacanehi nirodhasaccaṃ uddharanti, taṃ aṭṭhakathāya	409	
PA_tika-s02_01t:409_8	virujjhati tattha taṇhākkhayādīnaṃ maggakiccabhāvassa uddhaṭattā.	409	
PA_tika-s02_01t:410_0	Tattha samudayena assādo, dukkhena ādīnavo, magganirodhehi nissaraṇaṃ, tesaṃ bhikkhūnaṃ	410	
PA_tika-s02_01t:410_1	mānabhañjanaṃ phalaṃ, tathā “yathāvuttavibhāgāvabodho”tiādinā vuttaṃ payojanañca.	410	
PA_tika-s02_01t:410_2	Tassa nipphattikāraṇattā desanāya vicittatā catunnaṃ puggalānaṃ yāthāvato sabhāvūpadhāraṇañca	410	
PA_tika-s02_01t:410_3	upāyo, pathavīādīsu puthujjanādīnaṃ pavattidassanāpadesena pathavīādayo ekantato	410	
PA_tika-s02_01t:410_4	parijānitabbā, maññanā ca pahātabbāti ayamettha bhagavato āṇattīti. Ayaṃ desanāhāro.	410	
PA_tika-s02_01t:411	2. Vicayahāravaṇṇanā	41	
PA_tika-s02_01t:412_0	Maññanānaṃ sakkāyassa avisesahetubhāvato, kassacipi tattha asesitabbato ca sabbagahaṇaṃ,	412	
PA_tika-s02_01t:412_1	sabhāvadhāraṇato nissattanijjīvato ca dhammaggahaṇaṃ, patiṭṭhābhāvato āveṇikahetubhāvato	412	
PA_tika-s02_01t:412_2	ca mūlaggahaṇaṃ, kāraṇabhāvato desanatthasambhavato ca pariyāyaggahaṇaṃ, sammukhabhāvato	412	
PA_tika-s02_01t:412_3	sampadānatthasambhavato ca “vo”ti vacanaṃ, tathārūpaguṇayogato abhimukhīkaraṇato	412	
PA_tika-s02_01t:412_4	ca “bhikkhave”ti ālapanaṃ. Desetuṃ samatthabhāvato tesaṃ satuppādanatthañca “desessāmī”ti	412	
PA_tika-s02_01t:412_5	paṭijānanaṃ, desetabbatāya paṭiññātabhāvato, yathāpaṭiññañca desanato “ta”nti paccāmasanaṃ,	412	
PA_tika-s02_01t:412_6	sotabbabhāvato, savanatthassa ca ekantena nipphādanato “suṇāthā”ti vuttaṃ. Sakkātabbato,	412	
PA_tika-s02_01t:412_7	sakkaccakiriyāya eva ca tadatthasiddhito “sādhuka”nti vuttaṃ. Dhammassa manasikaraṇīyato	412	
PA_tika-s02_01t:412_8	tadadhīnattā ca sabbasampattīnaṃ “manasi karothā”ti vuttaṃ yathāpariññātāya desanāya	412	
PA_tika-s02_01t:412_9	paribyattabhāvato vitthāratthasambhavato ca “bhāsissāmī”ti vuttaṃ. Bhagavato sadevakena	412	
PA_tika-s02_01t:412_10	lokena sirasā sampaṭicchitabbavacanattā, tassa ca yathādhippetatthasādhanato “eva”nti	4121	
PA_tika-s02_01t:412_11	vuttaṃ. Satthu uttamagāravaṭṭhānabhāvato, tattha ca gāravassa uḷārapuññabhāvato “bhante”ti	4121	
PA_tika-s02_01t:412_12	vuttaṃ. Bhikkhūnaṃ tathākiriyāya nicchitabhāvato vacanālaṅkārato ca “kho”ti vuttaṃ.	4121	
PA_tika-s02_01t:412_13	Savanassa paṭijānitabbato, tathā tehi paṭipannattā ca “paccassosu”nti vuttaṃ paccakkhabhāvato,	4121	
PA_tika-s02_01t:412_14	sakalassapi ekajjhaṃ karaṇato “eta”nti vuttaṃ.	4121	
PA_tika-s02_01t:413_0	Vuccamānassa puggalassa lokapariyāpannattā lokādhārattā ca lokaṃ upādāya “idhā”ti	413	
PA_tika-s02_01t:413_1	vuttaṃ. Paṭivedhabāhusaccābhāvato pariyattibāhusaccābhāvato ca “assutavā”ti vuttaṃ.	413	
PA_tika-s02_01t:413_2	Puthūsu, puthu vā janabhāvato “puthujjano”ti vuttaṃ. Anariyadhammavirahato ariyadhammasamannāgamato	413	
PA_tika-s02_01t:413_3	ca “ariyāna”nti vuttaṃ. Ariyabhāvakarāya paṭipattiyā abhāvato, tattha kosalladamathābhāvato	413	
PA_tika-s02_01t:413_4	“ariyānaṃ adassāvī”tiādi vuttaṃ. Asantadhammassavanato santadhammasamannāgamato sabbhi	413	
PA_tika-s02_01t:413_5	pāsaṃsiyato ca “sappurisāna”nti vuttaṃ. Sappurisabhāvakarāya paṭipattiyā abhāvato,	413	
PA_tika-s02_01t:413_6	tattha ca kosalladamathābhāvato “sappurisānaṃ adassāvī”tiādi vuttaṃ. Pathavīvatthukānaṃ	413	
PA_tika-s02_01t:413_7	maññanānaṃ, upari vuccamānānañcamaññanānaṃ mūlakattā papañcasaṅkhānaṃ “pathaviṃ pathavito	413	
PA_tika-s02_01t:413_8	sañjānātī”ti vuttaṃ. Andhaputhujjanassa ahaṃkāra-mamaṃkārānaṃ katthacipi appahīnattā	413	
PA_tika-s02_01t:413_9	“pathaviṃ maññatī”tiādi vuttaṃ.	413	
PA_tika-s02_01t:414_0	Pubbe aggahitattā, sāmaññato ca gayhamānattā, puggalassa pathavīādiārammaṇasabhāgatāya	414	
PA_tika-s02_01t:414_1	labbhamānattā ca “yopī”ti vuttaṃ. “Yo”ti aniyamena gahitassa niyametabbato paṭiniddisitabbato	414	
PA_tika-s02_01t:414_2	ca; “so”ti vuttaṃ sātisayaṃ saṃsāre bhayassa ikkhanato kilesabhedanasambhavato ca	414	
PA_tika-s02_01t:414_3	“bhikkhū”ti vuttaṃ. Sikkhāhi samannāgamato sekkhadhammapaṭilābhato ca “sekkho”ti	414	
PA_tika-s02_01t:414_4	vuttaṃ. Manasā laddhabbassa arahattassa anadhigatattā adhigamanīyato ca “appattamānaso”ti	414	
PA_tika-s02_01t:414_5	vuttaṃ. Aparena anuttaraṇīyato, paraṃ anucchavikabhāvena uttaritvā ṭhitattā ca “anuttara”nti	414	
PA_tika-s02_01t:414_6	vuttaṃ. Yogena bhāvanāya kāmayogādito ca khemaṃ sivaṃ anupaddavanti “yogakkhema”nti	414	
PA_tika-s02_01t:414_7	vuttaṃ. Chandappavattiyā ussukkāpattiyā ca “patthayamāno”ti vuttaṃ. Tadatthassa sabbaso	414	
PA_tika-s02_01t:414_8	sabbairiyāpathavihārassa samathavipassanāvihārassa dibbavihārassa ca vasena “viharatī”ti	414	
PA_tika-s02_01t:414_9	vuttaṃ. Sekkhassa sabbaso abhiññeyyabhāvañceva pariññeyyabhāvañca ñāṇena abhibhavitvā	414	
PA_tika-s02_01t:414_10	jānanato “abhijānātī”ti vuttaṃ. Sekkhassa sabbaso appahīnamaññanatāya abhāvato “mā	4141	
PA_tika-s02_01t:414_11	maññī”ti vuttaṃ. Sesaṃ vuttanayānusārena veditabbaṃ. Iminā nayena ito paraṃ sabbapadesu	4141	
PA_tika-s02_01t:414_12	vinicchayo kātabbo. Sakkā hi aṭṭhakathaṃ tassā līnatthavaṇṇanañca anugantvā ayamattho	4141	
PA_tika-s02_01t:414_13	viññūhi vibhāvetunti ativitthārabhayena na vitthārayimha. Iti anupadavicayato vicayo hāro.	4141	
PA_tika-s02_01t:415	3. Yuttihāravaṇṇanā	41	
PA_tika-s02_01t:416_0	Sakkāyassa sabbamaññanānaṃ mūlabhāvo yujjati parikappamattakattā lokavicittassa.	416	
PA_tika-s02_01t:416_1	Byāhusaccadvayarahitassa andhaputhujjanabhāvo yujjati puthukilesābhisaṅkhārajananādisabhāvattā.	416	
PA_tika-s02_01t:416_2	Yathāvuttaputhujjanassa vā vuttappakārabāhusaccābhāvo yujjati tasmiṃ sati sabbhāvato.	416	
PA_tika-s02_01t:416_3	Tattha assutavato puthujjanassa ariyānaṃ sappurisānañca adassāvitādi yujjati ariyakaradhammānaṃ	416	
PA_tika-s02_01t:416_4	ariyabhāvassa ca tena adiṭṭhattā appaṭipannattā ca tathā tassa pathaviyā “ahaṃ pathavī,	416	
PA_tika-s02_01t:416_5	mama pathavī, paro pathavī”ti sañjānanaṃ yujjati ahaṃkāramamaṃkārānaṃ sabbena sabbaṃ	416	
PA_tika-s02_01t:416_6	appahīnattā. Tathā sañjānato cassa pathaviṃ kammādikaraṇādivasena gahetvā nānappakārato	416	
PA_tika-s02_01t:416_7	maññanāpavatti yujjati saññānidānattā papañcasaṅkhānaṃ. Yo maññati, tassa apariññātavatthukatā	416	
PA_tika-s02_01t:416_8	yujjati pariññāya vinā maññanāpahānābhāvato. “Āpaṃ āpato sañjānātī”tiādīsupi eseva	416	
PA_tika-s02_01t:416_9	nayo. Apariyositasikkhassa appattamānasatā yujjati katakiccatābhāvato. Sekkhassa	416	
PA_tika-s02_01t:416_10	sato yogakkhemapatthanā yujjati tadadhimuttabhāvato. Tathā tassa pathaviyā abhijānanā	4161	
PA_tika-s02_01t:416_11	yujjati pariññāpahānesu mattaso kāribhāvato. Tato eva cassa “mā maññī”ti vattabbatā	4161	
PA_tika-s02_01t:416_12	yujjati vatthupariññāya viya maññanāpahānassapi vippakatabhāvato. Sekkhassa pathaviyā	4161	
PA_tika-s02_01t:416_13	pariññeyyatā yujjati pariññātuṃ sakkuṇeyyattā sabbaso apariññātattā ca. “Āpaṃ āpato”tiādīsupi	4161	
PA_tika-s02_01t:416_14	eseva nayo. Arahattādiyuttassa pathaviyādīnaṃ abhijānanā maññanābhāvo ca yujjati	4161	
PA_tika-s02_01t:416_15	saṅkhātadhammattā, sabbaso kilesānaṃ pahīnattā, tato eva cassa vītarāgādibhāvo tato	4161	
PA_tika-s02_01t:416_16	sammadeva ca paṭiccasamuppādassa paṭividdhatāti. Ayaṃ yuttihāro.	4161	
PA_tika-s02_01t:417	4. Padaṭṭhānahāravaṇṇanā	41	
PA_tika-s02_01t:418_0	Kissopi maññanā sakkāyassa padaṭṭhānaṃ, maññanānaṃ ayonisomanasikāro padaṭṭhānaṃ,	418	
PA_tika-s02_01t:418_1	sutadvayaviraho andhaputhujjanabhāvassa padaṭṭhānaṃ, so ariyānaṃ adassāvitāya padaṭṭhānaṃ,	418	
PA_tika-s02_01t:418_2	sā ariyadhammassa akovidatāya padaṭṭhānaṃ, sā ariyadhamme avinītatāya padaṭṭhānaṃ.	418	
PA_tika-s02_01t:418_3	“Sappurisānaṃ adassāvī”ti etthāpi eseva nayo. Saññāvipallāso maññanānaṃ padaṭṭhānaṃ.	418	
PA_tika-s02_01t:418_4	Saññānidānā hi papañcasaṅkhāti. Maññanāsu ca taṇhāmaññanā itaramaññanānaṃ padaṭṭhānaṃ	418	
PA_tika-s02_01t:418_5	“taṇhāgatānaṃ paritassitavipphandita”nti, “taṇhāpaccayā upādāna”nti ca vacanato,	418	
PA_tika-s02_01t:418_6	taṇhāgatasseva ca “seyyohamasmi”ntiādinā mānajappanāsabbhāvatā. Sabbāpi vā maññanā	418	
PA_tika-s02_01t:418_7	sabbāsaṃ maññanānaṃ padaṭṭhānaṃ. “Upādānapaccayā taṇhā”ti hi vacanato diṭṭhipi taṇhāya	418	
PA_tika-s02_01t:418_8	padaṭṭhānaṃ. “Ahamasmi brahmā mahābrahmā”ti ādivacanato mānopi diṭṭhiyā padaṭṭhānaṃ.	418	
PA_tika-s02_01t:418_9	Tathā “asmīti sati itthaṃsmīti hoti, evaṃsmīti hoti, aññathāsmīti hotī”tiādivacanato	418	
PA_tika-s02_01t:418_10	mānassapi taṇhāya padaṭṭhānatā labbhateva. Sekkhā dhammā sappadesato maññanāpahānassa	4181	
PA_tika-s02_01t:418_11	padaṭṭhānaṃ. Asekkhā nippadesato maññanāpahānassa padaṭṭhānaṃ. Kammabhavo ca jātiyā	4181	
PA_tika-s02_01t:418_12	padaṭṭhānaṃ. Jāti jarāmaraṇassa padaṭṭhānaṃ. Paccayākārassa yathābhūtāvabodho sammāsambodhiyā	4181	
PA_tika-s02_01t:418_13	padaṭṭhānanti. Ayaṃ padaṭṭhāno hāro.	4181	
PA_tika-s02_01t:419	5. Lakkhaṇahāravaṇṇanā	41	
PA_tika-s02_01t:420_0	“Sabbadhammamūlapariyāya”nti ettha mūlaggahaṇena mūlapariyāyaggahaṇena vā yathā taṇhāmānadiṭṭhiyo	420	
PA_tika-s02_01t:420_1	gayhanti, evaṃ dosamohādīnampi sakkāyamūladhammānaṃ saṅgaho daṭṭhabbo sakkāyassa	420	
PA_tika-s02_01t:420_2	mūlabhāvena ekalakkhaṇattā. “Assutavā”ti iminā yathā tassa puggalassa pariyattipaṭivedhasaddhammānaṃ	420	
PA_tika-s02_01t:420_3	abhāvo gayhati, evaṃ paṭipattisaddhammassapi abhāvo gayhati saddhammabhāvena ekalakkhaṇattā.	420	
PA_tika-s02_01t:420_4	Ariyānaṃ adassanakāmatādilakkhaṇā. “Ariyadhammassa akovido”ti iminā ariyadhammādhigamassa	420	
PA_tika-s02_01t:420_5	vibandhabhūtaṃ aññāṇaṃ. “Ariyadhamme avinīto”ti iminā ariyavinayābhāvo. So panatthato	420	
PA_tika-s02_01t:420_6	ariyavinaye appaṭipatti eva vāti tīhipi padehi yathāvuttavisayā micchādiṭṭhi vicikicchā	420	
PA_tika-s02_01t:420_7	ca gahitāva honti. Taggahaṇena ca sabbepi akusalā dhammā saṅgahitāva honti saṃkilesalakkhaṇena	420	
PA_tika-s02_01t:420_8	ekalakkhaṇattā. “Sappurisānaṃ adassāvī”ti etthāpi eseva nayo.	420	
PA_tika-s02_01t:421_0	“Pathaviṃ pathavito sañjānātī”ti idaṃ diṭṭhimaññanādīnaṃ saññāya kāraṇabhāvadassanaṃ.	421	
PA_tika-s02_01t:421_1	Tattha yathā saññā, evaṃ vitakkaphassāvijjāayonisomanasikārādayopi tāsaṃ kāraṇanti	421	
PA_tika-s02_01t:421_2	atthato tesampettha saṅgaho vutto hoti maññanānaṃ kāraṇabhāvena ekalakkhaṇattā. “Maññatī”ti	421	
PA_tika-s02_01t:421_3	iminā maññanākiccena taṇhāmānadiṭṭhiyo gahitā tāsaṃ kilesasabhāvattā. Taggahaṇeneva	421	
PA_tika-s02_01t:421_4	vicikicchādinampi saṅgaho daṭṭhabbo kilesalakkhaṇena ekalakkhaṇattā. Tathā taṇhāya	421	
PA_tika-s02_01t:421_5	hetusabhāvattā taggahaṇeneva avasiṭṭhākusalahetūnaṃ saṅgaho daṭṭhabbo hetulakkhaṇena	421	
PA_tika-s02_01t:421_6	ekalakkhaṇattā. Tathā taṇhādiṭṭhīnaṃ āsavādisabhāvattā taggahaṇeneva avasiṭṭhāsavoghayogaganthanīvaraṇādīnampi	421	
PA_tika-s02_01t:421_7	saṅgaho daṭṭhabbo āsavādisabhāvattā ekalakkhaṇattā. Tathā “pathaviṃ maññatī”tiādinā	421	
PA_tika-s02_01t:421_8	pathavīādīnaṃ rūpasabhāvattā tabbisayānañca maññanānaṃ rūpavisayattā taggahaṇeneva	421	
PA_tika-s02_01t:421_9	sakalarūpakkhandhavisayāpi maññanā dassitā honti rūpavisayalakkhaṇena āsaṃ ekalakkhaṇattā.	421	
PA_tika-s02_01t:421_10	Evaṃ cakkhāyatanādivisayāpi maññanā niddhāretabbā. “Apariññāta”nti pariññāpaṭikkhepena	4211	
PA_tika-s02_01t:421_11	tappaṭibaddhakilesānaṃ pahānapaṭikkhepoti daṭṭhabbo maggakiccabhāvena pariññāpahānānaṃ	4211	
PA_tika-s02_01t:421_12	ekalakkhaṇattā. Iminā nayena sesesupi yathārahaṃ ekalakkhaṇā niddhāretabbāti. Ayaṃ lakkhaṇo hāro.	4211	
PA_tika-s02_01t:422	6. Catubyūhahāravaṇṇanā	42	
PA_tika-s02_01t:423_0	Pathavīādīsu vatthūsu byañjanacchāyāya atthaṃ gahetvā dhammagambhīrataṃ asallakkhetvā	423	
PA_tika-s02_01t:423_1	asaddhammassavanādinā vañcitā hutvā saddhammassavanadhāraṇaparicayamanasikāravimukhā	423	
PA_tika-s02_01t:423_2	pathavīādīsu vatthūsu puthujjanasekkhāsekkhatathāgatānaṃ paṭipattivisesaṃ ajānantā	423	
PA_tika-s02_01t:423_3	ca veneyyā imissā desanāya nidānaṃ. Te “kathaṃ nu kho yathāvuttadosavinimuttā yathāvuttañca	423	
PA_tika-s02_01t:423_4	visesaṃ jānantā sammāpaṭipattiyā ubhayahitaparāyaṇā saveyyu”nti ayamettha bhagavato	423	
PA_tika-s02_01t:423_5	adhippāyo. Padanibbacanaṃ niruttaṃ, taṃ “eva”ntiādinidānapadānaṃ, “sabbadhammamūlapariyāya”ntiādipāḷipadānañca	423	
PA_tika-s02_01t:423_6	aṭṭhakathāyaṃ, tassā līnatthavaṇṇanāyañceva vuttanayena suviññeyyattā ativitthārabhayena na vitthārayimha.	423	
PA_tika-s02_01t:424_0	Padapadatthadesanānikkhepasuttasandhivasena pañcavidhā sandhi. Tattha padassa padantarena	424	
PA_tika-s02_01t:424_1	sambandho padasandhi, tathā padatthassa padatthantarena sambandho padatthasandhi,	424	
PA_tika-s02_01t:424_2	yo “kiriyākārakasambandho”ti vuccati. Nānānusandhikassa suttassa taṃtaṃanusandhīhi	424	
PA_tika-s02_01t:424_3	sambandho, ekānusandhikassa pana pubbāparasambandho desanāsandhi. Yā aṭṭhakathāyaṃ	424	
PA_tika-s02_01t:424_4	“pucchānusandhi ajjhāsayānusandhi yathānusandhī”ti tidhā vibhattā. Ajjhāsayo cettha	424	
PA_tika-s02_01t:424_5	attajjhāsayo parajjhāsayoti dvidhā veditabbo. Yaṃ panettha vattabbaṃ, taṃ heṭṭhā	424	
PA_tika-s02_01t:424_6	nidānavaṇṇanāyaṃ vuttameva. Nikkhepasandhi catunnaṃ suttanikkhepānaṃ vasena veditabbo.	424	
PA_tika-s02_01t:424_7	Suttasandhi idha paṭhamanikkhepavaseneva veditabbo. Kasmā panettha mūlapariyāyasuttameva	424	
PA_tika-s02_01t:424_8	paṭhamaṃ nikkhittanti? Nāyamanuyogo katthaci nappavattati, apica yasmā maññanāmūlakaṃ	424	
PA_tika-s02_01t:424_9	sakkāyaṃ, sabbamaññanā ca tattha eva anekabhedabhinnā pavattati, na tassā savisayāya	424	
PA_tika-s02_01t:424_10	lesamattampi sāraṃ atthīti pathavīādivibhāgabhinnesu maññanāsu ca sātisayaṃ nibbedhavirāgasañjananī	4241	
PA_tika-s02_01t:424_11	upari sekkhāsekkhatathāgataguṇavibhāvanī ca ayaṃ desanā. Suttantadesanā ca visesato	4241	
PA_tika-s02_01t:424_12	diṭṭhiviniveṭhanakathā, tasmā sanissayassa diṭṭhiggāhassa ādito asārabhāvadīpanaṃ	4241	
PA_tika-s02_01t:424_13	upari ca sabbesaṃ ariyānaṃ guṇavisesavibhāvanamidaṃ suttaṃ paṭhamaṃ nikkhittaṃ. Kiñca	4241	
PA_tika-s02_01t:424_14	sakkāye maññanāmaññanāmukhena pavattinivattīsu ādīnavānisaṃsavibhāvanato sabbesaṃ	4241	
PA_tika-s02_01t:424_15	puggalānaṃ paṭipattivibhāgato ca idameva suttaṃ paṭhamaṃ nikkhittaṃ.	4241	
PA_tika-s02_01t:425_0	Yaṃ pana ekissā desanāya desanantarena saddhiṃ saṃsandanaṃ, ayampi desanāsandhi,	425	
PA_tika-s02_01t:425_1	sā evaṃ veditabbā. “Assutavā puthujjano…pe… nibbānaṃ abhinandatī”ti ayaṃ desanā.	425	
PA_tika-s02_01t:425_2	“Idha, bhikkhave, assutavā puthujjano…pe… sappurisadhamme avinīto manasikaraṇīye	425	
PA_tika-s02_01t:425_3	dhamme nappajānāti, amanasikaraṇīye ca dhamme nappajānāti, so manasikaraṇīye dhamme	425	
PA_tika-s02_01t:425_4	appajānanto amanasikaraṇīye ca dhamme appajānanto ye dhammā na manasikaraṇīyā, te	425	
PA_tika-s02_01t:425_5	dhamme manasi karoti…pe… anuppanno vā kāmāsavo uppajjati, uppanno vā kāmāsavo pavaḍḍhati.	425	
PA_tika-s02_01t:425_6	Anuppanno vā bhavāsavo uppajjati, uppanno vā bhavāsavo pavaḍḍhati, anuppanno vā avijjāsavo	425	
PA_tika-s02_01t:425_7	uppajjati, uppanno vā avijjāsavo pavaḍḍhatī”ti imāya desanāya saṃsandati. Tathā “tassetaṃ	425	
PA_tika-s02_01t:425_8	pāṭikaṅkhaṃ subhanimittaṃ manasi karissati, tassa subhanimittassa manasikārā rāgo	425	
PA_tika-s02_01t:425_9	cittaṃ anuddhaṃsessati, so sarāgo sadoso samoho sāṅgaṇo saṃkiliṭṭhacitto kālaṃ karissatī”ti	425	
PA_tika-s02_01t:425_10	imāya desanāya saṃsandati. Tathā “cakkhuñcāvuso paṭicca rūpe ca uppajjati cakkhuviññāṇaṃ,	4251	
PA_tika-s02_01t:425_11	tiṇṇaṃ saṅgati phasso, phassapaccayā vedanā. Yaṃ vedeti taṃ sañjānāti, yaṃ sañjānāti	4251	
PA_tika-s02_01t:425_12	taṃ vitakketi, yaṃ vitakketi taṃ papañceti, yaṃ papañceti tatonidānaṃ purisaṃ papañcasaññāsaṅkhā	4251	
PA_tika-s02_01t:425_13	samudācarantī”ti imāya desanāya saṃsandati. Tathā “idha, bhikkhave, asutavā puthujjano…pe…	4251	
PA_tika-s02_01t:425_14	sappurisadhamme avinīto rūpaṃ ‘etaṃ mama, esohamasmi, eso me attā’ti samanupassati.	4251	
PA_tika-s02_01t:425_15	Vedanaṃ…pe…, saññaṃ…pe…, saṅkhāre…pe…, viññāṇaṃ ‘etaṃ mama, esohamasmi, eso me attā’ti	4251	
PA_tika-s02_01t:425_16	samanupassati. Yampi taṃ diṭṭhaṃ…pe… yampi taṃ diṭṭhiṭṭhānaṃ, so loko so attā so	4251	
PA_tika-s02_01t:425_17	pecca bhavissāmi nicco dhuvo sassato avipariṇāmadhammo sassatisamaṃ tatheva ṭhassāmīti,	4251	
PA_tika-s02_01t:425_18	tampi ‘etaṃ mama, esohamasmi, eso me attā’ti samanupassatī”ti imāya desanāya saṃsandati.	4251	
PA_tika-s02_01t:426_0	“Yopi so, bhikkhave, bhikkhu…pe… nibbānaṃ mābhinandī”ti ayaṃ desanā. “Idha, devānaminda,	426	
PA_tika-s02_01t:426_1	bhikkhuno sutaṃ hoti ‘sabbe dhammā nālaṃ abhinivesāyā’ti, evañcetaṃ, devānaminda,	426	
PA_tika-s02_01t:426_2	bhikkhuno sutaṃ hoti ‘sabbe dhammā nālaṃ abhinivesāyā’ti, so sabbaṃ dhammaṃ abhijānāti,	426	
PA_tika-s02_01t:426_3	sabbaṃ dhammaṃ abhiññāya sabbaṃ dhammaṃ parijānāti, sabbaṃ dhammaṃ pariññāya yaṃ	426	
PA_tika-s02_01t:426_4	kiñci vedanaṃ vedeti sukhaṃ vā dukkhaṃ vā adukkhamasukhaṃ vā, so tāsu vedanāsu aniccānupassī	426	
PA_tika-s02_01t:426_5	viharati, virāgānupassī viharati, nirodhānupassī viharati, paṭinissaggānupassī viharatī”ti	426	
PA_tika-s02_01t:426_6	imāya desanāya saṃsandati. “Yopi so, bhikkhave, bhikkhu arahaṃ…pe… abhisambuddhoti	426	
PA_tika-s02_01t:426_7	vadāmī”ti ayaṃ desanā “sutavā ca kho, bhikkhave, ariyasāvako…pe… sappurisadhamme	426	
PA_tika-s02_01t:426_8	suvinīto rūpaṃ ‘netaṃ mama, nesohamasmi, na meso attā’ti samanupassati, vedanaṃ…pe…,	426	
PA_tika-s02_01t:426_9	saññaṃ…pe…, saṅkhāre…pe…, viññāṇaṃ ‘netaṃ mama, nesohamasmi, na meso attā’ti samanupassati.	426	
PA_tika-s02_01t:426_10	Yampi taṃ diṭṭhaṃ sutaṃ viññātaṃ pattaṃ pariyesitaṃ anuvicaritaṃ manasā, tampi ‘netaṃ	4261	
PA_tika-s02_01t:426_11	mama, nesohamasmi, na meso attā’ti samanupassati. Yampi taṃ diṭṭhiṭṭhānaṃ, so loko	4261	
PA_tika-s02_01t:426_12	so attā so pecca bhavissāmi ‘nicco dhuvo sassato api pariṇāmadhammo sassatisamaṃ	4261	
PA_tika-s02_01t:426_13	tatheva ṭhassāmī’ti, tampi ‘netaṃ mama, nesohamasmi, na meso attā’ti samanupassati.	4261	
PA_tika-s02_01t:426_14	So evaṃ samanupassanto na paritassatī”ti evamādidesanāhi saṃsandatīti, ayaṃ catubyūho hāro.	4261	
PA_tika-s02_01t:427	7. Āvattahāravaṇṇanā	42	
PA_tika-s02_01t:428_0	“Assutavā puthujjano”ti iminā yonisomanasikārapaṭikkhepamukhena ayonisomanasikārapariggaho	428	
PA_tika-s02_01t:428_1	dīpito. “Ariyānaṃ adassāvī”tiādinā sappurisūpanissayādipaṭikkhepamukhena asappurisūpanissayādipariggaho	428	
PA_tika-s02_01t:428_2	dīpito. Tesu purimanayena āsayavipatti kittitā, dutiyena payogavipatti. Purimena	428	
PA_tika-s02_01t:428_3	cassa kilesavaṭṭaṃ, tañca yato vipākavaṭṭanti sakalaṃ saṃsāracakkamāvattati. “Pathaviṃ	428	
PA_tika-s02_01t:428_4	maññatī”tiādinā tattha tisso maññanā vuttā. Tāsu taṇhāmaññanā “etaṃ mamā”ti taṇhāggāho,	428	
PA_tika-s02_01t:428_5	mānamaññanā “esohamasmī”ti mānaggāho, diṭṭhimaññanā “eso me attā”ti diṭṭhiggāho.	428	
PA_tika-s02_01t:428_6	Tattha taṇhāggāhena “taṇhaṃ paṭiccapariyesanā”tiādikā nava taṇhāmūlakā dhammā āvattanti.	428	
PA_tika-s02_01t:428_7	Mānaggāhena “seyyohamasmī”tiādikā nava mānavidhā āvattanti. Diṭṭhiggāhena “rūpaṃ	428	
PA_tika-s02_01t:428_8	attato samanupassatī”tiādikā vīsativatthukā sakkāyadiṭṭhi āvattati. Tīsu ca gāhesu	428	
PA_tika-s02_01t:428_9	yāya saññāya taṇhāggāhassa vikkhambhanā, sā dukkhasaññā dukkhānupassanā. Yāya saññāya	428	
PA_tika-s02_01t:428_10	mānaggāhassa vikkhambhanā, sā aniccasaññā aniccānupassanā. Yāya pana saññāya diṭṭhiggāhassa	4281	
PA_tika-s02_01t:428_11	vikkhambhanā, sā anattasaññā anattānupassanā. Tattha paṭhamaggāhavisabhāgato appaṇihitavimokkhamukhaṃ	4281	
PA_tika-s02_01t:428_12	āvattati, dutiyaggāhavisabhāgato animittavimokkhamukhaṃ āvattati, tatiyaggāhavisabhāgato	4281	
PA_tika-s02_01t:428_13	suññatavimokkhamukhaṃ āvattati.	4281	
PA_tika-s02_01t:429_0	Sekkhaggahaṇena ariyāya sammādiṭṭhiyā saṅgaho, tato ca paratoghosayonisomanasikārā	429	
PA_tika-s02_01t:429_1	dīpitā honti. Paratoghosena ca sutavā ariyasāvakoti āvattati, yonisomanasikārena	429	
PA_tika-s02_01t:429_2	nava yonisomanasikāramūlakā dhammā āvattanti, catubbidhañca sampatticakkaṃ. “Mā maññī”ti	429	
PA_tika-s02_01t:429_3	maññanānaṃ vippakatappahānatāgahaṇena ekaccāsavaparikkhayo dīpito hoti, tena ca saddhāvimuttadiṭṭhippattakāyasakkhibhāvā	429	
PA_tika-s02_01t:429_4	āvattanti. “Arahaṃ khīṇāsavo”tiādinā asekkhā sīlakkhandhādayo dassitā honti, sīlakkhandhādipāripūriyā	429	
PA_tika-s02_01t:429_5	ca dasa nāthakaraṇā dhammā āvattanti. “Na maññatī”ti maññanāpaṭikkhepena pañcasu	429	
PA_tika-s02_01t:429_6	upādānakkhandhesu “netaṃ mama, nesohamasmi, na meso attā”ti sammāpaṭipatti dassitā,	429	
PA_tika-s02_01t:429_7	tāya ca sātisayā nikantipariyādānamānasamugghāṭanadiṭṭhiugghāṭanāni pakāsitānīti	429	
PA_tika-s02_01t:429_8	appaṇihitānimitta-suññatavimokkhā āvattanti.	429	
PA_tika-s02_01t:430_0	“Tathāgato”tiādinā sabbaññuguṇā vibhāvitāti tadavinābhāvato dasabala-catuvesārajjaasādhāraṇañāṇaāveṇikabuddhadhammā	430	
PA_tika-s02_01t:430_1	āvattanti. “Nandī dukkhassa mūla”ntiādinā saddhiṃ hetunā vaṭṭavivaṭṭaṃ kathitanti	430	
PA_tika-s02_01t:430_2	pavattinivattitadubhayahetuvibhāvanena cattāri ariyasaccāni āvattanti. “Taṇhānaṃ	430	
PA_tika-s02_01t:430_3	khayā”tiādinā taṇhappahānāpadesena tadekaṭṭhabhāvato diyaḍḍhassa kilesasahassassa	430	
PA_tika-s02_01t:430_4	pahānaṃ āvattati. “Sabbaso taṇhānaṃ khayā sammāsambodhiṃ abhisambuddho”ti ca vuttattā	430	
PA_tika-s02_01t:430_5	“nandī dukkhassa mūla”nti, “iti viditvā”tiādinā vuttassa maññanābhāvahetubhūtassa	430	
PA_tika-s02_01t:430_6	paccayākāravedanassa sāvakehi asādhāraṇañāṇacārabhāvo dassito, tena catuvīsatikoṭisatasahassasamāpattisañcāri	430	
PA_tika-s02_01t:430_7	bhagavato mahāvajirañāṇaṃ āvattatīti. Ayaṃ āvatto hāro.	430	
PA_tika-s02_01t:431	8. Vibhattihāravaṇṇanā	43	
PA_tika-s02_01t:432_0	“Sabbadhammamūlapariyāya”nti ettha sabbadhammā nāma tebhūmakā dhammā sakkāyassa adhippetattā.	432	
PA_tika-s02_01t:432_1	Tesaṃ maññanā padaṭṭhānaṃ papañcasaṅkhānimittattā lokavicittassa. Tayime kusalā akusalā	432	
PA_tika-s02_01t:432_2	abyākatāti tividhā. Tesu kusalānaṃ yonisomanasikārādi padaṭṭhānaṃ, akusalānaṃ ayonisomanasikārādi,	432	
PA_tika-s02_01t:432_3	abyākatānaṃ kammabhavaāvajjanabhūtarūpādi padaṭṭhānaṃ. Tattha kusalā kāmāvacarādivasena	432	
PA_tika-s02_01t:432_4	bhūmito tividhā, tathā abyākatā cittuppādasabhāvā, acittuppādasabhāvā pana kāmāvacarāva	432	
PA_tika-s02_01t:432_5	tathā akusalā. Pariyattipaṭipattipaṭivedhasutakiccābhāvena tividho assutavā. Andhakalyāṇavibhāgena	432	
PA_tika-s02_01t:432_6	duvidho puthujjano. Sammāsambuddhapaccekabuddhasāvakabhedena tividhā ariyā. Maṃsacakkhudibbacakkhupaññācakkhūhi	432	
PA_tika-s02_01t:432_7	dassanābhāvena tividho adassāvī. Maggaphalanibbānabhedena tividho, navavidho vā ariyadhammo.	432	
PA_tika-s02_01t:432_8	Savanadhāraṇaparicayamanasikārapaṭivedhavasena pañcavidhā ariyadhammassa kovidatā.	432	
PA_tika-s02_01t:432_9	Tadabhāvato akovido. Saṃvarapahānabhedena duvidho, dasavidho vā ariyadhammavinayo,	432	
PA_tika-s02_01t:432_10	tadabhāvato ariyadhamme avinīto. Ettha padaṭṭhānavibhāgo heṭṭhā dassitoyeva. “Sappurisānaṃ	4321	
PA_tika-s02_01t:432_11	adassāvī”tiādīsupi eseva nayo. “Pathaviṃ maññatī”tiādīsu maññanāvatthuvibhāgo pāḷiyaṃ	4321	
PA_tika-s02_01t:432_12	āgatova, tathā ajjhattikabāhirādiko ca antaravibhāgo.	4321	
PA_tika-s02_01t:433_0	Maññanā pana taṇhāmānadiṭṭhivasena saṅkhepato tividhā, vitthārato pana taṇhāmaññanā	433	
PA_tika-s02_01t:433_1	tāva kāmataṇhādivasena aṭṭhasatavidhā, tathā “asmīti sati itthaṃsmīti hotī”tiādinā.	433	
PA_tika-s02_01t:433_2	Evaṃ mānamaññanāpi. “Asmīti sati itthaṃsmīti hotī”tiādinā papañcattayaṃ uddiṭṭhaṃ	433	
PA_tika-s02_01t:433_3	niddiṭṭhañcāti. Etena diṭṭhimaññanāyapi aṭṭhasatavidhatā vuttāti veditabbā. Apica	433	
PA_tika-s02_01t:433_4	seyyassa “seyyohamasmī”tiādinā mānamaññanāya navavidhatā tadantarabhedena anekavidhatā	433	
PA_tika-s02_01t:433_5	ca veditabbā. Ayañca attho hīnattikatthavaṇṇanāya vibhāvetabbo. Diṭṭhimaññanāya pana	433	
PA_tika-s02_01t:433_6	brahmajāle āgatanayena dvāsaṭṭhividhatā tadantarabhedena anekavidhatā ca veditabbā.	433	
PA_tika-s02_01t:433_7	“Apariññāta”nti ettha ñātapariññādivasena ceva rūpamukhādiabhinivesabhedādivasena	433	
PA_tika-s02_01t:433_8	ca pariññānaṃ anekavidhatā veditabbā. Tathā aṭṭhamakādivasena sekkhavibhāgo paññāvimuttādivasena	433	
PA_tika-s02_01t:433_9	asekkhavibhāgo ca. Ayamettha dhammavibhāgo. Padaṭṭhānavibhāgo ca bhūmivibhāgo ca	433	
PA_tika-s02_01t:433_10	vuttanayānusārena veditabbāti. Ayaṃ vibhattihāro.	4331	
PA_tika-s02_01t:434	9. Parivattahāravaṇṇanā	43	
PA_tika-s02_01t:435_0	“Sabbadhammamūlapariyāya”nti ettha “sabbadhammā”ti pañcupādānakkhandhā gahitā, tesaṃ	435	
PA_tika-s02_01t:435_1	mūlakāraṇanti ca taṇhāmānadiṭṭhiyo. Tathā assutavā puthujjano…pe… sappurisadhamme	435	
PA_tika-s02_01t:435_2	avinītoti. Yāvakīvañca pañcasu upādānakkhandhesu subhato sukhato niccato attato samanupassanavasena	435	
PA_tika-s02_01t:435_3	“etaṃ mama, esohamasmi, eso me attā”ti taṇhāmānadiṭṭhigāhā na samucchijjanti, tāva	435	
PA_tika-s02_01t:435_4	nesaṃ pabandhūparamo supinantepi na kenaci laddhapubbo. Yadā pana nesaṃ asubhato	435	
PA_tika-s02_01t:435_5	dukkhato aniccato anattato samanupassanavasena “netaṃ mama, nesohamasmi, na meso	435	
PA_tika-s02_01t:435_6	attā”ti pavattamānā appaṇihitānimittasuññatānupassanā ussakkitvā ariyamaggādhigamāya	435	
PA_tika-s02_01t:435_7	saṃvattanti, atha nesaṃ pabandhūparamo hoti accantaappaññattikabhāvūpagamanato. Tena	435	
PA_tika-s02_01t:435_8	vuttaṃ “sabbadhammāti pañcupādānakkhandhā gahitā, tesaṃ mūlakāraṇanti ca taṇhāmānadiṭṭhiyo”ti.	435	
PA_tika-s02_01t:435_9	Tathā assutavā puthujjano…pe… sappurisadhamme avinīto tīhipi maññanāhi pathaviṃ maññati	435	
PA_tika-s02_01t:435_10	yāva nibbānaṃ abhinandati, tīhipi pariññāhi tassa taṃ vatthu apariññātanti katvā.	4351	
PA_tika-s02_01t:435_11	Yassa pana taṃ vatthu tīhi pariññāhi pariññātaṃ, na so itaro viya taṃ maññati. Tenāha	4351	
PA_tika-s02_01t:435_12	bhagavā “sutavā ca kho, bhikkhave, ariyasāvako…pe… sappurisadhamme suvinīto rūpaṃ	4351	
PA_tika-s02_01t:435_13	‘netaṃ mama, nesohamasmi, na meso attā’ti samanupassati, vedanaṃ…pe… asati na paritassatī”ti.	4351	
PA_tika-s02_01t:435_14	Sekkho pathaviṃ mā maññi, yāva nibbānaṃ mābhinandi, arahā sammāsambuddho ca pathaviṃ	4351	
PA_tika-s02_01t:435_15	na maññati, yāva nibbānaṃ nābhinandati, maññanāmaññitesu vatthūsu mattaso sabbaso	4351	
PA_tika-s02_01t:435_16	ca pariññābhisamayasaṃsiddhiyā pahānābhisamayanibbattito. Yassa pana tesu vatthūsu	4351	
PA_tika-s02_01t:435_17	sabbaso mattaso vā pariññā eva natthi, kuto pahānaṃ, so yathāparikappaṃ niraṅkusāhi	4351	
PA_tika-s02_01t:435_18	maññanāhi “etaṃ mamā”tiādinā maññateva. Tenāha bhagavā “idha, bhikkhave, assutavā	4351	
PA_tika-s02_01t:435_19	puthujjano…pe… sappurisadhamme avinīto rūpaṃ ‘etaṃ mama, esohamasmi, eso me attā’ti	4351	
PA_tika-s02_01t:435_20	samanupassati, vedanaṃ…pe…, sañña…pe…”ntiādi. Ayaṃ parivatto hāro.	4352	
PA_tika-s02_01t:436	10. Vevacanahāravaṇṇanā	43	
PA_tika-s02_01t:437_0	“Sabbadhammā sakaladhammā anavasesadhammā”ti pariyāyavacanaṃ, “mūlapariyāyaṃ mūlakāraṇaṃ	437	
PA_tika-s02_01t:437_1	asādhāraṇahetu”nti pariyāyavacanaṃ, “mūlapariyāyanti vā mūladesanaṃ kāraṇatathana”nti	437	
PA_tika-s02_01t:437_2	pariyāyavacanaṃ, “vo tumhākaṃ tumha”nti pariyāyavacanaṃ, “bhikkhave, samaṇā tapassino”ti	437	
PA_tika-s02_01t:437_3	pariyāyavacanaṃ, “desessāmī kathessāmī paññapessāmī”ti pariyāyavacanaṃ, “suṇātha	437	
PA_tika-s02_01t:437_4	sotaṃ odahatha sotadvārānusārena upadhārethā”ti pariyāyavacanaṃ, “sādhukaṃ sammā	437	
PA_tika-s02_01t:437_5	sakkacca”nti pariyāyavacanaṃ, “manasi karotha citte ṭhapetha samannāharathā”ti pariyāyavacanaṃ,	437	
PA_tika-s02_01t:437_6	“bhāsissāmi byattaṃ kathessāmi vibhajissāmī”ti pariyāyavacanaṃ, “evaṃ, bhante, sādhu	437	
PA_tika-s02_01t:437_7	suṭṭhu bhante”ti pariyāyavacanaṃ, “paccassosuṃ sampaṭicchiṃsu sampaṭiggahesu”nti	437	
PA_tika-s02_01t:437_8	pariyāyavacanaṃ. Iminā nayena sabbapadesu vevacanaṃ vattabbanti. Ayaṃ vevacano hāro.	437	
PA_tika-s02_01t:438	11. Paññattihāravaṇṇanā	43	
PA_tika-s02_01t:439_0	“Sabbadhammamūlapariyāya”nti ettha sabbadhammā nāma sakkāyadhammā, te khandhavasena	439	
PA_tika-s02_01t:439_1	pañcadhā paññattā, āyatanavasena dvādasadhā, dhātuvasena aṭṭhārasadhā paññattā. “Mūla”nti	439	
PA_tika-s02_01t:439_2	vā “mūlapariyāya”nti vā maññanā vuttā, tā taṇhāmānadiṭṭhivasena tidhā antarabhedena	439	
PA_tika-s02_01t:439_3	anekadhā ca paññattā. Atha vā “sabbadhammā”ti tebhūmakadhammānaṃ saṅgahapaññatti,	439	
PA_tika-s02_01t:439_4	“mūlapariyāya”nti tesaṃ pabhavapaññatti, “vo”ti sampadānapaññati, “desessāmi bhāsissāmī”ti	439	
PA_tika-s02_01t:439_5	paṭiññāpaññatti, “suṇātha sādhukaṃ manasi karothā”ti ca āṇāpanapaññatti, “assutavā”ti	439	
PA_tika-s02_01t:439_6	paṭivedhavimukhatāpaññatti ceva pariyattivimukhatāpaññatti ca, “puthujjano”ti anariyapaññatti,	439	
PA_tika-s02_01t:439_7	sā ariyadhammapaṭikkhepapaññatti ceva ariyadhammavirahapaññatti ca, “ariyāna”nti	439	
PA_tika-s02_01t:439_8	asamapaññatti ceva samapaññatti ca. Tattha asamapaññatti tathāgatapaññatti, samapaññatti	439	
PA_tika-s02_01t:439_9	paccekabuddhānañceva ubhatobhāgavimuttādīnañca vasena aṭṭhavidhā veditabbā. “Ariyānaṃ	439	
PA_tika-s02_01t:439_10	adassāvī”tiādi dassanabhāvanāpaṭikkhepapaññatti, “pathaviṃ maññatī”tiādi pañcannaṃ	4391	
PA_tika-s02_01t:439_11	upādānakkhandhānaṃ dvādasannaṃ āyatanānaṃ aṭṭhārasannaṃ dhātūnaṃ sammasanupagānaṃ	4391	
PA_tika-s02_01t:439_12	indriyānaṃ nikkhepapaññatti ceva pabhavapaññatti ca, tathā vipallāsānaṃ kiccapaññatti	4391	
PA_tika-s02_01t:439_13	pariyuṭṭhānaṃ dassanapaññatti kilesānaṃ phalapaññatti abhisaṅkhārānaṃ virūhanapaññatti	4391	
PA_tika-s02_01t:439_14	taṇhāya assādanapaññatti diṭṭhiyā vipphandanapaññatti, “sekkhā”ti saddhānusārīsaddhāvimuttadiṭṭhippattakāyasakkhīnaṃ	4391	
PA_tika-s02_01t:439_15	dassanapaññatti ceva bhāvanāpaññatti ca “appattamānaso”ti sekkhadhammānaṃ ṭhitipaññatti,	4391	
PA_tika-s02_01t:439_16	“anuttaraṃ yogakkhemaṃ patthayamāno”ti paññāya abhinibbidāpaññatti, “abhijānātī”ti	4391	
PA_tika-s02_01t:439_17	abhiññeyyadhammānaṃ abhiññāpaññatti, dukkhassa pariññāpaññatti, samudayassa pahānapaññatti,	4391	
PA_tika-s02_01t:439_18	nirodhassa sacchikiriyāpaññatti, maggassa bhāvanāpaññatti, “mā maññī”ti maññanānaṃ	4391	
PA_tika-s02_01t:439_19	paṭikkhepapaññatti, samudayassa pahānapaññatti. Iminā nayena sesapadesupi vitthāretabbaṃ. Ayaṃ paññatti hāro.	4391	
PA_tika-s02_01t:440	12. Otaraṇahāravaṇṇanā	44	
PA_tika-s02_01t:441_0	“Sabbadhammamūlapariyāya”nti ettha sabbadhammā nāma lokiyā pañcakkhandhā dvādasāyatanāni	441	
PA_tika-s02_01t:441_1	aṭṭhārasa dhātuyo dve saccāni ekūnavisati indriyāni dvādasapadiko paccayākāroti,	441	
PA_tika-s02_01t:441_2	ayaṃ sabbadhammaggahaṇena khandhādimukhena desanāya otaraṇaṃ. “Mūla”nti vā “mūlapariyāya”nti	441	
PA_tika-s02_01t:441_3	vā maññanā vuttā, tā atthato taṇhā māno diṭṭhi cāti tesaṃ saṅkhārakkhandhasaṅgahoti	441	
PA_tika-s02_01t:441_4	ayaṃ khandhamukhena otaraṇaṃ. Tathā “dhammāyatanadhammadhātūhi saṅgaho”ti ayaṃ āyatanamukhena	441	
PA_tika-s02_01t:441_5	dhātumukhena ca otaraṇaṃ. “Assutavā”ti iminā sutassa vibandhabhūtā avijjādayo gahitā,	441	
PA_tika-s02_01t:441_6	“puthujjano”ti iminā yesaṃ kilesābhisaṅkhārānaṃ jananādinā puthujjanoti vuccati,	441	
PA_tika-s02_01t:441_7	te kilesābhisaṅkhārādayo gahitā, “ariyānaṃ adassāvī”tiādinā yesaṃ kilesadhammānaṃ	441	
PA_tika-s02_01t:441_8	vasena ariyānaṃ adassāviādibhāvo hoti, te diṭṭhimānāvijjādayo gahitāti sabbehi tehi	441	
PA_tika-s02_01t:441_9	saṅkhārakkhandhasaṅgahoti pubbe vuttanayeneva otaraṇaṃ veditabbaṃ. “Sañjānāti maññati	441	
PA_tika-s02_01t:441_10	abhijānāti na maññatī”ti etthāpi sañjānanamaññanāabhijānanānupassanānaṃ saṅkhārakkhandhapariyāpannattā	4411	
PA_tika-s02_01t:441_11	vuttanayeneva otaraṇaṃ veditabbaṃ. Tathā sekkhaggahaṇena sekkhā, “araha”ntiādinā	4411	
PA_tika-s02_01t:441_12	asekkhā sīlakkhandhādayo gahitāti evampi khandhamukhena otaraṇaṃ, āyatanadhātādimukhena	4411	
PA_tika-s02_01t:441_13	ca otaraṇaṃ veditabbaṃ. Tathā “na maññatī”ti taṇhāgāhādipaṭikkhepena dukkhānupassanādayo	4411	
PA_tika-s02_01t:441_14	gahitā, tesaṃ vasena appaṇihitavimokkhamukhādīhi otaraṇaṃ veditabbaṃ. “Pariññāta”nti	4411	
PA_tika-s02_01t:441_15	iminā parijānanakiccena pavattamānā bodhipakkhiyadhammā gayhantīti satipaṭṭhānādimukhena	4411	
PA_tika-s02_01t:441_16	otaraṇaṃ veditabbaṃ. Nandiggahaṇena bhavaggahaṇena taṇhāgahaṇena ca samudayasaccaṃ,	4411	
PA_tika-s02_01t:441_17	dukkhaggahaṇena jātijarāmaraṇaggahaṇena ca dukkhasaccaṃ, “taṇhānaṃ khayā”tiādinā	4411	
PA_tika-s02_01t:441_18	nirodhasaccaṃ, abhisambodhiyā gahaṇena maggasaccaṃ gahitanti ariyasaccehi otaraṇanti. Ayaṃ otaraṇo hāro.	4411	
PA_tika-s02_01t:442	13. Sodhanahāravaṇṇanā	44	
PA_tika-s02_01t:443_0	“Sabbadhammamūlapariyāyaṃ vo, bhikkhave…pe… idha, bhikkhave, assutavā…pe… pathaviṃ	443	
PA_tika-s02_01t:443_1	pathavito sañjānātī”ti ārambho. “Pathaviṃ pathaviyā saññatvā pathaviṃ maññatī”ti	443	
PA_tika-s02_01t:443_2	padasuddhi, no ārambhasuddhi. Tathā “pathaviyā maññati pathavito maññati pathaviṃ	443	
PA_tika-s02_01t:443_3	meti maññati pathaviṃ abhinandatī”ti padasuddhi, no ārambhasuddhi. “Taṃ kissa hetu	443	
PA_tika-s02_01t:443_4	apariññātaṃ tassāti vadāmī”ti padasuddhi ceva ārambhasuddhi ca. Sesavāresupi eseva	443	
PA_tika-s02_01t:443_5	nayoti. Ayaṃ sodhano hāro.	443	
PA_tika-s02_01t:444	14. Adhiṭṭhānahāravaṇṇanā	44	
PA_tika-s02_01t:445_0	“Sabbadhammamūlapariyāya”nti ettha sabbadhammaggahaṇaṃ sāmaññato adhiṭṭhānaṃ. “Pathaviṃ	445	
PA_tika-s02_01t:445_1	āpa”ntiādi pana taṃ avikappetvā visesavacanaṃ. Tathā “mūlapariyāya”nti sāmaññato	445	
PA_tika-s02_01t:445_2	adhiṭṭhānaṃ, taṃ avikappetvā visesavacanaṃ “pathaviṃ maññati…pe… abhinandatī”ti.	445	
PA_tika-s02_01t:445_3	“Pathaviṃ maññatī”ti ca sāmaññato adhiṭṭhānaṃ taṇhādiggāhānaṃ sādhāraṇattā maññanāya,	445	
PA_tika-s02_01t:445_4	taṃ avikappetvā visesavacanaṃ “etaṃ mama, esohamasmi, eso me attā”ti, evaṃ suttantarapadānipi	445	
PA_tika-s02_01t:445_5	ānetvā visesavacanaṃ niddhāretabbaṃ. Sesavāresupi eseva nayo. “Sekkho”ti sāmaññato	445	
PA_tika-s02_01t:445_6	adhiṭṭhānaṃ, taṃ avikappetvā visesavacanaṃ “kāyasakkhī diṭṭhippatto saddhāvimutto	445	
PA_tika-s02_01t:445_7	saddhānusārī dhammānusārī”ti. Tathā “sekkho”ti sāmaññato adhiṭṭhānaṃ, taṃ avikappetvā	445	
PA_tika-s02_01t:445_8	visesavacanaṃ “idha, bhikkhave, bhikkhu sekkhāya sammādiṭṭhiyā samannāgato hoti…pe…	445	
PA_tika-s02_01t:445_9	sekkhena sammāsamādhinā samannāgato hotī”ti. “Araha”nti sāmaññato adhiṭṭhānaṃ, taṃ	445	
PA_tika-s02_01t:445_10	avikappetvā visesavacanaṃ “ubhatobhāgavimutto paññāvimutto, tevijjo chaḷabhiñño”ti	4451	
PA_tika-s02_01t:445_11	ca. “Khīṇāsavo”ti sāmaññato adhiṭṭhānaṃ, taṃ avikappetvā visesavacanaṃ “kāmāsavāpi	4451	
PA_tika-s02_01t:445_12	cittaṃ vimuccittha, bhavāsavāpi cittaṃ vimuccitthā”tiādi. Sesapadesupi eseva nayo.	4451	
PA_tika-s02_01t:445_13	“Abhijānātī”ti sāmaññato adhiṭṭhānaṃ, taṃ avikappetvā visesavacanaṃ “maññatī”ti.	4451	
PA_tika-s02_01t:445_14	Maññanābhāvo hissa pahānapaṭivedhasiddho, pahānapaṭivedho ca pariññāsacchikiriyābhāvanāpaṭivedhehi	4451	
PA_tika-s02_01t:445_15	na vināti sabbepi abhiññāvisesā maññanāpaṭikkhepena atthato gahitāva hontīti. Tathā	4451	
PA_tika-s02_01t:445_16	“araha”nti sāmaññato adhiṭṭhānaṃ, taṃ avikappetvā visesavacanaṃ “vītarāgattā vītadosattā	4451	
PA_tika-s02_01t:445_17	vītamohattā”ti. Iminā nayena sesapadesupi sāmaññavisesaniddhāraṇā veditabbā. Ayaṃ adhiṭṭhāno hāro.	4451	
PA_tika-s02_01t:446	14. Parikkhārahāravaṇṇanā	44	
PA_tika-s02_01t:447_0	“Sabbadhammamūlapariyāya”nti ettha sabbadhammā nāma pariyāpannadhammā, te kusalākusalābyākatabhedena	447	
PA_tika-s02_01t:447_1	tividhā. Tesu kusalānaṃ yonisomanasikāro alobhādayo ca hetū, akusalānaṃ ayonisomanasikāro	447	
PA_tika-s02_01t:447_2	lobhādayo ca hetū, abyākatesu vipākānaṃ yathāsakaṃ kammaṃ, itaresaṃ bhavaṅgamāvajjanasamannāhārādi	447	
PA_tika-s02_01t:447_3	ca hetū. Ettha ca sappurisūpanissayādiko paccayo hetumhi eva samavaruḷho, so tattha	447	
PA_tika-s02_01t:447_4	ādi-saddena saṅgahitoti daṭṭhabbo. “Mūla”nti vuttānaṃ maññanānaṃ hetubhāvo pāḷiyaṃ	447	
PA_tika-s02_01t:447_5	vutto eva. Maññanāsu pana taṇhāmaññanāya assādānupassanā hetu. “Saññojaniyesu dhammesu	447	
PA_tika-s02_01t:447_6	assādānupassino taṇhā pavaḍḍhatī”ti hi vuttaṃ. Mānamaññanāya diṭṭhivippayuttalobho	447	
PA_tika-s02_01t:447_7	hetu kevalaṃ saṃsaggavasena “ahamasmī”ti pavattanato. Diṭṭhimaññanāya ekattanayādīnaṃ	447	
PA_tika-s02_01t:447_8	ayāthāvaggāho hetu, assutabhāvo puthujjanabhāvassa hetu, so ariyānaṃ adassanasīlatāya,	447	
PA_tika-s02_01t:447_9	sā ariyadhammassa akovidatāya, sā ariyadhamme avinītatāya hetu, sabbā cāyaṃ hetuparamparā	447	
PA_tika-s02_01t:447_10	pathavīādīsu “etaṃ mama, esohamasmi, eso me attā”ti tissannaṃ maññanānaṃ hetu, sekkhārahādibhāvā	4471	
PA_tika-s02_01t:447_11	pana mattaso sabbaso ca maññanābhāvassa hetūti. Ayaṃ parikkhāro hāro.	4471	
PA_tika-s02_01t:448	16. Samāropanahāravaṇṇanā	44	
PA_tika-s02_01t:449_0	“Sabbadhammamūlapariyāya”ntiādīsu mūlapariyāyaggahaṇena assutavāgahaṇena sañjānanamaññanāpariññāgahaṇehi	449	
PA_tika-s02_01t:449_1	ca saṃkilesadhammā dassitā, te ca saṅkhepato tividhā taṇhāsaṃkileso diṭṭhisaṃkileso	449	
PA_tika-s02_01t:449_2	duccaritasaṃkilesoti. Tattha taṇhāsaṃkileso taṇhāsaṃkilesassa, diṭṭhisaṃkilesassa,	449	
PA_tika-s02_01t:449_3	duccaritasaṃkilesassa ca padaṭṭhānaṃ, tathā diṭṭhisaṃkileso diṭṭhisaṃkilesassa, taṇhāsaṃkilesassa,	449	
PA_tika-s02_01t:449_4	duccaritasaṃkilesassa ca padaṭṭhānaṃ, duccaritasaṃkilesopi duccaritasaṃkilesassa,	449	
PA_tika-s02_01t:449_5	taṇhāsaṃkilesassa, diṭṭhisaṃkilesassa ca padaṭṭhānaṃ. Tesu taṇhāsaṃkileso atthato	449	
PA_tika-s02_01t:449_6	lobhova, yo “lobho lubbhanā lubbhitattaṃ sārāgo sārajjanā sārajjitatta”ntiādinā anekehi	449	
PA_tika-s02_01t:449_7	pariyāyehi vibhatto. Tathā diṭṭhiyeva diṭṭhisaṃkileso, yo “diṭṭhigataṃ diṭṭhigahanaṃ	449	
PA_tika-s02_01t:449_8	diṭṭhikantāro diṭṭhivisūkaṃ diṭṭhivipphandita”ntiādinā anekehi pariyāyehi, “santi,	449	
PA_tika-s02_01t:449_9	bhikkhave, eke samaṇabrāhmaṇā”tiādinā dvāsaṭṭhiyā pabhedehi ca vibhatto. Duccaritasaṃkileso	449	
PA_tika-s02_01t:449_10	pana atthato dussīlyacetanā ceva cetanāsampayuttadhammā ca, yā “kāyaduccaritaṃ vacīduccaritaṃ	4491	
PA_tika-s02_01t:449_11	kāyavisamaṃ vacīvisama”nti, “pāṇātipāto adinnādāna”nti ca ādinā anekehi pariyāyehi,	4491	
PA_tika-s02_01t:449_12	anekehi pabhedehi ca vibhattā.	4491	
PA_tika-s02_01t:450_0	Tesu taṇhāsaṃkilesassa samatho paṭipakkho, diṭṭhisaṃkilesassa vipassanā, duccaritasaṃkilesassa	450	
PA_tika-s02_01t:450_1	sīlaṃ paṭipakkho. Te pana sīlādayo dhammā idha pariññāgahaṇena sekkhaggahaṇena “araha”ntiādinā	450	
PA_tika-s02_01t:450_2	ariyatādiggahaṇena ca gahitā. Tattha sīlena duccaritasaṃkilesappahānaṃ sijjhati,	450	
PA_tika-s02_01t:450_3	tathā tadaṅgappahānaṃ vītikkamappahānañca, samathena taṇhāsaṃkilesappahānaṃ sijjhati,	450	
PA_tika-s02_01t:450_4	tathā vikkhambhanappahānaṃ pariyuṭṭhānappahānañca. Vipassanāya diṭṭhisaṃkilesappahānaṃ	450	
PA_tika-s02_01t:450_5	sijjhati, tathā samucchedappahānaṃ anusayappahānañca. Tattha pubbabhāge sīle patiṭṭhitassa	450	
PA_tika-s02_01t:450_6	samatho, samathe patiṭṭhitassa vipassanā, maggakkhaṇe pana samakālameva bhavanti.	450	
PA_tika-s02_01t:450_7	Pubbeyeva hi suparisuddhakāyavacīkammassa suparisuddhājīvassa ca samathavipassanā	450	
PA_tika-s02_01t:450_8	āraddhā gabbhaṃ gaṇhantiyo paripākaṃ gacchantiyo vuṭṭhānagāminivipassanaṃ paribrūhenti,	450	
PA_tika-s02_01t:450_9	vuṭṭhānagāminivipassanā bhāvanāpāripūriṃ gacchantī maggena ghaṭenti maggakkhaṇe samathavipassanā	450	
PA_tika-s02_01t:450_10	paripūreti. Atha maggakkhaṇe samathavipassanābhāvanāpāripūriyā anavasesasaṃkilesadhammaṃ	4501	
PA_tika-s02_01t:450_11	samucchindantiyo nirodhaṃ nibbānaṃ sacchikarontīti. Ayaṃ samāropano hāro.	4501	
PA_tika-s02_01t:451	Soḷasahāravaṇṇanā niṭṭhitā.	45	
PA_tika-s02_01t:452	Pañcavidhanayavaṇṇanā	45	
PA_tika-s02_01t:453	1. Nandiyāvaṭṭanayavaṇṇanā	45	
PA_tika-s02_01t:454_0	“Sabbadhammamūlapariyāya”ntiādīsu sabbadhammamūlaggahaṇena maññanāgahaṇena ca taṇhāmānadiṭṭhiyo	454	
PA_tika-s02_01t:454_1	gahitā. Maññanānampi hi maññanā kāraṇanti dassitoyamattho. “Assutavā”tiādinā avijjāmānadiṭṭhiyo	454	
PA_tika-s02_01t:454_2	gahitā, sabbepi vā saṃkilesadhammā, tathā saññāapariññātaggahaṇena. “Khīṇāsavo parikkhīṇabhavasaññojano”ti	454	
PA_tika-s02_01t:454_3	ettha pana āsavā saññojanāni ca sarūpato gahitāni, tathā nandiggahaṇena taṇhāgahaṇena	454	
PA_tika-s02_01t:454_4	ca taṇhā, evampettha sarūpato pariyāyato ca taṇhā avijjā tappakkhiyadhammā ca gahitā.	454	
PA_tika-s02_01t:454_5	Tattha taṇhāya visesato rūpadhammā adhiṭṭhānaṃ, avijjāya arūpadhammā, te pana sabbadhammaggahaṇena	454	
PA_tika-s02_01t:454_6	pathavīādiggahaṇena ca dassitā eva. Tāsaṃ samatho vipassanā ca paṭipakkho, tesamettha	454	
PA_tika-s02_01t:454_7	gahetabbākāro heṭṭhā dassito eva. Samathassa cetovimutti phalaṃ, vipassanāya paññāvimutti.	454	
PA_tika-s02_01t:454_8	Tathā hi tā “rāgavirāgā”tiādinā visesetvā vuccanti, imāsamettha gahaṇaṃ sammadaññāvimuttavītarāgādivacanehi	454	
PA_tika-s02_01t:454_9	veditabbaṃ. Tattha taṇhāvijjā samudayasaccaṃ, tappakkhiyadhammā pana taggahaṇeneva	454	
PA_tika-s02_01t:454_10	gahitāti veditabbā. Tesaṃ adhiṭṭhānabhūtā vuttappabhedā rūpārūpadhammā dukkhasaccaṃ,	4541	
PA_tika-s02_01t:454_11	tesaṃ appavatti nirodhasaccaṃ, nirodhapajānanā paṭipadā maggasaccaṃ. Taṇhāgahaṇena	4541	
PA_tika-s02_01t:454_12	cettha māyā-sāṭheyya-mānātimāna-madappamāda-pāpicchatā-pāpamittatā-ahirikānottappādivasena	4541	
PA_tika-s02_01t:454_13	akusalapakkho netabbo, avijjāgahaṇena viparītamanasikāra-kodhūpanāha-makkha-paḷāsa-issā-macchariya-	4541	
PA_tika-s02_01t:454_14	sārambhadovacassatā-bhavadiṭṭhi-vibhavadiṭṭhiādivasena akusalapakkho netabbo, vuttavipariyāyena	4541	
PA_tika-s02_01t:454_15	amāyāasāṭheyyādiaviparītamanasikārādivasena, tathā samathapakkhiyānaṃ saddhindriyādīnaṃ	4541	
PA_tika-s02_01t:454_16	vipassanāpakkhiyānaṃ aniccasaññādīnañca vasena vodānapakkho netabboti. Ayaṃ nandiyāvaṭṭassa na yassa bhūmi.	4541	
PA_tika-s02_01t:455	2. Tipukkhalanayavaṇṇanā	45	
PA_tika-s02_01t:456_0	Tathā vuttanayena sarūpato pariyāyato ca gahitesu taṇhāvijjātappakkhiyadhammesu taṇhā	456	
PA_tika-s02_01t:456_1	lobho, avijjā moho, avijjāya sampayutto lohite sati pubbo viya taṇhāya sati sijjhamāno	456	
PA_tika-s02_01t:456_2	āghāto doso, iti tīhi akusalamūlehi gahitehi, tappaṭipakkhato maññanāpaṭikkhepapariññāgahaṇādīhi	456	
PA_tika-s02_01t:456_3	ca kusalamūlāni siddhāniyeva honti. Idhāpi “lobho sabbāni vā sāsavakusalākusalamūlāni	456	
PA_tika-s02_01t:456_4	samudayasaccaṃ, tehi nibbattā, tesaṃ adhiṭṭhānagocarabhūtā ca upādānakkhandhā dukkhasacca”ntiādinā	456	
PA_tika-s02_01t:456_5	saccayojanā veditabbā. Phalaṃ panettha tayo vimokkhā, tīhi pana akusalamūlehi tividhaduccarita-saṃkilesamala-visamaakusala-saññā-vitakkādivasena	456	
PA_tika-s02_01t:456_6	akusalapakkho netabbo. Tathā tīhi kusalamūlehi tividhasucarita-samakusala-saññā-vitakka-saddhamma-samādhi-vimokkhamukha-vimokkhā-divasena	456	
PA_tika-s02_01t:456_7	kusalapakkho netabboti. Ayaṃ tipukkhalassa nayassa bhūmi.	456	
PA_tika-s02_01t:457	3. Sīhavikkīḷitanayavaṇṇanā	45	
PA_tika-s02_01t:458_0	Tathā vuttanayena sarūpato pariyāyato ca gahitesu taṇhāvijjātappakkhiyadhammesu visesato	458	
PA_tika-s02_01t:458_1	taṇhādiṭṭhīnaṃ vasena asubhe “subha”nti, dukkhe “sukha”nti ca vipallāsā, avijjādiṭṭhīnaṃ	458	
PA_tika-s02_01t:458_2	vasena anicce “nicca”nti, anattani “attā”ti ca vipallāsā veditabbā. Tesaṃ paṭipakkhato	458	
PA_tika-s02_01t:458_3	maññanāpaṭikkhepapariññāgahaṇādisiddhehi sativīriyasamādhipaññindriyehi cattāri satipaṭṭhānāni	458	
PA_tika-s02_01t:458_4	siddhāneva honti. Tattha catūhi indriyehi cattāro puggalā niddisitabbā. Kathaṃ? Duvidho	458	
PA_tika-s02_01t:458_5	hi taṇhācarito mudindriyo tikkhindriyoti, tathā diṭṭhicarito. Tesaṃ paṭhamo asubhe	458	
PA_tika-s02_01t:458_6	“subha”nti vipariyāsaggāhī satibalena yathābhūtaṃ kāyasabhāvaṃ sallakkhento taṃ vipallāsaṃ	458	
PA_tika-s02_01t:458_7	samugghāṭetvā sammattaniyāmaṃ okkamati. Dutiyo asukhe “sukha”nti vipariyāsaggāhī	458	
PA_tika-s02_01t:458_8	“uppannaṃ kāmavitakkaṃ nādhivāsetī”tiādinā vuttena vīriyasaṃvarabhūtena vīriyabalena	458	
PA_tika-s02_01t:458_9	taṃ vipallāsaṃ vidhamento sammattaniyāmaṃ okkamati. Tatiyo anicce “nicca”nti ayāthāvaggāhī	458	
PA_tika-s02_01t:458_10	samādhibalena samāhitacitto saṅkhārānaṃ khaṇikabhāvasallakkhaṇena taṃ vipallāsaṃ	4581	
PA_tika-s02_01t:458_11	samugghāṭento ariyabhūmiṃ okkamati. Catuttho santatisamūhakiccārammaṇaghanavañcitatāya	4581	
PA_tika-s02_01t:458_12	phassādidhammapuñjamatte anattani “attā”ti micchābhinivesī catukoṭikasuññatāmanasikārena	4581	
PA_tika-s02_01t:458_13	taṃ micchābhinivesaṃ viddhaṃsento sāmaññaphalaṃ sacchikaroti.	4581	
PA_tika-s02_01t:459_0	Idhāpi subhasaññāsukhasaññāhi catūhipi vā vipallāsehi samudayasaccaṃ, tesaṃ adhiṭṭhānārammaṇabhūtā	459	
PA_tika-s02_01t:459_1	pañcupādānakkhandhā dukkhasaccantiādinā saccayojanā veditabbā. Phalaṃ panettha cattāri	459	
PA_tika-s02_01t:459_2	sāmaññaphalāni, catūhi cittavipallāsehi caturāsavogha-yoga-kāyagantha-agati-taṇhuppāda-sallupādāna-viññāṇaṭṭhiti-apariññādivasena	459	
PA_tika-s02_01t:459_3	akusalapakkho netabbo. Tathā catūhi satipaṭṭhānehi catubbidhajhāna-vihārādhiṭṭhāna-sukhabhāgiyadhamma-appamaññā-sammappadhāna-iddhipādā-	459	
PA_tika-s02_01t:459_4	divasena vodānapakkho netabboti. Ayaṃ sīhavikkīḷitassa nayassa bhūmi.	459	
PA_tika-s02_01t:460	4-5. Disālocana-aṅkusanayadvayavaṇṇanā	46	
PA_tika-s02_01t:461_0	Imesaṃ pana tiṇṇaṃ atthanayānaṃ siddhiyā vohārena nayadvayaṃ siddhameva hoti. Tathā	461	
PA_tika-s02_01t:461_1	hi atthanayānaṃ disābhūtadhammānaṃ samālocanaṃ disālocanaṃ, tesaṃ samānayanaṃ aṅkusoti	461	
PA_tika-s02_01t:461_2	pañcapi nayā niyuttāti veditabbā.	461	
PA_tika-s02_01t:462	Pañcavidhanayavaṇṇanā niṭṭhitā.	46	
PA_tika-s02_01t:463	Sāsanapaṭṭhānavaṇṇanā	46	
PA_tika-s02_01t:464_0	Idañca suttaṃ soḷasavidhe suttantapaṭṭhāne saṃkilesanibbedhāsekkhabhāgiyaṃ, sabbabhāgiyameva	464	
PA_tika-s02_01t:464_1	vā “sabbadhammamūlapariyāya”nti ettha sabbadhammaggahaṇena lokiyakusalānampi saṅgahitattā.	464	
PA_tika-s02_01t:464_2	Aṭṭhavīsatividhena pana suttantapaṭṭhāne lokiyalokuttarasabbadhammādhiṭṭhānaṃ ñāṇañeyyaṃ	464	
PA_tika-s02_01t:464_3	dassanabhāvanaṃ sakavacanaṃ vissajjanīyaṃ kusalākusalaṃ anuññātaṃ paṭikkhittaṃ cāti veditabbaṃ.	464	
PA_tika-s02_01t:465	Nettinayavaṇṇanā niṭṭhitā.	46	
PA_tika-s02_01t:466	Mūlapariyāyasuttavaṇṇanāya līnatthappakāsanā samattā.	46	
PA_tika-s02_01t:467	2. Sabbāsavasuttavaṇṇanā	46	
PA_tika-s02_01t:468_0	14. Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa	468	
PA_tika-s02_01t:468_1	padassa vaṇṇanā atthavibhajanā. “Hitvā punappunāgatamattha”nti hi vuttaṃ. Nivāsaṭṭhānabhūtā	468	
PA_tika-s02_01t:468_2	bhūtapubbanivāsaṭṭhānabhūtā, nivāsaṭṭhāne vā bhūtā nibbattā nivāsaṭṭhānabhūtā, tattha	468	
PA_tika-s02_01t:468_3	māpitāti attho. Yathā kākandī mākandī kosambīti yathā kākandassa isino nivāsaṭṭhāne	468	
PA_tika-s02_01t:468_4	māpitā nagarī kākandī, mākandassa nivāsaṭṭhāne māpitā mākandī, kusambassanivāsaṭṭhāne	468	
PA_tika-s02_01t:468_5	māpitā kosambīti vuccati, evaṃ sāvatthīti dasseti. Upanetvā samīpe katvā bhuñjitabbato	468	
PA_tika-s02_01t:468_6	upabhogo, saviññāṇakavatthu. Parito sabbadā bhuñjitabbato paribhogo, nivāsanapārupanādi	468	
PA_tika-s02_01t:468_7	aviññāṇakavatthu. Sabbamettha atthīti niruttinayena sāvatthī-saddasiddhimāha. Satthasamāyogeti	468	
PA_tika-s02_01t:468_8	satthassa nagariyā samāgame, satthe taṃ nagaraṃ upagateti attho. Pucchite satthikajanehi.	468	
PA_tika-s02_01t:469_0	Samohitanti sannicitaṃ. Rammanti anto bahi ca bhūmibhāgasampattiyā ceva ārāmuyyānasampattiyā	469	
PA_tika-s02_01t:469_1	ca ramaṇīyaṃ. Dassaneyyanti visikhāsannivesasampattiyā ceva pāsādakūṭāgārādisampattiyā	469	
PA_tika-s02_01t:469_2	ca dassanīyaṃ passitabbayuttaṃ. Upabhogaparibhogavatthusampattiyā ceva nivāsasukhatāya	469	
PA_tika-s02_01t:469_3	ca nibaddhavāsaṃ vasantānaṃ itaresañca sattānaṃ manaṃ rametīti manoramaṃ. Dasahi	469	
PA_tika-s02_01t:469_4	saddehīti hatthisaddo, assa-ratha-bheri-saṅkha-mudiṅga-vīṇā-gīta sammatāḷasaddo,	469	
PA_tika-s02_01t:469_5	asnātha-pivatha-khādathāti-saddoti imehi dasahi saddehi. Avivittanti na vivittaṃ,	469	
PA_tika-s02_01t:469_6	sabbakālaṃ ghositanti attho.	469	
PA_tika-s02_01t:470_0	Vuddhiṃ vepullataṃ pattanti tannivāsī sattavuddhiyā vuddhiṃ, tāya parivuddhitāyeva	470	
PA_tika-s02_01t:470_1	vipulabhāvaṃ pattaṃ, bahujanaṃ ākiṇṇamanussanti attho. Vittūpakaraṇasamiddhiyā iddhaṃ.	470	
PA_tika-s02_01t:470_2	Sabbakālaṃ subhikkhabhāvena phītaṃ. Antamaso vighāsāde upādāya sabbesaṃ kapaṇaddhikavanibbakayācakānampi	470	
PA_tika-s02_01t:470_3	icchi tatthanipphattiyā manuññaṃ jātaṃ, pageva issariye ṭhitānanti dassanatthaṃ puna	470	
PA_tika-s02_01t:470_4	“manorama”nti vuttaṃ. Aḷakamandāvāti āṭānāṭādīsu dasasu vessavaṇamahārājassa nagarīsu	470	
PA_tika-s02_01t:470_5	aḷakamandā nāma ekā nagarī, yā loke aḷākā eva vuccati. Sā yathā puññakammīnaṃ āvāsabhūtā	470	
PA_tika-s02_01t:470_6	ārāmarāmaṇeyyakādinā sobhaggappattā, evaṃ sāvatthīpīti vuttaṃ “aḷakamandāvā”ti. Devānanti	470	
PA_tika-s02_01t:470_7	vessavaṇapakkhiyānaṃ cātumahārājikadevānaṃ.	470	
PA_tika-s02_01t:471_0	Jinātīti iminā sota-saddo viya kattusādhano jeta-saddoti dasseti. Raññāti pasenadikosalarājena.	471	
PA_tika-s02_01t:471_1	Rājagataṃ jayaṃ āropetvā kumāro jitavāti jetoti vutto. Maṅgalakabyatāyātiādinā “jeyyo”ti	471	
PA_tika-s02_01t:471_2	etasmiṃ atthe “jeto”ti vuttanti dasseti. Sabbakāmasamiddhitāyāti sabbehi upabhogaparibhogavatthūhi	471	
PA_tika-s02_01t:471_3	phītabhāvena vibhavasampannatāyāti attho. Samiddhāpi maccharino kiñci na dentīti	471	
PA_tika-s02_01t:471_4	āha “vigatamalamaccheratāyā”ti, rāgadosādimalānañceva macchariyassa ca abhāvenāti	471	
PA_tika-s02_01t:471_5	attho. Samiddhā amaccharinopi ca karuṇāsaddhādiguṇavirahitā attano santakaṃ paresaṃ	471	
PA_tika-s02_01t:471_6	na dadeyyunti āha “karuṇādiguṇasamaṅgitāya cā”ti. Tenāti anāthānaṃ piṇḍadānena. Saddatthato	471	
PA_tika-s02_01t:471_7	pana dātabbabhāvena sabbakālaṃ upaṭṭhapito anāthānaṃ piṇḍo etassa atthīti anāthapiṇḍiko.	471	
PA_tika-s02_01t:471_8	Pañcavidhasenāsanaṅgasampattiyāti “nātidūraṃ naccāsannaṃ gamanāgamanasampanna”nti	471	
PA_tika-s02_01t:471_9	ekaṃ aṅgaṃ, “divā appākiṇṇaṃ rattiṃ appasaddaṃ appanigghosa”nti ekaṃ, “appaḍaṃsamakasavātātapasarīsapasamphassa”nti	471	
PA_tika-s02_01t:471_10	ekaṃ, “tasmiṃ kho pana senāsane viharantassa appakasirena uppajjanti cīvara…pe… parikkhārā”ti	4711	
PA_tika-s02_01t:471_11	ekaṃ, “tasmiṃ kho pana senāsane therā bhikkhū viharanti bahussutā”ti ekaṃ, evametehi	4711	
PA_tika-s02_01t:471_12	pañcavidhasenāsanaṅgehi sampannatāya. Yadi jetavanaṃ tathaṃ anāthapiṇḍikassa ārāmoti āha “so hī”tiādi.	4711	
PA_tika-s02_01t:472_0	Kītakālato paṭṭhāya anāthapiṇḍikasseva taṃ vanaṃ, atha kasmā ubhinnaṃ parikittananti	472	
PA_tika-s02_01t:472_1	āha “jetavane”tiādi. “Yadipi so bhūmibhāgo koṭisantharena mahāseṭṭhinā kīto, rukkhā	472	
PA_tika-s02_01t:472_2	pana jetena na vikkītāti jetavananti vattabbataṃ labhī”ti vadanti.	472	
PA_tika-s02_01t:473_0	Kasmā idaṃ suttamabhāsīti kathetukamyatāya suttanikkhepaṃ pucchati. Sāmaññato hi	473	
PA_tika-s02_01t:473_1	bhagavato desanākāraṇaṃ pākaṭamevāti. Ko panāyaṃ suttanikkhepoti? Attajjhāsayo. Parehi	473	
PA_tika-s02_01t:473_2	anajjhiṭṭho eva hi bhagavā attano ajjhāsayena imaṃ suttaṃ desetīti ācariyā. Yasmā	473	
PA_tika-s02_01t:473_3	panesa bhikkhūnaṃ upakkiliṭṭhacittataṃ viditvā “ime bhikkhū imāya desanāya upakkilesavisodhanaṃ	473	
PA_tika-s02_01t:473_4	katvā āsavakkhayāya paṭipajjissantī”ti ayaṃ desanā āraddhā, tasmā parajjhāsayoti	473	
PA_tika-s02_01t:473_5	apare. Ubhayampi pana yuttaṃ. Attajjhāsayādīnañhi saṃsaggabhedassa sambhavo heṭṭhā	473	
PA_tika-s02_01t:473_6	dassitovāti. Tesaṃ bhikkhūnanti tadā dhammapaṭiggāhatabhikkhūnaṃ. Upakkilesavisodhananti	473	
PA_tika-s02_01t:473_7	samathavipassanupakkilesato cittassa visodhanaṃ. Paṭhamañhi bhagavā anupubbikathādinā	473	
PA_tika-s02_01t:473_8	paṭipattiyā saṃkilesaṃ nīharitvā pacchā sāmukkaṃsikaṃ desanaṃ deseti khette khāṇukaṇṭakagumbādike	473	
PA_tika-s02_01t:473_9	avaharitvā kasanaṃ viya, tasmā kammaṭṭhānameva avatvā imāya anupubbiyā desanā pavattāti adhippāyo.	473	
PA_tika-s02_01t:474_0	Saṃvarabhūtanti sīlasaṃvarādisaṃvarabhūtaṃ saṃvaraṇasabhāvaṃ kāraṇaṃ, taṃ pana atthato	474	
PA_tika-s02_01t:474_1	dassanādi evāti veditabbaṃ. Saṃvaritāti pavattituṃ appadānavasena sammā, sabbathā	474	
PA_tika-s02_01t:474_2	vā vāritā. Evaṃbhūtā ca yasmā pavattidvārapidhānena pihitā nāma honti, tasmā vuttaṃ	474	
PA_tika-s02_01t:474_3	“vidahitā hutvā”ti. Evaṃ accantikassa saṃvarassa kāraṇabhūtaṃ anaccantikaṃ saṃvaraṃ	474	
PA_tika-s02_01t:474_4	dassetvā idāni accantikameva saṃvaraṃ dassento yasmiṃ dassanādimhi sati uppajjanārahā	474	
PA_tika-s02_01t:474_5	āsavā na uppajjanti, so tesaṃ anuppādo nirodho khayo pahānanti ca vuccamāno atthato	474	
PA_tika-s02_01t:474_6	appavattimattanti tassa ca dassanādi kāraṇanti āha “yena kāraṇena anuppādanirodhasaṅkhātaṃ	474	
PA_tika-s02_01t:474_7	khayaṃ gacchanti pahīyanti nappavattanti, taṃ kāraṇanti attho”ti.	474	
PA_tika-s02_01t:475_0	Cakkhutopi…pe… manatopīti cakkhuviññāṇādivīthīsu tadanugatamanoviññāṇavīthīsu ca	475	
PA_tika-s02_01t:475_1	kiñcāpi kusalādīnampi pavatti atthi, kāmāsavādayo eva pana vaṇato yūsaṃ viya paggharaṇakaasucibhāvena	475	
PA_tika-s02_01t:475_2	sandanti, tasmā te eva “āsavā”ti vuccanti. Tattha hi paggharaṇaasucimhi niruḷho āsava-saddoti.	475	
PA_tika-s02_01t:475_3	Dhammato yāva gotrabhunti tato paraṃ maggaphalesu appavattanato vuttaṃ. Ete hi ārammaṇavasena	475	
PA_tika-s02_01t:475_4	dhamme gacchantā tato paraṃ na gacchanti. Nanu tato paraṃ bhavaṅgādīnipi gacchantīti	475	
PA_tika-s02_01t:475_5	ce? Na, tesampi pubbe ālambitesu lokiyadhammesu sāsavabhāvena antogadhattā tato paratābhāvato.	475	
PA_tika-s02_01t:475_6	Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti	475	
PA_tika-s02_01t:475_7	veditabbāni. Paṭhamamaggapurecārikameva vā gotrabhu avadhinidassanabhāvena gahitaṃ,	475	
PA_tika-s02_01t:475_8	tato paraṃ pana maggaphalasamānatāya aññesu maggesu maggavīthiyaṃ samāpattivīthiyaṃ	475	
PA_tika-s02_01t:475_9	nirodhānantarañca pavattamānesu phalesu nibbāne ca āsavānaṃ pavatti nivāritāti veditabbaṃ.	475	
PA_tika-s02_01t:475_10	Savantīti gacchanti, ārammaṇakaraṇavasena pavattantīti attho. Avadhiattho ā-kāro,	4751	
PA_tika-s02_01t:475_11	avadhi ca mariyādābhividhibhedato duvidho. Tattha mariyādaṃ kiriyaṃ bahi katvā pavattati	4751	
PA_tika-s02_01t:475_12	yathā “āpāṭaliputtā vuṭṭho devo”ti. Abhividhi pana kiriyaṃ byāpetvā pavattati yathā	4751	
PA_tika-s02_01t:475_13	“ābhavaggā bhagavato yaso pavattatī”ti. Abhividhiattho cāyaṃ ā-kāro idha gahitoti	4751	
PA_tika-s02_01t:475_14	vuttaṃ “antokaraṇattho”ti.	4751	
PA_tika-s02_01t:476_0	Madirādayoti ādi-saddena sindhavakādambarikāpotikādīnaṃ saṅgaho daṭṭhabbo. Cirapārivāsiyaṭṭho	476	
PA_tika-s02_01t:476_1	viraparivutthatā purāṇabhāvo. Avijjā nāhosītiādīti ettha ādi-saddena “purimā, bhikkhave,	476	
PA_tika-s02_01t:476_2	koṭi na paññāyati bhavataṇhāyā”ti idaṃ suttaṃ saṅgahitaṃ. Avijjāsavabhavāsavānaṃ	476	
PA_tika-s02_01t:476_3	ciraparivutthatāya dassitāya tabbhāvabhāvino kāmāsavassa ciraparivutthatā dassitāva	476	
PA_tika-s02_01t:476_4	hoti. Aññesu ca yathāvutte dhamme okāsañca ārammaṇaṃ katvā pavattamānesu mānādīsu	476	
PA_tika-s02_01t:476_5	vijjamānesu attattaniyādiggāhavasena abhibyāpanaṃ madakaraṇavasena āsavasadisatā	476	
PA_tika-s02_01t:476_6	ca etesaṃyeva, na aññesanti etesveva āsava-saddo niruḷhoti daṭṭhabbo. Na cettha diṭṭhāsavo	476	
PA_tika-s02_01t:476_7	nāgatoti gahetabbaṃ bhavataṇhāya viya bhavadiṭṭhiyāpi bhavāsavaggahaṇeneva gahitattā.	476	
PA_tika-s02_01t:476_8	Āyataṃ anādikālikattā. Pasavantīti phalanti. Na hi taṃ kiñci saṃsāradukkhaṃ atthi,	476	
PA_tika-s02_01t:476_9	yaṃ āsavehi vinā uppajjeyya. Purimāni cetthāti ettha etesu catūsu atthavitappesu	476	
PA_tika-s02_01t:476_10	purimāni tīṇi. Yatthāti yesu suttābhidhammapadesesu. Tattha yujjanti kilesesuyeva	4761	
PA_tika-s02_01t:476_11	yathāvuttassa atthattayassa sambhavato. Pacchimaṃ “āyataṃ vā saṃsāradukkhaṃ savantī”ti	4761	
PA_tika-s02_01t:476_12	vuttanibbacanaṃ. Kammepi yujjati dukkhappasavanassa kilesakammasādhāraṇattā.	4761	
PA_tika-s02_01t:477_0	Diṭṭhadhammā vuccanti paccakkhabhūtā khandhā, diṭṭhadhamme bhavā diṭṭhadhammikā.	477	
PA_tika-s02_01t:477_1	Vivādamūlabhūtāti vivādassa mūlakāraṇabhūtā kodhūpanāha-makkha-paḷāsa-issā-macchariya-māyā-sāṭheyya-thambha-sārambha-mānātimānā.	477	
PA_tika-s02_01t:478_0	Yena devūpapatyassāti yena kammakilesappakārena āsavena devesu upapatti nibbatti	478	
PA_tika-s02_01t:478_1	assa mayhanti sambandho. Gandhabbo vā vihaṅgamo ākāsacārī assanti vibhattiṃ pariṇāmetvā	478	
PA_tika-s02_01t:478_2	yojetabbaṃ. Ettha ca yakkhagandhabbatāya vinimuttā sabbā devagati devaggahaṇena gahitā.	478	
PA_tika-s02_01t:478_3	Avasesā ca akusalā dhammāti akusalakammato avasesā akusalā dhammā āsavāti āgatāti sambandho.	478	
PA_tika-s02_01t:479_0	Paṭighātāyāti paṭisedhanāya. Parūpavā…pe… upaddavāti idaṃ yadi bhagavā sikkhāpadaṃ	479	
PA_tika-s02_01t:479_1	na paññapeyya, tato asaddhammappaṭisevanaadinnādānapāṇātipātādihetu ye uppajjeyyuṃ	479	
PA_tika-s02_01t:479_2	parūpavādādayo diṭṭhadhammikā nānappakārā anatthā, ye ca tannimittā eva nirayādīsu	479	
PA_tika-s02_01t:479_3	nibbattassa pañcavidhabandhanakammakāraṇādivasena mahādukkhānubhavādippakārā anatthā,	479	
PA_tika-s02_01t:479_4	te sandhāya vuttaṃ. Te paneteti ete kāmarāgādikilesa-tebhūmakakammaparūpavādādiupaddavappakārā	479	
PA_tika-s02_01t:479_5	āsavā. Yatthāti yasmiṃ vinayādipāḷipadese. Yathāti yena duvidhādippakārena aññesu	479	
PA_tika-s02_01t:479_6	ca suttantesu āgatāti sambandho.	479	
PA_tika-s02_01t:480_0	Nirayaṃ gamentīti nirayagāminiyā. Chakkanipāte āhuneyyasutte. Tattha hi āsavā chadhā	480	
PA_tika-s02_01t:480_1	āgatā āsava-saddābhidheyyassa atthassa pabhedopacārena āsava-pade pabhedoti vutto,	480	
PA_tika-s02_01t:480_2	koṭṭhāsattho vā pada-saddoti āsavapadeti āsavappakāre saddakoṭṭhāse atthakoṭṭhāse vāti attho.	480	
PA_tika-s02_01t:481_0	Tathā hīti tasmā saṃvaraṇaṃ pidahanaṃ pavattituṃ appadānaṃ, teneva kāraṇenāti attho.	481	
PA_tika-s02_01t:481_1	Sīlādisaṃvare adhippete pavattituṃ appadānavasena thakanabhāvasāmaññato dvāraṃ saṃvaritvāti	481	
PA_tika-s02_01t:481_2	gehadvārasaṃvaraṇampi udāhaṭaṃ. Sīlasaṃvarotiādi heṭṭhā mūlapariyāyavaṇṇanāya vuttampi	481	
PA_tika-s02_01t:481_3	imassa suttassa atthavaṇṇanaṃ paripuṇṇaṃ katvā vattukāmo puna vadati. Yuttaṃ tāva	481	
PA_tika-s02_01t:481_4	sīlasatiñāṇānaṃ saṃvarattho pāḷiyaṃ tathā āgatattā, khantivīriyānaṃ pana kathanti	481	
PA_tika-s02_01t:481_5	āha “tesañcā”tiādi. Tassattho – yadipi “khamo hoti…pe… sītassa uppannaṃ kāmavitakkaṃ	481	
PA_tika-s02_01t:481_6	nādhivāsetī”tiādiniddese khantivīriyānaṃ saṃvarapariyāyo nāgato, uddese pana sabbāsavasaṃvarapariyāyanti	481	
PA_tika-s02_01t:481_7	saṃvarapariyāyena gahitattā attheva tesaṃ saṃvarabhāvoti.	481	
PA_tika-s02_01t:482_0	Pubbe sīlasatiñāṇānaṃ pāṭhantarena saṃvarabhāvo dassitoti idāni taṃ imināpi suttena	482	
PA_tika-s02_01t:482_1	gahitabhāvaṃ dassetuṃ “apicā”tiādi vuttaṃ. Khantivīriyasaṃvarā vuttāyeva “khamo hoti	482	
PA_tika-s02_01t:482_2	sītassā”tiādinā pāḷiyā dassanavasena. “Tañca anāsanaṃ, tañca agocara”nti ayaṃ panettha	482	
PA_tika-s02_01t:482_3	sīlasaṃvaroti tañca “yathārūpe”tiādinā vuttaṃ ayuttaṃ aniyatavatthukaṃ raho paṭicchannāsanaṃ,	482	
PA_tika-s02_01t:482_4	tañca yathāvuttaṃ ayuttaṃ vesiyādigocaraṃ, “paṭisaṅkhāyoniso parivajjetī”ti āgataṃ	482	
PA_tika-s02_01t:482_5	yaṃ parivajjanaṃ, ayaṃ pana ettha etasmiṃ sutte āgato sīlasaṃvaroti attho. Anāsanaparivajjanena	482	
PA_tika-s02_01t:482_6	hi anācāraparivajjanaṃ vuttaṃ, anācārāgocaraparivajjanaṃ cārittasīlatāyasīlasaṃvaro.	482	
PA_tika-s02_01t:482_7	Tathā hi bhagavatā “pātimokkhasaṃvarasaṃvuto viharatī”ti sīlasaṃvaravibhajane ācāragocarasampattiṃ	482	
PA_tika-s02_01t:482_8	dassentena “atthi anācāro, atthi agocaro”tiādinā anācārāgocarā vibhajitvā dassitā.	482	
PA_tika-s02_01t:482_9	Idañca ekadesena samudāyanidassanaṃ daṭṭhabbaṃ samuddapabbatanidassanaṃ viya.	482	
PA_tika-s02_01t:483_0	Sabbattha paṭisaṅkhā ñāṇasaṃvaroti ettha “yonisomanasikāro, paṭisaṅkhā ñāṇasaṃvaro”ti	483	
PA_tika-s02_01t:483_1	vattabbaṃ. Na hi dassanapahātabbaniddese paṭisaṅkhāgahaṇaṃ atthi, “yoniso manasi	483	
PA_tika-s02_01t:483_2	karotī”ti pana vuttaṃ. Yonisomanasikaraṇampi atthato paṭisaṅkhā ñāṇasaṃvaramevāti	483	
PA_tika-s02_01t:483_3	evaṃ pana atthe gayhamāne yuttametaṃ siyā. Keci pana “yattha yattha ‘idha paṭisaṅkhā	483	
PA_tika-s02_01t:483_4	yoniso’ti āgataṃ, taṃ sabbaṃ sandhāya ‘sabbattha paṭisaṅkhā ñāṇasaṃvaro’ti vutta”nti	483	
PA_tika-s02_01t:483_5	vadanti. Tesaṃ matena “idaṃ dukkhanti yoniso manasi karotī”tiādikassa ñāṇasaṃvarena	483	
PA_tika-s02_01t:483_6	ca asaṅgaho siyā, “dassanaṃ paṭisevanā bhāvanā ca ñāṇasaṃvaro”ti ca vacanaṃ virujjheyya,	483	
PA_tika-s02_01t:483_7	tasmā vuttanayenevettha attho veditabbo. “Sabbattha paṭisaṅkhā ñāṇasaṃvaro”ti iminā	483	
PA_tika-s02_01t:483_8	sattasupi ṭhānesu yaṃ ñāṇaṃ, so ñāṇasaṃvaroti parivajjanādivasena vuttā sīlādayo	483	
PA_tika-s02_01t:483_9	sīlasaṃvarādayoti ayamattho dassito. Evaṃ sati saṃvarānaṃ saṅkaro viya hotīti te	483	
PA_tika-s02_01t:483_10	asaṅkarato dassetuṃ “aggahitaggahaṇenā”ti vuttaṃ parivajjanavisesasaṃvarādhivāsanavinodanānaṃ	4831	
PA_tika-s02_01t:483_11	sīlasaṃvarādibhāvena gahitattā, tathā aggahitānaṃ gahaṇenāti attho. Te pana aggahite	4831	
PA_tika-s02_01t:483_12	sarūpato dassento “dassanaṃ paṭisevanā bhāvanā”ti āha.	4831	
PA_tika-s02_01t:484_0	Etena sīlasaṃvarādinā karaṇabhūtena, kāraṇabhūtena vā. Dhammāti kusalākusaladhammā.	484	
PA_tika-s02_01t:484_1	Sīlasaṃvarādinā hi sahajātakoṭiyā, upanissayakoṭiyā vā paccayabhūtena anuppannā kusalā	484	
PA_tika-s02_01t:484_2	dhammā uppattiṃ gacchanti uppajjanti, tathā aniruddhā akusalā dhammā nirodhaṃ gacchanti	484	
PA_tika-s02_01t:484_3	nirujjhantīti attho. Pāḷiyaṃ pana “anuppannā ceva āsavā na uppajjanti, uppannā ca	484	
PA_tika-s02_01t:484_4	āsavā pahīyantī”ti akusaladhammānaṃ anuppādapahānāni eva vuttāni, na kusaladhammānaṃ	484	
PA_tika-s02_01t:484_5	uppādādayoti? Nayidamevaṃ daṭṭhabbaṃ, “yoniso ca kho, bhikkhave, manasikaroto”tiādinā	484	
PA_tika-s02_01t:484_6	kusaladhammānampi uppatti pakāsitāva āsavasaṃvaraṇassa padhānabhāvena gahitattā.	484	
PA_tika-s02_01t:484_7	Tathā hi pariyosānepi “ye āsavā dassanā pahātabbā, te dassanā pahīnā hontī”tiādinā	484	
PA_tika-s02_01t:484_8	āsavappahānameva padhānaṃ katvā nigamitaṃ.	484	
PA_tika-s02_01t:485_0	15. Jānato passatoti ettha dassanampi paññācakkhunāva dassanaṃ adhippetaṃ, na maṃsacakkhunā	485	
PA_tika-s02_01t:485_1	dibbacakkhunā vāti āha “dvepi padāni ekatthānī”ti. Evaṃ santepīti padadvayassa ekatthatthepi.	485	
PA_tika-s02_01t:485_2	Ñāṇalakkhaṇanti ñāṇassa sabhāvaṃ, visayassa yathāsabhāvāvabodhananti attho. Tenāha	485	
PA_tika-s02_01t:485_3	“jānanalakkhaṇañhi ñāṇa”nti. Ñāṇappabhāvanti ñāṇānubhāvaṃ, ñāṇakiccaṃ visayobhāsananti	485	
PA_tika-s02_01t:485_4	attho. Tenevāha “ñāṇena vivaṭe dhamme”ti. “Jānato passato”ti ca jānanadassanamukhena	485	
PA_tika-s02_01t:485_5	puggalādhiṭṭhānā desanā pavattāti āha “ñāṇalakkhaṇaṃ ñāṇappabhāvaṃ upādāya puggalaṃ	485	
PA_tika-s02_01t:485_6	niddisatī”ti. Jānato passatoti “yoniso ca manasikāraṃ ayoniso ca manasikāra”nti vakkhamānattā	485	
PA_tika-s02_01t:485_7	yonisomanasikāravisayajānanaṃ, ayonisomanasikāravisayadassanaṃ. Tañca kho pana nesaṃ	485	
PA_tika-s02_01t:485_8	āsavānaṃ khayūpāyasabhāvassa adhippetattā uppādanānuppādanavasena na ārammaṇamattenāti	485	
PA_tika-s02_01t:485_9	ayamattho yuttoti āha “yonisomanasikāraṃ…pe… ayamettha sāro”ti.	485	
PA_tika-s02_01t:486_0	“Jānato”ti vatvā jānanañca anussavākārapaṭivitakkamattavasena na idhādhippetaṃ, atha	486	
PA_tika-s02_01t:486_1	kho rūpādi viya cakkhuviññāṇena yonisomanasikārāyonisomanasikāre paccakkhe katvā	486	
PA_tika-s02_01t:486_2	tesaṃ uppādavasena dassananti imamatthaṃ vibhāvetuṃ “passato”ti vuttanti evaṃ vā	486	
PA_tika-s02_01t:486_3	ettha attho daṭṭhabbo. Aññatthāpi hi “evaṃ jānato evaṃ passato, jānaṃ jānāti passaṃ	486	
PA_tika-s02_01t:486_4	passati, evaṃ jānantā evaṃ passantā, ajānataṃ apassata”nti ca ādīsu ñāṇakiccassa	486	
PA_tika-s02_01t:486_5	sāmaññavisesadīpanavasenetaṃ padadvayaṃ āgatanti. Kecīti abhayagirivāsisārasamāsācariyā.	486	
PA_tika-s02_01t:486_6	Te hi “samādhinā jānato vipassanāya passato jānaṃ jānāti passaṃ passati, evaṃ jānanā	486	
PA_tika-s02_01t:486_7	samatho, passanā vipassanā”ti ca ādinā papañcenti. Teti papañcā. Imasmiṃ attheti	486	
PA_tika-s02_01t:486_8	“jānato”tiādinayappavatte imasmiṃ suttapadaatthe niddhāriyamāne. Na yujjanti jānanadassanānaṃ	486	
PA_tika-s02_01t:486_9	yonisomanasikārāyonisomanasikāravisayabhāvassa pāḷiyaṃ vuttattā.	486	
PA_tika-s02_01t:487_0	Āsavappahānaṃ āsavānaṃ accantappahānaṃ. So pana nesaṃ anuppādo sabbena sabbaṃ khīṇatā	487	
PA_tika-s02_01t:487_1	abhāvo evāti āha “āsavānaṃ accantakhayamasamuppādaṃ khīṇākāraṃ natthibhāva”nti. Ujumaggānusārinoti	487	
PA_tika-s02_01t:487_2	kilesavaṅkassa kāyavaṅkādīnañca pahānena ujubhūte savipassane heṭṭhimamagge anussarantassa.	487	
PA_tika-s02_01t:487_3	Tadeva hissa sikkhanaṃ. Khayasmiṃ paṭhamaṃ ñāṇaṃ. Tato aññā anantarāti khayasaṅkhāte	487	
PA_tika-s02_01t:487_4	aggamagge tappariyāpannameva ñāṇaṃ paṭhamaṃ uppajjati, tadanantaraṃ pana aññaṃ arahattanti.	487	
PA_tika-s02_01t:487_5	Yadipi gāthāyaṃ “khayasmiṃ”icceva vuttaṃ, samucchedavasena pana āsavehi khīṇotīti	487	
PA_tika-s02_01t:487_6	maggo khayoti vuccatīti āha “maggo āsavakkhayoti vutto”ti. Samaṇoti samitapāpo adhippeto.	487	
PA_tika-s02_01t:487_7	So pana khīṇāsavo hotīti “āsavānaṃ khayā”ti imassa phalapariyāyatā vuttā, nippariyāyena	487	
PA_tika-s02_01t:487_8	pana āsavakkhayo maggo, tena pattabbato phalaṃ. Eteneva nibbānassapi āsavakkhayabhāvo vuttoti veditabbo.	487	
PA_tika-s02_01t:488_0	“Jānato passato”ti jānato eva passato evāti evamettha niyamo icchito, na aññathā	488	
PA_tika-s02_01t:488_1	visesābhāvato aniṭṭhasādhanato cāti tassa niyamassa phalaṃ dassetuṃ “no ajānato no	488	
PA_tika-s02_01t:488_2	apassato”ti vuttanti āha “yo pana na jānāti na passati, tassa neva vadāmīti attho”ti.	488	
PA_tika-s02_01t:488_3	Iminā dūrīkatāyonisomanasikāro idhādhippeto, yonisomanasikāro ca āsavakkhayassa ekantikakāraṇanti	488	
PA_tika-s02_01t:488_4	dasseti. Etenāti “no ajānato no apassato”ti vacanena. Te paṭikkhittāti ke pana teti?	488	
PA_tika-s02_01t:488_5	“Bāle ca paṇḍite ca sandhāvitvā saṃsaritvā dukkhassantaṃ karissanti, ahetū apaccayā	488	
PA_tika-s02_01t:488_6	sattā visujjhantī”ti evamādivādā. Tesu hi keci abhijātisaṅkantimattena bhavasaṅkantimattena	488	
PA_tika-s02_01t:488_7	ca saṃsārasuddhiṃ paṭijānanti, aññe issarapajāpatikālādivasena, tayidaṃ sabbaṃ “saṃsārādīhī”ti	488	
PA_tika-s02_01t:488_8	ettheva saṅgahitanti daṭṭhabbaṃ.	488	
PA_tika-s02_01t:489_0	Purimena vā padadvayenāti “jānato, passato”ti iminā padadvayena. Upāyo vutto “āsavakkhayassā”ti	489	
PA_tika-s02_01t:489_1	adhikārato viññāyati. Imināti “no ajānato, no apassato”ti iminā padadvayena. Anupāyo	489	
PA_tika-s02_01t:489_2	eva hi āsavānaṃ khayassa yadidaṃ yoniso ca ayoniso ca manasikārassa ajānanaṃ adassanañca,	489	
PA_tika-s02_01t:489_3	tena tathattāya appaṭipattito micchāpaṭipattito ca. Nanu “passato”ti iminā ayonisomanasikāro	489	
PA_tika-s02_01t:489_4	yathā na uppajjati, evaṃ dassane adhippete purimeneva anupāyapaṭisedho vutto hotīti?	489	
PA_tika-s02_01t:489_5	Na hoti, ayonisomanasikārānuppādanassapi upāyabhāvato satibalena saṃvutacakkhundriyāditā	489	
PA_tika-s02_01t:489_6	viya sampajaññabaleneva niccādivasena abhūtajānanābhāvo hotīti. Tenāha “saṅkhepena…pe…	489	
PA_tika-s02_01t:489_7	hotī”ti. Tattha saṅkhepenāti samāsena, anvayato byatirekato ca vitthāraṃ akatvāti	489	
PA_tika-s02_01t:489_8	attho. Ñāṇaṃ…pe… dassitaṃ hoti “jānato”tiādinā ñāṇasseva gahitattā. Yadi evaṃ “svāyaṃ	489	
PA_tika-s02_01t:489_9	saṃvaro”tiādi kathaṃ nīyatīti? Ñāṇassa padhānabhāvadassanatthaṃ evamayaṃ desanā katāti	489	
PA_tika-s02_01t:489_10	nāyaṃ doso, tathā aññatthāpi “ariyaṃ vo bhikkhave sammāsamādhiṃ desessāmi saupanisaṃ	4891	
PA_tika-s02_01t:489_11	saparikkhāra”nti vitthāro.	4891	
PA_tika-s02_01t:490_0	Dabbajātikoti dabbarūpo. So hi drabyoti vuccati “drabyaṃ vinassati nādrabya”ntiādīsu.	490	
PA_tika-s02_01t:490_1	Dabbajātiko vā sārasabhāvo, sāruppasīlācāroti attho. Yathāha “na kho dabba dabbā	490	
PA_tika-s02_01t:490_2	evaṃ nibbeṭhentī”ti. Vattasīse ṭhatvāti vattaṃ uttamaṅgaṃ, dhuraṃ vā katvā. Yo hi	490	
PA_tika-s02_01t:490_3	parisuddhājīvo kātuṃ ajānantānaṃ sabrahmacārīnaṃ, attano vā vātātapādipaṭibāhanatthaṃ	490	
PA_tika-s02_01t:490_4	chattādīni karoti, so vattasīse ṭhatvā karoti nāma. Padaṭṭhānaṃ na hotīti na vattabbā	490	
PA_tika-s02_01t:490_5	nāthakaraṇadhammabhāvena upanissayabhāvato. Vuttañhi “yāni tāni sabrahmacārīnaṃ uccāvacāni	490	
PA_tika-s02_01t:490_6	kiccakaraṇīyāni, tattha dakkho hotī”tiādi.	490	
PA_tika-s02_01t:491_0	Upāyamanasikāroti kusaladhammappavattiyā kāraṇabhūto manasikāro. Pathamanasikāroti	491	
PA_tika-s02_01t:491_1	tassā eva maggabhūto manasikāro. Aniccādīsu aniccantiādināti aniccadukkhaasubhaanattasabhāvesu	491	
PA_tika-s02_01t:491_2	dhammesu “aniccaṃ dukkhaṃ asubhaṃ anattā”tiādinā eva nayena, aviparītasabhāvenāti	491	
PA_tika-s02_01t:491_3	attho. Saccānulomikena vāti saccābhisamayassa anulomavasena. Cittassa āvaṭṭanātiādinā	491	
PA_tika-s02_01t:491_4	āvaṭṭanāya paccayabhūtā tato purimuppannā manodvārikā kusalajavanappavatti phalavohārena	491	
PA_tika-s02_01t:491_5	tathā vuttā. Tassā hi vasena sā kusaluppattiyā upanissayo hoti. Āvajjanā hi bhavaṅgacittaṃ	491	
PA_tika-s02_01t:491_6	āvaṭṭayatīti āvaṭṭanā. Anu anu āvaṭṭetīti anvāvaṭṭanā. Bhavaṅgārammaṇato aññaṃ ābhujatīti	491	
PA_tika-s02_01t:491_7	ābhogo. Samannāharatīti samannāhāro. Tadevārammaṇaṃ attānaṃ anubandhitvā uppajjamānaṃ	491	
PA_tika-s02_01t:491_8	manasi karoti ṭhapetīti manasikāro. Ayaṃ vuccatīti ayaṃ upāyapathamanasikāralakkhaṇo	491	
PA_tika-s02_01t:491_9	yonisomanasikāro nāma vuccati, yassa vasena puggalo dukkhādīni saccāni āvajjituṃ	491	
PA_tika-s02_01t:491_10	sakkoti. Ayonisomanasikāre saccapaṭikūlenāti saccābhisamayassa ananulomavasena. Sesaṃ	4911	
PA_tika-s02_01t:491_11	yonisomanasikāre vuttavipariyāyena veditabbaṃ.	4911	
PA_tika-s02_01t:492_0	Yuttinti upapattisādhanayuttiṃ, hetunti attho. Tenevāha “yasmā”tiādi. Etthāti “ayoniso	492	
PA_tika-s02_01t:492_1	bhikkhave…pe… pahīyantī”ti etasmiṃ pāṭhe. Tatthāti vākyopaññāsanaṃ. Kasmā panettha	492	
PA_tika-s02_01t:492_2	ayamuddesaniddeso parivattoti codanaṃ sandhāyāha “yoniso”tiādi. Tattha manasikārapadaṃ	492	
PA_tika-s02_01t:492_3	dvinnaṃ sādhāraṇanti adhippāyena “yoniso ayonisoti imehi tāva dvīhi padehī”ti vuttaṃ.	492	
PA_tika-s02_01t:492_4	Yonisoti hi yonisomanasikāro, ayonisoti ca ayonisomanasikāro tattha anuvattanato	492	
PA_tika-s02_01t:492_5	vakkhamānattā ca. Satipi anatthuppattisāmaññe bhavādīsu puggalassa bahulisāmaññaṃ	492	
PA_tika-s02_01t:492_6	dassetvā taṃ parivattitvā visesadassanattaṃ nāvādi upamāttayaggahaṇaṃ daṭṭhabbaṃ.	492	
PA_tika-s02_01t:492_7	Cakkayantaṃ āhaṭaghaṭīyantanti vadanti.	492	
PA_tika-s02_01t:493_0	Anuppannāti anibbattā. Ārammaṇavisesavasena tassa anuppatti veditabbā, na rūpārammaṇādiārammaṇasāmaññena,	493	
PA_tika-s02_01t:493_1	nāpi āsavavasena. Tenāha “ananubhūtapubbaṃ ārammaṇaṃ…pe… aññathā hi anamatagge saṃsāre	493	
PA_tika-s02_01t:493_2	anuppannā nāma āsavā na santī”ti. Vatthunti saviññāṇakāviññāṇakappabhedaṃ āsavuppattikāraṇaṃ.	493	
PA_tika-s02_01t:493_3	Ārammaṇaṃ ārammaṇapaccayabhūtarūpādīni. Idāni āsavavasenapi anuppannapariyāyo labbhatīti	493	
PA_tika-s02_01t:493_4	dassetuṃ “anubhūtapubbepī”tiādi vuttaṃ. Pakatisuddhiyāti pubbacariyato kilesadūrībhāvasiddhāya	493	
PA_tika-s02_01t:493_5	suddhipakatitāya. Pāḷiyā uddisanaṃ uddeso, atthakathanaṃ paripucchā. Ajjhayanaṃ pariyatti,	493	
PA_tika-s02_01t:493_6	cīvarasibbādi navakammaṃ, samathavipassanānuyogo yonisomanasikāro. Tādisenāti yādisena	493	
PA_tika-s02_01t:493_7	“manuññavatthū”timanasikārādinā kāmāsavādayo sambhaveyyuṃ, tādisena. Āsavānaṃ vaḍḍhi	493	
PA_tika-s02_01t:493_8	nāma pariyuṭṭhānatibbatāya veditabbā, sā ca abhiṇhuppattiyā bahulīkāratoti te laddhāsevanā	493	
PA_tika-s02_01t:493_9	bahulabhāvaṃ pattā maddantā pharantā chādentā andhākāraṃ karontā aparāparaṃ uppajjamānā	493	
PA_tika-s02_01t:493_10	ekasantānanayena “uppannā pavaḍḍhantī”ti vuccanti. Tena vuttaṃ “punappunaṃ uppajjamānā	4931	
PA_tika-s02_01t:493_11	uppannā pavaḍḍhantīti vuccantī”ti. Ito aññathāti ito aparāparuppannānaṃ ekattaggahaṇato	4931	
PA_tika-s02_01t:493_12	aññathā vaḍḍhi nāma natthi khaṇikabhāvato.	4931	
PA_tika-s02_01t:494_0	So ca jānātīti dhammuddhaccaviggahābhāvamāha. Kārakassevāti yuttayogasseva. Yassa	494	
PA_tika-s02_01t:494_1	panātiādinā anuddesikaṃ katvā vuttamatthaṃ purātanassa purisātisayassa paṭipattidassanena	494	
PA_tika-s02_01t:494_2	pākaṭataraṃ kātuṃ “maṇḍalārāmavāsīmahātissabhūtattherassa viyā”tiādi vuttaṃ. Tañhi	494	
PA_tika-s02_01t:494_3	sabrahmacārīnaṃ āyatiṃ tathāpaṭipattikāraṇaṃ hoti, yato edisaṃ vatthu vuccati. Tasmiṃ	494	
PA_tika-s02_01t:494_4	yevāti maṇḍalārāmeyeva. Ācariyaṃ āpucchitvāti attano uddesācariyaṃ kammaṭṭhānaggahaṇatthaṃ	494	
PA_tika-s02_01t:494_5	gantuṃ āpucchitvā. Ācariyaṃ vanditvāti kammaṭṭhānadāyakaṃ mahārakkhitattheraṃ vanditvā.	494	
PA_tika-s02_01t:494_6	Uddesamagganti yathāāraddhaṃ uddesapabandhaṃ. Tadā kira mukhapāṭheneva bahū ekajjhaṃ	494	
PA_tika-s02_01t:494_7	uddisāpetvā manosajjhāyavasena dhammaṃ sajjhāyanti. Tatthāyaṃ thero paññavantatāya	494	
PA_tika-s02_01t:494_8	uddesaṃ gaṇhantānaṃ bhikkhūnaṃ dhorayho, so “idānāhaṃ anāgāmī, kiṃ mayhaṃ uddesenā”ti	494	
PA_tika-s02_01t:494_9	saṅkocaṃ anāpajjitvā dutiyadivase uddesakāle ācariyaṃ upasaṅkami. “Uppannā pahīyantī”ti	494	
PA_tika-s02_01t:494_10	ettha uppannasadisā “uppannā”ti vuttā, na paccuppannā. Na hi paccuppannesu āsavesu	4941	
PA_tika-s02_01t:494_11	maggena pahānaṃ sambhavatīti āha “ye pana…pe… natthī”ti. Vattamānuppannā khaṇattayasamaṅgino.	4941	
PA_tika-s02_01t:494_12	Tesaṃ paṭipattiyā pahānaṃ natthi uppajjanārahānaṃ paccayaghātena anuppādanameva tāya pahānanti.	4941	
PA_tika-s02_01t:495_0	16. Yadi evaṃ dutiyapadaṃ kimatthiyanti? Padadvayaggahaṇaṃ āsavānaṃ uppannānuppannabhāvasambhavadassanatthañceva	495	
PA_tika-s02_01t:495_1	pahāyakavibhāgena pahātabbavibhāgadassanatthañca. Tenāha “idameva padaṃ gahetvā”ti.	495	
PA_tika-s02_01t:495_2	Aññampīti ñāṇato aññampi satisaṃvarādiṃ. Dassanāti idaṃ hetumhi nissakkavacananti	495	
PA_tika-s02_01t:495_3	dassanenāti hetumhi karaṇavacanena tadatthaṃ vivarati. Esa nayoti tamevatthaṃ atidisati.	495	
PA_tika-s02_01t:495_4	Dassanenāti sotāpattimaggena. So hi paṭhamaṃ nibbānadassanato “dassana”nti vuccati.	495	
PA_tika-s02_01t:495_5	Yadipi taṃ gotrabhu paṭhamataraṃ passati, disvā pana kattabbakiccassa kilesappahānassa	495	
PA_tika-s02_01t:495_6	akaraṇato na taṃ dassananti vuccati. Āvajjanaṭṭhāniyañhi taṃ ñāṇaṃ maggassa, nibbānārammaṇattasāmaññena	495	
PA_tika-s02_01t:495_7	cetaṃ vuttaṃ, na nibbānapaṭivijjhanena, tasmā dhammacakkhu punappunaṃ nibbattanena	495	
PA_tika-s02_01t:495_8	bhāvanaṃ appattaṃ dassanaṃ nāma, dhammacakkhuñca pariññādikiccakaraṇavasena catusaccadhammadassanaṃ	495	
PA_tika-s02_01t:495_9	tadabhisamayoti nutthettha gotrabhussa dassanabhāvappatti. Ayañca vicāro parato aṭṭhakathāyameva	495	
PA_tika-s02_01t:495_10	āgamissati. Sabbatthāti “saṃvarā pahātabbā”tiādīsu. Saṃvarāti saṃvarena, “saṃvaro”ti	4951	
PA_tika-s02_01t:495_11	cettha satisaṃvaro veditabbo. Paṭisevati etenāti paṭisevanaṃ, paccayesu idamatthikatāñāṇaṃ.	4951	
PA_tika-s02_01t:495_12	Adhivāseti khamati etāyāti adhivāsanā, sītādīnaṃ khamanākārena pavatto adoso, tappadhānā	4951	
PA_tika-s02_01t:495_13	vā cattāro kusalakkhandhā. Parivajjeti etenāti parivajjanaṃ, vāḷamigādīnaṃ pariharaṇavasena	4951	
PA_tika-s02_01t:495_14	pavattā cetanā, tathāpavattā vā cattāro kusalakkhandhā. Kāmavitakkādike vinodeti	4951	
PA_tika-s02_01t:495_15	vitudati etenāti vinodanaṃ, kusalavīriyaṃ. Paṭhamamaggena diṭṭhe catusaccadhamme	4951	
PA_tika-s02_01t:495_16	bhāvanāvasena uppajjanato bhāvanā, sesamaggattayaṃ. Na hi taṃ adiṭṭhapubbaṃ kiñci	4951	
PA_tika-s02_01t:495_17	passati, evaṃ dassanādīnaṃ vacanattho veditabbo.	4951	
PA_tika-s02_01t:496	Dassanāpahātabbaāsavavaṇṇanā	49	
PA_tika-s02_01t:497_0	17. Kusalākusaladhammehi ālambiyamānāpi ārammaṇadhammā āvajjanamukheneva tabbhāvaṃ	497	
PA_tika-s02_01t:497_1	gacchantīti dassento “manasikaraṇīye”ti padassa “āvajjitabbe”ti atthamāha. Hitasukhāvahabhāvena	497	
PA_tika-s02_01t:497_2	manasikaraṇaṃ arahantīti manasikaraṇīyā, tappaṭipakkhato amanasikaraṇīyāti āha “amanasikaraṇīyeti	497	
PA_tika-s02_01t:497_3	tabbiparīte”ti. Sesapadesūti “manasikaraṇīye dhamme appajānanto”tiādīsu. Yasmā kusaladhammesupi	497	
PA_tika-s02_01t:497_4	subhasukhaniccādivasena manasikāro assādanādihetutāya sāvajjo ahitadukkhāvaho akusaladhammesupi	497	
PA_tika-s02_01t:497_5	aniccādivasena manasikāro nibbidādihetutāya anavajjo hitasukhāvaho, tasmā “dhammato	497	
PA_tika-s02_01t:497_6	niyamo natthī”ti vatvā “ākārato pana atthī”ti āha.	497	
PA_tika-s02_01t:498_0	Vā-saddo yebhuyyena “mamaṃ vā hi bhikkhave, devo vā bhavissāmi devaññataro vā”tiādīsu	498	
PA_tika-s02_01t:498_1	vikappattho diṭṭho, na samuccayatthoti tattha samuccayatthe payogaṃ dassetuṃ “yathā”tiādi	498	
PA_tika-s02_01t:498_2	vuttaṃ. Evañca katvā samuccayatthadīpakaṃ panetaṃ suttapadaṃ samudāhaṭaṃ.	498	
PA_tika-s02_01t:499_0	Kāmāsavoti pañcakāmaguṇasaṅkhāte kāme āsavo kāmāsavo. Tenāha “pañcakāmaguṇiko rāgo”ti.	499	
PA_tika-s02_01t:499_1	Bhavāsavaṃ pana ṭhapetvā sabbo lobho kāmāsavoti yuttaṃ siyā. Rūpārūpabhaveti kammupapattibhedato	499	
PA_tika-s02_01t:499_2	duvidhepi rūpārūpabhave chandarāgo. Jhānanikantīti jhānassādo. “Sundaramidaṃ ṭhānaṃ	499	
PA_tika-s02_01t:499_3	niccaṃ dhuva”ntiādinā assādentassa uppajjamāno sassatucchedadiṭṭhisahagato rāgo bhave	499	
PA_tika-s02_01t:499_4	āsavoti bhavāsavo. Evanti sabbadiṭṭhīnaṃ sassatucchedadiṭṭhisaṅgahato bhavāsaveneva	499	
PA_tika-s02_01t:499_5	diṭṭhāsavo gahito taṃsahagatarāgatāyāti adhippāyo. Apare pana “diṭṭhāsavo avijjāsavena	499	
PA_tika-s02_01t:499_6	ca saṅgahito”ti vadanti. Ettha ca “bhavāsavo catūsu diṭṭhigatavippayuttalobhasahagatacittuppādesu	499	
PA_tika-s02_01t:499_7	uppajjatī”ti vacanato diṭṭhisampayuttarāgassa bhavāsavabhāvo vicāretabbo, atha “kāmasahagatā	499	
PA_tika-s02_01t:499_8	saññāmanasikārā”tiādīsu viya ārammaṇakaraṇattho sahagatattho, evaṃ sati bhavāsave	499	
PA_tika-s02_01t:499_9	diṭṭhāsavassa samodhānagamanaṃ kataṃ na siyā. Na hi tampayogatabbhāvādike asati taṃsaṅgaho	499	
PA_tika-s02_01t:499_10	yutto, tasmā yathāvuttapāḷiṃ anusārena diṭṭhigatasampayuttalobhopi kāmāsavoti yuttaṃ	4991	
PA_tika-s02_01t:499_11	siyā. Diṭṭhadhammikasamparāyikadukkhānañhi kāraṇabhūtā kāmāsavādayopi dvidhā vuttā.	4991	
PA_tika-s02_01t:500_0	Abhidhamme ca kāmāsavaniddese “kāmesūti kāmarāgadiṭṭhirāgādīnaṃ ārammaṇabhūtesu tebhūmakesu	500	
PA_tika-s02_01t:500_1	vatthukāmesū”ti attho sambhavati. Tattha hi uppajjamānā sā taṇhā sabbāpi na kāmacchandādināmaṃ	500	
PA_tika-s02_01t:500_2	na labhatīti. Yadi pana lobho kāmāsavabhavāsavavinimuttopi siyā, so yadā diṭṭhigatavippayuttesu	500	
PA_tika-s02_01t:500_3	cittesu uppajjati, tadā tena sampayutto avijjāsavo āsavavippayuttoti domanassavicikicchuddhaccasampayuttassa	500	
PA_tika-s02_01t:500_4	viya tassapi āsavavippayuttatā vattabbā siyā “catūsu diṭṭhigatavippayuttalobhasahagatacittuppādesu	500	
PA_tika-s02_01t:500_5	uppanno moho siyā āsavasampayutto, siyā āsavavippayutto”ti. “Kāmāsavo aṭṭhasu lobhasahagatacittuppādesu	500	
PA_tika-s02_01t:500_6	uppajjatī’ti, “kāmāsavaṃ paṭicca diṭṭhāsavo avijjāsavo”ti ca vacanato diṭṭhisahagatarāgo	500	
PA_tika-s02_01t:500_7	kāmāsavo na hotīti na sakkā vattuṃ. Kiñca abhijjhākāmarāgānaṃ viseso āsavadvayaekāsavabhāvo	500	
PA_tika-s02_01t:500_8	siyā, na abhijjhāya ca noāsavabhāvoti noāsavalobhassa sabbhāvo vicāretabbo. Na hi	500	
PA_tika-s02_01t:500_9	atthi abhidhamme “āsavo ca noāsavo ca dhammā āsavassa dhammassa āsavassa ca noāsavassa	500	
PA_tika-s02_01t:500_10	ca dhammassa hetupaccayo”ti sattamo navamo ca pañho. Gaṇanāyañca “hetuyā sattā”ti	5001	
PA_tika-s02_01t:500_11	vuttaṃ, no “navā”ti. Diṭṭhisampayutte pana lobhe noāsave vijjamāne sattamanavamāpi	5001	
PA_tika-s02_01t:500_12	pañhā vissajjanaṃ labheyyuṃ, gaṇanāya ca “hetuyā navā”ti vattabbaṃ siyā, na pana	5001	
PA_tika-s02_01t:500_13	vuttaṃ. Diṭṭhivippayutte ca lobhe noāsave vijjamāne vattabbaṃ vuttameva. Yasmā pana	5001	
PA_tika-s02_01t:500_14	suttantadesanā nāma pariyāyakathā, na abhidhammadesanā viya nippariyāyakathā, tasmā	5001	
PA_tika-s02_01t:500_15	balavakāmarāgasseva kāmāsavaṃ dassetuṃ “kāmāsavoti pañcakāmaguṇiko rāgo”ti vuttaṃ,	5001	
PA_tika-s02_01t:500_16	tathā bhavābhinandananti.	5001	
PA_tika-s02_01t:501_0	Sāmaññena bhavāsavo diṭṭhāsavaṃ antogadhaṃ katvā idha tayo eva āsavā vuttāti tassa	501	
PA_tika-s02_01t:501_1	tadantogadhataṃ dassetuṃ “evaṃ diṭṭhāsavo”tiādi vuttaṃ. Tathā hi vakkhati bhavāsavassa	501	
PA_tika-s02_01t:501_2	animittavimokkhapaṭipakkhataṃ. Catūsu saccesu aññāṇanti idaṃ suttantanayaṃ nissāya	501	
PA_tika-s02_01t:501_3	vuttaṃ. Suttantasaṃvaṇṇanā hesāti, tadantogadhattā vā pubbantādīnaṃ. Yathā atthato	501	
PA_tika-s02_01t:501_4	kāmāsavādayo vavatthāpitā, tathā nesaṃ uppādavaḍḍhiyo dassento “kāmaguṇe”tiādimāha.	501	
PA_tika-s02_01t:501_5	Assādato manasikarototi “subhasukhā”tiādinā assādanavasena manasi karontassa. Catuvipallāsapadaṭṭhānabhāvenāti	501	
PA_tika-s02_01t:501_6	subhasaññādīnaṃ vatthubhāvena. Vuttanayapaccanīkatoti “kāmā nāmete aniccā dukkhā	501	
PA_tika-s02_01t:501_7	vipariṇāmadhammā”tiādinā kāmaguṇesu ādīnavadassanapubbakanekkhammapaṭipattiyā chandarāgaṃ	501	
PA_tika-s02_01t:501_8	vikkhambhayato samucchindantassa ca anuppanno ca kāmāsavo na uppajjati, uppanno ca	501	
PA_tika-s02_01t:501_9	pahīyati. Tathā mahaggatadhammesu ceva sakalatebhūmakadhammesu ca ādīnavadassanapubbakaaniccādimanasikāravasena	501	
PA_tika-s02_01t:501_10	nissaraṇapaṭipattiyā anuppannā ca bhavāsavaavijjāsavā na uppajjanti, uppannā ca pahīyantīti	5011	
PA_tika-s02_01t:501_11	evaṃ taṇhāpakkhe vuttassa nayassa paṭipakkhato sukkapakkhe vitthāro veditabbo.	5011	
PA_tika-s02_01t:502_0	Tayo evāti abhidhamme viya “cattāro”ti avatvā kasmā tayo eva āsavā idha imissaṃ dassanāpahātabbakathāyaṃ	502	
PA_tika-s02_01t:502_1	vuttā? Tattha kāmāsavassa taṇhāpaṇidhibhāvato appaṇihitavimokkhapaṭipakkhatā veditabbā.	502	
PA_tika-s02_01t:502_2	Bhavesu niccaggāhānusārato yebhuyyato bhavarāgasampattito bhavāsavassa animittavimokkhapaṭipakkhatā,	502	
PA_tika-s02_01t:502_3	bhavadiṭṭhiyā pana bhavāsavabhāve vattabbameva natthi, anattasaññāya ñāṇānubhāvasiddhito	502	
PA_tika-s02_01t:502_4	avijjāsavassa suññatavimokkhapaṭipakkhatā. Etthāti etissaṃ āsavakathāyaṃ. Vaṇṇitanti	502	
PA_tika-s02_01t:502_5	kathitaṃ. Abhedatoti sāmaññato.	502	
PA_tika-s02_01t:503_0	18. Kāmāsavādīnanti manussalokadevalokagamanīyānaṃ kāmāsavādīnaṃ. Nirayādigamanīyā	503	
PA_tika-s02_01t:503_1	pana kāmāsavādayo “dassanā pahātabbe āsave”ti ettheva samāruḷhā. Atha vā yadaggena	503	
PA_tika-s02_01t:503_2	so puggalodassanāpahātabbānaṃ āsavānaṃ adhiṭṭhānaṃ, tadaggena kāmāsavādīnampi adhiṭṭhānaṃ.	503	
PA_tika-s02_01t:503_3	Na hi samaññābhedena vatthubhedo atthīti dassetuṃ “ettāvatā”tiādi vuttaṃ. Tenevāha	503	
PA_tika-s02_01t:503_4	“sāmaññato vuttāna”nti. Kasmā panettha dassanāpahātabbesu āsavesu dassetabbesu “ahosiṃ	503	
PA_tika-s02_01t:503_5	nu kho aha”ntiādinā vicikicchā dassitāti āha “vicikicchāsīsena cetthā”tiādi. Evanti	503	
PA_tika-s02_01t:503_6	yathā soḷasavatthukā vicikicchā uppajjati, evaṃ ayonisomanasikāroti.	503	
PA_tika-s02_01t:504_0	Vijjamānataṃ avijjamānatañcāti sassatāsaṅkaṃ nissāya “ahosiṃ nu kho ahamatītamaddhāna”nti	504	
PA_tika-s02_01t:504_1	atīte attano vijjamānataṃ, adhiccasamuppattiāsaṅkaṃ nissāya “yato pabhuti ahaṃ, tato	504	
PA_tika-s02_01t:504_2	pubbe na nu kho ahosi”nti atīte attano avijjamānatañca kaṅkhati. Kasmā? Vicikicchāya	504	
PA_tika-s02_01t:504_3	ākāradvayāvalambanato. Tassā pana atītavatthutāya gahitattā sassatādhiccasamuppattiākāranissayatā	504	
PA_tika-s02_01t:504_4	dassitā. Evaṃ āsappanaparisappanāpavattikaṃ katthacipi appaṭivattihetubhūtaṃ vicikicchaṃ	504	
PA_tika-s02_01t:504_5	kasmā uppādetīti na codetabbametanti dassento āha “kiṃ kāraṇanti na vattabba”nti.	504	
PA_tika-s02_01t:504_6	Sveva puthujjanabhāvo eva. Yadi evaṃ tassa ayonisomanasikāreneva bhavitabbanti āpannanti	504	
PA_tika-s02_01t:504_7	āha “nanu ca puthujjanopi yoniso manasi karotī”ti. Tatthāti yonisomanasikaraṇe.	504	
PA_tika-s02_01t:505	Jātiliṅgūpapattiyoti khattiyabrāhmaṇādijātiṃ gahaṭṭhapabbajitādiliṅgaṃ devamanussādiupapattiñca. Nissāyāti upādāya.	50	
PA_tika-s02_01t:506_0	Tasmiṃ kāle sattānaṃ majjhimappamāṇaṃ, tena yutto pamāṇiko, tadabhāvato, tato atītabhāvato	506	
PA_tika-s02_01t:506_1	vā appamāṇiko veditabbo. Kecīti sārasamāsācariyā. Te hi “kathaṃ nu khoti issarena	506	
PA_tika-s02_01t:506_2	vā brahmunā vā pubbakatena vā ahetuto vā nibbattoti cintetī”ti āhu. Tena vuttaṃ “hetuto	506	
PA_tika-s02_01t:506_3	kaṅkhatīti vadantī”ti. Ahetuto nibbattikaṅkhāpi hi hetuparāmasanamevāti.	506	
PA_tika-s02_01t:507	Paramparanti pubbāparappavattiṃ. Addhānanti kālādhivacanaṃ, tañca bhummatthe upayogavacanaṃ daṭṭhabbaṃ.	50	
PA_tika-s02_01t:508_0	Vijjamānataṃ avijjamānatañcāti sassatāsaṅkaṃ nissāya “bhavissāmi nu kho ahamanāgatamaddhāna”nti	508	
PA_tika-s02_01t:508_1	anāgate attano vijjamānataṃ, ucchedāsaṅkaṃ nissāya “yasmiñca attabhāve ahaṃ, tato	508	
PA_tika-s02_01t:508_2	paraṃ na nu kho bhavissāmī”ti anāgate attano avijjamānatañca kaṅkhatīti heṭṭhā vuttanayena yojetabbaṃ.	508	
PA_tika-s02_01t:509_0	Paccuppannamaddhānanti addhāpaccuppannassa idhādhippetattā “paṭisandhiṃ ādiṃ katvā”tiādi	509	
PA_tika-s02_01t:509_1	vuttaṃ. “Idaṃ kathaṃ idaṃ katha”nti pavattanato kathaṃkathā, vicikicchā, sā assa	509	
PA_tika-s02_01t:509_2	atthīti kathaṃkathīti āha “vicikiccho hotī”ti. Kā ettha cintā, ummattako viya hi	509	
PA_tika-s02_01t:509_3	bālaputhujjanoti paṭikacceva vuttanti adhippāyo. Taṃ mahāmātāya puttaṃ. Muṇḍesunti	509	
PA_tika-s02_01t:509_4	muṇḍena anicchantaṃ jāgaraṇakāle na sakkāti suttaṃ muṇḍesuṃ kuladhammatāya yathā	509	
PA_tika-s02_01t:509_5	taṃ ekacce kulatāpasā, rājabhayenāti ca vadanti.	509	
PA_tika-s02_01t:510	Sītibhūtanti idaṃ madhurakabhāvappattiyā kāraṇavacanaṃ. “Setibhūta”ntipi pāṭho, udake ciraṭṭhānena setabhāvaṃ pattanti attho.	51	
PA_tika-s02_01t:511_0	Attano khattiyabhāvaṃ kaṅkhati kaṇṇo viya sūtaputtasaññī. Jātiyā vibhāviyamānāya	511	
PA_tika-s02_01t:511_1	“aha”nti tassa attano parāmasanaṃ sandhāyāha “evañhi siyā kaṅkhā”ti. Manussāpi ca	511	
PA_tika-s02_01t:511_2	rājāno viyāti manussāpi keci ekacce rājāno viyāti adhippāyo.	511	
PA_tika-s02_01t:512_0	Vuttanayameva “saṇṭhānākāraṃ nissāyā”tiādinā. Etthāti “kathaṃ nu khosmī”ti pade.	512	
PA_tika-s02_01t:512_1	Abbhantare jīvoti paraparikappitaṃ antarattānaṃ vadati. Soḷasaṃsādīnanti ādi-saddena	512	
PA_tika-s02_01t:512_2	sarīra-parimāṇa-parimaṇḍala-aṅguṭṭhayavaparamāṇu-parimāṇatādike saṅgaṇhāti.	512	
PA_tika-s02_01t:513_0	“Sattapaññatti jīvavisayā”ti diṭṭhigatikānaṃ matimattaṃ, paramatthato pana sā attabhāvavisayāvāti	513	
PA_tika-s02_01t:513_1	āha “attabhāvassa āgatigatiṭṭhāna”nti, yatāyaṃ āgato, yattha ca gamissati, taṃ ṭhānanti attho.	513	
PA_tika-s02_01t:514_0	19. Yathā ayaṃ vicikicchā uppajjatīti ayaṃ vuttappabhedā vicikicchā yathā uppajjati,	514	
PA_tika-s02_01t:514_1	evaṃ ayoniso manasikaroto. Etena vicikicchāya attābhinivesasannissayatamāha. Yathā	514	
PA_tika-s02_01t:514_2	hi vicikicchā attābhinivesaṃ nissāya pavattati, yato sā sassatādhiccasamuppattisassatucchedākārāvalambinī	514	
PA_tika-s02_01t:514_3	vuttā, evaṃ attābhinivesopi taṃ nissāya pavattati “ahosiṃ nu kho aha”ntiādinā antogadhāhaṃkārassa	514	
PA_tika-s02_01t:514_4	kathaṃkathibhāvassa attaggāhasannissayabhāvato. Tenevāha “savicikicchassa ayonisomanasikārassa	514	
PA_tika-s02_01t:514_5	thāmagatattā”ti. Vikappatthoti aniyamattho. “Aññatarā diṭṭhi uppajjatī”ti hi vuttaṃ.	514	
PA_tika-s02_01t:514_6	Suṭṭhu daḷhabhāvenāti abhinivesassa ativiya thāmagatabhāvena. Tattha tatthāti tasmiṃ	514	
PA_tika-s02_01t:514_7	bhave. Paccuppannamevāti avadhāraṇena anāgate atthibhāvaṃ nivatteti, na atīte tatthapi	514	
PA_tika-s02_01t:514_8	sati atthitāya ucchedaggāhassa sabbhāvato. Atīte eva natthi, na anāgatepīti adhippāyo.	514	
PA_tika-s02_01t:515_0	Saññākkhandhasīsenāti saññākkhandhapamukhena, saññākkhandhaṃ pamukhaṃ katvāti attho.	515	
PA_tika-s02_01t:515_1	Khandheti pañcapi khandhe. Attāti gahetvāti “sañjānanasabhāvo me attā”ti abhinivissa.	515	
PA_tika-s02_01t:515_2	Pakāsetabbaṃ vatthuṃ viya, attānampi pakāsento padīpo viya, sañjānitabbaṃ nīlādiārammaṇaṃ	515	
PA_tika-s02_01t:515_3	viya attānampi sañjānātīti evaṃdiṭṭhitopi diṭṭhigatito hotīti vuttaṃ “attanāva attānaṃ	515	
PA_tika-s02_01t:515_4	sañjānāmī”ti. Svāyamattho saññaṃ tadaññataradhamme ca “attā anattā”ti ca gahaṇavasena	515	
PA_tika-s02_01t:515_5	hotīti vuttaṃ “saññākkhandhasīsenā”tiādi. Ettha ca khandhavinimutto attāti gaṇhato	515	
PA_tika-s02_01t:515_6	sassatadiṭṭhi, khandhaṃ pana “attā”ti gaṇhato ucchedadiṭṭhīti āha “sabbāpi sassatucchedadiṭṭhiyovā”ti.	515	
PA_tika-s02_01t:516_0	Abhinivesākārāti vipariyesākārā. Vadatīti iminā kārakavedakasattānaṃ hitasukhāvabodhanasamatthataṃ	516	
PA_tika-s02_01t:516_1	attano dīpeti. Tenāha “vacīkammassa kārako”ti. Vedetīti vediyo, vediyova vedeyyo.	516	
PA_tika-s02_01t:516_2	Īdisānañhi padānaṃ bahulā kattusādhanataṃ saddasatthavidū maññanti. Uppādavato ekanteneva	516	
PA_tika-s02_01t:516_3	vayo icchitabbo, sati ca udayabbayatte neva niccatāti “nicco”ti vadantassa adhippāyaṃ	516	
PA_tika-s02_01t:516_4	vivaranto āha “uppādavayarahito”ti. Sārabhūtoti niccatāya eva sārabhāvo. Sabbakālikoti	516	
PA_tika-s02_01t:516_5	sabbasmiṃ kāle vijjamāno. Pakatibhāvanti sabhāvabhūtaṃ pakatiṃ, “vado”tiādinā vā	516	
PA_tika-s02_01t:516_6	vuttaṃ pakatisaṅkhātaṃ sabhāvaṃ. Sassatisamanti sassatiyā samaṃ sassatisamaṃ, thāvaraṃ	516	
PA_tika-s02_01t:516_7	niccakālanti attho. Tatheva ṭhassatīti yenākārena pubbe aṭṭhāsi, etarahi tiṭṭhati,	516	
PA_tika-s02_01t:516_8	tatheva tenākārena anāgatepi ṭhassatīti attho.	516	
PA_tika-s02_01t:517_0	Paccakkhanidassanaṃ idaṃ-saddassa āsannapaccakkhabhāvaṃ katvā. Diṭṭhiyeva diṭṭhigatanti	517	
PA_tika-s02_01t:517_1	gata-saddassa padavaḍḍhanamattataṃ āha. Diṭṭhīsugatanti micchādiṭṭhīsu pariyāpannanti	517	
PA_tika-s02_01t:517_2	attho. Tenevāha “dvāsaṭṭhidiṭṭhiantogadhattā”ti. Diṭṭhiyā gamanamattanti diṭṭhiyā	517	
PA_tika-s02_01t:517_3	gahaṇamattaṃ. Yathā pana pabbatajalaviduggāni dunniggamanāni, evaṃ diṭṭhiggāhopīti	517	
PA_tika-s02_01t:517_4	āha “dunniggamanaṭṭhena gahana”nti. Taṃ nāma udakaṃ, taṃ gahetvā taṃ atikkamitabbato	517	
PA_tika-s02_01t:517_5	kantāro, nirudakavanaṃ, taṃ pavanantipi vuccati. Añño pana araññapadeso duratikkamanaṭṭhena	517	
PA_tika-s02_01t:517_6	kantāro viyāti, evaṃ diṭṭhipīti āha “duratikkamanaṭṭhenā”tiādi. Vinivijjhanaṃ vitudanaṃ.	517	
PA_tika-s02_01t:517_7	Vilomanaṃ vipariṇāmabhāvo. Anavaṭṭhitasabhāvatāya vicalitaṃ vipphanditanti āha “kadācī”tiādi.	517	
PA_tika-s02_01t:517_8	Andubandhanādi viya nissarituṃ appadānavasena aseribhāvakaraṇaṃ bandhanaṭṭho, kilesakammavipākavaṭṭānaṃ	517	
PA_tika-s02_01t:517_9	paccayabhāvena dūragatampi ākaḍḍhitvā saṃyojanaṃ saṃyojanaṭṭho, diṭṭhipi tathārūpāti	517	
PA_tika-s02_01t:517_10	vuttaṃ “diṭṭhisaṃyojana”nti. Bandhanatthaṃ dassento kiccasiddhiyāti adhippāyo. Tenevāha	5171	
PA_tika-s02_01t:517_11	“diṭṭhisaṃyojanena…pe… muccatī”ti. Tattha etehīti iminā jātiādidukkhassa paccayabhāvamāha.	5171	
PA_tika-s02_01t:517_12	Jātiādike dukkhadhamme sarūpato dassetvāpi “na parimuccati dukkhasmā”ti vadantena	5171	
PA_tika-s02_01t:517_13	bhagavatā diṭṭhisaṃyojanaṃ nāma sabbānatthakaraṃ mahāsāvajjaṃ sabbassapi dukkhassa	5171	
PA_tika-s02_01t:517_14	mūlabhūtanti ayamattho vibhāvitoti dassetuṃ “kiṃ vā bahunā, sakalavaṭṭadukkhatopi	5171	
PA_tika-s02_01t:517_15	na muccatī”ti vuttaṃ.	5171	
PA_tika-s02_01t:518_0	20. Nanu cettha diṭṭhisaṃyojanadassanena sīlabbataparāmāsopi dassetabbo, evañhi dassanena	518	
PA_tika-s02_01t:518_1	pahātabbā āsavā anavasesato dassitā hontīti codanaṃ sandhāyāha “yasmā”tiādi. Sīlabbataparāmāso	518	
PA_tika-s02_01t:518_2	kāmāsavādiggahaṇeneva gahito hoti kāmāsavādihetukattā tassa. Appahīnakāmarāgādiko	518	
PA_tika-s02_01t:518_3	hi kāmasukhatthaṃ vā bhavasuddhatthaṃ vā evaṃ bhavavisuddhi hotīti sīlabbatāni parāmasanti,	518	
PA_tika-s02_01t:518_4	“imināhaṃ sīlena vā vatena vā tapena vā brahmacariyena vā devo vā bhavissāmi devaññataro	518	
PA_tika-s02_01t:518_5	vā”ti, “tattha nicco dhuvo sassato avipariṇāmadhammo sassatisamaṃ tatheva ṭhassāmī”ti,	518	
PA_tika-s02_01t:518_6	“sīlena suddhi vatena suddhi sīlabbatena suddhī”ti ca suttevuttaṃ sīlabbataṃ parāmasanti.	518	
PA_tika-s02_01t:518_7	Tattha bhavasukhabhavavisuddhiatthanti bhavasukhatthañca bhavavisuddhiatthañca. Tassa	518	
PA_tika-s02_01t:518_8	gahitattāti sīlabbataparāmāsassa diṭṭhiggahaṇena gahitattā yathā “diṭṭhigatānaṃ pahānāyā”tiādīsu.	518	
PA_tika-s02_01t:518_9	Tesanti dassanapahātabbānaṃ. Dassetuṃ puggalādhiṭṭhānāya desanāya. Tabbiparītassāti	518	
PA_tika-s02_01t:518_10	yonisomanasikaroto kalyāṇaputhujjanassa.	5181	
PA_tika-s02_01t:519_0	Tassāti “sutavā”tiādipāṭhassa. Tāvāti “sutavā”ti ito paṭṭhāya yāva “so idaṃ dukkha”nti	519	
PA_tika-s02_01t:519_1	padaṃ, tāva imaṃ padaṃ avadhiṃ katvāti attho. Heṭṭhā vuttanayenāti ariyasappurisa-ariyadhamma-sappurisadhamma-manasikaraṇīya-amanasikaraṇīyapadānaṃ	519	
PA_tika-s02_01t:519_2	yathākkamaṃ mūlapariyāye idha gahetvā vuttanayena attho veditabboti sambandho. Vuttapaccanīkatoti	519	
PA_tika-s02_01t:519_3	“sutavā ariyasāvako, ariyānaṃ dassāvī, sappurisānaṃ dassāvī”ti etesaṃ padānaṃ sabbākārena	519	
PA_tika-s02_01t:519_4	vuttaviparītato attho veditabbo, kovidavinītapadānaṃ pana na sabbappakārena vuttaviparītato.	519	
PA_tika-s02_01t:519_5	Arahā hi nippariyāyena ariyadhamme kovido ariyadhamme suvinīto ca nāma. Tenāha “paccanīkato	519	
PA_tika-s02_01t:519_6	ca sabbākārena…pe… ariyasāvakoti veditabbo”ti. Saṅkhārupekkhāñāṇaṃ sikhāppattavipassanā.	519	
PA_tika-s02_01t:519_7	Keci pana “bhaṅgañāṇato paṭṭhāya sikhāpattavipassanā”ti vadanti, tadayuttaṃ. Tadanurūpena	519	
PA_tika-s02_01t:519_8	atthenāti tassa puggalassa anurūpena ariyaṭṭhena, na paṭivedhavasenāti adhippāyo.	519	
PA_tika-s02_01t:519_9	Kalyāṇaputhujjano hi ayaṃ. Yathā cassa “yopi kalyāṇaputhujjano”ti ārabhitvā “sopi	519	
PA_tika-s02_01t:519_10	vuccati sikkhatīti sekkho”ti pariyāyena sekkhasutte sekkhabhāvo vutto, evaṃ idha	5191	
PA_tika-s02_01t:519_11	ariyasāvakabhāvo vutto. Vuṭṭhānagāminīvipassanālakkhaṇehi ye ariyasappurisadhammavinayasaṅkhātā	5191	
PA_tika-s02_01t:519_12	bodhipakkhiyadhammā tisso sikkhā eva vā sambhavanti, tesaṃ vasena imassa ariyasāvakādibhāvo	5191	
PA_tika-s02_01t:519_13	vutto. Tenāha “tadanurūpena atthenā”ti. Ariyassa sāvakoti vā ariyasāvakatthena eva	5191	
PA_tika-s02_01t:519_14	vutto yathā “agamā rājagahaṃ buddho”ti. Sikhāppattavipassanāggahaṇañcettha vipassanaṃ	5191	
PA_tika-s02_01t:519_15	ussukkāpetvā anivattipaṭipadāyaṃ ṭhitassa gahaṇatthanti yathāvuttā atthasaṃvaṇṇanā	5191	
PA_tika-s02_01t:519_16	suṭṭhutaraṃ yujjateva.	5191	
PA_tika-s02_01t:520_0	21. Yathā dhātumukhena vipassanaṃ abhiniviṭṭho dhātukammaṭṭhāniko āyatanādimukhena	520	
PA_tika-s02_01t:520_1	abhiniviṭṭho āyatanādikammaṭṭhāniko, evaṃ saccamukhena abhiniviṭṭhoti vuttaṃ “catusaccakammaṭṭhāniko”ti.	520	
PA_tika-s02_01t:520_2	Caturoghanittharaṇatthikehi kātabbato kammaṃ, bhāvanā. Kammameva visesādhigamassa	520	
PA_tika-s02_01t:520_3	ṭhānaṃ kāraṇanti, kamme vā yathāvuttanaṭṭhena ṭhānaṃ avaṭṭhānaṃ bhāvanārambhokammaṭṭhānaṃ,	520	
PA_tika-s02_01t:520_4	tadeva catusaccamukhena pavattaṃ etassa atthīti catusaccakammaṭṭhāniko. Ubhayaṃ nappavattati	520	
PA_tika-s02_01t:520_5	etthāti appavatti. Uggahitacatusaccakammaṭṭhānoti ca catusaccakammaṭṭhānaṃ pāḷito	520	
PA_tika-s02_01t:520_6	atthato ca uggahetvā manasikārayoggaṃ katvā ṭhito. Vipassanāmaggaṃ samāruḷhoti sappaccayanāmarūpadassane	520	
PA_tika-s02_01t:520_7	patiṭṭhāya tadeva nāmarūpaṃ aniccādito sammasanto. Samannāharatīti vipassanāvajjanaṃ	520	
PA_tika-s02_01t:520_8	sandhāyāha, tasmā yathā “idaṃ dukkha”nti vipassanāñāṇaṃ pavattati, evaṃ samannāharati	520	
PA_tika-s02_01t:520_9	āvajjatīti attho. Kathaṃ panettha “manasi karotī”ti iminā “vipassatī”ti ayamattho	520	
PA_tika-s02_01t:520_10	vutto hotīti āha “ettha…pe… vuttā”ti. Etthāti ca imasmiṃ sutteti attho. Vipassatīti	5201	
PA_tika-s02_01t:520_11	ca yathā upari visesādhigamo hoti, evaṃ ñāṇacakkhunā vipassati, oloketīti attho.	5201	
PA_tika-s02_01t:520_12	Maggopi vattabbo. Purimañhi saccadvayaṃ gambhīrattā duddasaṃ, itaraṃ duddasattā gambhīraṃ.	5201	
PA_tika-s02_01t:521_0	Abhinivesoti vipassanābhiniveso vipassanāpaṭipatti. Tadārammaṇeti taṃ rūpakkhandhaṃ	521	
PA_tika-s02_01t:521_1	ārammaṇaṃ katvā pavatte. Yāthāvasarasalakkhaṇaṃ vavatthapetvāti aviparītaṃ attano	521	
PA_tika-s02_01t:521_2	ārammaṇaṃ sabhāvacchedanādikiccañceva aññāṇādilakkhaṇañca asaṅkarato hadaye ṭhapetvā.	521	
PA_tika-s02_01t:521_3	Iminā pubbe nāmarūpaparicchede katepi dhammānaṃ salakkhaṇavavatthāpanaṃ paccayapariggahena	521	
PA_tika-s02_01t:521_4	suvavatthāpitaṃ nāma hotīti dasseti yathā “dvikkhattuṃ baddhaṃ subaddha”nti. Evañhi	521	
PA_tika-s02_01t:521_5	ñātapariññāya kiccaṃ siddhaṃ nāma hoti. Paccayato paccayuppannato ca vavatthāpitattā	521	
PA_tika-s02_01t:521_6	pākaṭabhāvena siddhenapi siddhabhāvo pākaṭo hotīti vuttaṃ “ahutvā hontī”ti. Aniccalakkhaṇaṃ	521	
PA_tika-s02_01t:521_7	āropetīti asato hi uppādena bhavitabbaṃ, na sato, uppādavantato ca nesaṃ ekantena	521	
PA_tika-s02_01t:521_8	icchitabbā paccayāyattavuttibhāvato, sati uppāde avassaṃbhāvī nirodhoti nattheva	521	
PA_tika-s02_01t:521_9	niccatāvakāsoti. Sūpaṭṭhitāniccatāya ca udayabbayadhammehi abhiṇhapaṭipīḷanato dukkhamanaṭṭhena	521	
PA_tika-s02_01t:521_10	dukkhaṃ. Tenāha “udayabbayapaṭipīḷitattā dukkhāti dukkhalakkhaṇaṃ āropetī”ti. Katthacipi	5211	
PA_tika-s02_01t:521_11	saṅkhāragate “mā jīri mā byādhiyī”ti alabbhanato natthi vasavattananti āha “avasavattanato	5211	
PA_tika-s02_01t:521_12	anattāti anattalakkhaṇaṃ āropetī”ti. Paṭipāṭiyāti udayabbayañāṇādiparamparāya.	5211	
PA_tika-s02_01t:522_0	Tasmiṃ khaṇeti sotāpattimaggakkhaṇe. Ekapaṭivedhenevāti ekañāṇeneva paṭivijjhanena.	522	
PA_tika-s02_01t:522_1	Paṭivedho paṭighātābhāvena visaye nissaṅgacārasaṅkhātaṃ nibbijjhanaṃ. Abhisamayo	522	
PA_tika-s02_01t:522_2	avirajjhitvā visayassa adhigamasaṅkhāto avabodho. “Idaṃ dukkhaṃ, ettakaṃ dukkhaṃ,	522	
PA_tika-s02_01t:522_3	na ito bhiyyo”ti paricchinditvā jānanameva vuttanayena paṭivedhoti pariññāpaṭivedho.	522	
PA_tika-s02_01t:522_4	Ayaṃ yathā ñāṇe pavatte pacchā dukkhassa sarūpādiparicchede sammoho na hoti, tathā	522	
PA_tika-s02_01t:522_5	pavattiṃ gahetvā vutto, na pana maggañāṇassa “idaṃ dukkha”ntiādināpi vattanato. Tenāha	522	
PA_tika-s02_01t:522_6	“na hissa tasmiṃ samaye”tiādi. Pahīnassa puna appahātabbatāya pakaṭṭhaṃ hānaṃ cajanaṃ	522	
PA_tika-s02_01t:522_7	samucchindanaṃ pahānaṃ, pahānameva vuttanayena paṭivedhoti pahānapaṭivedho. Ayampi	522	
PA_tika-s02_01t:522_8	yena kilesena appahīyamānena maggabhāvanāya na bhavitabbaṃ, asati ca maggabhāvanāya	522	
PA_tika-s02_01t:522_9	yo uppajjeyya, tassa kilesassa padaghātaṃ karontassa anuppattidhammataṃ āpādentassa	522	
PA_tika-s02_01t:522_10	ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto. Sacchikiriyā	5221	
PA_tika-s02_01t:522_11	paccakkhakaraṇaṃ, anussavākāraparivitakkādike muñcitvā sarūpato ārammaṇakaraṇaṃ idaṃ	5221	
PA_tika-s02_01t:522_12	tanti yathāsabhāvato gahaṇaṃ, sā eva vuttanayena paṭivedhoti sacchikiriyāpaṭivedho.	5221	
PA_tika-s02_01t:522_13	Ayaṃ pana yassa āvaraṇassa asamucchindanato ñāṇaṃ nirodhaṃ ālambituṃ na sakkoti,	5221	
PA_tika-s02_01t:522_14	tassa samucchindanato taṃ sarūpato vibhāvitameva pavattatīti evaṃ vutto.	5221	
PA_tika-s02_01t:523_0	Bhāvanā uppādanā vaḍḍhanā ca, tattha paṭhamamagge uppādanaṭṭhena, dutiyādīsu vaḍḍhanaṭṭhena,	523	
PA_tika-s02_01t:523_1	ubhayatthāpi vā ubhayathāpi veditabbaṃ. Paṭhamamaggopi hi yathārahaṃ vuṭṭhānagāminiyaṃ	523	
PA_tika-s02_01t:523_2	pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena bhāvanā sakkā	523	
PA_tika-s02_01t:523_3	viññātuṃ. Dutiyādīsupi appahīnakilesappahānato puggalantarasādhanato uppādanaṭṭhena	523	
PA_tika-s02_01t:523_4	bhāvanā, sā eva vuttanayena paṭivedhoti bhāvanā paṭivedho. Ayampi hi yathā ñāṇe pavatte	523	
PA_tika-s02_01t:523_5	pacchā maggadhammānaṃ sarūpaparicchede sammoho na hoti, tathā pavattimeva gahetvā	523	
PA_tika-s02_01t:523_6	vutto, tiṭṭhatu tāva yathādhigatamaggadhammaṃ yathāpavattesu phaladhammesupi ayaṃ	523	
PA_tika-s02_01t:523_7	yathādhigatasaccadhammesu viya vigatasammohova hoti. Tena vuttaṃ “diṭṭhadhammo pattadhammo	523	
PA_tika-s02_01t:523_8	viditadhammo pariyogāḷhadhammo”ti. Yato cassa dhammatāsañcoditā yathādhigatasaccadhammāvalambiniyo	523	
PA_tika-s02_01t:523_9	maggavīthito parato maggaphalapahīnāvasiṭṭhakilesanibbānānaṃ paccavekkhaṇā pavattanti.	523	
PA_tika-s02_01t:523_10	Dukkhasaccadhammā hi sakkāyadiṭṭhiādayo. Ayañca atthavaṇṇanā “pariññābhisamayenā”tiādīsupi	5231	
PA_tika-s02_01t:523_11	vibhāvetabbā. Ekābhisamayena abhisametīti vuttamevatthaṃ vibhūtataraṃ katvā dassetuṃ	5231	
PA_tika-s02_01t:523_12	“no ca kho aññamaññena ñāṇenā”tiādi vuttaṃ.	5231	
PA_tika-s02_01t:524_0	Vitaṇḍavādī panāha “ariyamaggañāṇaṃ catūsu saccesu nānābhisamayavasena kiccakaraṇaṃ,	524	
PA_tika-s02_01t:524_1	na ekābhisamayavasena. Tañhi kālena dukkhaṃ pajānāti, kālena samudayaṃ pajahati,	524	
PA_tika-s02_01t:524_2	kālena nirodhaṃ sacchikaroti, kālena maggaṃ bhāveti, aññathā ekassa ñāṇassa ekasmiṃ	524	
PA_tika-s02_01t:524_3	khaṇe catukiccakaraṇaṃ na yujjati. Na hidaṃ katthaci diṭṭhampi suttaṃ atthī”ti. So	524	
PA_tika-s02_01t:524_4	vattabbo – yadi ariyamaggañāṇaṃ nānābhisamayavasena saccāni abhisameti, na ekābhisamayavasena,	524	
PA_tika-s02_01t:524_5	evaṃ sante paccekampi saccesu nānakkhaṇeneva pavatteyya, na ekakkhaṇena, tathā sati	524	
PA_tika-s02_01t:524_6	dukkhādīnaṃ ekadesekadesameva parijānāti pajahatīti āpajjatīti nānābhisamaye paṭhamamaggādīhi	524	
PA_tika-s02_01t:524_7	pahātabbānaṃ saññojanattayādīnaṃ ekadesekadesappahānaṃ siyāti ekadesasotāpattimaggaṭṭhāditā,	524	
PA_tika-s02_01t:524_8	tato eva ekadesasotāpannāditā ca āpajjati anantaraphalattā lokuttarakusalānaṃ, na	524	
PA_tika-s02_01t:524_9	ca taṃ yuttaṃ. Na hi kālabhedena vinā so eva sotāpanno ca asotāpanno cāti sakkā viññātuṃ.	524	
PA_tika-s02_01t:525_0	Apicāyaṃ nānābhisamayavādī evaṃ pucchitabbo “maggañāṇaṃ saccāni paṭivijjhantaṃ kiṃ	525	
PA_tika-s02_01t:525_1	ārammaṇato paṭivijjhati, udāhu kiccato”ti? Jānamāno “kiccato”ti vadeyya, “kiccato	525	
PA_tika-s02_01t:525_2	paṭivijjhantassa kiṃ nānābhisamayenā”ti vatvā paṭipāṭiyānidassanena saññāpetabbo.	525	
PA_tika-s02_01t:525_3	Atha “ārammaṇato”ti vadeyya, evaṃ sante tassa ñāṇassa vipassanāñāṇassa viya dukkhasamudayānaṃ	525	
PA_tika-s02_01t:525_4	accantapariññāsamucchedā na yuttā anissaṭattā. Tathā maggadassanaṃ. Na hi maggo sayameva	525	
PA_tika-s02_01t:525_5	attānaṃ ārabbha pavattatīti yuttaṃ, maggantaraparikappanāya pana anavaṭṭhānaṃ āpajjati,	525	
PA_tika-s02_01t:525_6	tasmā tīṇi saccāni kiccato, nirodhaṃ kiccato ca ārammaṇato ca paṭivijjhatīti evaṃ	525	
PA_tika-s02_01t:525_7	asammohato paṭivijjhantassa maggañāṇassa nattheva nānābhisamayo. Vuttañhetaṃ “yo	525	
PA_tika-s02_01t:525_8	bhikkhave dukkhaṃ passati, dukkhasamudayampi so passatī”tiādi. Na cetaṃ kālantaradassanaṃ	525	
PA_tika-s02_01t:525_9	sandhāya vuttaṃ “yo nu kho, āvuso, dukkhaṃ passati, dukkhasamudayampi …pe… dukkhanirodhagāminipaṭipadampi	525	
PA_tika-s02_01t:525_10	so passatī”ti ekaccadassanasamaṅgino aññasaccadassanasamaṅgibhāvavicāraṇāyaṃ tadatthasādhanatthaṃ	5251	
PA_tika-s02_01t:525_11	āyasmatā gavampatittherena ābhatattā, paccekañca saccattayadassanassa yojitattā,	5251	
PA_tika-s02_01t:525_12	aññathā purimadiṭṭhassa puna adassanato samudayādidassanamayojaniyaṃ siyā. Na hi	5251	
PA_tika-s02_01t:525_13	lokuttaramaggo lokiyamaggo viya katakārībhāvena pavattati samucchedakattā, tathā	5251	
PA_tika-s02_01t:525_14	yojanena ca sabbadassanaṃ dassanantaraparamanti dassanānuparamo siyāti evaṃ āgamato	5251	
PA_tika-s02_01t:525_15	yuttito ca nānābhisamayo na yujjatīti saññāpetabbo. Evaṃ ce saññattiṃ gacchati, iccetaṃ	5251	
PA_tika-s02_01t:525_16	kusalaṃ. No ce gacchati, abhidhamme odhisokathāya saññāpetabboti.	5251	
PA_tika-s02_01t:526_0	Nirodhaṃ ārammaṇatoti nirodhameva ārammaṇatoti niyamo gahetabbo, na ārammaṇatovāti.	526	
PA_tika-s02_01t:526_1	Tena nirodhe kiccatopi paṭivedho siddho hoti. Tasmiṃ samayeti saccānaṃ abhisamaye.	526	
PA_tika-s02_01t:526_2	Vīsativatthukātiādi “tīṇi saññojanānī”ti vuttānaṃ sarūpadassanaṃ. Catūsu āsavesūti	526	
PA_tika-s02_01t:526_3	idaṃ abhidhammanayena vuttaṃ, na suttantanayena. Na hi sutte katthaci cattāro āsavā	526	
PA_tika-s02_01t:526_4	āgatā atthi. Yadi vicikicchā na āsavo, atha kasmā “sakkāyadiṭṭhi vicikicchā sīlabbataparāmāso,	526	
PA_tika-s02_01t:526_5	ime vuccanti, bhikkhave, āsavā dassanā pahātabbā”ti vuttanti āha “dassanā pahātabbā”tiādi.	526	
PA_tika-s02_01t:526_6	Ettha pariyāpannattāti etena sammāsaṅkappassa viya paññākkhandhe kiccasabhāgatāya	526	
PA_tika-s02_01t:526_7	idha vicikicchāya āsavasaṅgaho katoti dasseti.	526	
PA_tika-s02_01t:527_0	Sabbo attaggāho sakkāyadiṭṭhivinimutto natthīti vuttaṃ “channaṃ diṭṭhīnaṃ…pe… vibhattā”ti.	527	
PA_tika-s02_01t:527_1	Sā hi diṭṭhi ekasmiṃ cittuppāde santāne ca ṭhitaṃ ekaṭṭhaṃ, tattha paṭhamaṃ sahajātekaṭṭhaṃ,	527	
PA_tika-s02_01t:527_2	itaraṃ pahānekaṭṭhaṃ, tadubhayampi niddhāretvā dassetuṃ “diṭṭhāsavehī”tiādi vuttaṃ.	527	
PA_tika-s02_01t:527_3	Sabbathāpīti sabbappakārena, sahajātekaṭṭhapahānekaṭṭhappakārehīti attho. Avasesāti	527	
PA_tika-s02_01t:527_4	diṭṭhāsavato avasiṭṭhā. Tayopi āsavāti kāmāsavabhavāsavaavijjāsavā. Tathā hi pubbe	527	
PA_tika-s02_01t:527_5	“catūsu āsavesū”ti vuttaṃ. Tasmāti yasmā bahū evettha āsavā pahātabbā, tasmā bahuvacananiddeso	527	
PA_tika-s02_01t:527_6	kato “ime vuccanti, bhikkhave, āsavā dassanā pahātabbā”ti. Porāṇānanti aṭṭhakathācariyānaṃ,	527	
PA_tika-s02_01t:527_7	“purātanānaṃ majjhimabhāṇakāna”nti ca vadanti.	527	
PA_tika-s02_01t:528	Dassanā pahātabbātiādīsu yaṃ vattabbaṃ, taṃ heṭṭhā vuttameva.	52	
PA_tika-s02_01t:529	Dassanāpahātabbaāsavavaṇṇanā niṭṭhitā.	52	
PA_tika-s02_01t:530	Saṃvarāpahātabbaāsavavaṇṇanā	53	
PA_tika-s02_01t:531_0	22. Saṃvarādīhīti saṃvarapaṭisevanaadhivāsanaparivajjanavinodanehi. Sabbesampīti	531	
PA_tika-s02_01t:531_1	catunnampi ariyamaggānaṃ. Ayanti saṃvarāpahātabbādikathā pubbabhāgapaṭipadāti veditabbā.	531	
PA_tika-s02_01t:531_2	Tathā hi heṭṭhā “upakkilesavisodhanaṃ ādiṃ katvā āsavakkhayapaṭipattidassanattha”nti	531	
PA_tika-s02_01t:531_3	suttantadesanāya payojanaṃ vuttaṃ. Na hi sakkā ādito eva ariyamaggaṃ bhāvetuṃ, atha	531	
PA_tika-s02_01t:531_4	kho samādinnasīlo indriyesu guttadvāro “saṅkhāyekaṃ paṭisevati, saṅkhāyekaṃ adhivāseti,	531	
PA_tika-s02_01t:531_5	saṅkhāyekaṃ parivajjeti, saṅkhāyekaṃ vinodetī”ti evaṃ vuttaṃ caturāpassenapaṭipattiṃ	531	
PA_tika-s02_01t:531_6	paṭipajjamāno sammasanavidhiṃ otaritvā anukkamena vipassanaṃ ussukkāpetvā maggapaṭipāṭiyā	531	
PA_tika-s02_01t:531_7	āsave khepeti. Tenāha bhagavā “seyyathāpi, bhikkhave, mahāsamuddo anupubbaninno anupubbapoṇo	531	
PA_tika-s02_01t:531_8	anupubbapabbhāro, na āyatakeneva papāto, evaṃ kho, bhikkhave, imasmiṃ dhammavinaye	531	
PA_tika-s02_01t:531_9	anupubbasikkhā anupubbakiriyā anupubbapaṭipadā, na āyatakeneva aññāpaṭivedho”ti.	531	
PA_tika-s02_01t:532_0	Idhāti ayaṃ idha-saddo sabbākārato indriyasaṃvarasaṃvutassa puggalassa sannissayabhūtasāsanaparidīpano,	532	
PA_tika-s02_01t:532_1	aññasāsanassa tathābhāvapaṭisedhano cāti vuttaṃ “imasmiṃ sāsane”ti. Ādīnavapaṭisaṅkhāti	532	
PA_tika-s02_01t:532_2	ādīnavapaccavekkhaṇā. Sampalimaṭṭhanti ghaṃsitaṃ. Anubyañjanasoti hatthapādahasitakathitavilokitādippakārabhāgaso.	532	
PA_tika-s02_01t:532_3	Tañhi ayoniso manasikaroto kilesānaṃ anu anu byañjanato “anubyañjana”nti vuccati.	532	
PA_tika-s02_01t:532_4	Nimittaggāhoti itthipurisanimittādikassa vā kilesavatthubhūtassa vā nimittassa gāho.	532	
PA_tika-s02_01t:532_5	Ādittapariyāyanayenāti ādittapariyāye āgatanayena veditabbā ādīnavapaṭisaṅkhāti yojanā.	532	
PA_tika-s02_01t:532_6	Yathā itthiyā indriyanti itthindriyaṃ, na evamidaṃ, idaṃ pana cakkhumeva indriyanti	532	
PA_tika-s02_01t:532_7	cakkhundriyanti. Titthakāko viyāti titthe kāko titthakāko, nadiyā samatikkamanatitthe	532	
PA_tika-s02_01t:532_8	niyataṭṭhitiko. Āvāṭakacchapotiādīsupi eseva nayo.	532	
PA_tika-s02_01t:533_0	Evaṃ tappaṭibaddhavuttitāya cakkhundriye niyataṭṭhāno saṃvaro cakkhundriyasaṃvaro.	533	
PA_tika-s02_01t:533_1	Muṭṭhassaccaṃ satipaṭipakkhā akusaladhammā. Yadipi aññattha asaṅkheyyampi bhavaṅgacittaṃ	533	
PA_tika-s02_01t:533_2	nirantaraṃ uppajjati, pasādaghaṭṭanāvajjanuppādānaṃ pana antare dve eva bhavaṅgacittāni	533	
PA_tika-s02_01t:533_3	uppajjantīti ayaṃ cittaniyāmoti āha bhavaṅge “dvikkhattuṃ uppajjitvā niruddhe”ti.	533	
PA_tika-s02_01t:534_0	Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti	534	
PA_tika-s02_01t:534_1	chasu dvāresu yathāsambhavaṃ yojetabbaṃ. Na hi pañcadvāre kāyavacīduccaritasaṅkhāto	534	
PA_tika-s02_01t:534_2	dussīlyasaṃvaro atthīti so manodvāravasena, itaro channampi dvārānaṃ vasena yojetabbo.	534	
PA_tika-s02_01t:534_3	Muṭṭhassaccādīnañhi satipaṭipakkhādilakkhaṇānaṃ akusaladhammānaṃ siyā pañcadvāre	534	
PA_tika-s02_01t:534_4	uppatti, na tveva kāyikavācasikavītikkamabhūtassa dussīlyassa tattha uppatti pañcadvārikajavanānaṃ	534	
PA_tika-s02_01t:534_5	aviññattijanakattāti.	534	
PA_tika-s02_01t:535_0	Yathā kinti yena pakārena javane uppajjamāno asaṃvaro “cakkhudvāre asaṃvaro”ti vuccati,	535	
PA_tika-s02_01t:535_1	taṃ nidassanaṃ kinti attho. Yathātiādinā nagaradvāre asaṃvare sati taṃsambandhānaṃ	535	
PA_tika-s02_01t:535_2	gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti	535	
PA_tika-s02_01t:535_3	aññāsaṃvare aññāsaṃvutatāsāmaññameva nidasseti, na pubbāparasāmaññaṃ, antobahisāmaññaṃ	535	
PA_tika-s02_01t:535_4	vā. Sambandho ca javanena dvārādīnaṃ ekasantatipariyāpannatāya eva daṭṭhabbo. Paccayabhāvena	535	
PA_tika-s02_01t:535_5	purimanipphannaṃ javanakāle asantampi bhavaṅgādi phalanipphattiyā cakkhādi viya santaṃyeva	535	
PA_tika-s02_01t:535_6	nāma. Na hi dharamānaṃyeva “santa”nti vuccati, tasmā sati dvārabhavaṅgādike pacchā	535	
PA_tika-s02_01t:535_7	uppajjamānaṃ javanaṃ bāhiraṃ viya katvā nagaradvārasamānaṃ vuttaṃ. Itarañca antonagaragharādisamānaṃ.	535	
PA_tika-s02_01t:535_8	Javanassa hi paramatthato asatipi bāhirabhāve itarassa ca abbhantarabhāve “pabhassaramidaṃ,	535	
PA_tika-s02_01t:535_9	bhikkhave, cittaṃ, tañca kho āgantukehi upakkilesehi upakkiliṭṭha”nti ādivacanato	535	
PA_tika-s02_01t:535_10	āgantukabhūtassa kadāci kadāci uppajjamānassa javanassa bāhirabhāvo, tabbidhurasabhāvassa	5351	
PA_tika-s02_01t:535_11	itarassa abbhantarabhāvo ca pariyāyato veditabbo. Javane vā asaṃvare uppanne tato	5351	
PA_tika-s02_01t:535_12	paraṃ dvārabhavaṅgādīnaṃ asaṃvarahetubhāvāpattito nagaradvārasadisena javanena pavisitvā	5351	
PA_tika-s02_01t:535_13	dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ daṭṭhabbaṃ. Uppanne	5351	
PA_tika-s02_01t:535_14	hi asaṃvare dvārādīnaṃ tassa hetubhāvo paññāyati, so ca uppajjamānoyeva dvārādīnaṃ	5351	
PA_tika-s02_01t:535_15	saṃvarūpanissayabhāvaṃ paṭibāhentoyeva pavattatīti ayañhettha asaṃvarādīnaṃ pavattinayo.	5351	
PA_tika-s02_01t:535_16	Pañcadvāre rūpādiārammaṇe āpāthagate yathāpaccayaṃ akusalajavane uppajjitvā bhavaṅgaṃ	5351	
PA_tika-s02_01t:535_17	otiṇṇe manodvārikajavanaṃ taṃyeva ārammaṇaṃ katvā bhavaṅgaṃ otarati, puna tasmiṃyeva	5351	
PA_tika-s02_01t:535_18	dvāre “itthī puriso”tiādinā visayaṃ vavatthapetvā javanaṃ bhavaṅgaṃ otarati, puna	5351	
PA_tika-s02_01t:535_19	vāre rajjanādivasena javanaṃ javati, punapi yadi tādisaṃ ārammaṇaṃ āpāthamāgacchati,	5351	
PA_tika-s02_01t:535_20	taṃsadisameva pañcadvāre rūpādīsu javanaṃ uppajjati. Taṃ sandhāya vuttaṃ “evameva	5352	
PA_tika-s02_01t:535_21	javane dussīlyādīsu uppannesu tasmiṃ asaṃvare sati dvārampi agutta”ntiādi. Ayaṃ tāva	5352	
PA_tika-s02_01t:535_22	asaṃvarapakkhe atthavaṇṇanā.	5352	
PA_tika-s02_01t:536_0	Saṃvarapakkhepi imināva nayena attho veditabbo. Saṃvarena samannāgato puggalo saṃvutoti	536	
PA_tika-s02_01t:536_1	vuttoti āha “upetoti vuttaṃ hotī”ti. Ekajjhaṃ katvāti “pātimokkhasaṃvarasaṃvuto”ti	536	
PA_tika-s02_01t:536_2	padañca atthato abhinnaṃ samānaṃ katvā. Ayameva cettha attho sundarataro uparipāḷiyā	536	
PA_tika-s02_01t:536_3	saṃsandanato. Tenāha “tathāhī”tiādi. Yanti ādesoti iminā liṅgavipallāsena saddhiṃ	536	
PA_tika-s02_01t:536_4	vacanavipallāso katoti dasseti, nipātapadaṃ vā etaṃ paccattaputhuvacanatthaṃ. Vighātakarāti	536	
PA_tika-s02_01t:536_5	cittavighātakaraṇā cittadukkhanibbattakā ca. Yathāvuttakilesahetukā dāhānubandhā	536	
PA_tika-s02_01t:536_6	vipākā eva vipākapariḷāhā. Yathā panettha āsavā aññe ca vighātakarā kilesavipākapariḷāhā	536	
PA_tika-s02_01t:536_7	sambhavanti, taṃ dassetuṃ “cakkhudvārehī”tiādi vuttaṃ, taṃ suviññeyyameva. Ettha	536	
PA_tika-s02_01t:536_8	ca saṃvaraṇūpāyo, saṃvaritabbaṃ, saṃvaro, yato so saṃvaro, yattha saṃvaro, yañca	536	
PA_tika-s02_01t:536_9	saṃvaraphalanti ayaṃ vibhāgo veditabbo. Kathaṃ? Paṭisaṅkhā yonisoti hi saṃvaraṇūpāyo.	536	
PA_tika-s02_01t:536_10	Cakkhundriyaṃ saṃvaritabbaṃ. Saṃvaraggahaṇena gahitā sati saṃvaro. Asaṃvutassāti	5361	
PA_tika-s02_01t:536_11	saṃvaraṇāvadhi. Asaṃvarato hi saṃvaraṇaṃ. Saṃvaritabbaggahaṇena siddho idha saṃvaravisayo.	5361	
PA_tika-s02_01t:536_12	Cakkhundriyañhi saṃvarañāṇaṃ rūpārammaṇe saṃvarīyatīti avuttasiddhoyamattho. Āsavatannimittakilesādipariḷāhābhāvo	5361	
PA_tika-s02_01t:536_13	phalaṃ. Evaṃ sotadvārādīsupi yojetabbaṃ. Sabbatthevāti manodvāre pañcadvāre cāti sabbasmiṃ dvāre.	5361	
PA_tika-s02_01t:537	Saṃvarāpahātabbaāsavavaṇṇanā niṭṭhitā.	53	
PA_tika-s02_01t:538	Paṭisevanāpahātabbaāsavavaṇṇanā	53	
PA_tika-s02_01t:539_0	23. Paṭisaṅkhā yoniso cīvarantiādīsu “sītassa paṭighātāyā”tiādinā vuttaṃ paccavekkhaṇameva	539	
PA_tika-s02_01t:539_1	yoniso paṭisaṅkhā. Īdisanti evarūpaṃ iṭṭhārammaṇaṃ. Bhavapatthanāya assādayatoti	539	
PA_tika-s02_01t:539_2	bhavapatthanāmukhena bhāvitaṃ ārammaṇaṃ assādentassa. Cīvaranti nivāsanādi yaṃ kiñci	539	
PA_tika-s02_01t:539_3	cīvaraṃ. Paṭisevatīti nivāsanādivasena paribhuñjati. Yāvadevāti payojanaparimāṇaniyamanaṃ.	539	
PA_tika-s02_01t:539_4	Sītapaṭighātādiyeva hi yogino cīvarapaṭisevane payojanaṃ. Sītassāti dhātukkhobhato	539	
PA_tika-s02_01t:539_5	vā utupariṇāmato vā uppannasītassa. Paṭighātāyāti paṭibāhanatthaṃ tappaccayassa vikārassa	539	
PA_tika-s02_01t:539_6	vinodanatthaṃ. Uṇhassāti aggisantāpato uppannassa uṇhassa. Ḍaṃsādayo pākaṭāyeva.	539	
PA_tika-s02_01t:539_7	Puna yāvadevāti niyatapayojanaparimāṇaniyamanaṃ. Niyatañhi payojanaṃ cīvarapaṭisevanassa	539	
PA_tika-s02_01t:539_8	hirikopīnapaṭicchādanaṃ, itaraṃ kadāci kadāci. Hirikopīnanti sambādhaṭṭhānaṃ. Yasmiñhi	539	
PA_tika-s02_01t:539_9	aṅge vivaṭe hirīkuppati vinassati, taṃ hiriyā kopanato hirikopīnaṃ, tassa paṭicchādanatthaṃ cīvaraṃ paṭisevati.	539	
PA_tika-s02_01t:540_0	Piṇḍapātanti yaṃ kiñci āhāraṃ. So hi piṇḍolyena bhikkhanāya patte patanato tattha	540	
PA_tika-s02_01t:540_1	tattha laddhabhikkhāpiṇḍānaṃ pāto sannipātoti “piṇḍapāto”ti vuccati. Neva davāyāti	540	
PA_tika-s02_01t:540_2	na kīḷanāya. Na madāyāti na balamadamānamadapurisamadatthaṃ. Na maṇḍanāyāti na aṅgapaccaṅgānaṃ	540	
PA_tika-s02_01t:540_3	pīṇanabhāvatthaṃ. Na vibhūsanāyāti na tesaṃyeva sobhanatthaṃ, chavisampatiatthanti	540	
PA_tika-s02_01t:540_4	attho. Imāni ca padāni yathākkamaṃ moha-dosa-saṇṭhāna-vaṇṇa-rāgūpanissaya-pahānatthāni	540	
PA_tika-s02_01t:540_5	veditabbāni. Purimaṃ vā dvayaṃ attano attano saṃkilesuppattinisedhanatthaṃ, itaraṃ	540	
PA_tika-s02_01t:540_6	parassapi. Cattāripi kāmasukhallikānuyogassa pahānatthaṃ vuttānīti veditabbāni. Kāyassāti	540	
PA_tika-s02_01t:540_7	rūpakāyassa. Ṭhitiyā yāpanāyāti pabandhaṭṭhitatthañceva pavattiyā avicchedanatthañca	540	
PA_tika-s02_01t:540_8	cirakālaṭṭhitatthaṃ jīvitindriyassa pavattāpanatthaṃ. Vihiṃsūparatiyāti jighacchādukkhassa	540	
PA_tika-s02_01t:540_9	uparamaṇatthaṃ. Brahmacariyānuggahāyāti sāsanamaggabrahmacariyānaṃ anuggahatthaṃ.	540	
PA_tika-s02_01t:540_10	Itīti evaṃ iminā upāyena. Purāṇañca vedanaṃ paṭihaṅkhāmīti purāṇaṃ abhuttapaccayā	5401	
PA_tika-s02_01t:540_11	uppajjanakavedanaṃ paṭihanissāmi. Navañca vedanaṃ na uppādessāmīti navaṃ bhuttapaccayā	5401	
PA_tika-s02_01t:540_12	uppajjanakavedanaṃ na uppādessāmīti. Tassā hi anuppannāya anuppajjanatthameva āhāraṃ	5401	
PA_tika-s02_01t:540_13	paribhuñjati. Ettha ca abhuttapaccayā uppajjanakavedanā nāma yathāpavattā jighacchānimittā	5401	
PA_tika-s02_01t:540_14	vedanā. Sā hi abhuñjantassa bhiyyo bhiyyo pavaḍḍhanavasena uppajjati, bhuttapaccayā	5401	
PA_tika-s02_01t:540_15	uppajjanakavedanāpi khudānimittāva aṅgadāhasūlādivedanā appavattā. Sā hi bhuttapaccayā	5401	
PA_tika-s02_01t:540_16	anuppannāva na uppajjissatīti. Vihiṃsānimittatā cetāsaṃ vihiṃsāya viseso.	5401	
PA_tika-s02_01t:541_0	Yātrā ca me bhavissatīti yāpanā ca me catunnaṃ iriyāpathānaṃ bhavissati. Yāpanāyāti	541	
PA_tika-s02_01t:541_1	iminā jīvitindriyayāpanā vuttā, idha catunnaṃ iriyāpathānaṃ avicchedasaṅkhātā yāpanāti	541	
PA_tika-s02_01t:541_2	ayametāsaṃ viseso. Anavajjatā ca phāsuvihāro cāti ayuttapariyesanapaṭiggahaṇaparibhogaparivajjanena	541	
PA_tika-s02_01t:541_3	anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena	541	
PA_tika-s02_01t:541_4	vā anavajjatā, sappāyaparimitabhojanapaccayā kāyabalasambhavena phāsuvihāro. Yāvadatthaudarāvadehakabhojanaparivajjanena	541	
PA_tika-s02_01t:541_5	seyyasukhapassasukhamiddhasukhādīnaṃ abhāvato anavajjatā, catupañcālopamattaññīnabhojanena	541	
PA_tika-s02_01t:541_6	catuiriyāpathayogyatāpādanato phāsuvihāro. Vuttañhetaṃ –	541	
PA_tika-s02_01t:542	“Cattāro pañca ālope, abhutvā udakaṃ pive;	54	
PA_tika-s02_01t:543	Alaṃ phāsuvihārāya, pahitattassa bhikkhuno”ti. ;	54	
PA_tika-s02_01t:544	Ettāvatā payojanapariggaho, majjhimā ca paṭipadā dīpitā hoti.	54	
PA_tika-s02_01t:545_0	Senāsananti sayanañca āsanañca. Yattha hi vihārādike seti nipajjati, āsati nisīdati,	545	
PA_tika-s02_01t:545_1	taṃ senāsanaṃ. Utuparissayavinodanapaṭisallānārāmatthanti utuyeva parisahanaṭṭhena	545	
PA_tika-s02_01t:545_2	parissayo, sarīrābādhacittavikkhepakaro, atha vā yathāvutto utu ca sīhabyagghādipākaṭaparissayo	545	
PA_tika-s02_01t:545_3	ca rāgadosādipaṭicchannaparissayo ca utuparissayo, tassa vinodanatthañceva ekībhāvasukhatthañca.	545	
PA_tika-s02_01t:545_4	Idañca cīvarapaṭisevane hirikopīnapaṭicchādanaṃ viya tassa niyatapayojananti puna	545	
PA_tika-s02_01t:545_5	“yāvadevā”ti vuttaṃ.	545	
PA_tika-s02_01t:546_0	Gilānapaccayabhesajjaparikkhāranti rogassa paccanīkappavattiyā gilānapaccayo, tato	546	
PA_tika-s02_01t:546_1	eva bhisakkassa anuññātavatthutāya bhesajjaṃ, jīvitassa parivārasambhārabhāvehi parikkhāro	546	
PA_tika-s02_01t:546_2	cāti gilānapaccayabhesajjaparikkhāro, taṃ. Uppannānanti jātānaṃ nibbattānaṃ. Veyyābādhikānanti	546	
PA_tika-s02_01t:546_3	byābādhato dhātukkhobhato ca tannibbattarogato ca jātānaṃ. Vedanānanti dukkhavedanānaṃ.	546	
PA_tika-s02_01t:546_4	Abyābajjhaparamatāyāti niddukkhaparamabhāvāya paṭisevāmīti yojanā. Evamettha saṅkhepeneva	546	
PA_tika-s02_01t:546_5	pāḷivaṇṇanā veditabbā. Navavedanuppādanatopīti na kevalaṃ āyatiṃ eva vipākapariḷāhā,	546	
PA_tika-s02_01t:546_6	atha kho atibhojanapaccayā alaṃsāṭakādīnaṃ viya navavedanuppādanatopi veditabbāti attho.	546	
PA_tika-s02_01t:547	Paṭisevanāpahātabbaāsavavaṇṇanā niṭṭhitā.	54	
PA_tika-s02_01t:548	Adhivāsanāpahātabbaāsavavaṇṇanā	54	
PA_tika-s02_01t:549_0	24. Khamoti khamanako. Kammaṭṭhānikassa calanaṃ nāma kammaṭṭhānapariccāgoti āha “calati	549	
PA_tika-s02_01t:549_1	kampati kammaṭṭhānaṃ vijahatī”ti. Adhimattampi uṇhaṃ sahati, sahanto ca na naggasamaṇādayo	549	
PA_tika-s02_01t:549_2	viya sahati, atha kho kammaṭṭhānāvijahanenāti āha “sveva thero viyā”ti. Bahicaṅkameti	549	
PA_tika-s02_01t:549_3	leṇato bahi caṅkame. Uṇhabhayenevāti narakaggiuṇhabhayeneva. Tenāha “avīcimahānirayaṃ	549	
PA_tika-s02_01t:549_4	paccavekkhitvā”ti, tampi “mayā anekakkhattuṃ anubhūtaṃ, idaṃ pana tato mudutara”nti	549	
PA_tika-s02_01t:549_5	evaṃ paccavekkhitvā. Etthāti etasmiṃ ṭhāne. Aggisantāpova veditabbo sūriyasantāpassa	549	
PA_tika-s02_01t:549_6	parato vuccamānattā.	549	
PA_tika-s02_01t:550_0	Parisuddhasīlohamasmīti sabbathāpi “visuddhasīlohamasmī”ti maraṇaṃ aggahetvā avippaṭisāramūlikaṃ	550	
PA_tika-s02_01t:550_1	pītiṃ uppādesi. Saha pītuppādāti pharaṇapītiyā uppādena saheva. Visaṃ nivattitvāti	550	
PA_tika-s02_01t:550_2	pītivegena ajjhotthataṃ daṭṭhamukheneva bhassitvā. Tatthevāti sappena daṭṭhaṭṭhāneyeva.	550	
PA_tika-s02_01t:550_3	Cittekaggataṃ labhitvāti “pītimanassa kāyo passambhatī”tiādinā nayena samādhānaṃ pāpuṇitvā.	550	
PA_tika-s02_01t:551_0	Paccayesu santoso bhāvanāya ca āramitabbaṭṭhānatāya ārāmo assāti paccayasantosabhāvanārāmo,	551	
PA_tika-s02_01t:551_1	tassa bhāvo paccaya…pe… rāmatā, tāya. Mahātheroti vuḍḍhataro thero. Vacanameva tadatthaṃ	551	
PA_tika-s02_01t:551_2	ñāpetukāmānaṃ pathoti vacanapatho.	551	
PA_tika-s02_01t:552_0	Asukhaṭṭhena vā tibbā. Yañhi na sukhaṃ, taṃ aniṭṭhaṃ “tibba”nti vuccati. Evaṃsabhāvoti	552	
PA_tika-s02_01t:552_1	“adhivāsanajātiyo”ti padassa atthamāha. Muhuttena khaṇeva vāte hadayaṃ phāletuṃ āraddheyeva.	552	
PA_tika-s02_01t:552_2	Anāgāmī hutvā parinibbāyīti arahattaṃ patvā parinibbāyi.	552	
PA_tika-s02_01t:553_0	Evaṃ sabbatthāti “uṇhena phuṭṭhassa sītaṃ patthayato”tiādinā sabbattha uṇhādinimittaṃ	553	
PA_tika-s02_01t:553_1	kāmāsavuppatti veditabbā, sītaṃ vā uṇhaṃ vā aniṭṭhanti adhippāyo. Attaggāhe sati	553	
PA_tika-s02_01t:553_2	attaniyaggāhoti āha “mayhaṃ sītaṃ uṇhanti gāho diṭṭhāsavo”ti. Sītādike upagate sahantī	553	
PA_tika-s02_01t:553_3	khamantī te attano upari vāsentī viya hotīti vuttaṃ “āropetvā vāsetiyevā”ti. Na nirassatīti	553	
PA_tika-s02_01t:553_4	na vidhunati. Yo hi sītādike na sahati, so te nirassanto vidhunanto viya hotīti.	553	
PA_tika-s02_01t:554	Adhivāsanāpahātabbaāsavavaṇṇanā niṭṭhitā.	55	
PA_tika-s02_01t:555	Parivajjanāpahātabbaāsavavaṇṇanā	55	
PA_tika-s02_01t:556_0	25. Ahaṃ samaṇoti “ahaṃ samaṇo, kiṃ mama jīvitena vā maraṇena vā”ti evaṃ acintetvāti	556	
PA_tika-s02_01t:556_1	adhippāyo. Paccavekkhitvāti gāmappadesaṃ payojanādiñca paccavekkhitvā. Paṭikkamatīti	556	
PA_tika-s02_01t:556_2	hatthiādīnaṃ samīpagamanato apakkamati. Kaṇṭakā yattha tiṭṭhanti, taṃ kaṇṭakaṭṭhānaṃ.	556	
PA_tika-s02_01t:556_3	Amanussaduṭṭhānīti amanussasañcārena dūsitāni, saparissayānīti attho. Samānanti samaṃ,	556	
PA_tika-s02_01t:556_4	avisamanti attho. Akāsi vā tādisaṃ anācāraṃ.	556	
PA_tika-s02_01t:557_0	Sīlasaṃvarasaṅkhātenāti “kathaṃ parivajjanaṃ sīla”nti yadettha vattabbaṃ, taṃ heṭṭhā	557	
PA_tika-s02_01t:557_1	vuttameva. Apica “caṇḍaṃ hatthiṃ parivajjetī”ti vacanato hatthiādiparivajjanampi	557	
PA_tika-s02_01t:557_2	bhagavato vacanānuṭṭhānanti katvā ācārasīlamevāti veditabbaṃ.	557	
PA_tika-s02_01t:558	Parivajjanāpahātabbaāsavavaṇṇanā niṭṭhitā.	55	
PA_tika-s02_01t:559	Vinodanāpahātabbaāsavavaṇṇanā	55	
PA_tika-s02_01t:560_0	26. Itipīti iminā kāraṇena, ayonisomanasikārasamuṭṭhitattāpi lobhādisahagatattāpi	560	
PA_tika-s02_01t:560_1	kusalapaṭipakkhatopītiādīhi kāraṇehi ayaṃ vitakko akusaloti attho. Iminā nayena sāvajjotiādīsupi	560	
PA_tika-s02_01t:560_2	attho veditabbo. Ettha ca akusalotiādinā diṭṭhadhammikaṃ kāmavitakkassa ādīnavaṃ	560	
PA_tika-s02_01t:560_3	dasseti, dukkhavipākoti iminā samparāyikaṃ. Attabyābādhāya saṃvattatītiādīsupi imināva	560	
PA_tika-s02_01t:560_4	nayena ādīnavavibhāvanā veditabbā. Uppannassa kāmavitakkassa anadhivāsanaṃ nāma puna	560	
PA_tika-s02_01t:560_5	tādisassa anuppādanaṃ, taṃ panassa pahānaṃ vinodanaṃ byantikaraṇaṃ anabhāvagamananti	560	
PA_tika-s02_01t:560_6	ca vattuṃ vaṭṭatīti pāḷiyaṃ “uppannaṃ kāmavitakkaṃ nādhivāsetī”ti vatvā “pajahatī”tiādi	560	
PA_tika-s02_01t:560_7	vuttanti tamatthaṃ dassento “anadhivāsento kiṃ karotīti pajahatī”tiādimāha. Pahānañcettha	560	
PA_tika-s02_01t:560_8	vikkhambhanameva, na samucchedoti dassetuṃ “vinodetī”tiādi vuttanti vikkhambhanavaseneva attho dassito.	560	
PA_tika-s02_01t:561_0	Kāmavitakkoti sampayogato ārammaṇato ca kāmasahagato vitakko. Tenāha “kāmapaṭisaṃyutto	561	
PA_tika-s02_01t:561_1	takko”tiādi. Kāmapaṭisaṃyuttoti hi kāmarāgasaṅkhātena kāmena sampayutto vatthukāmasaṅkhātena	561	
PA_tika-s02_01t:561_2	paṭibaddho ca. Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ	561	
PA_tika-s02_01t:561_3	siyā anavasesaggahaṇaṃ vā. Tesu paṭhamaṃ sandhāyāha “upannamatte”ti, sampatijāteti	561	
PA_tika-s02_01t:561_4	attho. Anavasesaggahaṇaṃ byāpanicchāya hotīti dassetuṃ “satakkhattumpi uppanne”ti	561	
PA_tika-s02_01t:561_5	vuttaṃ. Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena	561	
PA_tika-s02_01t:561_6	ñātake ārabbha uppannavitakko. Janapadavitakkoti “amhākaṃ janapado subhikkho sampannasasso	561	
PA_tika-s02_01t:561_7	ramaṇīyo”tiādinā gehassitapemavaseneva janapadaṃ ārabbha uppannavitakko. Ukkuṭikappadhānādīhi	561	
PA_tika-s02_01t:561_8	dukkhe nijjiṇṇe samparāye attā sukhī hoti amaroti dukkarakārikāya paṭisaṃyutto amaratthāya	561	
PA_tika-s02_01t:561_9	vitakko, taṃ vā ārabbha amarāvikkhepadiṭṭhisahagato amaro ca so vitakko cāti amaravitakko.	561	
PA_tika-s02_01t:561_10	Parānuddayatāpaṭisaṃyuttoti paresu upaṭṭhākādīsu sahanandikādivasena pavatto anuddayatāpatirūpako	5611	
PA_tika-s02_01t:561_11	gehassitapemena paṭisaṃyutto vitakko. Lābhasakkārasilokapaṭisaṃyuttoti cīvarādilābhena	5611	
PA_tika-s02_01t:561_12	ceva sakkārena ca kittisaddena ca ārammaṇakaraṇavasena paṭisaṃyutto. Anavaññattipaṭisaṃyuttoti	5611	
PA_tika-s02_01t:561_13	“aho vata maṃ pare na avajāneyyuṃ, na heṭṭhā katvā maññeyyuṃ, pāsāṇacchattaṃ viya	5611	
PA_tika-s02_01t:561_14	garuṃ kareyyu”nti uppannavitakko.	5611	
PA_tika-s02_01t:562_0	Kāmavitakko kāmasaṅkappanasabhāvattā kāmasaṅkappapavattiyā sātisayattā ca kāmanākāroti	562	
PA_tika-s02_01t:562_1	āha “kāmavitakko panettha kāmāsavo”ti. Tabbisesoti kāmāsavaviseso, rāgasahavuttīti	562	
PA_tika-s02_01t:562_2	adhippāyo. Kāmavitakkādike vinodeti attano santānato nīharati etenāti vinodanaṃ,	562	
PA_tika-s02_01t:562_3	vīriyanti āha “vīriyasaṃvarasaṅkhātena vinodanenā”ti.	562	
PA_tika-s02_01t:563	Vinodanāpahātabbaāsavavaṇṇanā niṭṭhitā.	56	
PA_tika-s02_01t:564	Bhāvanāpahātabbaāsavavaṇṇanā	56	
PA_tika-s02_01t:565_0	27. “Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ	565	
PA_tika-s02_01t:565_1	anadhigamo tato ca sakalavaṭṭadukkhānativatti abhāvanāya ādīnavo, vuttavipariyāyena	565	
PA_tika-s02_01t:565_2	bhagavato orasaputtabhāvādivasena ca bhāvanāya ānisaṃso veditabbo. Uparimaggattayasamayasambhūtāti	565	
PA_tika-s02_01t:565_3	dutiyādimaggakkhaṇe jātā, bhāvanādhikārato dutiyamaggādipariyāpannāti attho. Nanu	565	
PA_tika-s02_01t:565_4	ca te lokuttarā eva, kasmā visesanaṃ katanti? Nayidaṃ visesanaṃ, visesitabbaṃ panetaṃ,	565	
PA_tika-s02_01t:565_5	lokuttarabojjhaṅgā eva adhippetā, te ca kho uparimaggattayasamayasambhūtāti. Bojjhaṅgesu	565	
PA_tika-s02_01t:565_6	asammohatthanti vipassanājhānamaggaphalabojjhaṅgesu sammohābhāvatthaṃ. Missakanayena	565	
PA_tika-s02_01t:565_7	hi bojjhaṅgesu vuccamānesu tadaṅgādivivekadassanavasena vipassanābojjhaṅgādayo vibhajitvā	565	
PA_tika-s02_01t:565_8	vuccanti, na nibbattitalokuttarabojjhaṅgā evāti bojjhaṅgesu sammoho na hoti bojjhaṅgabhāvanāpaṭipattiyā	565	
PA_tika-s02_01t:565_9	ca sammadeva pakāsitattā. Idha panāti imasmiṃ sutte, imasmiṃ vā adhikāre. Lokuttaranayo	565	
PA_tika-s02_01t:565_10	eva gahetabbo bhāvanāmaggassa adhikatattā.	5651	
PA_tika-s02_01t:566_0	Ādipadānanti “satisambojjhaṅga”nti evamādīnaṃ tasmiṃ tasmiṃ vākye ādibhūtānaṃ padānaṃ.	566	
PA_tika-s02_01t:566_1	Atthatoti visesavasena sāmaññavasena ca padatthato. Lakkhaṇādīhīti lakkhaṇarasapaccupaṭṭhānato.	566	
PA_tika-s02_01t:566_2	Kamatoti anupubbito. Anūnādhikatoti tāvattakato. Vibhāvināti viññunā.	566	
PA_tika-s02_01t:567_0	Satisambojjhaṅgeti satisambojjhaṅgapade. Saraṇaṭṭhenāti anussaraṇaṭṭhena. Cirakatādibhedaṃ	567	
PA_tika-s02_01t:567_1	ārammaṇaṃ upagantvā ṭhānaṃ, anissajjanaṃ vā upaṭṭhānaṃ. Udake alābu viya pilavitvā	567	
PA_tika-s02_01t:567_2	gantuṃ adatvā pāsāṇassa viya niccalassa ārammaṇassa ṭhapanaṃ sāraṇaṃ asammuṭṭhatākaraṇaṃ	567	
PA_tika-s02_01t:567_3	apilāpanaṃ. Vuttampi hetaṃ milindapañhe. Bhaṇḍāgārikoti bhaṇḍagopako. Apilāpe karoti	567	
PA_tika-s02_01t:567_4	apilāpeti. Therenāti nāgasenattherena. Sammosapaccanīkaṃ kiccaṃ asammoso, na sammosābhāvamattaṃ.	567	
PA_tika-s02_01t:567_5	Gocarābhimukhabhāvapaccupaṭṭhānāti kāyādiārammaṇābhimukhabhāvapaccupaṭṭhānā.	567	
PA_tika-s02_01t:568	Bodhiyā dhammasāmaggiyā, aṅgo avayavo, bodhissa vā ariyasāvakassa aṅgo kāraṇaṃ. Patiṭṭhānāyūhanā oghataraṇasuttavaṇṇanāyaṃ –	56	
PA_tika-s02_01t:569_0	“Kilesavasena patiṭṭhānaṃ, abhisaṅkhāravasena āyūhanā. Taṇhādiṭṭhīhi patiṭṭhānaṃ,	569	
PA_tika-s02_01t:569_1	avasesakilesābhisaṅkhārehi āyūhanā. Taṇhāvasena patiṭṭhānaṃ, diṭṭhivasena āyūhanā.	569	
PA_tika-s02_01t:569_2	Sassatadiṭṭhiyā patiṭṭhānaṃ, ucchedadiṭṭhiyā āyūhanā. Līnavasena patiṭṭhānaṃ, uddhaccavasena	569	
PA_tika-s02_01t:569_3	āyūhanā. Kāmasukhānuyogavasena patiṭṭhānaṃ, attakilamathānuyogavasena āyūhanā. Sabbākusalābhisaṅkhāravasena	569	
PA_tika-s02_01t:569_4	patiṭṭhānaṃ, sabbalokiyakusalābhisaṅkhāravasena āyūhanā”ti –	569	
PA_tika-s02_01t:570_0	Vuttesu pakāresu idha avuttānaṃ vasena veditabbā. Yā hi ayaṃ bodhīti vuccatīti yojetabbaṃ.	570	
PA_tika-s02_01t:570_1	“Bujjhatī”ti padassa paṭibujjhatīti atthoti āha “kilesasantānaniddāya uṭṭhahatī”ti.	570	
PA_tika-s02_01t:570_2	Taṃ pana paṭibujjhanaṃ atthato catunnaṃ saccānaṃ paṭivedho, nibbānasseva vā sacchikiriyāti	570	
PA_tika-s02_01t:570_3	āha “cattārī”tiādi. Jhānaṅgamaggaṅgādayo viyāti yathā aṅgāni eva jhānamaggā, na aṅgavinimuttā,	570	
PA_tika-s02_01t:570_4	evamidhāpīti attho. Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.	570	
PA_tika-s02_01t:571_0	Bodhāya saṃvattantīti bojjhaṅgāti idaṃ kāraṇattho aṅga-saddoti katvā vuttaṃ. Bujjhantīti	571	
PA_tika-s02_01t:571_1	bodhiyo, bodhiyo eva aṅgāti bojjhaṅgāti vuttaṃ “bujjhantīti bojjhaṅgā”ti. Anubujjhantīti	571	
PA_tika-s02_01t:571_2	vipassanādīnaṃ kāraṇānaṃ bujjhitabbānañca saccānaṃ anurūpaṃ bujjhanti. Paṭibujjhantīti	571	
PA_tika-s02_01t:571_3	kilesaniddāya uṭṭhahanato paccakkhabhāvena vā paṭimukhaṃ bujjhanti. Sambujjhantīti	571	
PA_tika-s02_01t:571_4	aviparītabhāvena sammā ca bujjhanti. Evaṃ upasaggānaṃ atthavisesadīpanatā daṭṭhabbā.	571	
PA_tika-s02_01t:571_5	Bodhi-saddo hi sabbavisesayuttaṃ bujjhanaṃ sāmaññena gahetvā ṭhito.	571	
PA_tika-s02_01t:572_0	Vicinātīti “tayidaṃ dukkha”ntiādinā vīmaṃsati. Obhāsanaṃ dhammānaṃ yathābhūtasabhāvapaṭicchādakassa	572	
PA_tika-s02_01t:572_1	sammohassa viddhaṃsanaṃ yathā āloko andhakārassa. Yasmiṃ dhamme sati vīro nāma hoti,	572	
PA_tika-s02_01t:572_2	so dhammo vīrabhāvo. Īrayitabbatoti pavattetabbato. Kosajjapakkhato patituṃ appadānavasena	572	
PA_tika-s02_01t:572_3	sampayuttānaṃ paggaṇhanaṃ paggaho. Upatthambhanaṃ anubalappadānaṃ. Osīdanaṃ layāpatti,	572	
PA_tika-s02_01t:572_4	tappaṭipakkhato anosīdanaṃ daṭṭhabbaṃ. Pīṇayatīti tappeti vaḍḍheti vā. Pharaṇaṃ paṇītarūpehi	572	
PA_tika-s02_01t:572_5	kāyassa byāpanaṃ. Tuṭṭhi nāma pīti. Udaggabhāvo odagyaṃ, kāyacittānaṃ ukkhipananti	572	
PA_tika-s02_01t:572_6	attho. Kāyacittadarathapassambhanatoti kāyadarathassa cittadarathassa ca passambhanato	572	
PA_tika-s02_01t:572_7	vūpasamanato. Kāyoti cettha vedanādayo tayo khandhā. Daratho sārambho, dukkhadomanassapaccayānaṃ	572	
PA_tika-s02_01t:572_8	uddhaccādikilesānaṃ, tappadhānānaṃ vā catunnaṃ khandhānaṃ adhivacanaṃ. Uddhaccādikilesapaṭipakkhabhāvo	572	
PA_tika-s02_01t:572_9	daṭṭhabbo, evañcettha passaddhiyā aparipphandanasītibhāvo daṭṭhabbo asāraddhabhāvato.	572	
PA_tika-s02_01t:572_10	Tenāha bhagavā “passaddho kāyo asāraddho”ti.	5721	
PA_tika-s02_01t:573_0	Samādhānatoti sammā cittassa ādhānato ṭhapanato. Avikkhepo sampayuttānaṃ avikkhittatā,	573	
PA_tika-s02_01t:573_1	yena sasampayuttā dhammā avikkhittā honti, so dhammo avikkhepoti. Avisāro attano	573	
PA_tika-s02_01t:573_2	eva avisaraṇasabhāvo. Sampiṇḍanaṃ sampayuttānaṃ avippakiṇṇabhāvāpādanaṃ nhānīyacuṇṇānaṃ	573	
PA_tika-s02_01t:573_3	udakaṃ viya. Cittaṭṭhitipaccupaṭṭhānoti “cittassa ṭhitī”ti vacanato cittassa pabandhaṭhitipaccupaṭṭhāno.	573	
PA_tika-s02_01t:573_4	Ajjhupekkhanatoti udāsīnabhāvato. Sāti bojjhaṅgaupekkhā. Samappavatte dhamme paṭisañcikkhati	573	
PA_tika-s02_01t:573_5	upapattito ikkhati tadākārā hutvā pavattatīti paṭisaṅkhānalakkhaṇā, evañca katvā	573	
PA_tika-s02_01t:573_6	“paṭisaṅkhā santiṭṭhanā gahaṇe majjhattatā”ti upekkhākiccādhimattatāya saṅkhārupekkhā	573	
PA_tika-s02_01t:573_7	vuttā. Sampayuttadhammānaṃ yathāsakakiccakaraṇavasena samaṃ pavattanapaccayatā samavāhitā.	573	
PA_tika-s02_01t:573_8	Alīnānuddhatappavattipaccayatā ūnādhikatānivāraṇaṃ. Sampayuttānaṃ asamappavattihetukapakkhapātaṃ	573	
PA_tika-s02_01t:573_9	upacchindantī viya hotīti vuttaṃ “pakkhapātupacchedarasā”ti. Ajjhupekkhanameva majjhattabhāvo.	573	
PA_tika-s02_01t:574_0	Sabbasmiṃ līnapakkhe uddhaccapakkhe ca atthikā patthanīyā icchitabbāti sabbatthikā,	574	
PA_tika-s02_01t:574_1	taṃ sabbatthikaṃ. Samānakkhaṇapavattīsu sattasupi sambojjhaṅgesu vācāya kamappavattito	574	
PA_tika-s02_01t:574_2	paṭipāṭiyā vattabbesu yaṃ kiñci paṭhamaṃ avatvā satisambojjhaṅgasseva paṭhamaṃ vacanassa	574	
PA_tika-s02_01t:574_3	kāraṇaṃ sabbesaṃ upakārakattanti vuttaṃ “sabbesa”ntiādi. Sabbesanti ca līnuddhaccapakkhikānaṃ,	574	
PA_tika-s02_01t:574_4	aññathā sabbepi sabbesaṃ paccayāti.	574	
PA_tika-s02_01t:575_0	“Kasmā satteva bojjhaṅgā vuttā”ti codako saddhālobhādīnampi bojjhaṅgabhāvaṃ āsaṅkati,	575	
PA_tika-s02_01t:575_1	itaro satiādīnaṃyeva bhāvanāya upakārataṃ dassento “līnuddhaccapaṭipakkhato sabbatthikato	575	
PA_tika-s02_01t:575_2	cā”tiādimāha. Tattha līnassāti atisithilavīriyatādīhi bhāvanāvīthiṃ anotaritvā saṃkuṭitassa	575	
PA_tika-s02_01t:575_3	cittassa. Tadā hi passaddhisamādhiupekkhāsambojjhaṅgā na bhāvetabbā. Tañhi etehi	575	
PA_tika-s02_01t:575_4	allatiṇādīhi viya paritto aggi dussamuṭṭhāpiyaṃ hotīti. Tenāha bhagavā “seyyathāpi,	575	
PA_tika-s02_01t:575_5	bhikkhave, puriso parittaṃ aggiṃ ujjāletukāmo assa, so tattha allāni ceva tiṇāni	575	
PA_tika-s02_01t:575_6	pakkhipeyyā”tiādi. Dhammavicayavīriyapītisambojjhaṅgā pana bhāvetabbā, sukkhatiṇādīhi	575	
PA_tika-s02_01t:575_7	viya paritto aggi līnaṃ cittaṃ etehi susamuṭṭhāpiyaṃ hotīti. Tena vuttaṃ “yasmiñca	575	
PA_tika-s02_01t:575_8	kho”tiādi. Tattha yathāsakaṃ āhāravasena dhammavicayasambojjhaṅgādīnaṃ bhāvanā veditabbā.	575	
PA_tika-s02_01t:575_9	Vuttañhetaṃ “atthi, bhikkhave, kusalākusalā dhammā…pe… pītisambojjhaṅgassa bhiyyobhāvāya…pe…	575	
PA_tika-s02_01t:575_10	saṃvattatī”ti. Tattha sabhāvasāmaññalakkhaṇapaṭivedhavasena pavattamanasikāro…pe…	5751	
PA_tika-s02_01t:575_11	dhammavicayasambojjhaṅgādayo bhāveti nāma.	5751	
PA_tika-s02_01t:576_0	Uddhaccassāti cittassa accāraddhavīriyatādīhi sītibhāvapatiṭṭhitabhāvaṃ anotiṇṇatāya,	576	
PA_tika-s02_01t:576_1	tadā dhammavicayavīriyapītisambojjhaṅgā na bhāvetabbā. Tañhi etehi sukkhatiṇādīhi	576	
PA_tika-s02_01t:576_2	viya aggikkhandho duvūpasamayaṃ hoti. Tenāha bhagavā “seyyathāpi, bhikkhave, puriso	576	
PA_tika-s02_01t:576_3	mahantaṃ aggikkhandhaṃ nibbāpetukāmo assa, so tattha sukkhāni ceva tiṇāni pakkhipeyyā”tiādi.	576	
PA_tika-s02_01t:576_4	Passaddhisamādhiupekkhāsambojjhaṅgā pana bhāvetabbā, allatiṇādīhi viya aggikkhandho	576	
PA_tika-s02_01t:576_5	uddhataṃ cittaṃ etehi suvūpasamayaṃ hoti. Tena vuttaṃ “yasmiñca kho”tiādi. Etthāpi	576	
PA_tika-s02_01t:576_6	yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ	576	
PA_tika-s02_01t:576_7	“atthi, bhikkhave, kāyapassaddhi cittapassaddhi…pe… upekkhāsambojjhaṅgassa bhiyyobhāvāya	576	
PA_tika-s02_01t:576_8	saṃvattatī”ti. Tattha yathāssa passaddhiādayo uppannapubbā, taṃ ākāraṃ sallakkhetvā	576	
PA_tika-s02_01t:576_9	tesaṃ uppādanavasena tathā manasikarontova passaddhisambojjhaṅgādayo bhāveti nāma.	576	
PA_tika-s02_01t:576_10	Satisambojjhaṅgo pana sabbattha bahūpakāro. So hi cittaṃ līnapakkhikānaṃ passaddhiādīnaṃ	5761	
PA_tika-s02_01t:576_11	vasena layāpattito, uddhaccapakkhikānañca dhammavicayādīnaṃ vasena uddhaccapātato	5761	
PA_tika-s02_01t:576_12	rakkhati, tasmā so loṇadhūpanaṃ viya sabbabyañjanesu sabbakammikaamacco viya ca rājakiccesu	5761	
PA_tika-s02_01t:576_13	sabbattha icchitabbo. Tenāha “satiñca khvāhaṃ, bhikkhave, sabbatthikaṃ vadāmī”ti.	5761	
PA_tika-s02_01t:577_0	Ñatvā ñātabbāti sambandho. Vaḍḍhi nāma vepullaṃ bhiyyobhāvo punappunaṃ uppādo evāti	577	
PA_tika-s02_01t:577_1	āha “punappunaṃ janetī”ti. Abhivuddhiṃ pāpento nibbatteti. Vivittatāti vivittabhāvo.	577	
PA_tika-s02_01t:577_2	Yo hi vivecanīyato viviccati, yaṃ viviccitvā ṭhitaṃ, tadubhayaṃ idha vivittabhāvasāmaññena	577	
PA_tika-s02_01t:577_3	“vivittatā”ti vuttaṃ. Tesu purimo vivecanīyato viviccamānatāya vivekasaṅkhātāya viviccanakiriyāya	577	
PA_tika-s02_01t:577_4	samaṅgī dhammasamūho tāya eva viviccanakiriyāya vasena vivekoti gahito. Itaro sabbaso	577	
PA_tika-s02_01t:577_5	tato tato vivittasabhāvatāya. Tattha yasmiṃ dhammapuñje satisambojjhaṅgo viviccanakiriyāya	577	
PA_tika-s02_01t:577_6	pavattati, taṃ yathāvuttāya viviccamānatāya vivekasaṅkhātaṃ nissāyeva pavattati,	577	
PA_tika-s02_01t:577_7	itaraṃ pana tanninnatātadārammaṇatāhīti vuttaṃ “viveke nissita”nti. Yathā vā vivekavasena	577	
PA_tika-s02_01t:577_8	pavattaṃ jhānaṃ “vivekaja”nti vuttaṃ, evaṃ vivekavasena pavatto bojjhaṅgo “vivekanissito”ti	577	
PA_tika-s02_01t:577_9	daṭṭhabbo. Nissayaṭṭho ca vipassanāmaggānaṃ vasena maggaphalānaṃ veditabbo. Asatipi	577	
PA_tika-s02_01t:577_10	pubbāparabhāve “paṭiccasamuppādā”ti ettha paccayānaṃ samuppādanaṃ viya abhinnadhammādhārā	5771	
PA_tika-s02_01t:577_11	nissayanabhāvanā sambhavantīti. Ayamevāti viveko eva. Viveko hi pahānavinayavirāganirodhā ca samānatthā.	5771	
PA_tika-s02_01t:578_0	Tadaṅgasamucchedanissaraṇavivekanissitataṃ vatvā paṭipassaddhivivekanissitatāya avacanaṃ	578	
PA_tika-s02_01t:578_1	“satisambojjhaṅgaṃ bhāvetī”tiādinā bhāvetabbānaṃ bojjhaṅgānaṃ idha vuttattā. Bhāvitabbojjhaṅgassa	578	
PA_tika-s02_01t:578_2	hi ye sacchikātabbā phalabojjhaṅgā, tesaṃ kiccaṃ paṭipassaddhiviveko. Ajjhāsayatoti	578	
PA_tika-s02_01t:578_3	“nibbānaṃ sacchikarissāmī”ti mahantaajjhāsayato. Yadipi vipassanākkhaṇe saṅkhārārammaṇaṃ	578	
PA_tika-s02_01t:578_4	cittaṃ, saṅkhāresu pana ādīnavaṃ suṭṭhu disvā tappaṭipakkhe nibbāne adhimuttatāya	578	
PA_tika-s02_01t:578_5	ajjhāsayato nissaraṇavivekanissitatā dāhābhibhūtassa puggalassa sītaninnacitattā	578	
PA_tika-s02_01t:578_6	viya. Na paṭisiddhā vipassanāpādakesu kasiṇārammaṇādijhānesu satiādīnaṃ nibbedhabhāgiyattā.	578	
PA_tika-s02_01t:578_7	Anuddharantā pana vipassanā viya bodhiyā maggassa āsannakāraṇaṃ jhānaṃ na hoti, nāpi	578	
PA_tika-s02_01t:578_8	tathā ekantikaṃ kāraṇaṃ, na ca vipassanākiccassa viya jhānakiccassa niṭṭhānaṃ maggoti	578	
PA_tika-s02_01t:578_9	katvā na uddharanti. Ettha ca kasiṇaggahaṇena tadāyattāni āruppānipi gahitānīti daṭṭhabbāni.	578	
PA_tika-s02_01t:578_10	Tānipi hi vipassanāpādakāni nibbedhabhāgiyāni ca hontīti vattuṃ vaṭṭati tanninnabhāvasabbhāvato.	5781	
PA_tika-s02_01t:578_11	Yadaggena hi nibbānaninnatā, tadaggena phalaninnatāpi siyā. “Kudāssu nāmāhaṃ tadāyatanaṃ	5781	
PA_tika-s02_01t:578_12	upasampajja vihareyya”nti ādivacanampetassa atthassa sādhakaṃ.	5781	
PA_tika-s02_01t:579_0	Vossagga-saddo pariccāgattho pakkhandanattho cāti vossaggassa duvidhatā vuttā. Vossajjanañhi	579	
PA_tika-s02_01t:579_1	pahānaṃ, vissaṭṭhabhāvena nirāsaṅkapavati ca, tasmā vipassanākkhaṇe tadaṅgavasena,	579	
PA_tika-s02_01t:579_2	maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe	579	
PA_tika-s02_01t:579_3	tanninnabhāvena, maggakkhaṇe ārammaṇakaraṇena vissaṭṭhasabhāvato vossaggoti veditabbaṃ.	579	
PA_tika-s02_01t:579_4	Yathāvuttena pakārenāti tadaṅgasamucchedapakārena tanninnatadārammaṇakaraṇapakārena	579	
PA_tika-s02_01t:579_5	ca. Pubbe vossagga-padasseva atthassa vuttattā āha “sakalena vacanenā”ti. Pariṇamantaṃ	579	
PA_tika-s02_01t:579_6	vipassanākkhaṇe, pariṇataṃ maggakkhaṇe. Pariṇāmo nāma paripākoti āha “paripaccantaṃ	579	
PA_tika-s02_01t:579_7	paripakkañcā”ti. Paripāko ca āsevanalābhena āhitasāmatthiyassa kilesassa pariccajituṃ	579	
PA_tika-s02_01t:579_8	nibbānañca pakkhandituṃ tikkhavisadasabhāvo. Tenāha “ayañhī”tiādi. Esa nayoti yvāyaṃ	579	
PA_tika-s02_01t:579_9	“tadaṅgavivekanissita”ntiādinā satisambojjhaṅge vutto, sesesu dhammavicayasambojjhaṅgādīsupi	579	
PA_tika-s02_01t:579_10	esa nayoti evaṃ tattha netabbanti attho.	5791	
PA_tika-s02_01t:580_0	Evaṃ ādikammikānaṃ bojjhaṅgesu asammohatthaṃ missakanayaṃ vatvā idāni nibbattitalokuttarabojjhaṅgavasena	580	
PA_tika-s02_01t:580_1	atthaṃ vibhāvetuṃ “idha panā”tiādi vuttaṃ. Idha panāti imasmiṃ sabbāsavasuttante.	580	
PA_tika-s02_01t:580_2	Maggo eva vossaggavipariṇāmī bhāvanāmaggassa idha adhippetattā. Tañca khoti satisambojjhaṅgaṃ.	580	
PA_tika-s02_01t:580_3	Samucchedatoti samucchindanato.	580	
PA_tika-s02_01t:581_0	Diṭṭhāsavassa paṭhamamaggavajjhattā “tayo āsavā”ti vuttaṃ. Tepi anapāyagamanīyā eva	581	
PA_tika-s02_01t:581_1	veditabbā apāyagamanīyānaṃ dassaneneva pahīnattā. Satipi sambojjhaṅgānaṃ yebhuyyena	581	
PA_tika-s02_01t:581_2	maggabhāve tattha tattha sambojjhaṅgasabhāvānaṃ maggadhammānaṃ vasena vuttamaggattayasampayuttā	581	
PA_tika-s02_01t:581_3	bojjhaṅgāti paccekabojjhaṅge “bojjhaṅgabhāvanāyā”ti iminā gaṇhanto “maggattayasampayuttāyā”ti āha.	581	
PA_tika-s02_01t:582	Bhāvanāpahātabbaāsavavaṇṇanā niṭṭhitā.	58	
PA_tika-s02_01t:583_0	28. Thomentoti āsavappahānassa sudukkarattā tāya eva dukkarakiriyāya taṃ abhitthavanto.	583	
PA_tika-s02_01t:583_1	Assāti pahīnāsavabhikkhuno. Ānisaṃsanti taṇhācchedādidukkhakkhayapariyosānaṃ udrayaṃ.	583	
PA_tika-s02_01t:583_2	Etehi pahānādisaṃkittanehi. Ussukkaṃ janentoti evaṃ dhammassāmināpi abhitthavanīyaṃ	583	
PA_tika-s02_01t:583_3	mahānisaṃsañca āsavappahānanti tattha ādarasahitaṃ ussāhaṃ uppādento. Dassaneneva	583	
PA_tika-s02_01t:583_4	pahīnāti dassanena pahīnā eva. Tena vuttaṃ “na appahīnesuyeva pahīnasaññī”ti.	583	
PA_tika-s02_01t:584_0	Sabba-saddena āsavānaṃ, āsavasaṃvarānañca sambandhavasena dutiyapaṭhamavikappānaṃ	584	
PA_tika-s02_01t:584_1	bhedo daṭṭhabbo. Dassanābhisamayāti pariññābhisamayā pariññākiccasiddhiyā. Tenāha	584	
PA_tika-s02_01t:584_2	“kiccavasenā”ti, asammohapaṭivedhenāti attho. Samussayo kāyo, attabhāvo vā.	584	
PA_tika-s02_01t:585_0	Anavajjapītisomanassasahitaṃ cittaṃ “attano”ti vattabbataṃ arahati atthāvahattā,	585	
PA_tika-s02_01t:585_1	na tabbiparītaṃ anatthāvahattāti pītisampayuttacittataṃ sandhāyāha “attamanāti sakamanā”ti.	585	
PA_tika-s02_01t:585_2	Tenāha “tuṭṭhamanā”ti. Attamanāti vā pītisomanassehi gahitamanā. Yasmā pana tehi	585	
PA_tika-s02_01t:585_3	gahitatā sampayuttatāva, tasmā vuttaṃ “pītisomanassehi vā sampayuttamanā”ti. Yadettha	585	
PA_tika-s02_01t:585_4	atthato na vibhattaṃ, taṃ vuttanayattā suviññeyyattā cāti veditabbaṃ.	585	
PA_tika-s02_01t:586	Sabbāsavasuttavaṇṇanāya līnatthappakāsanā samattā.	58	
PA_tika-s02_01t:587	3. Dhammadāyādasuttavaṇṇanā	58	
PA_tika-s02_01t:588_0	29. Tasmā taṃ dassetvāti yasmā suttantavaṇṇanā suttanikkhepaṃ dassetvā vuccamānā	588	
PA_tika-s02_01t:588_1	pākaṭā hoti, yasmā cassa dhammadāyādasuttassa aṭṭhuppattiko nikkhepo, tasmā taṃ nikkhepaṃ	588	
PA_tika-s02_01t:588_2	dassetvā, kathetvāti attho. Lābhasakkāreti lābhasakkārasaṅkhātāya aṭṭhuppattiyāti	588	
PA_tika-s02_01t:588_3	keci, lābhasakkāre vā aṭṭhuppattiyāti apare. Yā hi lābhasakkāranimittaṃ tadā bhikkhūsu	588	
PA_tika-s02_01t:588_4	paccayabāhullikatā jātā, taṃ aṭṭhuppattiṃ katvā bhagavā imaṃ desesīti. Yamakamahāmeghoti	588	
PA_tika-s02_01t:588_5	heṭṭhāolambanaupariuggamanavasena satapaṭalo sahassapaṭalo yugaḷamahāmegho. Tiṭṭhanti	588	
PA_tika-s02_01t:588_6	ceva bhagavati katthaci nibaddhavāsaṃ vasante, cārikaṃ pana gacchante anubandhanti	588	
PA_tika-s02_01t:588_7	ca. Bhikkhūnampi yebhuyyena kappasatasahassaṃ tato bhiyyopi pūritadānapāramisañcayattā	588	
PA_tika-s02_01t:588_8	tadā mahālābhasakkāro uppajjīti vuttaṃ “evaṃ bhikkhusaṅghassapī”ti.	588	
PA_tika-s02_01t:589_0	Sakkatoti sakkārappato. Garukatoti garukārappatto. Mānitoti bahumato manasā piyāyito	589	
PA_tika-s02_01t:589_1	ca. Pūjitoti mālādipūjāya ceva catupaccayābhipūjāya ca pūjito. Apacitoti apacāyanappatto.	589	
PA_tika-s02_01t:589_2	Yassa hi cattāro paccaye sakkatvāpi abhisaṅkhate paṇītapaṇīte upanenti, so sakkato.	589	
PA_tika-s02_01t:589_3	Yasmiṃ garubhāvaṃ paccupaṭṭhapetvā te denti, so garukato. Yaṃ manasā piyāyanti bahumaññanti	589	
PA_tika-s02_01t:589_4	ca, so bahumato. Yassa sabbametaṃ pūjāvasena karonti, so pūjito. Yassa abhivādanapaccuṭṭhānañjalikammādivasena	589	
PA_tika-s02_01t:589_5	paramanipaccakāraṃ karonti, so apacito. Bhagavati bhikkhusaṅghe ca loko evaṃ paṭipanno.	589	
PA_tika-s02_01t:589_6	Tena vuttaṃ “tena kho pana…pe… parikkhārāna”nti. Lābhaggayasaggapattanti lābhassa	589	
PA_tika-s02_01t:589_7	ca yasassa ca aggaṃ ukkaṃsaṃ pattaṃ.	589	
PA_tika-s02_01t:590_0	Paccayā cīvarādayo garukātabbā etesanti paccayagarukā, āmisacakkhukāti attho. Paccayesu	590	
PA_tika-s02_01t:590_1	giddhā gadhitā paccayānaṃ bahulabhāvāya paṭipannāti paccayabāhulikā. Bhagavatopi	590	
PA_tika-s02_01t:590_2	pākaṭā ahosi pakaticārittavasenāti adhippāyo aññathā apākaṭasseva abhāvato. Dhammasabhāvacintāvasena	590	
PA_tika-s02_01t:590_3	pavattaṃ sahottappañāṇaṃ dhammasaṃvego, idha pana so bhikkhūnaṃ lābhagarutādhammavasena	590	
PA_tika-s02_01t:590_4	veditabbo. Samaṇadhammavuttīti samaṇadhammakaraṇaṃ. Sāti dhammadāyādadesanā. Paṭibimbadassanavasena	590	
PA_tika-s02_01t:590_5	sabbakāyassa dassanayoggo ādāsoti sabbakāyikaādāso.	590	
PA_tika-s02_01t:591_0	Pitu-dāyaṃ, tena dātabbaṃ, tato laddhabbaṃ arahabhāvena ādiyantīti dāyādā, puttā.	591	
PA_tika-s02_01t:591_1	Tañca loke āmisameva, sāsane pana dhammopīti tattha yaṃ sāvajjaṃ aniyyānikañca, taṃ	591	
PA_tika-s02_01t:591_2	paṭikkhipitvā, yaṃ niyyānikaṃ anavajjañca, tattha bhikkhū niyojento bhagavā avoca	591	
PA_tika-s02_01t:591_3	“dhammadāyādā me, bhikkhave, bhavatha, mā āmisadāyādā”ti. Dhammassa me dāyādāti mama	591	
PA_tika-s02_01t:591_4	dhammassa ogāhino, dhammabhāgabhāginoti attho. Tathā hi vakkhati “dhammakoṭṭhāsasseva	591	
PA_tika-s02_01t:591_5	sāmino”ti. Nibbattitadhammoti asaṃkilesikānuttarādibhāvena dhammasāmaññato niddhāritadhammo.	591	
PA_tika-s02_01t:591_6	Pariyāyeti sabhāvato parivattetvā ñāpeti etenāti pariyāyo, leso, lesakāraṇaṃ vā.	591	
PA_tika-s02_01t:591_7	Tadabhāvato nippariyāyadhammo maggappattiyā apāyapatanādito accantameva vāraṇato.	591	
PA_tika-s02_01t:591_8	Itaro vuttavipariyāyato pariyāyadhammo accantaṃ apāyadukkhavaṭṭadukkhapātanato paramparāya	591	
PA_tika-s02_01t:591_9	vāraṇato. Yathā hi lokiyaṃ kusalaṃ dānasīlādi vivaṭṭaṃ uddissa nibbattitaṃ, ayaṃ	591	
PA_tika-s02_01t:591_10	taṃ asampādentampi taṃ sampāpakassa dhammassa nibbattakāraṇabhāvapariyāyena pariyāyadhammo	5911	
PA_tika-s02_01t:591_11	nāma hoti, evaṃ taṃ vaṭṭaṃ uddissa nibbattitaṃ, yaṃ taṇhādīhi savisesaṃ āmasitabbato	5911	
PA_tika-s02_01t:591_12	āmisanti loke pākaṭaṃ acchādanabhojanādi, tassa, taṃsadisassa ca phalavisesassa nimittabhāvapariyāyena	5911	
PA_tika-s02_01t:591_13	pariyāyāmisanti vuccatīti dassento āha “yaṃ panidaṃ…pe… idaṃ pariyāyāmisaṃ nāmā”ti.	5911	
PA_tika-s02_01t:592_0	“Sakalameva hidaṃ, ānanda, brahmacariyassa yadidaṃ kalyāṇamittatā”ti ādivacanato	592	
PA_tika-s02_01t:592_1	sāvakehi adhigatopi lokuttaradhammo satthuyevāti vattabbataṃ arahatīti vuttaṃ “nippariyāyadhammopi	592	
PA_tika-s02_01t:592_2	bhagavatoyeva santako”ti. Sāvakānañhi dhammadiṭṭhipaccayassapi yonisomanasikārassa	592	
PA_tika-s02_01t:592_3	visesapaccayo paratoghoso ca tathāgatādhīnoti tehi paṭividdhopi dhammo dhammassāminoyevāti	592	
PA_tika-s02_01t:592_4	vattuṃ yuttaṃ. Tenāha “bhagavatā hī”tiādi. Tattha anuppannassa maggassāti kassapassa	592	
PA_tika-s02_01t:592_5	bhagavato sāsanantaradhānato pabhuti yāva imasmā buddhuppādā asambodhavasena na uppannassa	592	
PA_tika-s02_01t:592_6	ariyamaggassa. Uppādetāti nibbattetā. Taṃ panetaṃ maggassa bhagavato nibbattanaṃ,	592	
PA_tika-s02_01t:592_7	na paccekabuddhānaṃ viya sasantāneyeva, atha kho parasantānepīti dassetuṃ “asañjātassa	592	
PA_tika-s02_01t:592_8	maggassa sañjanetā, anakkhātassa maggassa akkhātā”ti vuttaṃ. Tayidaṃ maggassa uppādanaṃ	592	
PA_tika-s02_01t:592_9	sañjānanañca atthato jānanaññeva asammohapaṭivedhabhāvatoti vuttaṃ “maggaññū maggavidū”ti.	592	
PA_tika-s02_01t:592_10	Akkhānaṃ panassa sukusalabhāvenāti vuttaṃ “maggakovido”ti. Satthārā yathāgataṃ maggaṃ	5921	
PA_tika-s02_01t:592_11	anugacchantīti maggānugā bhagavato eva taṃ maggaṃ suṭṭhu adhigamanato. Pacchā parato	5921	
PA_tika-s02_01t:592_12	sammā anu anu āgatā paṭipannāti pacchā samannāgatā.	5921	
PA_tika-s02_01t:593_0	Jānaṃ jānātīti jānitabbameva abhiññeyyādibhedaṃ jānāti ekantahitapaṭipattito. Passaṃ	593	
PA_tika-s02_01t:593_1	passatīti tathā passitabbameva passati. Atha vā jānaṃ jānātīti sabbaññutaññāṇena	593	
PA_tika-s02_01t:593_2	jānitabbaṃ jānātiyeva. Na hi padesañāṇena jānitabbaṃ sabbaṃ ekantato jānāti. Passaṃ	593	
PA_tika-s02_01t:593_3	passatīti dibbacakkhu paññācakkhu dhammacakkhu buddhacakkhu samantacakkhusaṅkhātehi	593	
PA_tika-s02_01t:593_4	pañcahi cakkhūhi passitabbaṃ passatiyeva. Atha vā jānaṃ jānātīti yathā aññe savipallāsā	593	
PA_tika-s02_01t:593_5	kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā	593	
PA_tika-s02_01t:593_6	pana pahīnavipallāsattā jānanto jānātiyeva, diṭṭhidassanassa ca abhāvā passanto passatiyevāti	593	
PA_tika-s02_01t:593_7	attho. Cakkhubhūtoti paññācakkhumayattā tassa ca pattattā sattesu ca taduppādanato	593	
PA_tika-s02_01t:593_8	dassanapariṇāyakaṭṭhena lokassa cakkhu viya bhūto. Ñāṇabhūtoti etassa ca evameva	593	
PA_tika-s02_01t:593_9	attho daṭṭhabbo. Dhammā bodhipakkhiyā, brahmā maggo, tehi uppannattā, tesaṃvā pattattā	593	
PA_tika-s02_01t:593_10	adhigatattā, lokassa ca taduppādanato “dhammabhūto, brahmabhūto”ti ca veditabbo.	5931	
PA_tika-s02_01t:593_11	Vattāti catusaccadhammaṃ vadatīti vattā. Ciraṃ saccappaṭivedhaṃ pavattento vadatīti	5931	
PA_tika-s02_01t:593_12	pavattā. Atthassa ninnetāti dhammatāsaṅkhātaṃ paramatthaṃ nibbānañca niddhāretvā	5931	
PA_tika-s02_01t:593_13	dassetā, pāpayitā vā. Amatassa dātāti amataṃ sacchikiriyaṃ sattesu uppādento amataṃ	5931	
PA_tika-s02_01t:593_14	dadātīti amatassa dātā. Bodhipakkhiyadhammānaṃ tadāyattabhāvato dhammassāmī.	5931	
PA_tika-s02_01t:594	“Yā ca nibbānasampatti, sabbametena labbhati;	59	
PA_tika-s02_01t:595	Sukho vipāko puññānaṃ, adhippāyo samijjhati. ;	59	
PA_tika-s02_01t:596	Nibbānapaṭisaṃyutto, sabbasampattidāyako”ti –	59	
PA_tika-s02_01t:597_0	Evamādiṃ bhagavato vacanaṃ sutvā eva bhikkhū dānādipuññānaṃ vivaṭṭasannissayataṃ	597	
PA_tika-s02_01t:597_1	jānanti, na aññathāti vuttaṃ “pariyāyadhammopi…pe… paṭilabhatī”ti. “Edisaṃ paribhuñcitabba”nti	597	
PA_tika-s02_01t:597_2	kappiyassa ca cīvarādipaccayassa bhagavato vacanena vinā paṭiggahopi bhikkhūnaṃ na	597	
PA_tika-s02_01t:597_3	sambhavati, kuto paribhogoti āha “nippariyāyāmisampī”tiādi.	597	
PA_tika-s02_01t:598_0	Pariyāyāmisassa bhagavato santakabhāvo pariyāyadhammassa tabbhāveneva dīpito. Tadeva	598	
PA_tika-s02_01t:598_1	sāmibhāvaṃ dassentoti sambandho. Tasmāti attādhīnapaṭilābhapaṭiggahatāya attano santakattā	598	
PA_tika-s02_01t:598_2	ca. Tatthāti tasmiṃ dhammāmise.	598	
PA_tika-s02_01t:599_0	Paccayā cīvarādayo paramā pāpuṇitabbabhāvena uttamamariyādā etassa na uttarimanussadhammā	599	
PA_tika-s02_01t:599_1	appicchatādayo cāti paccayaparamo, lābhagarūti attho. Taṇhuppādesūti “cīvarahetu	599	
PA_tika-s02_01t:599_2	vā, bhikkhave, bhikkhuno taṇhā uppajjamānā uppajjati, piṇḍapātasenāsanaitibhavābhavahetu	599	
PA_tika-s02_01t:599_3	vā, bhikkhave, bhikkhuno taṇhā uppajjamānā uppajjatī”ti evaṃ vuttesu catūsu taṇhuppattikoṭṭhāsesu.	599	
PA_tika-s02_01t:599_4	Appicchatāsantuṭṭhisallekhapavivekādayo appicchatādayo.	599	
PA_tika-s02_01t:600_0	Tatthāti tasmiṃ ovāde, tesu vā dhammapaṭiggāhakesu bhikkhūsu. Bhavissati vā yesaṃ	600	
PA_tika-s02_01t:600_1	tatthāti yojanā. Imasmiṃ pakkhe tatthāti tasmiṃ ovāde icceva attho daṭṭhabbo. Adhippāyo	600	
PA_tika-s02_01t:600_2	āmisadāyādatāya uppajjanakaanatthānuppādassa dhammadāyādatāya uppajjanakaaṭṭhuppattiyā	600	
PA_tika-s02_01t:600_3	ca ākaṅkhā. Tenāha “passatī”tiādi. Tattha āmise upakkhalitānanti āmisahetu vippaṭipannānaṃ.	600	
PA_tika-s02_01t:600_4	Atītakāleti kassapasammāsambuddhakāle. Kapilassa bhikkhuno vatthu kapilasuttena,	600	
PA_tika-s02_01t:600_5	“saṅghāṭipiādittā hotī”tiādinā lakkhaṇasuttena ca vibhāvetabbaṃ. Āmisagaruko appagghabhāvena	600	
PA_tika-s02_01t:600_6	kūṭakahāpaṇo viya nittejo samaṇatejena anujjalato nibbutaṅgāro viya nippabho ca hotīti	600	
PA_tika-s02_01t:600_7	yojanā. Tatoti paccayagarukabhāvato. Vivattitacittoti vinivattitamānaso, sallekhavuttīti attho.	600	
PA_tika-s02_01t:601_0	Dhammadāyādāti ettāvatā antogadhāvadhāraṇaṃ vacananti tena avadhāraṇena nivattitamatthaṃ	601	
PA_tika-s02_01t:601_1	vibhāvetuṃ “mā āmisadāyādā”ti paṭikkhepo dassito. Tatheva ca vibhāvetuṃ adhippāyānisaṃsavibhāvanesupi	601	
PA_tika-s02_01t:601_2	dassito, tathā ādīnavavibhāvanena dhammadāyādatāpaṭikkhepo. Apadisitabbāti heṭṭhā	601	
PA_tika-s02_01t:601_3	katvā vattabbāti. Ādiyāti ettha yasmā ā-kāro mariyādattho, tasmā dhammadāyādatāvidhurena	601	
PA_tika-s02_01t:601_4	āmisadāyādabhāvena hetubhūtena, karaṇabhūtena vā ādiyaṃ vivecanaṃ viññūhi visuṃ karaṇaṃ	601	
PA_tika-s02_01t:601_5	vavatthānassa hotīti āha “visuṃ kātabbā”ti. Tenāha “viññūhi gārayhā bhaveyyāthāti vuttaṃ hotī”ti.	601	
PA_tika-s02_01t:602_0	“Atthi me tumhesu anukampā…pe… no āmisadāyādā”ti bhikkhūsu attano karuṇāyanākittanaṃ	602	
PA_tika-s02_01t:602_1	tesaṃ mudukaraṇaṃ, “ahampi tenā”tiādi pana tatopi savisesaṃ mudukaraṇanti āha “atīva mudukaraṇattha”nti.	602	
PA_tika-s02_01t:603_0	Nāḷakapaṭipadādayo nāḷakasuttādīsu āgatapaṭipattiyo. Tā pana yasmā nāḷakattherādīhi	603	
PA_tika-s02_01t:603_1	paṭipannā paramasallekhavuttibhūtā atiukkaṭṭhapaṭipattiyo, tasmā idha dhammadāyādapaṭipadāya	603	
PA_tika-s02_01t:603_2	udāharaṇabhāvena uddhaṭā. Sakkhibhūtāti tāya paṭipattiyā vuccamānāya “kiṃ me vinā	603	
PA_tika-s02_01t:603_3	paṭipajjanako atthī”ti asaddahantānaṃ paccakkhakaraṇena sakkhibhūtā. Imasminti “tumhe	603	
PA_tika-s02_01t:603_4	ca me bhikkhave dhammadāyādā”tiādike vākye. Sesanti “tumhe ca me”tiādikaṃ sukkapakkhe	603	
PA_tika-s02_01t:603_5	āgataṃ pāḷipadaṃ. Vuttanayapaccanīkenāti “tena dhammadāyādabhāvena no āmisadāyādabhāvenā”ti	603	
PA_tika-s02_01t:603_6	evaṃ kaṇhapakkhe vuttanayassa paṭipakkhena.	603	
PA_tika-s02_01t:604_0	30. Thomanaṃ sutvāti paṭipajjanakassa puggalassa pasaṃsanaṃ sutvā yathā taṃ saparisassa	604	
PA_tika-s02_01t:604_1	āyasmato upasenassa paṭipattiyā sīlathomanaṃ sutvā. Nipātapadanti iminā idha-saddassa	604	
PA_tika-s02_01t:604_2	anatthakatamāha. Pavāritoti paṭikkhepito. Yo hi bhuñjanto bhojanena titto parivesakena	604	
PA_tika-s02_01t:604_3	upanītabhojanaṃ paṭikkhipati, so tena pavāritena paṭikkhepito nāma hoti. Tenāha “pavāritoti…pe…	604	
PA_tika-s02_01t:604_4	vuttaṃ hotī”ti. Pakārehi diṭṭhādīhi vāreti saṅghādike yācāpeti bhatte karoti etāyāti	604	
PA_tika-s02_01t:604_5	pavāraṇā, āpattivisodhanāya attavossaggo okāsadānaṃ. Sā pana yasmā yebhuyyena vassaṃvutthehi	604	
PA_tika-s02_01t:604_6	kātabbā vuttā, tasmā “vassaṃvutthapavāraṇā”ti vuttaṃ. Pavāreti paccaye icchāpeti	604	
PA_tika-s02_01t:604_7	etāyāti pavāraṇā, cīvarādīhi upanimantanā. Pakārayuttā vāraṇāti pavāraṇā, vippakatabhojanatādicaturaṅgasahito	604	
PA_tika-s02_01t:604_8	bhojanapaṭikkhepo. Sā pana yasmā anatirittabhojananimittāya āpattiyā kāraṇaṃ hoti,	604	
PA_tika-s02_01t:604_9	tasmā “anatirittapavāraṇā”ti vuttā. Yāvadatthabhojanassa pavāraṇā yāvadatthapavāraṇā,	604	
PA_tika-s02_01t:604_10	pariyositabhojanassa upanītāhārapaṭikkhepoti attho.	6041	
PA_tika-s02_01t:605_0	“Bhuttāvī”ti vacanato bhojanapāripūritā idhādhippetāti āha “paripuṇṇoti bhojanena	605	
PA_tika-s02_01t:605_1	paripuṇṇo”ti. Pariyositoti etthāpi eseva nayo “bhojanena bhojanakiriyāya pariyosito”ti.	605	
PA_tika-s02_01t:605_2	Aṭṭhakathāyaṃ pana adhippetatthaṃ pākaṭaṃ katvā dassetuṃ bhojana-saddassa lopo vutto.	605	
PA_tika-s02_01t:605_3	Dhātoti titto. Sādhakānīti ñāpakāni. Pariyositabhojanaṃ suhitayāvadatthatāgahaṇehi	605	
PA_tika-s02_01t:605_4	bhuttāvitādayo, bhuttāvitādiggahaṇehi vā itare bodhitā hontīti aññamaññaṃ nesaṃ ñāpakañāpetabbataṃ	605	
PA_tika-s02_01t:605_5	dassetuṃ “yo hī”tiādi vuttaṃ. Evaṃ chahipi padehi udarāvadehakaṃ bhojanaṃ dassitaṃ,	605	
PA_tika-s02_01t:605_6	tañca kho parikappanāvasena. Na hi bhagavā evaṃ bhuñjati. Tenāha “sabbañcetaṃ parikappetvā vutta”nti.	605	
PA_tika-s02_01t:606_0	“Siyā eva, nāpi siyā”ti ca idaṃ atthadvayampi idha sambhavatīti vuttaṃ “idha ubhayampi	606	
PA_tika-s02_01t:606_1	vaṭṭatī”ti. Athāti anantaraṃ, mama bhojanasamanantaramevāti attho. Taṃ pana yasmā	606	
PA_tika-s02_01t:606_2	yathāvuttakālapaccāmasanaṃ hoti, tasmā “tamhi kāle”ti vuttaṃ. Apparuḷhahariteti ruhamānatiṇādiharitarahite.	606	
PA_tika-s02_01t:606_3	Abhāvattho ca ayaṃ appa-saddo “appiccho”tiādīsu viya.	606	
PA_tika-s02_01t:607_0	Kathitepīti pi-saddo avuttasamuccayattho. Tena vāpasamīkaraṇādiṃ saṅgaṇhāti. Tathā	607	
PA_tika-s02_01t:607_1	hesa vutta-saddo “no ca kho paṭivutta”ntiādīsu vāpasamīkaraṇe dissati, “pannalomo	607	
PA_tika-s02_01t:607_2	paradattavutto”tiādīsu jīvitavuttiyaṃ, “paṇḍupalāso bandhanā pavutto”tiādīsu apagame,	607	
PA_tika-s02_01t:607_3	“gītaṃ pavuttaṃ samihita”ntiādīsu pāvacanabhāvena pavattite, loke pana “vuttaṃ parāyaṇa”ntiādīsu	607	
PA_tika-s02_01t:607_4	(mahābhāsa 7.2.26) ajjhene dissatīti.	607	
PA_tika-s02_01t:608_0	Na ettha piṇḍapātabhojanena dhammadāyādatā nivāritā, piṇḍapātabhojanaṃ pana anādaritvā	608	
PA_tika-s02_01t:608_1	dhammānudhammapaṭipattīti ettha kāraṇaṃ dassento āha “piṇḍapātaṃ…pe… vītināmeyyā”ti.	608	
PA_tika-s02_01t:608_2	Tattha vītināmeyyāti kammaṭṭhānānuyogena khepeyya. Tenāha “ādittasīsūpamaṃ paccavekkhitvā”ti.	608	
PA_tika-s02_01t:608_3	Ādittasīsūpamantiādittasīsūpamasuttaṃ.	608	
PA_tika-s02_01t:609_0	Kiñcāpīti ayaṃ “yadipī”ti iminā samānattho nipāto. Nipāto ca nāma yattha yattha vākye	609	
PA_tika-s02_01t:609_1	payujjati, tena tena vattabbatthajotako hotīti idha “piṇḍapāta”ntiādinā anuññāpasaṃsāvasena	609	
PA_tika-s02_01t:609_2	vuccamānassa atthassa jotakoti adhippāyena “anujānanapasaṃsanatthe nipāto”ti vuttaṃ,	609	
PA_tika-s02_01t:609_3	anuññāpasaṃsārambhe pana “asambhāvanatthe”ti vuttaṃ siyā purimeyeva sambhāvanāvibhāvanato	609	
PA_tika-s02_01t:609_4	adhikattānulomato ca.	609	
PA_tika-s02_01t:610_0	Ekavāraṃ pavattaṃ piṇḍapātapaṭikkhipanaṃ kathaṃ dīgharattaṃ appicchatādīnaṃ kāraṇaṃ	610	
PA_tika-s02_01t:610_1	hotīti codanaṃ sandhāyāha “tassa hī”tiādi. Tattha atricchatāti atra icchatīti atriccho,	610	
PA_tika-s02_01t:610_2	tassa bhāvo atricchatā, atthato paralābhapatthanā. Tathā hi vuttaṃ “purimeyeva sakalābhena	610	
PA_tika-s02_01t:610_3	asantuṭṭhi, paralābhe ca patthanā, etaṃ atricchatālakkhaṇa”nti. Pāpicchatāti asantaguṇasambhāvanādhippāyatā.	610	
PA_tika-s02_01t:610_4	Pāpā icchā etassāti pāpiccho, tassa bhāvo pāpicchatā. Yathāha “asantaguṇasambhāvanatā	610	
PA_tika-s02_01t:610_5	paṭiggahaṇe ca amattaññutā, etaṃ pāpicchalakkhaṇa”nti. Mahantāni vatthūni icchati,	610	
PA_tika-s02_01t:610_6	mahatī vā tassa icchāti mahiccho, tassa bhāvo mahicchatā. Yaṃ sandhāya vuttaṃ “santaguṇasambhāvanatā	610	
PA_tika-s02_01t:610_7	paṭiggahaṇe ca amattaññutā, etaṃ mahicchalakkhaṇa”nti. Paccavekkhamāno nivāressatīti	610	
PA_tika-s02_01t:610_8	yojanā. Assa bhikkhuno saṃvattissati piṇḍapātapaṭikkhepo.	610	
PA_tika-s02_01t:611_0	Mahiccho puggalo yathā paccayadānavasena paccayadāyakehi bharituṃ asakkuṇeyyo, evaṃ	611	
PA_tika-s02_01t:611_1	paccayapariyesanavasena attanāpīti vuttaṃ “attanopi upaṭṭhākānampi dubbharo hotī”ti.	611	
PA_tika-s02_01t:611_2	Saddhādeyyassa vinipātavasena pavattiyā aññassa ghare chaḍḍento. Rittapattovāti yesu	611	
PA_tika-s02_01t:611_3	kulesu paṭipiṇḍavasena pavattati, tesaṃ sabbapacchimaṃ attano yathāladdhaṃ datvā	611	
PA_tika-s02_01t:611_4	tattha kiñci aladdhā rittapatto vihāraṃ pavisitvā nipajjati jighacchādubbalyenāti	611	
PA_tika-s02_01t:611_5	adhippāyo. Yathāladdhapaccayaparibhogena, puna pariyesanānāpajjanena attano subharatā,	611	
PA_tika-s02_01t:611_6	yathāladdhapaccayena avaññaṃ akatvā santosāpattiyā upaṭṭhākānaṃ subharatā veditabbā.	611	
PA_tika-s02_01t:612_0	Kathāvatthūnīti appicchatādipaṭisaṃyuttānaṃ kathānaṃ vatthūnīti kathāvatthūni, appicchatādayo	612	
PA_tika-s02_01t:612_1	eva. Tīṇīti tīṇi kathāvatthūni. Abhisallekhikāti ativiya kilese sallikhatīti abhisallekho,	612	
PA_tika-s02_01t:612_2	appiccha tādiguṇasamudāyo, so etissā atthīti abhisallekhikā, mahicchatādīnaṃ tanubhāvāya	612	
PA_tika-s02_01t:612_3	yuttarūpā appicchatādipaṭisaṃyuttatā. Cetovinīvaraṇasappāyāti kusalacittuppattiyā	612	
PA_tika-s02_01t:612_4	nivārakānaṃ nīvaraṇānaṃ dūrībhāvakaraṇena cetovinīvaraṇasaṅkhātānaṃ samathavipassanānaṃ	612	
PA_tika-s02_01t:612_5	sappāyā. Samathavipassanācittasseva vā vibhūtibhāvakaraṇāya sappāyā upakārikāti cetovinīvaraṇasappāyā.	612	
PA_tika-s02_01t:612_6	Ekantanibbidāyātiādi yena nibbidādiānisaṃsena ayaṃ kathā abhisallekhikā cetovinīvaraṇasappāyā	612	
PA_tika-s02_01t:612_7	ca nāma hoti, taṃ dassetuṃ vuttaṃ. Tattha ekantanibbidāyāti ekaṃsena vaṭṭadukkhato	612	
PA_tika-s02_01t:612_8	nibbindanatthāya. Virāgāya nirodhāyāti tasseva virajjanatthañca nirujjhanatthañca.	612	
PA_tika-s02_01t:612_9	Upasamāyāti sabbakilesavūpasamāya. Abhiññāyāti sabbassapi abhiññeyyassa abhijānanāya.	612	
PA_tika-s02_01t:612_10	Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito	6121	
PA_tika-s02_01t:612_11	tīhi vipassanā vuttā, puna tīhi maggo, itarena nibbānaṃ. Tena samathavipassanā ādiṃ	6121	
PA_tika-s02_01t:612_12	katvā nibbānapariyosāno ayaṃ sabbo uttarimanussadhammo dasakathāvatthulābhino sambhavatīti	6121	
PA_tika-s02_01t:612_13	dasseti. Paripūressantīti taṃsabhāvato upakārato ca saṃvattissanti. Appicchatādayo	6121	
PA_tika-s02_01t:612_14	hi ekavārauppannā upari tadatthāya saṃvattissanti. Kathāvatthuparipūraṇaṃ sikkhāparipūraṇañca	6121	
PA_tika-s02_01t:612_15	vuttanayeneva veditabbaṃ.	6121	
PA_tika-s02_01t:613_0	Amataṃ nibbānanti anupādisesanibbānadhātuṃ. Itarā pana sekkhāsekkhadhammapāripūriyā	613	
PA_tika-s02_01t:613_1	paripuṇṇā. Nibbānapāripūri cettha tadāvahadhammapāripūrivasena pariyāyato vuttāti	613	
PA_tika-s02_01t:613_2	veditabbā. Idāni yāyaṃ appicchatādīnaṃ anukkamaparivuddhiyā guṇapāripūritā, taṃ upamāya	613	
PA_tika-s02_01t:613_3	sādhento “seyyathāpī”tiādimāha. Tattha pāvussakoti vassānamāse uṭṭhito. So hi cirānuppavatti	613	
PA_tika-s02_01t:613_4	hoti. Pabbatakandarā pabbatesu upaccakādhiccakāpabhavanijjharādinadiyo. Sarasākhāti	613	
PA_tika-s02_01t:613_5	yattha upariunnatapadesato udakaṃ āgantvā tiṭṭhati ceva sandati ca, te. Kusobbhā	613	
PA_tika-s02_01t:613_6	khuddakataḷākā. Kunnadiyoti pabbatapādato nikkhantā khuddakanadiyo. Tā hi mahānadiyo	613	
PA_tika-s02_01t:613_7	otarantiyo paripūrenti. Paramadhammadāyādanti paramaṃ uttamaṃ dhammadāyādabhāvaṃ,	613	
PA_tika-s02_01t:613_8	paramaṃ dhammadāyajjaṃ vā. Te bhikkhūti te dhammapaṭiggāhake bhikkhū. Sanniyojentoti	613	
PA_tika-s02_01t:613_9	mūlaguṇehi appicchatādīhi yojento.	613	
PA_tika-s02_01t:614_0	Uggahetvāti atthato byañjanato ca upadhāraṇavasena gahetvā aviparītaṃ gahetvā. Saṃsandetvāti	614	
PA_tika-s02_01t:614_1	mama desanānusārena mamajjhāsayaṃ avirajjhitvā. Yathā idheva cintesīti yathā imissā	614	
PA_tika-s02_01t:614_2	dhammadāyādadesanāya cintesi, evaṃ aññatthāpi dhammathomanatthaṃ gandhakuṭiṃ pavisanto	614	
PA_tika-s02_01t:614_3	cintesi. Ekajjhāsayāyāti samānādhippāyāya. Matiyāti paññāya. Ayaṃ desanā aggātiādi	614	
PA_tika-s02_01t:614_4	bhagavā dhammasenāpatiṃ guṇato eva paggaṇhātīti katvā vuttaṃ.	614	
PA_tika-s02_01t:615_0	Cittagatiyāti cittavasena kāyassa pariṇāmanena “ayaṃ kāyo idaṃ cittaṃ viya hotū”ti	615	
PA_tika-s02_01t:615_1	kāyassa cittena samānagatikatādhiṭṭhānena. Kathaṃ pana kāyo dandhappavattiko lahuparivattanacittena	615	
PA_tika-s02_01t:615_2	samānagatiko hotīti? Na sabbathā samānagatiko. Yatheva hi kāyavasena cittapariṇāmane	615	
PA_tika-s02_01t:615_3	cittaṃ sabbathā kāyena samānagatikaṃ na hoti. Na hi tadā cittaṃ sabhāvasiddhena attano	615	
PA_tika-s02_01t:615_4	khaṇena avattitvā dandhavuttikassa rūpadhammassa khaṇena vattituṃ sakkoti, “idaṃ	615	
PA_tika-s02_01t:615_5	cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato	615	
PA_tika-s02_01t:615_6	yāva icchitaṭṭhānappatti, tāva kāyagatiṃ anulomentameva hutvā santānavasena pavattamānaṃ	615	
PA_tika-s02_01t:615_7	cittaṃ kāyagatikaṃ katvā pariṇāmitaṃ nāma hoti, evaṃ “ayaṃ kāyo idaṃ cittaṃ viya	615	
PA_tika-s02_01t:615_8	hotū”ti adhiṭṭhānena pageva lahusaññāya sukhumasaññāya ca sampāditattā abhāvitiddhipādānaṃ	615	
PA_tika-s02_01t:615_9	viya dandhaṃ avattitvā yathā lahuṃ katipayacittavāreheva icchitaṭṭhānappatti hoti,	615	
PA_tika-s02_01t:615_10	evaṃ pavattamāno kāyo cittagatikabhāveneva pariṇāmito nāma hoti, na ekacittakkhaṇeneva	6151	
PA_tika-s02_01t:615_11	pavattiyā. Evañca katvā bāhusamiñjanappasāraṇūpamāpi upacārena vinā suṭṭhutaraṃ yuttā	6151	
PA_tika-s02_01t:615_12	hoti, aññathā dhammatāvilomitā siyā. Na hi dhammānaṃ lakkhaṇaññathattaṃ iddhibalena	6151	
PA_tika-s02_01t:615_13	kātuṃ sakkā, bhāvaññathattameva pana sakkāti.	6151	
PA_tika-s02_01t:616_0	31. Bhagavato adhippāyānurūpaṃ bhikkhūnañca ajjhāsayaṃ ñatvāti vacanaseso. Desakāle	616	
PA_tika-s02_01t:616_1	viya bhājanampi oloketvā eva mahāthero dhammaṃ katheti. Pakkantassāti idaṃ anādare	616	
PA_tika-s02_01t:616_2	sāmivacananti dassento “pakkantassa sato”tiādimāha. Kittakenāti kena parimāṇena.	616	
PA_tika-s02_01t:616_3	Taṃ pana parimāṇaṃ yasmā parimeyyassa atthassa paricchindanaṃ hoti, tasmā “kittāvatāti	616	
PA_tika-s02_01t:616_4	paricchedavacana”nti āha. Nukāro pucchāyanti ayaṃ nu-saddo idheva pucchāyaṃ āgatoti	616	
PA_tika-s02_01t:616_5	katvā vuttaṃ. Nu-saddena hettha jotiyamāno attho kiṃ-saddena parimāṇo attho parimeyyattho	616	
PA_tika-s02_01t:616_6	ca. Ettha saṃkilesapakkho vivekassa ananusikkhanaṃ āmisadāyādatā, vodānapakkho tassa	616	
PA_tika-s02_01t:616_7	anusikkhanaṃ dhammadāyādatāti. Tīhi vivekehīti vivekattayaggahaṇaṃ tadantogadhattā	616	
PA_tika-s02_01t:616_8	vivekapañcakassa. Vivekapañcakaggahaṇe panassa sarūpena kāyaviveko gahito na siyā,	616	
PA_tika-s02_01t:616_9	tadāyattattā vā satthārā tadā payujjamānavivekadassanavasena “tīhi vivekehī”tiādi	616	
PA_tika-s02_01t:616_10	vuttaṃ. Aññatarampīti kasmā vuttaṃ. Na hi kāyavivekamattena dhammadāyādabhāvo sijjhatīti?	6161	
PA_tika-s02_01t:616_11	Na, vivekadvayasannissayasseva kāyavivekassa idhādhippetattā. Evañca katvā cittavivekaggahaṇampi	6161	
PA_tika-s02_01t:616_12	samatthitaṃ hoti. Na hi lokiyajjhānādhigamamattena nippariyāyato satthudhammadāyādabhāvo	6161	
PA_tika-s02_01t:616_13	icchito, nibbānādhigamena pana so icchito, tasmā sabbāpi sāsane vivekānusikkhanā	6161	
PA_tika-s02_01t:616_14	nibbānapoṇā nibbānapabbhārā nibbānogadhā cāti vuttaṃ “tiṇṇaṃ vivekānaṃ aññatarampī”ti.	6161	
PA_tika-s02_01t:616_15	Asati āloke andhakāro viya asati dhammadāyādatāya ekaṃsiyā āmisadāyādatāti āha “āmisadāyādāva	6161	
PA_tika-s02_01t:616_16	hontī”ti. Esa nayo sukkapakkhepīti kaṇhapakkhato sādhāraṇavasena labbhamānaṃ atthasāmaññaṃ	6161	
PA_tika-s02_01t:616_17	atidisati, na atthavisesaṃ tassa visadisattā, atthavisesameva vā atidisati visadisūdāharaṇūpāyañāyena.	6161	
PA_tika-s02_01t:616_18	“Tiṇṇaṃ vivekānaṃ aññatara”nti idaṃ idha na labbhati. Tayopi hi vivekā, tesu eko	6161	
PA_tika-s02_01t:616_19	vā itaradvayasannissayo idha labbhati.	6161	
PA_tika-s02_01t:617_0	Dūratopīti dūraṭṭhānatopi. Tenāha “tiroraṭṭhatopī”tiādi. Kāmaṃ “paṭibhātū”ti ettha	617	
PA_tika-s02_01t:617_1	paṭi-saddāpekkhāya “sāriputta”nti upayogavacanaṃ, attho pana sāmivacanavaseneva veditabboti	617	
PA_tika-s02_01t:617_2	dassento āha “āyasmatoyeva sāriputtassā”ti. Bhāgo hotūti iminābhāgattho paṭi-saddoti	617	
PA_tika-s02_01t:617_3	dasseti lakkhaṇādiatthānaṃ idha ayujjanato. Tenāha “evaṃ saddalakkhaṇena sametī”ti.	617	
PA_tika-s02_01t:617_4	Dissatūti ñāṇena dissatu, passatūti vā attho. Upaṭṭhātūti ñāṇassa paccupatiṭṭhatu.	617	
PA_tika-s02_01t:617_5	Uggahessantīti vācuggataṃ karissanti. Vācuggatakaraṇañhi uggaho. Pariyāpuṇissantīti	617	
PA_tika-s02_01t:617_6	tasseva vevacanaṃ. Puripucchanādinā vā atthassa citte āpādanaṃ paṭṭhapanaṃ pariyāpuṇanaṃ.	617	
PA_tika-s02_01t:617_7	Kāraṇavacananti yathāvuttassa kāraṇabhāvena vacanaṃ “hetumhi karaṇavacana”nti katvā.	617	
PA_tika-s02_01t:617_8	Vuttatthapaccāmasanaṃ taṃ-saddena karīyatīti. Tenāha “yasmā”tiādi.	617	
PA_tika-s02_01t:618_0	Ekenevākārenāti āmisadāyādatāsiddhena ādiyatāsaṅkhātena ekeneva pakārena. Tameva	618	
PA_tika-s02_01t:618_1	hi ākāraṃ sandhāyāha “bhagavatā vuttamattha”nti. Aññathā “satthu pavivittassa viharato	618	
PA_tika-s02_01t:618_2	sāvakā vivekaṃ nānusikkhantī’ti ekeneva ākārena so attho therenapi vutto. Tīhi ākārehīti	618	
PA_tika-s02_01t:618_3	āmisadāyādapaṭipadābhūtehi tiṇṇaṃ vivekānaṃ ananusikkhanākārehi. Ettāvatāti “idhāvuso…pe…	618	
PA_tika-s02_01t:618_4	nānusikkhantī”ti ettakena kaṇhapakkhe uddesapāṭhena.	618	
PA_tika-s02_01t:619_0	Vitthārato suvibhatto hoti anavasesato sammadeva niddiṭṭhattā. Nanu ca uddese satthunopi	619	
PA_tika-s02_01t:619_1	ādiyatā bhagavatā gahitā, sā na niddiṭṭhāti anuyogaṃ sandhāyāha “so ca kho”tiādi.	619	
PA_tika-s02_01t:619_2	Sāvake anuggaṇhantassāti “āmisadāyādā satthu sāvakā”ti satthu parappavādapariharaṇatthampi	619	
PA_tika-s02_01t:619_3	“tumhehi dhammadāyādehi bhavitabba”nti evaṃ sāvake anukampamānassa. Sāvakānaṃ taṃ	619	
PA_tika-s02_01t:619_4	na yuttaṃ sāmīciabhāvatoti yojanā. Esa nayoti yadidaṃ “ettāvatāyaṃ bhagavā”tiādinā	619	
PA_tika-s02_01t:619_5	kaṇhapakkhe uddesassa atthavibhāgadassanamukhena sambandhadassanaṃ, esa nayo sukkapakkhepi	619	
PA_tika-s02_01t:619_6	sambandhadassaneti adhippāyo. Tenāha “ayaṃ tāvettha anusandhikkamayojanā”ti, satthārā	619	
PA_tika-s02_01t:619_7	desitāya uddesadesanāya mahātherena desitāya ca anusandhikkamena sambandhoti attho.	619	
PA_tika-s02_01t:619_8	Yathānusandhi eva cettha anusandhi veditabbo.	619	
PA_tika-s02_01t:620_0	Accantapavivittassāti ekantaupadhiviveko viya itarepi viveko satthu ekantikāvāti.	620	
PA_tika-s02_01t:620_1	Anusikkhanaṃ nāma anu anu pūraṇanti tappaṭikkhepena āha “na paripūrentī”ti, na paribrūhentīti	620	
PA_tika-s02_01t:620_2	attho, na paripūrentīti vā na paripālentīti attho. Yadaggena hi vivekaṃ nānusikkhanti,	620	
PA_tika-s02_01t:620_3	tadaggena na paribrūhenti, na paripālentīti vā vattabbataṃ labhantīti. Kasmā panettha	620	
PA_tika-s02_01t:620_4	“vivekaṃ nānusikkhantī”ti uddese viya avisesavacane kāyavivekasseva gahaṇaṃ katanti	620	
PA_tika-s02_01t:620_5	codanaṃ sandhāyāha “yadi panā”tiādi. Pucchāyāti pucchāto aviseso siyā vibhāgassa	620	
PA_tika-s02_01t:620_6	alabbhamānattā vissajjanassa. Nanu ca “vivekaṃ nānusikkhantī”ti avisesavacanato pāḷiyaṃ	620	
PA_tika-s02_01t:620_7	vibhāgo na labbhatevāti? Na, padantarena vibhāvitattā. Tenāha “yesañca dhammāna”ntiādi.	620	
PA_tika-s02_01t:620_8	Byākaraṇapakkhoti vissajjanapakkho. Vissajjanañca na pucchā viya avisesajotanā, atha	620	
PA_tika-s02_01t:620_9	kho yathādhippetatthavibhajananti adhippāyo. Iminā padenāti “vivekaṃ nānusikkhantī”ti	620	
PA_tika-s02_01t:620_10	iminā padena kāyavivekaṃ aparipūriyamānaṃ dassetīti adhippāyo. Cittavivekaṃ upadhivivekanti etthāpi eseva nayo.	6201	
PA_tika-s02_01t:621_0	Ettha ca nappajahantīti pahātabbadhammānaṃ pahānābhāvavacanaṃ pahānalakkhaṇavivekābhāvadīpanaṃ,	621	
PA_tika-s02_01t:621_1	taṃ vatvā puna “viveke nikkhittadhurā”ti vacanaṃ tato sātisayavivekābhāvadīpananti	621	
PA_tika-s02_01t:621_2	tadubhayavivekābhāvadassanena “yesañca dhammāna”ntiādināva pārisesañāyena “vivekaṃ	621	
PA_tika-s02_01t:621_3	nānusikkhantī”ti iminā vivekadvayamūlabhūtakāyavivekābhāvadassanaṃ katanti daṭṭhabbaṃ.	621	
PA_tika-s02_01t:621_4	Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā, bahulā eva	621	
PA_tika-s02_01t:621_5	bāhulikā yathā “venayiko”ti. Te pana yasmā paccayabahulabhāvāya yuttappayuttā nāma	621	
PA_tika-s02_01t:621_6	honti, tasmā āha “cīvarādibāhullāya paṭipannā”ti. Sikkhāya ādarabhāvābhāvato sithilaṃ	621	
PA_tika-s02_01t:621_7	adaḷhaṃ gaṇhantīti “sāthalikā”ti vuttaṃ. Sithilanti bhāvanapuṃsakaniddeso, sithila-saddena	621	
PA_tika-s02_01t:621_8	vā samānatthassa sāthala-saddassa vasena “sāthalikā”ti padasiddhi veditabbā. Avagamanaṭṭhenāti	621	
PA_tika-s02_01t:621_9	adhogamanaṭṭhena, orambhāgiyabhāvenāti attho. Upadhiviveketi sabbūpadhipaṭinissaggatāya	621	
PA_tika-s02_01t:621_10	upadhīhi vivitte. Oropitadhurāti ujjhitussāhā.	6211	
PA_tika-s02_01t:622_0	Aniyamenevāti kiñci visesaṃ anāmasitvā “sāvakā”ti aviseseneva. Niyamento“therā”tiādinā.	622	
PA_tika-s02_01t:622_1	Dasavasse upādāyāti dasavassato paṭṭhāya. Issariyeti “seṭṭhiṭṭhānaṃ senāpatiṭṭhāna”ntiādīsu	622	
PA_tika-s02_01t:622_2	viya. Acirakkhaṇobhāsena lakkhavedhako akkhaṇavedhi. Ṭhitiyanti avaṭṭhāne. Ṭhānasoti	622	
PA_tika-s02_01t:622_3	taṅkhaṇeyeva. Tiṭṭhatīti ādhārādheyyabhāvenāti āha “tadāyattavuttibhāvenā”ti. Upekkhānubrūhanā	622	
PA_tika-s02_01t:622_4	sattasaṅkhāresu udāsīnatāpi asaṅkhatādhigamassa upāyoti tabbipariyāyato cīvarādimaṇḍanā	622	
PA_tika-s02_01t:622_5	na upadhivivekapāripūriyā saṃvattatīti āha “cīvarapatta…pe… apūrayamānā”ti. Tatthāti	622	
PA_tika-s02_01t:622_6	theravāre. Idhāti majjhimanavakavāresu. Tathā hi “majjhimatherakāle”tiādi vuttaṃ.	622	
PA_tika-s02_01t:623_0	32. Imasmiñca kaṇhapakkheti imasmiñca niddesavāre kaṇhapakkhe, na uddesavāre kaṇhapakkhe.	623	
PA_tika-s02_01t:623_1	Uddesavāre pana kaṇhapakkhe vuttavipariyāyena gahetabbattho “esa nayo sukkapakkhepī”ti	623	
PA_tika-s02_01t:623_2	atidesena dassito. Vuttapaccanīkanayenāti “kāyavivekaṃ nānusikkhanti na paripūrentī”tiādinā	623	
PA_tika-s02_01t:623_3	vuttassa atthassa paccanīkanayena, “kāyavivekaṃ anusikkhanti paripūrentī”tiādinā	623	
PA_tika-s02_01t:623_4	nayena. Etthāti etasmiṃ sukkapakkhe. Saṅkhepoti atthasaṅkhepo. Yojanaparamparāyāti	623	
PA_tika-s02_01t:623_5	gāmantato dūrabhāvena ekaṃ dve tīṇīti evaṃ yojanānaṃ paṭipāṭiyā. Araññavanapatthānīti	623	
PA_tika-s02_01t:623_6	araññesu vanasaṇḍabhūtāni. Pantānīti pariyantāni. Upagantuṃ yuttakālo jarājiṇṇakālo	623	
PA_tika-s02_01t:623_7	gocaragāme dūre gamanāgamanasamatthatābhāvato. “Evaṃ guṇavantesu dinnaṃ aho sudinna”nti	623	
PA_tika-s02_01t:623_8	paccayadāyakānaṃ pasādaṃ janenti. Pāsaṃsāti pasaṃsitabbā. Ayampi mahātherotiādi ekaṃ	623	
PA_tika-s02_01t:623_9	appamādavihārinaṃ vuddhataraṃ niddisitvā vadantānaṃ vasena vuttaṃ. Paviṭṭho vivekaṭṭhānaṃ.	623	
PA_tika-s02_01t:623_10	Sāyaṃ nikkhamati yonisomanasikāraṃ upabrūhetvāti adhippāyo. Kasiṇaparikammaṃ karoti,	6231	
PA_tika-s02_01t:623_11	na yaṃ kiñci kiccantaraṃ. Samāpattiyo nibbatteti, na moghamanasikāraṃ. Sabbathātiādito	6231	
PA_tika-s02_01t:623_12	tāva tadaṅgavasena kilesehi cittaṃ vivecento tato vikkhambhanavasena samucchedavasena	6231	
PA_tika-s02_01t:623_13	paṭipassaddhivasenāti sabbappakārena cittavivekaṃ pūreti. Paṃsukūlāni dhāretīti iminā	6231	
PA_tika-s02_01t:623_14	bāhulikatābhāvaṃ dasseti, asithilaṃ sāsanaṃ gahetvāti iminā sāthalikatābhāvaṃ, vigatanīvaraṇoti	6231	
PA_tika-s02_01t:623_15	iminā okkamane nikkhittadhurataṃ, phalasamāpattintiādinā pavivekapubbaṅgamataṃ dasseti.	6231	
PA_tika-s02_01t:624_0	33. Tatrāvusoti ettha iti-saddo ādiattho. Tena “lobho ca pāpako”tiādinayappavattaṃ	624	
PA_tika-s02_01t:624_1	uparidesanaṃ anavasesato pariyādiyati. Ko anusandhīti yā sā bhagavatā saṃkilesapakkhena	624	
PA_tika-s02_01t:624_2	saha dhammadāyādapaṭipattibhāvinī “dhammadāyādā me, bhikkhave, bhavatha, mā āmisadāyādā”tiādinā	624	
PA_tika-s02_01t:624_3	desanā uddiṭṭhā, taṃ “satthu pavivittassa viharato”tiādinā ārabhitvā aṭṭhārasavārapaṭimaṇḍitāya	624	
PA_tika-s02_01t:624_4	niddesadesanāya vibhajitvā tato paraṃ “tatrāvuso lobho ca pāpako”tiādinayāya uparidesanāya	624	
PA_tika-s02_01t:624_5	sambandhaṃ pucchati. Evanti saṃkilesapakkhe “nappajahantī”ti pahānābhāvadassanavasena,	624	
PA_tika-s02_01t:624_6	vodānapakkhe “pajahantī”ti pahānasabbhāvadassanavasenāti evaṃ. Aniddhāritasarūpā	624	
PA_tika-s02_01t:624_7	yaṃ-taṃ-saddehi dhamma-saddena sāmaññato ye pahātabbadhammā vuttā, te sarūpato dassetunti	624	
PA_tika-s02_01t:624_8	yojanā. Ime teti ettha kasmā lobhādayo eva pahātabbadhammā vuttā, nanu ito aññepi	624	
PA_tika-s02_01t:624_9	mohadiṭṭhivicikicchādayo pahātabbadhammā santīti? Saccaṃ santi, te pana lobhādīhi	624	
PA_tika-s02_01t:624_10	tadekaṭṭhatā gahitā eva hontīti vuttā. Atha vā imesaṃyevettha gahaṇe kāraṇaṃ parato āvi bhavissati.	6241	
PA_tika-s02_01t:625_0	Idāni upacayena anusandhiṃ dassetuṃ “apicā”tiādi vuttaṃ. Tattha sāvakānaṃ yassa dhammassa	625	
PA_tika-s02_01t:625_1	dāyādabhāvo satthu abhirucito, so “cattāro satipaṭṭhāne bhāvetī”tiādinā akatthetvā	625	
PA_tika-s02_01t:625_2	“vivekaṃ anusikkhanti, te ca dhamme pajahanti, na ca bāhulikā”tiādinā kathitattā	625	
PA_tika-s02_01t:625_3	heṭṭhā pariyāyeneva dhammo kathitoti vuttaṃ. “Te ca dhamme nappajahanti, okkamane	625	
PA_tika-s02_01t:625_4	pubbaṅgamā”tiādinā āmisaṃ pariyāyenapi kathitaṃ. “Siyā ca me piṇḍapāto”tiādinā, “bāhulikā	625	
PA_tika-s02_01t:625_5	ca hontī”tiādinā ca āmisaṃ nippariyāyenapi kathitaṃ. Atha vā yāyaṃ bhagavatā āmisadāyādapaṭikkhepanā	625	
PA_tika-s02_01t:625_6	dhammadāyādatā vuttā, yañca tadatthaṃ vibhajantena mahātherena attanā vivekānusikkhanādi	625	
PA_tika-s02_01t:625_7	vuttaṃ, tadubhayaṃ hetuvasena vibhāvetuṃ “tatrāvuso, lobho cā”tiādi vuttaṃ. Hetunirodhena	625	
PA_tika-s02_01t:625_8	hi saṃkilesapakkhassa, nirodhahetusampādanena ca vodānapakkhassa tappāpakatā.	625	
PA_tika-s02_01t:626_0	Atītadesanānidassananti atītāya therena yathādesitāya desanāya ca paccāmasanaṃ. Tenevāha	626	
PA_tika-s02_01t:626_1	“satthu pavivittassa…pe… desanāyanti vuttaṃ hotī”ti. Tatthāti yaṃ vuttaṃ visesato	626	
PA_tika-s02_01t:626_2	“yesaṃ dhammānaṃ satthā pahānamāhā”ti, etasmiṃ pade. Tattha hi pahātabbadhammā lobhādayo	626	
PA_tika-s02_01t:626_3	sāmaññato vuttā. Lāmakāti nihīnā. Lobhadosā hi hetuto paccayato sabhāvato phalato	626	
PA_tika-s02_01t:626_4	nissandato saṃkiliṭṭhapakatikā, āyatiṃ dukkhassa pāpanaṭṭhena vā pāpakā. Lubbhanalakkhaṇoti	626	
PA_tika-s02_01t:626_5	ārammaṇassa abhigijjhanalakkhaṇo. Tathā hi so lubbhanti tena, sayaṃ vā lubbhati,	626	
PA_tika-s02_01t:626_6	lubbhanamattameva vā tanti “lobho”ti vuccati. Rasādīsu abhisaṅgaraso, apariccāgapaccupaṭṭhāno,	626	
PA_tika-s02_01t:626_7	saṃyojaniyesu dhammesu assādadassanapadaṭṭhāno. Dussanalakkhaṇoti ārammaṇe byāpajjanalakkhaṇo.	626	
PA_tika-s02_01t:626_8	Tathā hi so dussanti tena, sayaṃ vā dussati, dussanamattameva vā tanti “doso”ti vuccati.	626	
PA_tika-s02_01t:626_9	Rasādīsu visappanaraso, sanissayadahanaraso vā, dussanapaccupaṭṭhāno, āghātavatthupadaṭṭhāno.	626	
PA_tika-s02_01t:627_0	Tesūtiādinā dassanena lobhadosānaṃ ekantato pahātabbatādassanaṃ. Āmisadāyādassa paccayānaṃ	627	
PA_tika-s02_01t:627_1	lābhe hotīti idaṃ lobhassa ārammaṇaggahaṇasabhāvataṃ sandhāya vuttaṃ, taṇhāya vasena	627	
PA_tika-s02_01t:627_2	pana anugijjhanaṃ sandhāya “aladdhaṃ patthetī”ti āha. Alābhe paccayānaṃ āmisadāyādassa	627	
PA_tika-s02_01t:627_3	hotīti ānetvā yojanā. Alabhantoti ettha “paccaye”ti vibhattiṃ pariṇāmetvā yojetabbaṃ.	627	
PA_tika-s02_01t:627_4	Vighātavāti “yampicchaṃ na labhati, tampi dukkha”nti vacanato icchāvighātavā. Lobho	627	
PA_tika-s02_01t:627_5	ca deyyadhamme hoti āmisadāyādassāti sambandho. Esa nayo anantarapadepi. Deyyadhammeti	627	
PA_tika-s02_01t:627_6	ca idaṃ nidassanamattaṃ sattakelāyanādivasenapi tassa lobhuppattisabbhāvato. “Taṇhaṃ	627	
PA_tika-s02_01t:627_7	paṭicca pariyesanā, pariyesanaṃ paṭicca lābho”ti evamādayo nava taṇhāmūlakā. Paripūreti	627	
PA_tika-s02_01t:627_8	āmisadāyādoti vibhattivipariṇāmo veditabbo. Āvāsamacchariyādīni pañca macchariyāni.	627	
PA_tika-s02_01t:628_0	Magganti ariyamaggaṃ. So hi kilese mārento gacchati, nibbānatthikehi ca maggīyati,	628	
PA_tika-s02_01t:628_1	sayaṃ vā sacchikiriyābhisamayavasena nibbānaṃ maggatīti nippariyāyena “maggo”ti vuccati.	628	
PA_tika-s02_01t:628_2	Eko antoti itarena asammisso eko koṭṭhāso, hīnatāya vā lāmakaṭṭhena eko anto. Kāmaṃ	628	
PA_tika-s02_01t:628_3	aññepi kusaladhammā ete ante asampayogato na upenti, tehi vimuttā eva, ayaṃ pana	628	
PA_tika-s02_01t:628_4	accantavimuttiyā na upetīti āha “vimutto etehi antehī”ti. Tasmāti antadvayavimuttattā.	628	
PA_tika-s02_01t:628_5	Etesaṃ majjhe bhavattāti idaṃ maggassa ubhayantavimuttatāya eva vuttaṃ, na tappariyāpannatāya,	628	
PA_tika-s02_01t:628_6	vaṭṭadukkhanissaraṇatthikehi paṭipajjitabbato ca. Tathāti yathā itarena asammissaṭṭhena	628	
PA_tika-s02_01t:628_7	lāmakaṭṭhena ca lobho eko anto, tathā kāmasukhallikānuyogoti attho. Esa nayo sesesupi.	628	
PA_tika-s02_01t:628_8	Maggassa anupagamanañca nesaṃ antānaṃ sabbaso appavattikaraṇeneva daṭṭhabbaṃ. Purimanayenāti	628	
PA_tika-s02_01t:628_9	“ete dve ante na upetī”tiādinā pubbe vuttanayena.	628	
PA_tika-s02_01t:629_0	Saccānanti catunnaṃ ariyasaccānaṃ. Dassanapariṇāyakaṭṭhenāti dassanassa pariññābhisamayādibhedassa	629	
PA_tika-s02_01t:629_1	parito sabbathā nayanaṭṭhena pavattanaṭṭhena. Cakkhukaraṇīti dhammacakkhussa karaṇī	629	
PA_tika-s02_01t:629_2	nipphādikā. Tayidaṃ satipi paṭipadāya dhammacakkhuto anaññatte avayavavasena sijjhamāno	629	
PA_tika-s02_01t:629_3	attho samudāyena kato nāma hotīti upacāravasena vuttanti daṭṭhabbaṃ. Tathā hi vakkhati	629	
PA_tika-s02_01t:629_4	“maggoyeva hi maggatthāya saṃvattati maggena kātabbakiccakaraṇato”ti. Ñāṇāyāti yāthāvato	629	
PA_tika-s02_01t:629_5	jānanāya. Tenāha “viditakaraṇaṭṭhenā”ti. Visesañātabhāvāpādanañhi viditakaraṇaṃ.	629	
PA_tika-s02_01t:629_6	Vūpasamanatoti samucchindanavasena vūpasamanato. Dukkhādīnaṃ pariññeyyādibhāvo viya	629	
PA_tika-s02_01t:629_7	abhiññeyyabhāvopi maggavaseneva pākaṭo hotīti āha “catunnampi saccānaṃ abhiññeyyabhāvadassanato”ti,	629	
PA_tika-s02_01t:629_8	vibhāvanatoti attho. Sambodhoti maggo “sambujjhati etenā”ti katvā. Tassatthāyāti	629	
PA_tika-s02_01t:629_9	maggakiccatthāya. Na hi maggato añño maggakiccakaro atthi. Tenāha “maggoyeva hī”tiādi.	629	
PA_tika-s02_01t:629_10	Atha vā sammādiṭṭhi uppajjamānā sahajātādipaccayabhāvena itare uppādeti, evaṃ sesamaggadhammāpīti	6291	
PA_tika-s02_01t:629_11	evampi maggatthāya saṃvattanaṃ veditabbaṃ. Sacchikiriyāya paccakkhakammāyāti sacchikaraṇasaṅkhātapaccakkhakammāya.	6291	
PA_tika-s02_01t:629_12	Nibbānāyāti vā anupādisesanibbānāya. Upasamāyāti iminā saupādisesanibbānaṃ gahitanti.	6291	
PA_tika-s02_01t:629_13	Ayanti “sā hi saccāna”ntiādinā yathāvutto atthanayo. Etthāti “cakkhukaraṇī”tiādīsu	6291	
PA_tika-s02_01t:629_14	padesu. Sāro sundaro anapanīto. Ito aññathāti “dukkhassa pariññāya diṭṭhivisuddhiṃ	6291	
PA_tika-s02_01t:629_15	karotīti cakkhukaraṇī”tiādinā atthavaṇṇanāpapañco kevalaṃ vitthāratthāya.	6291	
PA_tika-s02_01t:630_0	Ayamevāti ettha ayanti iminā attano aññesañca tassaṃ parisāyaṃ ariyānaṃ maggassa	630	
PA_tika-s02_01t:630_1	paccakkhabhāvaṃ dasseti. Āsannapaccakkhavācī hi ayaṃ-saddo. Aññamaggapaṭisedhanatthanti	630	
PA_tika-s02_01t:630_2	aññassa nibbānagāmimaggassa atthibhāvapaṭisedhanatthaṃ. Sattāpaṭikkhepo hi idha paṭisedhanaṃ	630	
PA_tika-s02_01t:630_3	alabbhamānattā aññassa maggassa. Buddhādīnaṃ sādhāraṇabhāvo anaññatā. Tenāha brahmā sahampati –	630	
PA_tika-s02_01t:631	“Ekāyanaṃ jātikhayantadassī,	63	
PA_tika-s02_01t:632	Maggaṃ pajānāti hitānukampī;	63	
PA_tika-s02_01t:633	Etena maggena tariṃsu pubbe,	63	
PA_tika-s02_01t:634	Tarissanti ye ca taranti ogha”nti. ;	63	
PA_tika-s02_01t:635_0	Ārakattāti iminā niruttinayena ariya-saddasiddhimāha. Aripahānāyāti atthavacanamattaṃ.	635	
PA_tika-s02_01t:635_1	Arayo pāpadhammā yanti apagamanti etenāti ariyo. Ariyena desitoti ettha ariyassa	635	
PA_tika-s02_01t:635_2	bhagavato ayanti ariyo. Ariyabhāvappaṭilābhāyāti ettha ariyakaro ariyoti uttarapadalopena	635	
PA_tika-s02_01t:635_3	ariya-saddasiddhi veditabbā. Yasmā maggaṅgasamudāye maggavohāro hoti, samudāyo ca	635	
PA_tika-s02_01t:635_4	samudāyīhi samannāgato nāma hotīti āha “aṭṭhahi aṅgehi upetattā”ti, tasmā attano	635	
PA_tika-s02_01t:635_5	avayavabhūtāni aṭṭha aṅgāni etassa santīti aṭṭhaṅgiko. Yasmā pana paramatthato aṅgāniyeva	635	
PA_tika-s02_01t:635_6	maggo, tasmā vuttaṃ “na ca aṅgavinimutto”ti yathā “chaḷaṅgo vedo”ti. Sadisūdāharaṇaṃ	635	
PA_tika-s02_01t:635_7	pana dassento “pañcaṅgikatūriyādīni viyā”ti āha. Ādi-saddena caturaṅginī senāti evamādīnaṃ	635	
PA_tika-s02_01t:635_8	saṅgaho. Mārento gacchatīti niruttinayena saddasiddhimāha. Maggatīti gavesati. Ariyamaggo	635	
PA_tika-s02_01t:635_9	hi nibbānaṃ ārammaṇaṃ karonto taṃ gavesanto viya hotīti. Maggīyati nibbānatthikehi	635	
PA_tika-s02_01t:635_10	vivaṭṭūpanissayapuññakaraṇato paṭṭhāya tadatthaṃ paṭipattito. Gammatīti etena ādiantavipariyāyena	6351	
PA_tika-s02_01t:635_11	saddasiddhimāha yathā “kakū”ti. “Seyyathidanti nipāto”ti vatvā tassa sabbaliṅgavibhattivacanasādhāraṇatāya	6351	
PA_tika-s02_01t:635_12	“katamāni tāni aṭṭhaṅgānī”ti vuttaṃ. Nanu ca aṅgāni samuditāni maggo antamaso sattaṅgavikalassa	6351	
PA_tika-s02_01t:635_13	ariyamaggassa abhāvatoti? Saccametaṃ saccapaṭivedhena, maggapaccayatāya pana yathāsakaṃ	6351	
PA_tika-s02_01t:635_14	kiccakaraṇena paccekampi tāni maggoyevāti āha “ekamekañhi aṅgaṃ maggoyevā”ti, aññathā	6351	
PA_tika-s02_01t:635_15	samuditānampi nesaṃ maggakiccaṃ na sambhaveyyāti. Idāni tamevatthaṃ pāḷiyā samatthetuṃ	6351	
PA_tika-s02_01t:635_16	“sammādiṭṭhimaggo ceva hetu cā”ti vuttaṃ.	6351	
PA_tika-s02_01t:636_0	Sammā aviparītaṃ pariññābhisamayādivasena catunnaṃ saccānaṃ dassanaṃ paṭivijjhanaṃ	636	
PA_tika-s02_01t:636_1	lakkhaṇaṃ etissāti sammādassanalakkhaṇā. Sammā aviparītaṃ sampayuttadhamme nibbānārammaṇe	636	
PA_tika-s02_01t:636_2	abhiniropanaṃ appanālakkhaṇaṃ etassāti sammāabhiniropanalakkhaṇo musāvādādīnaṃ visaṃvādanādikiccatāya	636	
PA_tika-s02_01t:636_3	lūkhānaṃ apariggāhakānaṃ paṭipakkhabhāvato siniddhasabhāvattā sampayuttadhamme, sammāvācappaccayasubhāsitasotārañca	636	
PA_tika-s02_01t:636_4	janaṃ sammadeva pariggaṇhātīti sammāvācā sammāpariggaho lakkhaṇaṃ etissāti sammāpariggahalakkhaṇā.	636	
PA_tika-s02_01t:636_5	Yathā kāyikā kiriyā kiñci kattabbaṃ samuṭṭhāpeti, sayañca samuṭṭhahanaṃ ghaṭanaṃ	636	
PA_tika-s02_01t:636_6	hoti, tathā sammākammantasaṅkhātā viratipīti sammāsamuṭṭhānalakkhaṇo sammākammanto.	636	
PA_tika-s02_01t:636_7	Sampayuttadhammānaṃ vā ukkhipanaṃ samuṭṭhānaṃ kāyikakiriyāya bhārukkhipanaṃ viya.	636	
PA_tika-s02_01t:636_8	Jīvamānassa sattassa, sampayuttadhammānaṃ vā suddhi vodānaṃ, ājīvasseva vā jīvitappavattiyā	636	
PA_tika-s02_01t:636_9	suddhi vodānaṃ etenāti sammāvodānalakkhaṇo sammāājīvo. Kosajjapakkhe patituṃ adatvā	636	
PA_tika-s02_01t:636_10	sampayuttadhammānaṃ paggaṇhanaṃ anubalappadānaṃ paggaho. Ārammaṇaṃ upagantvā ṭhānaṃ,	6361	
PA_tika-s02_01t:636_11	tassa vā anissajjanaṃ upaṭṭhānaṃ. Ārammaṇe sampayuttadhammānaṃ sammā, samaṃ vā ādhānaṃ	6361	
PA_tika-s02_01t:636_12	samādhānaṃ. Sammā saṅkappeti sampayuttadhamme ārammaṇe abhiniropetīti sammāsaṅkappo.	6361	
PA_tika-s02_01t:636_13	Sammā vadati etāyāti sammāvācā. Sammā karoti etenāti sammākammaṃ, tadeva sammākammanto.	6361	
PA_tika-s02_01t:636_14	Sammā ājīvati etenāti sammāājīvo. Sammā vāyamati ussahati etenāti sammāvāyāmo. Sammā	6361	
PA_tika-s02_01t:636_15	sarati anussaratīti sammāsati. Sammā samādhiyati cittaṃ etenāti sammāsamādhīti evaṃ	6361	
PA_tika-s02_01t:636_16	sammāsaṅkappādīnaṃ nibbacanaṃ veditabbaṃ.	6361	
PA_tika-s02_01t:637_0	Micchādiṭṭhinti sabbampi micchādassanaṃ. Tappaccanīyakileseti ettha taṃ-saddena sammādiṭṭhi.	637	
PA_tika-s02_01t:637_1	Na hi micchādiṭṭhiyā kilesā paccanīyā, atha kho sammādiṭṭhiyā. Avijjañcāti avijjāggahaṇaṃ	637	
PA_tika-s02_01t:637_2	tassā saṃkilesadhammānaṃ pamukhabhāvato. Tenāha “avijjā, bhikkhave, pubbaṅgamā akusalānaṃ	637	
PA_tika-s02_01t:637_3	dhammānaṃ samāpattiyā”ti. Dassananivārakassa sammohassa samugghātena asammohato.	637	
PA_tika-s02_01t:637_4	Ettha ca micchādiṭṭhiṃ…pe… pajahatīti etena pahānābhisamayaṃ, nibbānaṃ ārammaṇaṃ	637	
PA_tika-s02_01t:637_5	karotīti etena sacchikiriyābhisamayaṃ, sampayuttadhammetiādinā bhāvanābhisamayaṃ	637	
PA_tika-s02_01t:637_6	sammādiṭṭhikiccaṃ dasseti. Pariññābhisamayo pana nānantariyatāya atthato vutto eva hotīti daṭṭhabbo.	637	
PA_tika-s02_01t:638_0	Kathaṃ pana ekameva ñāṇaṃ ekasmiṃ khaṇe cattāri kiccāni sādhentaṃ pavattati. Na hi	638	
PA_tika-s02_01t:638_1	tādisaṃ loke diṭṭhaṃ, na āgamo vā tādiso atthīti na vattabbaṃ. Yathā hi padīpo ekasmiṃyeva	638	
PA_tika-s02_01t:638_2	khaṇe vaṭṭiṃ dahati, snehaṃ pariyādiyati, andhakāraṃ vidhamati, ālokañca vidaṃseti,	638	
PA_tika-s02_01t:638_3	evametaṃ ñāṇanti daṭṭhabbaṃ. Maggasamaṅgissa ñāṇaṃ dukkhepetaṃ ñāṇaṃ, dukkhasamudayepetaṃ	638	
PA_tika-s02_01t:638_4	ñāṇaṃ, dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇanti suttapadaṃ	638	
PA_tika-s02_01t:638_5	ettha udāharitabbaṃ. Yathā ca sammādiṭṭhi pubbabhāge dukkhādīsu visuṃ visuṃ pavattitvā	638	
PA_tika-s02_01t:638_6	maggakkhaṇe ekāva catunnaṃ ñāṇānaṃ kiccaṃ sādhentī pavattati, evaṃ sammāsaṅkappādayo	638	
PA_tika-s02_01t:638_7	pubbabhāge nekkhammasaṅkappādināmakā hutvā kāmasaṅkappādīnaṃ pajahanavasena visuṃ	638	
PA_tika-s02_01t:638_8	visuṃ pavattitvā maggakkhaṇe tiṇṇaṃ catunnañca kiccaṃ sādhentā pavattanti. Sammāsamādhi	638	
PA_tika-s02_01t:638_9	pana pubbabhāgepi maggakkhaṇepi nānāyeva hutvā pavattatīti kāmañcettha sammādiṭṭhiyā	638	
PA_tika-s02_01t:638_10	sabbepi pāpadhammā paṭipakkhā, ujuvipaccanīkatādassanavasena pana sammādiṭṭhiyā kiccaniddese	6381	
PA_tika-s02_01t:638_11	micchādiṭṭhiggahaṇaṃ kataṃ. Teneva ca “tappaccanīyakilese cā”ti vuttaṃ.	6381	
PA_tika-s02_01t:639_0	Yesaṃ kilesānaṃ anupacchindane sammādiṭṭhi na uppajjeyya, te micchādiṭṭhiyā sahajekaṭṭhatāya	639	
PA_tika-s02_01t:639_1	tadekaṭṭhāva tappaccanīyakilesā daṭṭhabbā. Sammāsaṅkappādīnaṃ kiccaniddesepi eseva	639	
PA_tika-s02_01t:639_2	nayo. Sotāpattimaggādivasena cattāro lokuttaramaggabhāvasāmaññena ekato katvā. Lobhadosā	639	
PA_tika-s02_01t:639_3	samudayasaccaṃ, yassa pana so samudayo taṃ dukkhasaccaṃ, pahānabhāvo maggasaccaṃ,	639	
PA_tika-s02_01t:639_4	yattha taṃ pahānaṃ, taṃ nirodhasaccanti imāni cattāri saccāni. Kasmā panettha lobhadosānaṃ	639	
PA_tika-s02_01t:639_5	visuṃ ādito ca gahaṇaṃ? Visuṃ gahaṇaṃ tāva tathābujjhanakānaṃ puggalānaṃ ajjhāsayavasena,	639	
PA_tika-s02_01t:639_6	imehi lobhadosehi āmisadāyādatā, tappahānena ca dhammadāyādatāti dassanatthaṃ, tadanusārena	639	
PA_tika-s02_01t:639_7	catusaccayojanāya evaṃ ekekassa niyyānamukhaṃ hotīti dassanatthañca. Sesavāresupi	639	
PA_tika-s02_01t:639_8	eseva nayo. Ādito gahaṇaṃ pana ativiya oḷārikatāya supākaṭabhāvato vakkhamānānaṃ	639	
PA_tika-s02_01t:639_9	aññesañca pāpadhammānaṃ mūlabhāvato tadekaṭṭhatāya ca veditabbaṃ.	639	
PA_tika-s02_01t:640_0	Kujjhanalakkhaṇoti kuppanasabhāvo, cittassa byāpajjanāti attho. Caṇḍikkaṃ luddatā,	640	
PA_tika-s02_01t:640_1	kururabhāvoti attho. Āghātakaraṇarasoti “anatthaṃ me acarī”tiādinā citte āghātassa	640	
PA_tika-s02_01t:640_2	karaṇaraso. Dussanapaccupaṭṭhānoti saparasantānassa vināsanapaccupaṭṭhāno laddhokāso	640	
PA_tika-s02_01t:640_3	viya sapatto. Upanandhanaṃ nānappakārassa uparūpari nandhanaṃ viya hotīti katvā.	640	
PA_tika-s02_01t:640_4	Tathā hesa “veraappaṭinissajjanaraso, kodhānupabandhabhāvapaccupaṭṭhāno”ti ca vutto.	640	
PA_tika-s02_01t:640_5	Aparakāle upanāhotiādīti ādi-saddena “upanayhanā upanayhitattaṃ āṭhapanā ṭhapanā	640	
PA_tika-s02_01t:640_6	saṇṭhapanā anusaṃsandanā anuppabandhanā daḷhīkamma”ntiādīnaṃ niddesapadānaṃ atthavaṇṇanaṃ	640	
PA_tika-s02_01t:640_7	saṅgayhati. Upanāhasamaṅgī hi puggalo verassa anissajjanato ādittapūtialātaṃ viya	640	
PA_tika-s02_01t:640_8	jalati eva, cittañcassa dhoviyamānaṃ acchacammaṃ viya, masimakkhitapilotikā viya ca na sujjhateva.	640	
PA_tika-s02_01t:641_0	Paraguṇamakkhanalakkhaṇoti udakapuñchaniyā udakaṃ viya paresaṃ guṇānaṃ makkhanasabhāvo.	641	
PA_tika-s02_01t:641_1	Tathābhūto cāyaṃ attano kārakaṃ gūthena paharantaṃ gūtho viya paṭhamataraṃ makkheti	641	
PA_tika-s02_01t:641_2	evāti daṭṭhabbo. Tathā hessa saparasantānesu guṇaṃ makkhetīti makkhoti vuccati. Yugaggāho	641	
PA_tika-s02_01t:641_3	samadhuraggahaṇaṃ asamānassapi abhūtassa samāropanaṃ. Samabhāvakaraṇaṃ samīkaraṇaṃ.	641	
PA_tika-s02_01t:641_4	Paresaṃ guṇappamāṇena attano guṇānaṃ upaṭṭhānaṃ paccupaṭṭhapetīti āha “paresaṃ guṇappamāṇena	641	
PA_tika-s02_01t:641_5	upaṭṭhānapaccupaṭṭhāno”ti. Tathā hesa paresaṃ guṇe ḍaṃsitvā viya attano guṇehi same	641	
PA_tika-s02_01t:641_6	karotīti paḷāsoti vuccati.	641	
PA_tika-s02_01t:642_0	Parasampattikhīyanaṃ parasampattiyā usūyanaṃ. Issati parasampattiṃ na sahatīti issā.	642	
PA_tika-s02_01t:642_1	Tathā hesā “parasampattiyā akkhamanalakkhaṇā”ti vuccati. Tatthāti parasampattiyaṃ.	642	
PA_tika-s02_01t:642_2	Anabhiratirasā abhiratipaṭipakkhakiccā. Vimukhabhāvapaccupaṭṭhānā parasampattiṃ passitumpi	642	
PA_tika-s02_01t:642_3	appadānato. Nigūhanalakkhaṇaṃ attano sampattiyā parehi sādhāraṇabhāvāsahanato. Asukhāyanaṃ	642	
PA_tika-s02_01t:642_4	na sukhanaṃ dukkhanaṃ, arocananti adhippāyo.	642	
PA_tika-s02_01t:643_0	Katassa kāyaduccaritādipāpassa paṭicchādanaṃ katapāpapaṭicchādanaṃ. Tassa pāpassa	643	
PA_tika-s02_01t:643_1	āvaraṇabhāvena paccupatiṭṭhatīti tadāvaraṇapaccupaṭṭhānā, māyā, yāya samannāgato	643	
PA_tika-s02_01t:643_2	puggalo bhasmachanno viya aṅgāro, udakachanno viya khāṇu, pilotikapaṭicchāditaṃ viya	643	
PA_tika-s02_01t:643_3	ca satthaṃ hoti. Avijjamānaguṇappakāsanaṃ attani avijjamānasīlādiguṇavibhāvanaṃ,	643	
PA_tika-s02_01t:643_4	yena sāṭheyyena samannāgatassa puggalassa asantaguṇasambhāvanena cittānurūpakiriyāviharato	643	
PA_tika-s02_01t:643_5	“evaṃcitto, evaṃkiriyo”ti dubbiññeyyattā kucchiṃ vā piṭṭhiṃ vā jānituṃ na sakkā. Yato –	643	
PA_tika-s02_01t:644	“Vāmena sūkaro hoti, dakkhiṇena ajāmigo;	64	
PA_tika-s02_01t:645	Sarena nelako hoti, visāṇena jaraggavo”ti. –	64	
PA_tika-s02_01t:646	Evaṃ vuttayakkasūkarasadiso hoti.	64	
PA_tika-s02_01t:647_0	Cittassa uddhumātabhāvo thaddhalūkhabhāvo. Appatissayavuttīti anivātavutti. Amaddavākārena	647	
PA_tika-s02_01t:647_1	paccupatiṭṭhati, amaddavataṃ vā paccupaṭṭhapetīti amaddavatāpaccupaṭṭhāno, thambho,	647	
PA_tika-s02_01t:647_2	yena samannāgato puggalo gilitanaṅgalasīso viya ajagaro, vātabharitabhastā viya ca	647	
PA_tika-s02_01t:647_3	thaddho hutvā garuṭṭhāniye ca disvā onamitumpi na icchati, pariyanteneva carati.	647	
PA_tika-s02_01t:647_4	Karaṇassa uttarakiriyā karaṇuttariyaṃ. Visesato paccanīkabhāvo vipaccanīkatā. Parena	647	
PA_tika-s02_01t:647_5	hi kismiñci kate taddiguṇaṃ karaṇavasena sārambho pavattati.	647	
PA_tika-s02_01t:648_0	Seyyādiākārehi unnamanaṃ unnati. Omānopi hi evaṃ karaṇamukhena sampaggahavaseneva	648	
PA_tika-s02_01t:648_1	pavattati. “Ahamasmi seyyo”tiādinā ahaṃkaraṇaṃ sampaggaho ahaṅkāro. Pare abhibhavitvā	648	
PA_tika-s02_01t:648_2	adhikaṃ unnamanaṃ abbhunnati. Yaṃ sandhāya vuttaṃ “pubbakāle attānaṃ hīnato dahati	648	
PA_tika-s02_01t:648_3	aparakāle seyyato”ti.	648	
PA_tika-s02_01t:649_0	Mattabhāvo jātiādiṃ paṭicca cittassa majjanākāro, yassa vā dhammassa vasena puggalo	649	
PA_tika-s02_01t:649_1	matto nāma hoti, so dhammo mattabhāvo. Madaggāhaṇaraso madassa gāhaṇakicco. Mado	649	
PA_tika-s02_01t:649_2	hi attano majjanākāraṃ sampayuttadhamme gāhento viya pavattamāno taṃsamaṅgiṃ puggalampi	649	
PA_tika-s02_01t:649_3	tathā karonto viya hoti. Ahaṅkāravasena puggalaṃ aniṭṭhaṃ karonto cittassa ummādabhāvo	649	
PA_tika-s02_01t:649_4	viya hotīti ummādapaccupaṭṭhāno. Satiyā aniggaṇhitvā cittassa vossajjanaṃ cittavossaggo,	649	
PA_tika-s02_01t:649_5	sativirahitoti attho. Yathāvuttassa vossaggassa anuppadānaṃ punappunaṃ vissajjanaṃ	649	
PA_tika-s02_01t:649_6	vossaggānuppadānaṃ. Imesaṃ kodhādīnaṃ lobhādīnampi vā. Lakkhaṇādīnīti lakkhaṇarasapaccupaṭṭhānāni.	649	
PA_tika-s02_01t:649_7	Padaṭṭhānaṃ pana dhammantaratāya na gahitaṃ. Nibbacanaṃ “kujjhatīti kodho, upanayhatīti	649	
PA_tika-s02_01t:649_8	upanāho”tiādinā suviññeyyamevāti na vuttaṃ, atthato pana kodho doso eva, tathā upanāho.	649	
PA_tika-s02_01t:649_9	Pavattiākāramattato hi kato nesaṃ bhedo, makkhapaḷāsasārambhā tadākārappavattā paṭighasahagatacittuppādadhammā,	649	
PA_tika-s02_01t:649_10	māyāsāṭheyyathambhamadappamādā tadākārappavattā lobhasahagatacittuppādadhammā. Thambho	6491	
PA_tika-s02_01t:649_11	vā mānaviseso cittassa thaddhabhāvena gahetabbato, tathā mado. Tathā hi so “māno	6491	
PA_tika-s02_01t:649_12	maññanā”tiādinā vibhaṅge niddiṭṭho. Idha pana mānātimānānaṃ visuṃ gahitattā majjanākārena	6491	
PA_tika-s02_01t:649_13	pavattadhammā eva “mado”ti gahetabbā. Sesānaṃ dhammantarabhāvo pākaṭo eva.	6491	
PA_tika-s02_01t:650_0	Kasmā panettha ete eva aṭṭha dukā gahitā, kimito aññepi kilesadhammā natthīti? No	650	
PA_tika-s02_01t:650_1	natthi, ime pana āmisadāyādassa savisesaṃ kilesāya saṃvattantīti taṃ visesaṃ vibhāventena	650	
PA_tika-s02_01t:650_2	āmisadāyādassa lobhādīnaṃ pavattanākāraṃ dassetuṃ “visesato”tiādi āraddhaṃ. Tattha	650	
PA_tika-s02_01t:650_3	etthāti etesu lobhādīsu. Alabhanto āmisanti adhippāyo. Tatuttari uppanno kodhoti	650	
PA_tika-s02_01t:650_4	ānetvā sambandhitabbaṃ. Santepīti vijjamānepi. Issatīti issaṃ janeti. Padussatīti	650	
PA_tika-s02_01t:650_5	tasseva vevacanaṃ. Tathā hi sā “issati dussati padussatī”tiādinā niddiṭṭhā. Yasmā	650	
PA_tika-s02_01t:650_6	vā issaṃ janento ekaṃsato paduṭṭhacitto eva hoti, tasmā “padussatī”ti vuttaṃ. Assāti	650	
PA_tika-s02_01t:650_7	āmisadāyādassa. Evaṃ paṭipannoti evaṃ asantaguṇappakāsanaṃ paṭipadaṃ paṭipanno. Ovadituṃ	650	
PA_tika-s02_01t:650_8	asakkuṇeyyoti etena thambho nāma dovacassakaraṇo dhammoti dasseti. Kiñci vadati ovādadānavasena.	650	
PA_tika-s02_01t:650_9	Thambhena…pe… maññantoti iminā ca thambhassa mānavisesabhāvaṃ dasseti, thambhena	650	
PA_tika-s02_01t:650_10	vā hetunāti attho. Matto samānoti matto honto. Kāma…pe… pamajjatīti etena madavasena	6501	
PA_tika-s02_01t:650_11	ekaṃsato pamādamāpajjatīti dasseti.	6501	
PA_tika-s02_01t:651_0	Evanti iminā āmisadāyādassa lobhādīnaṃ uppattikkamadassaneneva idha pāḷiyaṃ nesaṃ	651	
PA_tika-s02_01t:651_1	desanākkamopi dassitoti daṭṭhabbo. Na kevalaṃ imeheva, atha kho aññehi ca evarūpehi	651	
PA_tika-s02_01t:651_2	pāpakehi dhammehi aparimutto hotīti sambandho. Ke pana teti? Atricchatāmahicchatādayoti.	651	
PA_tika-s02_01t:651_3	Evaṃ mahādīnavā āmisadāyādatāti tato balavataro saṃvego janetabboti ayamettha ovādo	651	
PA_tika-s02_01t:651_4	veditabbo. Etthāti etasmiṃ sutte. Sabbatthāti sabbesu vāresu. Nibbisesoyevāti eteneva	651	
PA_tika-s02_01t:651_5	paṭhamataraṃ idha dassitasaccayojanānayena sabbavāresu yojetabboti veditabbo.	651	
PA_tika-s02_01t:652_0	Ñāṇaparicayapāṭavatthanti maggassa aṭṭhaṅgasattaṅgatādivisesavibhāvanāya ñāṇassa	652	
PA_tika-s02_01t:652_1	āsevanaṭṭhena paricayo ñāṇaparicayo, tassa paṭubhāvatthaṃ kosallatthaṃ. Etthāti ariyamagge.	652	
PA_tika-s02_01t:652_2	Bhedoti viseso. Kamoti aṅgānaṃ desanānupubbī. Bhāvanānayoti bhāvanāvidhi. “Kadāci	652	
PA_tika-s02_01t:652_3	aṭṭhaṅgiko, kadāci sattaṅgiko”ti saṅkhepato vuttamatthaṃ vivaranto puna “ayaṃ hī”tiādimāha.	652	
PA_tika-s02_01t:652_4	Tattha lokuttarapaṭhamajjhānavasenāti lokuttarassa paṭhamajjhānassa vasena. Ettha	652	
PA_tika-s02_01t:652_5	ca keci jhānadhammā maggasabhāvāti ekantato jhānaṃ maggato visuṃ katvā vattuṃ na	652	
PA_tika-s02_01t:652_6	sakkāti “lokuttarapaṭhamajjhānasahito”ti avatvā “lokuttarapaṭhamajjhānavasena”icceva	652	
PA_tika-s02_01t:652_7	vuttaṃ. Atha vā lokuttarapaṭhamajjhānavasenāti lokuttarā hutvā paṭhamajjhānassa vasenāti	652	
PA_tika-s02_01t:652_8	evamettha attho veditabbo. Ariyamaggo hi vipassanāya pādakabhūtassa, sammasitassa	652	
PA_tika-s02_01t:652_9	vā paṭhamajjhānassa vasena aṭṭhaṅgiko hoti. Atha vā ajhānalābhino sukkhavipassakassa,	652	
PA_tika-s02_01t:652_10	jhānalābhino vā pādakamakatvā paṭhamajjhānassa, pakiṇṇakasaṅkhārānaṃ vā sammasane	6521	
PA_tika-s02_01t:652_11	uppanno ariyamaggo aṭṭhaṅgiko hoti, svāssa aṭṭhaṅgikabhāvo paṭhamajjhānikabhāvenāti	6521	
PA_tika-s02_01t:652_12	dassento “paṭhamajjhānavasenā”ti āha. Evaṃ “avasesajjhānavasenā”ti etthāti yathārahaṃ attho veditabbo.	6521	
PA_tika-s02_01t:653_0	Yadi ariyamaggo sattaṅgikopi hoti, atha kasmā pāḷiyaṃ “aṭṭhaṅgiko”icceva vuttanti	653	
PA_tika-s02_01t:653_1	āha “ukkaṭṭhaniddesato”tiādi. Yathā cettha paṭipadāya maggavasena aṭṭhaṅgikasattaṅgikabhedo,	653	
PA_tika-s02_01t:653_2	evaṃ bojjhaṅgavasena sattaṅgikachaḷaṅgikabhedo veditabbo appītikajjhānavasena chaḷaṅgikattā,	653	
PA_tika-s02_01t:653_3	maggavasena pana desanā āgatāti svāyaṃ bhedo aṭṭhakathāyaṃ na uddhaṭo. Ito paranti	653	
PA_tika-s02_01t:653_4	ito aṭṭhaṅgato paraṃ ukkaṃsato, avakaṃsato pana sattaṅgato paraṃ maggaṅgaṃ nāma natthīti.	653	
PA_tika-s02_01t:653_5	Nanu maggavibhaṅge pañcaṅgikavāre pañceva maggaṅgāni uddhaṭāni, mahāsaḷāyatane ca	653	
PA_tika-s02_01t:653_6	“yā tathābhūtassa diṭṭhi, yo tathābhūtassa saṅkappo, yo tathābhūtassa vāyāmo, yā	653	
PA_tika-s02_01t:653_7	tathābhūtassa sati, yo tathābhūtassa samādhi, svāssa hoti sammāsamādhī”ti vatvā pubbabhāgavasena	653	
PA_tika-s02_01t:653_8	pana “pubbeva kho panassa kāyakammaṃ vacīkammaṃ ājīvo suparisuddho hotī”ti sammāvācādayo	653	
PA_tika-s02_01t:653_9	āgatāti? Saccametaṃ, taṃ pana sammādiṭṭhiādīnaṃ pañcannaṃ kārāpakaṅgānaṃ atirekakiccadassanavasena	653	
PA_tika-s02_01t:653_10	vuttaṃ, tasmā na ariyamaggo sammāvācādivirahito atthīti “ito parañhi maggaṅgaṃ natthī”ti	6531	
PA_tika-s02_01t:653_11	suvuttametanti daṭṭhabbaṃ.	6531	
PA_tika-s02_01t:654_0	Sabbakusalānanti sabbesaṃ kusaladhammānaṃ. Niddhāraṇe cetaṃ sāmivacanaṃ. Kāmāvacarādivasena	654	
PA_tika-s02_01t:654_1	taṃtaṃkusaladhammesu sā sammādiṭṭhi seṭṭhā. Tassā seṭṭhabhāvena hi “paññājīviṃ jīvitamāhu	654	
PA_tika-s02_01t:654_2	seṭṭha”nti vuttaṃ, maggasammādiṭṭhiyā pana sabbaseṭṭhabhāve vattabbameva natthi.	654	
PA_tika-s02_01t:654_3	Kusalavāreti kusaluppattisamaye. Pubbaṅgamā kusalādidhammānaṃ yāthāvasabhāvabodhena	654	
PA_tika-s02_01t:654_4	sampayuttadhammānaṃ pariṇāyakabhāvato. Tenevāha “sammādiṭṭhiṃ sammādiṭṭhīti pajānātī”tiādi.	654	
PA_tika-s02_01t:654_5	Sā sammādiṭṭhi pabhavo etassāti tappabhavo, sammāsaṅkappo. Sammādassanavasena hi	654	
PA_tika-s02_01t:654_6	sammāsaṅkappo hoti. Tato abhinibbattānīti tappabhavābhinibbattāni. Tappabhavābhinibbattānipi	654	
PA_tika-s02_01t:654_7	“tadabhinibbattānī”ti vuccanti kāraṇakāraṇepi kāraṇūpacāratoti āha “tappabhavābhinibbattāni	654	
PA_tika-s02_01t:654_8	sesaṅgānī”ti. Tenāha “sammādiṭṭhissā”tiādi. Yathā hi sammādassanaṃ sammāvitakkanassa	654	
PA_tika-s02_01t:654_9	visesapaccayo, evaṃ sammāvitakkanaṃ sammāpariggahassa sammāpariggaho sammāsamuṭṭhānassa,	654	
PA_tika-s02_01t:654_10	sammāsamuṭṭhānaṃ sammāvodānassa, sammāvodānaṃ sammāvāyāmassa, sammāvāyāmo sammāupaṭṭhānassa,	6541	
PA_tika-s02_01t:654_11	sammāupaṭṭhānaṃ sammādhānassa visesapaccayo, tasmā “purimaṃ purimaṃ pacchimassa pacchimassa	6541	
PA_tika-s02_01t:654_12	visesapaccayo hotī”ti iminā visesapaccayabhāvadassanatthena kamena etāni sammādiṭṭhiādīni	6541	
PA_tika-s02_01t:654_13	aṅgāni vuttānīti dassitāni.	6541	
PA_tika-s02_01t:655_0	Bhāvanānayoti samathavipassanānaṃ yuganaddhabhāvena pavatto bhāvanāvidhi. Ayañhi	655	
PA_tika-s02_01t:655_1	ariyamaggakkhaṇe bhāvanāvidhi. Tassa pana pubbabhāge bhāvanānayo kassaci samathapubbaṅgamo	655	
PA_tika-s02_01t:655_2	hoti, kassaci vipassanāpubbaṅgamoti. Taṃ vidhiṃ dassetuṃ “kocī”tiādi āraddhaṃ. Tattha	655	
PA_tika-s02_01t:655_3	paṭhamo samathayānikassa vasena vutto, dutiyo vipassanāyānikassa. Tenāha “idhekacco”tiādi.	655	
PA_tika-s02_01t:655_4	Tanti samathaṃ samādhiṃ, jhānadhammeti vā attho. Taṃsampayutteti samādhisampayutte,	655	
PA_tika-s02_01t:655_5	jhānasampayutte vā dhamme. Ayañca nayo yebhuyyena samathayānikā arūpamukhena, tatthāpi	655	
PA_tika-s02_01t:655_6	jhānamukhena vipassanābhinivesaṃ karontīti katvā vutto. Vipassanaṃ bhāvayatoti paṭipadāñāṇadassanavisuddhiṃ	655	
PA_tika-s02_01t:655_7	ārabhitvā yathādhigataṃ taruṇavipassanaṃ vaḍḍhentassa. Maggo sañjāyatīti pubbabhāgiyo	655	
PA_tika-s02_01t:655_8	lokiyamaggo uppajjati. Āsevati nibbidānupassanāvasena. Bhāveti muñcitukamyatāvasena.	655	
PA_tika-s02_01t:655_9	Bahulīkaroti paṭisaṅkhānupassanāvasena. Āsevati vā bhayatūpaṭṭhānañāṇavasena. Bahulīkaroti	655	
PA_tika-s02_01t:655_10	vuṭṭhānagāminivipassanāvasena. Saṃyojanāni pahīyanti, anusayā byantī honti maggapaṭipāṭiyā.	6551	
PA_tika-s02_01t:656_0	Samathaṃ anuppādetvāvāti avadhāraṇena upacārasamādhiṃ nivatteti, na khaṇikasamādhiṃ.	656	
PA_tika-s02_01t:656_1	Na hi khaṇikasamādhiṃ vinā vipassanā sambhavati. Vipassanāpāripūriyāti vipassanāya	656	
PA_tika-s02_01t:656_2	paripuṇṇatāya vuṭṭhānagāminibhāvappattiyā. Tatthajātānanti tasmiṃ ariyamaggakkhaṇe	656	
PA_tika-s02_01t:656_3	uppannānaṃ sammādiṭṭhiādīnaṃ dhammānaṃ. Niddhāraṇe cetaṃ sāmivacanaṃ. Vavassaggārammaṇatoti	656	
PA_tika-s02_01t:656_4	vavassaggassa ārammaṇatāya. Vavassaggo vossaggo paṭinissaggoti ca apavaggoti ca atthato	656	
PA_tika-s02_01t:656_5	ekaṃ, nibbānanti vuttaṃ hoti, tasmā nibbānassa ārammaṇakaraṇenāti attho. Cittassa	656	
PA_tika-s02_01t:656_6	ekaggatāti maggasammāsamādhimāha. Ariyamaggo hi ekanta samāhito asamādhānahetūnaṃ	656	
PA_tika-s02_01t:656_7	kilesānaṃ samucchedanato. Sesaṃ vuttanayameva.	656	
PA_tika-s02_01t:657_0	Yuganaddhāva honti tadā samādhipaññānaṃ samarasatāya icchitabbato. Maggakkhaṇe hi	657	
PA_tika-s02_01t:657_1	na samathabhāvanāyaṃ viya samādhi, vipassanābhāvanāyaṃ viya ca paññā kiccato adhikā	657	
PA_tika-s02_01t:657_2	icchitabbā, samarasatāya pana aññamaññassa anativattanaṭṭhena dvepi yuganaddhā viya	657	
PA_tika-s02_01t:657_3	pavattanti. Tena vuttaṃ “samathavipassanā yuganaddhāva hontī”ti.	657	
PA_tika-s02_01t:658	Dhammadāyādasuttavaṇṇanāya līnatthappakāsanā samattā.	65	
PA_tika-s02_01t:659	4. Bhayabheravasuttavaṇṇanā	65	
PA_tika-s02_01t:660_0	34. Evaṃ me sutanti bhayabheravasuttaṃ. Ko nikkhepo? Keci tāva evamāhu “pucchāvasiko	660	
PA_tika-s02_01t:660_1	nikkhepo”ti. Duvidhā hi pucchā pākaṭāpākaṭabhedato. Tattha yassā desanāya nimittabhūto	660	
PA_tika-s02_01t:660_2	ñātuṃ icchito attho kiṃ-saddapubbakena pakāsīyati, sā pākaṭā pucchā yathā “kiṃsūdha	660	
PA_tika-s02_01t:660_3	vittaṃ purisassa seṭṭha”nti evamādi. Yassā pana desanāya nimittabhūto ñātuṃ icchito	660	
PA_tika-s02_01t:660_4	attho kiṃ-saddarahitena kevaleneva saddapayogena pakāsīyati, sā apākaṭā pucchā. Ñātuṃ	660	
PA_tika-s02_01t:660_5	icchito hi attho “pañhā, pucchā”ti vuccati, tasmāyeva idha “ye me bho gotamā”tiādikā	660	
PA_tika-s02_01t:660_6	apākaṭāti “pucchāvasiko nikkhepo”ti. Tayidaṃ akāraṇaṃ, yasmā so brāhmaṇo “yeme bho	660	
PA_tika-s02_01t:660_7	gotamā”tiādīni vadanto na tattha kaṅkhī vicikicchī saṃsayamāpanno avoca, atha kho	660	
PA_tika-s02_01t:660_8	attanā yathānicchitamatthaṃ bhagavati pasādabhāvabahumānaṃ pavedento kathesi. Tenāha	660	
PA_tika-s02_01t:660_9	“bhagavati pasādaṃ alatthā”tiādi. Vihāreti vihārake nivāse. Avicchinneyevāti pavattamāneyeva.	660	
PA_tika-s02_01t:660_10	Padadvayassapi vasante evāti attho. Etaṃ purohitaṭṭhānaṃ uṇhīsādikakudhabhaṇḍehi	6601	
PA_tika-s02_01t:660_11	saddhiṃ laddhaṃ, tathā ca “assa raññā dinna”nti vadanti. Tenāha “taṃ tassa raññā	6601	
PA_tika-s02_01t:660_12	dinna”nti. Brahmanti vedaṃ. So pana mantabrahmakappavasena tividho. Tattha mantā	6601	
PA_tika-s02_01t:660_13	padhānaṃ mūlabhāvato, ye aṭṭhakādīhi pavuttā, itare tannissayena jātā, tena tesaṃyeva	6601	
PA_tika-s02_01t:660_14	gahaṇaṃ “mante sajjhāyatī”ti. Te hi guttabhāsitabbatāya “mantā”ti vuccanti. Idameva	6601	
PA_tika-s02_01t:660_15	hīti avadhāraṇena “brahmato jātā”tiādikaṃ niruttiṃ paṭikkhipati.	6601	
PA_tika-s02_01t:661_0	Yena vā kāraṇenāti hetumhi idaṃ karaṇavacanaṃ. Hetuattho hi kiriyākāraṇaṃ, na karaṇaṃ	661	
PA_tika-s02_01t:661_1	viya kiriyattho, tasmā nānappakāraguṇavisesādhigamatthā idha upasaṅkamanakiriyāti	661	
PA_tika-s02_01t:661_2	“annena vasatī”tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ	661	
PA_tika-s02_01t:661_3	tassa ayujjamānattāti vuttaṃ “yena vā kāraṇenā”tiādi. Bhagavato satatappavattaniratisayasāduvipulāmatarasasaddhammaphalatāya	661	
PA_tika-s02_01t:661_4	sāduphalaniccaphalitamahārukkhena bhagavā upamito, sāduphalūpabhogādhippāyaggahaṇeneva	661	
PA_tika-s02_01t:661_5	hi mahārukkhassa sāduphalatā gahitāti.	661	
PA_tika-s02_01t:662_0	Upasaṅkamīti upasaṅkanto. Sampattukāmatāya hi kiñci ṭhānaṃ gacchanto taṃtaṃpadesātikkamanena	662	
PA_tika-s02_01t:662_1	upasaṅkami, upasaṅkantoti vā vattabbataṃ labhati. Tenāha “gatoti vuttaṃ hotī”ti,	662	
PA_tika-s02_01t:662_2	upagatoti attho. Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.	662	
PA_tika-s02_01t:662_3	Tatoti yaṃ ṭhānaṃ patto “upasaṅkamī”ti vutto, tato upagataṭṭhānato. Yathā khamanīyādīni	662	
PA_tika-s02_01t:662_4	pucchantoti yathā bhagavā “kacci te brāhmaṇa khamanīyaṃ, kacci yāpanīya”ntiādinā	662	
PA_tika-s02_01t:662_5	khamanīyādīni pucchanto tena brāhmaṇena saddhiṃ samappavattamodo ahosi pubbabhāsitāya,	662	
PA_tika-s02_01t:662_6	tadanukaraṇena evaṃ sopi brāhmaṇo bhagavatā saddhiṃ samappavattamodo ahosīti yojanā.	662	
PA_tika-s02_01t:662_7	Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ. Tattha	662	
PA_tika-s02_01t:662_8	sammoditanti saṃsanditaṃ. Ekībhāvanti sammodanakiriyāya samānataṃ ekarūpataṃ. Khamanīyanti	662	
PA_tika-s02_01t:662_9	“idaṃ catucakkaṃ navadvāraṃ sarīrayantaṃ khaṇabhaṅguratāya sabhāvato dussahaṃ, kacci	662	
PA_tika-s02_01t:662_10	khamituṃ sakkuṇeyya”nti pucchati. Yāpanīyanti paccayāyattavuttikaṃ cirappabandhasaṅkhātāya	6621	
PA_tika-s02_01t:662_11	yāpanāya kacci yāpetuṃ sakkuṇeyyaṃ. Sīsarogādiābādhābhāvena kacci appābādhaṃ. Dukkhajīvikābhāvena	6621	
PA_tika-s02_01t:662_12	kacci appātaṅkaṃ. Taṃtaṃkiccakaraṇe uṭṭhānasukhatāya kacci lahuṭṭhānaṃ. Tadanarūpabalayogato	6621	
PA_tika-s02_01t:662_13	kacci balaṃ. Sukhavihārasabbhāvena kacci phāsuvihāro atthīti tattha tattha kacci-saddaṃ	6621	
PA_tika-s02_01t:662_14	yojetvā attho veditabbo.	6621	
PA_tika-s02_01t:663_0	Balavappattā pīti pītiyeva. Taruṇapīti pāmojjaṃ. Sammodanaṃ janeti karotīti sammodanikaṃ,	663	
PA_tika-s02_01t:663_1	tadeva sammodanīyanti āha “sammodajananato”ti. Sammoditabbato sammodanīyanti imaṃ	663	
PA_tika-s02_01t:663_2	pana atthaṃ dassento “sammodituṃ yuttabhāvato”ti āha. Saritabbabhāvatoti anussaritabbabhāvato.	663	
PA_tika-s02_01t:663_3	“Saraṇīya”nti vattabbe dīghaṃ katvā “sāraṇīya”nti vuttaṃ. Suyyamānasukhatoti āpāthamadhurataṃ	663	
PA_tika-s02_01t:663_4	āha, anussariyamānasukhatoti vimaddaramaṇīyataṃ. Byañjanaparisuddhatāyāti sabhāvaniruttibhāvena	663	
PA_tika-s02_01t:663_5	tassā kathāya vacanacāturiyamāha, atthaparisuddhatāyāti atthassa nirupakkilesataṃ.	663	
PA_tika-s02_01t:663_6	Anekehi pariyāyehīti anekehi kāraṇehi.	663	
PA_tika-s02_01t:664_0	Abhidūraaccāsannapaṭikkhepena nātidūranāccāsannaṃ nāma gahitaṃ, taṃ pana avakaṃsato	664	
PA_tika-s02_01t:664_1	ubhinnaṃ pasāritahatthasaṅghaṭṭanena daṭṭhabbaṃ. Gīvaṃ pasāretvāti gīvaṃ parivattanavasena pasāretvā.	664	
PA_tika-s02_01t:665_0	Yemeti ettha sandhivasena ikāralopoti dassento “ye ime”tiādimāha. Uccākulīnatāya	665	
PA_tika-s02_01t:665_1	jātivasena abhijātā jātikulaputtā. Tenāha “uccākulappasutā”ti. Ācārasampattiyā abhijātā	665	
PA_tika-s02_01t:665_2	ācārakulaputtā. Tenāha “ācārasampannā”ti. Yattha katthaci apākaṭepi kule. Tena brāhmaṇena	665	
PA_tika-s02_01t:665_3	adhippetā bhikkhūsu duvidhāpi saṃvijjantīti āha “idha pana dvīhipi kāraṇehi kulaputtāyevā”ti.	665	
PA_tika-s02_01t:666_0	Saddhāti idaṃ karaṇatthe paccattavacananti āha “saddhāyā”ti, saddhāti vā saddahitvāti	666	
PA_tika-s02_01t:666_1	attho. Imasmiṃ pakkhe pāḷiyaṃ ya-kāralopena niddesoti daṭṭhabbaṃ. Agāratoti agāravāsato,	666	
PA_tika-s02_01t:666_2	uttarapadalopena, nissayūpacārena vā ayaṃ niddesoti. Bhikkhanasīlatādilakkhaṇo bhikkhubhāvo	666	
PA_tika-s02_01t:666_3	pabbajjāsahacaritāya saddhiṃ bhikkhubhāvaṃ anvācinantoti āha “pabbajjaṃ bhikkhubhāvañcā”ti.	666	
PA_tika-s02_01t:666_4	Kammavācālakkhaṇe pana bhikkhubhāve adhippete samuccayattho ca-saddo daṭṭhabbo. Anagārassa	666	
PA_tika-s02_01t:666_5	bhāvoti etena pabbajjānissito suvisuddho sīlācāraguṇaviseso gahito, kasigorakkhādikammapaṭikkhepo	666	
PA_tika-s02_01t:666_6	idha anuppādādīhi veditabbo. Sesaggahaṇe pana saraṇagamanādivasena pabbajjāya, saraṇagamanādivasena	666	
PA_tika-s02_01t:666_7	upasampadāya ca anekabhedattā āha “sabbathāpī”ti, tena tena pakārenāti attho. Puratogāmitā	666	
PA_tika-s02_01t:666_8	paṭipattigamanena, na kāyagamanenāti āha “nāyako”ti, sammāpaṭipattiyā nibbānasampāpakoti	666	
PA_tika-s02_01t:666_9	attho. Hitakiriyāyāti diṭṭhadhammikādihitacariyāya. Gāhaṇaṃ adhisīlādīsu accantāya	666	
PA_tika-s02_01t:666_10	niyojanaṃ, na kathanamattanti dassento “gāhetā”ti vatvā “sikkhāpetā”ti āha. Diṭṭhānugatinti	6661	
PA_tika-s02_01t:666_11	diṭṭhiyā anugamananti dassento “dassanānugati”nti vatvā sikkhāttayasaṅgahaṃ bhagavato	6661	
PA_tika-s02_01t:666_12	sāsanaṃ tena diṭṭhattā diṭṭhi, tassa tasseva khamanavasena khanti, ruccanavasena	6661	
PA_tika-s02_01t:666_13	ruci, taṃdiṭṭhikhantirucikāva bhagavato sāvakāti āha “yaṃdiṭṭhiko”tiādi.	6661	
PA_tika-s02_01t:667_0	Esa kira alatthāti sambandho. Devaputte viyātiādi kassaci pārijuññassa abhāvadīpanato	667	
PA_tika-s02_01t:667_1	“saddhāyā”tiādinā vuttassa pabbajitabhāvassa pākaṭīkaraṇaṃ. Saddhāya gharā nikkhamma	667	
PA_tika-s02_01t:667_2	pabbajitvāti idaṃ haṭṭhapahaṭṭhādibhāvassa kāraṇavacanaṃ. Ghāsacchādanaparamatāya	667	
PA_tika-s02_01t:667_3	santuṭṭheti idaṃ anussaṅkitāparisaṅkitatāya kāraṇavacananti daṭṭhabbaṃ.	667	
PA_tika-s02_01t:668_0	Evametantiādinā āmeḍitavacanaṃ sampahaṃsanavasena, pasādavasena vā katanti daṭṭhabbaṃ.	668	
PA_tika-s02_01t:668_1	Tathā hi evaṃ-saddo sampaṭicchanattho abbhanumodanattho ca vutto. Mamanti upayogatthe	668	
PA_tika-s02_01t:668_2	sāmivacanaṃ, nipātapadaṃ vā etaṃ “ma”nti iminā samānatthanti daṭṭhabbaṃ. Ādīnīti	668	
PA_tika-s02_01t:668_3	ādi-saddena najīvikāpakatādiṃ saṅgaṇhāti īdisānaṃyevāti saddhāpabbajjāya vibhāvitaanabhijjhāluādisabhāvānaṃyeva,	668	
PA_tika-s02_01t:668_4	na itaresaṃ abhijjhālusabhāvānaṃ. Vuttañhetaṃ –	668	
PA_tika-s02_01t:669_0	“Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa	669	
PA_tika-s02_01t:669_1	pade padaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo	669	
PA_tika-s02_01t:669_2	muṭṭhassati asampajāno asamāhito vibbhantacitto pākaṭindriyo, atha kho ārakāva mama ahañca tassā”ti.	669	
PA_tika-s02_01t:670_0	Ajjhogāhetvā adhippetatthaṃ sambhavituṃ sādhetuṃ dukkhānīti durabhisambhavāni. Aṭṭhakathāyaṃ	670	
PA_tika-s02_01t:670_1	pana tattha nivāsoyeva dukkhoti dassetuṃ “sambhavituṃ dukkhāni dussahānī”ti vuttaṃ.	670	
PA_tika-s02_01t:670_2	Araññavanapatthānīti araññalakkhaṇappattāni vanasaṇḍāni. Vanapattha-saddo hi saṇḍabhūte	670	
PA_tika-s02_01t:670_3	rukkhasamūhepi vattatīti araññaggahaṇaṃ. Kiñcāpīti anujānanasambhāvanatthe nipāto.	670	
PA_tika-s02_01t:670_4	Kiṃ anujānāti? Nippariyāyato araññābhāvaṃ “gāmato bahi arañña”nti. Tenāha “nippariyāyenā”tiādi.	670	
PA_tika-s02_01t:670_5	Kiṃ sambhāveti? Āraññakaṅganipphādakattaṃ. Yañhi āraññakaṅganipphādakaṃ, taṃ visesato	670	
PA_tika-s02_01t:670_6	“arañña”nti vuttanti. Tenevāha “yaṃ taṃ pañcadhanusatika”ntiādi. Nikkhamitvā bahi	670	
PA_tika-s02_01t:670_7	indakhīlāti indakhīlato bahi nikkhamitvā, tato bahi paṭṭhāyāti attho. Bahi indakhīlāti	670	
PA_tika-s02_01t:670_8	yattha dve tīṇi indakhīlāni, tattha bahiddhā indakhīlato paṭṭhāya, yattha taṃ natthi,	670	
PA_tika-s02_01t:670_9	tattha tadarahaṭṭhānato paṭṭhāyāti vadanti. Yasmā bahi indakhīlato paṭṭhāya manussūpacāre	670	
PA_tika-s02_01t:670_10	bhayabheravaṃ natthi, tasmā idha nādhippetanti daṭṭhabbaṃ.	6701	
PA_tika-s02_01t:671_0	Gāmantanti gāmasamīpaṃ. Anupacāraṭṭhānanti niccakiccavasena nupacaritabbaṭṭhānaṃ.	671	
PA_tika-s02_01t:671_1	Tenāha “yattha na kasīyati na vapīyatī”ti. Pantānīti iminā “pariyantāna”nti imassa	671	
PA_tika-s02_01t:671_2	pariyāyassa idha pāḷiyaṃ gahitattā vuttaṃ “pariyantānanti imamekaṃ pariyāyaṃ ṭhapetvā”ti.	671	
PA_tika-s02_01t:671_3	Dūrānanti pana ayaṃ pariyāyo ṭhapetabbo siyā tassāpi “pantānī”ti imināva atthato	671	
PA_tika-s02_01t:671_4	gahitattā, tathā sati “na manussūpacārāna”nti edisānampi ṭhapetabbatā āpajjati, tasmā	671	
PA_tika-s02_01t:671_5	saddato eva ṭhapanaṃ daṭṭhabbaṃ. Pavivekanti pakārato, pakārehi vā vivecanaṃ, rūpādiputhuttārammaṇe	671	
PA_tika-s02_01t:671_6	pakārato gamanādiiriyāpathappakārehi attano kāyassa vivecanaṃ gacchatopi tiṭṭhatopi	671	
PA_tika-s02_01t:671_7	nisajjatopi ekasseva pavattati. Teneva hi vivecetabbānaṃ vivecanākārassa ca bhedato	671	
PA_tika-s02_01t:671_8	bahuvidhattā te ekattena gahetvā “paviveka”nti ekavacanena vuttaṃ. Dukkaraṃ pavivekanti	671	
PA_tika-s02_01t:671_9	vā pavivekaṃ kattuṃ na sukhanti attho. Ekībhāveti ekikabhāve. Dvayaṃdvayārāmoti dvinnaṃ	671	
PA_tika-s02_01t:671_10	dvinnaṃ bhāvābhirato. Haranti viyāti saṃharanti viya vighātuppādanena. Tenāha “ghasanti	6711	
PA_tika-s02_01t:671_11	viyā”ti, bhayasantāsuppādanena khādituṃ āgatā yakkharakkhasapisācādayo viyāti adhippāyo.	6711	
PA_tika-s02_01t:671_12	Īdisassāti aladdhasamādhino. Tiṇapaṇṇamigādisaddehīti vāteritānaṃ tiṇapaṇṇādīnaṃ	6711	
PA_tika-s02_01t:671_13	migapakkhiādīnañca bhiṃsanakehi bheravehi saddehi vividhehi ca aññehi khāṇuādīhi	6711	
PA_tika-s02_01t:671_14	yakkhādiākārehi upaṭṭhitehi bhiṃsanakehi. Evaṃ dukkaraṃ durabhisambhavaṃ nāma karonto	6711	
PA_tika-s02_01t:671_15	aho acchariyā eteti vimhito.	6711	
PA_tika-s02_01t:672	Kāyakammantavārakathāvaṇṇanā	67	
PA_tika-s02_01t:673_0	35. Soḷasasu ṭhānesūti “ye kho kecī”tiādinā pāḷiyaṃ vakkhamānesu soḷasasu kāraṇesu.	673	
PA_tika-s02_01t:673_1	Aparisuddhakāyakammantatādayo araññe viharantānaṃ cittutrāsanimittatāya visesato	673	
PA_tika-s02_01t:673_2	vikkhepāvahā, parisuddhakāyakammantatādayo pana tadabhāvato tesaṃ avikkhepāvahā.	673	
PA_tika-s02_01t:673_3	Tenāha “aparisuddhakāyakammantasandosahetū”tiādi. Soḷasasūti ca vodānapakkhaṃyeva	673	
PA_tika-s02_01t:673_4	gahetvā vuttaṃ. Saṃkilesaggahaṇampi yāvadeva vodānadassanatthanti. Ārammaṇapariggaharahitānanti	673	
PA_tika-s02_01t:673_5	aparisuddhakāyakammantādikassa araññe diṭṭhassa tassa ārammaṇassa “ye kho kecī”tiādinā	673	
PA_tika-s02_01t:673_6	pāḷiyaṃ āgatanayena pariggaṇhanañāṇarahitānaṃ. Ārammaṇapariggahayuttānanti ettha	673	
PA_tika-s02_01t:673_7	vuttavipariyāyena attho veditabbo. Attanāti bhagavantaṃ sandhāya vadati, sayanti	673	
PA_tika-s02_01t:673_8	attho. Tādisoti ārammaṇapariggahayutto.	673	
PA_tika-s02_01t:674_0	Sambujjhati etenāti sambodho, ariyamaggoti āha “ariyamaggappattito”ti. Aggamaggādhigamādhīno	674	
PA_tika-s02_01t:674_1	buddhānaṃ sabbaññutaññāṇādhigamoti āha “anabhisambuddhassāti appaṭividdhacatusaccassā”ti.	674	
PA_tika-s02_01t:674_2	Anavasesato ñeyyaṃ, bujjhituṃ arahatīti bodhi, mahāvīriyatādinā tattha visesayogato	674	
PA_tika-s02_01t:674_3	sattoti āha “bujjhanakasattassā”ti. Tenāha “sammāsambodhi”ntiādi. Niyatabhāvappattito	674	
PA_tika-s02_01t:674_4	paṭṭhāya mahāsattā yathā mahābodhiyānapaṭipadā hānabhāgiyā, ṭhitibhāgiyā vā na hoti,	674	
PA_tika-s02_01t:674_5	atha kho visesabhāgiyā nibbedhabhāgiyā ca hoti, tathā paṭipajjanato bodhiyaṃ ninnagoṇapabbhārā	674	
PA_tika-s02_01t:674_6	evāti āha “bodhiyā vā sattasseva laggassevā”ti. Tenāha “dīpaṅkarassa hī”tiādi. Aṭṭhadhammasamodhānenāti –	674	
PA_tika-s02_01t:675	“Manussattaṃ liṅgasampatti, hetu satthāradassanaṃ;	67	
PA_tika-s02_01t:676	Pabbajjā guṇasampatti, adhikāro ca chandatā”ti. –	67	
PA_tika-s02_01t:677	Imesaṃ abhinīhārassa aṅgabhūtānaṃ aṭṭhannaṃ dhammānaṃ samodhānena samavadhānena.	67	
PA_tika-s02_01t:678_0	Pabbajjūpagatāti pabbajjaṃ upagatā. Tena pabbajjāmattena samaṇā, na samitapāpatāyāti	678	
PA_tika-s02_01t:678_1	dasseti. Jātimattena idha brāhmaṇāti adhippetāti āha “bhovādino vā”ti. Te hi “bho	678	
PA_tika-s02_01t:678_2	bho”ti vadanasīlā, tenāha “bhovādī nāma so hoti, sace hoti sakiñcano”ti. Pāṇātipātādināti	678	
PA_tika-s02_01t:678_3	ādi-saddena adinnādānaṃ abrahmacariyañca saṅgaṇhāti. Aparisuddhenāti ca visesanaṃ	678	
PA_tika-s02_01t:678_4	kāyakammantāpekkhāya, na pāṇātipātādiapekkhāya. Na hi pāṇātipātādiko tassa pubbabhāgapayogo	678	
PA_tika-s02_01t:678_5	ca koci parisuddho nāma atthi. Bhāyanaṭṭhena bhayaṃ, bhīrutāvahaṭṭhena bheravaṃ.	678	
PA_tika-s02_01t:678_6	Sandosahetūti sadosahetu. Sa-saddo hi idha sānusāro vutto. Tenāha “attano dosassa	678	
PA_tika-s02_01t:678_7	hetū”ti. Ekantena cittutrāsalakkhaṇassa bhayassa vasena “sāvajja”nti vuttaṃ. Cittutrāso	678	
PA_tika-s02_01t:678_8	hi ekantasāvajjo bhāyanaṭṭhena bhayañcāti. Akkhemanti idaṃ ubhayavasena. Cittutrāsopi	678	
PA_tika-s02_01t:678_9	hi sarīracittānaṃ anatthāvahato akkhema, tathā bhayānakārammaṇampīti. Aṭṭhakathāyaṃ	678	
PA_tika-s02_01t:678_10	pana atthadvayaṃ yathāsaṅkhyaṃ yojitaṃ. Sayaṃ parikappitabhayānakārammaṇanimittaṃ	6781	
PA_tika-s02_01t:678_11	cittutrāsasamuppādanavasena ānentā bhayabheravaṃ avhāyanti viya hontīti vuttaṃ “avhāyantīti	6781	
PA_tika-s02_01t:678_12	pakkosantī”ti. Teti māritamanussānaṃ ñātimittādayo. Gacchaṃ gahanabhūtaṃ mahantaṃ	6781	
PA_tika-s02_01t:678_13	kaṇṭakasaṇḍaṃ, gumbaṃ nātimahantanti vadanti. Gacchanti pana tiṇavanaṃ veditabbaṃ,	6781	
PA_tika-s02_01t:678_14	“gacche ruḷhatiṇe”ti vuttaṃ, gumbaṃ kaṇṭakalatādibharitāviruḷhaṃ. Baddhā vadhitā	6781	
PA_tika-s02_01t:678_15	viyāti baddhā hutvā tāḷiyamānā viya.	6781	
PA_tika-s02_01t:679_0	“Na kho panāti ettha khoti avadhāraṇatthe nipāto, panā”ti visesatthe. Tenetaṃ dasseti	679	
PA_tika-s02_01t:679_1	“aññe samaṇabrāhmaṇā viya ahaṃ aparisuddhakāyakammanto hutvā araññavanapatthāni pantāni	679	
PA_tika-s02_01t:679_2	senāsanāni na kho pana paṭisevāmi, parisuddhakāyakammantoyeva pana hutvā tāni paṭisevāmī”ti.	679	
PA_tika-s02_01t:679_3	Evaṃ vā ettha atthayojanā veditabbā. “Parisuddhakāyakammantohamasmī”ti hi tena avadhāraṇena	679	
PA_tika-s02_01t:679_4	vibhāvitatthadassanaṃ. Tesamahaṃ aññataroti tāya parisuddhakāyakammatāya tesaṃ ariyānaṃ	679	
PA_tika-s02_01t:679_5	ahaṃ aññataroti kāyakammapārisuddhiyā mahāsatto attānaṃ ariyesu pakkhipati. Paramasallekhabhāvappattā	679	
PA_tika-s02_01t:679_6	hi tadā bodhisattassa kāyakammapārisuddhi, tathā vacīkammādipārisuddhi, yato māro	679	
PA_tika-s02_01t:679_7	randhagavesī hutvā chabbassāni nirantaraṃ anubandho antaraṃ na labhati. Tenāha –	679	
PA_tika-s02_01t:680	“Satta vassāni bhagavantaṃ, anubandhiṃ padāpadaṃ;	68	
PA_tika-s02_01t:681	Otāraṃ nādhigacchissaṃ, sambuddhassa satīmato”ti. ;	68	
PA_tika-s02_01t:682_0	Bhiyyoti adhikaṃ savisesaṃ, uparūpari vā. Bhītatasitā bhayūpaddavena chambhitasarīrā	682	
PA_tika-s02_01t:682_1	haṭṭhalomā honti, abhītātasitā pana bhayūpaddavābhāvato ahaṭṭhalomā khemena sotthinā	682	
PA_tika-s02_01t:682_2	tiṭṭhantīti tesaṃ khemappatti sotthibhāvo vā pannalomatāya pākaṭo hotīti pāḷiyaṃ	682	
PA_tika-s02_01t:682_3	“palloma”nti vuttaṃ. Tenāha “pannalomata”ntiādi. Ettha ca bhiyyo pallomamāpādiṃ araññe	682	
PA_tika-s02_01t:682_4	vihārāyāti paṭiññāniddeso. Parisuddhakāyakammantohamasmīti hetudassanaṃ. “Ye hi vo	682	
PA_tika-s02_01t:682_5	ariyā”ti sadisūdāharaṇadassanaṃ. Ye kho keci samaṇā vā brāhmaṇā vāti visadisūdāharaṇadassanaṃ.	682	
PA_tika-s02_01t:682_6	Sesāni anvayabyatirekavibhāvanānīti daṭṭhabbanti ayamettha yuttivibhāvanā. Iminā	682	
PA_tika-s02_01t:682_7	nayena sesavāresupi yuttivibhāvanā veditabbā.	682	
PA_tika-s02_01t:683	Kāyakammantavārakathāvaṇṇanā niṭṭhitā.	68	
PA_tika-s02_01t:684	Vacīkammantavārādikathāvaṇṇanā	68	
PA_tika-s02_01t:685_0	36. Aparisuddhena musāvādādināti ettha yaṃ vattabbaṃ, taṃ heṭṭhā vuttanayameva. Ādi-saddena	685	
PA_tika-s02_01t:685_1	pana saṅgahitaṃ tesañca musāvādādīnaṃ pavattibhedaṃ bhayabheravāvhānamukhena dassetuṃ	685	
PA_tika-s02_01t:685_2	“katha”ntiādi vuttaṃ. Tattha yaṃ vattabbaṃ, taṃ heṭṭhā vuttameva.	685	
PA_tika-s02_01t:686_0	Bhaṇḍesūti saviññāṇakāviññāṇakesu bhaṇḍesu. Uppādetvāti attano pariṇāmavasena abhijjhāsaṅkhātaṃ	686	
PA_tika-s02_01t:686_1	visamalobhaṃ uppādetvā. Kujjhitvāti vināsacintāvasena parassa kujjhitvā. Evañhi nesaṃ	686	
PA_tika-s02_01t:686_2	“yesaṃ aparajjhimhā, te idāni anubandhitvā”tiādinā pacchā āsaṅkuppatti siyā. “Ete	686	
PA_tika-s02_01t:686_3	amhākaṃ pariggahavatthuṃ gahetukāmā maññe, vināsaṃ kātukāmā maññe”ti yathā pare parato	686	
PA_tika-s02_01t:686_4	tesaṃ abhijjhābyāpādappavattiṃ pariggaṇhanti, tādisaṃ manokammantaṃ sandhāya “te	686	
PA_tika-s02_01t:686_5	paresa”ntiādi vuttanti daṭṭhabbaṃ. Kāmaṃ akusalakāyakammavacīkammapavattikālepi abhijjhādayo	686	
PA_tika-s02_01t:686_6	pavattantiyeva, tadā pana te cetanāpakkhikā vā abbohārikā vāti manokammantavāre eva	686	
PA_tika-s02_01t:686_7	abhijjhādivasena yojanā katā. Atha vā dvārantare pavattānampi pāṇātipātādīnaṃ vacīkammādibhāvābhāvo	686	
PA_tika-s02_01t:686_8	viya dvārantare pavattānampi abhijjhādīnaṃ kāyakammādibhāvābhāvo, manokammabhāvo	686	
PA_tika-s02_01t:686_9	eva pana siddhoti katvā manokammantavāre eva abhijjhādayo uddhaṭā. Tathā hi vuttaṃ –	686	
PA_tika-s02_01t:687	“Dvāre caranti kammāni, na dvārā dvāracārino;	68	
PA_tika-s02_01t:688	Tasmā dvārehi kammāni, aññamaññaṃ vavatthitā”ti. ;	68	
PA_tika-s02_01t:689_0	Kiñcāpi aṭṭhakathāyaṃ sāsane pabbajitavasena ājīvavāre bhayabheravāvhānaṃ yojitaṃ,	689	
PA_tika-s02_01t:689_1	“ye kho keci samaṇā vā brāhmaṇā vā”ti pana vacanato bāhirakavasena gahaṭṭhavasena	689	
PA_tika-s02_01t:689_2	ca yojanā veditabbā. Gahaṭṭhānampi hi jātidhammakuladhammadesadhammavilomanavasena	689	
PA_tika-s02_01t:689_3	aññathāpi micchājīvo labbhateva, tāya eva ca ājīvavipattiyā aññathā vā nesaṃ araññavāso sambhaveyyāti.	689	
PA_tika-s02_01t:690_0	37. Evaṃ ājīvaṭṭhamakasīlavasena bhayabheravaṃ dassetvā tato paraṃ nīvaraṇappahānādivasena	690	
PA_tika-s02_01t:690_1	taṃ dassetuṃ desanā vaḍḍhitāti tadatthaṃ vivaranto “ito para”ntiādimāha. Tattha nīvaraṇavasena	690	
PA_tika-s02_01t:690_2	puna vuttāti ayamadhippāyo – evaṃ sīlavisuddhimattampi araññe viharato bhayabheravābhāvaṃ	690	
PA_tika-s02_01t:690_3	āvahati, kimaṅgaṃ pana nīvaraṇāni pahāya appanāsamādhiṃ, upacārasamādhimeva vā sampādayatoti	690	
PA_tika-s02_01t:690_4	samādhisampadāya bhayabheravābhāvahetukaṃ dassetuṃ upari desanā vaḍḍhitāti akusalamanokammantabhāvena	690	
PA_tika-s02_01t:690_5	gahitāpi abhijjhābyāpādā nīvaraṇavasena puna vuttāti adhippāyo. Abhi-pubbo jhā-saddo	690	
PA_tika-s02_01t:690_6	abhijjhāyanatthoti āha “parabhaṇḍādiabhijjhāyanasīlā”ti. Vatthukāmesūti rūpādīsu	690	
PA_tika-s02_01t:690_7	kilesakāmassa vatthubhūtesu kāmesu. Bahalakilesarāgāti thiramūladummocanīyatāhi ajjhosāne	690	
PA_tika-s02_01t:690_8	pabhūtakilesakāmā. Abhijjhā cettha appattavisayapatthanā, tibbasārāgo sampattivisayābhiniveso.	690	
PA_tika-s02_01t:690_9	Te hi lobhābhibhūtā puggalā attani tibbasāpekkhatāya eva lobhābhibhūtatāya avavatthitārammaṇā	690	
PA_tika-s02_01t:690_10	avinicchitavisayā araññe taṃ taṃ visayaṃ anupadhāritvā viharanti, rajjuādīni yāthāvato	6901	
PA_tika-s02_01t:690_11	na sallakkhenti. Tenāha “tesa”ntiādi. Upaṭṭhāti santacittatāya. Tathā hi vuttaṃ “ākulacittā”ti.	6901	
PA_tika-s02_01t:690_12	“Idānimha naṭṭhā”ti tasanti vitasanti, āgantvā bādhiyamānā viya honti, evaṃ taṃ bhayabheravaṃ	6901	
PA_tika-s02_01t:690_13	attani samāropanaṭṭhena avhāyanti pakkosantīti yojanaṃ sandhāyāha “sesaṃ tādisamevā”ti.	6901	
PA_tika-s02_01t:690_14	“Anabhijjhāluhamasmī”ti pāḷipade ciraparicitaalobhajjhāsayatāya kamaladale jalabindu	6901	
PA_tika-s02_01t:690_15	viya alaggamānasattā sabbattha anapekkhohamasmīti attho.	6901	
PA_tika-s02_01t:691_0	38. Pakatibhāvavijahanenāti parisuddhabhāvasaṅkhātassa ca pakatibhāvassa vijahanena.	691	
PA_tika-s02_01t:691_1	Sāvajjadhammasamuppattiyā hi cittassa anavajjabhāvo jahito hotīti. Vipannacittāti	691	
PA_tika-s02_01t:691_2	kilesāsucidūsitatāya kuthitacittā. Tenāha “kilesānugataṃ…pe… pūtikaṃ hotī”ti. Paduṭṭhamanasaṅkappāti	691	
PA_tika-s02_01t:691_3	visasaṃsaṭṭhamuttaṃ viya dosena padūsitacittasaṅkappā. Vuttanayenevāti “te avavatthitārammaṇā	691	
PA_tika-s02_01t:691_4	hontī”tiādinā abhijjhāluvāre vuttanayeneva. Yathā hi lobhavasena, evaṃ dosādivasenapi	691	
PA_tika-s02_01t:691_5	avavatthitārammaṇā hontīti. Sabbatthāti heṭṭhā upari cāti sabbattha ṭhānesu vaṇṇetabbā.	691	
PA_tika-s02_01t:692_0	39. “Yā cittassa akallatā akammaññatā”ti vacanato thinaṃ cittassa gelaññabhāvena	692	
PA_tika-s02_01t:692_1	gahaṇaṃ gacchatīti āha “cittagelaññabhūtena thinenā”ti. Tathā “yā kāyassa akallatā	692	
PA_tika-s02_01t:692_2	akammaññatā”ti vacanato middhaṃ visesato nāmakāyassa gelaññabhāvena gahaṇaṃ gacchatīti	692	
PA_tika-s02_01t:692_3	āha “sesanāmakāyagelaññabhūtena middhenā”ti. Sesaggahaṇañcettha cittanivattanatthaṃ.	692	
PA_tika-s02_01t:692_4	Idañca middhaṃ rūpakāyassapi gelaññāvahanti daṭṭhabbaṃ niddāya hetubhāvato. Tathā	692	
PA_tika-s02_01t:692_5	hi taṃ “niddā capalāyikā”ti niddiṭṭhaṃ. Tenāha “te niddābahulā hontī”ti.	692	
PA_tika-s02_01t:693_0	40. Uddhaccapakatikāti uddhaccasīlā anavaṭṭhitasabhāvā. Anavaṭṭhānarasañhi uddhaccaṃ.	693	
PA_tika-s02_01t:693_1	Tenāha “vipphandamānacittā”tiādi. Idhāti “avūpasantacittā”ti imasmiṃ pade. Kukkuccaṃ	693	
PA_tika-s02_01t:693_2	gahetuṃ vaṭṭati saṃvaṇṇanāvasena pacchānutāpassapi cittassa avūpasamakarattā. Uddhaccaṃ	693	
PA_tika-s02_01t:693_3	pana sarūpeneva gahitanti adhippāyo.	693	
PA_tika-s02_01t:694_0	41. Ekamevidaṃ pañcamaṃ nīvaraṇaṃ yadidaṃ kaṅkhā vicikicchāti ca. Yadi evaṃ kasmā	694	
PA_tika-s02_01t:694_1	dvidhā katvā vuttanti āha “kiṃ nu kho”tiādi. Kaṅkhanatoti saṃsayanato. Vicikicchāti	694	
PA_tika-s02_01t:694_2	vuccati “dhammasabhāvaṃ vicinanto etāya kicchati, vigatā tikicchā vā”ti katvā.	694	
PA_tika-s02_01t:695_0	42. Evaṃ nīvaraṇābhāvakittanamukhena samādhisampadāya bhayabheravābhāvaṃ dassetvā	695	
PA_tika-s02_01t:695_1	idāni attukkaṃsanādiabhāvakittanamukhena paññāsampadāya bhayabheravābhāvaṃ dassetuṃ	695	
PA_tika-s02_01t:695_2	“ye kho kecī”tiādinā upari desanā vaḍḍhitā, tadatthaṃ vivarituṃ “attukkaṃsanakā”tiādi	695	
PA_tika-s02_01t:695_3	vuttaṃ. Ukkaṃsenti mānavasena paggaṇhanena. Tenāha “ucce ṭhāne ṭhapentī”ti. Thinamiddhauddhaccakukkuccavicikicchāvāresu	695	
PA_tika-s02_01t:695_4	gayhamānaṃ abhijjhāluvārasadisanti tattha taṃ anāmasitvā attukkaṃsakavāre kiñci visadisaṃ	695	
PA_tika-s02_01t:695_5	atthīti taṃ dassetuṃ “te katha”ntiādi vuttaṃ.	695	
PA_tika-s02_01t:696_0	43. Chambhanaṃ chambho, kāyassa chambhitattahetubhūto balavacittutrāso. So etesaṃ	696	
PA_tika-s02_01t:696_1	atthīti chambhī. Tenāha “kāyathambhanā”tiādi. Bhīrukajātikāti bhāyanakasīlā. Ekameva	696	
PA_tika-s02_01t:696_2	cetaṃ sāvajjabhayaṃ kāye chambhitattassa, citte ca kāye ca thaddhabhāvassa uppādanavasena	696	
PA_tika-s02_01t:696_3	“chambho bhīrutā”ti ca vuccatīti taṃsamaṅgino samaṇabrāhmaṇā “chambhī bhīrukajātikā”ti	696	
PA_tika-s02_01t:696_4	vuttā, idha bhayabheravaṃ sarūpeneva gahitaṃ.	696	
PA_tika-s02_01t:697_0	44. Labbhati pāpuṇīyatīti lābhasaddassa kammasādhanattamāha. Sakkaccaṃ kātabbo dātabboti	697	
PA_tika-s02_01t:697_1	sakkāro. Tadatthadīpakanti lābhādiṃ pahāya araññe vasato bhayabheravāvhāyanaṃ natthīti	697	
PA_tika-s02_01t:697_2	dīpakaṃ. So kira lābhagarutāyeva piyo gāmo etassāti “piyagāmiko”ti nāmaṃ labhati.	697	
PA_tika-s02_01t:697_3	Kammamuttoti jarājiṇṇattā kammaṃ kātuṃ na sakkotīti sāmikehi vissaṭṭho.	697	
PA_tika-s02_01t:698_0	45. Alasabhāvena sammāvāyāmassa akaraṇato kucchitaṃ sīdantīti kusītā. Vīrassa bhāvo,	698	
PA_tika-s02_01t:698_1	kammaṃ vā vīriyaṃ, vidhinā vā īretabbaṃ pavattetabbanti vīriyaṃ, sammāvāyāmo. Tena	698	
PA_tika-s02_01t:698_2	hīnā hīnavīriyā. Kāyaviññattiyā samuṭṭhānavasena pavattavīriyaṃ kāyikavīriyaṃ, vattakaraṇacaṅkamanādīsu	698	
PA_tika-s02_01t:698_3	daṭṭhabbaṃ. Nisajja sayitvā ca kammaṭṭhānamanasikāravasena pavattavīriyaṃ cetasikavīriyaṃ.	698	
PA_tika-s02_01t:698_4	Tattha purimaṃ visesato kosajjapaṭipakkhatāvasena, dutiyaṃ vīriyārambhatāvasena pākaṭaṃ	698	
PA_tika-s02_01t:698_5	hotīti dassento “kusītā”tiādimāha. Te hi hīnavīriyā alasatāyeva ārammaṇavavatthānamattampi kātuṃ na sakkonti.	698	
PA_tika-s02_01t:699_0	46. Naṭṭhassatīti alabbhamānassati, paccayavekallena vijjamānāyapi satiyā satikiccaṃ	699	
PA_tika-s02_01t:699_1	kātuṃ asamatthatāya evaṃ vuttaṃ. Na sampajānāti asampajānā. Taṃyoganivattiyañcāyaṃ	699	
PA_tika-s02_01t:699_2	a-kāro “ahetukā dhammā, abhikkhuko āvāso”tiādīsu viyāti āha “paññārahitā”ti. Nanu	699	
PA_tika-s02_01t:699_3	soḷasamo paññāvāro, ayaṃ sativāro, tattha kasmā saṃkilesapakkhe paññā gahitāti codanaṃ	699	
PA_tika-s02_01t:699_4	sandhāyāha “imassa cā”tiādi. Satibhājanīyamevetaṃ, yadidaṃ cuddasamo vāro, paññā	699	
PA_tika-s02_01t:699_5	panettha cuddasame vāre kevalā sati dubbalāti satidubbalyadīpanatthaṃ “asampajānā”ti	699	
PA_tika-s02_01t:699_6	paṭikkhepamukhena vuttā. Idāni vuttamevatthaṃ pākaṭataraṃ kātuṃ “duvidhā hī”tiādi vuttaṃ.	699	
PA_tika-s02_01t:700_0	47. Appanāsamādhinā, upacārasamādhinā vā cittaṃ ārammaṇe samaṃ, sammā vā āhitaṃ nāma	700	
PA_tika-s02_01t:700_1	hoti, nāññathāti dassento “asamāhitāti upacārappanāsamādhivirahitā”ti āha. Vibbhantacittāti	700	
PA_tika-s02_01t:700_2	anavaṭṭhitacittā. Pubbe nīvaraṇabhāvasāmaññena uddhaccaṃ gahitaṃ “uddhatā avūpasantacittā”ti,	700	
PA_tika-s02_01t:700_3	idha samādhānābhāvena uddhaccahetuko cittavibbhamo vutto “asamāhitā vibbhantacittā”ti,	700	
PA_tika-s02_01t:700_4	ayametesaṃ viseso. Pubbe vuttanayenāti pubbe “uddhaccena hi ekārammaṇe cittaṃ vipphandati	700	
PA_tika-s02_01t:700_5	dhajayaṭṭhiyaṃ vātena paṭākā viyā”ti vuttanayena. Sabbaṃ pubbasadisamevāti bhayabheravāvhāyanassa	700	
PA_tika-s02_01t:700_6	abhijjhāluvāre vuttasadisataṃ sandhāya vadati.	700	
PA_tika-s02_01t:701_0	48. Duppaññāti ettha du-saddo “dussīlo”tiādīsu viya abhāvattho, na “duggati, duppaṭipanno”tiādīsu	701	
PA_tika-s02_01t:701_1	viya garahatthoti dassetuṃ “nippaññānametaṃ adhivacana”nti vatvā “paññā pana duṭṭhā	701	
PA_tika-s02_01t:701_2	nāma natthī”ti vuttaṃ. Teti duppaññā. Sabbatthāti catūsupi pāṭhavikappesu. Elanti	701	
PA_tika-s02_01t:701_3	vā doso vuccati. Tenāha “yā sā vācā nelā kaṇṇasukhā”ti. Tathā hi sīlaṃ “nelaṅga”nti	701	
PA_tika-s02_01t:701_4	vuttaṃ. Duppaññā ca kathentā sadosameva kathaṃ kathenti apaṇḍitabhāvato. Tenevāha	701	
PA_tika-s02_01t:701_5	“dubbhāsitabhāsī”ti. Tasmā elasabbhāvato elaṃ mukhaṃ etesanti elamūgāti vuttāti evampi	701	
PA_tika-s02_01t:701_6	vā ettha attho daṭṭhabbo. Yāya paññāya vasena “paññāsampanno”ti vuttaṃ, taṃ byatirekamukhena	701	
PA_tika-s02_01t:701_7	dassetuṃ “no ca kho”tiādi vuttaṃ. Nanu ca bodhisattā bahulavipassanāpaññāya samannāgatā	701	
PA_tika-s02_01t:701_8	hontīti? Honti, tadā pana bodhisattena na vipassanārambho kato, no ca vipassanāpaññā	701	
PA_tika-s02_01t:701_9	adhippetāti vuttaṃ “no ca kho vipassanāpaññāyā”ti.	701	
PA_tika-s02_01t:702_0	Keci panettha “saddhāvirahitā aparisuddhakāyakammantādayo viya bhayabheravāvhāyanassa	702	
PA_tika-s02_01t:702_1	visesakāraṇaṃ, nāpi saddhālutā pallomatāyāti saddhāvāro anuddhaṭo”ti vadanti, taṃ	702	
PA_tika-s02_01t:702_2	akāraṇaṃ. Kammaphale hi saddahanto kammapaṭisaraṇataṃyeva nissāya bhayabheravaṃ tiṇāyapi	702	
PA_tika-s02_01t:702_3	amaññamāno pallomatamāpajjeyya. Yasmā pana vīriyādayo saddhāya vinā nappavattantīti	702	
PA_tika-s02_01t:702_4	tesaṃ upanissayabhūtā sahajātā ca sā taggahaṇeneva gahitā hotīti visuṃ na uddhaṭā.	702	
PA_tika-s02_01t:702_5	Tathā hi sā jhānassa pubbabhāgapaṭipadāyampi na uddhaṭā, kiṃ vā etāya saddhāya, addhā	702	
PA_tika-s02_01t:702_6	sā imasmiṃ ārammaṇapariggahaṭṭhāne na gahetabbāva, tato dhammassāminā idha na uddhaṭā,	702	
PA_tika-s02_01t:702_7	evaṃ aññesupi edisesu ṭhānesu nicchayo kātabbo. Yathānulomadesanā hi suttantakathāti.	702	
PA_tika-s02_01t:703	Vacīkammantavārādikathāvaṇṇanā niṭṭhitā.	70	
PA_tika-s02_01t:704	Soḷasaṭṭhānārammaṇapariggaho niṭṭhito.	70	
PA_tika-s02_01t:705	Bhayabheravasenāsanādivaṇṇanā	70	
PA_tika-s02_01t:706_0	49. Soḷasārammaṇānīti soḷasaṭṭhānāni ārammaṇāni. Evarūpāsu rattīsūti cātuddasīādikā	706	
PA_tika-s02_01t:706_1	upari vakkhamānā rattiyo sandhāya vadati. Evarūpe senāsaneti etthāpi eseva nayo.	706	
PA_tika-s02_01t:706_2	Yāti aniyamato uddiṭṭhānaṃ puna “tā”ti vacanaṃ niddeso viya hotīti vuttaṃ “yā tāti	706	
PA_tika-s02_01t:706_3	ubhayametaṃ rattīnaṃyeva uddesaniddesavacana”nti. Abhīti lakkhaṇatthe “aññe ca abhiññātā	706	
PA_tika-s02_01t:706_4	brāhmaṇamahāsālā”tiādīsu viya. Kathaṃ panettha lakkhaṇatthatā veditabbā? Lakkhīyati	706	
PA_tika-s02_01t:706_5	etenāti lakkhaṇanti āha “candapāripūriyā”tiādi. Puṇṇamāsiyaṃ candapāripūriyā amāvāsiyaṃ	706	
PA_tika-s02_01t:706_6	candaparikkhayena. Ādi-saddena candassa upaḍḍhamaṇḍalatārāhuggahatādīnaṃ saṅgaho	706	
PA_tika-s02_01t:706_7	daṭṭhabbo. Upasaggamattameva abhi-saddo lakkhitasaddeneva lakkhaṇatthassa viññāyamānattāti adhippāyo.	706	
PA_tika-s02_01t:707_0	Paṭhamadivasato pabhutīti paṭhamapāṭipadadivasato paṭṭhāya. Yasmā codako bhagavato	707	
PA_tika-s02_01t:707_1	kāle anabhilakkhitāpi aparabhāge abhilakkhitā jātā, tasmā taṃ abhilakkhaṇīyataṃ upādāya	707	
PA_tika-s02_01t:707_2	“sabbadassinā bhagavatā pañcamī kasmā na gahitā”ti codeti, itaro sabbakālikāsu cātuddasīādīsu	707	
PA_tika-s02_01t:707_3	gayhamānāsu asabbakālikāya kathaṃ gahaṇanti adhippāyena “asabbakālikattā”ti pariharati.	707	
PA_tika-s02_01t:708_0	Tathāvidhāsūti “abhiññātā”tiādinā yathā vuttā, tathāvidhāsu. Devatādhiṭṭhitabhāvena	708	
PA_tika-s02_01t:708_1	ārāmādīnaṃ lokassa cetiyabhāvoti āha “pūjanīyaṭṭhenā”ti. Manussā yebhuyyena gāmādīnaṃ	708	
PA_tika-s02_01t:708_2	dvāresu tathārūpe rukkhe cetiyaṭṭhāniye katvā voharantīti āha “gāmanigamādidvāresū”tiādi.	708	
PA_tika-s02_01t:708_3	Dassanamattenapi savanamattenapi bhayuppādanena pākatikasatte bhiṃsentīti bhiṃsanakāni.	708	
PA_tika-s02_01t:708_4	Tenāha “bhayajanakānī”tiādi. Bhāyati etasmāti bhayaṃ, ativiya sappaṭibhayaṃ bheravaṃ.	708	
PA_tika-s02_01t:709_0	Āyācanaupahārakaraṇārahanti taṃtaṃbalikammapaṇidhikammakaraṇayoggaṃ. Pupphadhūpa…pe…	709	
PA_tika-s02_01t:709_1	dharaṇitalanti idaṃ yathāpaṭisūtena suppādinā upahārakaraṇadassanaṃ. Koṭṭentoti paharanto,	709	
PA_tika-s02_01t:709_2	siṅgappahārakhurappahārehi saddaṃ karontoti adhippāyo. Sabbacatuppadānaṃ idha magoti	709	
PA_tika-s02_01t:709_3	nāmaṃ, na “acchacammaṃ migacammaṃ eḷakacamma”ntiādīsu viya, rohitotiādi migavisesānanti	709	
PA_tika-s02_01t:709_4	adhippāyo. Cāletvāti aggamaddanena cāletvā. Moraggahaṇañcettha upalakkhaṇanti dassento	709	
PA_tika-s02_01t:709_5	āha “idha sabbapakkhigahaṇaṃ adhippeta”nti. Esa nayoti idaṃ yathā “moro vā”ti ettha	709	
PA_tika-s02_01t:709_6	vā-saddo avuttavikappanattho, evaṃ “migo vā”ti etthāpīti migasaddassa visesatthavuttitaṃ	709	
PA_tika-s02_01t:709_7	sandhāyāha. Ito pabhūtīti “yaṃnūnāhaṃ yā tā rattiyo”tiādinā bhayabheravassa gavesanacintanato	709	
PA_tika-s02_01t:709_8	pabhuti, na gavesanārambhato pabhuti. “Appeva nāmāhaṃ bhayabheravaṃ passeyya”nti	709	
PA_tika-s02_01t:709_9	etthāpi hi ārammaṇameva bhayabheravaṃ. Sukhārammaṇaṃ rūpaṃ sukhamiva “rūpaṃ sukhaṃ	709	
PA_tika-s02_01t:709_10	sukhānupatitaṃ sukhāvakkanta”ntiādīsu. Kathaṃ bhayaggahaṇena ca rūpārammaṇaggahaṇanti	7091	
PA_tika-s02_01t:709_11	āha “parittassa cā”tiādi. “Āgacchatī”ti vacanato gavesanārambhato pabhuti “etaṃ bhaya”nti	7091	
PA_tika-s02_01t:709_12	ārammaṇaṃ adhippetanti keci “taṃ na passeyya”nti cakkhunā dassanassa adhippetattā,	7091	
PA_tika-s02_01t:709_13	tasmā vuttanayeneva attho gahetabbo. Bhayaṃ ākaṅkhamānoti upaparikkhanavasena ahaṃ	7091	
PA_tika-s02_01t:709_14	bhayavatthuṃ ākaṅkhanto viharāmi, taṃ kimatthiyaṃ, ettakopi bhayasamannāhāro mayhaṃ ayuttoti adhippāyo.	7091	
PA_tika-s02_01t:710_0	Yaṃ pakāraṃ bhūto yathābhūto, so panettha pakāro iriyāpathavasena yutto pāḷiyaṃ tathā	710	
PA_tika-s02_01t:710_1	āgatattāti āha “yena yena iriyāpathena bhūtassā”ti. Bhavitassāti idaṃ “bhūtassā”ti	710	
PA_tika-s02_01t:710_2	iminā samānatthaṃ padanti daṭṭhabbaṃ. “Samaṅgībhūtassā”ti padaṃ purimapadalopena	710	
PA_tika-s02_01t:710_3	bhūtassāti vuttanti dassento “samaṅgībhūtassa vā”ti āha. Bhayabheravārammaṇeti bhayabheravābhimate	710	
PA_tika-s02_01t:710_4	ārammaṇe. Neva mahāsatto tiṭṭhatītiādi “tathābhūto ca taṃ paṭivineyya”nti yathā cintitaṃ,	710	
PA_tika-s02_01t:710_5	tathā paṭipannabhāvadassanaṃ. Iriyāpathapaṭipāṭi nāma ṭhānagamananisajjānipajjāti	710	
PA_tika-s02_01t:710_6	vadanti, uppaṭipāṭi pana paṭhamaṃ nipajjā, puna nisajjā, puna ṭhānaṃ, pacchā gamananti	710	
PA_tika-s02_01t:710_7	evaṃ veditabbā. Āsannapaṭipāṭiyāti gamanassa tāva ṭhānaṃ āsannaṃ, ṭhānassa nisajjā	710	
PA_tika-s02_01t:710_8	gamanañca, nisajjāya nipajjā ṭhānañca, nipajjāya nisajjā āsannā. Idha pana gamanassa	710	
PA_tika-s02_01t:710_9	ṭhānaṃ, ṭhānassa ca gamanaṃ, nisajjāya ca nipajjā, nipajjāya ca nisajjā āsannabhāvena	710	
PA_tika-s02_01t:710_10	gahitā, itare paramparāvasenāti veditabbā. Bhikkhussa pana iriyāpathā sampattapaṭipāṭiyā	7101	
PA_tika-s02_01t:710_11	viya aparāparuppattivasena vuccanti.	7101	
PA_tika-s02_01t:711	Bhayabheravasenāsanādivaṇṇanā niṭṭhitā.	71	
PA_tika-s02_01t:712	Asammohavihāravaṇṇanā	71	
PA_tika-s02_01t:713_0	50. Ayañca me sabbaso bhayabheravābhāvo visesato asammohadhammattāti dassetuṃ “santi	713	
PA_tika-s02_01t:713_1	kho panā”tiādinā upari desanā vaḍḍhitāti ayaṃ vā ettha anusandhi. Jhāyīnaṃ sammohaṭṭhānesūti	713	
PA_tika-s02_01t:713_2	iminā ajjhāyīnaṃ sammohaṭṭhānesu vattabbameva natthīti dasseti. Atthīti idaṃ nipātapadaṃ	713	
PA_tika-s02_01t:713_3	puthuvacanampi hoti “atthi imasmiṃ kāye kesā”tiādīsu viyāti “santī”ti padassa atthadassanavasena	713	
PA_tika-s02_01t:713_4	vuttaṃ. Kiṃ khaṇattayasamaṅgitāya te atthi, noti āha “saṃvijjanti upalabbhantī”ti,	713	
PA_tika-s02_01t:713_5	mahati lokasannivāse edisāpi saṃvijjanti ñāṇena gahetabbatāya upalabbhantīti. Odātakasiṇalābhīti	713	
PA_tika-s02_01t:713_6	appamāṇaodātakasiṇalābhī. Evaṃ hissa samantato āloko viya upaṭṭhāti. Parikammanti	713	
PA_tika-s02_01t:713_7	samāpattipubbabhāgamāha. Ettakaṃ sūriye gate vuṭṭhahāmīti, no ca kho addhānaparicchede	713	
PA_tika-s02_01t:713_8	kusalo hoti, kevalaṃ “divā eva vuṭṭhahāmī”ti manasikāraṃ uppādesi. Visadaṃ hoti sabbaṃ	713	
PA_tika-s02_01t:713_9	ārammaṇajātaṃ, dibbacakkhunā passantassa viya vibhūtaṃ. Avisadanti ettha vuttavipariyāyena	713	
PA_tika-s02_01t:713_10	attho veditabbo. Evaṃsaññinoti rattiṃ “divā”ti, divā ca “rattī”ti evaṃsaññino.	7131	
PA_tika-s02_01t:714_0	Antosenāsane rattiṃ nisinno hotīti ratti-saddo ajjhāharitabbo. Parittāsanādīhi, aññehi	714	
PA_tika-s02_01t:714_1	vā kāraṇehi. Gambhīrāya bhūmigabbhasadisāya ghanavanapaṭicchannāya bahalatarajālavanapaṭalapaṭicchannāya.	714	
PA_tika-s02_01t:714_2	Antarahitasūriyāloke kāleti eteneva divāti avuttasiddho. Sammohavihāro nāma bahuvidhoti	714	
PA_tika-s02_01t:714_3	āha “sammohavihārānaṃ aññatara”nti.	714	
PA_tika-s02_01t:715	Pākaṭo bodhisattassa rattindivaparicchedo antamaso lavatuṭikhaṇassapi upādāya suvavatthitattā, tathā rattidivasakoṭṭhāsaparicchedo attanā kātabbakiccavasena kālañāṇavasena ca.	71	
PA_tika-s02_01t:716_0	Kālathambhe laddhabbachāyāvasena dvaṅgulakāle. Yāmaghaṇṭikaṃ paharati saṅghassa taṃtaṃvattakaraṇatthaṃ.	716	
PA_tika-s02_01t:716_1	Muggaranti ghaṇṭikappaharaṇamuggaraṃ. Yāmayantaṃ patati aññehi bhikkhūhi yojitanti	716	
PA_tika-s02_01t:716_2	adhippāyo. Yāva aññe bhikkhū bhojanasālaṃ upagacchanti, tāva divāvihāraṭṭhānaṃ gantvā	716	
PA_tika-s02_01t:716_3	samaṇadhammaṃ karoti.	716	
PA_tika-s02_01t:717_0	Yaṃ kho tanti ettha yanti aniyamuddeso, khoti avadhāraṇe, yameva puggalanti attho.	717	
PA_tika-s02_01t:717_1	Tanti vuccamānākāravacanaṃ. Mamevāti maṃ eva. Asammohasabhāvoti sabhāvabhūtaasammoho.	717	
PA_tika-s02_01t:717_2	“Uppanno”ti vuttattā “manussaloke”ti vuttaṃ. Paññāsampattiyāti yāthāvato hitassa	717	
PA_tika-s02_01t:717_3	jānanasamatthena attano paññāguṇena, na kevalaṃ ajjhāsayeneva hitesitā, atha kho	717	
PA_tika-s02_01t:717_4	payogenāti dassento “hitūpadesako”ti āha. Ajjhāsayena pana hitesitā “lokānukampāyā”ti	717	
PA_tika-s02_01t:717_5	iminā dassitā. Upakaraṇehi vinā na kadāci bhogasukhaṃ upakaraṇadānañca cāgasampattihetukanti	717	
PA_tika-s02_01t:717_6	āha “cāgasampattiyā…pe… dāyako”ti. Mettāsampattiyā hitūpasaṃhārena rakkhitā. Karuṇāsampattiyā	717	
PA_tika-s02_01t:717_7	dukkhāpanayanena gopāyitā. Nanu ca pubbepi vuttaṃ “hitāya sukhāyā”ti, atha kasmā	717	
PA_tika-s02_01t:717_8	puna taṃ gahitanti codanaṃ sandhāyāha “idha devamanussaggahaṇenā”tiādi. Tena pubbe	717	
PA_tika-s02_01t:717_9	avisesato hitādīni dassitāni, idāni visesato saha payojanena tāni dassitānīti dīpeti.	717	
PA_tika-s02_01t:717_10	Nibbānato paro paramo attho nāma natthīti āha “paramatthattāyā”ti. Hinoti nibbānaṃ	7171	
PA_tika-s02_01t:717_11	gacchatīti hitaṃ, maggo. Ukkaṃsato sukhatthaṃ ariyaphalanti āha “tato uttari sukhābhāvato”ti.	7171	
PA_tika-s02_01t:718	Asammohavihāravaṇṇanā niṭṭhitā.	71	
PA_tika-s02_01t:719	Pubbabhāgapaṭipadādivaṇṇanā	71	
PA_tika-s02_01t:720_0	51. Asammohavihāranti asammohavuttiṃ, asammohasambodhinti vā attho. Tanti samathavipassanābhāvanāsaṅkhātaṃ	720	
PA_tika-s02_01t:720_1	paṭipadaṃ. Pubbabhāgato pabhutīti bhāvanāya pubbabhāgavīriyārambhādito paṭṭhāya.	720	
PA_tika-s02_01t:720_2	Kecīti uttaravihāravāsino.	720	
PA_tika-s02_01t:721_0	Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Caturaṅganti “kāmaṃ	721	
PA_tika-s02_01t:721_1	taco ca nhāru ca, aṭṭhi ca avasissatū”tiādinā vuttacaturaṅgasamannāgataṃ. Paggahitanti	721	
PA_tika-s02_01t:721_2	ārambhaṃ sithilaṃ akatvā daḷhaparakkamasaṅkhātussahanabhāvena gahitaṃ. Tenāha “asithilappavattitanti	721	
PA_tika-s02_01t:721_3	vuttaṃ hotī”ti. Asallīnanti asaṅkucitaṃ kosajjavasena saṅkocaṃ anāpannaṃ.	721	
PA_tika-s02_01t:722_0	Upaṭṭhitāti ogāhanasaṅkhātena apilāpanabhāvena ārammaṇaṃ upagantvā ṭhitā. Tenāha	722	
PA_tika-s02_01t:722_1	“ārammaṇābhimukhībhāvenā”ti. Sammosassa viddhaṃsanavasena pavattiyā na sammuṭṭhāti	722	
PA_tika-s02_01t:722_2	asammuṭṭhā. Kiñcāpi cittamiva cittapassaddhivasena kāyapassaddhivaseneva kāyo passaddho	722	
PA_tika-s02_01t:722_3	hoti, tathāpi yasmā kāyapassaddhi uppajjamānā cittapassaddhiyā saheva uppajjati,	722	
PA_tika-s02_01t:722_4	na vinā, tasmā vuttaṃ “kāyacittapassaddhisambhavenā”ti. Rūpakāyopi passaddhoyeva	722	
PA_tika-s02_01t:722_5	hoti kāyapassaddhiyā ubhayesampi kāyānaṃ passambhanāvahattā. So ca kho kāyo. Vigatadarathoti	722	
PA_tika-s02_01t:722_6	vigatakilesadaratho. Nāmakāye hi vigatadarathe rūpakāyopi vūpasantadarathapariḷāho	722	
PA_tika-s02_01t:722_7	hoti. Sammā āhitanti nānārammaṇesu vidhāvanasaṅkhātavikkhepaṃ vicchinditvā ekasmiṃyeva	722	
PA_tika-s02_01t:722_8	ārammaṇe avikkhittabhāvāpādānena sammadeva āhitaṃ. Tenāha “suṭṭhu ṭhapita”ntiādi.	722	
PA_tika-s02_01t:722_9	Cittassa anekaggabhāvo vikkhepavasena cañcalatā, sā sati ekaggatāya na hotīti āha	722	
PA_tika-s02_01t:722_10	“ekaggaṃ acalaṃ nipphandana”nti. Ettāvatāti “āraddhaṃ kho panā”tiādinā vīriyasatipassaddhisamādhīnaṃ	7221	
PA_tika-s02_01t:722_11	kiccasiddhidassanena. Nanu ca saddhāpaññānampi kiccasiddhi jhānassa pubbapaṭipadāya	7221	
PA_tika-s02_01t:722_12	icchitabbāti? Saccaṃ icchitabbā, sā pana nānantariyabhāvena avuttasiddhāti na gahitā.	7221	
PA_tika-s02_01t:722_13	Asati hi saddhāya vīriyārambhādīnaṃ asambhavoyeva, paññāpariggahe ca nesaṃ asati	7221	
PA_tika-s02_01t:722_14	paññāyārambhādibhāvo na siyā. Tathā asallīnāsammosatādayo vīriyādīnanti asallīnatādiggahaṇenevettha	7221	
PA_tika-s02_01t:722_15	paññākiccasiddhi gahitāti daṭṭhabbaṃ. Jhānabhāvanāyaṃ vā samādhikiccaṃ adhikaṃ icchitabbanti	7221	
PA_tika-s02_01t:722_16	dassetuṃ samādhipariyosānāva jhānassa pubbapaṭipadā kathitāti daṭṭhabbaṃ.	7221	
PA_tika-s02_01t:723_0	Vuttaṃ, tasmā idha na vattabbaṃ. Visuddhimaggo hi imissā saṃvaṇṇanāya ekadesabhūtoti	723	
PA_tika-s02_01t:723_1	vuttovāyamatthoti. Viharatīti āgataṃ paruddesikattā vihārassa. Idha vihāsinti āgataṃ	723	
PA_tika-s02_01t:723_2	atthuddesikattā. Idaṃ kira sabbabuddhānaṃ avijahitanti āha “ānāpānassatikammaṭṭhāna”nti.	723	
PA_tika-s02_01t:723_3	Rūpavirāgabhāvanāvasena pavatto catubbidhopi arūpajjhānaviseso catutthajjhānasaṅgaho	723	
PA_tika-s02_01t:723_4	evāti āha “cattāri jhānānī”ti. Yuttaṃ tāva cittekaggatā bhavokkamanatthatā viya vipassanāpādakatāpi	723	
PA_tika-s02_01t:723_5	catunnaṃ jhānānaṃ sādhāraṇāti tesaṃ vasena “cattāri jhānānī”ti vacanaṃ, abhiññāpādakatā	723	
PA_tika-s02_01t:723_6	pana nirodhapādakatā ca catutthasseva jhānassa āveṇikā, sā kathaṃ catunnaṃ jhānānaṃ	723	
PA_tika-s02_01t:723_7	sādhāraṇā vuttāti? Paramparādhiṭṭhānabhāvato. Padaṭṭhānapadaṭṭhānampi hi padaṭṭhānanteva	723	
PA_tika-s02_01t:723_8	vuccati, kāraṇakāraṇampi kāraṇanti yathā “tiṇehi sattaṃ siddha”nti, evañca katvā	723	
PA_tika-s02_01t:723_9	payojananiddese aṭṭhasamāpattiggahaṇaṃ samatthitaṃ hoti. Cittekaggatatthānīti cittasamādhānatthāni,	723	
PA_tika-s02_01t:723_10	diṭṭhadhammasukhavihāratthānīti attho. Cittekaggatāsīsena hi diṭṭhadhammasukhavihāro	7231	
PA_tika-s02_01t:723_11	vutto, sukkhavipassakakhīṇāsavavasena cetaṃ vuttaṃ. Tenāha “ekaggacittā sukhaṃ divasaṃ	7231	
PA_tika-s02_01t:723_12	viharissāmā”ti. Bhavokkamanatthānīti bhavesu nibbattiatthāni.	7231	
PA_tika-s02_01t:724_0	Yasmā bodhisattena bodhimaṇḍūpasaṅkamanato pubbepi carimabhave catutthajjhānaṃ nibbattitapubbaṃ,	724	
PA_tika-s02_01t:724_1	tadā pana taṃ nibbattitamattameva ahosi, na vipassanādipādakaṃ, tasmā “bodhirukkhamūle	724	
PA_tika-s02_01t:724_2	nibbattita”nti tato visesetvā vuttaṃ. Vipassanāpādakanti vipassanārambhe vipassanāya	724	
PA_tika-s02_01t:724_3	pādakaṃ. Abhiññāpādakanti etthāpi eseva nayo. Buddhānañhi paṭhamārambhe eva pādakajjhānena	724	
PA_tika-s02_01t:724_4	payojanaṃ ahosi, na tato paraṃ uparimaggādhigamaphalasamāpattiabhiññāvaḷañjanādiatthaṃ.	724	
PA_tika-s02_01t:724_5	Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhamattapaṭibaddhamevāti.	724	
PA_tika-s02_01t:724_6	Sabbakiccasādhakanti anupubbavihārādisabbakiccasādhakaṃ. Sabbalokiyalokuttaraguṇadāyakanti	724	
PA_tika-s02_01t:724_7	ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā	724	
PA_tika-s02_01t:724_8	veditabbā. Sabbaññutaññāṇapadaṭṭhānañhi maggañāṇaṃ, maggañāṇapadaṭṭhānañca sabbaññutaññāṇaṃ	724	
PA_tika-s02_01t:724_9	abhisambodhi, tadadhigamasamakālameva bhagavato sabbe buddhaguṇā hatthagatā ahesuṃ,	724	
PA_tika-s02_01t:724_10	catutthajjhānasannissayo ca maggādhigamoti.	7241	
PA_tika-s02_01t:725	Pubbabhāgapaṭipadādivaṇṇanā niṭṭhitā.	72	
PA_tika-s02_01t:726	Pubbenivāsakathāvaṇṇanā	72	
PA_tika-s02_01t:727_0	52. Dvinnaṃ vijjānanti pubbenivāsañāṇadibbacakkhuñāṇasaṅkhātānaṃ dvinnaṃ vijjānaṃ.	727	
PA_tika-s02_01t:727_1	Anupadavaṇṇanāti tāsaṃ vijjānaṃ niddesapāḷiyā anupadavaṇṇanā. Bhāvanānayoti uppādanavidhi.	727	
PA_tika-s02_01t:727_2	“So”ti paccattavacanassa ahaṃ-saddena sambandhane kāraṇaṃ dassetuṃ “abhininnāmesi”ntiādi	727	
PA_tika-s02_01t:727_3	vuttaṃ. Pāḷiyaṃ vā “abhininnāmesi”nti uttamapurisassa yogoti ahaṃ-saddena ānetvā	727	
PA_tika-s02_01t:727_4	vuccamāne tadattho pākaṭo hotīti “so aha”nti vuttaṃ. Abhinīharinti cittaṃ jhānārammaṇato	727	
PA_tika-s02_01t:727_5	apanetvā pubbenivāsābhimukhaṃ pesesiṃ, pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.	727	
PA_tika-s02_01t:728_0	Pubbeatītajātīsu nivutthakkhandhā pubbenivāso. Nivutthāti ca ajjhāvutthā anubhūtā	728	
PA_tika-s02_01t:728_1	attano santāne uppajjitvā niruddhā, gocaranivāsena nivutthadhammā vā attano viññāṇenaviññātā,	728	
PA_tika-s02_01t:728_2	paraviññāṇaviññātāpi vā chinnavaṭumakānussaraṇādīsu, taṃ pubbenivāsaṃ yāya satiyā	728	
PA_tika-s02_01t:728_3	anussarati, tāya sampayuttaṃ ñāṇaṃ pubbenivāsānussatiññāṇaṃ. Paṭinivattantassāti	728	
PA_tika-s02_01t:728_4	pubbenivāsaṃ anussaraṇavasena yāvadicchakaṃ gantvā paccāgacchantassa. Tasmāti vuttassevatthassa	728	
PA_tika-s02_01t:728_5	kāraṇabhāvena paccāmasanaṃ, paṭinivattantassa paccavekkhaṇabhāvatoti vuttaṃ hoti.	728	
PA_tika-s02_01t:728_6	Idhūpapattiyāti idha carimabhave upapattiyā. Anantaranti atītānantaramāha. Amutrāti	728	
PA_tika-s02_01t:728_7	amukasmiṃ bhaveti attho. Udapādinti uppajjiṃ. Tāhi devatāhīti tusitādevatāhi. Ekagottoti	728	
PA_tika-s02_01t:728_8	tusitagottena ekagotto. Mahābodhisattānaṃ santānassa pariyosānāvatthāya devalokūpapattijanakaṃ	728	
PA_tika-s02_01t:728_9	nāma akusalena kammunā anupaddutameva hotīti adhippāyena “dukkhaṃ pana saṅkhāradukkhamevā”ti	728	
PA_tika-s02_01t:728_10	vuttaṃ. Mahāpuññānampi pana devaputtānaṃ pubbanimittuppattikālādīsu aniṭṭhārammaṇasamāyogo	7281	
PA_tika-s02_01t:728_11	hotiyevāti “kadāci dukkhadukkhassapi sambhavo natthī”ti na sakkā vattuṃ. Sattapaññāsa…pe…	7281	
PA_tika-s02_01t:728_12	pariyantoti idaṃ manussānaṃ vassagaṇanāvasena vuttaṃ. Tattha devānaṃ vassagaṇanāya	7281	
PA_tika-s02_01t:728_13	pana catusahassameva.	7281	
PA_tika-s02_01t:729_0	Atītabhave khandhā tappaṭibaddhanāmagottāni ca sabbaṃ pubbenivāsanteva saṅgahitanti	729	
PA_tika-s02_01t:729_1	āha “kiṃ viditaṃ karoti? Pubbenivāsa”nti. Moho paṭicchādakaṭṭhena “tamo”ti vuccati	729	
PA_tika-s02_01t:729_2	“tamo viyā”ti katvā. Obhāsakaraṇaṭṭhenāti kātabbato karaṇaṃ, obhāsova karaṇaṃ, attano	729	
PA_tika-s02_01t:729_3	paccayena obhāsabhāvena nibbattetabbaṭṭhenāti attho. Sesaṃ pasaṃsāvacananti paṭipakkhavidhamanapavattivisesānaṃ	729	
PA_tika-s02_01t:729_4	bodhanato vuttaṃ. Avijjā vihatāti etena vijjanaṭṭhena vijjāti ayampi attho dīpitoti	729	
PA_tika-s02_01t:729_5	daṭṭhabbaṃ. Yasmā vijjā uppannāti etena vijjāpaṭipakkhā avijjā, paṭipakkhatā cassā	729	
PA_tika-s02_01t:729_6	pahātabbabhāvena vijjāya ca pahāyakabhāvenāti dasseti. Esa nayo itarasmimpi padadvayeti	729	
PA_tika-s02_01t:729_7	iminā tamo vihato vinaṭṭho. Kasmā? Yasmā āloko uppannoti imamatthaṃ atidisati. Pesitattassāti	729	
PA_tika-s02_01t:729_8	yathādhippetatthasiddhiṃ pati vissaṭṭhacittassa. Yathā appamattassāti aññassapi kassaci	729	
PA_tika-s02_01t:729_9	mādisassāti adhippāyo.	729	
PA_tika-s02_01t:730	Pubbenivāsakathāvaṇṇanā niṭṭhitā.	73	
PA_tika-s02_01t:731	Dibbacakkhuñāṇakathāvaṇṇanā	73	
PA_tika-s02_01t:732_0	53. Idhāti bhayabheravasutte vuttaṃ. Idha ayaṃ visesoti yojanā. Vuttasadisameva “meti	732	
PA_tika-s02_01t:732_1	mayā”tiādinā. Parikammakiccanti “abhiññāpādakacatutthajjhānato vuṭṭhāya sabbapacchimā	732	
PA_tika-s02_01t:732_2	nisajjā āvajjitabbā”tiādinā, kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ	732	
PA_tika-s02_01t:732_3	katvā”tiādinā ca vuttena parikammena kiccaṃ payojanaṃ natthi. Na tena idha atthoti	732	
PA_tika-s02_01t:732_4	tena bhāvanānayena idha pāḷiyā atthavaṇṇanāyaṃ attho natthi tathābhāvanāya idha anadhippetattāti adhippāyo.	732	
PA_tika-s02_01t:733	Dibbacakkhuñāṇakathāvaṇṇanā niṭṭhitā.	73	
PA_tika-s02_01t:734	Āsavakkhayañāṇakathāvaṇṇanā	73	
PA_tika-s02_01t:735_0	54. Vipassanāpādakanti vipassanāya padaṭṭhānabhūtaṃ. Vipassanā ca tividhā vipassanakapuggalabhedena.	735	
PA_tika-s02_01t:735_1	Mahābodhisattānañhi paccekabodhisattānañca vipassanā cintāmayañāṇasaṃvaddhitattā	735	
PA_tika-s02_01t:735_2	sayambhuñāṇabhūtā, itaresaṃ sutamayañāṇasaṃvaddhitattā paropadesasambhūtā, sā “ṭhapetvā	735	
PA_tika-s02_01t:735_3	nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā	735	
PA_tika-s02_01t:735_4	arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ	735	
PA_tika-s02_01t:735_5	aññataramukhavasena anekadhāva visuddhimagge nānānayato vibhāvitā. Mahābodhisattānaṃ	735	
PA_tika-s02_01t:735_6	pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa	735	
PA_tika-s02_01t:735_7	ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ	735	
PA_tika-s02_01t:735_8	paramagambhīrasaṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu	735	
PA_tika-s02_01t:735_9	mahāvajirañāṇanti vuccati. Yassa ca pavattivibhāgena catuvīsatikoṭisatasahassappabhedassa	735	
PA_tika-s02_01t:735_10	pādakabhāvena samāpajjiyamānā catuvīsatikoṭisatasahassasaṅkhā devasikaṃ satthu vaḷañjanakasamāpattiyo	7351	
PA_tika-s02_01t:735_11	vuccanti, svāyaṃ buddhānaṃ vipassanācāro paramatthamañjūsāya visuddhimaggasaṃvaṇṇanāya	7351	
PA_tika-s02_01t:735_12	uddesato dassito, atthikehi tato gahetabboti.	7351	
PA_tika-s02_01t:736_0	Āsavānaṃ khepanato samucchindanato āsavakkhayo, ariyamaggo, ukkaṭṭhaniddesavasena	736	
PA_tika-s02_01t:736_1	arahattamaggaggahaṇaṃ. Āsavānaṃ khaye ñāṇaṃ āsavakkhayañāṇanti dassento “tatra cetaṃ	736	
PA_tika-s02_01t:736_2	ñāṇa”nti vatvā khayeti ca ādhāre bhummaṃ, na visayeti dassento “tappariyā pannattā”ti	736	
PA_tika-s02_01t:736_3	āha. Idaṃ dukkhanti dukkhassa ariyasaccassa tadā paccakkhato gahitabhāvadassanaṃ.	736	
PA_tika-s02_01t:736_4	Ettakaṃ dukkhanti dukkhassa ariyasaccassa tadā paccakkhato gahitabhāvadassanaṃ. Ettakaṃ	736	
PA_tika-s02_01t:736_5	dukkhanti tassa paricchijja gahitabhāvadassanaṃ. Na ito bhiyyoti anavasesetvā gahitabhāvadassanaṃ.	736	
PA_tika-s02_01t:736_6	Tenāha “sabbampi dukkhasacca”ntiādi. Sarasalakkhaṇapaṭivedhenāti sabhāvasaṅkhātassa	736	
PA_tika-s02_01t:736_7	lakkhaṇassa asammohato paṭivijjhanena. Asammohapaṭivedhoti ca yathā tasmiṃ ñāṇe pavatte	736	
PA_tika-s02_01t:736_8	pacchā dukkhassa sarūpādiparicchede sammoho na hoti, tathā pavatti. Tenāha “yathābhūtaṃ	736	
PA_tika-s02_01t:736_9	abbhaññāsi”nti. Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ	736	
PA_tika-s02_01t:736_10	āgamma. Tadubhayavato hi puggalassa patti tadubhayassa pattīti vuttaṃ. Patvāti vā	7361	
PA_tika-s02_01t:736_11	pāpuṇanahetu. Appavattinti appavattinimittaṃ. Te vā nappavattanti etthāti appavatti,	7361	
PA_tika-s02_01t:736_12	nibbānaṃ. Tassāti dukkhanirodhassa. Sampāpakanti sacchikiriyāvasena sammadeva pāpakaṃ.	7361	
PA_tika-s02_01t:737_0	Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā,	737	
PA_tika-s02_01t:737_1	sesasaccānañca taṃsamudayādipariyāyo atthi, tasmā vuttaṃ. “Pariyāyato”ti. Dassento	737	
PA_tika-s02_01t:737_2	saccānīti yojanā. Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.	737	
PA_tika-s02_01t:737_3	Tathā hi āsavavimutti sīseneva sabbasaṃkilesavimutti vuttā. “Idaṃ dukkhanti yathābhūtaṃ	737	
PA_tika-s02_01t:737_4	abbhaññāsi”ntiādinā missakamaggo idha kathitoti “saha vipassanāya koṭippattaṃ maggaṃ	737	
PA_tika-s02_01t:737_5	kathetī”ti vuttaṃ. Ettha ca saccapaṭivedhassa tadā atītakālikattā “yathābhūtaṃ abbhaññāsi”nti	737	
PA_tika-s02_01t:737_6	vatvāpi abhisamayakāle tassa paccuppannataṃ upādāya “evaṃ jānato evaṃ passato”ti	737	
PA_tika-s02_01t:737_7	vattamānakālena niddeso kato. So ca kāmaṃ maggakkhaṇato paraṃ yāvajjatanā atītakāliko	737	
PA_tika-s02_01t:737_8	eva, sabbapaṭhamaṃ panassa atītakālikattaṃ phalakkhaṇena veditabbanti āha “vimuccitthāti	737	
PA_tika-s02_01t:737_9	iminā phalakkhaṇaṃ dassetī”ti. Jānato passatoti vā hetuniddesoyaṃ. Jānanahetu dassanahetu	737	
PA_tika-s02_01t:737_10	kāmāsavā cittaṃ vimuccitthāti yojanā. Bhavāsavaggahaṇeneva cettha bhavarāgassa viya	7371	
PA_tika-s02_01t:737_11	bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.	7371	
PA_tika-s02_01t:738_0	Khīṇājātītiādīhi padehi. Tassāti paccavekkhaṇañāṇassa. Bhūmīnti pavattiṭṭhānaṃ. Na	738	
PA_tika-s02_01t:738_1	tāvassa atītā jāti khīṇā maggabhāvanāyāti adhippāyo. Tattha kāraṇamāha “pubbeva khīṇattā”ti.	738	
PA_tika-s02_01t:738_2	Na anāgatā assajāti khīṇāti yojanā. Na anāgatāti ca anāgatattasāmaññaṃ gahetvā lesena	738	
PA_tika-s02_01t:738_3	codeti. Tenāha “anāgate vāyāmābhāvato”ti, anāgataviseso panettha adhippeto, tassa	738	
PA_tika-s02_01t:738_4	ca khepane vāyāmopi labbhateva. Tenāha “yā pana maggassā”tiādi. Ekacatupañcavokārabhavesūti	738	
PA_tika-s02_01t:738_5	bhavattayaggahaṇaṃ vuttanayena anavasesato jātiyā khīṇabhāvadassanatthaṃ. Tanti yathāvuttaṃ	738	
PA_tika-s02_01t:738_6	jātiṃ. Soti bhagavā.	738	
PA_tika-s02_01t:739_0	Brahmacariyavāso nāma idha maggabrahmacariyassa nibbattanamevāti āha “niṭṭhita”nti.	739	
PA_tika-s02_01t:739_1	Sammādiṭṭhiyā catūsu saccesu pariññādikiccasādhanavasena pavattamānāya sammā saṅkappādīnampi	739	
PA_tika-s02_01t:739_2	dukkhasacce pariññābhisamayānuguṇā pavatti, itarasaccesu ca nesaṃ pahānābhisamayādivasena	739	
PA_tika-s02_01t:739_3	pavatti pākaṭā eva. Tena vuttaṃ “catūhi maggehi pariññāpahānasacchikiriyābhāvanāvasenā”ti.	739	
PA_tika-s02_01t:739_4	Itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana	739	
PA_tika-s02_01t:739_5	pakārā ariyamaggabyāpārabhūtā pariññādayo idhādhippetāti āha “evaṃsoḷasakiccabhāvāyā”ti.	739	
PA_tika-s02_01t:739_6	Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu	739	
PA_tika-s02_01t:739_7	ca pahānameva padhānaṃ tadatthattā itaresanti āha “kilesakkhayāyavā”ti. Pahīnakilesapaccavekkhaṇavasena	739	
PA_tika-s02_01t:739_8	vā etaṃ vuttaṃ. Itthattāyāti nissakke sampadānavacananti āha “itthabhāvato”ti. Aparaṃ	739	
PA_tika-s02_01t:739_9	anāgataṃ. Ime pana carimattabhāvasaṅkhātā pañcakkhandhā. Pariññātā tiṭṭhantīti etena	739	
PA_tika-s02_01t:739_10	tesaṃ appatiṭṭhataṃ dasseti. Apariññāmūlakā hi patiṭṭhā. Yathāha “kabaḷīkāre ce,	7391	
PA_tika-s02_01t:739_11	bhikkhave, āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ	7391	
PA_tika-s02_01t:739_12	virūḷha”ntiādi. Tenevāha “chinnamūlakā rukkhā viyā”tiādi.	7391	
PA_tika-s02_01t:740_0	Paccavekkhaṇañāṇapariggahitaṃ, na paṭhamadutiyañāṇadvayādhigamaṃ viya kevalanti adhippāyo.	740	
PA_tika-s02_01t:740_1	Dassento nigamanavasenāti adhippāyo. Sarūpato hi taṃ pubbe dassitamevāti. Pubbenivāsañāṇena	740	
PA_tika-s02_01t:740_2	atītārammaṇasabhāgatāya tabbhāvībhāvato ca atītaṃsañāṇaṃ saṅgahetvāti yojanā. Tattha	740	
PA_tika-s02_01t:740_3	atītaṃsañāṇanti atītakhandhāyatanadhātusaṅkhāte atītakoṭṭhāse appaṭihataṃ ñāṇaṃ.	740	
PA_tika-s02_01t:740_4	Dibbacakkhunāti saparibhaṇḍena dibbacakkhuñāṇena. Paccuppannaṃso ca anāgataṃso ca	740	
PA_tika-s02_01t:740_5	paccuppannānāgataṃsaṃ, tattha ñāṇaṃ paccuppannānāgataṃsañāṇaṃ. Sakalalokiyalokuttaraguṇanti	740	
PA_tika-s02_01t:740_6	etena sabbaṃ lokaṃ uttaritvā abhibhuyya ṭhitattā sabbaññutaññāṇassa viya sesāsādhāraṇañāṇassa	740	
PA_tika-s02_01t:740_7	balañāṇaāveṇikabuddhadhammādīnampi anaññasādhāraṇānaṃ buddhaguṇānaṃ saṅgaho veditabbo.	740	
PA_tika-s02_01t:740_8	Tenāha “sabbepi sabbaññuguṇe saṅgahetvā”ti.	740	
PA_tika-s02_01t:741	Āsavakkhayañāṇakathāvaṇṇanā niṭṭhitā.	74	
PA_tika-s02_01t:742	Araññavāsakāraṇavaṇṇanā	74	
PA_tika-s02_01t:743_0	55. Siyā kho pana te brāhmaṇāti ettha siyāti “appevā”ti iminā samānattho nipāto,	743	
PA_tika-s02_01t:743_1	tasmā ‘brāhmaṇa, appeva kho pana te evamassā’ti attho. Yaṃ pana aṭṭhakathāyaṃ “kadācī”ti	743	
PA_tika-s02_01t:743_2	vuttaṃ, tampi imamevatthaṃ sandhāya vuttaṃ akāraṇaṃ brāhmaṇena parikappitamatthaṃ	743	
PA_tika-s02_01t:743_3	paṭipakkhipitvā attano adhippetaṃ kāraṇaṃ dassento. Atthova phalaṃ tadadhīnavuttitāya	743	
PA_tika-s02_01t:743_4	vaso etassāti atthavaso, hetūti evaṃ vā ettha attho daṭṭhabbo. Attano ca diṭṭhadhammasukhavihāranti	743	
PA_tika-s02_01t:743_5	etena satthā attano vivekābhiratiṃ pakāsetīti dassento “diṭṭhadhammo nāmā”tiādimāha.	743	
PA_tika-s02_01t:743_6	Tattha iriyāpathavihārānanti iriyāpathapavattīnaṃ. Tappavattiyo hi ekasmiṃ iriyāpathe	743	
PA_tika-s02_01t:743_7	uppannadukkhaṃ aññena iriyāpathena vicchinditvā haraṇato vihārāti vuccanti. Pacchimañca	743	
PA_tika-s02_01t:743_8	janataṃ anukampamānoti etena yo ādito brāhmaṇena “bhavaṃ tesaṃ gotamo pubbaṅgamo…pe…	743	
PA_tika-s02_01t:743_9	diṭṭhānugatiṃ āpajjatī”ti vutto, yo ca tathā “evametaṃ brāhmaṇā”tiādinā attanā sampaṭicchito,	743	
PA_tika-s02_01t:743_10	tameva atthaṃ nigamanavasena dassento yathānusandhināva satthā desanaṃ niṭṭhāpesi.	7431	
PA_tika-s02_01t:744	Araññavāsakāraṇavaṇṇanā niṭṭhitā.	74	
PA_tika-s02_01t:745	Desanānumodanāvaṇṇanā	74	
PA_tika-s02_01t:746_0	56. Evaṃ niṭṭhāpitāya desanāya brāhmaṇo tattha bhagavati pasādaṃ pavedento “abhikkanta”ntiādimāha.	746	
PA_tika-s02_01t:746_1	Abhikkantāti atikkantā, vigatāti atthoti āha “khaye dissatī”ti. Teneva hi “nikkhanto	746	
PA_tika-s02_01t:746_2	paṭhamo yāmo”ti vuttaṃ. Abhikkantataroti ativiya kantataro manoramo. Tādiso ca sundaro	746	
PA_tika-s02_01t:746_3	bhaddako nāma hotīti āha “sundare dissatī”ti.	746	
PA_tika-s02_01t:747_0	Koti devanāgayakkhagandhabbādīsu ko katamo. Meti mama. Pādānīti pāde. Iddhiyāti imāya	747	
PA_tika-s02_01t:747_1	evarūpāya deviddhiyā. Yasasāti iminā edisena parivārena parijanena. Jalanti vijjotamāno.	747	
PA_tika-s02_01t:747_2	Abhikkantenāti ativiya kantena kamanīyena abhirūpena. Vaṇṇenāti chavivaṇṇena sarīravaṇṇanibhāya.	747	
PA_tika-s02_01t:747_3	Sabbā obhāsayaṃ disāti dasapi disā obhāsento pabhāsento, cando viya sūriyo viya ca	747	
PA_tika-s02_01t:747_4	ekobhāsaṃ ekālokaṃ karontoti gāthāya attho. Abhirūpeti uḷārarūpe sampannarūpe.	747	
PA_tika-s02_01t:748_0	“Coro coro, sappo sappo”tiādīsu bhaye āmeḍitaṃ. “Vijjha vijjha, pahara paharā”tiādīsu	748	
PA_tika-s02_01t:748_1	kodhe, “sādhu sādhūtiādīsu pasaṃsāyaṃ, “gaccha gaccha, lunāhi lunāhī”tiādīsu turite,	748	
PA_tika-s02_01t:748_2	“āgaccha āgacchā”tiādīsu kotūhale, “buddho buddhoti cintento”tiādīsu acchare, “abhikkamathāyasmanto,	748	
PA_tika-s02_01t:748_3	abhikkamathāyasmanto”tiādīsu hāse, “kahaṃ ekaputtaka, kahaṃ ekaputtakā”tiādīsu soke,	748	
PA_tika-s02_01t:748_4	“aho sukhaṃ aho sukha”ntiādīsu pasāde. Ca-saddo avuttasamuccayattho. Tena garahāasammānādīnaṃ	748	
PA_tika-s02_01t:748_5	saṅgaho daṭṭhabbo. Tattha “pāpo pāpo”tiādīsu garahāyaṃ. “Abhirūpaka abhirūpakā”tiādīsu	748	
PA_tika-s02_01t:748_6	asammāne daṭṭhabbaṃ.	748	
PA_tika-s02_01t:749_0	Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha	749	
PA_tika-s02_01t:749_1	vā”tiādimāha. Abhikkantanti vacanaṃ apekkhitvā napuṃsakaliṅgavasena vuttaṃ, taṃ pana	749	
PA_tika-s02_01t:749_2	bhagavato vacanaṃ dhammassa desanāti katvā tathā vuttaṃ. Atthamattadassanaṃ vā etaṃ,	749	
PA_tika-s02_01t:749_3	tasmā atthavasena liṅgavibhattivipariṇāmo veditabbo. Dutiyapadepi eseva nayo. Dosanāsanatoti	749	
PA_tika-s02_01t:749_4	rāgādikilesadosavidhamanato, guṇādhigamanatoti sīlādiguṇānaṃ sampāpanato. Ye guṇe	749	
PA_tika-s02_01t:749_5	desanā adhigameti, tesu padhānabhūtā dassetabbāti te padhānabhūte tāva dassetuṃ “saddhājananato	749	
PA_tika-s02_01t:749_6	paññājananato”ti vuttaṃ. Saddhāpamukhā hi lokiyā guṇā, paññāpamukhā lokuttarā. Sīlādiatthasampattiyā	749	
PA_tika-s02_01t:749_7	sātthato, sabhāvaniruttisampattiyā sabyañjanato. Suviññeyyasaddapayogatāya uttānapadato,	749	
PA_tika-s02_01t:749_8	saṇhasukhumabhāvena dubbiññeyyatthatāya gambhīratthato. Siniddhamudumadhurasaddapayogatāya	749	
PA_tika-s02_01t:749_9	kaṇṇasukhato, vipulavisuddhapemanīyatthatāya hadayaṅgamato. Mānātimānavidhamanena	749	
PA_tika-s02_01t:749_10	anattukkaṃsanato, thambhasārambhamaddanena aparavambhanato. Hitādhippāyapavattiyā	7491	
PA_tika-s02_01t:749_11	paresaṃ rāgapariḷāhādivūpasamanena ca karuṇāsītalato, kilesandhakāravidhamanena paññāvadātato.	7491	
PA_tika-s02_01t:749_12	Karavīkarutamañjutāya āpātharamaṇīyato, pubbāparāviruddhasuvisuddhatthatāya vimaddakkhamato.	7491	
PA_tika-s02_01t:749_13	Āpātharamaṇīyatāya eva suyyamānasukhato, vimaddakkhamatāya hitajjhāsayappavattitatāya	7491	
PA_tika-s02_01t:749_14	ca vīmaṃsiyamānahitato. Evamādīhīti ādisaddena saṃsāracakkanivattanato, saddhammacakkappavattanato,	7491	
PA_tika-s02_01t:749_15	micchāvādavidhamanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato,	7491	
PA_tika-s02_01t:749_16	apāyadvārapidhānato, saggamaggadvāravivaraṇato, pariyuṭṭhānavūpasamanato, anusayasamugghātanatoti	7491	
PA_tika-s02_01t:749_17	evamādīnaṃ saṅgaho daṭṭhabbo.	7491	
PA_tika-s02_01t:750_0	Adhomukhaṭṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhajātaṃ.	750	
PA_tika-s02_01t:750_1	Ugghāṭeyyāti vivaṭaṃ kareyya. Hatthe gahetvāti “puratthābhimukho, uttarābhimukho	750	
PA_tika-s02_01t:750_2	vā gacchā”tiādīni avatvā hatthe gahetvā “nissandehaṃ esa maggo, evaṃ gacchā”ti vadeyya.	750	
PA_tika-s02_01t:750_3	Kāḷapakkhacātuddasīti kāḷapakkhe cātuddasī.	750	
PA_tika-s02_01t:751_0	Nikujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.	751	
PA_tika-s02_01t:751_1	Heṭṭhāmukhajātatāya saddhammavimukhaṃ, adhomukhaṭṭhapitatāya asaddhamme patitanti	751	
PA_tika-s02_01t:751_2	evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayopi	751	
PA_tika-s02_01t:751_3	paṭicchādakā, micchādiṭṭhi pana savisesaṃ paṭicchādikāti āha “micchādiṭṭhigahanapaṭicchanna”nti.	751	
PA_tika-s02_01t:751_4	Tenāha bhagavā “micchādiṭṭhiparamāhaṃ, bhikkhave, vajjaṃ vadāmī”ti. Sabbo apāyagāmimaggo	751	
PA_tika-s02_01t:751_5	kummaggo “kucchito maggo”ti katvā. Sammādiṭṭhiādīnaṃ ujupaṭipakkhatāya micchādiṭṭhiādayo	751	
PA_tika-s02_01t:751_6	aṭṭha micchattadhammā micchāmaggo. Teneva hi tadubhayapaṭipakkhataṃ sandhāya “saggamokkhamaggaṃ	751	
PA_tika-s02_01t:751_7	ācikkhantenā”ti vuttaṃ. Sappiādisannissayo padīpo na tathā ujjalo, yathā telasannissayoti	751	
PA_tika-s02_01t:751_8	telapajjotaggahaṇaṃ. Etehi pariyāyehīti etehi nikujjitukkujjanapaṭicchannavivaraṇādiupamopamitabbapakārehi,	751	
PA_tika-s02_01t:751_9	etehi vā yathāvuttehi soḷasārammaṇapariggahaasammohavihāradibbavihāravibhāvanapariyāyehi	751	
PA_tika-s02_01t:751_10	vijjāttayavibhāvanāpadesena attano sabbaññuguṇavibhāvanapariyāyehi ca. Tenāha “anekapariyāyena dhammo pakāsito”ti.	7511	
PA_tika-s02_01t:752	Desanānumodanāvaṇṇanā niṭṭhitā.	75	
PA_tika-s02_01t:753	Pasannakāravaṇṇanā	75	
PA_tika-s02_01t:754_0	Pasannakāranti pasannehi kātabbaṃ sakkāraṃ. Saraṇanti paṭisaraṇaṃ. Tenāha “parāyaṇa”nti.	754	
PA_tika-s02_01t:754_1	Parāyaṇabhāvo ca anatthanisedhanena atthasampaṭipādanena ca hotīti āha “aghassa tātā	754	
PA_tika-s02_01t:754_2	hitassa ca vidhātā”ti. Aghassāti dukkhatoti vadanti, pāpatoti pana yuttaṃ. Nissakke	754	
PA_tika-s02_01t:754_3	cetaṃ sāmivacanaṃ. Ettha ca nāyaṃ gami-saddo nī-saddādayo viya dvikammako, tasmā	754	
PA_tika-s02_01t:754_4	yathā “ajaṃ gāmaṃ netī”ti vuccati, evaṃ “gotamaṃ saraṇaṃ gacchāmī”ti vattuṃ na sakkā,	754	
PA_tika-s02_01t:754_5	“saraṇanti gacchāmī”ti pana vattabbaṃ. Iti-saddo cettha luttaniddiṭṭho, tassa cāyamattho	754	
PA_tika-s02_01t:754_6	– gamanañca tadadhippāyena bhajanaṃ, tathā jānanaṃ vāti dassento “iti iminā adhippāyenā”tiādimāha.	754	
PA_tika-s02_01t:754_7	Tattha bhajāmītiādīsu purimassa purimassa pacchimaṃ pacchimaṃ atthavacanaṃ. Bhajanaṃ	754	
PA_tika-s02_01t:754_8	vā saraṇādhippāyena upasaṅkamanaṃ, sevanaṃ santikāvacaratā, payirupāsanaṃ vattapaṭivattakaraṇena	754	
PA_tika-s02_01t:754_9	upaṭṭhānanti evaṃ sabbathāpi anaññasaraṇataṃyeva dīpeti. “Gacchāmī”ti padassa kathaṃ	754	
PA_tika-s02_01t:754_10	“bujjhāmī”ti ayamattho labbhatīti āha “yesañhī”tiādi.	7541	
PA_tika-s02_01t:755_0	Adhigatamagge, sacchikatanirodheti padadvayenapi phalaṭṭhā eva dassitā, na maggaṭṭhāti	755	
PA_tika-s02_01t:755_1	te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi	755	
PA_tika-s02_01t:755_2	yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā	755	
PA_tika-s02_01t:755_3	eva tathā vattabbā, na itare niyāmokkamanābhāvato. Tathā hi te eva “apāyesu apatamāne	755	
PA_tika-s02_01t:755_4	dhāretī”ti vuttā. Sammattaniyāmokkamanena hi apāyavinimuttisambhavo. Akkhāyatīti	755	
PA_tika-s02_01t:755_5	ettha iti-saddo ādiattho, pakārattho vā. Tena “yāvatā, bhikkhave, dhammā saṅkhatā	755	
PA_tika-s02_01t:755_6	vā asaṅkhatā vā, virāgo tesaṃ aggamakkhāyatī”ti suttapadaṃ saṅgaṇhāti, vitthāroti	755	
PA_tika-s02_01t:755_7	vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti	755	
PA_tika-s02_01t:755_8	ubhayamevettha nippariyāyena dhammoti vutto. Nibbānañhi ārammaṇapaccayabhūtaṃ labhitvā	755	
PA_tika-s02_01t:755_9	ariyamaggassa tadatthasiddhi, ariyaphalānaṃ “yasmā tāya saddhāya avūpasantāyā”tiādivacanato	755	
PA_tika-s02_01t:755_10	maggena samucchinnānaṃ kilesānaṃ paṭippassaddhipahānakiccatāya niyyānānuguṇatāya	7551	
PA_tika-s02_01t:755_11	niyyānapariyosānatāya ca. Pariyattidhammassa pana niyyānadhammasamadhigamahetutāyāti	7551	
PA_tika-s02_01t:755_12	iminā pariyāyena dhammabhāvo labbhati eva, svāyamattho pāṭhāruḷho evāti dassento	7551	
PA_tika-s02_01t:755_13	“na kevala”ntiādimāha.	7551	
PA_tika-s02_01t:756_0	Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti	756	
PA_tika-s02_01t:756_1	maggo kathito. Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ	756	
PA_tika-s02_01t:756_2	sabbaso parikkhīṇattā anejamasokanti phalaṃ kathitaṃ. Appaṭikūlanti avirodhadīpanato	756	
PA_tika-s02_01t:756_3	kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato	756	
PA_tika-s02_01t:756_4	vā paguṇaṃ. Yathāha “vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti.	756	
PA_tika-s02_01t:756_5	Sabbadhammakkhandhā kathitāti yojanā.	756	
PA_tika-s02_01t:757_0	Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,	757	
PA_tika-s02_01t:757_1	tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā, “yāni tāni	757	
PA_tika-s02_01t:757_2	sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni	757	
PA_tika-s02_01t:757_3	samādhisaṃvattanikāni, tathārūpehi sīlehi sīlasāmaññagato viharatī”ti evaṃ vuttānaṃ	757	
PA_tika-s02_01t:757_4	sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito. Ariyapuggalā	757	
PA_tika-s02_01t:757_5	hi yattha katthaci dūre ṭhitāpi attano guṇasāmaggiyā saṃhatā eva. Aṭṭha ca puggala	757	
PA_tika-s02_01t:757_6	dhammadasā teti te purisayugavasena cattāropi puggalavasena aṭṭheva ariyadhammassa	757	
PA_tika-s02_01t:757_7	paccakkhadassāvitāya dhammadasā. Tīṇi vatthūni saraṇanti gamanena tikkhattuṃ gamanena	757	
PA_tika-s02_01t:757_8	ca tīṇi saraṇagamanāni. Paṭivedesīti attano hadayagataṃ vācāya pavedesi.	757	
PA_tika-s02_01t:758	Pasannakāravaṇṇanā niṭṭhitā.	75	
PA_tika-s02_01t:759	Saraṇagamanakathāvaṇṇanā	75	
PA_tika-s02_01t:760_0	Saraṇagamanassa visayapabhedaphalasaṃkilesabhedānaṃ viya kattu ca vibhāvanā tattha	760	
PA_tika-s02_01t:760_1	kosallāya hotīti “saraṇagamanesu kosallatthaṃ saraṇaṃ…pe… veditabbo”ti vuttaṃ tena	760	
PA_tika-s02_01t:760_2	vinā saraṇagamanasseva asambhavato. Kasmā panettha vodānaṃ na gahitaṃ, nanu vodānavibhāvanāpi	760	
PA_tika-s02_01t:760_3	tattha kosallāvahāti? Saccametaṃ, taṃ pana saṃkilesaggahaṇeneva atthato dīpitaṃ hotīti	760	
PA_tika-s02_01t:760_4	na gahitaṃ. Yāni hi tesaṃ saṃkilesakāraṇāni aññāṇādīni, tesaṃ sabbena sabbaṃ anuppannānaṃ	760	
PA_tika-s02_01t:760_5	anuppādanena, uppannānañca pahānena vodānaṃ hotīti. Hiṃsatthassa sara-saddassa vasenetaṃ	760	
PA_tika-s02_01t:760_6	padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ, kathaṃ, kassa	760	
PA_tika-s02_01t:760_7	vāti codanaṃ sodhento “saraṇagatāna”ntiādimāha. Tattha bhayanti vaṭṭabhayaṃ. Santāsanti	760	
PA_tika-s02_01t:760_8	cittutrāsaṃ. Teneva cetasikadukkhassa gahitattā dukkhanti idha kāyikaṃ dukkhaṃ. Duggatiparikilesanti	760	
PA_tika-s02_01t:760_9	duggatipariyāpannaṃ sabbaṃ dukkhaṃ. Tayidaṃ sabbaṃ parato phalakathāyaṃ āvi bhavissati.	760	
PA_tika-s02_01t:760_10	Etanti “saraṇa”nti padaṃ.	7601	
PA_tika-s02_01t:761_0	Evaṃ avisesato saraṇasaddassa atthaṃ dassetvā idāni visesato dassetuṃ “atha vā”tiādi	761	
PA_tika-s02_01t:761_1	vuttaṃ. Hite pavattamānenāti “sampannasīlā, bhikkhave, viharathā”tiādinā atthe niyojanena.	761	
PA_tika-s02_01t:761_2	Ahitā ca nivattanenāti “pāṇātipātassa kho pāpako vipāko pāpakaṃ abhisamparāya”ntiādinā	761	
PA_tika-s02_01t:761_3	ādīnavadassanādimukhena anatthato vinivattanena. Bhayaṃ hiṃsatīti hitāhitesu appavattipavattihetukaṃ	761	
PA_tika-s02_01t:761_4	byasanaṃ appavattikaraṇena vināseti. Bhavakantārā uttāraṇena maggasaṅkhāto dhammo,	761	
PA_tika-s02_01t:761_5	itaro assāsadānena sattānaṃ bhayaṃ hiṃsatīti yojanā. Kārānanti dānavasena pūjāvasena	761	
PA_tika-s02_01t:761_6	ca upanītānaṃ sakkārānaṃ. Vipulaphalapaṭilābhakaraṇena sattānaṃ bhayaṃ hiṃsati anuttaradakkhiṇeyyabhāvatoti	761	
PA_tika-s02_01t:761_7	adhippāyo. Imināpi pariyāyenāti imināpi vibhajitvā vuttena kāraṇena.	761	
PA_tika-s02_01t:762_0	“Sammāsambuddho bhagavā, svākkhāto dhammo, suppaṭipanno saṅgho”ti evaṃ pavatto tattha	762	
PA_tika-s02_01t:762_1	ratanattaye pasādo tappasādo, tadeva ratanattayaṃ garu etassāti taggaru, tassa bhāvo	762	
PA_tika-s02_01t:762_2	taggarutā, tappasādo ca taggarutā ca tappasādataggarutā, tāhi. Vidhutadiṭṭhivicikicchāsammohaassaddhiyāditāya	762	
PA_tika-s02_01t:762_3	vihatakileso. “Tadeva ratanattayaṃ parāyaṇaṃ gati tāṇaṃ leṇa”nti evaṃ ākārena pavattiyā	762	
PA_tika-s02_01t:762_4	tapparāyaṇatākārapavatto cittuppādo saraṇagamanaṃ “saraṇanti gacchati etenā”ti. Taṃsamaṅgīti	762	
PA_tika-s02_01t:762_5	tena yathāvuttacittuppādena samannāgato. Evaṃ upetīti evaṃ bhajati sevati payirupāsati,	762	
PA_tika-s02_01t:762_6	evaṃ vā jānāti bujjhatīti evamattho veditabbo. Ettha ca pasādaggahaṇena lokiyasaraṇagamanamāha.	762	
PA_tika-s02_01t:762_7	Tañhi pasādappadhānaṃ, na ñāṇappadhānaṃ. Garutāgahaṇena lokuttaraṃ. Ariyā hi ratanattayaṃ	762	
PA_tika-s02_01t:762_8	guṇābhiññātāya pāsāṇacchattaṃ viya garuṃ katvā passanti, tasmā tappasādena vikkhambhanavasena	762	
PA_tika-s02_01t:762_9	vihatakileso taggarutāya samucchedavasenāti yojetabbaṃ. Tapparāyaṇatā panettha taggatikatāti	762	
PA_tika-s02_01t:762_10	tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena vā pasādagarutā	7621	
PA_tika-s02_01t:762_11	jotitāti pasādaggahaṇena aveccappasādassa itarassa ca gahaṇaṃ, tathā garutāgahaṇenāti	7621	
PA_tika-s02_01t:762_12	ubhayenapi ubhayaṃ saraṇagamanaṃ yojetabbaṃ.	7621	
PA_tika-s02_01t:763_0	Maggakkhaṇe ijjhatīti yojanā. Nibbānārammaṇaṃ hutvāti etena atthato catusaccādhigamoyeva	763	
PA_tika-s02_01t:763_1	lokuttaraṃ saraṇagamananti dasseti. Tattha hi nibbānadhammo sacchikiriyābhisamayavasena,	763	
PA_tika-s02_01t:763_2	maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,	763	
PA_tika-s02_01t:763_3	buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.	763	
PA_tika-s02_01t:763_4	Tenāha “kiccato sakalepi ratanattaye ijjhatī”ti, ijjhantañca saheva ijjhati, na lokiyaṃ	763	
PA_tika-s02_01t:763_5	viya paṭipāṭiyā asammohapaṭivedhena paṭividdhattāti adhippāyo. Ye pana vadanti “na	763	
PA_tika-s02_01t:763_6	saraṇagamanaṃ nibbānārammaṇaṃ hutvā pavattati, maggassa adhigatattā pana adhigatameva	763	
PA_tika-s02_01t:763_7	hoti ekaccānaṃ tevijjādīnaṃ lokiyavijjādayo viyā”ti, tesaṃ lokiyameva saraṇagamanaṃ	763	
PA_tika-s02_01t:763_8	siyā, na lokuttaraṃ, tañca ayuttaṃ duvidhassapi icchitabbattā. Tanti lokiyasaraṇagamanaṃ.	763	
PA_tika-s02_01t:763_9	Saddhāpaṭilābho “sammāsambuddho bhagavā”tiādinā. Saddhāmūlikāti yathāvuttasaddhāpubbaṅgamā	763	
PA_tika-s02_01t:763_10	sammādiṭṭhi buddhasubuddhataṃ dhammasudhammataṃ saṅghasuppaṭipatiñca lokiyāvabodhavaseneva	7631	
PA_tika-s02_01t:763_11	sammā ñāyena dassanato. “Saddhāmūlikā sammādiṭṭhī”ti etena saddhūpanissayā yathāvuttalakkhaṇā	7631	
PA_tika-s02_01t:763_12	paññā lokiyasaraṇagamananti dasseti. Tenāha “diṭṭhijukammanti vuccatī”ti “diṭṭhi	7631	
PA_tika-s02_01t:763_13	eva attano paccayehi ujuṃ karīyatī”ti katvā. Diṭṭhi vā ujuṃ karīyati etenāti diṭṭhijukammaṃ,	7631	
PA_tika-s02_01t:763_14	tathā pavatto cittuppādo. Evañca katvā “tapparāyaṇatākārapavatto cittuppādo”ti idañca	7631	
PA_tika-s02_01t:763_15	vacanaṃ samatthitaṃ hoti. Saddhāpubbaṅgamasammādiṭṭhiggahaṇaṃ pana cittuppādassa	7631	
PA_tika-s02_01t:763_16	tappadhānatāyāti daṭṭhabbaṃ. “Saddhāpaṭilābho”ti iminā mātādīhi ussāhitadārakādīnaṃ	7631	
PA_tika-s02_01t:763_17	viya ñāṇavippayuttasaraṇagamanaṃ dasseti, “sammādiṭṭhī”ti iminā ñāṇasampayuttasaraṇagamanaṃ.	7631	
PA_tika-s02_01t:764_0	Tayidaṃ lokiyaṃ saraṇagamanaṃ. Attā sanniyyātīyati appīyati pariccajīyati etenāti	764	
PA_tika-s02_01t:764_1	attasanniyyātanaṃ, yathāvuttaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇaṃ	764	
PA_tika-s02_01t:764_2	etassāti tapparāyaṇo, puggalo, cittuppādo vā, tassa bhāvo tapparāyaṇatā, yathāvuttadiṭṭhijukammameva.	764	
PA_tika-s02_01t:764_3	Saraṇanti adhippāyena sissabhāvaṃ antevāsikabhāvaṃ upagacchati etenāti sissabhāvūpagamanaṃ.	764	
PA_tika-s02_01t:764_4	Saraṇagamanādhippāyeneva paṇipatati etenāti paṇipāto. Sabbattha yathāvuttadiṭṭhijukammavaseneva	764	
PA_tika-s02_01t:764_5	attho veditabbo. Attapariccajananti saṃsāradukkhanittharaṇatthaṃ attano attabhāvassa	764	
PA_tika-s02_01t:764_6	pariccajanaṃ. Esa nayo sesesupi. Buddhādīnaṃyevāti avadhāraṇaṃ itaresupi saraṇagamanavisesesu	764	
PA_tika-s02_01t:764_7	yathārahaṃ vattabbaṃ. Evañhi tadaññanivattanaṃ kataṃ hoti.	764	
PA_tika-s02_01t:765_0	Evaṃ attasanniyātanādīni ekena pakārena dassetvā idāni aparehipi pakārehi dassetuṃ	765	
PA_tika-s02_01t:765_1	“apicā”tiādi āraddhaṃ. Tena pariyāyantarehipi attasanniyyātanādi katameva hoti atthassa	765	
PA_tika-s02_01t:765_2	abhinnattāti dasseti. Āḷavakādīnanti ādi-saddena sātāgirihemavatādīnaṃ saṅgaho daṭṭhabbo.	765	
PA_tika-s02_01t:765_3	Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ	765	
PA_tika-s02_01t:765_4	vuttanti? Maggenāgatasaraṇagamanehipi “so ahaṃ vicarissāmi gāmā gāma”ntiādinā tehi	765	
PA_tika-s02_01t:765_5	tapparāyaṇatākārassa paveditattā tathā vuttaṃ.	765	
PA_tika-s02_01t:766_0	Ñāti…pe… vasenāti ettha ñātivasena bhayavasena ācariyavasena dakkhiṇeyyavasenāti	766	
PA_tika-s02_01t:766_1	paccekaṃ “vasenā”ti padaṃ yojetabbaṃ. Tattha ñātivasenāti ñātibhāvavasena. Evaṃ sesesupi.	766	
PA_tika-s02_01t:766_2	Dakkhiṇeyyapaṇipātenāti dakkhiṇeyyatāhetukena paṇipātena. Itarehīti ñātibhāvādivasappavattehi	766	
PA_tika-s02_01t:766_3	tīhi paṇipātehi. Itarehītiādinā saṅkhepato vuttamatthaṃ vitthārato dassetuṃ “tasmā”tiādi	766	
PA_tika-s02_01t:766_4	vuttaṃ. Vandatīti paṇipātassa lakkhaṇavacanaṃ. Evarūpanti diṭṭhadhammikaṃ sandhāya	766	
PA_tika-s02_01t:766_5	vadati. Samparāyikañhi niyyānikaṃ vā anusāsanaṃ paccāsīsanto dakkhiṇeyyapaṇipātameva	766	
PA_tika-s02_01t:766_6	karotīti adhippāyo. Saraṇagamanappabhedoti saraṇagamanavibhāgo.	766	
PA_tika-s02_01t:767_0	Ariyamaggoyeva lokuttarasaraṇagamananti āha “cattāri sāmaññaphalāni vipākaphala”nti.	767	
PA_tika-s02_01t:767_1	Sabbadukkhakkhayoti sakalassa vaṭṭadukkhassa anuppādanirodho. Etanti “cattāri ariyasaccāni,	767	
PA_tika-s02_01t:767_2	sammappaññāya passatī”ti evaṃ vuttaṃ ariyasaccadassanaṃ.	767	
PA_tika-s02_01t:768_0	Niccato anupagamanādivasenāti niccanti aggahaṇādivasena. Aṭṭhānanti hetupaṭikkhepo.	768	
PA_tika-s02_01t:768_1	Anavakāsoti paccayapaṭikkhepo. Ubhayenapi kāraṇameva paṭikkhipati. Yanti yena kāraṇena.	768	
PA_tika-s02_01t:768_2	Diṭṭhisampannoti maggadiṭṭhiyā sampanno sotāpanno. Kañci saṅkhāranti catubhūmakesu	768	
PA_tika-s02_01t:768_3	saṅkhatasaṅkhāresu ekasaṅkhārampi. Niccato upagaccheyyāti “nicco”ti gaṇheyya. Sukhato	768	
PA_tika-s02_01t:768_4	upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena	768	
PA_tika-s02_01t:768_5	sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhavūpasamanatthaṃ	768	
PA_tika-s02_01t:768_6	mattahatthiparittāsito viya cokkhabrāhmaṇo ukkārabhūmiṃ kañci saṅkhāraṃ sukhato upagacchati.	768	
PA_tika-s02_01t:768_7	Attavāre kasiṇādipaññattisaṅgahaṇatthaṃ “saṅkhāra”nti avatvā “kañci dhamma”nti vuttaṃ.	768	
PA_tika-s02_01t:768_8	Imesupi vāresu catubhūmakavaseneva paricchedo veditabbo tebhūmakavaseneva vā. Yaṃ	768	
PA_tika-s02_01t:768_9	yañhi puthujjano gāhavasena gaṇhāti, tato tato ariyasāvako gāhaṃ viniveṭheti. Mātarantiādīsu	768	
PA_tika-s02_01t:768_10	janikā mātā, janako pitā, manussabhūto khīṇāsavo arahāti adhippeto. Kiṃ pana ariyasāvako	7681	
PA_tika-s02_01t:768_11	aññaṃ jīvitā voropeyyāti? Etampi aṭṭhānaṃ, puthujjanabhāvassa pana mahāsāvajjabhāvadassanatthaṃ	7681	
PA_tika-s02_01t:768_12	ariyasāvakassa phaladīpanatthañcevaṃ vuttaṃ. Duṭṭhacitto vadhakacittena paduṭṭhacitto.	7681	
PA_tika-s02_01t:768_13	Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.	7681	
PA_tika-s02_01t:768_14	Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ ‘kammena uddesena	7681	
PA_tika-s02_01t:768_15	voharanto anussāvanena salākaggāhenā”ti evaṃ vuttehi pañcahi kāraṇehi bhindeyya.	7681	
PA_tika-s02_01t:768_16	Aññaṃ satthāranti aññaṃ titthakaraṃ “ayaṃ me satthā”ti evaṃ gaṇheyyāti netaṃ ṭhānaṃ vijjatīti attho.	7681	
PA_tika-s02_01t:769	Na te gamissanti apāyabhūminti te buddhaṃ saraṇaṃ gatā tannimittaṃ apāyabhūmiṃ na gamissanti, devakāyaṃ pana paripūressantīti attho.	76	
PA_tika-s02_01t:770_0	Dasahi ṭhānehīti dasahi kāraṇehi. Adhiggaṇhantīti adhibhavanti. Velāmasuttādivasenāpīti	770	
PA_tika-s02_01t:770_1	ettha “caturāsītisahassasaṅkhānaṃ suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇahiraññapūrānaṃ	770	
PA_tika-s02_01t:770_2	karīsassa catutthabhāvappamāṇānaṃ sabbālaṅkārapaṭimaṇḍitānaṃ caturāsītiyā hatthisahassānaṃ	770	
PA_tika-s02_01t:770_3	caturāsītiyā assasahassānaṃ caturāsītiyā rathasahassānaṃ caturāsītiyā dhenusahassānaṃ	770	
PA_tika-s02_01t:770_4	caturāsītiyā kaññāsahassānaṃ caturāsītiyā pallaṅkasahassānaṃ caturāsītiyā vatthakoṭisahassānaṃ	770	
PA_tika-s02_01t:770_5	aparimāṇassa ca khajjabhojjādibhedassa āhārassa pariccajanavasena sattamāsādhikāni	770	
PA_tika-s02_01t:770_6	satta saṃvaccharāni nirantaraṃ pavattavelāmamahādānato ekassa sotāpannassa dinnadānaṃ	770	
PA_tika-s02_01t:770_7	mahapphalataraṃ, tato sataṃ sotāpannānaṃ dinnadānato ekassa sakadāgāmissa, tato ekassa	770	
PA_tika-s02_01t:770_8	anāgāmissa, tato ekassa arahato, tato ekassa paccekabuddhassa, tato sammāsambuddhassa,	770	
PA_tika-s02_01t:770_9	tato buddhappamukhassa saṅghassa dinnadānaṃ mahapphalataraṃ, tato cātuddisaṃ saṅghaṃ	770	
PA_tika-s02_01t:770_10	uddissa vihārakaraṇaṃ, tato saraṇagamanaṃ mahapphalatara”nti imamatthaṃ dīpentassa	7701	
PA_tika-s02_01t:770_11	velāmasuttassa vasena. Vuttañhetaṃ “yaṃ gahapati, velāmo brāhmaṇo dānaṃ adāsi mahādānaṃ,	7701	
PA_tika-s02_01t:770_12	yo ekaṃ diṭṭhisampannaṃ bhojeyya, idaṃ tato mahapphalatara”ntiādi. Velāmasuttādīti	7701	
PA_tika-s02_01t:770_13	ādi-saddena aggappasādasuttādīnaṃ saṅgaho daṭṭhabbo.	7701	
PA_tika-s02_01t:771_0	Aññāṇaṃ vatthuttayassa guṇānaṃ ajānanaṃ tattha sammoho, “buddho nu kho, na nu kho	771	
PA_tika-s02_01t:771_1	buddho”tiādinā vicikicchā saṃsayo, micchāñāṇaṃ tassa guṇānaṃ aguṇabhāvaparikappanena	771	
PA_tika-s02_01t:771_2	viparītaggāho. Ādi-saddena anādarāgāravādīnaṃ saṅgaho. Na mahājutikanti na ujjalaṃ,	771	
PA_tika-s02_01t:771_3	aparisuddhaṃ apariyodātanti attho. Na mahāvipphāranti anuḷāraṃ. Sāvajjoti diṭṭhitaṇhādivasena	771	
PA_tika-s02_01t:771_4	sadoso. Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva	771	
PA_tika-s02_01t:771_5	hoti, tasmā tassa khandhabhedena bhedoti āha “anavajjo kālakiriyāyā”ti. Soti anavajjo	771	
PA_tika-s02_01t:771_6	saraṇagamanabhedo. Satipi anavajjatte iṭṭhaphalopi na hotīti āha “aphalo”ti.	771	
PA_tika-s02_01t:772	Saraṇagamanakathāvaṇṇanā niṭṭhitā.	77	
PA_tika-s02_01t:773	Upāsakavidhikathāvaṇṇanā	77	
PA_tika-s02_01t:774_0	Ko upāsakoti sarūpapucchā, tasmā kiṃlakkhaṇo upāsakoti vuttaṃ hoti. Kasmāti hetupucchā.	774	
PA_tika-s02_01t:774_1	Tena kena pavattinimittena upāsakasaddo tasmiṃ puggale niruḷhoti dasseti. Kimassa	774	
PA_tika-s02_01t:774_2	sīlanti kīdisaṃ assa upāsakassa sīlaṃ, kittakena sīlenāyaṃ sīlasampanno nāma hotīti	774	
PA_tika-s02_01t:774_3	attho. Ko ājīvoti ko assa sammāājīvo, so pana micchājīvassa parivajjanena hotīti	774	
PA_tika-s02_01t:774_4	sopi vibhajīyatīti. Kā vipattīti kā assa sīlassa, ājīvassa vā vipatti. Anantarassa	774	
PA_tika-s02_01t:774_5	hi vidhi vā paṭisedho vā. Kā sampattīti etthāpi eseva nayo.	774	
PA_tika-s02_01t:775_0	Yo kocīti khattiyādīsu yo koci. Tena saraṇagamanamevettha kāraṇaṃ, na jātiādivisesoti	775	
PA_tika-s02_01t:775_1	dasseti. Upāsanatoti teneva saraṇagamanena tattha ca sakkaccakāritāya ādaragāravabahumānādiyogena	775	
PA_tika-s02_01t:775_2	payirupāsanato. Veramaṇiyoti veraṃ vuccati pāṇātipātādidussīlyaṃ, tassa maṇanato	775	
PA_tika-s02_01t:775_3	hananato vināsanato veramaṇiyo, pañca viratiyo viratippadhānattā tassa sīlassa. Tenevāha	775	
PA_tika-s02_01t:775_4	tattha tattha “paṭivirato hotī”ti.	775	
PA_tika-s02_01t:776_0	Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva	776	
PA_tika-s02_01t:776_1	pajahitvā. Dhammenāti dhammato anapetena. Tena aññampi adhammikaṃ jīvikaṃ paṭikkhipati.	776	
PA_tika-s02_01t:776_2	Samenāti avisamena. Tena kāyavisamādiduccaritaṃ vajjetvā kāyasamādinā sucaritena	776	
PA_tika-s02_01t:776_3	jīvanaṃ dasseti. Satthavaṇijjāti āvudhabhaṇḍaṃ katvā vā kāretvā vā yathākataṃ vā	776	
PA_tika-s02_01t:776_4	paṭilabhitvā tassa vikkayo. Satthavaṇijjāti manussavikkayo. Maṃsavaṇijjāti sūnakārādayo	776	
PA_tika-s02_01t:776_5	viya migasūkarādike posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ	776	
PA_tika-s02_01t:776_6	yojetvā tassa vikkayo. Visavaṇijjāti visaṃ yojetvā, visaṃ gahetvā vā tassa vikkayo.	776	
PA_tika-s02_01t:776_7	Tattha satthavaṇijjā paroparodhanimittatāya akaraṇīyā vuttā, sattavaṇijjā abhujissabhāvakaraṇato,	776	
PA_tika-s02_01t:776_8	maṃsavisavaṇijjā vadhahetuto, majjavaṇijjā pamādaṭṭhānato.	776	
PA_tika-s02_01t:777_0	Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa	777	
PA_tika-s02_01t:777_1	ca. Vipattīti bhedo pakopo ca. Yāyāti yāya paṭipattiyā. Caṇḍāloti upāsakacaṇḍālo.	777	
PA_tika-s02_01t:777_2	Malanti upāsakamalaṃ. Patikiṭṭhoti upāsakanihīno. Buddhādīsu kammakammaphalesu ca	777	
PA_tika-s02_01t:777_3	saddhāvipariyāyo assaddhiyaṃ micchādhimokkho. Yathāvuttena assaddhiyena samannāgato	777	
PA_tika-s02_01t:777_4	assaddho. Yathāvutta sīlavipatti ājīvavipattivasena dussīlo. “Iminā diṭṭhādinā idaṃ	777	
PA_tika-s02_01t:777_5	nāma maṅgalaṃ bhavissatī”ti evaṃ bālajanaparikappitakotūhalasaṅkhātena diṭṭhasutamutamaṅgalena	777	
PA_tika-s02_01t:777_6	samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva	777	
PA_tika-s02_01t:777_7	pattiyāyati. No kammanti kammassakataṃ no pattiyāyati. Ito bahiddhāti ito sabbaññubuddhasāsanato	777	
PA_tika-s02_01t:777_8	bahiddhā bāhirakasamaye. Dakkhiṇeyyaṃ pariyesatīti duppaṭipannaṃ dakkhiṇārahasaññī	777	
PA_tika-s02_01t:777_9	gavesati. Pubbakāraṃ karotīti dānamānanādikaṃ kusalakiriyaṃ paṭhamaṃ karoti. Ettha	777	
PA_tika-s02_01t:777_10	ca dakkhiṇeyyapariyesanapubbakāre ekaṃ katvā pañca dhammā veditabbā.	7771	
PA_tika-s02_01t:778_0	Vipattiyaṃ vuttavipariyāyena sampatti ñātabbā. Ayaṃ pana viseso – catunnampi parisānaṃ	778	
PA_tika-s02_01t:778_1	ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatāhi	778	
PA_tika-s02_01t:778_2	upāsakova padumaṃ upāsakapadumaṃ. Tathā upāsakapuṇḍarīko.	778	
PA_tika-s02_01t:779_0	Ādimhīti ādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ	779	
PA_tika-s02_01t:779_1	gabbhe vasantānaṃ idaṃ nāma panasaphalaṃ pāpuṇātī”tiādinā taṃtaṃvasanaṭṭhānakoṭṭhāsenāti	779	
PA_tika-s02_01t:779_2	attho. Ajjatanti ajjaicceva attho.	779	
PA_tika-s02_01t:780_0	Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ	780	
PA_tika-s02_01t:780_1	pavattatī”tiādinā vatvā puna jīvitena taṃ vatthuttayaṃ paṭipūjento “saraṇagamanaṃ	780	
PA_tika-s02_01t:780_2	rakkhāmī”ti uppannaṃ tassa brāhmaṇassa adhippāyaṃ vibhāvento “ahañhī”tiādimāha. Pāṇehi	780	
PA_tika-s02_01t:780_3	upetanti hi yāva me pāṇā dharanti, tāva saraṇaṃ upetaṃ, upento ca na vācāmattena,	780	
PA_tika-s02_01t:780_4	na ekavāraṃ cittuppādanamattena, atha kho pāṇe pariccajitvāpi yāvajīvaṃ upetanti	780	
PA_tika-s02_01t:780_5	evamettha attho veditabboti.	780	
PA_tika-s02_01t:781	Upāsakavidhikathāvaṇṇanā niṭṭhitā.	78	
PA_tika-s02_01t:782	Bhayabheravasuttavaṇṇanāya līnatthappakāsanā samattā.	78	
PA_tika-s02_01t:783	5. Anaṅgaṇasuttavaṇṇanā	78	
PA_tika-s02_01t:784_0	57. Āyasmā sāriputtoti ettha iti-saddo ādiattho, evamādikanti attho. Tena “bhikkhū	784	
PA_tika-s02_01t:784_1	āmantesī”tiādikaṃ sabbaṃ suttaṃ saṅgaṇhāti. Tenāha “anaṅgaṇasutta”nti. Tassa ko nikkhepo?	784	
PA_tika-s02_01t:784_2	Attajjhāsayo. Parehi anajjhiṭṭhoyeva hi mahāthero imaṃ desanaṃ ārabhi. Keci panāhu	784	
PA_tika-s02_01t:784_3	“ekacce bhikkhū saṃkiliṭṭhacitte disvā tesaṃ cittasaṃkilesappahānāya ceva ekaccānaṃ	784	
PA_tika-s02_01t:784_4	āyatiṃ anuppādanāya ca ayaṃ desanā āraddhā”ti. Evaṃ sabbasuttesūti yathā ettha anaṅgaṇasutte,	784	
PA_tika-s02_01t:784_5	evaṃ ito paresūti sabbesupi suttesu anuttānaapubbapadavaṇṇanā eva karīyati. Tenāha	784	
PA_tika-s02_01t:784_6	“tasmā”tiādi. Gaṇanaparicchedoti gaṇanena paricchindanaṃ. Idañhi apparajakkhamahārajakkhatāvasena	784	
PA_tika-s02_01t:784_7	duvidhe satte paccekaṃ atthaññutānatthaññutāvasena dvidhā katvā “cattāro”ti anavasesapariyādānaṃ.	784	
PA_tika-s02_01t:784_8	Vajjīputtakādayo viya puggalavādīti na gahetabbaṃ lokasamaññānusārena atthaṃ paṭivijjhituṃ	784	
PA_tika-s02_01t:784_9	samatthānaṃ vasena desanāya āraddhattā, ayañca desanānayo satthu nissāya evāti dassento “ayañhī”tiādimāha.	784	
PA_tika-s02_01t:785	Sammutiparamatthadesanākathāvaṇṇanā	78	
PA_tika-s02_01t:786_0	Tattha sammutiyā desanā sammutidesanā, paramatthassa desanā paramatthadesanā. Tatthāti	786	
PA_tika-s02_01t:786_1	sammutiparamatthadesanāsu, na sammutiparamatthesu. Tenāha “evarūpā sammutidesanā,	786	
PA_tika-s02_01t:786_2	evarūpā paramatthadesanā”ti. Tatridaṃ sammutiparamatthānaṃ lakkhaṇaṃ – yasmiṃ bhinne,	786	
PA_tika-s02_01t:786_3	buddhiyā avayavavinibbhoge vā kate na taṃsamaññā, sā ghaṭapaṭādippabhedā sammuti,	786	
PA_tika-s02_01t:786_4	tabbipariyāyato paramattho. Na hi kakkhaḷaphusanādisabhāve ayaṃ nayo labbhati, tattha	786	
PA_tika-s02_01t:786_5	rūpādidhammaṃ samūhasantānavasena pavattamānaṃ upādāya puggalavohāroti āha “puggaloti	786	
PA_tika-s02_01t:786_6	sammutidesanā”ti. Sesapadesupi eseva nayo. Uppādavayavanto sabhāvadhammā na niccāti	786	
PA_tika-s02_01t:786_7	āha “aniccanti paramatthadesanā”ti. Esa nayo sesapadesupi. Nanu khandhadesanāpi sammutidesanāva.	786	
PA_tika-s02_01t:786_8	Khandhaṭṭho hi rāsaṭṭho, koṭṭhāsaṭṭho vāti? Saccametaṃ, ayaṃ pana khandhasamaññā	786	
PA_tika-s02_01t:786_9	phassādīsu tajjāpaññatti viya paramatthasannissayā tassa āsannatarā, puggalasamaññādayo	786	
PA_tika-s02_01t:786_10	viya na dūreti paramatthasaṅgahatā vuttā, khandhasīsena vā tadupādānā sabhāvadhammā	7861	
PA_tika-s02_01t:786_11	eva gahitā. Nanu ca sabhāvadhammā sabbepi sammutimukheneva desanaṃ ārohanti, na samukhenāti	7861	
PA_tika-s02_01t:786_12	sabbāpi desanā sammutidesanāva siyāti? Nayidamevaṃ desetabbadhammavibhāgena desanāvibhāgassa	7861	
PA_tika-s02_01t:786_13	adhippetattā, na ca saddo kenaci pavattinimittena vinā atthaṃ pakāsetīti.	7861	
PA_tika-s02_01t:787_0	Sammutivasena desanaṃ sutvāti “idhekacco puggalo attantapo hoti attaparitāpānuyogamanuyutto”tiādinā	787	
PA_tika-s02_01t:787_1	sammutimukhena pavattitaṃ desanaṃ sutamayañāṇuppādanavasena sutvā. Atthaṃ paṭivijjhitvāti	787	
PA_tika-s02_01t:787_2	tadanusārena catusaccasaṅkhātaṃ atthaṃ saha vipassanāya maggena paṭivijjhitvā. Mohaṃ	787	
PA_tika-s02_01t:787_3	pahāyāti tadekaṭṭhehi kilesehi saddhiṃ anavasesaṃ mohaṃ pajahitvā. Visesanti nibbānasaṅkhātaṃ	787	
PA_tika-s02_01t:787_4	arahattasaṅkhātañca visesaṃ. Tesanti tādisānaṃ vineyyānaṃ. Paramatthavasenāti “pañcimāni,	787	
PA_tika-s02_01t:787_5	bhikkhave, indriyānī”tiādinā paramatthadhammavasena. Sesaṃ anantaranaye vuttasadisameva.	787	
PA_tika-s02_01t:787_6	Tatthāti tassaṃ sammutivasena paramatthavasena ca desanāyaṃ. Desabhāsākusaloti nānādesabhāsāsu	787	
PA_tika-s02_01t:787_7	kusalo. Tiṇṇaṃ vedānanti nidassanamattaṃ, tiṇṇaṃ vedānaṃ sippaganthānampīti adhippāyo	787	
PA_tika-s02_01t:787_8	sippuggahaṇañhi parato vakkhati. Sippāni vā vedantogadhe katvā “tiṇṇaṃ vedāna”nti	787	
PA_tika-s02_01t:787_9	vuttaṃ. Kathetabbabhāvena ṭhitāni, na katthaci sannihitabhāvenāti vedānampi kathetabbabhāveneva	787	
PA_tika-s02_01t:787_10	avaṭṭhānaṃ dīpento “guyhā tayī nihitā gayhatī”ti micchāvādaṃ paṭikkhipati. Nānāvidhā	7871	
PA_tika-s02_01t:787_11	desabhāsā etesanti nānādesabhāsā.	7871	
PA_tika-s02_01t:788_0	Paramo uttamo attho paramattho, dhammānaṃ yathābhūtasabhāvo. Lokasaṅketamattasiddhā	788	
PA_tika-s02_01t:788_1	sammuti. Yadi evaṃ kathaṃ sammutikathāya saccatātiāha “lokasammutikāraṇā”ti, lokasamaññaṃ	788	
PA_tika-s02_01t:788_2	nissāya pavattanato. Lokasamaññāya hi abhinivesena vinā ñāpanā ekaccassa sutassa	788	
PA_tika-s02_01t:788_3	sāvanā viya na musā anatidhāvitabbato tassā. Tenāha bhagavā “janapadaniruttiṃ nābhiniveseyya,	788	
PA_tika-s02_01t:788_4	samaññaṃ nātidhāveyyā”ti. Dhammānanti sabhāvadhammānaṃ. Bhūtakāraṇāti yathābhūtasabhāvaṃ	788	
PA_tika-s02_01t:788_5	nissāya pavattanato. Sammutiṃ voharantassāti “puggalo satto”tiādinā lokasamaññaṃ kathentassa.	788	
PA_tika-s02_01t:789_0	Hirottappadīpanatthanti lokapālanakicce hirottappadhamme kiccato pakāsetuṃ. Tesañhi	789	
PA_tika-s02_01t:789_1	kiccaṃ sattasantāneyeva pākaṭaṃ hotīti puggalādhiṭṭhānāya kathāya taṃ vattabbaṃ.	789	
PA_tika-s02_01t:789_2	Esa nayo sesesupi. Yasmiñhi cittuppāde kammaṃ uppannaṃ, taṃsantāne eva tassa phalassa	789	
PA_tika-s02_01t:789_3	uppatti kammassakatā. Evañhi kataviññāṇanāso akatāgamo vā natthīti sā puggalādhiṭṭhānāya	789	
PA_tika-s02_01t:789_4	eva kathāya dīpetabbā. Tehi sattehi kātabbā puññādikiriyā paccattapurisakāropi santānavasena	789	
PA_tika-s02_01t:789_5	nipphādetabbato puggalādhiṭṭhānāya eva kathāya dīpetabbo.	789	
PA_tika-s02_01t:790_0	Ānantariyadīpanatthanti cutianantaraṃ phalaṃ anantaraṃ nāma, tasmiṃ anantare niyuttāni,	790	
PA_tika-s02_01t:790_1	tannibbattanena anantarakaraṇasīlāni, anantarapayojanāni vāti ānantariyāni, mātughātādīni,	790	
PA_tika-s02_01t:790_2	tesaṃ dīpanatthaṃ. Tānipi hi santānavasena nipphādetabbato “mātaraṃ jīvitā voropetī”tiādinā	790	
PA_tika-s02_01t:790_3	puggalādhiṭṭhānāya eva kathāya dīpetabbāni, tathā “so mettāsahagatena cetasā ekaṃ	790	
PA_tika-s02_01t:790_4	disaṃ pharitvā viharatī”tiādinā “so anekavihitaṃ pubbenivāsaṃ anussarati ekampi jāti”ntiādinā	790	
PA_tika-s02_01t:790_5	“atthi dakkhiṇā dāyakato visujjhati, no paṭiggāhakato”tiādinā ca pavattā brahmavihārapubbenivāsadakkhiṇāvisuddhikathā	790	
PA_tika-s02_01t:790_6	puggalādhiṭṭhānāya eva kathāya dīpetabbā sattasantānavisayattā. “Aṭṭha purisapuggalā,	790	
PA_tika-s02_01t:790_7	na samayavimutto puggalo”tiādinā ca paramatthaṃ kathentopi lokasammutiyā appahānatthaṃ	790	
PA_tika-s02_01t:790_8	puggalakathaṃ kathesi. Etena vuttāvasesāya kathāya puggalādhiṭṭhānabhāve payojanaṃ	790	
PA_tika-s02_01t:790_9	sāmaññavasena saṅgahitanti daṭṭhabbaṃ. Kāmañcetaṃ sabbaṃ apariññātavatthukānaṃ vasena	790	
PA_tika-s02_01t:790_10	vuttaṃ, pariññātavatthukānampi pana evaṃ desanā sukhāvahā hoti.	7901	
PA_tika-s02_01t:791_0	Mahājanoti lokiyamahājano. Na jānāti ghanavinibbhogābhāvena dhammakiccassa asallakkhaṇena.	791	
PA_tika-s02_01t:791_1	Tattha “kiṃ nāmetaṃ, kathaṃ nāmeta”nti saṃsayapakkhandatāya sammohaṃ āpajjati. Viruddhābhinivesitāya	791	
PA_tika-s02_01t:791_2	paṭisattu hoti. Jānāti ciraparicitatthā vohārakathāya. Tato eva na sammohamāpajjati, na paṭisattu hoti.	791	
PA_tika-s02_01t:792_0	Nappajahanti vohāramukhena paramatthassa dīpanato. Samaññāgahaṇavasena lokena ñāyati	792	
PA_tika-s02_01t:792_1	samaññāyati voharīyatīti lokasamaññā, tāya lokasamaññāya. Tassa tassa atthassa vibhāvane	792	
PA_tika-s02_01t:792_2	lokena nicchitaṃ, niyataṃ vā vuccati voharīyatīti lokanirutti, tassaṃ lokaniruttiyaṃ.	792	
PA_tika-s02_01t:792_3	Tathā lokena abhilapīyatīti lokasamaññatāya lokābhilāpo, tasmiṃ lokābhilāpe ṭhitāyeva	792	
PA_tika-s02_01t:792_4	appahānato. Puggalavādino viya paramatthavasena aggahetvā.	792	
PA_tika-s02_01t:793_0	Santoti ettha santasaddo “dīghaṃ santassa yojana”ntiādīsu kilantabhāve āgato, “ayañca	793	
PA_tika-s02_01t:793_1	vitakko ayañca vicāro santā honti samitā”tiādīsu niruddhabhāve āgato, “adhigato kho	793	
PA_tika-s02_01t:793_2	myāyaṃ dhammo gambhīro duddaso duranubodho santo paṇīto”tiādīsu santañāṇagocaratāya,	793	
PA_tika-s02_01t:793_3	“upasantassa sadā satimato”tiādīsu kilesavūpasame, “santo have sabbhi pavedayantī”tiādīsu	793	
PA_tika-s02_01t:793_4	sādhūsu, “pañcime, bhikkhave, mahācorā santo saṃvijjamānā”tiādīsu atthibhāve, idhāpi	793	
PA_tika-s02_01t:793_5	atthibhāveyeva. So ca puggalasambandhena vuttattā lokasamaññāvasenāti dassento “lokasaṅketavasena	793	
PA_tika-s02_01t:793_6	atthī”ti āha. Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu	793	
PA_tika-s02_01t:793_7	viya. Saṃvijjamānāti padassa atthaṃ dassento “upalabbhamānā”ti āha. Yañhi saṃvijjati,	793	
PA_tika-s02_01t:793_8	taṃ upalabbhatīti. Aṅganti etehi taṃsamaṅgipuggalā nihīnabhāvaṃ gacchantīti aṅgaṇāni,	793	
PA_tika-s02_01t:793_9	rāgādayo. Añjati makkhetīti aṅgaṇaṃ, malādi. Añjeti tattha ṭhitaṃ ahundaratāya abhibyañjetīti	793	
PA_tika-s02_01t:793_10	aṅgaṇaṃ, vivaṭo bhūmipadeso. Dosādīnaṃ pavattiākāravisesatāya nānappakārā bahulappavattiyā	7931	
PA_tika-s02_01t:793_11	tibbakilesā. Pāpakānanti lāmakānaṃ. Akusalānanti akosallasambhūtānaṃ. Icchāvacarānanti	7931	
PA_tika-s02_01t:793_12	icchāvasena pavattānaṃ. Saha aṅgaṇenāti aṅgaṇanti laddhanāmena yathāvuttakilesena saha vattati.	7931	
PA_tika-s02_01t:794_0	Atthītipi na jānāti tādisassa yonisomanasikārassa abhāvā. Yesaṃ kilesānaṃ atthitā,	794	
PA_tika-s02_01t:794_1	tesaṃ sappaṭibhayatā visesato jānitabbāti dassetuṃ “ime kilesā nāmā”tiādi vuttaṃ.	794	
PA_tika-s02_01t:794_2	Tattha kakkhaḷāti pharusā. Vāḷāti kururā. Na gahitabbāti na uppādetabbā. Yāthāvasarasatoti	794	
PA_tika-s02_01t:794_3	yathābhūtasabhāvato. Evañcāti “ime kilesā nāmā”tiādinā vuttappakārena. Yena vā tena	794	
PA_tika-s02_01t:794_4	vāti navakammesu vā pariyattidhutaṅgādīsu vā yena vā tena vā. Tatrāti niddhāraṇe	794	
PA_tika-s02_01t:794_5	bhummaṃ. Taṃ pana niddhāraṇaṃ saṅgaṇānaṅgaṇasamudāyatoti dassento “catūsu puggalesū”ti	794	
PA_tika-s02_01t:794_6	vatvā puna tadekadesato dassento “tesu vā dvīsu sāṅgaṇesū”ti āha. Tañhi dvayaṃ paṭhamaṃ	794	
PA_tika-s02_01t:794_7	hīnaseṭṭhabhāvena niddhārīyati paṭhamaṃ uddiṭṭhattā. Niddhāraṇañhi kvaci kutoci kenaci hotīti.	794	
PA_tika-s02_01t:795_0	58. Kiñcāpi aññattha “janako hetu, pariggāhato paccayo, asādhāraṇo hetu, sādhāraṇo	795	
PA_tika-s02_01t:795_1	paccayo, sabhāgo hetu, asabhāgo paccayo, pubbakāliko hetu, sahappavatto paccayo”tiādinā	795	
PA_tika-s02_01t:795_2	hetupaccayā vibhajja vuccanti, idha pana “cattāro kho, bhikkhave, mahābhūtā hetū,	795	
PA_tika-s02_01t:795_3	cattāro mahābhūtā paccayā rūpakkhandhassa paññāpanāyā”tiādīsu viya hetupaccayasaddā	795	
PA_tika-s02_01t:795_4	samānatthāti dassetuṃ “ubhayenapi kāraṇameva pucchatī”ti vuttaṃ. Tattha ubhayenāti	795	
PA_tika-s02_01t:795_5	hetupaccayavacanadvayena. Pucchati āyasmā mahāmoggallāno desanaṃ vaḍḍhetukāmo. Kiñcāpīti	795	
PA_tika-s02_01t:795_6	anujānanasambhāvanatthe nipāto. Kiṃ anujānāti? Samānepi dvinnaṃ sāṅgaṇabhāve tassā	795	
PA_tika-s02_01t:795_7	pajānanāppajānanahetukataṃ tesaṃ seṭṭhahīnataṃ. Kiṃ sambhāveti? Therassa vicittapaṭibhānatāya	795	
PA_tika-s02_01t:795_8	nānāhetūpamāhi alaṅkatvā yathāpucchitassa atthassa pākaṭakaraṇaṃ. Tenāha “nappajānātī”tiādi.	795	
PA_tika-s02_01t:795_9	Hetu ceva paccayo ca seṭṭhahīnabhāve. Tathāakkhātabbatāpi hi tesaṃ tannimittā evāti.	795	
PA_tika-s02_01t:796_0	59. Tanti tesaṃ dvinnaṃ puggalānaṃ hīnaseṭṭhatāya kāraṇaṃ. Opammehi pākaṭataraṃ katvā	796	
PA_tika-s02_01t:796_1	dassetuṃ. Etanti sutte anantaraṃ vuccamānaṃ vīriyārambhābhāvena aṅgaṇassa appahānaṃ.	796	
PA_tika-s02_01t:796_2	Tenāha “na chandaṃ…pe… sandhāyāhā”ti. Kattukamyatāchandhanti kattukamyatāsaṅkhātaṃ	796	
PA_tika-s02_01t:796_3	aṅgaṇassa pahātukamyatāvasena uppajjanakakusaladhammacchandaṃ. Na janessatīti na	796	
PA_tika-s02_01t:796_4	uppādessati. Kusalo vāyāmo nāma chandato balavāti āha “tato balavataraṃ vāyāmaṃ na	796	
PA_tika-s02_01t:796_5	karissatī”ti, chandampi anuppādento kathaṃ tajjaṃ vāyāmaṃ karissatīti adhippāyo.	796	
PA_tika-s02_01t:796_6	Thāmagatavīriyaṃ ussoḷhībhāvappattaṃ daḷhaṃ vīriyaṃ. Sāṅgaṇaggahaṇeneva aṅgaṇānaṃ	796	
PA_tika-s02_01t:796_7	kilesavatthutāya cittassa saṃkiliṭṭhatāya saddhāya puna saṃkiliṭṭhaggahaṇaṃ savisesaṃ	796	
PA_tika-s02_01t:796_8	kiliṭṭhabhāvavibhāvananti āha “suṭṭhutaraṃ kiliṭṭhacitto”ti. Malinacittotiādīsupi	796	
PA_tika-s02_01t:796_9	“tehiyevā”ti ānetvā sambandhitabbaṃ. Ukkhalipucchanacoḷakassa viya vasāpītapilotikā	796	
PA_tika-s02_01t:796_10	viya ca dummocanīyabhāvena malaggahaṇaṃ malīnatā, pīḷanaṃ hiṃsanaṃ avipphārikatākaraṇaṃ	7961	
PA_tika-s02_01t:796_11	vibādhanaṃ darathapariḷāhuppādanena paridahanaṃ upatāpanaṃ, kālanti kālanaṃ, yathāgahitassa	7961	
PA_tika-s02_01t:796_12	attabhāvassa khepanaṃ āyukkhayanti attho. Karissatīti pavattessati, pāpuṇissatīti	7961	
PA_tika-s02_01t:796_13	vuttaṃ hoti. Tathābhūto ca pāṇaṃ cajissati nāmāti āha “marissatī”ti.	7961	
PA_tika-s02_01t:797_0	Seyyathāpīti upamānidassane nipāto. Tadatthaṃ dassento “yathā nāmā”ti āha. Paṃsuādināti	797	
PA_tika-s02_01t:797_1	ādi-saddena jallādīnaṃ saṅgaho, ghaṃsanādīhīti ādi-saddena chārikāparimajjanādīnaṃ	797	
PA_tika-s02_01t:797_2	saṅgahoti. “Abhirūpāya kaññā dātabbā”tiādīsu viya antarenapi atisayatthabodhakasaddena	797	
PA_tika-s02_01t:797_3	atisayattho ñāyatīti āha “malaggahitatarāti vuttaṃ hotī”ti. Paṭipucchāvacananti anumatipucchāviseso.	797	
PA_tika-s02_01t:797_4	Evaṃ kariyamānāti aparibhoga-apariyodapanarajopathanikkhipanehi kiliṭṭhabhāvaṃ āpādiyamānā.	797	
PA_tika-s02_01t:797_5	Opammaṃ sampaṭipādentoti yathūpanītaṃ upamaṃ upameyyatthena samaṃ katvā paṭipādento,	797	
PA_tika-s02_01t:797_6	saṃsandentoti attho. Sāṅgaṇo puggaloti sāṅgaṇo tasmiṃ attabhāve asujjhanakapuggalo.	797	
PA_tika-s02_01t:797_7	Āpaṇādito kulagharaṃ ānītassa malaggahitakaṃsabhājanassa tattha laddhabbāya visuddhiyā	797	
PA_tika-s02_01t:797_8	alābhato yathā anukkamena saṃkiliṭṭhatarabhāvo, evaṃ gharato nikkhantassa puggalassa	797	
PA_tika-s02_01t:797_9	pabbajjāya laddhabbāya visuddhiyā alābhato anukkamena saṃkiliṭṭhatarabhāvoti dassento	797	
PA_tika-s02_01t:797_10	“saṃkiliṭṭhakaṃsapātiyā”tiādimāha. Saṃkiliṭṭhatarabhāvo ca nāma pabbajitassa ājīvavipattivasena	7971	
PA_tika-s02_01t:797_11	vā siyā ācāradiṭṭhisīlavipattīsu aññataravasena vāti taṃ sabbaṃ saṅgahetvā dassetuṃ	7971	
PA_tika-s02_01t:797_12	“tassa puggalassā”tiādi vuttaṃ. Pācittiyavītikkamanaggahaṇena hi ekaccadiṭṭhivipattiyāpi	7971	
PA_tika-s02_01t:797_13	saṅgaho hotīti. Ettha ṭhitassāti etissaṃ ājīvavipattiyaṃ ṭhitassa. Iminā nayena sesesupi	7971	
PA_tika-s02_01t:797_14	yathārahaṃ vattabbaṃ. Sabbaparisasādhāraṇā mahātherassa desanā, tasmā gahapativasenapi	7971	
PA_tika-s02_01t:797_15	yojetabbaṃ. Tattha ukkaṃsagatasaṃkiliṭṭhatarabhāvaṃ dassento “mātughātādiānantariyakaraṇa”nti	7971	
PA_tika-s02_01t:797_16	āha. Avisodhetvāti yathā attano sīle vā diṭṭhiyā vā visuddhi hoti, evaṃ kilesamalinacittasantānaṃ avisodhetvā.	7971	
PA_tika-s02_01t:798_0	Bhabbapuggaloti upanissayādisampattiyā tasmiṃ attabhāve visuddhapuggalo. Ādiṃ katvāti	798	
PA_tika-s02_01t:798_1	iminā dhovanaghaṃsanādīhi pariyodapanaṃ ādimantaṃ katvā vadati. Suddhaṭṭhānaṃ yattha	798	
PA_tika-s02_01t:798_2	vā na rajena okirīyati. Daṇḍakammaṃ katvāti “ettakā udakā, vālukā vā ānetabbā”ti	798	
PA_tika-s02_01t:798_3	daṇḍakammaṃ katvā. Ettha ṭhitassāti parisuddhe sīle ṭhitassa. Sammāvattapaṭipattisīlehi	798	
PA_tika-s02_01t:798_4	sīlavisuddhi dassitā. Vattapaṭipattiyāpi hi aṅgaṇānaṃ vikkhambhanaṃ siyā. Tathā hissā	798	
PA_tika-s02_01t:798_5	saṃkiliṭṭhakaṃsapātiyā parisuddhapariyodātabhāvo upamābhāvena vutto. Pantasenāsanavāso	798	
PA_tika-s02_01t:798_6	kilesavikkhambhanaṃ kilesānaṃ tadaṅganivāraṇaṃ. Sotāpattiphalādhigamo…pe… arahattasacchikiriyāti	798	
PA_tika-s02_01t:798_7	sattasupi ṭhānesu “parisuddhapariyodātabhāvo viyā”ti padaṃ ānetvā sambandhitabbaṃ.	798	
PA_tika-s02_01t:798_8	Pabbajitassa hi visuddhi nāma heṭṭhimantena sīlavisuddhiyā vā siyā kammaṭṭhānānuyogavasena	798	
PA_tika-s02_01t:798_9	vivekavāsena jhānassādhigamena vā vipassanābhāvanāya vā sāmaññaphalādhigamena vāti.	798	
PA_tika-s02_01t:799_0	Rāgaṭṭhāniyanti rāguppattihetubhūtaṃ. Visabhāgārammaṇaṃ sandhāya vadati “iṭṭhārammaṇa”nti.	799	
PA_tika-s02_01t:799_1	Tasminti iṭṭhārammaṇe. Vipannassatīti muṭṭhassati. Taṃ nimittanti subhanimittaṃ.	799	
PA_tika-s02_01t:799_2	Āvajjissatīti ayoniso āvajjissati. Sayameva aññena avomisso. Kusalavārapacchindanameva	799	
PA_tika-s02_01t:799_3	cettha anuddhaṃsanaṃ daṭṭhabbaṃ. Sesanti “sāṅgaṇo saṃkiliṭṭhacitto”tiādi. Vuttanayānusārenāti	799	
PA_tika-s02_01t:799_4	paṭhamavāre vuttanayānusārena. Sabbanti mātughātādiānantariyakaraṇapariyosānaṃ sabbaṃ	799	
PA_tika-s02_01t:799_5	upamāsaṃsandanavacanaṃ.	799	
PA_tika-s02_01t:800_0	Ativirahābhāvatoti satisammosābhāvato, upaṭṭhitassati bhāvatoti attho. Sesanti “so	800	
PA_tika-s02_01t:800_1	arāgo”tiādi. “Dhovanaghaṃsanasaṇhachārikāparimajjanādīhī”tiādinā dutiyavārānusārena.	800	
PA_tika-s02_01t:800_2	“Ko nu kho”tiādi pucchāvasena āgataṃ, idaṃ nigamanavasenāti ayameva viseso.	800	
PA_tika-s02_01t:801_0	60. Aṅgaṇanti tattha tattha nāmato eva vibhāvitaṃ, na pana sabhāvato, pabhedato vāti	801	
PA_tika-s02_01t:801_1	sabhāvādito vibhāvanaṃ sandhāyāha “nānappakārato pākaṭaṃ kārāpetukāmenā”ti. Icchāya	801	
PA_tika-s02_01t:801_2	avacarānanti icchāvasena avacaraṇānaṃ. Otiṇṇānanti cittasantānaṃ anupaviṭṭhānaṃ.	801	
PA_tika-s02_01t:801_3	Te pana tattha paccayavasena nibbattattā pavattā nāma hontīti āha “pavattāna”nti.	801	
PA_tika-s02_01t:801_4	Nānappakārānanti visayabhedena pavattiākārabhedena ca nānāvidhānaṃ. Yenakāraṇena.	801	
PA_tika-s02_01t:801_5	Na kevalaṃ lābhatthikatā eva, atha kho puññavantatā sakkatagarukatā ca ettha kāraṇabhāvena	801	
PA_tika-s02_01t:801_6	gahetabbāti dassento “pakatiyāpi cā”tiādimāha. Tena lābhatthikopi na yo koci evaṃ	801	
PA_tika-s02_01t:801_7	cittaṃ uppādeti puññavā sambhāvanīyoti dasseti. Therā avajjapaṭicchādanabhayena majjhimānaṃ	801	
PA_tika-s02_01t:801_8	ārocenti, tathā majjhimā navakānaṃ, navakā pana attano navakabhāvena vighāsādādīnaṃ	801	
PA_tika-s02_01t:801_9	ārocenti “passatha tumhākaṃ therassa kamma”nti. Vighāsādādayo nāma “īdisassa santike	801	
PA_tika-s02_01t:801_10	ovādatthaṃ tumhe āgatā”ti bhikkhunīnaṃ ārocenti. Na ca maṃ bhikkhū jāneyyunti na	8011	
PA_tika-s02_01t:801_11	ca vata maṃ bhikkhū jāneyyuṃ, aho vata maṃ bhikkhū na jāneyyunti yojanā. Ṭhānaṃ kho	8011	
PA_tika-s02_01t:801_12	panetanti ettha kho-saddo avadhāraṇattho, pana-saddo vacanālaṅkāroti āha “atthiyevā”ti.	8011	
PA_tika-s02_01t:801_13	Pubbe icchuppādavāravaṇṇanāya vuttanayena. Iti-saddo idha āsannakāraṇatthoti taṃ	8011	
PA_tika-s02_01t:801_14	dassento “iminā kāraṇenā”ti āha. Idañca kopaappaccayānameva gahaṇaṃ. Tādisānanti	8011	
PA_tika-s02_01t:801_15	kopaappaccayādhibhūtānanti adhippāyo.	8011	
PA_tika-s02_01t:802	Anurahoti anurūpe rahasi. Evameva hi atthaṃ dassetuṃ “vihārapaccante”tiādi vuttaṃ. Purimasadisamevāti “lābhatthiko hī”tiādinā vuttena purimena yojanānayena sadisameva.	80	
PA_tika-s02_01t:803_0	Codanāya paṭipuggalabhāvo, codanā ca āpattiyāti cuditakena codakassa samānabhāvo	803	
PA_tika-s02_01t:803_1	āpattiāpannatāyāti āha “samānoti sāpattiko”ti. Sappaṭipuggalenevassa codanicchāya	803	
PA_tika-s02_01t:803_2	kāraṇaṃ vibhāvetuṃ “aya”ntiādi vuttaṃ. Na cāyaṃ sāpattikatāya eva samānataṃ icchati,	803	
PA_tika-s02_01t:803_3	atha kho aññathāpīti dassento “apicā”tiādimāha. Aññena vā paṭipuggalena sappaṭipuggalo.	803	
PA_tika-s02_01t:803_4	Ayañhi “sappaṭipuggalova maṃ codeyyā”ti icchati “evāhaṃ tassa paṭipuggalehi saddhiṃ	803	
PA_tika-s02_01t:803_5	ekajjhāsayo hutvā tassa upari kiñci vattuṃ kātuṃ vā labhissāmī”ti maññamāno. Imasmiṃ	803	
PA_tika-s02_01t:803_6	pana pakkhe no appaṭipuggaloti natthi etassa paṭipuggaloti appaṭipuggaloti evamattho veditabbo.	803	
PA_tika-s02_01t:804_0	“Aho vatā”ti idaṃ padaṃ dissatīti sambandho, imassa puggalassa icchācāre ṭhitattā	804	
PA_tika-s02_01t:804_1	bhikkhūnaṃ dhammaṃ deseyyāti vacanato “tañca kho anumatipucchāyā”ti vuttaṃ. Na hesa	804	
PA_tika-s02_01t:804_2	“saccaṃ kira tvaṃ bhikkhū”tiādinā kiñci vītikkamaṃ uddissa bhagavatā pucchitabbataṃ	804	
PA_tika-s02_01t:804_3	icchati. No maggaṃ vā phalaṃ vā vipassanaṃ vā antaraṃ katvāti maggabhāvanaṃ vā phalasacchikiriyaṃ	804	
PA_tika-s02_01t:804_4	vā sikhāppattavipassanānuyogaṃ vā nirodhasamāpajjanaṃ vā jhānasamāpajjanameva vā	804	
PA_tika-s02_01t:804_5	antaraṃ kāraṇaṃ katvā bhagavatā attānaṃ paṭipucchitabbaṃ no icchati. Niccaṃ aniccantiādinā	804	
PA_tika-s02_01t:804_6	anumatiggahaṇavasena pucchitabbaṃ icchati, uttānameva katvā pucchitabbaṃ icchatīti	804	
PA_tika-s02_01t:804_7	attho. Upaharante passatīti sambandho. Abhabbaṭṭhānabhikkhutāya niharissanti sāsanato.	804	
PA_tika-s02_01t:805_0	Taṃ sampattinti parivārasampattiñceva bhikkhūhi kariyamānaṃ sakkāragarukārasampattiñca.	805	
PA_tika-s02_01t:805_1	Gahetvā paribhuñjanti mayā saṃvibhāge kariyamāne. Sayameva paññāyatīti sayameva gantvā	805	
PA_tika-s02_01t:805_2	bhikkhūnaṃ purato attānaṃ dasseti, purato vasantaṃ pana bhikkhu purakkhatvā gacchantiyevāti adhippāyo.	805	
PA_tika-s02_01t:806_0	Dakkhiṇodakanti aggato upanīyamānaṃ dakkhiṇodakaṃ. Yato eva-kāro, tato aññattha niyamo	806	
PA_tika-s02_01t:806_1	icchito. Avadhāraṇatthaṃ vā eva-kāraggahaṇanti katvā ahameva labheyyanti ahaṃ labheyyamevāti	806	
PA_tika-s02_01t:806_2	evametaṃ avadhāraṇaṃ daṭṭhabbanti adhippāyenāha “ahameva labheyyanti icchā nātimahāsāvajjā”ti,	806	
PA_tika-s02_01t:806_3	aññathā yathārutavasena avadhāraṇe gayhamāne “na aññe labheyyu”nti ayamevettha attho	806	
PA_tika-s02_01t:806_4	siyāti. Pāsādiko hotīti idaṃ tassa aggāsanādipaccāsīsanāya kāraṇadassanaṃ.	806	
PA_tika-s02_01t:807	Anumodananti maṅgalāmaṅgalesu anumodanāvasena pavattetabbadhammakathaṃ. Khaṇḍānumodananti anumodanekadesaṃ. “Pubbe anumoditapubbo anumodatū”ti avatvā therena vuttamatteyeva.	80	
PA_tika-s02_01t:808_0	Tādisesu ṭhānesūti tādisesu pesalānaṃ bahussutānaṃ vasanaṭṭhānesu. Sabbampi ratiṃ	808	
PA_tika-s02_01t:808_1	pavattanato sabbarattikāni. Vinicchayakusalānanti anekavihitesu kaṅkhaṭṭhāniyesu	808	
PA_tika-s02_01t:808_2	kaṅkhāvinayanāya taṃ taṃ pañhānaṃ vinicchaye kusalānaṃ chekānaṃ. Tesu tesu dhammakathikesu	808	
PA_tika-s02_01t:808_3	ajjhiṭṭhesu vārena dhammaṃ kathentesu “ayaṃ byatto”ti dhammajjhesakena ajjhiṭṭhattā okāsaṃ alabhamāno.	808	
PA_tika-s02_01t:809_0	Sakkaccañca kareyyunti bhikkhū yaṃ mama abhivādanapaccuṭṭhānañjalikammasāmīcikammādiṃ	809	
PA_tika-s02_01t:809_1	karonti. Taṃ ādareneva kareyyuṃ, yañca me parikkhārajātaṃ paṭiyādenti, tampi sundaraṃ	809	
PA_tika-s02_01t:809_2	sammadeva abhisaṅkhataṃ kareyyunti attho. Bhāriyanti pāsāṇacchattaṃ viya garukātabbaṃ.	809	
PA_tika-s02_01t:809_3	Etaṃ vidhinti etaṃ “sakkareyyu”ntiādinā vuttasakkārādividhiṃ. Tenāti tena kāraṇena,	809	
PA_tika-s02_01t:809_4	bāhusaccādiguṇavisesavato eva sakkārādīnaṃ arahattāti attho. Evarūpanti īdisaṃ “piyo	809	
PA_tika-s02_01t:809_5	garū”tiādinā vuttappakāraṃ. Evaṃ kareyyunti evaṃ “sakkareyyu”ntiādinā vuttappakāraṃ	809	
PA_tika-s02_01t:809_6	sakkārādiṃ kareyyuṃ. Esa nayoti yoyaṃ bhikkhuvāre vuttavidhi, eseva nayo. Ito paresu	809	
PA_tika-s02_01t:809_7	bhikkhunīvārādīsu vāresu.	809	
PA_tika-s02_01t:810_0	Ahameva lābhī assanti etthāpi heṭṭhā vuttanayeneva avadhāraṇaṃ gahetabbaṃ. Piṇḍapātassa	810	
PA_tika-s02_01t:810_1	paṇītatā upasecanādivasenāti āha “sappitelamadhusakkharādipūritāna”nti. Mañcapīṭhādīnanti	810	
PA_tika-s02_01t:810_2	nidassanamattaṃ utusappāyānaṃ nivātānaṃ phassitatalānaṃ pihitadvārakavāḷavātapānādīnampi	810	
PA_tika-s02_01t:810_3	paṇītasenāsanabhāvato. Ādi-saddena vā tesampi gahaṇaṃ daṭṭhabbaṃ. Sabbatthāpīti sabbesu	810	
PA_tika-s02_01t:810_4	tesu catūsupi paccayavāresu.	810	
PA_tika-s02_01t:811_0	61. Kāyakammaṃ disvāti idaṃ na kāyakammaṃ cakkhuviññeyyaṃ, kāyakammunā pana saha	811	
PA_tika-s02_01t:811_1	pavattaṃ oṭṭhaparipphandanaṃ bhākuṭikaraṇaṃ kāyaṅgādidassanaṃ kāyakammadassanaṃ viya	811	
PA_tika-s02_01t:811_2	hotīti katvā vuttaṃ. Vacīkammaṃ sutvāti etthāpi eseva nayo, tasmā kāyavikārajanakā	811	
PA_tika-s02_01t:811_3	dhammā “dissantī”ti vuttā, vacīvikārajanakā “sūyantī”ti. Tato eva ca te paccakkhakāle	811	
PA_tika-s02_01t:811_4	sammukhakāle dissanti nāma. Tirokkhakāle asammukhakāle sūyanti nāma. Anurūpato gahaṇaṃ	811	
PA_tika-s02_01t:811_5	anuggaho. Āraññikattanti tassa bhikkhuno dhutaguṇattānurūpato gaṇhāti. Tenāha “āraññikattaṃ	811	
PA_tika-s02_01t:811_6	anuggaṇhātī”ti. Araññe nivāso assāti āraññiko. Pantaṃ pariyantaṃ dūrataraṃ senāsanaṃ	811	
PA_tika-s02_01t:811_7	assāti pantasenāsano. Taṃ pana atthamattena dassentena “pantasenāsane vasatī”ti vuttaṃ.	811	
PA_tika-s02_01t:811_8	Bhikkhāsaṅkhātānaṃ piṇḍānaṃ pāto piṇḍāpāto, taṃ piṇḍapātaṃ uñchati gavesatīti piṇḍapātiko.	811	
PA_tika-s02_01t:811_9	Piṇḍāya patituṃ carituṃ vatametassāti vā piṇḍapāti, so eva piṇḍapātiko. Dānato avakhaṇḍanato	811	
PA_tika-s02_01t:811_10	apetaṃ apadānaṃ, saha apadānena sapadānaṃ, anavakhaṇḍanaṃ. Anugharaṃ caraṇasīlo sapadānacārī.	8111	
PA_tika-s02_01t:811_11	Unnatabhāvena paṃsukūlaṃ viya paṃsukūlaṃ, paṃsu viya vā kucchitabhāvaṃ ulati gacchatīti	8111	
PA_tika-s02_01t:811_12	paṃsukūlaṃ, tassa dhāraṇaṃ idha paṃsukūlaṃ, taṃ sīlamassāti paṃsukūliko.	8111	
PA_tika-s02_01t:812_0	Tīhi kāraṇehi lūkhaṃ veditabbaṃ agghaphassavaṇṇaparihānito apaṃsukūlampi, ko pana	812	
PA_tika-s02_01t:812_1	vādo paṃsukūlanti adhippāyo. Thūladīghasuttakenāti thūlena olambamānena dīghasuttakena.	812	
PA_tika-s02_01t:812_2	Vaṇṇenāti ettha phassenapi parihāyatīti vattabbaṃ. Tañhi tattha kharaphassampi hotiyevāti.	812	
PA_tika-s02_01t:812_3	Kasmā pana pāḷiyaṃ āraññikādiggahaṇena cattārova dhutaguṇā vuttāti? Padhānattā, taggahaṇeneva	812	
PA_tika-s02_01t:812_4	ca ito paresampi sukhaparibhogatāya gahaṇasambhavato. Yo hi āraññiko pantasenāsano,	812	
PA_tika-s02_01t:812_5	tassa abbhokāsika-rukkhamūlika-nesajjika-yathāsanthatika-sosānikaṅgāni suparipūrāni.	812	
PA_tika-s02_01t:812_6	Yo ca piṇḍapātiko sapadānacārī ca, tassa pattapiṇḍikakhalupacchābhattikaekāsanikaṅgāni.	812	
PA_tika-s02_01t:812_7	Yo pana paṃsukūliko, tassa tecīvarikaṅgaṃ supariharamevāti. Padhānattā hi bhagavatāpi	812	
PA_tika-s02_01t:812_8	“kadāhaṃ nandaṃ passeyyaṃ, āraññaṃ paṃsukūlika”ntiādinā tattha tattha āraññikādayo	812	
PA_tika-s02_01t:812_9	eva gayhanti. Ettakāti pāḷiyaṃ āgatānaṃ paricchijja gahaṇametaṃ, na ettakā sabbepi	812	
PA_tika-s02_01t:812_10	ekassa ekaṃsato sambhavanti, nāpi ettakāyeva pāpadhammā pahātabbā. Na hi makkhapaḷāsādīnaṃ	8121	
PA_tika-s02_01t:812_11	appahīnabhāvepi sabrahmacārī neva sakkaronti…pe… na pūjentīti.	8121	
PA_tika-s02_01t:813_0	Tamatthanti “yassa kassacī”tiādinā vuttamatthaṃ. Upamāya pākaṭaṃ karontoti anvayato	813	
PA_tika-s02_01t:813_1	byatirekato ca udāharaṇena vibhāvento. Ahikuṇapādīnaṃ atipaṭikūlajigucchanīyatā ativiya	813	
PA_tika-s02_01t:813_2	duggandhatāya. Sā ca ahīnaṃ tikhiṇakopatāya, kukkuramanussānaṃ odanakummāsūpacayatāya	813	
PA_tika-s02_01t:813_3	sarīrassa hotīti vadanti. Imesanti ahiādīnaṃ. Vaḍḍhetvāti uparūpari khipanena racitaṃ	813	
PA_tika-s02_01t:813_4	katvā. Taṃ pana vaḍḍhitaṃ tena ca bhājanaṃ pūritaṃ hotīti āha “vaḍḍhetvā paripūretvā”ti.	813	
PA_tika-s02_01t:813_5	Janassa dassanayogyaṃ dassanīyaṃ jaññaṃ, taṃ paramaparisuddhaṃ manoharañca hotīti	813	
PA_tika-s02_01t:813_6	āha “cokkhacokkha”nti. Abhinavaniviṭṭhā mahāmātā vadhukā. Sā pana puttalābhayogyataṃ	813	
PA_tika-s02_01t:813_7	upādāya maṅgalavacanena “janī”ti vuccati, tassā niyyamānaṃ paṇṇākāraṃ janiyā haratīti	813	
PA_tika-s02_01t:813_8	jaññaṃ. Ubhayatthāti atthadvaye. Punaruttanti āmeḍitavacanamāha. Na manāpaṃ etassāti	813	
PA_tika-s02_01t:813_9	amanāpo, tassa bhāvo amanāpatā, tathāpavatto cittuppādoti āha “amanāpaṃ idanti…pe…	813	
PA_tika-s02_01t:813_10	adhivacana”nti. Buddhavesattā liṅgassa parisuddhakaṃsapātisadisakā. Kuṇaparacanaṃ	8131	
PA_tika-s02_01t:813_11	viya icchāvacarehi santānassa bharitabhāvo. So pana tesaṃ appahīnatāyāti āha “icchāvacarānaṃ appahāna”nti.	8131	
PA_tika-s02_01t:814_0	62. “Tena gāmantavihāraṃ anuggaṇhātī”ti vattabbe “āraññikatta”nti pana potthake likhitaṃ.	814	
PA_tika-s02_01t:814_1	Na hi sukkapakkhe pāḷiyaṃ āraññikaggahaṇaṃ atthi, sati ca icchāvacarappahāne gāmantavihāro	814	
PA_tika-s02_01t:814_2	ekantena na paṭikkhipitabbo, icchitabbova tādisānaṃ uttarimanussadhammapaṭicchādanato.	814	
PA_tika-s02_01t:814_3	Tathā hi vakkhati “appicchatāsamuṭṭhānehī”tiādi. Sālivarabhattaracanaṃ viya icchāvacarappahānaṃ	814	
PA_tika-s02_01t:814_4	manuññabhāvato tittihetuto ca.	814	
PA_tika-s02_01t:815_0	63. Maṃ tanti ca upayogavacanaṃ paṭi-saddayogena, attho pana sampadānamevāti āha	815	
PA_tika-s02_01t:815_1	“mayhaṃ tuyha”nti ca. “Samaye”ti bhummatthe “samaya”nti upayogavacanaṃ. Gijjhakūṭapaṇḍavaisigilivebhāravepullapabbatānaṃ	815	
PA_tika-s02_01t:815_2	vasena samantato giriparikkhepena. Rājagaheti samīpatthe bhummavacananti āha “taṃ	815	
PA_tika-s02_01t:815_3	nissāya viharāmī”ti.	815	
PA_tika-s02_01t:816_0	Purāṇayānakāraputtoti purāṇe pabbajitato pubbe yānakāraputto tathāpaññāto. Jimhanti	816	
PA_tika-s02_01t:816_1	gomuttakuṭilaṃ. Tenāha “sappagatamaggasadisa”nti. Soti paṇḍuputto. Itaroti samiti.	816	
PA_tika-s02_01t:816_2	Cintitaṭṭhānamevāti cintitacintitaṭṭhānameva tacchati, tañca kho na tassa cittānusārena,	816	
PA_tika-s02_01t:816_3	atha kho attano suttānusārena tacchanto yānakāraputto. Cittanti attano cittena mama	816	
PA_tika-s02_01t:816_4	cittaṃ jānitvā viya.	816	
PA_tika-s02_01t:817_0	“Na saddhāya pabbajito”ti imināva kammaphalasaddhāya abhāvo nesaṃ pakāsitoti āha	817	
PA_tika-s02_01t:817_1	“assaddhāti buddhadhammasaṅghesu saddhāvirahitā”ti. Pabbajitānaṃ jīvikā attho etesanti	817	
PA_tika-s02_01t:817_2	jīvikatthā. Tenāha “iṇabhayādīhī”tiādi. Kerāṭikaṃ vuccati sāṭheyyaṃ. Saṭhānaṃ guṇavāṇijakānaṃ	817	
PA_tika-s02_01t:817_3	kammaṃ sāṭheyyanti āha “sāṭheyyañhī”tiādi. Tucchasabhāvena māno naḷo viyāti naḷo,	817	
PA_tika-s02_01t:817_4	mānasaṅkhāto uggato naḷo etesanti unnaḷā. Tenāha “uṭṭhitatucchamānā”ti. Lahukatāya	817	
PA_tika-s02_01t:817_5	vā capalā. Pharusavacanatāya kharavacanā. Tiracchānakathābahulatāya niratthakavacanapalāpino.	817	
PA_tika-s02_01t:817_6	Asaṃvutakammadvārāti idaṃ kammadvārādīnaṃ asaṃvutabhāvo uppattidvārānaṃ asaṃvutatāya	817	
PA_tika-s02_01t:817_7	eva hotīti katvā vuttaṃ. Atha vā chasu indriyesūti nimitte bhummaṃ, chasu indriyesu	817	
PA_tika-s02_01t:817_8	nimittabhūtesu asaṃvutakammadvārāti attho. Yā mattāti bhojane ayuttapariyesana-ayuttapaṭiggahaṇa-ayuttaparibhoge	817	
PA_tika-s02_01t:817_9	vajjetvā yuttapariyesana-yuttapaṭiggahaṇa-yuttaparibhogasaṅkhātā yā mattā appamattehi	817	
PA_tika-s02_01t:817_10	jānitabbā. Tenāha “yuttatā”ti. Jāgareti rattindivaṃ āvaraṇiyehi dhammehi cittaparisodhanasaṅkhāte	8171	
PA_tika-s02_01t:817_11	jāgare. Tesaṃ jāgaritāya adhisīlasikkhāya gāravarahitānaṃ itarasikkhāsu patiṭṭhā	8171	
PA_tika-s02_01t:817_12	eva natthīti dassento “sikkhāpadesu bahulagāravā na hontī”ti vatvā tameva gāravābhāvaṃ	8171	
PA_tika-s02_01t:817_13	sarūpena vibhāvento “āpattivītikkamabahulā”ti āha.	8171	
PA_tika-s02_01t:818_0	Pakatiyāpi siddhāya ratanattayasaddhāya kammaphalasaddhāya ca saddhā. Pivanti maññe	818	
PA_tika-s02_01t:818_1	yathā taṃ dravabhūtaṃ amataṃ laddhā. Ghasanti maññe yathā taṃ bahalapiṇḍikasudhābhojanaṃ	818	
PA_tika-s02_01t:818_2	laddhā. Attamanavācaṃ nicchārentā “sādhu sādhū”ti. Tameva pana sādhukāraṃ hadaye	818	
PA_tika-s02_01t:818_3	ṭhapetvā abbhanumodantā. Ettha ca attamanavācānicchāraṇaṃ pivanasadisaṃ katvā vuttaṃ	818	
PA_tika-s02_01t:818_4	bahiddhābhāvato, manasā abbhanumodanaṃ pana abbhantarabhāvato ghasanasadisaṃ vuttaṃ.	818	
PA_tika-s02_01t:818_5	Saṅkhādanajjhoharaṇañhi ghasananti. Rassañca ekavacanaṃ hotīti āha “rasse sati sāriputtassa	818	
PA_tika-s02_01t:818_6	upari hotī”ti. Dīghañca bahuvacanaṃ hotīti āha “dīghe sati sabrahmacārīna”nti. “Upari	818	
PA_tika-s02_01t:818_7	hotī”ti ānetvā sambandho. Ālasiyabyasanādīhīti ālasiyena vā ñātibyasanādīhi vā. “Mahānāgāti	818	
PA_tika-s02_01t:818_8	vuccantī”ti vatvā tattha kāraṇaṃ vibhāvento “tatrā”tiādimāha. Tattha “na gacchantīti	818	
PA_tika-s02_01t:818_9	nāgā, na āgacchantīti nāgā, na āguṃ karontīti nāgā”ti yo vividho vacanattho icchito,	818	
PA_tika-s02_01t:818_10	taṃ vicāretvā dassetuṃ “chandādīhī”tiādi vuttaṃ, taṃ pana ñeyyāvabodhāya vacanato appamattakāraṇaṃ.	8181	
PA_tika-s02_01t:819_0	Sayameva āguṃ na karoti sabbathā maggena pahīnaāguttā. So kāmayogādike sabbasaṃyoge	819	
PA_tika-s02_01t:819_1	dasavidhasaṃyojanappabhedāni ca sabbabandhanāni visajja jahitvā sabbattha yakkhādīsu,	819	
PA_tika-s02_01t:819_2	sabbesu vā bhavesu kenaci saṅgena na sajjati tīhi ca vimuttīhi vimutto, tato eva	819	
PA_tika-s02_01t:819_3	iṭṭhādīsu tādibhāvappattiyā tādi, so vuttalakkhaṇena tathattā taṃsabhāvattā nāgo	819	
PA_tika-s02_01t:819_4	pavuccateti attho veditabbo. Tenāha “evamettha attho veditabbo”ti. Aññehi khīṇāsavanāgehi	819	
PA_tika-s02_01t:819_5	aggasāvakattā guṇavisesayogato pujjatarā ca pāsaṃsatarā ca. Samaṃ anumodisunti aññamaññassa	819	
PA_tika-s02_01t:819_6	subhāsitato sampaṭicchanena samappavattamodatāya samaṃ sadisaṃ abbhanumodiṃsu. Taṃ	819	
PA_tika-s02_01t:819_7	pana samanumodanaṃ “tatthā”tiādinā pāḷivaseneva dasseti.	819	
PA_tika-s02_01t:820	Sammutiparamatthadesanākathāvaṇṇanā niṭṭhitā.	82	
PA_tika-s02_01t:821	Anaṅgaṇasuttavaṇṇanāya līnatthappakāsanā samattā.	82	
PA_tika-s02_01t:822	6. Ākaṅkheyyasuttavaṇṇanā	82	
PA_tika-s02_01t:823_0	64. Sampannanti paripuṇṇaṃ, samantato pannaṃ pattanti sampannaṃ. Tenāha “idaṃ paripuṇṇasampannaṃ	823	
PA_tika-s02_01t:823_1	nāmā”ti. Nanti “suvā”ti vuttaṃ suvagaṇaṃ. Sampannoti sammadeva panno gato upagato.	823	
PA_tika-s02_01t:823_2	Tenāha “samannāgato”ti. Sampannanti sampattiyuttaṃ. Sā panettha rasasampatti adhippetā	823	
PA_tika-s02_01t:823_3	sāmaññajotanāya visese avaṭṭhānato. Tenāha “seyyathāpi khuddamadhuṃ aneḷaka”nti,	823	
PA_tika-s02_01t:823_4	niddosanti attho. Tena vuttaṃ “idaṃ madhurasampannaṃ nāmā”ti. Sīlassa anavasesasamādānena	823	
PA_tika-s02_01t:823_5	akhaṇḍādibhāvāpattiyā ca paripuṇṇasīlā. Samādānato paṭṭhāya acchindanato sīlasamaṅgino.	823	
PA_tika-s02_01t:823_6	Samādānato hi accantavirodhidhammānuppattiyā sīlasamaṅgitā veditabbā, cetanādīnaṃ	823	
PA_tika-s02_01t:823_7	pana sīlanalakkhaṇānaṃ dhammānaṃ pavattikkhaṇe vattabbameva natthi. Visuddhimagge	823	
PA_tika-s02_01t:823_8	vuttā, tasmā tattha vuttanayeneva vitthārakathā veditabbāti adhippāyo.	823	
PA_tika-s02_01t:824_0	Khettapāripūrīti nissitapāripūriyā nissayapāripūrimāha nissitakammavipattisampattivisayattā	824	
PA_tika-s02_01t:824_1	yathā “mañcā ukkuṭṭhiṃ karontī”ti. Tathā hi khettena khaṇḍapūtiādidoso vutto. Khettaṃ	824	
PA_tika-s02_01t:824_2	khaṇḍaṃ hotīti aparipūraṃ hoti sassapāripūriyā abhāvato. Tenevāha “sassaṃ na uṭṭhetī”ti.	824	
PA_tika-s02_01t:824_3	Pādamattassapi anekambaṇaphalanato mahapphalaṃ hoti. Kisalayapalālādibahutāya mahānisaṃsaṃ.	824	
PA_tika-s02_01t:824_4	Evamevanti yathā khittaṃ bījaṃ khaṇḍādicatudosavasena aparipuṇṇaṃ hoti, tadabhāvena	824	
PA_tika-s02_01t:824_5	ca paripuṇṇaṃ, evaṃ sīlaṃ khaṇḍādicatudosavasena aparipuṇṇaṃ hoti, tadabhāvena ca	824	
PA_tika-s02_01t:824_6	paripuṇṇanti, catudosatadabhāvasāmaññameva nidassananidassitabbavipattisampattīsu	824	
PA_tika-s02_01t:824_7	dasseti. Mahapphalaṃ hoti vipākaphalena. Mahānisaṃsanti vipulānisaṃsaṃ. Svāyaṃ ānisaṃso	824	
PA_tika-s02_01t:824_8	idha pāḷiyaṃ nānappakārena vitthārīyati.	824	
PA_tika-s02_01t:825_0	Ettāvatā kirāti kira-saddo arucisūcanattho. Tenettha ācariyavādassa attano aruccanabhāvaṃ	825	
PA_tika-s02_01t:825_1	dīpeti. Sampannasīlāti anāmaṭṭhavisesaṃ sāmaññato sīlasaṅkhepena gahitaṃ. Tañca catubbidhanti	825	
PA_tika-s02_01t:825_2	ācariyatthero “catupārisuddhisīlaṃ uddisitvā”ti āha. Tatthāti catupārisuddhisīle.	825	
PA_tika-s02_01t:825_3	Jeṭṭhakasīlanti padhānasīlaṃ. Ubhayatthāti uddesaniddese. Idha niddese viya uddesepi	825	
PA_tika-s02_01t:825_4	pātimokkhasaṃvaro bhagavatā vutto “sampannasīlā”ti vuttattāti adhippāyo. Sīlaggahaṇañhi	825	
PA_tika-s02_01t:825_5	pāḷiyaṃ pātimokkhasaṃvaravasena āgataṃ. Tenāha “pātimokkhasaṃvaroyevā”tiādi. Tattha	825	
PA_tika-s02_01t:825_6	avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā hi	825	
PA_tika-s02_01t:825_7	anolokiyolokane ājīvahetu chasikkhāpadavītikkame gilānapaccayassa apaccavekkhitaparibhoge	825	
PA_tika-s02_01t:825_8	ca āpatti vihitāti. Tīṇīti indriyasaṃvarasīlādīni. Sīlanti vuttaṭṭhānaṃ nāma atthīti	825	
PA_tika-s02_01t:825_9	sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā pātimokkhasaṃvaroti	825	
PA_tika-s02_01t:825_10	ācariyassa sammukhattā apaṭikkhipantova upacārena pucchanto viya vadati. Tenāha “ananujānanto”ti.	8251	
PA_tika-s02_01t:825_11	Chadvārarakkhāmattakamevāti tassa sallahukabhāvamāha cittādhiṭṭhānamattena paṭipākatikabhāvāpattito.	8251	
PA_tika-s02_01t:825_12	Itaradvayepi eseva nayo. Paccayuppattimattakanti phalena hetuṃ dasseti. Uppādanahetukā	8251	
PA_tika-s02_01t:825_13	hi paccayānaṃ uppatti. Idamatthanti idaṃ payojanaṃ imassa paccayassa paribhuñjaneti	8251	
PA_tika-s02_01t:825_14	adhippāyo. Nippariyāyenāti iminā indriyasaṃvarādīni tīṇi padhānassa sīlassa parivāravasena	8251	
PA_tika-s02_01t:825_15	pavattiyā pariyāyasīlāni nāmāti dasseti.	8251	
PA_tika-s02_01t:826_0	Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ	826	
PA_tika-s02_01t:826_1	“yassā”tiādimāha. Tattha soti pātimokkhasaṃvaro. Sesānīti indriyasaṃvarādīni. Tassevāti	826	
PA_tika-s02_01t:826_2	“sampannasīlā”ti ettha yaṃ sīlaṃ vuttaṃ, tasseva. Sampannapātimokkhāti ettha pātimokkhaggahaṇena	826	
PA_tika-s02_01t:826_3	vevacanaṃ vatvā taṃ vitthāretvā…pe… ādimāha. Yathā aññathāpi “idha bhikkhu sīlavā	826	
PA_tika-s02_01t:826_4	hotī”ti puggalādhiṭṭhānāya desanāya uddiṭṭhaṃ sīlaṃ “pātimokkhasaṃvarasaṃvuto viharatī”ti niddiṭṭhaṃ.	826	
PA_tika-s02_01t:827_0	Pātimokkhasaṃvarasaṃvutāti yo naṃ pāti rakkhati, taṃ mokkheti moceti āpāyikādīhi	827	
PA_tika-s02_01t:827_1	dukkhehīti “pātimokkha”nti laddhanāmena sikkhāpadasīlena pihitakāyavacīdvārā. Te	827	
PA_tika-s02_01t:827_2	pana yasmā evaṃbhūtā tena samannāgatā nāma honti, tasmā vuttaṃ “pātimokkhasaṃvarena samannāgatā”ti.	827	
PA_tika-s02_01t:828_0	Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca	828	
PA_tika-s02_01t:828_1	dukkarabhāvato bahukkhattuṃ apāyesu patanasīloti pātī, puthujjano. Aniccatāya vā	828	
PA_tika-s02_01t:828_2	bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti	828	
PA_tika-s02_01t:828_3	pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,	828	
PA_tika-s02_01t:828_4	cittameva vā, taṃ pātiṃ saṃsāradukkhato mokkhetīti pātimokkhaṃ. Cittassa hi vimokkhena	828	
PA_tika-s02_01t:828_5	satto vimuttoti vuccati. Vuttañhi “cittavodānā visujjhantī”ti, “anupādāya āsavehi	828	
PA_tika-s02_01t:828_6	cittaṃ vimutta”nti ca.	828	
PA_tika-s02_01t:829_0	Atha vā avijjādinā hetunā saṃsāre patati gacchati pavattatīti pātī. “Avijjānīvaraṇānaṃ	829	
PA_tika-s02_01t:829_1	sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa	829	
PA_tika-s02_01t:829_2	taṇhādisaṃkilesattayato mokkho etenāti pātimokkho. “Kaṇṭhekālo”tiādīnaṃ viya samāsasiddhi veditabbā.	829	
PA_tika-s02_01t:830_0	Atha vā pāteti vinipāteti dukkheti pāti, cittaṃ. Vuttañhi “cittena nīyati loko, cittena	830	
PA_tika-s02_01t:830_1	parikassatī”ti. Tassa pātino mokkho etenāti pātimokkho. Patati vā etena apāyadukkhe	830	
PA_tika-s02_01t:830_2	saṃsāradukkhe cāti pātī, taṇhādisaṃkileso. Vuttañhi “taṇhā janeti purisaṃ, taṇhādutiyo	830	
PA_tika-s02_01t:830_3	puriso”ti ca ādi. Tato pātito mokkhoti pātimokkho.	830	
PA_tika-s02_01t:831_0	Atha vā patati etthāti pātī, cha ajjhattikabāhirāni āyatanāni. Vuttañhi “chasu loko	831	
PA_tika-s02_01t:831_1	samuppanno, chasu kubbati santhava”nti. Tato ajjhattikabāhirāyatanasaṅkhātato pātito	831	
PA_tika-s02_01t:831_2	mokkhoti pātimokkho. Atha vā pāto vinipāto assa atthīti pātī, saṃsāro. Tato mokkhoti	831	
PA_tika-s02_01t:831_3	pātimokkho. Atha vā sabbalokādhipatibhāvato dhammissaro bhagavā “patī”ti vuccati,	831	
PA_tika-s02_01t:831_4	muccati etenāti mokkho, patino mokkho tena paññattattāti pātimokkho. Pātimokkho eva	831	
PA_tika-s02_01t:831_5	pātimokkho. Sabbaguṇānaṃ vā mūlabhāvato uttamaṭṭhena pati ca so yathāvuttatthena	831	
PA_tika-s02_01t:831_6	mokkho cāti pātimokkho. Pātimokkho eva pātimokkho. Tathā hi vuttaṃ “pātimokkhantiādimetaṃ	831	
PA_tika-s02_01t:831_7	mukhametaṃ pamukhameta”nti vitthāro.	831	
PA_tika-s02_01t:832_0	Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti	832	
PA_tika-s02_01t:832_1	pātimokkho. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,	832	
PA_tika-s02_01t:832_2	samucchedavasena ca accantaṃ mokkheti mocetīti pātimokkho. Pati pati mokkhoti vā	832	
PA_tika-s02_01t:832_3	pātimokkho, tamhā tamhā vītikkamadosato paccekaṃ mokkhoti attho. Pātimokkho eva pātimokkho.	832	
PA_tika-s02_01t:832_4	Mokkho vā nibbānaṃ, tassa mokkhassa patibimbabhūtoti pātimokkho. Sīlasaṃvaro hi nibbedhabhāgiyo	832	
PA_tika-s02_01t:832_5	sūriyassa aruṇuggamanaṃ viya nibbānassa udayabhūto tappaṭibhāgo viya hoti yathārahaṃ	832	
PA_tika-s02_01t:832_6	kilesanibbāpanatoti pātimokkho. Pātimokkhoyeva pātimokkho. Atha vā mokkhaṃ pati vattati	832	
PA_tika-s02_01t:832_7	mokkhābhimukhanti vā pātimokkhaṃ. Pātimokkhameva pātimokkhanti evamettha pātimokkhasaddassa attho veditabbo.	832	
PA_tika-s02_01t:833_0	Ācāragocarasampannāti kāyikavācasikaavītikkamasaṅkhātena ācārena ceva navesiyagocaratādisaṅkhātena	833	
PA_tika-s02_01t:833_1	gocarena ca sampannā, sampannaācāragocarāti attho. Appamattesūti atiparittakesu anāpattigamanīyesu,	833	
PA_tika-s02_01t:833_2	dukkaṭadubbhāsitamattesūti apare. Vajjesūti gārayhesu. Te pana ekantato akusalasabhāvā	833	
PA_tika-s02_01t:833_3	hontīti āha “akusaladhammesū”ti. Bhayadassinoti bhayato dassanasīlā, paramāṇumattampi	833	
PA_tika-s02_01t:833_4	vajjaṃ sineruppamāṇaṃ viya katvā bhāyanasīlā. Sammā ādiyitvāti sammadeva sakkaccaṃ	833	
PA_tika-s02_01t:833_5	sabbaso ca ādiyitvā. Sikkhāpadesūti niddhāraṇe bhummanti samudāyato avayavaniddhāraṇaṃ	833	
PA_tika-s02_01t:833_6	dassento “sikkhāpadesu taṃ taṃ sikkhāpadaṃ samādiyitvā sikkhathā”ti atthamāha. Sikkhāpadameva	833	
PA_tika-s02_01t:833_7	hi samādātabbaṃ sikkhitabbañcāti adhippāyo. Yaṃ kiñci sikkhākoṭṭhāsesūti sikkhākoṭṭhāsesu	833	
PA_tika-s02_01t:833_8	mūlapaññattianupaññatisabbatthapaññattipadesapaññattiādibhedaṃ yaṃ kiñci sikkhitabbaṃ	833	
PA_tika-s02_01t:833_9	paṭipajjitabbaṃ pūretabbaṃ sīlaṃ. Taṃ pana dvāravasena duvidhamevāti āha “kāyikaṃ	833	
PA_tika-s02_01t:833_10	vācasikañcā”ti. Imasmiṃ atthavikappe sikkhāpadesūti ādhāre bhummaṃ sikkhābhāgesu	8331	
PA_tika-s02_01t:833_11	kassaci visuṃ aggahaṇato. Tenāha “taṃ sabba”nti.	8331	
PA_tika-s02_01t:834_0	65. Kasmā āraddhanti desanāya kāraṇapucchā. Sīlānisaṃsadassanatthanti payojananiddeso.	834	
PA_tika-s02_01t:834_1	Ko attho kva attho kva nipātitāti? Nayidamevaṃ daṭṭhabbaṃ. Sīlānisaṃsadassanatthanti	834	
PA_tika-s02_01t:834_2	hi ettha byatirekato yaṃ sīlānisaṃsassa adassanaṃ, taṃ imissā desanāya kāraṇanti	834	
PA_tika-s02_01t:834_3	kasmā āraddhanti vineyyānaṃ sīlānisaṃsassa adassanatoti atthato āpanno eva hotīti.	834	
PA_tika-s02_01t:834_4	Tenāha “sacepī”tiādi. Sīlānisaṃsadassanatthanti pana imassa atthaṃ vivarituṃ “tesa”ntiādi	834	
PA_tika-s02_01t:834_5	vuttaṃ. Ānisaṃsoti udayo. “Sīlavā sīlasampanno kāyassa bhedā paraṃ maraṇā sugatiṃ	834	
PA_tika-s02_01t:834_6	saggalokaṃ upapajjatī”tiādīsu pana vipākaphalampi “ānisaṃso”ti vuttaṃ. Ko visesoti	834	
PA_tika-s02_01t:834_7	ko phalaviseso. Kā vaḍḍhīti ko abbhudayo. Vijjamānopi guṇo yāthāvato vibhāvito eva	834	
PA_tika-s02_01t:834_8	abhiruciṃ uppādeti, na avibhāvito, tasmā ekantato ānisaṃsakittanaṃ icchitabbamevāti	834	
PA_tika-s02_01t:834_9	dassetuṃ visakaṇṭakavāṇijo udāhaṭo.	834	
PA_tika-s02_01t:835_0	Tattha guḷo nāma ucchurasaṃ pacitvā cuṇṇādīhi missitvā sampiṇḍane piṇḍībhūtaṃ. Phāṇitaṃ	835	
PA_tika-s02_01t:835_1	apiṇḍitaṃ dravībhūtaṃ. Khaṇḍaṃ bhijjanakkhamaṃ. Sakkharā nāma phalikasadisā. Sakkharādīniti	835	
PA_tika-s02_01t:835_2	ādi-saddena macchaṇḍikānaṃ saṅgaho. Tasmiṃ kāle guḷādīsu visakaṇṭakavohāro apaccantadese	835	
PA_tika-s02_01t:835_3	pacuroti “paccantagāmaṃ gantvā”ti vuttaṃ. Dārake ca palāpesuṃ “visakaṇṭakaṃ mā gaṇhantū”ti.	835	
PA_tika-s02_01t:836_0	Piyoti piyāyitabbo. Piyassa nāma dassanaṃ ekantato abhinanditabbaṃ hotīti āha “viyacakkhūhi	836	
PA_tika-s02_01t:836_1	sampassitabbo”ti. Pītisamuṭṭhānapasannasommarūpapariggahañhi cakkhu “piyacakkhū”ti	836	
PA_tika-s02_01t:836_2	vuccati. Tesanti sabrahmacārīnaṃ. Manavaḍḍhanakoti pītimanassa paribrūhanato uparūpari	836	
PA_tika-s02_01t:836_3	pīticittassa uppādako. Garuṭṭhāniyoti garukaraṇassa ṭhānabhūto. Jānaṃ jānātīti ñāṇena	836	
PA_tika-s02_01t:836_4	jānitabbaṃ jānāti. Yathā vā aññe ajānantāpi jānantā viya pavattanti, na evamayaṃ,	836	
PA_tika-s02_01t:836_5	ayaṃ pana jānanto eva jānāti. Passaṃ passatīti dassanabhūtena paññācakkhunā passitabbaṃ	836	
PA_tika-s02_01t:836_6	passati, passanto eva vā passati. Evaṃ sambhāvanīyoti evaṃ viññutāya paṇḍitabhāvena sambhāvetabbo.	836	
PA_tika-s02_01t:837_0	Sīlesvevassa paripūrakārīti sīlesu paripūrakārī eva bhaveyyāti evaṃ uttarapadāvadhāraṇaṃ	837	
PA_tika-s02_01t:837_1	daṭṭhabbaṃ. Evañhi iminā padena uparisikkhādvayaṃ anivattitameva hoti. Yathā pana	837	
PA_tika-s02_01t:837_2	sīlesu paripūrakārī nāma hoti, taṃ phalena dassetuṃ “ajjhatta”ntiādi vuttaṃ. Vipassanādhiṭṭhānasamādhisaṃvattanikatāya	837	
PA_tika-s02_01t:837_3	hi idha sīlassa pāripūrī, na kevalaṃ akhaṇḍādibhāvamattaṃ. Tenāha “yāni kho pana	837	
PA_tika-s02_01t:837_4	tāni akhaṇḍāni…pe… samādhisaṃvattanikānī”ti. Evañca katvā upari sikkhādvayaṃ sīlassa	837	
PA_tika-s02_01t:837_5	sambhārabhāvena gahitanti sīlassevettha padhānaggahaṇaṃ siddhaṃ hoti. Tathā hi cittekaggatāsaṅkhārapariggahānaṃ	837	
PA_tika-s02_01t:837_6	sīlassānurakkhaṇabhāvaṃ vakkhati. Yaṃ pana vakkhati “sikkhattayadesanā jātā”ti, taṃ	837	
PA_tika-s02_01t:837_7	itarāsampi sikkhānaṃ idha gahitatāmattaṃ sandhāya vuttaṃ, na padhānabhāvena gahitataṃ.	837	
PA_tika-s02_01t:837_8	Yadi evaṃ kathaṃ sīlassa appamattakatāvacanaṃ. Vuttañhetaṃ “appamattakaṃ kho panetaṃ,	837	
PA_tika-s02_01t:837_9	bhikkhave, oramattaka”nti. Taṃ puthujjanagocaraṃ sandhāya vuttaṃ. Tathā hi tattha	837	
PA_tika-s02_01t:837_10	na nippadesato sīlaṃ vibhattaṃ, evaṃ katvā tattha sīlamattakanti mattaggahaṇaṃ samatthitanti	8371	
PA_tika-s02_01t:837_11	daṭṭhabbaṃ. Anūnenāti akhaṇḍādibhāvena, kassaci vā ahāpanena upapannena. Ākārenāti	8371	
PA_tika-s02_01t:837_12	karaṇena sampādanena. Cittasamatheti cittasamādhāne. Yuttoti aviyutto pasuto. Yo	8371	
PA_tika-s02_01t:837_13	sabbena sabbaṃ jhānabhāvanaṃ ananuyutto, so taṃ bahi nīharati nāma. Yo ārabhitvā	8371	
PA_tika-s02_01t:837_14	antarā saṅkocaṃ āpajjati, so taṃ vināseti nāma. Yo pana īdiso ahutvā jhānaṃ upasampajja	8371	
PA_tika-s02_01t:837_15	viharati, so anirākatajjhānoti dassento “bahi anīhaṭajjhāno”tiādimāha.	8371	
PA_tika-s02_01t:838_0	Aniccassa tebhūmakadhammassa, aniccanti vā anupassanā aniccānupassanā. Tathā dukkhānupassanā	838	
PA_tika-s02_01t:838_1	anattānupassanā ca. Tasseva nibbindanākārena pavattā anupassanā nibbidānupassanā.	838	
PA_tika-s02_01t:838_2	Virajjanākārena pavattā anupassanā virāgānupassanā. Nirodhassa anupassanā nirodhānupassanā.	838	
PA_tika-s02_01t:838_3	Paṭinissajjanavasena pavattā anupassanā paṭinissaggānupassanā. Suññāgāragato bhikkhu	838	
PA_tika-s02_01t:838_4	tattha laddhakāyavivekatāya samathavipassanāvasena cittavivekaṃ paribrūhento yathānusiṭṭhaṃ	838	
PA_tika-s02_01t:838_5	paṭipattiyā lokaṃ sāsanañca attano visesādhigamaṭṭhānabhūtaṃ suññāgārañca upasobhayamāno	838	
PA_tika-s02_01t:838_6	guṇavisesādhiṭṭhānabhāvāpādanena viññūnaṃ atthato taṃ brūhento nāma hotīti vuttaṃ	838	
PA_tika-s02_01t:838_7	“brūhetā suññāgārāna”nti. Tenāha “ettha cā”tiādi. Ayameva suññāgārānubrūhanaviññuppasatthānaṃ	838	
PA_tika-s02_01t:838_8	bhājanaṃ, na senāsanapatiṭṭhāpananti dassento āha “ekabhūmakādi…pe… daṭṭhabbo”ti.	838	
PA_tika-s02_01t:838_9	Suññāgāraggahaṇena cettha araññarukkhamūlādi sabbaṃ padhānānuyogakkhamaṃ senāsanaṃ	838	
PA_tika-s02_01t:838_10	gahitanti daṭṭhabbaṃ.	8381	
PA_tika-s02_01t:839_0	Taṇhāvicaritadesanāti “ajjhattikassa upādāyā”ti ādinayappavattaṃ taṇhāvicaritasuttaṃ.	839	
PA_tika-s02_01t:839_1	Taṇhāpadaṭṭhānattāti taṇhāsannissayattā. Na hi taṇhāvirahitā mānadiṭṭhipavatti atthi.	839	
PA_tika-s02_01t:839_2	Mānadiṭṭhiyo osaritvāti dassetabbatāya mānadiṭṭhiyo ogāhetvāti attho. Gahaṇatthameva	839	
PA_tika-s02_01t:839_3	hi desetabbadhammassa desanāya osaraṇaṃ. Taṇhāmānadiṭṭhiyo papañcattayaṃ sattasantānassa	839	
PA_tika-s02_01t:839_4	saṃsāre papañcanato anuppabandhanavasena vitthāraṇato. Sīlapadaṭṭhānattāti sīlādhiṭṭhānattā.	839	
PA_tika-s02_01t:840_0	Adhicittasikkhā vuttāti ānetvā sambandho. Vipassanāvasena suññāgāravaḍḍhaneti yojanā.	840	
PA_tika-s02_01t:840_1	Dvepi sikkhāti adhicittādhipaññāsikkhā. Saṅgahetvāti adhisīlasikkhāya saddhiṃ saṅgahetvā	840	
PA_tika-s02_01t:840_2	vuttā. Yadi evamayaṃ sikkhattayadesanā jātāti sikkhattayānisaṃsappakāsanī siyāti	840	
PA_tika-s02_01t:840_3	anuyogaṃ sandhāyāha “ettha cā”tiādi. Tattha yaṃ vattabbaṃ, taṃ heṭṭhā vuttameva.	840	
PA_tika-s02_01t:840_4	Indriyasaṃvaro viya pātimokkhasaṃvarassa catupārisuddhisīlassa ārakkhabhūtā cittekaggatā	840	
PA_tika-s02_01t:840_5	vipassanā ca idha gahitāti tadubhayaṃ appadhānaṃ, sīlameva pana padhānabhāvena gahitanti	840	
PA_tika-s02_01t:840_6	veditabbaṃ. Tenāha “sīlānurakkhikā evā”tiādi.	840	
PA_tika-s02_01t:841_0	Balavatarasukhanti samuppannabyādhidukkhato balavataraṃ, taṃ abhibhavituṃ samatthaṃ	841	
PA_tika-s02_01t:841_1	jhānasukhaṃ uppajjati. Balavamamattaṃ hoti, tena daḷhaattasinehena viluttahadayo	841	
PA_tika-s02_01t:841_2	kusaladhamme chaḍḍento so tathārūpesu…pe… posetā hoti. Balavamamattaṃ vā sineho na	841	
PA_tika-s02_01t:841_3	hoti “suddho saṅkhārapuñjo”ti yāthāvadassanena ahaṃkāramamaṃkārābhāvato. Dubbhikkhabhaye	841	
PA_tika-s02_01t:841_4	khudābhibhavaṃ sandhāyāha “sacepissa antāni bahi nikkhamantī”ti. Byādhibhayaṃ sandhāyāha	841	
PA_tika-s02_01t:841_5	“ussussati visussanī”ti. Ādi-saddena gahitaṃ corabhayaṃ sandhāyāha “khaṇḍākhaṇḍiko	841	
PA_tika-s02_01t:841_6	vā”ti. Ubhayassāti samathavipassanādvayassa. Ettha ca “ajjhattaṃ ceto…pe… suññāgārāna”nti	841	
PA_tika-s02_01t:841_7	imehi visesanibbedhabhāgiyabhāvāpādanena sīlaṃ rakkhituṃ samatthā eva cittekaggatāvipassanā	841	
PA_tika-s02_01t:841_8	gahitā. Yasmā parato jhānavimokkhaphalābhiññāṇaadhiṭṭhānabhāvo sīlassa uddhaṭo, tasmā	841	
PA_tika-s02_01t:841_9	tassa bhiyyopi sambhārabhūtā eva cittekaggatā vipassanā tattha tattha gahitāti veditabbā.	841	
PA_tika-s02_01t:842_0	Sīlādīti ādi-saddena yathāvuttacittekaggatāvipassanā saṅgaṇhāti, sīlassa vā mūlakāraṇabhūtaṃ	842	
PA_tika-s02_01t:842_1	sabbaṃ kammassakatañāṇañca saṅgaṇhāti kammapathasammādiṭṭhiṃ vā. Sīlañhi tadaññampi	842	
PA_tika-s02_01t:842_2	puññakiriyāvatthu teneva parisodhitaṃ mahapphalaṃ hoti mahānisaṃsanti. Lābhī assanti	842	
PA_tika-s02_01t:842_3	lābhā sāya saṃvaraṇasīlaparipūraṇaṃ pāḷiyaṃ āgataṃ kimīdisaṃ bhagavā anujānātīti?	842	
PA_tika-s02_01t:842_4	Na bhagavā sabhāvena īdisaṃ anujānāti, mahākāruṇikatāya pana puggalajjhāsayena evaṃ	842	
PA_tika-s02_01t:842_5	vuttanti dassento “na cetthā”tiādimāha. Tattha ghāsesanaṃ chinnakatho na vācaṃ payuttaṃ	842	
PA_tika-s02_01t:842_6	bhaṇeti chinnakatho mūgo viya hutvā obhāsaparikathānimittaviññattipayuttaṃ ghāsesanaṃ	842	
PA_tika-s02_01t:842_7	vācaṃ na bhaṇe na katheyyāti attho. Puggalajjhāsayavasenāti saṅkhepato vuttamatthaṃ	842	
PA_tika-s02_01t:842_8	vivaranto “yesañhī”tiādimāha. Raso sabhāvabhūto ānisaṃso rasānisaṃso.	842	
PA_tika-s02_01t:843_0	Paccayadānakārāti cīvarādipaccayavasena dānakārā. “Devānaṃ vā”ti vuttavacanaṃ pākaṭīkātumāha	843	
PA_tika-s02_01t:843_1	“devāpī”tiādi. “Pañcime gahapatayo ānisaṃsā”tiādīsu anisaṃsasaddo phalapariyāyopi	843	
PA_tika-s02_01t:843_2	hotīti āha “ubhayametaṃ atthato eka”nti.	843	
PA_tika-s02_01t:844_0	Sassusasurā ca tappakkhikā ca sassusasurapakkhikā. Te ñātiyonisambandhena āvāhavivāhasambandhavasena	844	
PA_tika-s02_01t:844_1	sambandhā ñātī. Sālohitāti yonisambandhavasena. Ekalohitasambaddhāti ekena samānena	844	
PA_tika-s02_01t:844_2	lohitasambandhena sambaddhā. Peccabhāvaṃ gatāti petūpapattivasena nibbattiṃ upagatā.	844	
PA_tika-s02_01t:844_3	Te pana yasmā idha katakālakiriyā kālena katajīvitupacchedā honti, tasmā vuttaṃ “kālakatā”ti.	844	
PA_tika-s02_01t:844_4	Pasannacittoti pasannacittako. Kālakato pitā vā mātā vā petayoniṃ upapannoti adhikārato	844	
PA_tika-s02_01t:844_5	viññāyatīti vuttaṃ “mahānisaṃsameva hotī”ti, tassa tathā sīlasampannattāti adhippāyo.	844	
PA_tika-s02_01t:844_6	Ariyabhāve pana sati vattabbameva natthi. Tenāha “anekāni kappasatasahassānī”tiādi.	844	
PA_tika-s02_01t:844_7	Bahukāranti bahupakāraṃ. Upasaṅkamananti abhivādanādivasena upagamanaṃ. Payirupāsananti upaṭṭhānanti.	844	
PA_tika-s02_01t:845_0	66. Ajjhottharitāti madditā. Ukkaṇṭhāti riñcanā anabhirati ananuyogo. Sīlavā bhikkhu	845	
PA_tika-s02_01t:845_1	attano sīlakhaṇḍabhayena samāhito vipassako ca paccayaghātena aratiyā ratiyā ca sahitā	845	
PA_tika-s02_01t:845_2	abhibhavitāva hotīti āha “sīlādiguṇayuttenevā”tiādi.	845	
PA_tika-s02_01t:846_0	Cittutrāso bhāyatīti bhayaṃ. Ārammaṇaṃ bhāyati etasmāti bhayaṃ. Purimavārasadisattā	846	
PA_tika-s02_01t:846_1	vuttanayamevāti atidisitvāpi puna taṃ dassetuṃ “sīlādiguṇayutto hī”tiādi vuttaṃ.	846	
PA_tika-s02_01t:846_2	Therassa heṭṭhā nisinnattā devatāya dārakā sakabhāvena saṇṭhātuṃ sukhena vattituṃ	846	
PA_tika-s02_01t:846_3	asakkontā asamatthā.	846	
PA_tika-s02_01t:847_0	Adhikaṃ cetoti abhiceto, upacārajjhānacittaṃ. Tassa pana adhikatā pākatikakāmāvacaracittehi	847	
PA_tika-s02_01t:847_1	sundaratāya sapaṭipakkhato visuddhiyā cāti āha “abhikkantaṃ visuddhicitta”nti. Adhicittanti	847	
PA_tika-s02_01t:847_2	samādhimāha, so ca upacārasamādhi daṭṭhabbo. Vivekajaṃ pītisukhaṃ, samādhijaṃ pītisukhaṃ,	847	
PA_tika-s02_01t:847_3	apītijaṃ jhānasukhaṃ, satipārisuddhijaṃ jhānasukhanti catubbidhampi jhānasukhaṃ paṭipakkhato	847	
PA_tika-s02_01t:847_4	nikkhantataṃ upādāya “nekkhammasukha”nti vuccatīti āha “nekkhammasukhaṃ vindantī”ti.	847	
PA_tika-s02_01t:847_5	Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha,	847	
PA_tika-s02_01t:847_6	“nikāmalābhī”ti pana vacanato āvajjanādhiṭṭhānapaccavekkhaṇavasiyopi vuttā evāti	847	
PA_tika-s02_01t:847_7	veditabbā. Sukheneva paccanīkadhamme vikkhambhetvāti etena tesaṃ jhānasukhakhippābhiññatañca	847	
PA_tika-s02_01t:847_8	dasseti. Vipulānanti vepullaṃ pāpitānaṃ. Jhānānaṃ vipulatā nāma subhāvitabhāvena	847	
PA_tika-s02_01t:847_9	ciratarappatti, sā ca paricchedānurūpāva icchitabbbāti “vipulāna”nti vatvā “yathāparicchedeyeva	847	
PA_tika-s02_01t:847_10	vuṭṭhātuṃ samatthoti vuttaṃ hotī”ti āha. Paricchedakālañhi appatvāva vuṭṭhahanto	8471	
PA_tika-s02_01t:847_11	akasiralābhī na hoti yāvadicchakaṃ pavattetuṃ asamatthattā. Idāni teyeva yathāvutte	8471	
PA_tika-s02_01t:847_12	samāpajjanādivasībhāve byatirekavasena vibhāvetuṃ “ekacco hī”tiādi vuttaṃ. Tattha	8471	
PA_tika-s02_01t:847_13	lābhīyeva hotīti idaṃ paṭiladdhamattassa jhānassa vasena vuttaṃ. Tathāti icchiticchitakkhaṇe.	8471	
PA_tika-s02_01t:847_14	Pāribandhiketi vasībhāvassa paccanīkadhamme. Jhānādhigamassa pana paccanīkadhammā	8471	
PA_tika-s02_01t:847_15	pageva vikkhambhitā, aññathā jhānādhigamo eva na siyā. Kicchena vikkhambhetīti kicchena	8471	
PA_tika-s02_01t:847_16	visodheti. Kāmādīnavapaccavekkhaṇādīhi kāmacchandādīnaṃ viya aññesampi samādhipāribandhikānaṃ	8471	
PA_tika-s02_01t:847_17	dūrasamussāraṇaṃ idha vikkhambhanaṃ visodhanañcāti veditabbaṃ. Nāḷikāyantanti kālamānanāḷikāyantaṃ āha.	8471	
PA_tika-s02_01t:848_0	Visesena rūpāvacaracatutthajjhānaṃ sabbaso vasībhāvāpāditaṃ abhiññāpādakanti adhippāyenāha	848	
PA_tika-s02_01t:848_1	“abhiññāpādake jhāne vutte”ti. Arūpajjhānampi pana adhiṭṭhānatāya pādakameva cuddasadhā	848	
PA_tika-s02_01t:848_2	cittaparidamanena vinā tadabhāvato. “Evamabhiññāpādake rūpāvacarajjhāne vutte rūpāvacaratāya	848	
PA_tika-s02_01t:848_3	kiñcāpi abhiññānaṃ lokiyavāro āgato”ti ayañhettha adhippāyo. Nanti abhiññāvāraṃ.	848	
PA_tika-s02_01t:848_4	Cattāri…pe… ariyamaggā sīlānaṃ ānisaṃso sampannasīlasseva lābhato. Pariyādiyitvāti gahetvā.	848	
PA_tika-s02_01t:849_0	Aṅgasantatāyāti nīvaraṇādīnaṃ paccanīkadhammānaṃ sudūratarabhāvena jhānaṅgānaṃ vūpasantatāya,	849	
PA_tika-s02_01t:849_1	nibbutasabbadarathapariḷāhatāyāti attho, yato tesaṃ jhānānaṃ paṇītatarādibhāvo. Ārammaṇasantatāyāti	849	
PA_tika-s02_01t:849_2	rūpapaṭighādivigamanena saṇhasukhumādibhāvappattasantabhāvena. Yadaggena hi nesaṃ	849	
PA_tika-s02_01t:849_3	bhāvanābhisamayasabbhāvitasaṇhasukhumākārāni ārammaṇāni santāni, tadaggena jhānaṅgānaṃ	849	
PA_tika-s02_01t:849_4	santatā veditabbā. Ārammaṇasantatāya santatā lokuttaradhammārammaṇāhi paccavekkhaṇāhi	849	
PA_tika-s02_01t:849_5	dīpetabbā. Vimuttā visesena muttā. Ye hi jhānadhammā tathāpavattapubbabhāgabhāvanāhi	849	
PA_tika-s02_01t:849_6	tabbisesatāya sātisayaṃ paṭipakkhadhammehi vimuttivasena pavattanti, tato eva tathāvimuttatāya	849	
PA_tika-s02_01t:849_7	pitu aṅke vissaṭṭhaaṅgapaccaṅgo viya kumāro nirāsaṅkabhāvena ārammaṇe adhimuttā ca	849	
PA_tika-s02_01t:849_8	pavattanti, te vimokkhāti vuccanti. Tenāha “vimokkhāti paccanīkadhammehi vimuttattā	849	
PA_tika-s02_01t:849_9	ārammaṇe ca adhimuttattā”ti. Yadipi ārammaṇasamatikkamavasena pattabbāni āruppāni,	849	
PA_tika-s02_01t:849_10	na aṅgātikkamavasena, tathāpi yasmā ārammaṇe avirattassa jhānasamatikkamo na hoti,	8491	
PA_tika-s02_01t:849_11	samatikkantesu ca jhānesu ārammaṇaṃ samatikkantameva hoti, tasmā ārammaṇasamatikkamaṃ	8491	
PA_tika-s02_01t:849_12	avatvā “rūpāvacarajjhāne atikkamitvā”ti icceva vuttaṃ. Atikkamma rūpeti pāḷiyaṃ “sampādetabbā,	8491	
PA_tika-s02_01t:849_13	passitabbā”ti vā kiñci padaṃ icchitabbaṃ, asutaparikappanena pana payojanaṃ natthīti	8491	
PA_tika-s02_01t:849_14	“santāti padasambandho”ti vuttaṃ. Evañca katvā tena virāgabhāvena tesaṃ santatāti	8491	
PA_tika-s02_01t:849_15	ayampi attho vibhāvito hoti. Rūpajjhānādīnaṃ viya natthi etesaṃ ārammaṇabhūtaṃ vā	8491	
PA_tika-s02_01t:849_16	phalabhūtaṃ vā rūpanti arūpā. Arūpā eva āruppā. Tenāha “ārammaṇato ca vipākato ca	8491	
PA_tika-s02_01t:849_17	rūpavirahitā”ti. Nāmakāyenāti sahajātanāmasamūhena.	8491	
PA_tika-s02_01t:850_0	67. Saṃyojentīti bandhanti. Kehīti āha “khandhagatī”tiādi. Asamucchinnarāgādikassa	850	
PA_tika-s02_01t:850_1	hi khandhādīnaṃ āyatiṃ khandhādīhi sambandho, samucchinnarāgādikassa pana taṃ natthi	850	
PA_tika-s02_01t:850_2	katānampi kammānaṃ asamatthabhāvāpattitoti. Rāgādīnaṃ anvayato ca saṃyojanaṭṭho siddhoti	850	
PA_tika-s02_01t:850_3	āha “khandhagati…pe… vuccantī”ti. Parikkhayenāti samucchedena sabbaso āyatiṃ anuppajjanena.	850	
PA_tika-s02_01t:850_4	Paṭipakkhadhammānaṃ anavasesato savanato pīḷanato soto, ariyamaggoti āha “sototi	850	
PA_tika-s02_01t:850_5	ca maggassetaṃ adhivacana”nti. Taṃ sotaṃ ādito panno adhigacchīti sotāpanno, aṭṭhamako.	850	
PA_tika-s02_01t:850_6	Tenāha “taṃsamaṅgīpuggalassā”ti, paṭhamamaggakkhaṇe puggalassāti adhippāyo. Idha	850	
PA_tika-s02_01t:850_7	pana panna-saddo “phalasacchikiriyāya paṭipanno”tiādīsu viya vattamānakālikoti āha	850	
PA_tika-s02_01t:850_8	“maggena phalassa nāmaṃ dinna”nti. Abhītakālikatte pana sarasatova nāmalābho siyā.	850	
PA_tika-s02_01t:850_9	Virūpaṃ sadukkhaṃ saupāyāsaṃ nipātetīti vinipāto, apāyadukkhe khipanako. Dhammoti	850	
PA_tika-s02_01t:850_10	sabhāvo. Tenāha “attāna”ntiādi. Kasmāti avinipātadhammatāya kāraṇaṃ pucchati. Apāyaṃ	8501	
PA_tika-s02_01t:850_11	gamentīti apāyagamanīyā. Sambujjhatīti sambodhi, ariyamaggo. So pana paṭhamamaggassa	8501	
PA_tika-s02_01t:850_12	adhigatattā avasiṭṭho eva adhigandhabbabhāvena icchitabboti āha “uparimaggattaya”nti.	8501	
PA_tika-s02_01t:851_0	Vaṇṇabhaṇanatthaṃ vuttāni,na pahātabbānīti adhippāyo. Oḷārikānaṃ rāgādīnaṃ samucchindanavasena	851	
PA_tika-s02_01t:851_1	pavattamāno dutiyamaggo avasiṭṭhānaṃ tesaṃ tanubhāvāpattiyā uppanno nāma hotīti vuttaṃ	851	
PA_tika-s02_01t:851_2	“rāgadosamohānaṃ tanuttā”ti. Adhiccuppattiyāti kadāci karahaci uppajjanena. Pariyuṭṭhānamandatāyāti	851	
PA_tika-s02_01t:851_3	samudācāramudutāya. Abhiṇhaṃ na uppajjanti tajjassa ayonisomanasikārassa anibaddhabhāvato.	851	
PA_tika-s02_01t:851_4	Mandamandā uppajjanti vipallāsānaṃ tappaccayānañca mohamānādīnaṃ mudutarabhāvato.	851	
PA_tika-s02_01t:851_5	Bahalāva uppajjanti vatthupaṭisevanatoti adhippāyo. Tenāha “tathā hī”tiādi.	851	
PA_tika-s02_01t:852_0	Sakiṃ āgamanadhammoti paṭisandhivasena sakiṃyeva āgamanasabhāvo. Ekavāraṃyeva…pe…	852	
PA_tika-s02_01t:852_1	āgantvāti iminā pañcasu sakadāgāmīsu cattāro vajjetvā ekoyeva gahitoti dassento “yopi	852	
PA_tika-s02_01t:852_2	hī”tiādimāha. Tattha yvāyaṃ pañcamako sakadāgāmī “idha maggaṃ bhāvetvā devaloke nibbatto,	852	
PA_tika-s02_01t:852_3	tattha yāvatāyukaṃ ṭhatvā puna idhūpapajjitvā parinibbāyatī”ti vutto, tassa ekabījinā	852	
PA_tika-s02_01t:852_4	saddhiṃ kiṃ nānākaraṇanti? Ekabījissa ekā paṭisandhi, sakadāgāmissa dve paṭisandhiyoti	852	
PA_tika-s02_01t:852_5	idaṃ tesaṃ nānākaraṇaṃ. Yassa hi sotāpannassa ekaṃyeva khandhabījaṃ, na ekaṃ attabhāvaggahaṇaṃ, so ekabījīti.	852	
PA_tika-s02_01t:853_0	Heṭṭhāti “amahaggatabhūmiya”nti heṭṭhā sambandhanena. Heṭṭhābhāgassa hitāti heṭṭhābhāgiyā,	853	
PA_tika-s02_01t:853_1	tesaṃ. Tānīti orabbhāgiyasaṃyojanāni. Kāmāvacare nibbattatiyeva ajjhattaṃ saṃyojanattā.	853	
PA_tika-s02_01t:853_2	Tathā hesa dūratopi āvattidhammo evāti dassetuṃ gilabaḷisamacchādayo upamābhāvena	853	
PA_tika-s02_01t:853_3	vuttā. Opapātikoti iminā gabbhavāsadukkhābhāvamāha. Tattha parinibbāyīti iminā sesadukkhābhāvaṃ.	853	
PA_tika-s02_01t:853_4	Tattha parinibbānatā cassa kāmaloke khandhabījassa apunārohavasenevāti dassetuṃ “anāvattidhammo”ti vuttaṃ.	853	
PA_tika-s02_01t:854_0	68. Kevalāti lokiyābhiññāhi asammissā. Lokiyapañcābhiññāyopi sīlānaṃ ānisaṃso tadavinābhāvato.	854	
PA_tika-s02_01t:854_1	Tāpi dassetuṃ ākaṅkheyya ce…pe… evamādimāhāti yojanā. Āsavānaṃ anavasesappahānato	854	
PA_tika-s02_01t:854_2	arahattamaggoyeva visesato “āsavakkhayo”ti vattabbataṃ arahatīti vuttaṃ “āsavakkhaye	854	
PA_tika-s02_01t:854_3	kathite”ti, aññathā sabbāpi chaḷabhiññā āsavakkhayo evāti. Imesaṃ guṇānanti lokiyābhiññānaṃ.	854	
PA_tika-s02_01t:854_4	Yathā purisassa muṇḍitaṃ sīsaṃ sikhāvirahitattā na sobhati, evaṃ desanāya sīsabhūtāpi	854	
PA_tika-s02_01t:854_5	aggamaggakathā lokiyābhiññārahitā na sobhatīti āha “ayaṃ kathā muṇḍābhiññākathā nāma	854	
PA_tika-s02_01t:854_6	bhaveyyā”ti. Iddhivikubbanāti iddhi ca vikubbanā ca. Vikubbanaggahaṇena cettha vikubbaniddhimāha,	854	
PA_tika-s02_01t:854_7	iddhiggahaṇena tadaññaṃ sabbañca abhiññākiccaṃ. Yuttaṭṭhāneyevāti lokiyābhiññānaṃ	854	
PA_tika-s02_01t:854_8	nibbattanassa viya desanāya yuttaṭṭhāneyeva. Etena na kevalaṃ desanakkamenevāyaṃ	854	
PA_tika-s02_01t:854_9	desanā, atha kho paṭipattikkamenapīti dasseti. Visuddhimagge vuttā, tasmā tattha	854	
PA_tika-s02_01t:854_10	vuttanayeneva veditabbāti adhippāyo.	8541	
PA_tika-s02_01t:855_0	69. Āsavānaṃ khayāti heṭṭhimamaggena khepitāvasiṭṭhānaṃ āsavānaṃ arahattamaggena	855	
PA_tika-s02_01t:855_1	samucchindanato. Yasmā arahattamaggo na kevalaṃ āsaveyeva khepeti, atha kho avasiṭṭhe	855	
PA_tika-s02_01t:855_2	sabbakilesepi, tasmā āha “sabbakilesānaṃ khayā”ti. Lakkhaṇamattañhettha āsavaggahaṇaṃ,	855	
PA_tika-s02_01t:855_3	āsavānaṃ ārammaṇabhāvassapi anupagamanato anāsavaṃ. Yasmā pana tattha āsavānaṃ lesopi	855	
PA_tika-s02_01t:855_4	natthi, tasmā vuttaṃ “āsavavirahita”nti. Samādhi vutto cetosīsena yathā “cittaṃ paññañca	855	
PA_tika-s02_01t:855_5	bhāvaya”nti adhippāyo. Rāgato vimuttattā avijjāya vimuttattāti idaṃ ujuvipaccanīkapaṭippassaddhidassanaṃ	855	
PA_tika-s02_01t:855_6	daṭṭhabbaṃ, na tadaññesaṃ pāpadhammānaṃ appaṭippassaddhattā. Idāni tameva samādhipaññānaṃ	855	
PA_tika-s02_01t:855_7	rāgāvijjāpaṭipakkhataṃ āgamena dassetuṃ “vuttaṃ ceta”ntiādi vuttaṃ. Samathaphalanti	855	
PA_tika-s02_01t:855_8	samathassa phalaṃ lokiyasamathabhāvanāya hi vipassanāgatāya āhitaphalassa lokuttarasamathassa	855	
PA_tika-s02_01t:855_9	sarikkhakaphalo cetovimutti. Vipassanāphalanti etthāpi eseva nayo. Attanoyevāti sutamayañāṇādinā	855	
PA_tika-s02_01t:855_10	viya parapaccayataṃ nayaggāhañca muñcitvā paratoghosānugatabhāvanādhigamabhūtatāya	8551	
PA_tika-s02_01t:855_11	attanoyeva paññāya paccakkhaṃ katvā sayambhuñāṇabhūtāyāti adhippāyo. Tenāha “aparappaccayena ñatvā”ti.	8551	
PA_tika-s02_01t:856_0	Sabbampi tanti sabbampi sattarasavidhaṃ taṃ yathāvuttaṃ sīlānisaṃsaṃ. Yathā ānisaṃsavante	856	
PA_tika-s02_01t:856_1	sammadeva sampādite tadānisaṃsā dassitā eva honti tadāyattabhāvato, evaṃ ānisaṃsapadhānayogyabhāvena	856	
PA_tika-s02_01t:856_2	dassite tadānisaṃsā dassitā eva hontīti āha “sampiṇḍetvā dassento”ti. Vuttasseva	856	
PA_tika-s02_01t:856_3	atthassa punavacanaṃ nigamananti vuttaṃ “nigamanaṃ āhā”ti. Pubbeti desanārambhe.	856	
PA_tika-s02_01t:856_4	Evaṃ vuttanti “sampannasīlā”ti evamādinā ākārena vuttaṃ. Idaṃ sabbampīti idaṃ “sampannasīlā”tiādikaṃ	856	
PA_tika-s02_01t:856_5	sabbampi vacanaṃ. Etaṃ paṭiccāti etaṃ sampannasīlassa bhikkhuno yathāvuttasattarasavidhānisaṃsabhāgitaṃ	856	
PA_tika-s02_01t:856_6	sandhāya vuttaṃ. Idameva hi “iti yaṃ taṃ vuttaṃ, idametaṃ paṭicca vutta”nti vacanaṃ	856	
PA_tika-s02_01t:856_7	sandhāya “sabbampi taṃ sīlānisaṃsaṃ sampiṇḍetvā dassento”ti vuttaṃ. Etthaādito chahi	856	
PA_tika-s02_01t:856_8	ānisaṃsehi parittabhūmikā sampatti gahitā, tadantaraṃ pañcahi lokiyābhiññāhi ca mahaggatabhūmikā,	856	
PA_tika-s02_01t:856_9	itarehi lokuttarabhūmikāti evaṃ catubhūmikasampadānisaṃsasīlaṃ nāmetaṃ mahantaṃ mahānubhāvaṃ,	856	
PA_tika-s02_01t:856_10	tasmā taṃsampādane sakkaccakāritā appamattena bhavitabbaṃ.	8561	
PA_tika-s02_01t:857	Ākaṅkheyyasuttavaṇṇanāya līnatthappakāsanā samattā.	85	
PA_tika-s02_01t:858	7. Vatthasuttavaṇṇanā	85	
PA_tika-s02_01t:859_0	70. Chādetabbaṃ ṭhānaṃ vasati paṭicchādetīti vatthaṃ. Yaṃ samānaṃ viya na sabbaso	859	
PA_tika-s02_01t:859_1	minoti, mānassa pana samīpe, taṃ upamānaṃ. Upamīyati etāyāti upamā, upamāya bodhakavacanaṃ	859	
PA_tika-s02_01t:859_2	upamāvacanaṃ. Katthaci sutte. Atthanti upamiyatthaṃ. Paṭhamaṃ upamaṃ vatvā tadanantaraṃ	859	
PA_tika-s02_01t:859_3	atthaṃ vatvā puna upamaṃ vadanto “upamāya atthaṃ parivāretvā dassetī”ti vutto. Atthena	859	
PA_tika-s02_01t:859_4	upamaṃ parivāretvāti etthāpi eseva nayo. Idāni te cattāropi pakāre sutte āgatanayeneva	859	
PA_tika-s02_01t:859_5	dassento “seyyathāpissu, bhikkhave”tiādimāha. Tattha dve agārāti dve paṭivissakagharā.	859	
PA_tika-s02_01t:859_6	Sadvārāti sammukhadvārā.	859	
PA_tika-s02_01t:860_0	Svāyanti so ayaṃ evaṃ upamādassanavasenapi nānānayenapi dhammadesako bhagavā. Ekaccānaṃ	860	
PA_tika-s02_01t:860_1	veneyyānaṃ atthassa sukhāvabodho paṭhamaṃ upamādassane hetu, evaṃ paṭhamaṃ atthadassane,	860	
PA_tika-s02_01t:860_2	upamāya atthaparivāraṇe, atthena upamāparivāraṇe cā”ti imamatthaṃ dasseti “esa nayo	860	
PA_tika-s02_01t:860_3	sabbatthā”ti iminā. Dhammadhātuyāti sabbaññutaññāṇassa. Tañhi dhammadhātupariyāpannattā	860	
PA_tika-s02_01t:860_4	yathāvuttadhamme ca sabbepi ñeyyadhamme ca padahati yathāsabhāvato bujjhati bodheti	860	
PA_tika-s02_01t:860_5	cāti dhātu, dhīyanti vā dhammā etāya sabbākārato ñāyanti ñāpiyanti cāti dhammadhātu.	860	
PA_tika-s02_01t:860_6	Tassā pana suṭṭhu saccasampaṭivedhavasena laddhattā suppaṭividdhattāti, yadaggena	860	
PA_tika-s02_01t:860_7	vā ñeyyaṃ tāya suppaṭividdhaṃ, tadaggena sāpissa suppaṭividdhā evāti āha “suppaṭividdhattā”ti.	860	
PA_tika-s02_01t:861_0	Pakatipariyodātassa cittassa āgantukehi upakkilesehi upakkiliṭṭhabhāvadassanatthaṃ	861	
PA_tika-s02_01t:861_1	saṃkiliṭṭhavatthadassananti katvā vuttaṃ “pakatiparisuddhaṃ vattha”nti. Rajādināti	861	
PA_tika-s02_01t:861_2	ettharajo nāma reṇu. Ādi-saddena aṇutajjāridhūmādikaṃ vatthassa aparisuddhikāraṇaṃ	861	
PA_tika-s02_01t:861_3	saṅgaṇhāti. Sabbaso kilissati vinassati visuddhi etenāti saṃkileso, tena saṃkilesena	861	
PA_tika-s02_01t:861_4	paṃsurajādinā saṃkiliṭṭhaṃ vaṇṇavināsanena vidūsitaṃ. Malaṃ masi. Jallikā vuccati	861	
PA_tika-s02_01t:861_5	loṇapaṭalādi chaviyā upari ṭhitaṃ sarīramalaṃ. Ādisaddena sarīrajallameva assukheḷasiṅghāṇikādikaṃ	861	
PA_tika-s02_01t:861_6	tadaññamalaṃ saṅgaṇhāti. Gahitattāti pariyonandhanavasena gahitattā. Rajanti sattā	861	
PA_tika-s02_01t:861_7	tenāti raṅgaṃ, raṅgameva raṅgajātaṃ yathā kopameva kopajātaṃ. Upanāmeyyāti pakkhipeyya.	861	
PA_tika-s02_01t:861_8	Nīlakatthāyāti nīlavaṇṇatthāya. Palāsanīlādiketi ādi-saddena kāḷasāmādiṃ saṅgaṇhāti.	861	
PA_tika-s02_01t:861_9	Haliddikakudhaselādike pītakaraṅge. Lākhāpattaṅgarasādike lohitakaraṅge. Mahārajanaloddakandulādike	861	
PA_tika-s02_01t:861_10	mandarattaraṅge. Duṭṭhu rajitavaṇṇaṃ apabhassaraṃ. Tenāha “aparisuddhavaṇṇamevassā”ti.	8611	
PA_tika-s02_01t:861_11	Īdisanti durattavaṇṇaṃ. Tasmiṃ vatthe raṅgajātaṃ sayaṃ suparisuddhaṃ samānaṃ kissa	8611	
PA_tika-s02_01t:861_12	hetu kena rattavaṇṇaṃ aparisuddhaṃ hotīti raṅgajātassa niddosataṃ vadati. Tenāha “yasmā panā”tiādi.	8611	
PA_tika-s02_01t:862_0	Saṃkilesapakkhaṃ dassentena asaṃkiliṭṭhameva vatthaṃ udāharitabbanti pākaṭoyamattho,	862	
PA_tika-s02_01t:862_1	saṃkiliṭṭhavatthanidassanena pana “siyā nu kho aññopi koci viseso”ti adhippāyena	862	
PA_tika-s02_01t:862_2	pucchati “kasmā panā”tiādinā. Itaro atthavisesoti dassento “vāyāmamahapphaladassanattha”ntiādimāha.	862	
PA_tika-s02_01t:862_3	Ettha ca saṃkiliṭṭhacittavisodhanavidhāne saṃkiliṭṭhavatthaṃ nidassatabbanti paṭiññā,	862	
PA_tika-s02_01t:862_4	vāyāmamahapphaladassanatthanti hetuattho. Yathā hītiādi anvayattho. Na tattha jātikāḷake	862	
PA_tika-s02_01t:862_5	viyātiādi byatirekattho. Sadisūdāharaṇaṃ pana malaggahitakaṃsapātiādi daṭṭhabbaṃ.	862	
PA_tika-s02_01t:862_6	Evaṃ cittampītiādi opammatthassa upameyyaupanayanaṃ. Tattha pakatiyāti akittimena	862	
PA_tika-s02_01t:862_7	sabhāvena. Tanti cittaṃ. Sāmaññaggahaṇañcetaṃ cittabhāvāvisesato. Tenāha “sakalepī”ti.	862	
PA_tika-s02_01t:862_8	Paṇḍarameva na saṃkiliṭṭhaṃ saṃkilesehi asamannāgatabhāvato. Nanu kiriyāmayacittehi	862	
PA_tika-s02_01t:862_9	vipākasantāne visesādhānaṃ labbhati, aññathā katavināsā katabbhāgamā āpajjeyyuṃ?	862	
PA_tika-s02_01t:862_10	Kiñcāpi labbhati, tassa saṃkileso vaṭṭupanissayo, asuddhi vā na hoti, asaṃkileso	8621	
PA_tika-s02_01t:862_11	vivaṭṭupanissayo, visuddhi vā na hoti eva. Upakkiliṭṭhanti panetaṃ upakkilesanārahassa	8621	
PA_tika-s02_01t:862_12	cittassa vasena vuttaṃ, na vipākapabandhassa. Tenāha “pabhassaramidaṃ bhikkhave citta”nti,	8621	
PA_tika-s02_01t:862_13	“paṇḍaramevā”ti ca. Tañca khoti pana sakasantatipariyāpannatāya nesaṃ kevalaṃ ekattanayavasena	8621	
PA_tika-s02_01t:862_14	vuttaṃ, na vipākadhammānaṃ kilesāsamaṅgibhāvato. Atha vā upakkiliṭṭhanti iminā upakkilesahetu	8621	
PA_tika-s02_01t:862_15	tattha vijjamānaṃ visesādhānamāha, na “saṃkiliṭṭhā dhammā”tiādīsu viya taṃsamaṅgitanti	8621	
PA_tika-s02_01t:862_16	daṭṭhabbaṃ. Visodhiyamānanti vipassanāpaññāya anukkamena sabbupakkilesehi vimociyamānaṃ.	8621	
PA_tika-s02_01t:862_17	Sakkā aggamaggakkhaṇe pabhassarataraṃ kātuṃ, yato na puna upakkilissati. Evantiādi	8621	
PA_tika-s02_01t:862_18	vuttassevatthassa nigamanaṃ.	8621	
PA_tika-s02_01t:863_0	Duṭṭhagatiparipūraṇavasena paṭipajjanaṃ paṭipatti. Sā eva kilesadarathapariḷāhādivasena	863	
PA_tika-s02_01t:863_1	upāyāsadukkhā, kucchitā vā gati pavatti, duggatihetūti vā duggati, duggatiyā pana	863	
PA_tika-s02_01t:863_2	paṭipattiyā gandhabbato, tassā vā nipphannabhāvato kucchito, dukkhā ca gatīti duggati.	863	
PA_tika-s02_01t:863_3	Saṃkiliṭṭhacittoti idaṃ tassā paṭipattiyā duggatibhāvadassanatthaṃ, na visesanatthaṃ.	863	
PA_tika-s02_01t:863_4	Na hi asaṃkiliṭṭhacittassa pāṇaghātādivasena pavatti. Saṃkiliṭṭhacittoti lābhāsāya	863	
PA_tika-s02_01t:863_5	sabbaso kiliṭṭhacitto. Dūteyyapahiṇagamananti dūteyyaṃ vuccati dutakammaṃ, gihīnaṃ	863	
PA_tika-s02_01t:863_6	paṇṇaṃ vā sāsanaṃ vā gahetvā tattha tattha gamanaṃ, pahiṇagamanaṃ gharāgharaṃ pesitassa	863	
PA_tika-s02_01t:863_7	khuddakagamanaṃ, dūteyyagamanaṃ pahiṇagamanañca gacchati. Vejjakammanti ananuññāte	863	
PA_tika-s02_01t:863_8	ṭhāne lābhāsāya gahaṭṭhānaṃ bhesajjaṃ karoti. Saṅghabhedakathā parato āgamissati.	863	
PA_tika-s02_01t:863_9	Veḷudānādīhīti veḷudānapattadānapupphadānādīhi micchājīvena jīvikaṃ kappeti. Sakalampīti	863	
PA_tika-s02_01t:863_10	“atthi anācāro, atthi agocaro”tiādinā vibhaṅge āgataṃ sabbampi anācāraṃ agocarañca	8631	
PA_tika-s02_01t:863_11	caraṇavasena paripūreti.	8631	
PA_tika-s02_01t:864	“Nirayampi …pe… pettivisayampi gacchatī”ti vatvā tattha pettivisayagamanaṃ dassento “samaṇayakkho nāma hotī”tiādimāha.	86	
PA_tika-s02_01t:865_0	Sukkapakkhe parisuddhanti sabbaso visuddhaṃ asaṃkiliṭṭhaṃ. Parisuddhattā eva pariyodātaṃ,	865	
PA_tika-s02_01t:865_1	pabhassaranti attho. Surattavaṇṇamevassāti suṭṭhu rattavaṇṇameva assa. Parisuddhavaṇṇamevassāti	865	
PA_tika-s02_01t:865_2	nīlavaṇṇopissa parisuddho ca bhaveyyāti evamādiṃ sandhāyāha “kaṇhapakkhe vuttapaccanīkeneva	865	
PA_tika-s02_01t:865_3	veditabbā”ti. Raṅgajātantiādi pana tattha vuttavaseneva veditabbaṃ. Paṭipattisugatiādīsu	865	
PA_tika-s02_01t:865_4	yaṃ vattabbaṃ, taṃ paṭipattiduggatiādīsu vuttavipariyāyena veditabbaṃ. Parisuddhacittoti	865	
PA_tika-s02_01t:865_5	suddhāsayo. Dasa kusalakammapathe paripūretīti idaṃ kaṇhapakkhe “dasa akusalakammapathe	865	
PA_tika-s02_01t:865_6	paripūretī”ti vuttassa paṭipakkhadassanavasena vuttaṃ. Yathā hi tattha abhijjhābyāpādamicchādiṭṭhiggahaṇena	865	
PA_tika-s02_01t:865_7	kammapathasaṃsandananayena kammapathaṃ appattāya ca agāriyassa tathārūpāya micchāpaṭipattiyā	865	
PA_tika-s02_01t:865_8	saṅgaho icchito, evaṃ idhāpi anabhijjhāabyāpādasammādiṭṭhiggahaṇena alobhādosāmohavasena	865	
PA_tika-s02_01t:865_9	pavattā agāriyassa sammāpaṭipatti saṅgahitāti daṭṭhabbaṃ, na kammapathappattāvāti.	865	
PA_tika-s02_01t:865_10	Manussamahantatanti jātirūpabhogādhipateyyādivasena manussesu mahantabhāvaṃ. Dasahi	8651	
PA_tika-s02_01t:865_11	ṭhānehi aññesaṃ devānaṃ abhibhavo devamahantatā. Paṭipatti sugatiyā bhājiyamānattā	8651	
PA_tika-s02_01t:865_12	“anāgāmimaggaṃ bhāvetī”ti tathā anāgāmibhāvanaṃ pāpetvā ṭhapitā. Gahitaggahaṇena	8651	
PA_tika-s02_01t:865_13	sukhānubhavaṭṭhānassa adhippetattā tadabhāvato asaññibhavaṃ anādiyanto “dasasu vā	8651	
PA_tika-s02_01t:865_14	brahmabhavanesū”tiādimāha.	8651	
PA_tika-s02_01t:866_0	71. Sakabhaṇḍe chandarāgo abhijjhāyanaṭṭhena abhijjhā, abhijjhāyanāti attho. Parabhaṇḍe	866	
PA_tika-s02_01t:866_1	chandarāgo visamaṃ lubbhatīti visamalobho. Evampi abhijjhāvisamalobhānaṃ viseso hotīti	866	
PA_tika-s02_01t:866_2	dassento “atha vā”tiādimāha. Tattha attano santakaṃ taṃsadisañca yuttaṭṭhānaṃ. Yaṃ	866	
PA_tika-s02_01t:866_3	yācitaṃ, appakasirena vā sakkā laddhuṃ, taṃ pattaṭṭhānaṃ. Paradāragarudārāti ayuttaṭṭhānaṃ.	866	
PA_tika-s02_01t:866_4	Yaṃ apatthaniyaṃ, yassa vā patthanāya byasanaṃ āpajjati, taṃ appattaṭṭhānaṃ. Theroti	866	
PA_tika-s02_01t:866_5	mahāsaṅgharakkhitatthero, yena aṭṭhakathā potthakaṃ āropitā. So hi antevāsikesu sākacchantesu	866	
PA_tika-s02_01t:866_6	evamāha. Sopi imasmiṃyeva sutte vinibbhogo na labbhati cittasaṃkilesassa adhippetattā.	866	
PA_tika-s02_01t:866_7	Tenāha “yutte vā”tiādi. Ayonisomanasikāravasena uppajjanato sampatti āyatiñca dukkhasseva	866	
PA_tika-s02_01t:866_8	uppādanato na koci lobho avisamo nāma. Abhijjhāyanaṭṭhenāti yassa kassaci ārammaṇassa	866	
PA_tika-s02_01t:866_9	yuttassa ayuttassa appattassa ca abhijjāyanavasena abhipatthanāvasena ca pavattā	866	
PA_tika-s02_01t:866_10	taṇhā abhijjhāti lobhato nibbisesanti dasseti. Tenāha “ekatthametaṃ byañjanameva	8661	
PA_tika-s02_01t:866_11	nāna”nti. Dūsetīti sabhāvasantaṃ asaṃkilesaṃ vināseti avisuddhaṃ karoti. Tenāha “obhāsituṃ	8661	
PA_tika-s02_01t:866_12	na detī”ti. “Ime sattā ucchijjantu vinassantū”ti sattesu byāpajjanākārappavattiyā	8661	
PA_tika-s02_01t:866_13	byāpādo navavidhaāghātavatthusambhavo vutto. Kodho pana saṅkhāresupi pavattanato	8661	
PA_tika-s02_01t:866_14	dasavidhaāghātavatthusambhavo vutto. Ubhayampi paṭighameva, pavattanānattato bhinditvā	8661	
PA_tika-s02_01t:866_15	vutto. Kujjhanavaseneva cittapariyonandhano “akkocchi maṃ avadhi ma”ntiādinā.	8661	
PA_tika-s02_01t:867_0	Suṭṭhu kataṃ karaṇaṃ sukataṃ, tassa pubbakāritālakkhaṇassa guṇassa vināsano udakapuñchaniyā	867	
PA_tika-s02_01t:867_1	viya sarīrānugataṃ udakaṃ puñchanto makkho. Tathā hi so paresaṃ guṇānaṃ makkhanaṭṭhena	867	
PA_tika-s02_01t:867_2	“makkho”ti vuccati. Idāni anagāriyassa vātiādinā saṅkhepena vuttatthaṃ vitthārena	867	
PA_tika-s02_01t:867_3	dassetuṃ “anagāriyopī”tiādi vuttaṃ. Nisinnakathāparikathādivasena dhammassa kathā	867	
PA_tika-s02_01t:867_4	dhammakathānayo, ekattādidhammanīti eva vā. Pakaraṇaṃ satta pakaraṇāni, tattha kosallaṃ	867	
PA_tika-s02_01t:867_5	dhammakathānayapakaraṇakosallaṃ. Ādi-saddena vinayakkame catūsu mahānikāyesu ca kosallaṃ	867	
PA_tika-s02_01t:867_6	saṅgaṇhāti. Acittīkatoti cittīkārarahito. Yathā cāyanti iminā yathāyaṃ makkho cittaṃ	867	
PA_tika-s02_01t:867_7	dūseti, evaṃ paḷāsopi cittaṃ dūseti, tasmā upakkilesoti dasseti. Aniyatā gati niyāmokkamanābhāvato.	867	
PA_tika-s02_01t:867_8	Ādi-saddena “rattaññū cirapabbajite puggale ajjhottharitvā ‘tvampi imasmiṃ sāsane	867	
PA_tika-s02_01t:867_9	pabbajito, ahampi pabbajito, tvampi sīlamatte ṭhito ahampī’ti” evamādīnaṃ saṅgaho.	867	
PA_tika-s02_01t:867_10	Yugaggāhagāhīti “tava vā mama vā ko viseso”ti asamampi samaṃ katvā samadhuraggāhagaṇhanako.	8671	
PA_tika-s02_01t:867_11	Khīyanā usūyanā. Attano sampattiyā nigūhanaṃ tassa parehi sādhāraṇabhāvāsahanena	8671	
PA_tika-s02_01t:867_12	hotīti “parehi sādhāraṇabhāvaṃ asahamānaṃ”icceva vuttaṃ. Kāraṇe hi gahite phalampi	8671	
PA_tika-s02_01t:867_13	gahitameva hotīti. Aññathā attano pavedanakapuggalo kerāṭiko, “nekatikavāṇijo”tipi	8671	
PA_tika-s02_01t:867_14	vadanti. Sappamukhā macchavālā ekā macchajāti āyatanamaccho. Tenāha “āyatanamaccho	8671	
PA_tika-s02_01t:867_15	nāmā”tiādi. Baddhacaroti antevāsī.	8671	
PA_tika-s02_01t:868_0	Sabbaso amadditasabhāvena vā tabharitabhattasadisassa thaddhabhāvassa anonamitadaṇḍasadisatāya	868	
PA_tika-s02_01t:868_1	paggahitasiraanivātavuttikārassa ca karaṇato vā tabharita…pe… karaṇo. Taduttarikaraṇoti	868	
PA_tika-s02_01t:868_2	yaṃ yena kataṃ duccaritaṃ vā sucaritaṃ vā, taduttari, tassa dviguṇaṃ vā karaṇo. Attano	868	
PA_tika-s02_01t:868_3	maṇḍanādiatthaṃ parena kataṃ alaṅkārādiṃ. Pariyāpuṇāti vā katheti vā attano balānurūpaṃ.	868	
PA_tika-s02_01t:868_4	Kāmaṃ nikāyadvayaggahaṇādivasena pavatto sevitabbamāno eva, tathāpissa saṃkilesapakkhattā	868	
PA_tika-s02_01t:868_5	vuttaṃ “mānaṃ anissāyā”ti.	868	
PA_tika-s02_01t:869_0	Uṇṇativasenāti “seyyohamasmī”tiādinā cittassa paggahaṇavasena. Pubbe kenaci attānaṃ	869	
PA_tika-s02_01t:869_1	sadisaṃ katvā pacchā tato adhikato dahanato uppajjanako atimāno. Madaggahaṇākāro	869	
PA_tika-s02_01t:869_2	jātiādiṃ paṭicca majjanākāro, sopi atthato māno eva. Pamādo tathāpavatto cittuppādo.	869	
PA_tika-s02_01t:870_0	Tasmā lobhamādiṃ katvā dassetīti lobhassa ādito gahaṇe kāraṇaṃ vibhāvetukāmo pucchati.	870	
PA_tika-s02_01t:870_1	Paṭhamuppattitoti tattha tattha bhave sabbapaṭhamaṃ uppajjanato. Sattānañhi yathādhigataṃ	870	
PA_tika-s02_01t:870_2	jhānādivisesaṃ ārabbha paccavekkhaṇā viya yathāladdhaṃ upapatibhavaṃ ārabbha nikanti	870	
PA_tika-s02_01t:870_3	eva. Tenāha “sabbasattāna”ntiādi. Yathāsambhavaṃ itareti itare byāpādādayo yathāpaccayaṃ	870	
PA_tika-s02_01t:870_4	uppajjanti, lobhassa viya ādito asukassa anantaraṃ asukoti vā na nesaṃ niyamo atthīti	870	
PA_tika-s02_01t:870_5	attho. Kiṃ pana ete soḷaseva cittassa upakkilesā, udāhu aññepi santīti anuyogaṃ sandhāya	870	
PA_tika-s02_01t:870_6	aññepi santīti dassento “na ca ete”tiādimāha. Yadi evaṃ kasmā ettakā eva idha vuttāti.	870	
PA_tika-s02_01t:870_7	Nayadassanavasenāti dassento āha “etena pana…pe… veditabbā”ti. Tena thinamiddhauddhaccakukkucca-vicikicchā-attukkaṃsana-paravabbhanachambhitattā-	870	
PA_tika-s02_01t:870_8	bhīrukatā-ahirikānottappa-atticchatā-pāpicchatā-mahicchatādayo saṅgahitāti veditabbaṃ.	870	
PA_tika-s02_01t:871_0	72. Saṃkilesaṃ dassetvāti saṃkiliṭṭhavattanidassanena saṅkhepena vuttaṃ saṃkilesaṃ	871	
PA_tika-s02_01t:871_1	vibhāgena dassetvā. Vodānaṃ dassentoti etthāpi eseva nayo. Evaṃ jānitvāti “abhijjhā	871	
PA_tika-s02_01t:871_2	visamalobho ekanteneva cittassa uppakkileso”ti sabhāvato samudayato nirodhato nirodhūpāyato	871	
PA_tika-s02_01t:871_3	ca pubbabhāgapaññāya ceva heṭṭhimamaggadvayapaññāya ca jānitvā. Pajahatīti ettha	871	
PA_tika-s02_01t:871_4	accantappahānameva adhippetanti dassento “samucchedappahānavasena ariyamaggena pajahatī”ti	871	
PA_tika-s02_01t:871_5	āha. Ariyamaggenāti anāgāmimaggena. Tena hi pahānaṃ idha sabbavāresu adhippetaṃ.	871	
PA_tika-s02_01t:871_6	Kilesapaṭipāṭi idha kilesānaṃ desanākkamo. Maggapaṭipāṭipana catunnaṃ ariyamaggānaṃ	871	
PA_tika-s02_01t:871_7	desanākkamopi tāya desanāya paṭipajjanakkamopi tāya paṭipattiyā uppattikkamopi. Tattha	871	
PA_tika-s02_01t:871_8	ye ye kilesā yena yena maggena pahīyanti, maggapaṭipāṭiṃ anoloketvā tesaṃ tesaṃ kilesānaṃ	871	
PA_tika-s02_01t:871_9	tena tena maggena pahānadassanaṃ kilesapaṭipāṭi na kilesānaṃ uppattikkamo idha desanākkamo	871	
PA_tika-s02_01t:871_10	cāti dassento “abhijjhā visamalobho”tiādimāha. Yena yena pana maggena ye ye kilesā	8711	
PA_tika-s02_01t:871_11	pahīyanti maggānupubbiyā, tena tena maggena tesaṃ tesaṃ kilesānaṃ pahānadassanaṃ	8711	
PA_tika-s02_01t:871_12	maggapaṭipāṭiyā pahānadassananti dassento “sotāpattimaggenā”tiādimāha.	8711	
PA_tika-s02_01t:872_0	Imasmiṃ pana ṭhāneti “sa kho so, bhikkhave, bhikkhū”tiādinā āgato imasmiṃ pahānavāre.	872	
PA_tika-s02_01t:872_1	Ime kilesāti ime yathāvuttā kilesā. Sotāpattimaggavajjhā vā hontu sesamaggavajjhā	872	
PA_tika-s02_01t:872_2	vāheṭṭhā dassitamaggapaṭipāṭivasena. Tattha pana ye tatiyamaggavajjhā, tesaṃ anāgāmimaggeneva	872	
PA_tika-s02_01t:872_3	pahāne vattabbaṃ natthi, yesaṃ panettha heṭṭhimamaggavajjhānaṃ idha saṅgahe kāraṇaṃ	872	
PA_tika-s02_01t:872_4	pacchā vattukāmena aggamaggavajjhānaṃ anādiyitvā kasmā tatiyamaggavajjhānameva gahaṇaṃ	872	
PA_tika-s02_01t:872_5	katanti āha “ayamettha paveṇimaggāgato sambhavo”ti, ayaṃ imassa suttassa etasmiṃ	872	
PA_tika-s02_01t:872_6	ṭhāne ācariyapaveṇiyā kathāmaggo tato āgato atthasambhavo atthatatvanti attho. Tattha	872	
PA_tika-s02_01t:872_7	heṭṭhimamaggavajjhānaṃ idha saṅgahe kāraṇaṃ pacchā vattukāmo aggamaggavajjhānaṃ aggahaṇe	872	
PA_tika-s02_01t:872_8	yuttiṃ dassento “so cā”tiādimāha. Tenāti catutthamaggena. Sesānanti byāpādādīnaṃ.	872	
PA_tika-s02_01t:872_9	Yepīti makkhādike sandhāyāha. Taṃsamuṭṭhāpakacittānanti tesaṃ makkhādīnaṃ samuṭṭhāpakacittuppādānaṃ.	872	
PA_tika-s02_01t:872_10	Tattha makkha-paḷāsa-issā-macchariya-samuṭṭhāpakaṃ paṭighadvayacittaṃ, visesato pañcakāmaguṇalobhena	8721	
PA_tika-s02_01t:872_11	saṭho māyāvī ca hoti, pañcakāmaguṇikarāgo ca anāgāmimaggeneva niravasesato pahīyati,	8721	
PA_tika-s02_01t:872_12	tasmā vuttaṃ “taṃsamuṭṭhāpakacittānaṃ appahīnattā”ti. Tepi suppahīnā hontīti sambandho.	8721	
PA_tika-s02_01t:872_13	Tanti paṭhamamaggeneva pahānaṃ pubbāparena na sandhiyati “yathodhi kho”ti ettha odhivacanassa	8721	
PA_tika-s02_01t:872_14	maggattayavācakattā. Ratanattaye aveccappasādo nāma ariyakantasīlaṃ viya sotāpannassa	8721	
PA_tika-s02_01t:872_15	aṅgāni, te ca pahānato pacchā niddiṭṭhā, tasmā idha vuttappahānaṃ vikkhambhanapahānamevāti	8721	
PA_tika-s02_01t:872_16	keci vadanti. Tesaṃ icchāmattameva yathāvuttapahānasseva vasena aveccappasādānaṃ	8721	
PA_tika-s02_01t:872_17	odhiso pahānassa vibhāvitattā, svāyamattho heṭṭhā yuttitopi pakāsitoyeva.	8721	
PA_tika-s02_01t:873_0	74. Ekamekena padena yojetabbaṃ, yato ekamekassapi upakkilesassa sabhāvādito dassanaṃ	873	
PA_tika-s02_01t:873_1	niyyānamukhaṃ hoti, tathā ceva heṭṭhā saṃvaṇṇitaṃ. Anāgāmimaggavasena pahānaṃ vatvā	873	
PA_tika-s02_01t:873_2	pasādassa uddhaṭattā vuttaṃ “anāgāmimaggena lokuttarappasādo āgato”ti. Yadi evaṃ	873	
PA_tika-s02_01t:873_3	kasmā “lokiyo uppajjatī”ti vuttanti? “Itipi so bhagavā”tiādinayappavattassa lokiyattā.	873	
PA_tika-s02_01t:873_4	Nibbānārammaṇo eva hi lokuttaro pasādo. “Itipi so bhagavā”tiādivacanena lokiyaṃ,	873	
PA_tika-s02_01t:873_5	aveccappasādavacanena lokuttaranti lokiyalokuttaramissakaṃ pasādaṃ dassento. Avecca	873	
PA_tika-s02_01t:873_6	ratanattayaguṇe yāthāvato ñatvā pasādo aveccappasādo. So pana yasmā maggenāgatattā	873	
PA_tika-s02_01t:873_7	kenaci akampaniyo appadhaṃsiyo ca hoti, tasmā vuttaṃ “acalena accutenā”ti. Tattha	873	
PA_tika-s02_01t:873_8	lokuttaro sabbaso buddhaguṇādīsu sammohaṃ viddhaṃsento tattha kiccato pavattati,	873	
PA_tika-s02_01t:873_9	itaro ārammaṇavasena te ārabbha. Taṃ vidhinti taṃ tassa uppannappakāraṃ. Anussatiṭṭhānānīti	873	
PA_tika-s02_01t:873_10	anussatikammaṭṭhānāni.	8731	
PA_tika-s02_01t:874_0	75. Somanassādīti ādi-saddena ñāṇādīni saṅgaṇhāti. Corānaṃ abhiṇhaṃ sañcaraṇaṭṭhānatāya	874	
PA_tika-s02_01t:874_1	paccantaggahaṇaṃ. Paccavekkhatoti “asukasmiñca ṭhāne ime cime corā evañca evañca	874	
PA_tika-s02_01t:874_2	vināsitā”ti paccavekkhato rañño viya.	874	
PA_tika-s02_01t:875_0	Yo yo odhi yathodhi. Yathā-saddo byāpanicchāyaṃ, kho saddo avadhāraṇeti dassento	875	
PA_tika-s02_01t:875_1	“sakasakaodhivasena cattameva hotī”tiādimāha. Tena “vanta”ntiādīsupi avadhāretabbanti	875	
PA_tika-s02_01t:875_2	dasseti. Sakasakaodhivasenāti saṅkhepato vuttamatthaṃ vivarituṃ “dve odhī”tiādi āraddhaṃ.	875	
PA_tika-s02_01t:875_3	Tattha yaṃmaggavajjhāti yena maggena anavasesato pahātabbā. Anavasesappahānavasena	875	
PA_tika-s02_01t:875_4	hi taṃtaṃmaggavajjhānaṃ kilesānaṃ tadaññamaggavajjhehi asammissatā, aññathā ye sakasakaodhivasena	875	
PA_tika-s02_01t:875_5	uparimaggavajjhā, te heṭṭhimamaggehi pahīnāpāyagamanīyādisabhāvā eva tehi pahīyantīti	875	
PA_tika-s02_01t:875_6	pahānavasena sammissā siyuṃ. Tena teyeva pahīnā hontīti etthāpi eseva nayo. Tatuttaripīti	875	
PA_tika-s02_01t:875_7	tato pahānanimittasomanassuppattito uddhampi. Paṭipakkhesu odhiso pavattikiccattā	875	
PA_tika-s02_01t:875_8	odhīti heṭṭhā tayo maggā vuccanti. Te hītiādi vuttassevatthassa vivaraṇaṃ. Imassa	875	
PA_tika-s02_01t:875_9	bhikkhunoti anāgāmiṃ sandhāyāha. Tena vuttaṃ “heṭṭhāmaggattayena catta”nti.	875	
PA_tika-s02_01t:876_0	Keci cattampi gaṇhanti, nayidamevanti dassanatthaṃ “vanta”nti vuttaṃ. Na hi yaṃ yena	876	
PA_tika-s02_01t:876_1	vantaṃ, so puna taṃ ādiyati. Tenāha “anādiyanabhāvadassanavasenā”ti. Vantampi kiñci	876	
PA_tika-s02_01t:876_2	sasantatilaggaṃ siyā, nayidamevanti dassanatthaṃ “mutta”nti vuttaṃ. Tenāha “santatito	876	
PA_tika-s02_01t:876_3	vinimocanavasenā”ti. Muttampi kiñci muttabandhanā viya phalaṃ kuhiñci tiṭṭhati, na	876	
PA_tika-s02_01t:876_4	evamidanti dassanatthaṃ “pahīna”nti vuttaṃ. Tenāha “kvaci anavaṭṭhānadassanavasenā”ti.	876	
PA_tika-s02_01t:876_5	Yathā kiñci dunnissaṭṭhaṃ puna ādāya sammadeva nissaṭṭhaṃ paṭinissaṭṭhanti vuccati,	876	
PA_tika-s02_01t:876_6	evaṃ vipassanāya nissaṭṭhaṃ ādinnasadisaṃ maggena pahīnaṃ paṭinissaṭṭhaṃ nāma hotīti	876	
PA_tika-s02_01t:876_7	dassanatthaṃ “paṭinissaṭṭha”nti vuttaṃ. Tenāha “ādinnapubbassa paṭinissaggadassanavasenā”ti.	876	
PA_tika-s02_01t:876_8	Na kāpurisena viya parammukhena nissaṭṭhaṃ, atha kho abhimukheneva nissaṭṭhanti dassanatthaṃ	876	
PA_tika-s02_01t:876_9	“paṭinissaṭṭha”nti vuttaṃ. Tenāha “paṭimukhaṃ vā”tiādi. Upagantabbatoti attano hitasukhaṃ	876	
PA_tika-s02_01t:876_10	paccāsīsantena ekantena adhigantabbato. Dhāraṇatoti taṃsamaṅgīnaṃ apāyapātato sandhāraṇena.	8761	
PA_tika-s02_01t:876_11	Gantho “vedo”ti vuccati “vidanti etenā”ti, vedehi ñāṇehi gato paṭipannoti vedagū.	8761	
PA_tika-s02_01t:876_12	Abhijaññāti jāneyya. Vedajātāti uppannasomanassā. Ñāṇaṃ “vedo”ti vuccati “veditabbaṃ	8761	
PA_tika-s02_01t:876_13	vedetī”ti. Somanassaṃ “vedo”ti vuccati ārammaṇarasaṃ vindati anubhavatīti.	8761	
PA_tika-s02_01t:877_0	Uppannanti aveccappasādaṃ nissāya uppannaṃ. Vuttappakārameva vedanti “somanassaṃ	877	
PA_tika-s02_01t:877_1	somanassamayañāṇañcā”ti evaṃ vuttappakārameva. Atthavedanti atthe hetuphale vedaṃ.	877	
PA_tika-s02_01t:877_2	Dhammavedanti dhamme hetumhi vedaṃ. Tenāha “aveccappasādassa hetu”ntiādi. Idha dhammatthasaddā	877	
PA_tika-s02_01t:877_3	hetuphalapariyāyāti imamatthaṃ pāḷiyā eva dassetuṃ “vuttañheta”ntiādi vuttaṃ. Tameva	877	
PA_tika-s02_01t:877_4	atthañca dhammañcāti attho dhammoti ca vuttaṃ aveccappasādanimittaṃ yathāvuttaṃ kilesappahānañca.	877	
PA_tika-s02_01t:877_5	Atthadhammānisaṃsabhūtaṃ vedanti yathāvuttaatthadhammānisaṃsabhūtaṃ somanassamayañāṇasaṅkhātaṃ	877	
PA_tika-s02_01t:877_6	vedañca. Pāmojjanti taruṇapītiṃ āha. Paccavekkhaṇākārappavattenāti etena paccavekkhaṇā	877	
PA_tika-s02_01t:877_7	evettha anavajjasabhāvatāya dhammoti vuttoti daṭṭhabbaṃ. Pīti jāyatīti parappaccayaṃ	877	
PA_tika-s02_01t:877_8	balavapītimāha. Pīṇitamanassāti passaddhiāvahehi uḷārehi pītivegehi tittacittassa.	877	
PA_tika-s02_01t:877_9	Kāyoti nāmakāyo. Vūpasantadarathoti kilesapariḷāhānaṃ dūrībhāvena suṭṭhu upasantadaratho.	877	
PA_tika-s02_01t:877_10	Paccavekkhaṇahetukaṃ cittassa samādhānaṃ idha adhippetanti āha “appitaṃ viya acalaṃ tiṭṭhatī”ti.	8771	
PA_tika-s02_01t:878_0	76. Kāmaṃ “buddhe aveccappasādena samannāgatomhi, dhamme saṅghe aveccappasādena samannāgatomhī”ti	878	
PA_tika-s02_01t:878_1	idampi tassā paccavekkhaṇāya pavattiākārapakāsanameva, idaṃ pana visesato ratanattaye	878	
PA_tika-s02_01t:878_2	uppannasomanassādippakāsanapadaṃ. “Yathodhi kho panā”ti idampi savisesaṃ paccavekkhaṇākārappakāsanapadanti	878	
PA_tika-s02_01t:878_3	adhippāyena “idāni yathodhi…pe… pakāsetvā”ti vuttaṃ. Cattāropi pana vārā paccavekkhaṇākārappakāsanavasena	878	
PA_tika-s02_01t:878_4	ceva somanassādiānisaṃsadassanavasena ca vuttāti sakkā viññātuṃ ubhayatthāpi ubhayassa	878	
PA_tika-s02_01t:878_5	vuttattā. Yadipi ariyamaggo ekacittakkhaṇiko na puna uppajjati, paṭipakkhassa pana	878	
PA_tika-s02_01t:878_6	tena suppahīnattā taṃsamaṅgī aparihānadhammo taṃsīlādibhāveneva vuccatīti āha “tassa	878	
PA_tika-s02_01t:878_7	anāgāmimaggasampayuttaṃ sīlakkhandhaṃ dassetī”tiādi. “Evaṃdhammā te bhagavanto ahesu”ntiādīsu	878	
PA_tika-s02_01t:878_8	viya idha dhamma-saddo samādhipariyāyoti āha “samādhikkhandhaṃ paññākkhandhañca dassetī”ti.	878	
PA_tika-s02_01t:878_9	Tathā hi so sampayuttadhamme ekārammaṇe avikkhipamāne avippakiṇṇe avisaṭe katvā samaṃ,	878	
PA_tika-s02_01t:878_10	sammā ca ādahanto tathā te dhāretīti ca vattabbataṃ arahatīti dhammoti ca vuccati.	8781	
PA_tika-s02_01t:878_11	Anekarūpānanti anekappakārānaṃ. Antarāyo nāma appaṭiladdhassa vā alabbhanavasena,	8781	
PA_tika-s02_01t:878_12	paṭiladdhassa vā parihānavasena, tadubhayampi idha natthīti dassento “maggassa vā”tiādimāha.	8781	
PA_tika-s02_01t:878_13	Nevassa taṃ hoti antarāyāyāti tassa anāgāmino piṇḍapātabhojanaṃ neva hoti antarāyāya	8781	
PA_tika-s02_01t:878_14	ukkaṃsagatāya paccavekkhaṇāya paccavekkhitvā paribhuñjanato. Tañcassā ukkaṃsagamanaṃ	8781	
PA_tika-s02_01t:878_15	hatapaṭipakkhattāti dassento “maggena visuddhacittattā”ti āha.	8781	
PA_tika-s02_01t:879_0	Etthāti etasmiṃ antarāyābhāve. Etadeva visuddhacittattameva kāraṇaṃ. Ettha ca “nevassa	879	
PA_tika-s02_01t:879_1	taṃ hoti antarāyāyā”ti iminā heṭṭhā vuttappahānaṃ anāgāmimaggenevāti siddhaṃ hoti.	879	
PA_tika-s02_01t:879_2	Anāgāmino hi sabbaso kāmarāgo pahīno hoti, rasataṇhāya abhāvato tādisapiṇḍapātaparibhogo	879	
PA_tika-s02_01t:879_3	aggamaggādhigame kathañcipi antarāyāya na hotīti. “Seyyathāpi, bhikkhave, vattha”nti	879	
PA_tika-s02_01t:879_4	vadanto bhagavāādimhi attanā upanītavatthūpamaṃ anusandheti. Udakassa acchabhāvo	879	
PA_tika-s02_01t:879_5	paṅkasevālapaṇakādimalābhāvena pasannatāya, tabbipariyāyato bahalatāti āha “acchanti	879	
PA_tika-s02_01t:879_6	vippasanna”nti. Vaṇṇanibhāya vigatasaṃkilesatāya samujjalanaṃ pabhassaratāya vatthassa,	879	
PA_tika-s02_01t:879_7	taṃ pariyodātanti vattabbataṃ labhatīti āha “pariyodātaṃ pabhassaratāyā”ti. Ukkaṃ	879	
PA_tika-s02_01t:879_8	bandheyyāti aṅgārakapallaṃ yathā dārughaṭikaṅgārādikena na bhijjati, evaṃ tanumattikālepādinā	879	
PA_tika-s02_01t:879_9	bandheyya. Meghapaṭalato verambhavātadhārāsaṅghaṭṭanato vijjutā viya kevalaṃ vātadhārāsaṅghaṭṭanajanitā	879	
PA_tika-s02_01t:879_10	pabhā ukkāpabhā, sā pana yasmā dvinnaṃ vātadhārānaṃ vegasambhūtasaṅghaṭṭanahetukā,	8791	
PA_tika-s02_01t:879_11	tasmā kāraṇavasena “vātavego ukkā”ti vuttaṃ.	8791	
PA_tika-s02_01t:880_0	77. Yathānusandhivasenātiādimhi uṭṭhitadesanāya anurūpā anusandhi yathānusandhi,	880	
PA_tika-s02_01t:880_1	tassā vasena. Byatirekadassanaṃ viya hi sādhetabbassa ādimhi uṭṭhitadesanāya paṭipakkhadassanampi	880	
PA_tika-s02_01t:880_2	anurūpadesanāva sammadeva patiṭṭhāpanabhāvato, yathā taṃ āvattahārayojanāyaṃ visabhāgadhammāvattanti	880	
PA_tika-s02_01t:880_3	daṭṭhabbaṃ. “Yathānusandhivasena desanā āgatā”ti saṅkhepato vuttamatthaṃ vitthārento	880	
PA_tika-s02_01t:880_4	tappasaṅgena itarepi anusandhī dassetuṃ “tayo hī”tiādimāha. Bahiddhāti bāhiresu vatthūsu.	880	
PA_tika-s02_01t:880_5	Asati paritassanāti taṇhādiṭṭhiparitassanābhāvo. Vissajjitasuttavasenāti “idha bhikkhu	880	
PA_tika-s02_01t:880_6	ekaccassā”tiādinā vissajjitasuttavasena. Yena dhammenāti sīlādivodānadhammesu akkhantiyādisaṃkilesadhammesu	880	
PA_tika-s02_01t:880_7	ca yena yena dhammena. Cha abhiññā āgatāti iminā “anurūpadhammavasena vā”ti vuttavikappaṃ	880	
PA_tika-s02_01t:880_8	dasseti, sesehi “paṭipakkhavasena vā”ti vuttavikappaṃ. Akkhantiyā hi kakacūpamovādo	880	
PA_tika-s02_01t:880_9	paṭipakkho, tathā diṭṭhiyā “netaṃ mama, nesohamasmi, na meso attā”ti evaṃ paṭibhāgā	880	
PA_tika-s02_01t:880_10	suññatākārena. Sesadvayepi eseva nayo. “Citte saṃkiliṭṭhe duggati pāṭikaṅkhā”ti heṭṭhā	8801	
PA_tika-s02_01t:880_11	kilesadesanā āgatā. Sabboti anavaseso. Sabbākārenāti ādīnavānisaṃsapaccavekkhaṇapuggaladosajānanādinā sabbappakārena.	8801	
PA_tika-s02_01t:881_0	78. “Mettā bhāvetabbā byāpādassa pahānāyā”tiādivacanato mettādayo byāpādavihesāratirāgānaṃ	881	
PA_tika-s02_01t:881_1	paṭipakkhā. Yasmā “so atthī”tiādinā bhagavatā anāgāmino aggamaggādhigamanaṃ catusaccakammaṭṭhānaṃ	881	
PA_tika-s02_01t:881_2	matthakaṃ pāpetvā kathitaṃ, tasmā taṃ dassento “idānissā”tiādimāha.	881	
PA_tika-s02_01t:882_0	Brahmavihāradhammeti brahmavihāre ceva brahmavihārasahagatadhamme ca. Tenāha “nāmavasenā”ti.	882	
PA_tika-s02_01t:882_1	Vavatthapetvāti ānetvā sambandhitabbaṃ. Nāmantipi hi īdisesu ṭhānesu cattāro arūpino	882	
PA_tika-s02_01t:882_2	khandhā vuccanti. Iminā nayenāti etena bhūtanissitānaṃ sesupādāyadhammānaṃ sabbesampi	882	
PA_tika-s02_01t:882_3	pahātabbataṇhāvajjānaṃ tebhūmakadhammānaṃ pariggahavidhiṃ ulliṅgeti. Sabhāvato vijjamānaṃ	882	
PA_tika-s02_01t:882_4	taṃ attapaccakkhaṃ katvā ñāṇena yāthāvato paṭivijjhiyamānataṃ upādāya “atthi ida”nti	882	
PA_tika-s02_01t:882_5	yathāvavatthāpitaṃ nāmarūpaṃ. Tenevāha “ettāvatānena dukkhasaccavavatthānaṃ kataṃ	882	
PA_tika-s02_01t:882_6	hotī”ti. Sāvadhāraṇañcetaṃ vacanaṃ, lokasamaññāsiddhaṃ sattaitthipurisādi viya, ito	882	
PA_tika-s02_01t:882_7	bāhirakaparikappitaṃ pakatiādi drabyādi jīvādi kāyādi viya ca na paramatthato natthi,	882	
PA_tika-s02_01t:882_8	atthevāti vuttaṃ hoti. Pajānātīti pubbabhāge tāva lakkhaṇarasādivasena ceva paṭiggahavibhāgavasena	882	
PA_tika-s02_01t:882_9	ca pakārato jānāti, aparabhāge pana pariññābhisamayavasena paṭivijjhanto jānāti.	882	
PA_tika-s02_01t:882_10	Ekantahīnā nāma akusaladhammā sampati āyatiñca dukkhamūlattā, tatthāpi visesato taṇhāti	8821	
PA_tika-s02_01t:882_11	āha “dukkhassa samudayaṃ paṭivijjhanto atthi hīnanti pajānātī”ti. Attano paccayehi	8821	
PA_tika-s02_01t:882_12	padhānabhāvaṃ nītattā paṇītanti iminā atthena ariyamaggova “paṇīta”nti vuccatīti	8821	
PA_tika-s02_01t:882_13	āha “pahānupāyaṃ vicinanto atthi paṇītanti pajānātī”ti. “Uttamaṭṭhena ca paṇīta”nti	8821	
PA_tika-s02_01t:882_14	vuccamāne nirodhasaccassapi saṅgaho siyā, tassa pana padantarena saṅgahitattā vuttanayenevettha	8821	
PA_tika-s02_01t:882_15	attho veditabbo. Appamaññāmukhena vipassanābhinivesasseva katattā “brahmavihārasaññāgatassā”ti	8821	
PA_tika-s02_01t:882_16	vuttaṃ. “Sabbassapi tebhūmakassa saññāgatassā”ti vattuṃ vaṭṭatiyeva. Na cettha asaṅgaho	8821	
PA_tika-s02_01t:882_17	tassāpi saññāya āgatabhāvato. Lokaṃ uttaritvā samatikkamitvā nissaritvā visaṃyuttaṃ	8821	
PA_tika-s02_01t:882_18	hutvā ṭhitattā vuttaṃ “uttari nissaraṇaṃ nibbāna”nti.	8821	
PA_tika-s02_01t:883_0	Catūhi ākārehīti “atthi hīna”ntiādīhi catūhi pakārehi. Anvayañāṇatāya anubodhabhūtāya	883	
PA_tika-s02_01t:883_1	vipassanāpaññāya jānanattho dhammañāṇatāya paṭivedhabhūtāya maggapaññāya dassanattho	883	
PA_tika-s02_01t:883_2	sabhāvasiddhoti dassento “vipassanāpaññāya cattāri saccāni jānanato maggapaññāya	883	
PA_tika-s02_01t:883_3	passato”ti vuttaṃ. Bhayabherave vuttanayenevāti bhayabheravasuttavaṇṇanāyaṃ attanā	883	
PA_tika-s02_01t:883_4	vuttaatthavacanatthapāṭhena idha pāṭhassa sadisattā atidisanto “kāmāsavāpi…pe… pajānātī”ti	883	
PA_tika-s02_01t:883_5	āha. Ettha ca yasmā “kāmāsavāpi cittaṃ vimuccati…pe… avijjāsavāpi cittaṃ vimuccatī”ti	883	
PA_tika-s02_01t:883_6	“khīṇā jātī”tiādīni vadatā bhagavatā catutthamaggo niddiṭṭho, tasmā yaṃ heṭṭhā aṭṭhakathāyaṃ	883	
PA_tika-s02_01t:883_7	vuttaṃ “so ca upari catutthamaggasseva niddiṭṭhattā yujjatī”ti, taṃ suvuttamevāti daṭṭhabbaṃ.	883	
PA_tika-s02_01t:884_0	Tassa codanatthāyāti tassa brāhmaṇassa bhagavā attano codanatthāya “puccha maṃ tvaṃ	884	
PA_tika-s02_01t:884_1	brāhmaṇa yadettha tayā manasābhisamīhita”nti codanāya, okāsadānatthāyāti adhippāyo.	884	
PA_tika-s02_01t:884_2	Desanāsannissayo brāhmaṇassa tathārūpo ettha ajjhāsayopi natthīti yathāvuttaanusandhittayavinimuttattā	884	
PA_tika-s02_01t:884_3	“pāṭiyekkaṃ anusandhiṃ āhā”ti vuttaṃ. Cittagatattā abbhantarena. Kilesavuṭṭhānasinānenāti	884	
PA_tika-s02_01t:884_4	kilesamalapavāhanena rāgapariḷāhādivūpasamakarena ca aṭṭhaṅgikaariyamaggasalilasinānena.	884	
PA_tika-s02_01t:885_0	79. Dhammasabhāmaṇḍapaṃ tāvadeva upagatattā bāhukā nadito āgataṃ viya maññamāno.	885	
PA_tika-s02_01t:885_1	Ariyaphalamaddanacuṇṇādayo telasinehassa vivecanena. Lūkhabhāvo lokaṃ, taṃ etissā	885	
PA_tika-s02_01t:885_2	atthīti lokāti sammatā. Lokkhasammataggahaṇena “tathā sā nadī loke pākaṭā”ti evaṃ	885	
PA_tika-s02_01t:885_3	pavattaṃ attano micchāgāhaṃ dīpeti. Tenāha “visuddhabhāvaṃ detīti evaṃ sammatā”ti.	885	
PA_tika-s02_01t:885_4	Pāpapavāhanena samparāyikādisampattiāvahato lokassa hitā lokyā. Lokyāti sammatāti	885	
PA_tika-s02_01t:885_5	sabbaṃ purimasadisaṃ. Tenāha “seṭṭhaṃ lokaṃ gamayatīti evaṃ sammatā”ti. Puññasammatāti	885	
PA_tika-s02_01t:885_6	pujjabhavaphalanibbattanena sattānaṃ punanena visodhanena puññāti sammatā. Tadatthadīpanatthamevāti	885	
PA_tika-s02_01t:885_7	tassā pubbe āgatadesanāya atthadīpanatthameva. Vuttassevatthassa puna dīpanaṃ kimatthiyanti	885	
PA_tika-s02_01t:885_8	āha “gāthārucikāna”nti. Cuṇṇikavacanaṃ asambhāventā tathā ca vutte atthamabujjhanakā	885	
PA_tika-s02_01t:885_9	pajjavacanaṃ sambhāventā tathā ca vutte bujjhanakā gāthārucikā. Visesatthadīpanatthanti	885	
PA_tika-s02_01t:885_10	visiṭṭhadīpanatthaṃ, purimadesanāya aññadīpanatthanti attho.	8851	
PA_tika-s02_01t:886_0	“Gacchati pana bhavaṃ gotamo bāhukaṃ nadiṃ sināyitu”nti heṭṭhā vuttattā bāhukanti	886	
PA_tika-s02_01t:886_1	idameva ettha tadatthadīpakaṃ. Sesāni adhikakkādivacanāni tato visiṭṭhassa atthassa	886	
PA_tika-s02_01t:886_2	bodhanato visesatthadīpakāni. Kasmā panettha bhagavatā brāhmaṇena avuttāni adhikakkādīni	886	
PA_tika-s02_01t:886_3	gahitānīti āha “yatheva hī”tiādi. Kakkanti nhānapiṇḍaṃ adhippetaṃ, nhāyitvā adhikaṃ	886	
PA_tika-s02_01t:886_4	kakkaṃ ettha gaṇhantīti adhikakkaṃ. Tenāha “nhānasambhāravasenā”tiādi. Maṇḍalavāpisaṇṭhānanti	886	
PA_tika-s02_01t:886_5	vaṭṭapokkharaṇīsaṇṭhānaṃ. Nadiyoti visuṃ nadiyo, na adhikakkādīni viya titthamattaṃ.	886	
PA_tika-s02_01t:887_0	Tīhi padehīti sundarikāpayāgabāhukāpadehi. Cattārīti adhikakkādīni cattāri. Vuttāneva	887	
PA_tika-s02_01t:887_1	hontīti lokasammatālakkhaṇena ekalakkhaṇatā brāhmaṇassa adhippāyena, paramatthato	887	
PA_tika-s02_01t:887_2	pana pāpapavāhalakkhaṇena ekalakkhaṇattā. Tenāha “tasmā”tiādi. Kiñci pāpasuddhiṃ	887	
PA_tika-s02_01t:887_3	na karontiyeva. Na hi naṃ sodhayeti naṃ puggalaṃ na sodhaye. Verakibbisabhāvaṃ appattā	887	
PA_tika-s02_01t:887_4	nāma kammapathabhāvaṃ appattā. Tenāha “khuddakehī”ti.	887	
PA_tika-s02_01t:888_0	Paṭihanantoti ayuttabhāvadassanena taṃ diṭṭhiṃ paṭibāhanto. Tatthāyaṃ paṭibāhanavidhi	888	
PA_tika-s02_01t:888_1	yathā yaṃ kiñci udakorohanaṃ na pāpapavāhanaṃ, evaṃ yo koci nakkhattayogo pāpahetūnaṃ	888	
PA_tika-s02_01t:888_2	paṭipakkhābhāvato. Yañhi vināseti, so tassa paṭipakkho. Yathā āloko andhakārassa	888	
PA_tika-s02_01t:888_3	vijjā ca avijjāya, na evaṃ udakorohanaṃ nakkhattayogo vā pāpahetūnaṃ lobhādīnaṃ paṭipakkho,	888	
PA_tika-s02_01t:888_4	tasmā niṭṭhamettha gantabbaṃ “na udakorohanādi pāpapavāhana”nti. Niccaṃ phaggunīnakkhattanti	888	
PA_tika-s02_01t:888_5	suddhasīlādikassa sabbakālaṃ maṅgaladivaso evāti adhippāyo. Itaroti sīlādivasena	888	
PA_tika-s02_01t:888_6	asuddho. Niccameva uposatho ariyuposathena upavutthabhāvato. Suddhassāti parisuddhamanosamācārassa.	888	
PA_tika-s02_01t:888_7	Sucikammassāti parisuddhakāyavacīsamācārassa. Tenāha “nikkilesatāyā”tiādi. Kusalūpasañhitanti	888	
PA_tika-s02_01t:888_8	anavajjabhāvūpagataṃ. Vatasamādānanti dhutadhammasamādānādi sampannameva hoti, nāssa	888	
PA_tika-s02_01t:888_9	vipatti atthīti attho. Mama sāsaneyeva sināhi, yadi accantameva suddhiṃ icchasīti	888	
PA_tika-s02_01t:888_10	adhippāyo. Tenāha “sace”tiādi. Khematanti khemabhāvaṃ. Yathā sabbabhūtāni tapavasena	8881	
PA_tika-s02_01t:888_11	khemappattāni abhayappattāni honti, evaṃ karohīti taṃ heṭṭhā dassitaṃ mettādibhāvanaṃ	8881	
PA_tika-s02_01t:888_12	brāhmaṇassa saṅkhepena upadisantenassa ekaccasamādhisampadā tadavinābhāvinī paññāsampadā	8881	
PA_tika-s02_01t:888_13	ca dassitāti daṭṭhabbaṃ. Tenāha “manodvārasuddhi dassitā”ti.	8881	
PA_tika-s02_01t:889_0	Tassa pana sampadādvayassa nissayabhūtaṃ sīlasampadaṃ dassetuṃ “sace musā na bhaṇasī”tiādi	889	
PA_tika-s02_01t:889_1	vuttaṃ. Ettha ca yathā “sace musā na bhaṇasī”tiādinā musāvāda-pāṇātipāta-adinnādāna-paṭivirativacanena	889	
PA_tika-s02_01t:889_2	avasesakāyavacīduccaritaviratīpi vuttā eva hoti lakkhaṇahāranayena, evaṃ “saddahāno	889	
PA_tika-s02_01t:889_3	amaccharī”ti saddhādidhanasampadāniyojaneneva avasesaariyadhanasampadāniyojanampi	889	
PA_tika-s02_01t:889_4	siddhameva hotīti saddhādayo vimuttiparipācanīyadhammā brāhmaṇassa pakāsitā evāti	889	
PA_tika-s02_01t:889_5	veditabbā. Tenevāha “imāya eva paṭipattiyā kilesasuddhī”ti. Gayā sammatatarā bāhukādīhipīti adhippāyo.	889	
PA_tika-s02_01t:890_0	80. Ekoti asahāyo, esā panassa asahāyatā ekībhāvenāti. Na hissa tāva taṇhādutiyatā	890	
PA_tika-s02_01t:890_1	vigatā. Tenevāha “na cirassevā”tiādi. Ekaggahaṇeneva kāyena vūpakaṭṭhatā vuttāti	890	
PA_tika-s02_01t:890_2	āha “vupakaṭṭho cittavivekenā”ti. Tena “divā caṅkamena nisajjāyā”tiādinā āgataṃ jāgariyānuyogamāha.	890	
PA_tika-s02_01t:890_3	Tathābhūtassa cassa ekādasahi aggīhi āditte tayo bhave passato yathā pamādassa lesopi	890	
PA_tika-s02_01t:890_4	nāhosi, evaṃ kammaṭṭhānaṃ brūhento sammadeva padahati. Katthaci saṅkhāragate anapekkhacitto	890	
PA_tika-s02_01t:890_5	nibbānādhimutto eva vihāsīti dassetuṃ “appamatto”tiādi vuttaṃ. Khīṇā jātītiādīsu	890	
PA_tika-s02_01t:890_6	yaṃ vattabbaṃ, taṃ heṭṭhā vuttameva. Sesaṃ suviññeyyameva.	890	
PA_tika-s02_01t:891	Vatthasuttavaṇṇanāya līnatthappakāsanā samattā.	89	
PA_tika-s02_01t:892	8. Sallekhasuttavaṇṇanā	89	
PA_tika-s02_01t:893_0	81. “Cundo”ti tassa mahātherassa nāmaṃ, pūjāvasena pana mahācundoti vuccati yathā	893	
PA_tika-s02_01t:893_1	“mahāmoggallāno”ti. Attano vā cundaṃ nāma bhāgineyyattheraṃ upādāya āyasmato sāriputtattherassa	893	
PA_tika-s02_01t:893_2	bhātā ayaṃ mahāthero “mahācundo”ti paññāyittha yathā “mahāpanthako”ti. Sāyanhasamayanti	893	
PA_tika-s02_01t:893_3	bhummatthe ekaṃ upayogavacananti āha “sāyanhakāle”ti. Na hettha accanta saṃyogo sambhavatīti.	893	
PA_tika-s02_01t:893_4	Sattasaṅkhārehīti saddhivihārikaantevāsikaupāsakādisattehi ceva rūpārammaṇādisaṅkhārehi	893	
PA_tika-s02_01t:893_5	ca. Paṭinivattitvāti apasakkitvā. Nilīyananti vivecanaṃ kāyacittehi tato vivittatā.	893	
PA_tika-s02_01t:893_6	Ekībhāvoti hi kāyavivekamāha, pavivekoti cittavivekaṃ. Tato vuṭṭhitoti tato duvidhavivekato	893	
PA_tika-s02_01t:893_7	bhavaṅguppattiyā, sabrahmacārīhi samāgamena ca apeto. Abhivādāpetvāti abhivādaṃ kāretvā.	893	
PA_tika-s02_01t:893_8	Evanti yathāvuttaabhivādavasena. Paggayhāti unnāmetvā. Anupacchinnabhavamūlānaṃ tāva	893	
PA_tika-s02_01t:893_9	evaṃ abhivādo hotu, ucchinnabhavamūlānaṃ kimatthiyoti āha “etaṃ āciṇṇaṃ tathāgatāna”nti.	893	
PA_tika-s02_01t:893_10	Tena na tathāgatā samparāyikaṃyeva sattānaṃ sukhaṃ āsīsanti, atha kho diṭṭhadhammikampīti	8931	
PA_tika-s02_01t:893_11	daṭṭhabbaṃ. Kasmā evaṃ tathāgatā abhivadantīti tattha kāraṇamāha “sukhakāmā hī”tiādi.	8931	
PA_tika-s02_01t:893_12	Puthukāyāti bahū sattakāyā. Yakkhāti devā. Te hi pūjanīyatāya “yakkhā”ti vuccanti.	8931	
PA_tika-s02_01t:893_13	Abhivadantīti āsīsitamevatthaṃ ñāṇakaruṇāhi abhimukhaṃ katvā vadanti.	8931	
PA_tika-s02_01t:894_0	Yāti aniyamato gahitā niyamato dassento “imā”ti āha. Imāti ca āsannapaccakkhavacananti	894	
PA_tika-s02_01t:894_1	āha “abhimukhaṃ karonto viyā”ti, taṃ taṃ diṭṭhigatikaṃ cittagataṃ sammukhā viya karontoti	894	
PA_tika-s02_01t:894_2	attho. Diṭṭhiyoti purimapadalopena pāḷiyaṃ vuttanti dassento “micchādiṭṭhiyo”ti āha.	894	
PA_tika-s02_01t:894_3	Sattesu diṭṭhigatacittuppādesu uppajjamānā, sattesu vā visayabhūtesu ārabbha uppajjamānā	894	
PA_tika-s02_01t:894_4	“sattesu pātubhavantī”ti vuttā. Attavādenāti attānaṃ ārabbha pavattena vacanena.	894	
PA_tika-s02_01t:894_5	Paṭisaṃyuttāti “atthi attā”ti gāhe gāhaṇe ca visayabhāvena paṭisaṃyuttā. Diṭṭhigatikena	894	
PA_tika-s02_01t:894_6	diṭṭhiṃ gāhantehi gahaṇe gāhāpaṇe ca diṭṭhi diṭṭhivādassa visayoti tena paṭisaṃyuttā	894	
PA_tika-s02_01t:894_7	nāma hoti. “Atthi attā”ti evaṃ pavattā diṭṭhi idha attavādapaṭisaṃyuttā, na tassā	894	
PA_tika-s02_01t:894_8	visayabhūto attā. Sā ca visayabhāvato tathāpavattena vādena paṭisaṃyuttā. Lokavādappaṭisaṃyuttāti	894	
PA_tika-s02_01t:894_9	etthāpi eseva nayo. Vīsati bhavanti tato paraṃ attavādavatthuno abhāvā. Pañcapi hi	894	
PA_tika-s02_01t:894_10	upādānakkhandhe paccekaṃ “attā”ti te ca attano nissayabhāvena gaṇhato etāsaṃ diṭṭhīnaṃ	8941	
PA_tika-s02_01t:894_11	sambhavo, tabbinimutto panāyaṃ visayo attaggahaṇākāro ca natthīti. Sassato attā ca	8941	
PA_tika-s02_01t:894_12	loko cāti rūpādīsu aññataraṃ “attā”ti, “loko”ti vā gahetvā taṃ sassato sabbakālabhāvī	8941	
PA_tika-s02_01t:894_13	nicco dhuvoti. Yathāha “rūpī attā ceva loko ca sassato cāti attānañca lokañca paññapetī”tiādi.	8941	
PA_tika-s02_01t:894_14	Sassatotiādīsu paṭhamo sassatavādavasena attaggāho, dutiyo ucchedavādavasena, tatiyo	8941	
PA_tika-s02_01t:894_15	ekaccasassatavādavasena, catuttho takkīvādavasena pavatto, amarāvikkhepavasena vā	8941	
PA_tika-s02_01t:894_16	pavatto attaggāho. Antavāti attano paricchedatāvasena. Anantavāti aparicchedatāvasena.	8941	
PA_tika-s02_01t:894_17	Antavā ca anantavā cāti tadubhayavasena, itaro takkīvādavasena pavatto attaggāho.	8941	
PA_tika-s02_01t:894_18	Evaṃ pavattattā aṭṭha hontīti yojanā.	8941	
PA_tika-s02_01t:895_0	Ādimevāti ādimanasikārameva. Taṃ pana sarūpato dassento “vipassanāmissakapaṭhamamanasikāramevā”ti	895	
PA_tika-s02_01t:895_1	āha. Appatvāpi sotāpattimagganti iminā avadhāraṇena nivattitaṃ dasseti. Nāmarūpaparicchedato	895	
PA_tika-s02_01t:895_2	pabhuti yāva udayabbayadassanaṃ, ayaṃ idha ādimanasikāroti adhippeto paññābhāvanāya	895	
PA_tika-s02_01t:895_3	ārambhabhāvato. Udayabbayānupassanāsahitatāya cassa vipassanāmissakatā vacanaṃ. Evanti	895	
PA_tika-s02_01t:895_4	imassa atthavacanaṃ “ettakeneva upāyenā”ti, yathāvuttaādimanasikārenāti attho. Etāsanti	895	
PA_tika-s02_01t:895_5	yathāvuttānaṃ attavādalokavādapaṭisaṃyuttānaṃ diṭṭhīnaṃ. Kāmañca tāsaṃ tena tadaṅgavasena	895	
PA_tika-s02_01t:895_6	pahānaṃ hotiyeva, taṃ pana nādhippetaṃ, tasmā samucchedavasena pahānaṃ paṭinissaggo	895	
PA_tika-s02_01t:895_7	ca hotīti pucchati. Sabbaso samucchinnasaṃyojanatāya anadhimānikopi samāno. “Ariyadhammo	895	
PA_tika-s02_01t:895_8	adhigato”ti māno adhimāno, so yesaṃ atthi te adhimānikā, tesaṃ udayabbayañāṇādhigamena	895	
PA_tika-s02_01t:895_9	adhimānuppatti tadavasāno ca manasikāroti adhippeto. Tena diṭṭhīnaṃ pahānaṃ na hotīti	895	
PA_tika-s02_01t:895_10	kathāpanatthaṃ ayaṃ pucchāti āha “adhimānappahānatthaṃ pucchatī”ti. “Ādimeva nu kho…pe…	8951	
PA_tika-s02_01t:895_11	paṭinissaggo hotī”ti anabhisametāvī viya vadanto adhimāne ṭhito viya hotīti āha “adhimāniko	8951	
PA_tika-s02_01t:895_12	viya hutvā”ti. Soti thero. Tesaṃ atthāyāti tesaṃ attano antevāsikānaṃ bhagavatā etassa	8951	
PA_tika-s02_01t:895_13	micchāgāhassa vivecanatthāya. Thero kira dhammasenāpati viya saddhiṃ attano antevāsikehi	8951	
PA_tika-s02_01t:895_14	bhagavantaṃ upasaṅkami.	8951	
PA_tika-s02_01t:896_0	82. Yatthāti visaye bhummaṃ. Diṭṭhīnañhi ārammaṇanidassanametanti. Yasmā diṭṭhīnaṃ	896	
PA_tika-s02_01t:896_1	anusayanabhūmipi samudācaraṇaṭṭhānampi khandhā eva, tasmā āha “yattha cetā diṭṭhiyo	896	
PA_tika-s02_01t:896_2	uppajjantī tiādi pañcakkhandhe sandhāya vutta”nti. Rūpaṃ abhinivissāti “idaṃ rūpaṃ	896	
PA_tika-s02_01t:896_3	mama attā”ti diṭṭhābhinivesavasena abhinivisitvā ārabbha. Abhinivisamānā eva hi diṭṭhi	896	
PA_tika-s02_01t:896_4	naṃ ārammaṇaṃ katvā uppajjati. “So attā”tiādīsu yadidaṃ cakkhādisaṅgahaṃ rūpaṃ, sahabuddhinibandhanatāya	896	
PA_tika-s02_01t:896_5	so me attā, sukhāsukhaṃ ettha lokiyatīti so loko. “Soevāhaṃ pecca paraloke bhavissāmīti	896	
PA_tika-s02_01t:896_6	tathābhāvena nicco, thirabhāvena dhuvo, sabbadābhāvitāya sassato, nibbikāratāya avipariṇāmadhammoti	896	
PA_tika-s02_01t:896_7	attho. Yadi pañcakkhandhe sandhāya vuttaṃ, kathamekavacananti āha “ārammaṇavasenā”tiādi.	896	
PA_tika-s02_01t:896_8	Nānā karīyati etenāti nānākaraṇaṃ, viseso. Jātivasenāti uppattivasena. Ye hi anibbattapubbā	896	
PA_tika-s02_01t:896_9	samānāvatthā, te uppādasaṅkhātavikārasamaṅgitāya uppajjantīti samaññaṃ labhanti.	896	
PA_tika-s02_01t:896_10	Tenāha “jātivasenā”tiādi. Punappunaṃ āsevitāti anādimati saṃsāre aparāparuppattiyā	8961	
PA_tika-s02_01t:896_11	laddhāsevanā. Etena kilesānaṃ bhāvanaṭṭhena anusayatthaṃ viseseti. Thāmagatāti thāmabhāvaṃ	8961	
PA_tika-s02_01t:896_12	upagatā. Etena anusaye sabhāvato dasseti. Thāmagamananti ca kāmarāgādīnaṃ anaññasādhāraṇo	8961	
PA_tika-s02_01t:896_13	sabhāvo. Tathā hi vuttaṃ “thāmagato anusaye pajahatī”ti. Appaṭivinītāti samucchedavinayavasena	8961	
PA_tika-s02_01t:896_14	na paṭivinītā. Appahīnā hi thāmagatā kilesā anusentīti vuccanti. Etena tesaṃ kāraṇalābhe	8961	
PA_tika-s02_01t:896_15	sati uppajjanārahataṃ dasseti. Samudācarantīti abhibhavanti. Etena tesaṃ vītikkamappattataṃ	8961	
PA_tika-s02_01t:896_16	dasseti. Uppajjantīti pana imināva pariyuṭṭhānāvatthā dassitā.	8961	
PA_tika-s02_01t:897_0	Taṃ pañcakkhandhappabhedaṃ ārammaṇanti yaṃ taṃ “yattha cetā diṭṭhiyo uppajjantī”tiādinā	897	
PA_tika-s02_01t:897_1	vuttaṃ rūpupādānakkhandhādipañcakkhandhapabhedaṃ diṭṭhīnaṃ ārammaṇaṃ. Etaṃ mayhaṃ	897	
PA_tika-s02_01t:897_2	na hotīti etaṃ khandhapañcakaṃ mayhaṃ santakaṃ na hoti mama kiñcanapalibodhabhāvena	897	
PA_tika-s02_01t:897_3	gahetabbatāya abhāvato. Tenassa paramatthato taṇhāvatthubhāvaṃ paṭikkhipati tāvakālikādibhāvato.	897	
PA_tika-s02_01t:897_4	Ahampi eso na asmīti eso pañcakkhandhapabhedo ahampi na asmi, ahanti so gahetabbo	897	
PA_tika-s02_01t:897_5	na hotīti attho. Etenassa mānavatthubhāvaṃ paṭikkhipati aniccadukkhajegucchādibhāvato.	897	
PA_tika-s02_01t:897_6	Eso me attāpi na hoti attasabhāvassa tattha abhāvato mamañcassa kiñcanapalibodhabhāvena	897	
PA_tika-s02_01t:897_7	gahetabbatāya abhāvato.	897	
PA_tika-s02_01t:898_0	Taṇhāva mamanti gaṇhāti etenāti taṇhāgāho. Taṃ gaṇhantoti taṃ uppādento. Tenāha “taṇhāpapañcaṃ	898	
PA_tika-s02_01t:898_1	gaṇhātī”ti. Papañceti santānaṃ vitthārento satte saṃsāre cirāyatīti papañco. Yathā	898	
PA_tika-s02_01t:898_2	vuttapabhedanti aṭṭhasatataṇhāvicaritapabhedaṃ. Taṇhāpapañcaṃ paṭikkhipati khandhapañcakassa	898	
PA_tika-s02_01t:898_3	taṇhāvatthukābhāvavibhāvanenāti adhippāyo. Parato padadvayepi eseva nayo. Diṭṭhekaṭṭhāti	898	
PA_tika-s02_01t:898_4	diṭṭhiyā pahānekaṭṭhā. Tena tesaṃ paṭhamamaggavajjhataṃ dasseti. Sahajekaṭṭhā pana	898	
PA_tika-s02_01t:898_5	diṭṭhiyā taṇhā eva, na māno, sā ca kho apāyagamanīyā. Yathā atthīti yena aniccadukkhāsubhānattākārena	898	
PA_tika-s02_01t:898_6	atthi, tathā passanto yathābhūtaṃ passati nāma. Tenāha “khandhapañcakañhī”tiādi.	898	
PA_tika-s02_01t:898_7	Eteneva ākārenāti ruppanādianiccādiākāreneva. Gayhamānampi appahīnavipallāsehi. Tenākārenāti	898	
PA_tika-s02_01t:898_8	“etaṃ mama”ntiādiākārena. Nevatthi yathābhūtadassanavipallāsānaṃ tadabhāvato. Suṭṭhu	898	
PA_tika-s02_01t:898_9	passantassāti yathā puna tathā na passitabbaṃ, evaṃ suṭṭhu sātisayaṃ passantassa.	898	
PA_tika-s02_01t:899_0	Na ādimanasikāreneva diṭṭhippahānaṃ hoti, adhimānikānaṃ pana adhimānamattametaṃ dassanaṃ.	899	
PA_tika-s02_01t:899_1	Maggeneva taṃ hotīti imamatthaṃ vibhāvento “sotāpattimaggena diṭṭhippahānaṃ dassetvā”ti	899	
PA_tika-s02_01t:899_2	āha. Vibhajantoti adhimānikānaṃ jhānāni asallekhabhāvena vibhajanto. Bālaputhujjanānaṃ	899	
PA_tika-s02_01t:899_3	neva uppajjati akārakabhāvato. Na ariyasāvakānaṃ pahīnādhimānapaccayattā. Na aṭṭhānaniyojako	899	
PA_tika-s02_01t:899_4	sappāyakammaṭṭhāneyeva niyojanato.	899	
PA_tika-s02_01t:900_0	Thero “yadatthaṃ saṅgho pakkosati, so attho tattha vāsīnaṃ āgatāgatānaṃ idha ijjhatī”ti	900	
PA_tika-s02_01t:900_1	taṃ udikkhanto saṅghena yāvatatiyaṃ pahitopi na gato na agāravena. Tenāha “kimeta”ntiādi.	900	
PA_tika-s02_01t:900_2	Paṇḍito hi tattha attano kiccameva karotīti aññataraṃ vuḍḍhapabbajitaṃ pāhesi. Kimetanti	900	
PA_tika-s02_01t:900_3	saṅghassa āṇāya akaraṇaṃ nāma kimetanti karaṇe ādaraṃ dīpento evamāha. Saṭṭhivassātītoti	900	
PA_tika-s02_01t:900_4	appatte pattasaññī eva saṭṭhivassātīto. Yasmā pesalā pesalehi saddhiṃ saṃsandanti	900	
PA_tika-s02_01t:900_5	samānādhimuttitāya, tasmā thero “sādhāvuso”ti vatvā hatthimāpanādiṃ sabbaṃ akāsi.	900	
PA_tika-s02_01t:901_0	Tādisovāti anantaraṃ vuttattherasadisova appatte pattasaññī eva saṭṭhivassātītoti	901	
PA_tika-s02_01t:901_1	attho. Padumagumbanti kamalasaṇḍaṃ. Pāsādaṃ pāvisi vissaṭṭhaṃ olokanenassa puthujjanabhāvo	901	
PA_tika-s02_01t:901_2	attanāva paññāyissatīti. Tissamahāvihāre kira therā bhikkhū tadā “sakacittaṃ pasīdatī”ti	901	
PA_tika-s02_01t:901_3	vacanaṃ pūjentā kālasseva cetiyaṅgaṇaṃ sammajjitvā ettakārammaṇameva buddhārammaṇapītiṃ	901	
PA_tika-s02_01t:901_4	uppādetvā divase divase tathā karonti. Tena vuttaṃ “tasmiñca samaye”tiādi. “Dhammadinna,	901	
PA_tika-s02_01t:901_5	idha pattacīvaraṃ ṭhapetī”ti vattāpi paṭisanthāravasena kiñci pucchitāpi nāhosi.	901	
PA_tika-s02_01t:901_6	Guṇaṃ jānātīti nimujjanādīsu vivaradānādinā guṇaṃ jānāti viya. Tumhe pana na jānittha	901	
PA_tika-s02_01t:901_7	āgantukavattassapi akaraṇato. Satthuāṇāvilaṅghinī kīdisī sā saṅghassa katikā? Katikā	901	
PA_tika-s02_01t:901_8	ca nāma sikkhāpadāvirodhena anuvattetabbā, ettakampi ajānantehi me saṃvāso natthīti ākāse abbhukkami.	901	
PA_tika-s02_01t:902_0	Yaṃ tassa evamassa sallekhena viharāmīti yo “paṭhamajjhānaṃ upasampajja vihareyyā”ti	902	
PA_tika-s02_01t:902_1	vutto, tassa bhikkhuno yaṃ “paṭhamajjhānasaṅkhātaṃ paṭipattividhānaṃ kilese sallekhati,	902	
PA_tika-s02_01t:902_2	tena sallekhena ahaṃ viharāmī”ti adhimānavasena evamassa evaṃ bhaveyya ṭhānametaṃ	902	
PA_tika-s02_01t:902_3	vijjatīti evamettha sambandho veditabbo. Taṃ na yujjatīti taṃ adhimānikassa “yathāvibhaṅgaṃ	902	
PA_tika-s02_01t:902_4	paṭhamajjhānaṃ sallekho”ti parivitakkitaṃ na yujjati yuttaṃ na hoti. Tenāha “na hī”tiādi.	902	
PA_tika-s02_01t:902_5	Tattha sammā sabbaso ca kilese likhatīti sallekho, ariyamaggo. Tadupāyavipassanā	902	
PA_tika-s02_01t:902_6	sallekhapaṭipadā. Yaṃ pana jhānaṃ vipassanāpādakaṃ, tampi jhānaṃ pariyāyena maggapādakaṃ	902	
PA_tika-s02_01t:902_7	hotiyeva. Tenāha “avipassanāpādakattā”tiādi.	902	
PA_tika-s02_01t:903_0	Jhānadhammavasenāti vitakkādipañcakajjhānadhammavasena. Cittuppādavasena anekavāraṃ	903	
PA_tika-s02_01t:903_1	pavattamānampi jhānaṃ ekāvajjanatāya ekavīthipariyāpannattā ekā samāpatti evāti “punappunaṃ	903	
PA_tika-s02_01t:903_2	samāpattivasenā”ti vuttaṃ. Cattāri arūpajjhānāni yathāsakaṃ ekekasmiṃyeva ārammaṇe	903	
PA_tika-s02_01t:903_3	pavattantīti āha “ārammaṇabhedābhāvato”ti. Purimakāraṇadvayavasenevāti “jhānadhammavasena,	903	
PA_tika-s02_01t:903_4	punappunaṃ samāpattivasenā”ti pubbe vuttappakārakāraṇadvayavaseneva.	903	
PA_tika-s02_01t:904_0	Tesaṃ arūpajjhānānaṃ kilesapariḷāhābhāvena nibbutāni aṅgāni, bhāvanāvisesavasena	904	
PA_tika-s02_01t:904_1	sukhumāni ārammaṇāni. Tasmā tānīti tesaṃ vasena tāni jhānāni santāni, tasmā “santā	904	
PA_tika-s02_01t:904_2	ete vihārā”ti vuttaṃ. Tesaṃ catunnampīti catunnampi tesaṃ arūpajjhānānaṃ.	904	
PA_tika-s02_01t:905_0	83. Soti adhimāniko bhikkhu, añño vā ito bāhirako tāpasaparibbājakādiko na hi sammasati.	905	
PA_tika-s02_01t:905_1	Tattha adhimāniko appatte pattasaññitāya na sammasati, itaro avisayatāya. Yatthāti	905	
PA_tika-s02_01t:905_2	yasmiṃ sallekhavatthusmiṃ, avihiṃsakatādīhi catucattālīsāya ākārehi.	905	
PA_tika-s02_01t:906_0	Aṭṭha samāpattiyo nāma kilesānaṃ vikkhambhanavasena pavattā uttaruttari santapaṇītā	906	
PA_tika-s02_01t:906_1	dhammā, na tathā lokiyā avihiṃsādayo. Tattha kathaṃ avihiṃsādayo eva sallekhabhāvena	906	
PA_tika-s02_01t:906_2	vuttā, na itarāti imamatthaṃ vibhāvento codako “kasmā panā”tiādimāha. Itaro kāmaṃ	906	
PA_tika-s02_01t:906_3	samāpattiyo santapaṇītasabhāvā, vaṭṭapādakatāya pana kilesānaṃ sallekhapaṭipadā na	906	
PA_tika-s02_01t:906_4	honti, avihiṃsādayo pana vivaṭṭapādakā sallekhapaṭipadāti imamatthaṃ vibhāvento “lokuttarapādakattā”tiādimāha.	906	
PA_tika-s02_01t:906_5	Imināyeva aṭṭhasamāpattīhi avihiṃsādīnaṃ visesadīpakena suttena yathā mahapphalataraṃ	906	
PA_tika-s02_01t:906_6	hoti, taṃ pakārajātaṃ veditabbaṃ. Idañhi dakkhiṇeyyataratāya dakkhiṇāya mahapphalatarataṃ	906	
PA_tika-s02_01t:906_7	sandhāya vuttanti sambandho. Nanu tattha “sotāpattiphalasacchikiriyāya paṭipanno”ti	906	
PA_tika-s02_01t:906_8	āgataṃ, na “saraṇagato”ti codanaṃ sandhāyāha “saraṇagamanato paṭṭhāyā”tiādi. Vuttañhetaṃ	906	
PA_tika-s02_01t:906_9	aṭṭhakathāyaṃ “heṭṭhimakoṭiyā tisaraṇaṃ gato upāsakopi sotāpattiphalasacchikiriyāya	906	
PA_tika-s02_01t:906_10	paṭipanno nāmā”ti. Yo hi vaṭṭadukkhaṃ samatikkamitukāmo pasannacitto ratanattayaṃ	9061	
PA_tika-s02_01t:906_11	saraṇaṃ gacchati, tassa taṃ adhisīlādīnaṃ upanissayo hutvā anukkamena dassanamaggādhigamāya saṃvatteyyāti.	9061	
PA_tika-s02_01t:907_0	Vihiṃsādivatthunti yadetaṃ vihiṃsādīnaṃ vatthuṃ vadāma, imasmiṃ vihiṃsādivatthusmiṃ.	907	
PA_tika-s02_01t:907_1	Antamicchādiṭṭhiñca micchattānaṃ ādimicchādiṭṭhiñcāti idaṃ desanākkamaṃ sandhāya	907	
PA_tika-s02_01t:907_2	vuttaṃ. Missetvāti micchādiṭṭhibhāvasāmaññena ekajjhaṃ katvā. Tathāti iminā yathā	907	
PA_tika-s02_01t:907_3	kammapathamicchattānaṃ ante ādimhi ca vuttamicchādiṭṭhiṃ missetvā ekajjhaṃ vuttaṃ,	907	
PA_tika-s02_01t:907_4	tathā tesaṃ ante vuttasammādiṭṭhīti imamatthaṃ upasaṃharati.	907	
PA_tika-s02_01t:908_0	Pāṇanti vohārato sattaṃ, paramatthato jīvitindriyaṃ. Atipātenti saraseneva patanasabhāvaṃ	908	
PA_tika-s02_01t:908_1	aticca antarā eva pātenti, atikkamma vā satthādīhi abhibhavitvā pātenti. Adinnanti	908	
PA_tika-s02_01t:908_2	parasantakaṃ. Ādiyantīti gaṇhanti. Sallekhatīti samaṃ lekhati, pajahatīti attho.	908	
PA_tika-s02_01t:908_3	Kammapathakathā esāti “atthabhañjanaka”nti vuttaṃ. Piyasuññakaraṇato pisuṇā, pisati	908	
PA_tika-s02_01t:908_4	pare satte hiṃsatīti vā pisuṇā. Pharusāti lūkhā, niṭṭhurāti attho. Niratthakanti	908	
PA_tika-s02_01t:908_5	attharahitaṃ attano paresañca hitavinimuttaṃ. Micchāti viparītā niccādivasena pavattiyā.	908	
PA_tika-s02_01t:908_6	Pāpikāti lāmikā. Ekantākusalatāya viññūhi buddhādīhi garahitā. Natthi dinnanti ādivatthukāyāti	908	
PA_tika-s02_01t:908_7	dasavatthukamicchādiṭṭhimāha. Natthikabhāvābhinivesanavasena kammapathappattiyevassā	908	
PA_tika-s02_01t:908_8	kammapathapariyāpannatā. “Rūpaṃ attā”’tiādinayappavattā attadiṭṭhi maggantarāyakarattā	908	
PA_tika-s02_01t:908_9	aniyyānikadiṭṭhi. Aniyyānikattā eva hissā micchattapariyāpannatā. Sammāti aviparītā,	908	
PA_tika-s02_01t:908_10	tato eva sobhanā sundarā, buddhādīhi pasatthattā viññuppasatthā. Sesamettha micchādiṭṭhiyaṃ	9081	
PA_tika-s02_01t:908_11	vuttanayena veditabbaṃ.	9081	
PA_tika-s02_01t:909_0	Asubhādīsu subhādiākāraggahaṇato ayāthāvaaniyyānikā ayoniso uppattiyā. Akusalāti	909	
PA_tika-s02_01t:909_1	ayāthāvāaniyyānikā akusalā saṅkappā. Esa nayoti iminā “ayāthāvā aniyyānikā akusalā	909	
PA_tika-s02_01t:909_2	vācā”tiādinā tattha tattha ayāthāvādiatthaṃ atidisati. Vācāti cetanā adhippetā, tathā	909	
PA_tika-s02_01t:909_3	kammantājīvāsati ca. Yebhuyyena atītānussaraṇavasena pavattito “atītaṃ cintayato”ti	909	
PA_tika-s02_01t:909_4	vuttaṃ. Tathā hi loke evaṃ vadanti “yaṃ me pahūtaṃ dhanaṃ ahosi, taṃ pamādavasena	909	
PA_tika-s02_01t:909_5	pana bahuṃ khīṇa”nti. Satipatirūpakenāti “cirakatampi cirabhāsitampi saritā”ti evaṃ	909	
PA_tika-s02_01t:909_6	vuttasatuppattipatirūpakena. Uppattinti cittuppattiṃ. Tathāpavattacittuppādo hi micchāsati.	909	
PA_tika-s02_01t:909_7	Sā pana kodhavasena vā “akkocchi maṃ avadhi ma”ntiādinā upanayhantassa, rāgavasena	909	
PA_tika-s02_01t:909_8	vā “yānissa tāni pubbe mātugāmena saddhiṃ hasitalapitakīḷitāni anussaratī”ti vuttanayena	909	
PA_tika-s02_01t:909_9	subhato anussarantassa, diṭṭhivasena vā “so kho pana me atto nicco dhuvo”tiādinā	909	
PA_tika-s02_01t:909_10	micchāabhinivisantassāti evamādinā nayena pavattatīti veditabbā.	9091	
PA_tika-s02_01t:910_0	Upāyacintāvasenāti khippajālakumināduhalādiupakaraṇasaṃvidhānādīsu yutticintanādivasena	910	
PA_tika-s02_01t:910_1	pāpaṃ katvā vippaṭisāranimittaṃ, “sukataṃ mayā”ti pāmojjanimittaṃ katvā paccavekkhaṇākārena	910	
PA_tika-s02_01t:910_2	moho aññāṇaṃ. Tattha pana “asive sivā”ti vohāro viya ñāṇavohāro. Micchāsabhāvattā	910	
PA_tika-s02_01t:910_3	pana micchāñāṇaṃtveva vuccati. Ekūnavīsatibhedaṃ paccavekkhaṇañāṇaṃ sammā pekkhitattā	910	
PA_tika-s02_01t:910_4	sammāñāṇaṃ vuccati, itaraṃ pana jhānādipaccavekkhaṇañāṇaṃ sammādiṭṭhiyāva saṅgayhati.	910	
PA_tika-s02_01t:910_5	Rūpārūpasamāpattilābhitāmattena vaṭṭato avimuttāyeva samānā “vimuttā maya”nti evaṃsaññino.	910	
PA_tika-s02_01t:910_6	Pakatipurisantarañāṇasaṅkhātāyaṃ, guṇaviyuttassa attano sakattani avaṭṭhānasaṅkhātāyaṃ,	910	
PA_tika-s02_01t:910_7	attano mahābrahmunā salokatā tassa samīpatāsaṃyujjanasaṅkhātāyaṃ vā avimuttiyaṃ vimuttisaññino.	910	
PA_tika-s02_01t:910_8	Ekantākusalatāya hīnattā pāpikā. Ayāthāvatāya viparītā. Yathāvuttenāti “avimuttāyeva	910	
PA_tika-s02_01t:910_9	samānā”ti vuttappakārena. “Mayamettha sammādiṭṭhi bhavissāmā”tiādīsu phalasammādiṭṭhiādīnipi	910	
PA_tika-s02_01t:910_10	maggasammādiṭṭhiādipakkhikānevāti adhippāyena “phalasampayuttāni…pe… veditabbā”ti	9101	
PA_tika-s02_01t:910_11	vuttaṃ. Sabbepi pana phaladhamme vimuttikkhandhasaṅgahato “vimuttī”ti vuccamāne na	9101	
PA_tika-s02_01t:910_12	koci virodho. Ettha sammāvimuttisaṅkhāte sallekhavatthumhi.	9101	
PA_tika-s02_01t:911_0	Yadi nīvaraṇavasena vuttāni, tasmā tīṇeva vuttānīti āha “abhijjhālū”tiādi. Pariyuṭṭhānappattā	911	
PA_tika-s02_01t:911_1	thinamiddhapariyuṭṭhitā. Yassa dhammassa atthitāya uddhatā nāma honti, so dhammo	911	
PA_tika-s02_01t:911_2	uddhaccanti āha “uddaccena samannāgatāti uddhatā”ti. Vicinantāti dhammoti vā adhammoti	911	
PA_tika-s02_01t:911_3	vā ādinā yaṃ kiñci sabhāvaṃ vinicchinantā. Upanāhanasīlāti parassa attano citte anubandhanasīlā.	911	
PA_tika-s02_01t:911_4	Issantīti usūyanti. Saṭhayantīti saṭhā aññathā attānaṃ aññathā pavedanakā. Te pana	911	
PA_tika-s02_01t:911_5	yasmā na yathābhūtavādino, tasmā āha “na sammā bhāsantīti vuttaṃ hotī”ti. Vuttapaccanīkanayenāti	911	
PA_tika-s02_01t:911_6	“na kodhanā akkodhanā”tiādinā vuttaatthapaṭipakkhanayena.	911	
PA_tika-s02_01t:912_0	Dukkhaṃ vaco etesu vippaṭikūlaggāhitāya vipaccanīkagāhesūti dubbacā. Te pana vacanakkhamā	912	
PA_tika-s02_01t:912_1	na hontīti āha “vattuṃ dukkhā”tiādi. Hīnācāratāya dukkhassa vā sampāpakatāya pāpakā.	912	
PA_tika-s02_01t:912_2	Asaddhammavasenāti asappurisadhammavasena. Attanā visesitabbavasena kāyaviññattiādīnaṃ	912	
PA_tika-s02_01t:912_3	kāyakammadvārādibhāvo viya assaddhiyādiasaddhammasamannāgamenaasataṃ asappurisānaṃ	912	
PA_tika-s02_01t:912_4	dhammānanti tāniyeva assaddhiyādīni asaddhammā nāma, tesaṃ vasenāha “saddhā etesaṃ	912	
PA_tika-s02_01t:912_5	natthī”ti yathā taṃ “duppaññā”ti. Suttageyyādi appaṃ sutaṃ etesanti appassutā, sutena	912	
PA_tika-s02_01t:912_6	anupapannā. Natthīti gahetabbanti iminā abhāvattho ayaṃ appa-saddo “appaḍaṃsamakasavātātapasarīsapasamphassāna”ntiādīsu	912	
PA_tika-s02_01t:912_7	viyāti dasseti. Sammāpaṭipattiyā anārambhanato kucchitā gārayhā sīdanti osīdanti	912	
PA_tika-s02_01t:912_8	saṃkilesapakkheti kusītā da-kārassa ta-kāraṃ katvā. Akusalānaṃ dhammānaṃ pahānāya	912	
PA_tika-s02_01t:912_9	kusalānaṃ dhammānaṃ upasampadāya āraddhaṃ paggahitaṃ vīriyaṃ etesanti āraddhavīriyā.	912	
PA_tika-s02_01t:912_10	Anuppādanena muṭṭhā naṭṭhā sati etesanti muṭṭhassatī. Duṭṭhāti dūsitā. Duppaññā nāma	9121	
PA_tika-s02_01t:912_11	dūsitabhāvo paṭipakkhena vināsitabhāvoti āha “naṭṭhapaññāti vuttaṃ hotī”ti. Heṭṭhā	9121	
PA_tika-s02_01t:912_12	sammādiṭṭhiggahaṇena kammassakatāpaññāya maggasammādiṭṭhiyā ca gahitattā subbacakalyāṇamittatāparivārāhi	9121	
PA_tika-s02_01t:912_13	idha saddhādīhi vipassanāsambhārassa uddhaṭattā ca vuttaṃ “idha vipassanāpaññā veditabbā”ti.	9121	
PA_tika-s02_01t:912_14	Tenāha “vipassanāsambhāro hī”tiādi. Yuttiṃ anapekkhitvāpi ayamattho gahetabboti dassento	9121	
PA_tika-s02_01t:912_15	āha “porāṇānaṃ āṇā”ti.	9121	
PA_tika-s02_01t:913_0	Lokuttaraguṇānaṃ antarāyakaranti lokuttaraguṇānaṃ adhigamassa antarāyakaraṃ. Sandiṭṭhinti	913	
PA_tika-s02_01t:913_1	saṃ attano diṭṭhiṃ, yaṃ vā taṃ vā attanā yathāgahitadiṭṭhinti attho. Sabhāvaṃ atikkamitvā	913	
PA_tika-s02_01t:913_2	parato āmasanato parāmāsī. Daḷhaggāhīti “idameva sacca”nti thiraggāhaggāhī. Paṭinissaggīti	913	
PA_tika-s02_01t:913_3	paṭinissajjanako. Kummovāti yathā kacchapo attano pādādike aṅge kenaci ghaṭṭito sabbāni	913	
PA_tika-s02_01t:913_4	aṅgāni attano kapāleyeva samodahati, na bahi nīharati, evamayampi “na sundaro tava	913	
PA_tika-s02_01t:913_5	gāho, chaḍḍehi na”nti vutto taṃ na vissajjeti. Antoyeva attano hadaye eva ṭhapetvā	913	
PA_tika-s02_01t:913_6	taṃ vadati. Kumbhīlaggāhanti saṃsumāraggāhaṃ. Gaṇhantīti yathā saṃsumārā gahitaṃ	913	
PA_tika-s02_01t:913_7	na vissajjenti, evaṃ gaṇhanti.	913	
PA_tika-s02_01t:914_0	84. Evaṃ catucattālīsāya ākārehīti avihiṃsanādīhi catuadhikacattālīsappakārehi. Kasmā	914	
PA_tika-s02_01t:914_1	panettha avihiṃsā ādito vuttā? Sabbaguṇānaṃ mūlabhāvato. Avihiṃsāti hi karuṇāyetaṃ	914	
PA_tika-s02_01t:914_2	adhivacanaṃ, sā ca visesato sīlassa mūlakāraṇaṃ parūpaghātalakkhaṇā dussīlyā oramāpanato.	914	
PA_tika-s02_01t:914_3	Yathā hi pāṇātipāto parūpaghātalakkhaṇo, tathā paresaṃ sāpateyyāvaharaṇaṃ, sattippahāratopi	914	
PA_tika-s02_01t:914_4	dhanassāvahāro garutaroti. Tathā abrahmacariyaṃ gabbhadhāraṇādidukkhāvahanato, paradārātikkame	914	
PA_tika-s02_01t:914_5	pana vattabbameva natthi. Paresaṃ visaṃvādanabhedanamammaghaṭṭanānaṃ parūpaghātabhāvo	914	
PA_tika-s02_01t:914_6	pākaṭo eva, samphappalāpo atthaggāhāpanato anatthuppādanato, abhijjhā adinnādānādihetuto,	914	
PA_tika-s02_01t:914_7	byāpādo pāṇātipātādihetuto, micchādiṭṭhi sabbānatthahetuto parūpaghātalakkhaṇā, micchādiṭṭhi	914	
PA_tika-s02_01t:914_8	dhammikapaṭiññopi pāṇātipātādīni karoti, pare ca tattha niyojeti, kimaṅgaṃ pana itare.	914	
PA_tika-s02_01t:914_9	Vihiṃsalakkhaṇā dussīlyā oramā avihiṃsalakkhaṇā visesato sīlassa balavakāraṇaṃ. Sīlapadaṭṭhāno	914	
PA_tika-s02_01t:914_10	ca samādhi, samādhipadaṭṭhānā ca paññāti sabbaguṇānaṃ mūlabhūtā avihiṃsā. Apica uḷārajjhāsayānaṃ	9141	
PA_tika-s02_01t:914_11	nisammakārīnaṃ dhīrānaṃ uttamapurisānaṃ sīlaṃ viya samādhipaññāpi paresaṃ hitasukhāvahāva	9141	
PA_tika-s02_01t:914_12	sampajjantīti evampi karuṇā sabbaguṇānaṃ mūlanti sā ādito vuttā.	9141	
PA_tika-s02_01t:915_0	Tato paraṃ visesato “avihiṃsāsamuṭṭhānā ime dhammā”ti dassanatthaṃ kusalakammapathadhammā	915	
PA_tika-s02_01t:915_1	gahitā. Tato idaṃ guṇānaṃ mūlabhūtaṃ sīlaṃ, ettha patiṭṭhitena ime dhammā uppādetabbāti	915	
PA_tika-s02_01t:915_2	dassanatthaṃ aṭṭha sammattā gahitā. Tesaṃ visodhanāya paṭipannassa ādito evaṃ hotīti	915	
PA_tika-s02_01t:915_3	dassanatthaṃ nīvaraṇaviveko gahito, ādito nīvaraṇadvayassa aggahaṇe gahitāgahitakāraṇaṃ	915	
PA_tika-s02_01t:915_4	aṭṭhakathāya vuttameva. Kodhassa pana byāpādato bhedo vatthasuttavaṇṇanāyaṃ vuttanayeneva	915	
PA_tika-s02_01t:915_5	veditabbo. Kodhādippahānena cettha sallekhasiddhīti dassanatthaṃ tato upakkilesavisuddhi	915	
PA_tika-s02_01t:915_6	gahitā. Sā ca subbacakalyāṇamittaappamattatāhi sijjhatīti dassanatthaṃ pakiṇṇakā	915	
PA_tika-s02_01t:915_7	gahitā. Sampannasovacassatādiguṇassa ime dhammā pāripūriṃ gacchanti, vipassanaṃ paribrūhetvā	915	
PA_tika-s02_01t:915_8	ariyamaggādhigamāya saṃvattantīti dassanatthaṃ saddhammā gahitā. Evaṃbhūtassa ayaṃ	915	
PA_tika-s02_01t:915_9	micchāgāho lokuttaraguṇādhigamassa antarāyakaro, tasmā so dūrato vajjetabbo, evaṃ	915	
PA_tika-s02_01t:915_10	yathāvuttāya sammāpaṭipattiyā ariyamaggaṃ adhigacchanto sallekhaṃ matthakaṃ pāpetīti	9151	
PA_tika-s02_01t:915_11	dassanatthaṃ “sandiṭṭhiparāmāsī”tiādi vuttanti evametesaṃ catucattālīsāya sallekhākārānaṃ	9151	
PA_tika-s02_01t:915_12	gahaṇapayojanaṃ anupubbī ca veditabbā. Payogato sallekhapaṭipadaṃ paṭipajjituṃ asakkontānaṃ	9151	
PA_tika-s02_01t:915_13	cittuppādopi bahūpakāroti āha “cittuppādassapi bahūpakārataṃ dassetu”nti.	9151	
PA_tika-s02_01t:916_0	Kusalesu dhammesūti avihiṃsādīsu yathāvuttaanavajjadhammesu. Anuvidhiyanāti cittuppādassa	916	
PA_tika-s02_01t:916_1	kāyavācāhi anuvidhānā. Tesaṃ dhammānanti avihiṃsādidhammānaṃ, tesaṃ vā cittuppādavasena	916	
PA_tika-s02_01t:916_2	pavattadhammānaṃ. Idāni yathāvuttadhammaṃ vitthārato dassetuṃ “kasmā panā”tiādi āraddhaṃ.	916	
PA_tika-s02_01t:916_3	Saraṇagamanaṃ vācāya viññāpetuṃ asakkontassa vasena vuttaṃ “kāyena vā”ti. “Sīlaṃ	916	
PA_tika-s02_01t:916_4	kāyena samādiyatī”ti etthāpi eseva nayo. Ettha ca tathā tathā pavattasallahukakāmāvacarakusalacittuppattiṃ	916	
PA_tika-s02_01t:916_5	upādāya tathārūpakusalakāyavacīkammānaṃ bahūpakāratā vuttāti na sabhāvato cittuppādassa	916	
PA_tika-s02_01t:916_6	bahūpakārataṃ ñāyatīti daṭṭhabbaṃ.	916	
PA_tika-s02_01t:917_0	85. Hitādhigamāyāti diṭṭhadhammikādihitasampattiyā, ariyamaggādhigamāya eva vā. Ariyamaggo	917	
PA_tika-s02_01t:917_1	hi ekantahitattā hito nāma. Parivajjanavasena kamanaṃ pavatti parikkamananti āha	917	
PA_tika-s02_01t:917_2	“parikkamanāya parivajjanatthāyā”ti. Sammādassanupāyasaṃvidhānena avihiṃsā paṭiyattā	917	
PA_tika-s02_01t:917_3	sammāsambuddhena. Sukhenevāti akiccheneva. Eteneva upāyenāti eteneva avihiṃsāpade	917	
PA_tika-s02_01t:917_4	vuttena vidhinā. Sabbapadānīti sesāni tecattālīsa padāni.	917	
PA_tika-s02_01t:918_0	86. Akusalā paṭisandhiajanakā nāma uddhaccasahagatacittuppādadhammā aññepi pavattivipākamattadāyino,	918	
PA_tika-s02_01t:918_1	dinnāya paṭisandhiyā vipākajanakā, paccayavekallena vipaccituṃ aladdhokāsā ahosikammādayo	918	
PA_tika-s02_01t:918_2	vā ajanakā. Jātivasenāti akusalajātivasena. Adhobhāgaṅgamanīyāti apāyagamanīyā. Evaṃnāmāti	918	
PA_tika-s02_01t:918_3	nāmaggahaṇena sabhāvaṃ upalakkheti sati paccayasamavāye taṃsabhāvānativattanato.	918	
PA_tika-s02_01t:918_4	Tenāha “vipākakāle aniṭṭhākantavipākattā”ti. Vuttanayeneva kusalapakkho veditabbo.	918	
PA_tika-s02_01t:918_5	Ayaṃ pana viseso, idha paṭisandhiajanakā abhiññāsahagatadhammā, sesaṃ vuttasadisameva.	918	
PA_tika-s02_01t:918_6	Sabbe akusalāti ettha vihiṃsamekaṃ ṭhapetvā itare sabbe akusalā upamābhūtā. Vihiṃsā	918	
PA_tika-s02_01t:918_7	hi upameyyaṃ. Sabbe kusalāti etthāpi eseva nayo. Eteneva upāyenāti yathā vihiṃsānaṃ	918	
PA_tika-s02_01t:918_8	upameyyatā, tadavasesānaṃ kusalākusalānaṃ upamābhāvo vutto, iminā nayena akusalaṃ	918	
PA_tika-s02_01t:918_9	pāṇātipātādiakusalena itarena, kusalañca pāṇātipātāpaṭiviratiādikusalena itarena upametabbaṃ.	918	
PA_tika-s02_01t:919_0	87. Parinibbāpaneti kilesapariḷāhavūpasamane. Parito limpanaṭṭhena palipaṃ vuccati	919	
PA_tika-s02_01t:919_1	mahākaddamaṃ, taṃ pana ekantato gambhīrampi hotīti “gambhīrakaddame nimuggo”ti vuttaṃ.	919	
PA_tika-s02_01t:919_2	Palipaṃ viya palipanti pañca kāmaguṇā vuccanti, tasmā evaṃ idāni vuccamānena upamopameyyasaṃsandananayena	919	
PA_tika-s02_01t:919_3	ettha imasmiṃ ṭhāne atthayojanā veditabbā. Na hi taṃ kāraṇanti ettha kāraṇaṃ nāma	919	
PA_tika-s02_01t:919_4	hatthassa vā pādassa vā apalipannabhāvo, so pana natthi. Esa nayo upameyyepi.	919	
PA_tika-s02_01t:920_0	Tattha siyā kassaci parivitakko “bhagavato desanānubhāvena bhikkhuādayo kathentī”ti.	920	
PA_tika-s02_01t:920_1	“Bhagavāyeva hi tattha uddharatī”ti vatvā upamāya tadatthaṃ vibhāvetuṃ “rañño”tiādi	920	
PA_tika-s02_01t:920_2	vuttaṃ. Puthujjanā tāvatiṭṭhantu, sāvakasikhāppattavisesānampi ariyānaṃ desanā satthuyeva	920	
PA_tika-s02_01t:920_3	desanāti dassetuṃ “kiñcāpī”tiādimāha. Tathā hi tehi desitasuttāni buddhavacanameva,	920	
PA_tika-s02_01t:920_4	tesaṃ desanāya laddhavisesāpi ariyā buddhaputtāyevāti.	920	
PA_tika-s02_01t:921_0	Anibbisatāyāti anibbisevanatāya. Asikkhitavinayatāyāti pañcannaṃ vinayānaṃ sādaraṃ	921	
PA_tika-s02_01t:921_1	asikkhitabhāvena. Te pana vinayā tissannaṃ sikkhānaṃ sikkhāpanena hotīti āha “tisso	921	
PA_tika-s02_01t:921_2	sikkhā sikkhāpessatī”ti. Kiṃ pana tanti? “Ṭhānametaṃ vijjatī”ti ettha vuttaṃ kiṃ	921	
PA_tika-s02_01t:921_3	pana ṭhānanti āha “apalipapalipannatta”ntiādi. Yasmā pāḷiyaṃ “so vata cundā”tiādinā	921	
PA_tika-s02_01t:921_4	sāmaññatthaṃ upamābhāvena gahetvā visesattho upameyyabhāvena vutto, tasmā tamatthaṃ	921	
PA_tika-s02_01t:921_5	“evamattho veditabbo”tiādinā sādhāraṇato vatvā puna asādhāraṇato vivaranto “kiṃ vuttaṃ	921	
PA_tika-s02_01t:921_6	hotī”tiādimāha. Parassa vihiṃsācetanaṃ nibbāpessatīti idaṃ yo avihiṃsāsaṅkhātaṃ sammāpaṭipattiṃ	921	
PA_tika-s02_01t:921_7	disvā diṭṭhānugatiṃ āpajjanto dhammadesanāya paro avihiṃsako hoti, tādisaṃ sandhāya	921	
PA_tika-s02_01t:921_8	vuttaṃ. Ādesanañhi tassa vacananti. Tenāha “ayaṃ yā esā vihiṃsakassā”ti. Pubbe vihiṃsakassa	921	
PA_tika-s02_01t:921_9	micchāpaṭipajjantassa. Vihiṃsāpahānāya maggaṃ bhāvayatotiādinā attano eva avihiṃsāya	921	
PA_tika-s02_01t:921_10	vihiṃsāparinibbānāya saṃvattanamāha. Tenāha “parinibbuto viyā”tiādi. Sabbapadesūti	9211	
PA_tika-s02_01t:921_11	“pāṇātipātissā”tiādinā āgatesu tecattālīsāya padesu.	9211	
PA_tika-s02_01t:922_0	88. Evanti desitākāraparāmasanaṃ. Tassāti sallekhassa. “Atthi khvesa brāhmaṇa, pariyāyo”tiādīsu	922	
PA_tika-s02_01t:922_1	viya pariyāya-saddo kāraṇatthoti āha “sallekhakāraṇa”nti. Tesaṃ vasenāti sallekhānaṃ	922	
PA_tika-s02_01t:922_2	vasena. Mettāya upasaṃharaṇavasena hitaṃ esantena. Karuṇāya vasena anukampamānena.	922	
PA_tika-s02_01t:922_3	Pariggahetvāti parito gahetvā, paritvāti attho. Pariccāti parito itvā, samantato	922	
PA_tika-s02_01t:922_4	pharitvā icceva attho. Mā pamajjitthāti “jhāyathā”ti vuttasamathavipassanānaṃ aññāṇena,	922	
PA_tika-s02_01t:922_5	aññena vā kenaci pamādakāraṇena mā pamādaṃ āpajjittha. Niyyānikasāsane hi akattabbakaraṇampi	922	
PA_tika-s02_01t:922_6	pamādoti. Vipattikāleti sattaasappāyādivipattiyuttakāle. Yathāvuttā pañca pariyāyā	922	
PA_tika-s02_01t:922_7	aññepi sabbe sāsanaguṇā idheva saṅgahaṃ gacchantīti āha “jhāyatha, mā pamādatthāti	922	
PA_tika-s02_01t:922_8	tumhākaṃ anusāsanī”ti.	922	
PA_tika-s02_01t:923	Sallekhasuttavaṇṇanāya līnatthappakāsanā samattā.	92	
PA_tika-s02_01t:924	9. Sammādiṭṭhisuttavaṇṇanā	92	
PA_tika-s02_01t:925_0	89. Kathetukamyatāpucchā evāti avadhāraṇena itarā catasso pucchā nivatteti itarāsaṃ	925	
PA_tika-s02_01t:925_1	asambhavato, tattha yathāpucchitassa atthassa vissajjanato ca “ayaṃ sammādiṭṭhī”ti	925	
PA_tika-s02_01t:925_2	yāthāvato ajānantāpi puthujjanā bāhirakatāpasādayo attano samānasīle ṭhitaṃ sammādiṭṭhīti	925	
PA_tika-s02_01t:925_3	vadanti. Anussavādivasenāpīti anussavākāraparivitakkadiṭṭhinijjhānakkhantivasenapi.	925	
PA_tika-s02_01t:925_4	Yathāsamaṅgitākārassa atthassa evametanti nijjhānakkhamāpanato ekantato yāthāvaggāho	925	
PA_tika-s02_01t:925_5	hotīti āha “attapaccakkhenapī”ti, yāthāvato lakkhaṇassa paṭividdhattā attano paccakkhabhāvenāti	925	
PA_tika-s02_01t:925_6	attho. Bahunnaṃ vacanaṃ upādāyāti iminā sāsane loke ca niruḷhatāya ayaṃ āmeḍitapayogoti	925	
PA_tika-s02_01t:925_7	sāsanassa niruḷhatāya ca sampasādaṃ upādāyapi tadubhayiko āmeḍitapayogo daṭṭhabbo.	925	
PA_tika-s02_01t:925_8	Atthanti vacanatthaṃ. Lakkhaṇanti sabhāvaṃ. Upādāyāti gahetvā. Sobhanāyāti sundarāya.	925	
PA_tika-s02_01t:925_9	Pasatthāyāti pasaṃsāya. Tesu purimena dhammānaṃ yathāsabhāvāvabodhasaṅkhātaṃ sammādiṭṭhisabhāvaṃ	925	
PA_tika-s02_01t:925_10	dasseti. Tena hi sā sabbadhamme abhibhavitvā sobhati. Dutiyena sampayuttadhammesu	9251	
PA_tika-s02_01t:925_11	pariṇāyikabhāvaṃ. Tena hi sā sampayuttadhamme ñāṇamaye viya taṃsamaṅginañca puggalaṃ	9251	
PA_tika-s02_01t:925_12	ñāṇapiṇḍaṃ viya karoti, tassa “paṇḍito nipuṇo cheko viññū vibhāvī”tiādinā disāsu pasaṃsā pattharati.	9251	
PA_tika-s02_01t:926_0	Kammassakatāñāṇanti kammaṃ sako etassāti kammassako, tassa bhāvo kammassakatā, tattha	926	
PA_tika-s02_01t:926_1	ñāṇaṃ “idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ. Saccānulomikañāṇanti	926	
PA_tika-s02_01t:926_2	ariyasaccānaṃ paṭivedhassa anulomato saccānulomikaṃ ñāṇaṃ, vipassanāñāṇaṃ. No saccānulomikāyāti	926	
PA_tika-s02_01t:926_3	bāhirako saccānulomikāya sammādiṭṭhiyā no sammādiṭṭhi sabbena sabbaṃ tassa abhāvato.	926	
PA_tika-s02_01t:926_4	Tattha kāraṇamāha “attadiṭṭhiparāmāsakattā”ti. Kammassa katādiṭṭhi pana bāhirakassa	926	
PA_tika-s02_01t:926_5	attadiṭṭhiṃ anurujjhantī pavattati “atthi dinna”ntiādinayappavattito. Sāsaniko dvīhipīti	926	
PA_tika-s02_01t:926_6	sāsaniko puthujjano kammassakatāñāṇādīhi dvīhipi sammādiṭṭhi. Okkantasammattaniyāmattā	926	
PA_tika-s02_01t:926_7	“sekkho niyatāyā”ti vuttaṃ. Asekkhāya sammādiṭṭhiyā sammādiṭṭhīti ānetvā sambandhitabbaṃ.	926	
PA_tika-s02_01t:926_8	Tīsupi puggalesu sekkho idha sammādiṭṭhīti adhippetoti dassento “niyatāya niyyānikāyā”tiādimāha.	926	
PA_tika-s02_01t:927_0	Idāni yathāvuttamatthaṃ pāḷiyā vibhāvetuṃ “tenevāhā”tiādi vuttaṃ. Antadvayanti “sassataṃ,	927	
PA_tika-s02_01t:927_1	ucchedaṃ, kāmasukhaṃ, attakilamatha”nti etaṃ antadvayaṃ. Līnuddhaccapatiṭṭhānāyūhanantadvayassa	927	
PA_tika-s02_01t:927_2	anupagamanaṃ atthasiddhameva. Ujubhāvenāti ujusabhāvena maggena, majjhimāya paṭipattiyāti	927	
PA_tika-s02_01t:927_3	attho. Dhamme pasādaggahaṇena satthari saṅghe ca pasādopi gahitoyeva hotīti “dhamme”icceva	927	
PA_tika-s02_01t:927_4	vutto tadavinābhāvato. Yasmā esa niyatāya sammādiṭṭhiyā samannāgato sammādiṭṭhīti	927	
PA_tika-s02_01t:927_5	adhippeto, tañca vaṭṭato niyyānaṃ vivaṭṭādhigamena hotīti āha “āgato imaṃ saddhamma”nti.	927	
PA_tika-s02_01t:927_6	Nibbānañhi santo sadā vijjamāno dhammoti katvā saddhammoti imaṃ phalehi asādhāraṇena	927	
PA_tika-s02_01t:927_7	pariyāyena vattabbataṃ labhati. Tayidamassa āgamaṃ sacchikiriyābhisamayo, so ca pahānābhisamayādīhi	927	
PA_tika-s02_01t:927_8	saheva idha ijjhatīti dassento “sabbadiṭṭhigahanānī”tiādimāha. Tattha sabbadiṭṭhigahanāni	927	
PA_tika-s02_01t:927_9	vinibbeṭhento sabbakilese pajahantoti padadvayena pana pahānābhisamayamāha, jātisaṃsārā	927	
PA_tika-s02_01t:927_10	nikkhamantoti iminā pariññābhisamayaṃ. Samatikkamattho hi pariññattho. Paṭipattiṃ	9271	
PA_tika-s02_01t:927_11	pariniṭṭhapentoti iminā bhāvanābhisamayanti daṭṭhabbaṃ.	9271	
PA_tika-s02_01t:928_0	Kālaparicchedavacananti paricchijjatīti paricchedo, kālo eva paricchedo kālaparicchedo,	928	
PA_tika-s02_01t:928_1	yo so akusalapajānanādinā paricchinno maggavuṭṭhānakālo maggakkhaṇo, tassa vacananti	928	
PA_tika-s02_01t:928_2	attho. Tenāha “yasmiṃ kāle”ti. Akusalañcāti ca-saddo samuccayattho. Tena vakkhamānaṃ	928	
PA_tika-s02_01t:928_3	akusalamūlādiṃ samuccinoti. Dasākusalakammapathanti kutoyaṃ viseso, yāvatā aniddhāritavisesaṃ	928	
PA_tika-s02_01t:928_4	akusalaṃ gahitanti? Na sāmaññajotanāya visese avaṭṭhānato. Kiṃ vā imāya yutticintāya,	928	
PA_tika-s02_01t:928_5	yasmā paṭhamavārena uddesavasena desitassa atthassa vitthāradesanā dutiyavāro. Tenevāha	928	
PA_tika-s02_01t:928_6	“katamaṃ panāvuso”tiādi. Yasmā lokuttarā sammādiṭṭhi idha adhippetā, tasmā nirodhārammaṇāya	928	
PA_tika-s02_01t:928_7	pajānanāya maggapaññāya kiccavasena sammohato “idaṃ dukkha”nti dasaakusalakammapathaṃ	928	
PA_tika-s02_01t:928_8	paṭivijjhanto “akusalaṃ pajānātī”ti vuccatīti attho. Tassāti akusalakammapathasaṅkhātassa	928	
PA_tika-s02_01t:928_9	dukkhassa. Teneva pakārenāti “nirodhārammaṇāya pajānanāya kiccavasenā”ti vuttappakārena.	928	
PA_tika-s02_01t:929_0	Kusalanti etthāyaṃ vacanattho – kucchite pāpadhamme salayati calayati kampetīti kusalaṃ,	929	
PA_tika-s02_01t:929_1	kucchitena vā ākārena sayantīti kusā, pāpakā dhammā. Te kuse lunāti chindatīti kusalaṃ.	929	
PA_tika-s02_01t:929_2	Kucchitānaṃ vā sānato tanukaraṇato ñāṇaṃ kusaṃ nāma, tena lātabbaṃ gahetabbaṃ pavattetabbanti	929	
PA_tika-s02_01t:929_3	kusalaṃ. Yathā vā kuso ubhayabhāgagataṃ hatthapadesaṃ lunāti, evamidaṃ uppannānuppannavasena	929	
PA_tika-s02_01t:929_4	ubhayabhāgagataṃ saṃkilesapakkhaṃ lunāti chindati, tasmā kuso viya lunātīti kusalaṃ.	929	
PA_tika-s02_01t:929_5	Kucchitānaṃ vā sāvajjadhammānaṃ salanato saṃvaraṇato kusalaṃ. Kusaladhammavasena	929	
PA_tika-s02_01t:929_6	hi akusalā manacchaṭṭhesu dvāresu appavattiyā saṃvutā honti. Kucchite vā pāpadhamme	929	
PA_tika-s02_01t:929_7	salayati gameti apanetīti kusalaṃ. Kucchitānaṃ vā pāṇātipātādīnaṃ sānato nisānato	929	
PA_tika-s02_01t:929_8	tejanato kusā, dosalobhādayo. Sādīnavavasena cetanāya tikkhabhāvappattiyā pāṇātipātādīnaṃ	929	
PA_tika-s02_01t:929_9	mahāsāvajjatā. Te kuse lunāti chindatīti kusalaṃ. Kucchitānaṃ vā sānato antakaraṇato	929	
PA_tika-s02_01t:929_10	vināsanato kusāni, puññakiriyavasena pavattāni saddhādīni indriyāni. Tehi lātabbaṃ	9291	
PA_tika-s02_01t:929_11	pavattetabbanti kusalaṃ. “Ku”iti vā bhūmi vuccati, adhiṭṭhānabhāvena taṃsadisassa	9291	
PA_tika-s02_01t:929_12	attano nissayabhūtassa rūpārūpapabandhassa sampati āyatiñca anudahena vināsanato	9291	
PA_tika-s02_01t:929_13	kuṃ sasantīti kusā, rāgādayo. Te viya attano nissayassa lavanato chindanato kusalaṃ.	9291	
PA_tika-s02_01t:929_14	Payogasampāditā hi kusaladhammā accantameva rūpārūpadhamme appavattikaraṇena samucchindanti.	9291	
PA_tika-s02_01t:929_15	Kusalassa mūlanti kusalamūlaṃ, suppatiṭṭhitabhāvasādhanena kusalassa patiṭṭhā nidānanti	9291	
PA_tika-s02_01t:929_16	attho. Akusalamūlanti etthāpi eseva nayo.	9291	
PA_tika-s02_01t:930_0	Akusalanti pana na kusalaṃ akusalaṃ, kusaladhammānaṃ paṭipakkhavasena akusalanti	930	
PA_tika-s02_01t:930_1	padassa attho veditabbo. Evañhi ārogyānavajjasukhavipākakosallasambhūtaṭṭhena kusalaṃ	930	
PA_tika-s02_01t:930_2	vuccatīti. Yathā yaṃ dhammajātaṃ na arogaṃ na avajjaṃ na sukhavipākaṃ na ca kosallasambhūtaṃ,	930	
PA_tika-s02_01t:930_3	taṃ akusalanti ayamattho dassito hoti. Evaṃ yaṃ na kucchitānaṃ salanasabhāvaṃ, na	930	
PA_tika-s02_01t:930_4	kusena, kusehi vā pavattetabbaṃ, na ca kuso viya lavanakaṃ, taṃ akusalaṃ nāmāti ayampi	930	
PA_tika-s02_01t:930_5	attho dassitoti veditabbo. Vatthupajānanāti dukkhādivatthuno pajānanā paṭivedho.	930	
PA_tika-s02_01t:930_6	Tathā bujjhanakapuggalānaṃ ajjhāsayavasena desanā pavattāti āha “akusalādipajānanenāpī”ti.	930	
PA_tika-s02_01t:930_7	Teneva ca saṃkhittena desanā pavattā. Bhāvanāmanasikāro pana “sabbaṃ bhikkhave abhiññeyya”nti	930	
PA_tika-s02_01t:930_8	vacanato anavasesato rūpārūpadhammānaṃ pariggahavaseneva pavattati. Tenāha “desanāyevā”tiādi.	930	
PA_tika-s02_01t:930_9	Tattha manasikārapaṭivedhoti pubbabhāge pavattavipassanāmanasikāro ariyamaggapaṭivedho	930	
PA_tika-s02_01t:930_10	ca. Kassaci akopanato vitthāravaseneva vuttaṃ vipassanaṃ anuyuñjantā maggaṃ paṭivijjhantāpi	9301	
PA_tika-s02_01t:930_11	vitthāranayeneva paṭivijjhantīti attho visuddhikkamassa abhāvato.	9301	
PA_tika-s02_01t:931_0	Bhikkhūti mahāvihāre dhammasaṅgītivasena pañcanikāyamaṇḍale nisinnabhikkhū. Theroti	931	
PA_tika-s02_01t:931_1	tattha saṅghattheroti vadanti. Vatthasuttavaṇṇanāyaṃ vuttanayena pana mahāsaṅgharakkhitattherassa	931	
PA_tika-s02_01t:931_2	antevāsikabhikkhū sandhāya “āhaṃsū”ti vuttaṃ. Theroti pana mahāsaṅgharakkhitatthero.	931	
PA_tika-s02_01t:931_3	So hi imasmiṃ majjhimanikāye taṃ taṃ vinicchayaṃ kathesi. Rāsitoti piṇḍato, ekajjhanti attho.	931	
PA_tika-s02_01t:932	Akusalakammapathavaṇṇanā	93	
PA_tika-s02_01t:933_0	Akosallappavattiyāti kosallapaṭipakkhato akosallaṃ vuccati aññāṇaṃ, tato pavattanato,	933	
PA_tika-s02_01t:933_1	akosallasambhūtattāti attho. Ñāṇapaṭipakkho aññāṇaṃ mittapaṭipakkho amitto viya kusalapaṭipakkho	933	
PA_tika-s02_01t:933_2	akusalaṃ kusalena pahātabbattā, na pana kusalānaṃ pahāyatattā. Kusalameva hi payogasampāditaṃ	933	
PA_tika-s02_01t:933_3	akusalaṃ pajahati. Saha avajjehi lobhādīhi vattatīti sāvajjaṃ. Dukkho aniṭṭho catukkhandha-saṅkhāto	933	
PA_tika-s02_01t:933_4	vipāko etassāti dukkhavipākaṃ. Tattha sāvajjavacanena akusalānaṃ pavattidukkhataṃ	933	
PA_tika-s02_01t:933_5	dasseti, dukkhavipākavacanena vipākadukkhataṃ. Purimañhi pavattisambhavavasena akusalassa	933	
PA_tika-s02_01t:933_6	lakkhaṇavacanaṃ, pacchimaṃ tālantare vipākuppādanasamatthatāvasena. Tathā purimena	933	
PA_tika-s02_01t:933_7	akusalassa avisuddhasabhāvataṃ dasseti, pacchimena avisuddhavipākataṃ. Purimena akusalaṃ	933	
PA_tika-s02_01t:933_8	kusalasabhāvato nivatteti, pacchimena abyākatasabhāvato savipākattadīpakattā pacchimassa.	933	
PA_tika-s02_01t:933_9	Purimena vā avajjavantatādassanato kiccaṭṭhena rasena anatthajananarasataṃ dasseti,	933	
PA_tika-s02_01t:933_10	pacchimena sampattiatthena aniṭṭhavipākarasataṃ. Purimena ca upaṭṭhānākāraṭṭhena	9331	
PA_tika-s02_01t:933_11	paccupaṭṭhānena saṃkilesapaccupaṭṭhānataṃ, pacchimena phalaṭṭhena dukkhavipākapaccupaṭṭhānataṃ.	9331	
PA_tika-s02_01t:933_12	Purimena ca ayonisomanasikāraṃ akusalassa padaṭṭhānaṃ pakāseti. Tato hi taṃ sāvajjaṃ	9331	
PA_tika-s02_01t:933_13	jātaṃ, pacchimena akusalassa aññesaṃ padaṭṭhānabhāvaṃ vibhāveti. Tañhi dukkhavipākassa	9331	
PA_tika-s02_01t:933_14	kāraṇanti. Saṃkiliṭṭhanti saṃkilesehi samannāgataṃ, dasahi kilesavatthūhi vibādhitaṃ,	9331	
PA_tika-s02_01t:933_15	upatāpitaṃ vā tehi vidūsitaṃ malīnakatañcāti attho. Idañcassa dukkhavipākatañcāti	9331	
PA_tika-s02_01t:933_16	atthe idañca dukkhavipākataṃ apaccakkhatāya asaddahantānaṃ paccakkhato ādīnavadassanena	9331	
PA_tika-s02_01t:933_17	saṃvejanatthaṃ vuttaṃ. Sādhāraṇā sabbassapi akusalassa.	9331	
PA_tika-s02_01t:934_0	Saraseneva patanasabhāvassa antarā eva atīva pātanaṃ atipāto, saṇikaṃ patituṃ adatvā	934	
PA_tika-s02_01t:934_1	sīghaṃ pātananti attho. Atikkammavā satthādīhi abhibhavitvā pātanaṃ atipāto. Payogavatthumahantatādīhi	934	
PA_tika-s02_01t:934_2	mahāsāvajjatā tehi paccayehi uppajjamānāya cetanāya balavabhāvato. Ekassa hi payogassa	934	
PA_tika-s02_01t:934_3	sahasā nipphādanavasena sakiccasādhikāya bahukkhattuṃ pavattajavanehi laddhāsevanāya	934	
PA_tika-s02_01t:934_4	ca sanniṭṭhāpakacetanāya vasena payogassa mahantabhāvo. Satipi kadāci khuddake ceva	934	
PA_tika-s02_01t:934_5	mahante ca pāṇe payogassa samabhāve mahantaṃ hanantassa cetanā tibbākārā uppajjatīti	934	
PA_tika-s02_01t:934_6	vatthussa mahantabhāvo. Iti ubhayampetaṃ cetanāya balavabhāveneva hotīti. Yathāvuttapaccayapariyāyepi	934	
PA_tika-s02_01t:934_7	taṃtaṃpaccayehi cetanāya balavatāya eva mahāsāvajjabhāvo veditabbo. Payogavatthuādipaccayānañhi	934	
PA_tika-s02_01t:934_8	amahattepi hantabbassa guṇavantatāya mahāsāvajjatā, tabbipariyāyena appasāvajjatā	934	
PA_tika-s02_01t:934_9	ca vatthussa mahattāmahattesu viya daṭṭhabbā. Kilesānaṃ upakkamānaṃ dvinnañca mudutāya	934	
PA_tika-s02_01t:934_10	tibbatāya ca appasāvajjatā mahāsāvajjatāpi yojetabbā. Pāṇo pāṇasaññitā vadhakacittañca	9341	
PA_tika-s02_01t:934_11	pubbabhāgiyāpi honti, upakkamo vadhakacetanāsamuṭṭhāpito. Pañca sambhārā hi pāṇātipātacetanāti	9341	
PA_tika-s02_01t:934_12	sā pañcasambhāravinimuttā daṭṭhabbā. Ayañca vicāro adinnādānādīsupi yathārahaṃ vattabbo.	9341	
PA_tika-s02_01t:934_13	Vijjhanapaharaṇādivasena sahatthenanibbatto sāhatthiko, āṇāpanavasena pavatto āṇattiko,	9341	
PA_tika-s02_01t:934_14	ususattiyantapāsāṇādinissajjanavasena pavatto nissaggiyo, aduhalasajjanādivasena	9341	
PA_tika-s02_01t:934_15	pavatto thāvaro, āthabbaṇikādīnaṃ viya mantaparijappanavasena pavatto vijjāmayo,	9341	
PA_tika-s02_01t:934_16	kammavipākajiddhimayo iddhimayo dāṭhākoṭanādīni viya.	9341	
PA_tika-s02_01t:935_0	Yadi “mama ida”nti parena pariggahitaṃ adinnaṃ, uttānaseyyakadārakasantake kathaṃ	935	
PA_tika-s02_01t:935_1	tassa pariggahasaññāya eva abhāvatoti āha “yattha paro”tiādi. Paro nāma viññū vā	935	
PA_tika-s02_01t:935_2	aviññū vā atthi tassa vatthussa sāmiko. Aviññūpi hi viññukāle yathākāmaṃ karonto	935	
PA_tika-s02_01t:935_3	adaṇḍārahoti. Mantaparijappanena parasantakaharaṇaṃ vijjāmayo, vinā mantena parasantakassa	935	
PA_tika-s02_01t:935_4	kāyavacīpayogehi parikaḍḍhanaṃ tādiseniddhivasena iddhimayo payogoti adinnādāne cha	935	
PA_tika-s02_01t:935_5	payogā sāhatthikādayo vuttā. Yathānurūpanti ettha sāhatthiko tāva pañcannampi avahārānaṃ	935	
PA_tika-s02_01t:935_6	vasena pavattati, tathā āṇattiyo nissaggiyo ca. Thāvaro theyyāvahārapasayhāvahārapaṭicchannāvahāravasena.	935	
PA_tika-s02_01t:935_7	Tathā sesāpīti daṭṭhabbaṃ.	935	
PA_tika-s02_01t:936_0	Methunasamācāresūti sadārāsantosa-paradāragamanavasena duvidhesu methunasamācāresu.	936	
PA_tika-s02_01t:936_1	Ayamevahi bhedo idhādhippeto. Gottarakkhitā sagottehi rakkhitā. Dhammarakkhitā sahadhammikehi	936	
PA_tika-s02_01t:936_2	rakkhitā. Sārakkhā sasāmikā. Yassā gamane raññā daṇḍo ṭhapito, sā saparidaṇḍā. Bhariyabhāvatthaṃ	936	
PA_tika-s02_01t:936_3	dhanena kītā dhanakkītā. Chandena vasantī chandavāsinī. Bhogatthaṃ vasantī bhogavāsinī.	936	
PA_tika-s02_01t:936_4	Paṭatthaṃ vasantī paṭavāsinī. Udakapattaṃ āmasitvā gahitā odapattakinī. Cumbaṭakaṃ	936	
PA_tika-s02_01t:936_5	apanetvā gahitā obhaṭacumbaṭā. Karamarānītā dhajāhatā. Taṅkhaṇikā muhuttikā. Abhibhavitvā	936	
PA_tika-s02_01t:936_6	vītikkame micchācāro mahāsāvajjo, na tathā dvinnaṃ samānachandatāya. Abhibhavitvā	936	
PA_tika-s02_01t:936_7	vītikkamane satipi maggenamaggapaṭipattiadhivāsane purimuppannasevanābhisandhipayogābhāvato	936	
PA_tika-s02_01t:936_8	micchācāro na hoti abhibhuyyamānassāti vadanti. Sevanācitte sati payogābhāvo appamāṇaṃ	936	
PA_tika-s02_01t:936_9	yebhuyyena itthiyā sevanāpayogassa abhāvato. Tathā sati puretaraṃ sevanācittassa	936	
PA_tika-s02_01t:936_10	upaṭṭhānepi tassā micchācāro na siyā, tathā purisassapi sevanāpayogābhāveti, tasmā	9361	
PA_tika-s02_01t:936_11	attano ruciyā pavattitassa vasena tayo, balakkārena pavattitassa vasena tayoti sabbepi	9361	
PA_tika-s02_01t:936_12	aggahitaggahaṇena cattāro sambhārāti vuttanti veditabbaṃ.	9361	
PA_tika-s02_01t:937_0	Atthabhañjakoti kammapathavasena vuttaṃ. Kammapathakathā hesāti. Assāti visaṃvādakassa.	937	
PA_tika-s02_01t:937_1	Musā vadati etenāti cetanā musāvādo, imasmiṃ pakkhe atathākārena vatthuno viññāpanapayogo	937	
PA_tika-s02_01t:937_2	musā, taṃsamuṭṭhāpikā cetanāmusāvādoti vuttattā tato aññathā vattuṃ “aparo nayo”tiādi	937	
PA_tika-s02_01t:937_3	vuttaṃ. Attano santakaṃ adātukāmatāyātiādi musāvādasāmaññena vuttaṃ. Hasādhippāyenapi	937	
PA_tika-s02_01t:937_4	visaṃvādanapurakkhārassa musāvādo. Parassāti visaṃvādanavasena viññāpetabbassa. Soti musāvādapayogo.	937	
PA_tika-s02_01t:938	Suññabhāvanti pītivirahitatāya rittabhāvaṃ. Pharusasaddatāya neva kaṇṇasukhā. Atthavipannatāya na hadayasukhā. Saṃkiliṭṭhacittassāti dosena, lobhena vā dūsitacittassa.	93	
PA_tika-s02_01t:939_0	Ekantapharusā cetanāti etena duṭṭhacittataṃyeva vibhāveti, duṭṭhacittatā cassa amaraṇādhippāyavasena	939	
PA_tika-s02_01t:939_1	daṭṭhabbā. Sati hi maraṇādhippāye atthasiddhi, tadabhāve pāṇātipātabyāpādā siyunti.	939	
PA_tika-s02_01t:939_2	Yaṃ paṭicca pharusavācā payujjati, tassa sammukhāva sīsaṃ eti. Parammukhāpi sīsaṃ	939	
PA_tika-s02_01t:939_3	eti evāti apare. Tatthāyaṃ adhippāyo yutto siyā – sammukhā payoge agāravādīnaṃ balavabhāvato	939	
PA_tika-s02_01t:939_4	siyā cetanā balavatī, parassa ca tadatthaviññāpanaṃ, na tathā asammukhāti. Yathā	939	
PA_tika-s02_01t:939_5	ca akkosite mate āḷahane katā khamāpanā upavādantarāyaṃ nivatteti, evaṃ parammukhā	939	
PA_tika-s02_01t:939_6	payuttā pharusavācā hotiyevāti sakkā viññātuṃ. Tassāti ekantapharusacetanāya eva	939	
PA_tika-s02_01t:939_7	pharusavācābhāvassa āvibhāvatthaṃ. Mammacchedako savanapharusatāyāti adhippāyo. Cittasaṇhātāya	939	
PA_tika-s02_01t:939_8	pharusavācā na hoti kammapathā’ppattattā, kammabhāvaṃ pana na sakkā vāretuṃ. Evaṃ	939	
PA_tika-s02_01t:939_9	anvayavasena cetanāpharusatāya pharusavācaṃ sādhetvā idāni tameva byatirekavasena	939	
PA_tika-s02_01t:939_10	sādhetuṃ “vacanasaṇhatāyā”tiādi vuttaṃ. Esāti pharusavācā. Kammapathabhāvaṃ appattā	9391	
PA_tika-s02_01t:939_11	appasāvajjā, itarā mahāsāvajjā. Tathā kilesānaṃ mudutibbatābhedehi sabbaṃ purimasadisaṃ.	9391	
PA_tika-s02_01t:940_0	Āsevanaṃ bahulīkaraṇaṃ. Yaṃ uddissa pavattito, tena aggahite appasāvajjo, gahite	940	
PA_tika-s02_01t:940_1	mahāsāvajjo kammapathappattito. Yo koci pana samphappalāpo dvīhi sambhārehi sijjhati.	940	
PA_tika-s02_01t:940_2	Kilesānaṃ mudutibbatāvasenapi appasāvajjamahāsāvajjatā veditabbā.	940	
PA_tika-s02_01t:941_0	Attano pariṇāmanaṃ cittenevāti veditabbaṃ. Hitasukhaṃ byāpādayatīti yo taṃ uppādeti,	941	
PA_tika-s02_01t:941_1	tassa hitasukhaṃ vināseti. Aho vatāti iminā accantavināsacintanaṃ dīpeti. Evaṃ hissa	941	
PA_tika-s02_01t:941_2	dāruṇapavattiyā kammapathappatti. Yathābhuccagahaṇābhāvenāti yāthāvaggāhassa abhāvena	941	
PA_tika-s02_01t:941_3	aniccādisabhāvassa niccādito gahaṇena. Micchā passatīti vitathaṃ passati. Samphappalāpo	941	
PA_tika-s02_01t:941_4	viyāti iminā āsevanassa mandatāya appasāvajjataṃ, mahantatāya mahāsāvajjataṃ dasseti.	941	
PA_tika-s02_01t:941_5	Gahitākāraviparītatāti micchādiṭṭhiyā gahitākārassa viparītabhāvo. Vatthunoti tassā	941	
PA_tika-s02_01t:941_6	ayathābhūtasabhāvamāha. Tathābhāvenāti gahitākāreneva tassa diṭṭhigatikassa, tassa	941	
PA_tika-s02_01t:941_7	vā vatthuno upaṭṭhānaṃ evametaṃ, na ito aññathāti.	941	
PA_tika-s02_01t:942	Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu yaṃ koṭṭhāsā honti, tatoti attho. Cetanādhammāti cetanāsabhāvā.	94	
PA_tika-s02_01t:943_0	Paṭipāṭiyā sattāti ettha nanu cetanā abhidhamme kammapathesu na vuttāti paṭipāṭiyā	943	
PA_tika-s02_01t:943_1	sattannaṃ kammapathabhāvo na yuttoti? Na, avacanassa aññahetukattā. Na hi tattha	943	
PA_tika-s02_01t:943_2	cetanāya akammapathattā kammapatharāsimhi avacanaṃ, kadāci pana kammapatho hoti,	943	
PA_tika-s02_01t:943_3	na sabbadāti kammapathabhāvassa aniyatattā avacanaṃ. Yadā pana kammapatho hoti, tadā	943	
PA_tika-s02_01t:943_4	kammapatharāsisaṅgaho na nivārito. Etthāha – yadi cetanāya sabbadā kammapathabhāvābhāvato	943	
PA_tika-s02_01t:943_5	aniyato kammapathabhāvoti kammapatharāsimhi avacanaṃ, nanu abhijjhādīnaṃ kammapathabhāvaṃ	943	
PA_tika-s02_01t:943_6	appattānaṃ atthitāya aniyato kammapathabhāvoti tesampi kammapatharāsimhi avacanaṃ	943	
PA_tika-s02_01t:943_7	āpajjatīti? Nāpajjati kammapathatātaṃsabhāgatāhi tesaṃ tattha vuttattā. Yadi evaṃ	943	
PA_tika-s02_01t:943_8	cetanāpi tattha vattabbā siyā? Saccametaṃ, sā pana pāṇātipātādikāti pākaṭo, tassā	943	
PA_tika-s02_01t:943_9	kammapathabhāvoti na vuttā siyā. Cetanāya hi – “cetanāhaṃ, bhikkhave, kammaṃ vadāmi,	943	
PA_tika-s02_01t:943_10	tividhā, bhikkhave, kāyasañcetanā akusalaṃ kāyakamma”ntiādivacanato kammabhāvo pākaṭo,	9431	
PA_tika-s02_01t:943_11	kammaṃyeva ca sugatiduggatīnaṃ tattha uppajjanakasukhadukkhānañca pathabhāvena pavattaṃ	9431	
PA_tika-s02_01t:943_12	kammapathoti vuccatīti pākaṭo tassā kammapathabhāvo, abhijjhādīnaṃ pana cetanāsamīhanabhāvena	9431	
PA_tika-s02_01t:943_13	sucaritaduccaritabhāvo cetanājanitapiṭṭhivaṭṭakabhāvena sugatiduggatitaduppajjanakasukhadukkhānaṃ	9431	
PA_tika-s02_01t:943_14	pathabhāvo cāti na tathā pākaṭo kammapathabhāvoti teyeva tena sabhāvena dassetuṃ	9431	
PA_tika-s02_01t:943_15	abhidhamme cetanā kammapatharāsibhāvena na vuttā, atathājātiyakattā vā cetanā tehi	9431	
PA_tika-s02_01t:943_16	saddhiṃ na vuttāti daṭṭhabbaṃ. Mūlaṃ patvāti mūladesanaṃ patvā, mūlasabhāvesu dhammesu	9431	
PA_tika-s02_01t:943_17	vuccamānesūti attho.	9431	
PA_tika-s02_01t:944_0	Adinnādānaṃ sattārammaṇanti idaṃ “pañca sikkhāpadā parittārammaṇā eva vā”ti imāya	944	
PA_tika-s02_01t:944_1	pañhapucchakapāḷiyā virujjhati. Yañhi pāṇātipātādidussīlyassa ārammaṇaṃ, tadeva taṃ	944	
PA_tika-s02_01t:944_2	veramaṇiyā ārammaṇaṃ. Vītikkamitabbavatthuto eva hi viratīti. Sattārammaṇanti vā	944	
PA_tika-s02_01t:944_3	sattasaṅkhātaṃ saṅkhārārammaṇameva upādāya vuttanti nāyaṃ virodho. Tathā hi vuttaṃ	944	
PA_tika-s02_01t:944_4	sammohavinodaniyaṃ “yāni sikkhāpadāni ettha sattārammaṇānīti vuttāni, tāni yasmā	944	
PA_tika-s02_01t:944_5	sattoti saṅkhyaṃ gataṃ saṅkhārameva ārammaṇaṃ karontī”ti. Visabhāgavatthuno “itthī,	944	
PA_tika-s02_01t:944_6	puriso”ti gahetabbato sattārammaṇoti eke. “Eko diṭṭho, dve sutā”tiādinā samphappalapane	944	
PA_tika-s02_01t:944_7	diṭṭhasutamutaviññātavasena. Tathā abhijjhāti ettha tathā-saddo “diṭṭhasutamutaviññātavasenā”ti	944	
PA_tika-s02_01t:944_8	idampi upasaṃharati, na sattasaṅkhārārammaṇataṃ eva dassanādivasena abhijjhāyanato.	944	
PA_tika-s02_01t:944_9	“Natthi sattā opapātikā”ti pavattamānāpi micchādiṭṭhi tebhūmakadhammavisayāvāti adhippāyenassā	944	
PA_tika-s02_01t:944_10	saṅkhārārammaṇatā vuttā. Kathaṃ pana micchādiṭṭhiyā sabbe tebhūmakadhammā ārammaṇaṃ	9441	
PA_tika-s02_01t:944_11	hontīti? Sādhāraṇato. “Natthi sukatadukkaṭānaṃ kammānaṃ phalaṃ vipāko”ti hi pavattamānāya	9441	
PA_tika-s02_01t:944_12	atthato rūpārupāvacaradhammāpi gahitā eva hontīti.	9441	
PA_tika-s02_01t:945	Sukhabahulatāya rājāno hasamānāpi “coraṃ ghātethā”ti vadanti, hāso pana tesaṃ aññavisayoti āha “sanniṭṭhāpaka…pe… hotī”ti.	94	
PA_tika-s02_01t:946_0	Kesañcīti sahajātānaṃ adinnādānādīnaṃ. Sampayuttapabhāvakaṭṭhenāti sampayutto hutvā	946	
PA_tika-s02_01t:946_1	uppādakaṭṭhena. Kesañcīti asahajātānaṃ. Upanissayapaccayaṭṭhenāti etena mūlaṭṭhena	946	
PA_tika-s02_01t:946_2	lobhassa upakārataṃ nivatteti. Suppatiṭṭhitabhāvasādhanaṭṭho hi mūlaṭṭho, so ca hetupaccayatāavinābhāvī,	946	
PA_tika-s02_01t:946_3	tena cettha mūlamiva mūlanti gahetabbaṃ, nippariyāyato pana pubbe “kesañcī”ti vuttānaṃ	946	
PA_tika-s02_01t:946_4	sahajātānaṃ mūlabhāvo veditabbo. Ratto khotiādinā suttapadenapi pāṇātipātādīnaṃ akusalānaṃ	946	
PA_tika-s02_01t:946_5	lobhassa mūlakāraṇataṃ vibhāveti, na mūlaṭṭhenupakāratthaṃ avisesato tesaṃ hetupaccayattābhāvato.	946	
PA_tika-s02_01t:947	Akusalakammapathavaṇṇanā niṭṭhitā.	94	
PA_tika-s02_01t:948	Kusalakammapathavaṇṇanā	94	
PA_tika-s02_01t:949_0	Veranti pāṇātipātādipāpadhammaṃ. So hi verahetutāya “vera”nti vuccati, taṃ maṇati	949	
PA_tika-s02_01t:949_1	“mayi idha ṭhitāya kathamāgacchasī”ti tajjentī viya nivāretīti veramaṇī. Tenāha “pajahatī”ti.	949	
PA_tika-s02_01t:949_2	“Viramaṇī”ti vattabbe niruttinayena eva-kāraṃ katvā evaṃ vuttaṃ. Vibhaṅge eva niddisanavasena	949	
PA_tika-s02_01t:949_3	evaṃ vuttā. Asamādinnasīlassa sampattato yathāupaṭṭhitavītikkamitabbavatthuto virati	949	
PA_tika-s02_01t:949_4	sampattavirati, samādānavasena uppannā virati samādānavirati, samādānavasena uppannā	949	
PA_tika-s02_01t:949_5	virati samādānavirati, kilesānaṃ samucchindanavasena pavattāvirati samucchedavirati.	949	
PA_tika-s02_01t:950	Jīvamānasasassa maṃsarudhirasammissatāya allasasamaṃsaṃ. Muñci sabbattha samakaruṇatāya. Saccaṃ vatvā “etena saccavajjena mayhaṃ mātu rogo sammatū”ti adhiṭṭhāsi.	95	
PA_tika-s02_01t:951	Mahāsappoti ajagaro. Muñcitvā agamāsi sīlatejena.	95	
PA_tika-s02_01t:952_0	Kosallaṃ vuccati ñāṇaṃ, kosallena, kosallato vā pavattiyā upagamanato. Kucchitasayanatoti	952	
PA_tika-s02_01t:952_1	kucchitenākārena sayanato anusayanato, pavattanato vā. “Veramaṇikusalā”ti vattabbāpi	952	
PA_tika-s02_01t:952_2	pucchānurūpaṃ vissajjananti “kusalā”ti na vuttā, “kusala”ntveva vuttā.	952	
PA_tika-s02_01t:953	Kāmañcettha pāḷiyaṃ viratiyova āgatā, sikkhāpadavibhaṅge pana cetanāpi āharitvā dīpitāti tadubhayampi gaṇhanto “cetanāpi vaṭṭanti viratiyopī”ti āha.	95	
PA_tika-s02_01t:954	Anabhijjhā hi mūlaṃ patvā kammapathakoṭṭhāsaṃ patvā anabhijjhāti vuttadhammo mūlato alobho kusalamūlaṃ hotīti evamattho daṭṭhabbo. Sesapadadvayepi eseva nayo.	95	
PA_tika-s02_01t:955	Dussīlyārammaṇā tadārammaṇā jīvitindriyādiārammaṇā kathaṃ dussīlyāni pajahantīti taṃ dassetuṃ “yathā panā”tiādi vuttaṃ.	95	
PA_tika-s02_01t:956_0	Anabhijjhā …pe… viramantassāti abhijjhaṃ pajahantassāti attho. Na hi manoduccaritato	956	
PA_tika-s02_01t:956_1	virati atthi anabhijjhādīheva tappahānasiddhito. Tesu alobhotiādīsu yaṃ vattabbaṃ,	956	
PA_tika-s02_01t:956_2	taṃ akusalamūlesu vuttanayeneva veditabbaṃ.	956	
PA_tika-s02_01t:957_0	Appanāvāranti nigamanavāraṃ. Ekena nayenāti vedanādivasena arūpamukheneva anekavidhesu	957	
PA_tika-s02_01t:957_1	vipassanākammaṭṭhānesu ekena kammaṭṭhānanayena. “Ṭhapetvā abhijjhaṃ nava akusalakammapathā”ti	957	
PA_tika-s02_01t:957_2	vattabbaṃ. Dasāti vā idaṃ “kusalakammapathā”ti iminā sambandhitabbaṃ “akusalakammapathā	957	
PA_tika-s02_01t:957_3	ca dasa kusalakammapathā cā”ti. “Ṭhapetvā abhijjha”nti hi imināva akusalakammapathānaṃ	957	
PA_tika-s02_01t:957_4	navabhāvo vutto hoti. Atha vā dasāti idaṃ ubhayathāpi sambandhitabbaṃ. Abhijjhā hi	957	
PA_tika-s02_01t:957_5	pahātabbāpi sati pariññeyyataṃ nātivattatīti. Tathā hi vuttaṃ “rūpataṇhā piyarūpaṃ	957	
PA_tika-s02_01t:957_6	sātarūpa”ntiādi, tasmā sā tāya pariññeyyatāya dukkhasaccepi saṅgahaṃ labhateva, pahātabbaṃ	957	
PA_tika-s02_01t:957_7	pana upādāya “ṭhapetvā abhijjha”nti vuttaṃ. Tenevāha “pariyāyena pana sabbepi kammapathā	957	
PA_tika-s02_01t:957_8	dukkhasacca”nti. Abhijjhālobhānaṃ pavattiākārasiddhabhedaṃ upādāya “ime dve dhammā”ti	957	
PA_tika-s02_01t:957_9	vuttaṃ. Suttantanayena taṇhā “samudayasacca”nti vuttāti āha “nippariyāyena samudayasacca”nti.	957	
PA_tika-s02_01t:957_10	Appavattīti appavattinimittamāha yathā “rāgakkhayo dosakkhayo”ti. Sappaccayatāya	9571	
PA_tika-s02_01t:957_11	saṅkhatasabhāve dukkhasacce gahite appaccayatāya asaṅkhataṃ nirodhasaccaṃ paṭipakkhato	9571	
PA_tika-s02_01t:957_12	āvattati, ekantasāvajje ācayagāmilakkhaṇe samudayasacce gahite sāvajjā vigamanaṃ	9571	
PA_tika-s02_01t:957_13	apacayagāmilakkhaṇaṃ maggasaccaṃpaṭipakkhato āvattatīti dve āvattahāravasena veditabbānīti	9571	
PA_tika-s02_01t:957_14	vuttaṃ. Tenevāha nettiyaṃ –	9571	
PA_tika-s02_01t:958	“Ekamhi padaṭṭhāne, pariyesati sesakaṃ padaṭṭhānaṃ;	95	
PA_tika-s02_01t:959	Āvattati paṭipakkhe, āvatto nāma so hāro”ti.	95	
PA_tika-s02_01t:960_0	Sabbākārenāti kāmarāgarūparāgādisabbappakārehi, sabbato vā apāyagamanīyādiākārato,	960	
PA_tika-s02_01t:960_1	tattha kiñcipi anavasesetvā vā. Sabbākārenevāti sabbākārato. Nīharitvāti apanetvā,	960	
PA_tika-s02_01t:960_2	samucchinditvāicceva attho. Kañci dhammaṃ anavakārīkaritvāti rūpavedanādīsu kañci	960	
PA_tika-s02_01t:960_3	ekadhammampi avinibbhogaṃ katvā, ekekato aggahetvā samūhatova gahetvāti attho. Asmīti	960	
PA_tika-s02_01t:960_4	ahamasmīti mānaggāhavasena. So pana yasmā pañcakkhandhe niravasesato gaṇhāti, tasmā	960	
PA_tika-s02_01t:960_5	vuttaṃ “samūhaggahaṇākārenā”ti. Yasmā cettha aggamaggacittaṃ vuccati, tasmā āha “diṭṭhisadisaṃ	960	
PA_tika-s02_01t:960_6	mānānusaya”nti. “Yaṃ rūpaṃ taṃ aha”ntiādinā yathā diṭṭhi rūpādiṃ “ahamasmī”ti gaṇhantī	960	
PA_tika-s02_01t:960_7	pavattati, evaṃ mānopi “seyyohamasmī”tiādināti āha “mānānusayo asmīti pavattattā	960	
PA_tika-s02_01t:960_8	diṭṭhisadiso”ti. Paricchedakaroti osānaparicchedakaro ito paraṃ dukkhassābhāvakaraṇato.	960	
PA_tika-s02_01t:960_9	Kammapathadesanāyāti kammapathamukhena pavattacatusaccadesanāya. Manasikārappaṭivedhavasenāti	960	
PA_tika-s02_01t:960_10	vipassanāmanasikāramaggappaṭivedhavasena.	9601	
PA_tika-s02_01t:961	Kusalakammapathavāravaṇṇanā niṭṭhitā.	96	
PA_tika-s02_01t:962	Āhāravāravaṇṇanā	96	
PA_tika-s02_01t:963_0	90. Āharatīti āneti, uppādeti upatthambheti cāti attho. Nibbattāti pasutā. Tato paṭṭhāya	963	
PA_tika-s02_01t:963_1	hi loke jātavohāro. Paṭisandhiggahaṇato pana paṭṭhāya yāva mātukucchito nikkhamanaṃ,	963	
PA_tika-s02_01t:963_2	tāva sambhavesino. Esa tāva gabbhaseyyakesu bhūtasambhavesivibhāgo, itaresu pana	963	
PA_tika-s02_01t:963_3	paṭhamacittādivasena vutto. Sambhava-saddo cettha gabbhaseyyakānaṃ vasena pasūtipariyāyo,	963	
PA_tika-s02_01t:963_4	itaresaṃ vasena uppattipariyāyo. Paṭhamacittapaṭhamairiyāpathakkhaṇesu hi te sambhavaṃ	963	
PA_tika-s02_01t:963_5	uppattiṃ esanti upagacchanti nāma, na tāva bhūtā uppattiyā na suppatiṭṭhitattā. Bhūtāyeva	963	
PA_tika-s02_01t:963_6	sabbaso bhavesanāya samucchinnattā. Na puna bhavissantīti avadhāraṇena nivattitamatthaṃ	963	
PA_tika-s02_01t:963_7	dasseti, “yo ca kālaghaso bhūto”tiādīsu bhūta-saddassa khīṇāsavavācitā daṭṭhabbā.	963	
PA_tika-s02_01t:963_8	Vā-saddo cettha sampiṇḍanattho “agginā vā udakena vā”tiādīsu viya.	963	
PA_tika-s02_01t:964_0	Yathāsakaṃ paccayabhāvena attabhāvassa paṭṭhapanamevetthaāhārehi kātabbaanuggahoti	964	
PA_tika-s02_01t:964_1	adhippāyenāha “vacanabhedo…pe… ekoyevā”ti. Sattassa uppannadhammānanti sattassasantāne	964	
PA_tika-s02_01t:964_2	uppannadhammānaṃ. Yathā “vassasataṃ tiṭṭhatī”ti vutte anuppabandhavasena pavattatīti	964	
PA_tika-s02_01t:964_3	vuttaṃ hoti, evaṃ ṭhitiyāti anuppabandhavasena pavattiyāti attho, sā pana avicchedoti	964	
PA_tika-s02_01t:964_4	āha “avicchedāyā”ti. Anuppabandhadhammuppattiyā sattasantāno anuggahito nāma hotīti	964	
PA_tika-s02_01t:964_5	āha “anuppannānaṃ uppādāyā”ti. Etānīti ṭhitianuggahapadāni. Ubhayattha daṭṭhabbāni, na yathāsaṅkhyaṃ.	964	
PA_tika-s02_01t:965_0	Vatthugatā ojā vatthu viya tena saddhiṃ āharitabbataṃ gacchatīti vuttaṃ “ajjhoharitabbato	965	
PA_tika-s02_01t:965_1	āhāro”ti. Nibbattitaojaṃ pana sandhāya “kabaḷīkārāhāro ojaṭṭhamakarūpāni āharatī”ti	965	
PA_tika-s02_01t:965_2	vakkhati. Oḷārikatā appojatāya, na vatthuno thūlatāya, kathinatāya vā, tasmā yasmiṃ	965	
PA_tika-s02_01t:965_3	vatthusmiṃ parittā ojā hoti, taṃ oḷārikaṃ. Sappādayo dukkhuppādakatāya oḷārikāveditabbā.	965	
PA_tika-s02_01t:965_4	Visāṇādīnaṃ tivassachaḍḍitānaṃ pūtibhūttatā mudukatāti vadanti, taracchakheḷatemikatāya	965	
PA_tika-s02_01t:965_5	pana tathābhūtānaṃ tesaṃ mudukatā. Dhammasabhāvo hesa. Sasānaṃ āhāro sukhumo taruṇatiṇasassakhādanato.	965	
PA_tika-s02_01t:965_6	Sakuṇānaṃ āhāro sukhumo tiṇabījādikhādanato. Paccantavāsīnaṃ sukhumo, tesañhi sākapaṇṇasukkhakurapadumapattampi	965	
PA_tika-s02_01t:965_7	āhāroti. Tesaṃ paranimmitavasavattīnaṃ. Sukhumotvevāti na kiñci upādāya, atha kho	965	
PA_tika-s02_01t:965_8	sukhumo icceva niṭṭhaṃ patto tato paraṃ sukhumassa abhāvato.	965	
PA_tika-s02_01t:966_0	Vatthuvasena panettha āhārassa oḷārikasukhumatā vuttā, sā cassa appojamahojatāhi	966	
PA_tika-s02_01t:966_1	veditabbāti dassetuṃ “ettha cā”tiādi vuttaṃ. Parissamanti khudāvasena uppannaṃ sarīrakhedaṃ.	966	
PA_tika-s02_01t:966_2	Vinodetīti vatthu tassa vinodanamattaṃ karoti. Na pana sakkoti pāletunti sarīraṃ	966	
PA_tika-s02_01t:966_3	yāpetuṃ nappahoti nissārattā. Na sakkoti parissamaṃ vinodetuṃ āmāsayassa apūraṇato.	966	
PA_tika-s02_01t:967_0	Chabbidhopīti iminā kassacipi phassassa anavasesitabbatamāha. Āhārassadesanākkamenevettha	967	
PA_tika-s02_01t:967_1	phassādīnaṃ dutiyāditā, na aññena kāraṇenāti āha “desanānayo evā”tiādi. Manaso sañcetanā,	967	
PA_tika-s02_01t:967_2	na sattassāti dassanatthaṃ manogahaṇaṃ yathā “cittassa ṭhiti, cetovimutti cā”ti āha	967	
PA_tika-s02_01t:967_3	“manosañcetanāti cetanā evā”ti. Cittanti yaṃ kiñci cittaṃ, na vipākaviññāṇameva.	967	
PA_tika-s02_01t:968_0	Pubbe “āhāranti paccaya”nti vuttattā “yadi paccayaṭṭho āhāraṭṭho”tiādinā codeti.	968	
PA_tika-s02_01t:968_1	Atha kasmā imeyeva cattāro vuttāti atha kasmā cattārova vuttā, ime eva ca vuttāti	968	
PA_tika-s02_01t:968_2	yojanā. Visesapaccayattāti etena yathā aññe paccayadhammā attano paccayuppannassa	968	
PA_tika-s02_01t:968_3	paccayāva honti, ime pana tathā ca honti aññathā cāti samānepi paccayatte atirekapaccayā	968	
PA_tika-s02_01t:968_4	honti, tasmā āhārāti vuttāti imamatthaṃ dasseti. Idāni taṃ atirekapaccayataṃ dassetuṃ	968	
PA_tika-s02_01t:968_5	“visesapaccayo hī”tiādi āraddhaṃ. Visesapaccayo rūpakāyassa kabaḷīkāro āhāro upatthambhakabhāvato.	968	
PA_tika-s02_01t:968_6	Tenāha aṭṭhakathāyaṃ “rūpārūpānaṃ upatthambhakattena upakārakā cattāro āhārā āhārapaccayo”ti.	968	
PA_tika-s02_01t:968_7	Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa	968	
PA_tika-s02_01t:968_8	ca hoti, asati pana upatthambhakatte āhārānaṃ janakattaṃ natthīti upatthambhakattaṃ	968	
PA_tika-s02_01t:968_9	padhānaṃ. Janayamānopi hi āhāro avicchedavasena upatthambhayamāno eva janetīti upattambhakabhāvo	968	
PA_tika-s02_01t:968_10	eva āhārabhāvo. Vedanāya phasso visesapaccayo. “Phassapaccayā vedanā”ti hi vuttaṃ.	9681	
PA_tika-s02_01t:968_11	“Saṅkhārapaccayā viññāṇa”nti vacanato viññāṇassamanosañcetanā. “Cetanā tividhaṃ bhavaṃ	9681	
PA_tika-s02_01t:968_12	janetī”ti hi vuttaṃ. “Viññāṇapaccayā nāmarūpa”nti pana vacanato nāmarūpassa viññāṇaṃ	9681	
PA_tika-s02_01t:968_13	visesapaccayā. Na hi okkantiviññāṇābhāve nāmarūpassa attasambhavo. Yathāha “viññāṇañca	9681	
PA_tika-s02_01t:968_14	hi, ānanda, mātukucchismiṃ na okkamissatha, api nu kho nāmarūpaṃ mātukucchismiṃ samuccissathā”tiādi.	9681	
PA_tika-s02_01t:968_15	Vuttamevatthaṃ suttena sādhetuṃ “yathāhā”tiādi vuttaṃ.	9681	
PA_tika-s02_01t:969_0	Evaṃ yadipi paccayaṭṭho āhāraṭṭho, visesapaccayatāya pana ime eva āhārāti vuttāti	969	
PA_tika-s02_01t:969_1	taṃ nesaṃ visesapaccayataṃ avibhāgato dassetvā idāni vibhāgato dassetuṃ “ko panetthā”tiādi	969	
PA_tika-s02_01t:969_2	āraddhaṃ. Mukhe ṭhapitamattoyeva asaṅkhādito, tattakenapi abbhantarassa āhārassa	969	
PA_tika-s02_01t:969_3	paccayo hoti eva. Tenāha “aṭṭha rūpāni samuṭṭhāpetī”ti. Sukhavedanāya hito sukhavedaniyo.	969	
PA_tika-s02_01t:969_4	Sabbathāpīti cakkhusamphassādivasena. Yattakā phassassa pakārabhedā, tesaṃ vasena	969	
PA_tika-s02_01t:969_5	sabbappakāropi phassāhāro. Yathārahaṃ tisso vedanā āharati, anāhārako natthi.	969	
PA_tika-s02_01t:970_0	Sabbathāpīti idhāpi phassāhāre vuttanayānusārena attho veditabbo. Tisantativasenāti	970	
PA_tika-s02_01t:970_1	kāyadasakaṃ bhāvadasakaṃ vatthudasakanti tividhasantativasena. Sahajātādipaccayanayenāti	970	
PA_tika-s02_01t:970_2	sahajātādipaccayavidhinā. Paṭisandhiviññāṇañhi attanā sahajātanāmassa sahajātaaññamaññanissayavipākindriyasampayuttaatthiavigatapaccayehi	970	
PA_tika-s02_01t:970_3	paccayo hontoyeva āhārapaccayatāya taṃ āhāretī vuttaṃ, sahajātarūpesu pana vatthuno	970	
PA_tika-s02_01t:970_4	sampayuttapaccayaṃ ṭhapetvā vippayuttapaccayena, sesarūpassa aññamaññapaccayañca	970	
PA_tika-s02_01t:970_5	ṭhapetvā vuttanayenevayojanā kātabbā. Tānīti napuṃsakaniddeso anapuṃsakānampi napuṃsakehi saha vacanato.	970	
PA_tika-s02_01t:971_0	Sāsavā kusalākusalacetanāva vuttā. Visesapaccayabhāvadassanaṃ hetanti. Tenāha “avisesena	971	
PA_tika-s02_01t:971_1	panā”tiādi. Paṭisandhiviññāṇameva vuttanti etthāpi eseva nayo. Yathā tassa tassa	971	
PA_tika-s02_01t:971_2	phalassa visesato paccayatāya etesaṃ āhāraṭṭho, evaṃ avisesatopīti dassantena “avisesena	971	
PA_tika-s02_01t:971_3	panā”tiādi vuttaṃ. Tattha taṃsampayuttataṃsamuṭṭhānadhammānanti tehi phassādīhi sampayuttadhammānañceva	971	
PA_tika-s02_01t:971_4	taṃsamuṭṭhānarūpadhammānañca. Tattha sampayuttaggahaṇaṃ yathārahato daṭṭhabbaṃ, samuṭṭhānaggahaṇaṃ pana avisesato.	971	
PA_tika-s02_01t:972_0	Upatthambhento āhārakiccaṃ sādhetīti upatthambhentoyeva rūpaṃ samuṭṭhāpeti, ojaṭṭhamakarūpasamuṭṭhāpaneneva	972	
PA_tika-s02_01t:972_1	panassa upatthambhanakiccasiddhi. Phusantoyevāti phusanakiccaṃ karonto eva. Āyūhamānāvāti	972	
PA_tika-s02_01t:972_2	cetayamānā eva abhisandahantī eva. Vijānantamevāti upapattiparikappanavasena vijānantameva	972	
PA_tika-s02_01t:972_3	āhārakiccaṃ sādhetīti yojanā. Sesapadadvayepi eseva nayo. Āhārakiccasādhanañca tesaṃ	972	
PA_tika-s02_01t:972_4	vedanādiuppattihetutāya attabhāvassa pavattanameva.	972	
PA_tika-s02_01t:973_0	Kāyaṭṭhapanenāti kasmā vuttaṃ? Nanu kammajādirūpaṃ kammādināva pavattatīti codanaṃ	973	
PA_tika-s02_01t:973_1	sandhāyāha “kammajanitopī”tiādi. Upādinnarūpasantatiyā upatthambhaneneva utucittajarūpasantatīnampi	973	
PA_tika-s02_01t:973_2	upatthambhanasiddhi hotīti “dvinnaṃ rūpasantatīna”nti vuttaṃ. Upatthambhanameva sandhāya	973	
PA_tika-s02_01t:973_3	“anupālako hutvā”ti ca vuttaṃ. Rūpakāyassa ṭhitihetutā hi yāpanā anupālanā.	973	
PA_tika-s02_01t:974_0	Sukhādivatthubhūtanti sukhādīnaṃ pavattiṭṭhānabhūtaṃ. Ārammaṇampi hi vasati ettha	974	
PA_tika-s02_01t:974_1	ārammaṇakaraṇavasena tadārammaṇā dhammāti vatthūti vuccati. Phusantoyevāti idaṃ phassassa	974	
PA_tika-s02_01t:974_2	phusanasabhāvattā vuttaṃ. Na hi dhammānaṃ sabhāvena vinā pavatti atthi. Vedanāpavattiyā	974	
PA_tika-s02_01t:974_3	vinā sattānaṃ sandhāvanatā natthīti āha “sukhādi…pe… hotī”ti, na cettha saññībhavakathāyaṃ	974	
PA_tika-s02_01t:974_4	asaññībhavo dassetabbo, tassāpi vā kāraṇabhūtavedanāpavattivaseneva ṭhitiyā hetuno	974	
PA_tika-s02_01t:974_5	abyāpitā. Tathā hi “manosañcetanā…pe… bhavamūlanipphādanato sattānaṃ ṭhitiyā hotī”ti	974	
PA_tika-s02_01t:974_6	vuttā, tato eva “viññāṇaṃ vijānantamevāti upapattiparikappanavasena vijānantamevā”ti vuttovāyamatthoti.	974	
PA_tika-s02_01t:975_0	Cattāri bhayāni daṭṭhabbāni ādīnavavibhāvanato. Nikantīti nikāmanā. Rasataṇhaṃ sandhāya	975	
PA_tika-s02_01t:975_1	vadati. Sā hi kabaḷīkāre āhāre balavatī. Teneva tattha avadhāraṇaṃ kataṃ. Bhāyati	975	
PA_tika-s02_01t:975_2	etasmāti bhayaṃ, nikantiyevabhayaṃ mahānatthahetuto. Upagamanaṃ visayindriyaviññāṇesu	975	
PA_tika-s02_01t:975_3	visayaviññāṇesu eva ca saṅgativasena pavatti, taṃ vedanādiuppattihetutāya “bhaya”nti	975	
PA_tika-s02_01t:975_4	vuttaṃ. Avadhāraṇe payojanaṃ vuttanayameva. Sesadvayepi esevanayo. Āyūhanaṃ abhisandahanaṃ,	975	
PA_tika-s02_01t:975_5	saṃvidhānantipi vadanti. Taṃ bhavūpapattihetutāya “bhaya”nti vuttaṃ. Abhinipāto tattha	975	
PA_tika-s02_01t:975_6	tattha bhave paṭisandhiggahaṇavasena nibbatti. So bhavūpapattihetukānaṃ sabbesaṃ	975	
PA_tika-s02_01t:975_7	anatthānaṃ mūlakāraṇattā “bhaya”nti vutto. Idāni nikantiādīnaṃ sappaṭibhayataṃ vitthārato	975	
PA_tika-s02_01t:975_8	dassetuṃ “kiṃkāraṇā”tiādi āraddhaṃ. Tattha nikantiṃ katvāti ālayaṃ janetvā, taṇhaṃ uppādetvāti attho.	975	
PA_tika-s02_01t:976_0	Phassa upagacchantāti cakkhusamphassādibhedaṃ phassaṃ pavattentā. Phassassādinoti	976	
PA_tika-s02_01t:976_1	kāyasamphassavasena phoṭṭabbasaṅkhātassa phassassa assādanasīlā. Kāyasamphassavasena	976	
PA_tika-s02_01t:976_2	hi sattānaṃ phoṭṭhabbataṇhā pavattatīti dassetuṃ phassāhārādīnavadassane phoṭṭhabbārammaṇaṃ	976	
PA_tika-s02_01t:976_3	uddhaṭaṃ “paresaṃ rakkhitagopitesū”tiādinā. Phassassādinoti vā phassāhārassādinoti	976	
PA_tika-s02_01t:976_4	attho. Sati hi phassāhāre sattānaṃ phassārammaṇe assādo, nāsatīti. Tenāha “phassassādamūlaka”ntiādi.	976	
PA_tika-s02_01t:977	Jātinimittassa bhayassa abhinipātasabhāvena gahitattā “tammūlaka”nti vuttaṃ, kammāyūhananimittanti attho.	97	
PA_tika-s02_01t:978	Abhinipatatīti abhinibbattati. Paṭhamābhinibbatti hi sattānaṃ tattha tattha aṅgārakāsusadise bhave abhinipātasadisīti. Tammūlakattāti nāmarūpanibbattimūlakattā.	97	
PA_tika-s02_01t:979_0	Tatrāti tāsu upamāsu. Bhūtamatthaṃ katvāti na parikappitamatthaṃ, atha kho bhūtaṃ	979	
PA_tika-s02_01t:979_1	bhūtapubbaṃ atthaṃ katvā. Pātheyyahatthesu gacchantesu pātheyyaṃ, gacchantaṃ viya	979	
PA_tika-s02_01t:979_2	hotīti vuttaṃ “gantvā pātheyyaṃ niṭṭhāsī”ti. Gantvāti vāgamanahetūti attho. Khuppipāsāturatāya	979	
PA_tika-s02_01t:979_3	ghanacchāyaṃ rukkhaṃ upagantuṃ asamatthā viraḷhacchāyāyaṃ nisīdiṃsu. Na dāni sakkā	979	
PA_tika-s02_01t:979_4	taṃ mayā kātuṃ atidubbalabhāvato. Parikkhalitagatitaruṇadārako khuppipāsābhibhūto	979	
PA_tika-s02_01t:979_5	ca, tasmā gacchantoyeva mato.	979	
PA_tika-s02_01t:980_0	Sajātimaṃsatāyāti samānajātimaṃsatāya, manussamaṃsatāyāti attho. Yaṃ manussamaṃsaṃ,	980	
PA_tika-s02_01t:980_1	tañhi loke jigucchanīyattā paṭikulaṃ. Tathā hi taṃ viññūhi vajjitaṃ, manussamaṃsesupi	980	
PA_tika-s02_01t:980_2	ñātimaṃsaṃ ayuttaparibhogatāya paṭikūlaṃ, tatthāpi puttamaṃsaṃ, tatthāpi piyaputtamaṃsaṃ,	980	
PA_tika-s02_01t:980_3	tatthāpi taruṇamaṃsaṃ, tatthāpi āmakamaṃsaṃ, tatthāpi agorasābhisaṅkhataṃ, tatthāpi	980	
PA_tika-s02_01t:980_4	aloṇaṃ, tatthāpi adhūpitanti evaṃ heṭṭhimato uttaruttarassa paṭikūlatarabhāvakāraṇatā	980	
PA_tika-s02_01t:980_5	daṭṭhabbā. Puttamaṃsasadisanti paṭikūlatāupaṭṭhāpanena puttamaṃsasadisaṃ katvā passati.	980	
PA_tika-s02_01t:980_6	Tattha nikantiṃ pariyādiyatīti ariyamaggena āhāre sāpekkhaṃ khepeti.	980	
PA_tika-s02_01t:981_0	Sā gāvīti “seyyathāpi bhikkhave gāvī”ti evaṃ sutte vuttagāvī. Uddāletvāti uppāṭetvā.	981	
PA_tika-s02_01t:981_1	Nissāya tiṭṭhatīti paṭiccapaccayaṃ katvā pavattati. Dukkhadukkhatādivasena tiṇṇampi	981	
PA_tika-s02_01t:981_2	vedayitānaṃ dukkhabhāvaṃ sandhāyāha “vedayitadukkhassā”ti.	981	
PA_tika-s02_01t:982_0	Sādhusammatāpi gati vipariṇāmasaṅkhāradukkhatāvasena kilesadukkhavasena ca mahāpariḷāhāyevāti	982	
PA_tika-s02_01t:982_1	vuttaṃ “mahāpariḷāhaṭṭhena tayo bhavā”ti. Yathā upakaḍḍhakā dve purisā, evaṃ kusalākusalavasena	982	
PA_tika-s02_01t:982_2	dve manosañcetanā. Yathā manosañcetanā na pavattati, tathā paṭipajjanto tattha nikantiṃ	982	
PA_tika-s02_01t:982_3	pariyādiyatīti veditabbo.	982	
PA_tika-s02_01t:983_0	Sattisatena hatā eva upamā sattisatahatūpamā, tassaṃ sattisatahatūpamāyaṃ. Taṃ sattisataṃ.	983	
PA_tika-s02_01t:983_1	Assa purisassa. Patitokāseti purimasattīhi patitappadese. Dukkhassa pamāṇaṃ natthi	983	
PA_tika-s02_01t:983_2	anekassa aparāparaṃ uppajjanato. Khandhajanananti khandhānaṃ aparāparuppādo, paṭhamābhinibbatti	983	
PA_tika-s02_01t:983_3	pana paṭisandhi eva. Āgucārī puriso viya paṭisandhiviññāṇaṃ nānappakāradukkhuppādasannissayato,	983	
PA_tika-s02_01t:983_4	tehi ca dukkhehi upagantabbato. Sampayuttadhammānaṃ pamukhabhāvena pavattiyā “viññāṇassa	983	
PA_tika-s02_01t:983_5	dukkhuppādoti vuttā. Tathā hi vuttaṃ “manopubbaṅgamā dhammā”ti yathā viññāṇaṃ āyatiṃ	983	
PA_tika-s02_01t:983_6	paṭisandhivasena na pavattati, evaṃ karaṇaṃ tattha nikantipariyādānaṃ daṭṭhabbaṃ.	983	
PA_tika-s02_01t:984_0	Pariññātaṃ vatthūti dukkhasaccamāha. Pañcakāmaguṇiko rāgoti pañcakāmaguṇārammaṇo	984	
PA_tika-s02_01t:984_1	rāgo. Pariññāto hotīti paricchijja jānanena samatikkanto hoti. Rasataṇhāya hi sammadeva	984	
PA_tika-s02_01t:984_2	vigatāya rūpataṇhādayopi vigatāyeva honti. Tathā ca sati kāmarāgasaṃyojanaṃ samucchinnameva	984	
PA_tika-s02_01t:984_3	hoti, evaṃ karaṇaṃ tattha nikantipariyādānaṃ daṭṭhabbaṃ. Pariññābhisamaye hi siddhe	984	
PA_tika-s02_01t:984_4	pahānābhisamayo siddho evāti. Pahīne ca kāmarāgasaṃyojane orambhāgiyasaṃyojanānaṃ	984	
PA_tika-s02_01t:984_5	lesopi nāvasissatīti dassento āha “natthi taṃ saṃyojana”ntiādi. Tena kabaḷīkārāhārapariññā	984	
PA_tika-s02_01t:984_6	anāgāmitaṃ pāpetīti dasseti. Sesāhārapariññā pana arahattaniṭṭhā evāti dassento “phasse	984	
PA_tika-s02_01t:984_7	bhikkhave”tiādimāha. Tattha tisso taṇhāti kāmataṇhā rūpataṇhā arūpataṇhāti imā tisso taṇhā.	984	
PA_tika-s02_01t:985_0	“Purimataṇhāsamudayā”ti saṅkhepato vuttamatthaṃ vitthārato dassetuṃ “katha”ntiādi	985	
PA_tika-s02_01t:985_1	āraddhaṃ. Tattha taṇhāpaccayanibbattāti taṇhāpaccayā nibbattā. Paṭisandhikkhaṇe purimataṇhāsamudayā	985	
PA_tika-s02_01t:985_2	āhārānaṃ samudayadassaneneva pavattikkhaṇepi upādinnakaāhārasamudayo dassito hotīti	985	
PA_tika-s02_01t:985_3	taṃ anāmasitvā anupādinnakānaṃ taṇhāsamudayaṃ dassetuṃ “yasmā panā”tiādi vuttaṃ.	985	
PA_tika-s02_01t:985_4	Idhāti imasmiṃ sutte missitvā kathitā avisesitattā. Sahajātataṇhāpaccayanibbattoti	985	
PA_tika-s02_01t:985_5	ettha sahajātaggahaṇaṃ asahajātataṇhāpaccayanibbattopi anupādinnakaāhāro labbhatīti	985	
PA_tika-s02_01t:985_6	dassanatthaṃ. So pana asahajātataṇhāpaccayanibbattatāsāmaññenapi yathāvuttaupādinnakāhārena	985	
PA_tika-s02_01t:985_7	saṃsayaṃ janeyyāti na uddhaṭo, na ca etaṃ kāraṇaṃ “rāgaṃ upanissāya domanassaṃ uppajjatī”ti	985	
PA_tika-s02_01t:985_8	vacanato, taṇhopanissayapaṭighacittasamuṭṭhānāya ca ojāya vasena anupādinnakaāhārassa	985	
PA_tika-s02_01t:985_9	labbhanato. Kathaṃ pana taṇhā ojāya upanissayapaccayo; na hi paṭṭhāne katthaci rūpassa	985	
PA_tika-s02_01t:985_10	upanissayapaccayo vutto atthīti. Nāyaṃ virodho “yasmiṃ sati yaṃ hoti, so tassa upanissayo”ti	9851	
PA_tika-s02_01t:985_11	suttantanayassa adhippetattā yathāvuttatthasambhavato. Tenevāha “imissā…pe… taṇhāya nirodhenā”ti.	9851	
PA_tika-s02_01t:986_0	Kāraṇe sabbaso niruddhe phalampi sabbaso nirujjhatīti āha “āhāranirodho paññāyatī”ti.	986	
PA_tika-s02_01t:986_1	Āhārānaṃ dukkhasaccekadesattā āhāraggahaṇaṃ dukkhasaccaggahaṇameva hotīti āha “idha	986	
PA_tika-s02_01t:986_2	cattāripi saccāni sarūpeneva vuttānī”ti. Saccadesanā dukkhādīnaṃ yāvadeva pariññeyyādibhāvasandassanatthā,	986	
PA_tika-s02_01t:986_3	tasmā jarāmaraṇādīsu pariññeyyādibhāvo asammohato sallakkhetabboti dassento “sabbattha	986	
PA_tika-s02_01t:986_4	asammuyhantena saccāni uddharitabbānī”ti āha.	986	
PA_tika-s02_01t:987	Āhāravāravaṇṇanā niṭṭhitā.	98	
PA_tika-s02_01t:988	Saccavāravaṇṇanā	98	
PA_tika-s02_01t:989	91. Yena yena pariyāyena byākarotīti yena yena dukkhādijarāmaraṇādipariyāyena ariyasaccāni saṅkhepato ca vitthārato ca katheti. Dukkhanti dukkhasaccaṃ dukkhaṃ, na dukkhamattaṃ.	98	
PA_tika-s02_01t:990	Saccavāravaṇṇanā niṭṭhitā.	99	
PA_tika-s02_01t:991	Jarāmaraṇavāravaṇṇanā	99	
PA_tika-s02_01t:992_0	92. Tesaṃ tesanti byāpanicchāvasenāyaṃ niddeso kato, tasmā yathā “gāmo gāmo ramaṇīyo”ti	992	
PA_tika-s02_01t:992_1	vutte ramaṇīyatāya tādisā sabbepi gāmā saṅgahaṃ gacchanti, evaṃ “tesaṃ tesaṃ sattānaṃ	992	
PA_tika-s02_01t:992_2	jātī”ti vutte jātisaṅkhātavikāravasena sabbepi sattā saṅgahaṃ gacchanti. Tenāha “saṅkhepato	992	
PA_tika-s02_01t:992_3	anekesaṃ sattānaṃ sādhāraṇaniddeso”ti.	992	
PA_tika-s02_01t:993_0	Gatijātivasenāti pañcagativasena, tatthāpi ekekāya gatiyā khattiyādibhummadevādihatthiādijātivasena	993	
PA_tika-s02_01t:993_1	ca. Nikiyyanti sattā ettha, etena vāti nikāyo, gottacaraṇādivibhāgo. Jarāya sabhāvo	993	
PA_tika-s02_01t:993_2	nāma vayohāni, tasmā jarāti vayohānisaṅkhātassa sabhāvassa niddeso, pākaṭajarāvasena	993	
PA_tika-s02_01t:993_3	niddeso khaṇḍiccādivasena gahaṇato. Jīraṇameva jīraṇatā, jīrantassa vā ākāro tā-saddena	993	
PA_tika-s02_01t:993_4	vutto. Tenāha “ayaṃ ākāraniddeso”ti. Dantādīnaṃ vasena khaṇḍaṃ jātaṃ etassāti khaṇḍito,	993	
PA_tika-s02_01t:993_5	puggalo. Tassa bhāvo khaṇḍiccaṃ. Palitaṃ etassa atthīti palito, tassa bhāvo pāliccaṃ.	993	
PA_tika-s02_01t:993_6	Vali taco etassāti valittaco, tassa bhāvo valittacatā. Ime khaṇḍiccādayo jarā. Vikārānaṃ	993	
PA_tika-s02_01t:993_7	dassanavasenāti vipattidassanavasena. Vātassāti mahato vātakkhandhassa. Khaṇḍiccādivasena	993	
PA_tika-s02_01t:993_8	gatamaggo pākaṭo, tasmā khaṇḍiccādiggahaṇaṃ jarāya kiccaniddesoti vuttanti dasseti.	993	
PA_tika-s02_01t:993_9	Na ca khaṇḍiccādīneva jarāti kalalakālato pabhuti purimarūpānaṃ jarāpattakkhaṇe uppajjamānāni	993	
PA_tika-s02_01t:993_10	pacchimarūpāni paripakkarūpānurūpāni pariṇatapariṇatāni uppajjantīti anukkamena supariṇatarūpānaṃ	9931	
PA_tika-s02_01t:993_11	paripākakāle uppajjamānāni khaṇḍiccādisabhāvāni uppajjanti, tāni udakādimaggesu tiṇarukkhasaṃbhaggatādayo	9931	
PA_tika-s02_01t:993_12	viya paripākagatamaggasaṅkhātesu paripakkarūpesu uppannāni “jarāya gato maggo”icceva vuttāni, na jarāti.	9931	
PA_tika-s02_01t:994_0	Pakatiyāti phalavipaccanapakatiyā, jarāya vā pāpuṇitabbaṃ phalamevapakati, tāya jarā	994	
PA_tika-s02_01t:994_1	dīpitā. Suppasannānīti suṭṭhu pasannāni. Tameva suppasannataṃ kiccato dassetuṃ “sukhumampī”tiādi	994	
PA_tika-s02_01t:994_2	vuttaṃ. Tikkhavisadatā hi tesaṃ indriyānaṃ suppasannatā. Āluḷitānīti ākulāni. Avisadānīti abyattāni.	994	
PA_tika-s02_01t:995_0	Kāmaṃ rūpadhammesupi khaṇikajarā durupalakkhitā paṭicchannāva, sā pana yasmā santānavasena	995	
PA_tika-s02_01t:995_1	pavattiyā paribyattāva hotīti “pākaṭajarā”icceva vuttā. Avīci nirantarā jarā avīcijarā	995	
PA_tika-s02_01t:995_2	sati santāne sattānaṃ anuppabandhato. Tato aññesūti mandadasakādīsu pubbadasakādiparicchedato	995	
PA_tika-s02_01t:995_3	aññesu yathāvuttesu. Antarantarāti tesu eva vuttappakāresu purimadasakādito pacchimadasakādīnaṃ	995	
PA_tika-s02_01t:995_4	antarantarā. Vaṇṇavisesādīnanti vaṇṇavisesasaṇṭhānavisesasamphassavisesādīnaṃ.	995	
PA_tika-s02_01t:996_0	Vacanakavasenāti ka-kārena hi padaṃ vaḍḍhetvā vuttaṃ, tasmā cavanaṃ cutīti vuttaṃ	996	
PA_tika-s02_01t:996_1	hoti. Taṃ pana ekacatupañcavokārabhavesu cutiyā avisesato gahaṇanti āha “ekacatupañcakkhandhānaṃ	996	
PA_tika-s02_01t:996_2	sāmaññavacana”nti. Cavanakavasenāti vā cavanakassa puggalassa vasenāti attho. Cavanameva	996	
PA_tika-s02_01t:996_3	cavanatāti āha “bhāvavacanenā”ti. Lakkhaṇanidassananti vayasaṅkhātassa lakkhaṇassa	996	
PA_tika-s02_01t:996_4	nidassanaṃ. Cavantassa vā ākāro tā-saddena vutto “cavanatā”ti. Bhijjanaṃ bhedoti	996	
PA_tika-s02_01t:996_5	vuttaṃ “cutikkhandhānaṃ bhaṅguppattiparidīpana”nti. Yathā bhinnassa ghaṭassa kenaci	996	
PA_tika-s02_01t:996_6	pariyāyena ghanaghaṭabhāvena ṭhānaṃ natthi, evaṃ bhinnānaṃ khandhānanti cavanaṃ antarahitaṃ	996	
PA_tika-s02_01t:996_7	nāmāti āha “antaradhānanti…pe… paridīpana”nti. Yo maccūti vuccati bhedo, yañca maraṇaṃ	996	
PA_tika-s02_01t:996_8	pāṇacāgo, tadubhayaṃ ekajjhaṃ katvā vuttaṃ “maccu maraṇa”nti evaṃ vā ettha attho	996	
PA_tika-s02_01t:996_9	daṭṭhabbo. Kālassa antakassa kiriyāti yā loke vuccati, sā cuti, maraṇanti attho.	996	
PA_tika-s02_01t:996_10	Cavanakālo eva vā anatikkamanīyattā visesena kāloti vuttoti tassa kiriyā atthato	9961	
PA_tika-s02_01t:996_11	cutikkhandhānaṃ bhedappattiyeva. “Cuti cavanatā”tiādinā pubbe vohāramissakena niddiṭṭhaṃ.	9961	
PA_tika-s02_01t:997_0	Idāni nibbattitaparamatthanayeneva niddesoti dassetuṃ “paramatthena dīpetu”nti vuttaṃ.	997	
PA_tika-s02_01t:997_1	“Cavanakavasenā”tiādinā hi puggalavasena ca vohārādhiṭṭhānā saṃvaṇṇanā katā. Na kiñci	997	
PA_tika-s02_01t:997_2	kaḷevaraṃ nikkhipaki opapātikānaṃ cutikkhandhānaṃ antaradhānamevahoti, tato paraṃ	997	
PA_tika-s02_01t:997_3	utusamuṭṭhānarūpasantati na pavattati. “Jātisamudayā”tiādīsu yaṃ vattabbaṃ, taṃ “taṇhāsamudayā”tiādīsu	997	
PA_tika-s02_01t:997_4	vuttanayaneva sakkā viññātunti na vuttaṃ.	997	
PA_tika-s02_01t:998	Jarāmaraṇavāravaṇṇanā niṭṭhitā.	99	
PA_tika-s02_01t:999	Jātivāravaṇṇanā	99	
PA_tika-s02_01t:1000_0	93. Jāyanaṭṭhenātiādi āyatanavasena yonivasena ca dvīhi dvīhi padehi sabbasatte pariyādiyitvā	1000	
PA_tika-s02_01t:1000_1	jātiṃ dassetuṃ vuttaṃ. Sammohavinodaniyaṃ pana “jāyamānakavasena jāti, sañjāyanavasena	1000	
PA_tika-s02_01t:1000_2	sañjātī”ti vuttattā tattha ekekeneva padena sabbasatte pariyādiyitvā jātiṃ dassetīti	1000	
PA_tika-s02_01t:1000_3	daṭṭhabbaṃ. Sampuṇṇā jāti sañjātīti katvā “sā paripuṇṇāyatanavasena yuttā”ti vuttaṃ.	1000	
PA_tika-s02_01t:1000_4	Eteneva kevalaṃ jātisaddena vuttāya jātiyā aparipuṇṇāyatanatā daṭṭhabbā. Abhibyattā	1000	
PA_tika-s02_01t:1000_5	nibbatti abhinibbatti, pākaṭā nibbattīti attho. “Tesaṃ tesaṃ sattānaṃ…pe… abhinibbattī”ti	1000	
PA_tika-s02_01t:1000_6	sattavasena pavattattā vohāradesanā.	1000	
PA_tika-s02_01t:1001_0	Tatra tatrāti ettha catuvokārabhave dvinnaṃ, ekavokārabhave dvinnaṃ, sesarūpadhātuyaṃ	1001	
PA_tika-s02_01t:1001_1	paṭisandhikkhaṇe uppajjamānānaṃ pañcannaṃ, kāmadhātuyaṃ vikalāvikalindriyavasena	1001	
PA_tika-s02_01t:1001_2	sattannaṃ navannaṃ dasannaṃ, puna dasannaṃ, ekādasannañca āyatanānaṃ vasena saṅgaho	1001	
PA_tika-s02_01t:1001_3	veditabbo. Yadipi cutikkhandhā anantarānaṃ paṭisandhikadhammānaṃ anantarādinā paccayā	1001	
PA_tika-s02_01t:1001_4	honti, ye pana samudayā ajanakā, te ettha upapattibhavoti adhippetā. Janako eva bhavoti	1001	
PA_tika-s02_01t:1001_5	adhippetoti dassento “jātiyā paccayabhūto kammabhavo veditabbo”ti āha.	1001	
PA_tika-s02_01t:1002	Jātivāravaṇṇanā niṭṭhitā.	100	
PA_tika-s02_01t:1003	Bhavavāravaṇṇanā	100	
PA_tika-s02_01t:1004_0	94. Bhāvanabhavanaṭṭhena bhavo duvidho. Tattha kammabhavo “bhavati etasmā upapattibhavo”ti	1004	
PA_tika-s02_01t:1004_1	bhāvanaṭṭhena bhavo. Aṭṭhakathāyaṃ pana upapattibhavaṃ “bhavatīti bhavo”ti vatvā	1004	
PA_tika-s02_01t:1004_2	tassa kāraṇattā kammaṃ phalūpacārena bhavoti ayamattho vutto, ubhayatthāpi upapattibhavahetubhāvanettha	1004	
PA_tika-s02_01t:1004_3	kammassa kammabhavapariyāyoti dassitaṃ hoti. Sabbathāpīti bhāvanabhavanakusalākusalaupapattisampattibhavahīnapaṇītādinā	1004	
PA_tika-s02_01t:1004_4	sabbappakārenapi. Kāmabhavoti vuttaṃ kāmataṇhāhetukato kāmataṇhāya ārammaṇabhāvato	1004	
PA_tika-s02_01t:1004_5	ca. Rūpabhavūpagakammaṃ rūpabhavo, tathā arūpabhavūpagakammaṃ arūpabhavo, taṃtaṃnibbattakkhandhā	1004	
PA_tika-s02_01t:1004_6	rūpārūpupattibhavā, rūpārūpabhavabhāvo pana tesaṃ “kāmabhavo”ti ettha vuttanayeneva veditabbo.	1004	
PA_tika-s02_01t:1005	Bhavavāravaṇṇanā niṭṭhitā.	100	
PA_tika-s02_01t:1006	Upādānavāravaṇṇanā	100	
PA_tika-s02_01t:1007_0	95. Upādānanti catubbidhampi upādānaṃ. Yathā hi kāmassādavasena, bhavassādavasena	1007	
PA_tika-s02_01t:1007_1	vā taṃtaṃsugatibhavūpagaṃ kammaṃ karontassa kāmupādānaṃ, evaṃ ucchedādimicchābhinivesavasenāti	1007	
PA_tika-s02_01t:1007_2	cattāripi upādānāni yathārahaṃ tassa tassa kusalakammabhavassa upanissayavaseneva	1007	
PA_tika-s02_01t:1007_3	paccayā honti, akusalakammabhavassa asahajātassa anantarassa upanissayavasenapi ārammaṇavasenapi.	1007	
PA_tika-s02_01t:1007_4	Sahajātassa kāmupādānaṃ sahajāta-aññamañña-nissaya-sampayutta-atthi-avigata-hetu-vasena	1007	
PA_tika-s02_01t:1007_5	sattadhā, sesaupādānāni tattha hetupaccayabhāvaṃ pahāya maggapaccayaṃ pakkhipitvā	1007	
PA_tika-s02_01t:1007_6	sattadhāva paccayā honti. Anantarassa pana anantarasamanantaraanantarūpanissayanatthivigatāsevanavasena	1007	
PA_tika-s02_01t:1007_7	paccayā honti. Tassidampi sahajātādīti ādi-saddena saṅgahitanti daṭṭhabbaṃ. Vatthukāmaṃ	1007	
PA_tika-s02_01t:1007_8	upādiyati cittaṃ, puggalo vā etenāti attho. Tanti vatthukāmaṃ. Kāmetīti kāmo ca so	1007	
PA_tika-s02_01t:1007_9	upādiyatīti upādānañcāti yojanā. Vuttanayenāti abhidhamme vuttanayena.	1007	
PA_tika-s02_01t:1008_0	Sassato attāti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ. Yathā	1008	
PA_tika-s02_01t:1008_1	esā diṭṭhi daḷhīkaraṇavasena purimaṃ purimaṃ uttarā uttarā upādiyati, evaṃ “natthi	1008	
PA_tika-s02_01t:1008_2	dinna”ntiādikāpīti. Attaggahaṇaṃ pana attavādupādānanti nayidaṃ diṭṭhupādānadassananti	1008	
PA_tika-s02_01t:1008_3	daṭṭhabbaṃ. Loko cāti attaggahaṇavinimuttagahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi	1008	
PA_tika-s02_01t:1008_4	vuttanti veditabbaṃ. Sabbadiṭṭhigatassa “diṭṭhupādāna”nti etaṃ adhivacanaṃ “sabbāpi	1008	
PA_tika-s02_01t:1008_5	diṭṭhi diṭṭhupādāna”nti vacanato.	1008	
PA_tika-s02_01t:1009_0	Sīlabbataṃ upādiyantīti sīlabbataṃ “suddhimaggo”ti upādiyanti. Etena micchābhinivesena.	1009	
PA_tika-s02_01t:1009_1	Sayaṃ vā taṃ micchābhinivesasahagataṃ. Sīlabbatasahacaraṇato sīlabbatañca taṃ daḷhaggāhabhāvato	1009	
PA_tika-s02_01t:1009_2	upādānañcāti sīlabbatupādānaṃ. Evaṃ suddhīti abhinivesatoti evaṃ gosīlagovatādicaraṇena	1009	
PA_tika-s02_01t:1009_3	saṃsārasuddhīti abhinivesabhāvato. Etena taṃ sahacaraṇato abhinivesassa taṃsaddārahataṃ dasseti.	1009	
PA_tika-s02_01t:1010	Vadantīti “atthi me attā”tiādinā voharanti. Etena diṭṭhigatena. Attavādamattamevāti attāti vācāmattameva. Etena vācāvatthumattametaṃ, yadidaṃ bāhirakaparikappito attāti dasseti.	101	
PA_tika-s02_01t:1011_0	Taṇhā kāmupādānassāti ettha “tattha katamaṃ kāmupādānaṃ? Yo kāmesu kāmacchando kāmarāgo	1011	
PA_tika-s02_01t:1011_1	kāmanandī kāmataṇhā kāmasneho kāmapariḷāho kāmamucchā kāmajjhosānaṃ. Idaṃ vuccati	1011	
PA_tika-s02_01t:1011_2	kāmupādāna”nti vacanato taṇhādaḷhattaṃ kāmupādānaṃ. Taṇhādaḷhattanti ca purimataṇhāupanissayapaccayato	1011	
PA_tika-s02_01t:1011_3	daḷhabhūtā uttarataṇhā eva. Keci panāhu –	1011	
PA_tika-s02_01t:1012_0	“Appattavisayapatthanā taṇhā andhakāre corassahatthappasāraṇaṃ viya, sampattavisayaggahaṇaṃ	1012	
PA_tika-s02_01t:1012_1	upādānaṃ tasseva bhaṇḍaggahaṇaṃ viyā”ti. Appicchasantuṭṭhipaṭipakkhā ete dhammā pariyesanārakkhadukkhamūlāni,	1012	
PA_tika-s02_01t:1012_2	tasmā vuttalakkhaṇā taṇhā vuttalakkhaṇasseva upādānassa anānantarassa upanissayavasena	1012	
PA_tika-s02_01t:1012_3	paccayo, ārammaṇādivasenapi paccayo hotiyeva, anantarādīnaṃ pana anantarādivasena	1012	
PA_tika-s02_01t:1012_4	paccayo. Sabbassapi hi lobhassa taṇhāpariyāyopi kāmupādānapariyāyopi labbhatevāti.	1012	
PA_tika-s02_01t:1012_5	Avasesānanti diṭṭhupādānādīnaṃ. Sahajātādivasenāti sahajātānaṃ sahajātādivasena,	1012	
PA_tika-s02_01t:1012_6	asahajātānaṃ anantaraupanissayādivasenāti sabbaṃ heṭṭhā vuttanayeneva veditabbaṃ.	1012	
PA_tika-s02_01t:1013	Upādānavāravaṇṇanā niṭṭhitā.	101	
PA_tika-s02_01t:1014	Taṇhāvāravaṇṇanā	101	
PA_tika-s02_01t:1015_0	96. “Cakkhusamphasso”tiādi phassassa mātito nāmaṃ viya puttassa vatthuto tassa nissayabhāvena	1015	
PA_tika-s02_01t:1015_1	uppattihetuttā, ārammaṇaṃ pana kevalaṃ uppattihetūti vuttaṃ “seṭṭhi…pe… nāma”nti.	1015	
PA_tika-s02_01t:1015_2	Kāmarāgabhāvenāti vatthukāmassa rajjanavasena. Rūpaṃ assādentīti rupārammaṇaṃ taṇhābhinandanāvasena	1015	
PA_tika-s02_01t:1015_3	abhiramamānā eva assādentī. Niccantiādinā diṭṭhābhinandanāmukhena rūpaṃ abhiramantī.	1015	
PA_tika-s02_01t:1015_4	Pecca na bhavissatīti bhijjitvā na hoti puna anuppajjanato. Tathā saddakaṇhādayopīti	1015	
PA_tika-s02_01t:1015_5	yathā rūpataṇhā kāmarāgabhāvena sassatarāgavasena ucchedarāgavasenāti ca pavattiyā	1015	
PA_tika-s02_01t:1015_6	tisso taṇhā, tathā saddataṇhā gandharasaphoṭṭhabbadhammataṇhāpi. Taṇhāvicaritānīti	1015	
PA_tika-s02_01t:1015_7	taṇhāsamudācārā, samudācāravasena pavattataṇhāti attho.	1015	
PA_tika-s02_01t:1016_0	Ajjhattikassupādāyāti ajjhattikaṃ khandhapañcakaṃ upādāya. Upayogatthe hi idaṃ sāmivacanaṃ.	1016	
PA_tika-s02_01t:1016_1	Asmīti hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato	1016	
PA_tika-s02_01t:1016_2	asmīti evaṃ hoti, tasmiṃ satīti attho. Itthasmīti hotīti khattiyādīsu “idaṃpakāro	1016	
PA_tika-s02_01t:1016_3	aha”nti evaṃ taṇhāmānadiṭṭhivasena hotīti idamettha anupanidhāya gahaṇaṃ. Evamādināti	1016	
PA_tika-s02_01t:1016_4	ādi-saddena “evaṃsmīti, aññathāsmīti, bhavissanti, itthaṃ bhavissanti, evaṃ bhavissanti,	1016	
PA_tika-s02_01t:1016_5	aññathā bhavissanti, asasmīti, satasmīti, siyanti, itthaṃ siyanti, evaṃ siyanti,	1016	
PA_tika-s02_01t:1016_6	aññathā siyanti, apāhaṃ siyanti, apāhaṃ itthaṃ siyanti, apāhaṃ evaṃ siyanti, apāhaṃ	1016	
PA_tika-s02_01t:1016_7	aññathā siya”nti imesaṃ taṇhāvicaritānaṃ gahaṇaṃ. Tattha evaṃsmīti idaṃ samato upanidhāya	1016	
PA_tika-s02_01t:1016_8	gahaṇaṃ, yathā ayaṃ khattiyo, yathā ayaṃ brāhmaṇo, evaṃ ahampīti attho. Aññathāsmīti	1016	
PA_tika-s02_01t:1016_9	idaṃ asamaṇo upanidhāya gahaṇaṃ, yathā ayaṃ khattiyo, yathā ayaṃ brāhmaṇo, tato aññathā	1016	
PA_tika-s02_01t:1016_10	ahaṃ hīno vā adhiko vāti attho. Iti imāni pubbe vuttāni dveti etāni paccuppannavasena	10161	
PA_tika-s02_01t:1016_11	cattāri taṇhāvicaritāni. Bhavissantiādīni pana cattāri anāgatavasena vuttāni. Tesaṃ	10161	
PA_tika-s02_01t:1016_12	purimacatukke vuttanayeneva attho veditabbo. Asasmīti asatīti asaṃ. Niccassetaṃ adhivacanaṃ,	10161	
PA_tika-s02_01t:1016_13	tasmā sassato asmīti attho. Satasmīti sīdatīti sataṃ. Aniccassetaṃ adhivacanaṃ, tasmā	10161	
PA_tika-s02_01t:1016_14	asassato asmīti attho. Iti imāni dve sassatucchedavasena vuttāni. Ito parāni siyantiādīni	10161	
PA_tika-s02_01t:1016_15	cattāri saṃsayaparivitakkavasena vuttāni, tāni purimacatukke vuttanayena atthato	10161	
PA_tika-s02_01t:1016_16	veditabbāni. Apāhaṃ siyantiādīni cattāri “api nāmāhaṃ bhaveyya”nti evaṃ patthanākappanavasena	10161	
PA_tika-s02_01t:1016_17	vuttāni, tāni purimacatukke vuttanayeneva veditabbāni.	10161	
PA_tika-s02_01t:1017_0	Ettha ca sassatucchedavasena vuttā dve diṭṭhisīsā nāma, asmi, bhavissaṃ, siyaṃ, apāhaṃ	1017	
PA_tika-s02_01t:1017_1	siyanti ete pana cattāro suddhasīsā eva, “itthasmī”tiādayo tayo tayoti dvādasa sīsamūlakā	1017	
PA_tika-s02_01t:1017_2	nāma. Evametāni dve diṭṭhisīsā, cattāro suddhasīsā, dvādasa sīsamūlakāti ajjhattikassupādāya	1017	
PA_tika-s02_01t:1017_3	aṭṭhārassa taṇhāvicaritāni veditabbāni.	1017	
PA_tika-s02_01t:1018_0	Bāhirassupādāyāti bāhiraṃ khandhapañcakaṃ upādāya. Idampi hi upayogatthe sāmivacanaṃ.	1018	
PA_tika-s02_01t:1018_1	Imināti iminā rupena vā…pe… viññāṇena vāti evaṃ rūpādīsu ekameva “aha”nti, itaraṃ	1018	
PA_tika-s02_01t:1018_2	kiñcanapalibodhabhāvena gahetvā taṇhādivasena “asmī”ti abhinivisati, “iminā”ti ayamettha	1018	
PA_tika-s02_01t:1018_3	viseso. Asmīti iminā khaggena vā chattena vā abhisekena vā “khattiyohamasmī”ti abhinivisati.	1018	
PA_tika-s02_01t:1018_4	Bāhirarūpādinissitānīti bāhirāni parasantatipariyāpannāni rūpavedanādīni nissitāni.	1018	
PA_tika-s02_01t:1018_5	Aṭṭhārasāti iminā “asmī”tiādinayappavattāni aṭṭhārasa, tāni pubbe vuttanayeneva veditabbāni.	1018	
PA_tika-s02_01t:1018_6	“Iminā”ti hi ayamevettha viseso, tasmā “dve diṭṭhisīsā”tiādinā vuttanayeneva niddhāretvā	1018	
PA_tika-s02_01t:1018_7	veditabbā. Ubhayaṃ pana ekajjhaṃ katvā āha “chattiṃsā”ti.	1018	
PA_tika-s02_01t:1019_0	Niddesatthenāti “chayime āvuso taṇhākāyā”tiādiniddesapāḷiyā atthavacanena. Niddesavitthārāti	1019	
PA_tika-s02_01t:1019_1	tassa ca niddesassa aṭṭhasatataṇhāvicaritavasena vitthārena. Vitthārassa ca puna	1019	
PA_tika-s02_01t:1019_2	saṅgahatoti dvīhi ākārehi vitthāritassa aṭṭhārasataṇhāvicaritapabhedassa chaḷeva	1019	
PA_tika-s02_01t:1019_3	tissoyevāti ca puna saṅgahaṇato ca.	1019	
PA_tika-s02_01t:1020_0	Vipākavedanā adhippetā visesato attānaṃ assādetabbato. Tameva hissā assādetabbataṃ	1020	
PA_tika-s02_01t:1020_1	pakāsetuṃ “katha”ntiādi vuttaṃ. Assādanenāti abhiratiyā. Mamāyantāti dhanāyantā.	1020	
PA_tika-s02_01t:1020_2	Cittakārādīnanti ādi-saddena iṭṭhavaṇṇārammaṇadāyakānaṃ saṅgaho. Sippasandassanakādīnanti	1020	
PA_tika-s02_01t:1020_3	ādi-saddena vejjādīnaṃ saṅgaho. Vejjā hi rasāyatanojāvasena tadupatthambhitavasena	1020	
PA_tika-s02_01t:1020_4	ca dhammārammaṇassa dāyakā. Svāyaṃ ādi-saddo “vīṇāvādakādī”tiādinā paccekañca yojetabbo,	1020	
PA_tika-s02_01t:1020_5	puttaṃ mamāyantāti puttaṃ sampiyāyantā. Putto viya cettha vedanā daṭṭhabbā, sappāyasappikhīrādīni	1020	
PA_tika-s02_01t:1020_6	viya vedanāya paccayabhūtāni iṭṭharūpādiārammaṇāni, dhāti viya rūpādichaḷārammaṇadāyakā	1020	
PA_tika-s02_01t:1020_7	cittakārādayo daṭṭhabbā.	1020	
PA_tika-s02_01t:1021	Taṇhāvāravaṇṇanā niṭṭhitā.	102	
PA_tika-s02_01t:1022	Vedanāvāravaṇṇanā	102	
PA_tika-s02_01t:1023_0	97. Cakkhusamphassajā eva vedanā atītādibhedabhinnā rāsivasena ekajjhaṃ gahetvā eko	1023	
PA_tika-s02_01t:1023_1	vedanākāyo yathā vedanākkhandho, evaṃ sotasamphassajādikāti pāḷiyaṃ “chayime āvuso	1023	
PA_tika-s02_01t:1023_2	vedanākāyā”ti vuttanti āha “vedanākāyāti vedanāsamūhā”ti. Cakkhusamphassato jātā	1023	
PA_tika-s02_01t:1023_3	cakkhusamphassajā vedanā. Sā pana upādinnāpi anupādinnāpi, tadubhayassapi saṅgaṇhantena	1023	
PA_tika-s02_01t:1023_4	atthavaṇṇanāya katattā āha “ayaṃ tāvettha sabbasaṅgāhikakathā”ti. Idāni “vipākavidhi	1023	
PA_tika-s02_01t:1023_5	aya”nti upādinnayeva gaṇhanto “vipākavasenā”tiādimāha. Manodvāre manoviññāṇadhātusampayuttāti	1023	
PA_tika-s02_01t:1023_6	tadārammaṇamanoviññāṇadhātusampayuttā.	1023	
PA_tika-s02_01t:1024_0	Avasesānanti sampaṭicchanādivedanānaṃ. Upanissayādīti ādi-saddena anantarādīnaṃ saṅgaho	1024	
PA_tika-s02_01t:1024_1	daṭṭhabbo. Anantarānañhi anantarādivasena, itaresaṃ upanissayavasena phasso paccayo	1024	
PA_tika-s02_01t:1024_2	hoti, manodvāre pana tadārammaṇavedanānaṃ manosamphasso upanissayavasena paccayo.	1024	
PA_tika-s02_01t:1024_3	Advārikānanti dvārarahitānaṃ. Na hi paṭisandhiādivedanānaṃ kiñci dvāraṃ atthi. Sahajātamanosamphassasamudayāti	1024	
PA_tika-s02_01t:1024_4	etenassa tāsaṃ sahajātakoṭiyā paccayabhāvamāha.	1024	
PA_tika-s02_01t:1025	Vedanāvāravaṇṇanā niṭṭhitā.	102	
PA_tika-s02_01t:1026	Phassavāravaṇṇanā	102	
PA_tika-s02_01t:1027_0	98. Cakkhuṃ nissāya uppanno samphasso cakkhusamphasso. Pañcavatthukāti cakkhādipañcavatthukā	1027	
PA_tika-s02_01t:1027_1	cakkhādipañcavatthusannissayā. “Upādinnakakathā esā”ti bāvīsatiggahaṇaṃ, pavattikathābhāvato	1027	
PA_tika-s02_01t:1027_2	lokiyaggahaṇaṃ. Vipākamanasampayuttaphassāti vipākamanoviññāṇasampayuttā phassā.	1027	
PA_tika-s02_01t:1027_3	Paccayuppannena viya paccayenapi upādinnakeneva bhavitabbanti “channaṃ cakkhādīnaṃ	1027	
PA_tika-s02_01t:1027_4	āyatanāna”nti vuttaṃ.	1027	
PA_tika-s02_01t:1028	Phassavāravaṇṇanā niṭṭhitā.	102	
PA_tika-s02_01t:1029	Saḷāyatanavāravaṇṇanā	102	
PA_tika-s02_01t:1030_0	99. Nidassanamattañcetaṃ, tasmā yathā ettha arūpalokāpekkhāya chaṭṭhāyatanañca saḷāyatanañca	1030	
PA_tika-s02_01t:1030_1	saḷāyatananti ekaseso icchitabbo, evaṃ yesaṃ paccayuppanno upādinno, paccayo pana	1030	
PA_tika-s02_01t:1030_2	anupādinnotipi icchitabbo. Tesaṃ matena bāhirāyatanavasenapi ekaseso veditabbo “chaṭṭhāyatanañca	1030	
PA_tika-s02_01t:1030_3	saḷāyatanañca saḷāyatanañca saḷāyatana”nti. Visuddhimaggopi imassa āgamassa atthasaṃvaṇṇanāti	1030	
PA_tika-s02_01t:1030_4	āha “visuddhimagge…pe… vuttanayamevā”ti. Esa nayo aññatthāpi visuddhimaggaggahaṇe.	1030	
PA_tika-s02_01t:1031	Saḷāyatanavāravaṇṇanā niṭṭhitā.	103	
PA_tika-s02_01t:1032	Nāmarūpavāravaṇṇanā	103	
PA_tika-s02_01t:1033_0	100. Namanalakkhaṇanti ārammaṇābhimukhaṃ namanasabhāvaṃ tena vinā apavattanato. Ruppanaṃ	1033	
PA_tika-s02_01t:1033_1	sītādivirodhipaccayasannipāte visadisuppatti. Ime pana tayotiādinā sabbacittuppādasādhāraṇavaseneva	1033	
PA_tika-s02_01t:1033_2	taṃsaṅkhārakkhandhaggahaṇaṃ, tasmā ye yattha asādhāraṇā, tepi atthato gahitāyevāti dasseti.	1033	
PA_tika-s02_01t:1034_0	Upādiyitvāti paccaye katvā. Paccayakaraṇameva hi paccayuppannassa paccayabhūtadhammānaṃ	1034	
PA_tika-s02_01t:1034_1	upādiyanaṃ. Samūhasambandhe sāmivacanaṃ etanti “samūhatthe etaṃ sāmivacana”nti vuttaṃ	1034	
PA_tika-s02_01t:1034_2	tena vinā sambandhassa abhāvato. Tenāti tasmā. Taṃ sabbampīti taṃ bhūtupādāyapabhedaṃ	1034	
PA_tika-s02_01t:1034_3	sabbampi sattavīsatividhaṃ. Yassa nāmassāti catuvokārabhave nāmassa. Viññāṇampi tappariyāpannameva	1034	
PA_tika-s02_01t:1034_4	veditabbaṃ. Rūpassāti ekavokārabhave rūpassa. Viññāṇaṃ pana pañcavokārabhave saṅkhāraviññāṇameva.	1034	
PA_tika-s02_01t:1034_5	Yassa pañcavokārabhave nāmarūpassa. Tassa vasenāti sahajātassa sahajātādivasena,	1034	
PA_tika-s02_01t:1034_6	anantarassa anantarādivasena, itarassa upanissayādivasena tassa nāmassa yathārahaṃ	1034	
PA_tika-s02_01t:1034_7	tassa tassa viññāṇassa paccayabhāvo veditabbo.	1034	
PA_tika-s02_01t:1035	Nāmarūpavāravaṇṇanā niṭṭhitā.	103	
PA_tika-s02_01t:1036	Viññāṇavāravaṇṇanā	103	
PA_tika-s02_01t:1037_0	101. Tebhūmakavipākaggahaṇe kāraṇaṃ heṭṭhā vuttameva. Saṅkhāro yassa viññāṇassāti	1037	
PA_tika-s02_01t:1037_1	ettha aṭṭhavidhopi kāmāvacarapuññābhisaṅkhāro soḷasavidhassa kāmāvacaravipākaviññāṇassa,	1037	
PA_tika-s02_01t:1037_2	pañcavidhopi rūpāvacarapuññābhisaṅkhāro pañcavidhassa rūpāvacaravipākaviññāṇassa,	1037	
PA_tika-s02_01t:1037_3	dvādasavidhopi apuññābhisaṅkhāro sattavidhassa akusalavipākaviññāṇassa, catubbidhopi	1037	
PA_tika-s02_01t:1037_4	āneñjābhisaṅkāro catubbidhassa arūpāvacaravipākaviññāṇassa yathārahaṃ paṭisandhipavattīsu	1037	
PA_tika-s02_01t:1037_5	kammapaccayena ceva upanissayapaccayena ca paccayo hoti. Ayamettha saṅkhepo, vitthāro	1037	
PA_tika-s02_01t:1037_6	pana visuddhimagge vuttanayena veditabbo.	1037	
PA_tika-s02_01t:1038	Viññāṇavāravaṇṇanā niṭṭhitā.	103	
PA_tika-s02_01t:1039	Saṅkhāravāravaṇṇanā	103	
PA_tika-s02_01t:1040_0	102. Abhisaṅkharaṇalakkhaṇoti abhisañcetayitasabhāvo, āyūhanalakkhaṇoti attho. Copanavasenāti	1040	
PA_tika-s02_01t:1040_1	kāyaviññattisaṅkhātacopanavasena. Tena pañcadvārikacetanā paṭikkhipati. Vacanabhedavasenāti	1040	
PA_tika-s02_01t:1040_2	vācānicchāraṇavasena. Vacīviññattisamuṭṭhāpanavasenāti attho. Yathāvuttā vīsati,	1040	
PA_tika-s02_01t:1040_3	nava mahaggatakusalacetanā cāti ekūnatiṃsa manosañcetanā. “Kusalānaṃ upanissayavasenā”ti	1040	
PA_tika-s02_01t:1040_4	vuttaṃ, ekaccānaṃ ārammaṇavasenapīti vattabbaṃ. Sahajātādivasenāti sahajāta-aññamañña-nissaya-sampayutta-atthi-avigatahetuvasena,	1040	
PA_tika-s02_01t:1040_5	anantarānaṃ anantarasamanantaraanantarūpanissayanatthivigatāsevanasena paccayo. Api-saddena	1040	
PA_tika-s02_01t:1040_6	upanissayaṃ saṅgaṇhāti.	1040	
PA_tika-s02_01t:1041	Saṅkhāravāravaṇṇanā niṭṭhitā.	104	
PA_tika-s02_01t:1042	Avijjāvāravaṇṇanā	104	
PA_tika-s02_01t:1043_0	103. “Dukkhasacceaññāṇa”nti saṅkhepato vuttamatthaṃ vivarituṃ “tatthā”tiādi āraddhaṃ.	1043	
PA_tika-s02_01t:1043_1	Tanti aññāṇaṃ. Satipi pahātabbatte pariññeyyattavasena antogadhaṃ. Dukkhasaccañcassāti	1043	
PA_tika-s02_01t:1043_2	vatthusaṅkhātaṃ sampayuttakhandhasaṅkhātañca dukkhasaccaṃ assa aññāṇassa. Taṃ hissa	1043	
PA_tika-s02_01t:1043_3	nissayapaccayo hoti. Tassāti dukkhasaccassa. Yāthāvalakkhaṇapaṭivedhanivāraṇenāti	1043	
PA_tika-s02_01t:1043_4	saṅkhataaviparītasabhāvapaṭivijjhanassa nivāraṇena. Etenassa pariññābhisamayasaṅkhātassa	1043	
PA_tika-s02_01t:1043_5	ariyamaggapaṭivedhassa vibandhakabhāvamāha. Ñāṇappavattiyāti “idaṃ dukkhaṃ, ettakaṃ	1043	
PA_tika-s02_01t:1043_6	dukkha”nti anubujjhanākārāya pubbabhāgañāṇappavattiyā. Etthāti dukkhasacce. Appadānenāti	1043	
PA_tika-s02_01t:1043_7	avissajjanena. Etenassā anubodhañāṇassapi vibandhakatamāha.	1043	
PA_tika-s02_01t:1044_0	Tīhi kāraṇehi veditabbaṃ antogadhābhāvato. Idha sampayuttakhandhavaseneva vatthuto	1044	
PA_tika-s02_01t:1044_1	samudaye aññāṇaṃ daṭṭhabbaṃ. Ekenevāti itaraṃ kāraṇattayaṃ paṭikkhipati. Yadipi aññāṇaṃ	1044	
PA_tika-s02_01t:1044_2	nirodhamagge ārammaṇaṃ na karoti, kuto tadantogadhatabbatthutā, te pana jānitukāmassa	1044	
PA_tika-s02_01t:1044_3	tappaṭicchādanavasena anirodhamaggesu nirodhamaggaggāhahetutāvasena ca pavattamānaṃ	1044	
PA_tika-s02_01t:1044_4	“nirodhe paṭipadāyañca aññāṇa”nti vuccati. Tenāha “paṭicchādanato”tiādi. Tassattho	1044	
PA_tika-s02_01t:1044_5	vuttoyeva. Gambhīrattāti sabhāveneva gambhīrattā. Agādhaapatiṭṭhābhāvena taṃvisayassa	1044	
PA_tika-s02_01t:1044_6	ñāṇassa uppādetuṃ asakkuṇeyyattā duddasaṃ. Purimaṃ pana saccadvayaṃ. Vañcanīyaṭṭhenāti	1044	
PA_tika-s02_01t:1044_7	vañcakabhāvena ayāthāvabhāvena upaṭṭhānato duddasattā gambhīraṃ, na sabhāvato, tasmā	1044	
PA_tika-s02_01t:1044_8	taṃvisayaṃ aññāṇaṃ uppajjati. Tatthāti tasmiṃ purimasaccadvaye aniccādisabhāvalakkhaṇassa	1044	
PA_tika-s02_01t:1044_9	duddasattā eva niccādivipallāsavasena pavattati aññāṇanti ānetvā sambandhitabbaṃ.	1044	
PA_tika-s02_01t:1045_0	Idāni niddesavibhāgenapi avijjāya saccesu pavattivibhāgaṃ dassetuṃ “apicā”tiādi vuttaṃ.	1045	
PA_tika-s02_01t:1045_1	Tattha dukkheti ettakena bhummaniddesena. Saṅgahatoti pariññeyyatāya dukkhena saṅgahetabbato.	1045	
PA_tika-s02_01t:1045_2	Tena niddhāraṇatthaṃ dasseti. Dukkhasmiñhi avijjā niddhārīyati, na aññasmiṃ. Vatthutoti	1045	
PA_tika-s02_01t:1045_3	ādhāratthaṃ. Dukkhasannissayā hi avijjā. Ārammaṇatoti visayatthaṃ taṃ ārabbha pavattanato.	1045	
PA_tika-s02_01t:1045_4	Kiccatoti byāpanatthaṃ chādanavasena taṃ byāpetvā pavattanato. Iminā nayena sesesupi	1045	
PA_tika-s02_01t:1045_5	attho veditabbo. Avisesatoti visesābhāvato, vuttanayena dukkhādīsu pavattiākāravisesaṃ	1045	
PA_tika-s02_01t:1045_6	aggahetvāti attho. Sabhāvatoti sarasalakkhaṇato. Catunnampi saccānaṃ ajānanasabhāvā	1045	
PA_tika-s02_01t:1045_7	hi avijjā. Kāmarāgabhavarāgā kāmāsavabhavāsavāti āha “sahajātādivasenā”ti. Nanu avijjā	1045	
PA_tika-s02_01t:1045_8	eva avijjāsavo, so kathaṃ avijjāya paccayoti āha “pubbuppannā”tiādi.	1045	
PA_tika-s02_01t:1046	Avijjāvāravaṇṇanā niṭṭhitā.	104	
PA_tika-s02_01t:1047	Āsavavāravaṇṇanā	104	
PA_tika-s02_01t:1048_0	104. Āsavavāre āsava-saddattho āsavavicāro ca heṭṭhā vuttoyeva. Kasmā panāyaṃ vāro	1048	
PA_tika-s02_01t:1048_1	vutto, nanu avijjādikāva paṭiccasamuppādadesanāti codanaṃ sandhāya “ayaṃ vāro”tiādi	1048	
PA_tika-s02_01t:1048_2	āraddhaṃ. Paṭiccasamuppādapadesūti paṭiccasamuppādakoṭṭhāsesu. Dvādasakoṭṭhāsā hi	1048	
PA_tika-s02_01t:1048_3	satthu paṭiccasamuppādadesanā. Tassāpi paccayadassanavasenāti nāyaṃ kāpilānaṃ mūlapakati	1048	
PA_tika-s02_01t:1048_4	viya appaccayā, atha kho sappaccayāti avijjāyapi paccayadassanavasena. Āsavasamudayenāti	1048	
PA_tika-s02_01t:1048_5	atītabhave āsavānaṃ samudayena etarahi avijjāya samudayo, etarahi avijjāya samudayena	1048	
PA_tika-s02_01t:1048_6	anāgate āsavasamudayoti evaṃ āsavāvijjānaṃ paccayapaccayuppannakabhāvena aparāparaṃ	1048	
PA_tika-s02_01t:1048_7	pavattamānaṃ ādikoṭiabhāveneva tannimittassa saṃsārassa ādikoṭiabhāvato anamataggatāsiddhi veditabbā.	1048	
PA_tika-s02_01t:1049_0	Dvattiṃsa ṭhānānīti dvattiṃsa saccappaṭivedhakāraṇāni, dvattiṃsa vā catusaccakammaṭṭhānāni.	1049	
PA_tika-s02_01t:1049_1	Imamhā sammādiṭṭhisuttāti yāya ariyasāvako sammādiṭṭhi nāma hoti, sā ariyā sammādiṭṭhi	1049	
PA_tika-s02_01t:1049_2	ettha vuttāti sammādiṭṭhisuttaṃ, ito sammādiṭṭhisuttato.	1049	
PA_tika-s02_01t:1050	Catusaccapariyāyehīti catusaccādhigamakāraṇehi. Arahattapariyāyehīti “so sabbaso rāgānusayaṃ pahāyā”tiādinā arahattādhigamakāraṇehi. Tenāha “catusaṭṭhiyā kāraṇehī”ti.	105	
PA_tika-s02_01t:1051	Āsavavāravaṇṇanā niṭṭhitā.	105	
PA_tika-s02_01t:1052	Sammādiṭṭhisuttavaṇṇanāya līnatthappakāsanā samattā.	105	
PA_tika-s02_01t:1053	10. Satipaṭṭhānasuttavaṇṇanā	105	
PA_tika-s02_01t:1054_0	105. Jānapadinoti janapadavanto, janapadassa vā issarā rājakumārā. Gottavasena kurū	1054	
PA_tika-s02_01t:1054_1	nāma. Tesaṃ nivāso yadi eko janapado, kathaṃ bahuvacananti āha “ruḷhīsaddenā”ti.	1054	
PA_tika-s02_01t:1054_2	Akkharacintakā hi īdisesu ṭhānesu yutte viya saliṅgavacanāni (pāṇini 1.251) icchanti,	1054	
PA_tika-s02_01t:1054_3	ayamettha ruḷhī yathā aññatthāpi “aṅgesu viharati, mallesu viharatī”ti ca. Tabbisesane	1054	
PA_tika-s02_01t:1054_4	pana janapada-sadde jāti-sadde ekavacanameva. Aṭṭhakathācariyā panāti pana-saddo	1054	
PA_tika-s02_01t:1054_5	visesatthajotano. Tena puthuatthavisayatāya evaṃ taṃ bahuvacananti “bahuke panā”tiādinā	1054	
PA_tika-s02_01t:1054_6	vakkhamānaṃ visesaṃ dīpeti. Sutvāti mandhātumahārājassa ānubhāvadassanānusārena paramparāgataṃ	1054	
PA_tika-s02_01t:1054_7	kathaṃ sutvā. Anusaṃyāyantenāti anuvicarantena. Etesaṃ ṭhānanti candimasūriyamukhena	1054	
PA_tika-s02_01t:1054_8	cātumahārājikabhavanamāha. Tenāha “tattha agamāsī”tiādi. Soti mandhātumahārājā. Tanti	1054	
PA_tika-s02_01t:1054_9	cātumahārājikarajjaṃ. Gahetvāti sampaṭicchitvā. Puna pucchi pariṇāyakaratanaṃ. Dovārikabhūmiyaṃ	1054	
PA_tika-s02_01t:1054_10	tiṭṭhanti sudhammāya devasabhāya devapurassa ca catūsu dvāresu ārakkhāya adhikatattā.	10541	
PA_tika-s02_01t:1054_11	Dibbarukkhasahassapaṭimaṇḍitanti idaṃ “cittalatāvana”ntiādīsupi yojetabbaṃ.	10541	
PA_tika-s02_01t:1055_0	Pathaviyaṃ patiṭṭhāsīti bhassitvā pathaviyā āsanne ṭhāne aṭṭhāsi, ṭhatvā ca nacirasseva	1055	
PA_tika-s02_01t:1055_1	antaradhāyi tenattabhāvena rañño cakkavattissariyassa abhāvato. “Cirataraṃ kālaṃ	1055	
PA_tika-s02_01t:1055_2	ṭhatvā”ti apare. Devabhāvo pāturahosi devaloke pavattivipākadāyino aparāpariyāyavedanīyassa	1055	
PA_tika-s02_01t:1055_3	kammassa katokāsattā. Avayave siddho viseso samudāyassa visesako hotīti ekampi raṭṭhaṃ	1055	
PA_tika-s02_01t:1055_4	bahuvacanena voharīyati.	1055	
PA_tika-s02_01t:1056_0	Da-kārena atthaṃ vaṇṇayanti niruttinayena. Kammāsoti kammāsapādo vuccati uttarapadalopena	1056	
PA_tika-s02_01t:1056_1	yathā “rūpabhavo rūpa”nti. Kathaṃ pana so kammāsapādoti āha “tassa kirā”tiādi. Damitoti	1056	
PA_tika-s02_01t:1056_2	ettha kīdisaṃ damanaṃ adhippetanti āha “porisādabhāvato paṭisedhito”ti. Ime pana	1056	
PA_tika-s02_01t:1056_3	therāti majjhimabhāṇake vadati, te pana cūḷakammāsadammaṃ sandhāya tathā vadanti.	1056	
PA_tika-s02_01t:1056_4	Yakkhiniputto hi kammāsapādo alīnasattukumārakāle bodhisattena tattha damito, sutasomakāle	1056	
PA_tika-s02_01t:1056_5	pana bārāṇasirājā porisādabhāvapaṭisedhanena yattha damito, taṃ mahākammāsadammaṃ	1056	
PA_tika-s02_01t:1056_6	nāma. Puttoti vatvā atrajoti vacanaṃ orasaputtabhāvadassanatthaṃ.	1056	
PA_tika-s02_01t:1057_0	Yehi āvasitapadeso kururaṭṭhanti nāmaṃ labhi, te uttarakuruto āgatā manussā tattha	1057	
PA_tika-s02_01t:1057_1	rakkhitaniyāmeneva pañca sīlāni rakkhiṃsu, tesaṃ diṭṭhānugatiyā pacchimā janatāti,	1057	
PA_tika-s02_01t:1057_2	so desadhammavasena avicchedato vattamāno kuruvattadhammoti paññāyittha, ayañca attho	1057	
PA_tika-s02_01t:1057_3	kurudhammajātakena dīpetabbo. So aparabhāge yattha paṭhamaṃ saṃkiliṭṭho jāto, taṃ	1057	
PA_tika-s02_01t:1057_4	dassetuṃ “kururaṭṭhavāsīna”ntiādi vuttaṃ. Yattha bhagavato vasanokāso koci vihāro	1057	
PA_tika-s02_01t:1057_5	na hoti, tattha kevalaṃ gocaragāmakittanaṃ nidānakathāya pakati, yathā taṃsakkesu	1057	
PA_tika-s02_01t:1057_6	viharati devadahaṃ nāma sakkānaṃ nigamoti imamatthaṃ dassento “avasanokāsato”tiādimāha.	1057	
PA_tika-s02_01t:1058	Uddesavārakathāvaṇṇanā	105	
PA_tika-s02_01t:1059_0	106. Kasmā bhagavā imaṃ suttamabhāsīti asādhāraṇasamuṭṭhānaṃ pucchati, sādhāraṇaṃ	1059	
PA_tika-s02_01t:1059_1	pana pākaṭanti anāmaṭṭhaṃ, tena suttanikkhepo pucchitoti katvā itaro “kururaṭṭhavāsīna”ntiādinā	1059	
PA_tika-s02_01t:1059_2	aparajjhāsayoyaṃ suttanikkhepoti dasseti. Etena bāhirasamuṭṭhānaṃ vibhāvitanti daṭṭhabbaṃ.	1059	
PA_tika-s02_01t:1059_3	Ajjhattikaṃ pana asādhāraṇañca mūlapariyāyasuttādiṭīkāyaṃ vuttanayeneva veditabbaṃ.	1059	
PA_tika-s02_01t:1059_4	Kururaṭṭhaṃ kira tadā tannivāsīnaṃ sattānaṃ yebhuyyena yonisomanasikāravantatāya	1059	
PA_tika-s02_01t:1059_5	pubbe ca katapuññatābalena utuādisampannameva ahosi. Tena vuttaṃ “utupaccayādisampannattā”ti.	1059	
PA_tika-s02_01t:1059_6	Ādi-saddena bhojanādisampattiṃ saṅgaṇhāti. Keci pana “pubbe kuruvattadhammānuṭṭhānavāsanāya	1059	
PA_tika-s02_01t:1059_7	uttarakuru viya yebhuyyena utuādisampannameva hontaṃ bhagavato kāle sātisayaṃ utusappāyādiyuttaṃ	1059	
PA_tika-s02_01t:1059_8	taṃ raṭṭhaṃ ahosī”ti vadanti. Cittasarīrakallatāyāti cittassa sarīrassa ca arogatāya.	1059	
PA_tika-s02_01t:1059_9	Anuggahitapaññābalāti laddhupakārañāṇānubhāvā, anu anu vā āciṇṇapaññātejā. Ekavīsatiyā	1059	
PA_tika-s02_01t:1059_10	ṭhānesūti kāyānupassanāvasena cuddasasuṭhānesu, vedanānupassanāvasena ekasmiṃ ṭhāne,	10591	
PA_tika-s02_01t:1059_11	tathā cittānupassanāvasena, dhammānupassanāvasena pañcasu ṭhānesūti evaṃ ekavīsatiyā	10591	
PA_tika-s02_01t:1059_12	ṭhānesu. Kammaṭṭhānaṃ arahatte pakkhipitvāti catusaccakammaṭṭhānaṃ yathā arahattaṃ	10591	
PA_tika-s02_01t:1059_13	pāpeti, evaṃ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu	10591	
PA_tika-s02_01t:1059_14	pakkhittāni sumanacampakādinānāpupphāni maṇiputtādisattaratanāni ca yathā bhājanasampattiyā	10591	
PA_tika-s02_01t:1059_15	savisesaṃ sobhanti, kiccakarāni ca honti manuññābhāvato, evaṃ sīladassanādisampattiyā	10591	
PA_tika-s02_01t:1059_16	bhājanavisesabhūtāya kururaṭṭhavāsiparisāya desitā ca bhagavato ayaṃ desanā bhiyyosomattāya	10591	
PA_tika-s02_01t:1059_17	sobhati, kiccakārī ca hotīti imamatthaṃ dasseti “yathā hi puriso”tiādinā. Etthāti kururaṭṭhe.	10591	
PA_tika-s02_01t:1060_0	Pakatiyāti sarasato, imissā satipaṭṭhānasuttadesanāya pubbepīti adhippāyo. Anuyuttā	1060	
PA_tika-s02_01t:1060_1	viharanti satthu desanānusāratoti adhippāyo. Vissaṭṭhaattabhāvanāti aniccādivasena	1060	
PA_tika-s02_01t:1060_2	kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena	1060	
PA_tika-s02_01t:1060_3	bhavituṃ na vaṭṭati, pamādavihāraṃ pahāya appamattena bhavitabbanti adhippāyo.	1060	
PA_tika-s02_01t:1061_0	Ekāyanoti ettha ayana-saddo maggapariyāyo. Na kevalamayanameva, atha kho aññepi bahū	1061	
PA_tika-s02_01t:1061_1	maggapariyāyāti paduddhāraṃ karonto “maggassa hī”tiādi vatvā yadi maggapariyāyo ayana-saddo,	1061	
PA_tika-s02_01t:1061_2	kasmā puna maggoti vuttanti codanaṃ sandhāyāha “tasmā”tiādi. Tattha ekamaggoti eko	1061	
PA_tika-s02_01t:1061_3	eva maggo. Na hi nibbānagāmī maggo añño atthīti. Nanu satipaṭṭhānaṃ idha “maggo”ti	1061	
PA_tika-s02_01t:1061_4	adhippetaṃ, tadaññe ca bahū maggadhammā atthīti? Saccaṃ atthi, te pana satipaṭṭhānaggahaṇeneva	1061	
PA_tika-s02_01t:1061_5	gahitā tadavinābhāvato. Tathā hi ñāṇavīriyādayo niddese gahitā. Uddese pana satiyā	1061	
PA_tika-s02_01t:1061_6	eva gahaṇaṃ veneyyajjhāsayavasenāti daṭṭhabbaṃ. Na dvedhāpathabhūtoti iminā imassa	1061	
PA_tika-s02_01t:1061_7	maggassa anekamaggatābhāvaṃ viya anibbānagāmibhāvābhāvañca dasseti. Ekenāti asahāyena.	1061	
PA_tika-s02_01t:1061_8	Asahāyatā ca duvidhā attadutiyatābhāvena vā, yā “vūpakaṭṭhakāyatā”ti vuccati, taṇhādutiyatābhāvena	1061	
PA_tika-s02_01t:1061_9	vā, yā “pavivittacittatā”ti vuccati. Tenāha “vūpakaṭṭhena pavivittacittenā”ti. Seṭṭhopi	1061	
PA_tika-s02_01t:1061_10	loke “eko”ti vuccati “yāva pare ekato karosī”tiādīsūti āha “ekassāti seṭṭhassā”ti.	10611	
PA_tika-s02_01t:1061_11	Yadi saṃsārato nissaraṇaṭṭho ayanaṭṭho aññesampi upanissayasampannānaṃ sādhāraṇo	10611	
PA_tika-s02_01t:1061_12	kathaṃ bhagavatoti āha “kiñcāpī”tiādi. Imasmiṃ khoti ettha kho-saddo avadhāraṇe,	10611	
PA_tika-s02_01t:1061_13	tasmā imasmiṃ yevāti attho. Desanābhedoyeva heso, yadidaṃ maggoti vā ayanoti vā.	10611	
PA_tika-s02_01t:1061_14	Tenāha “attho paneko”ti.	10611	
PA_tika-s02_01t:1062_0	Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena	1062	
PA_tika-s02_01t:1062_1	pavatto. Ekāyananti ekagāminaṃ, nibbānagāminanti attho. Nibbānañhi adutiyattā seṭṭhattā	1062	
PA_tika-s02_01t:1062_2	ca “eka”nti vuccati. Yathāha “ekañhi saccaṃ na dutīyamatthī”ti “yāvatā, bhikkhave,	1062	
PA_tika-s02_01t:1062_3	dhammā saṅkhatā vā asaṅkhatā vā, virāgo tesaṃ aggamakkhāyatī”ti ca. Khayo eva antoti	1062	
PA_tika-s02_01t:1062_4	khayanto, jātiyā khayantaṃ diṭṭhavāti jātikhayantadassī. Avibhāgena sabbepi satte	1062	
PA_tika-s02_01t:1062_5	hitena anukampatīti hitānukampī. Atariṃsūti tariṃsu. Pubbeti purimakā buddhā, pubbe vā atītakāle.	1062	
PA_tika-s02_01t:1063_0	Tanti taṃ tesaṃ vacanaṃ, taṃ vā kiriyāvuttivācakattaṃ na yujjati. Na hi saṅkheyyappadhānatāya	1063	
PA_tika-s02_01t:1063_1	sattavācino eka-saddassa kiriyāvuttivācakatā atthi. “Sakimpi uddhaṃ gaccheyyā”tiādīsu	1063	
PA_tika-s02_01t:1063_2	viya “sakiṃ ayano”ti iminā byañjanena bhavitabbaṃ. Evaṃ atthaṃ yojetvāti evaṃ padatthaṃ	1063	
PA_tika-s02_01t:1063_3	yojetvā. Ubhayathāpīti purimanayena pacchimanayena ca. Na yujjati idhādhippetamaggassa	1063	
PA_tika-s02_01t:1063_4	anekavāraṃ pavattisabbhāvato. Tenāha “kasmā”tiādi. Anekavārampi ayatīti purimanayassa,	1063	
PA_tika-s02_01t:1063_5	anekañcassa ayanaṃ hotīti pacchimanayassa ca paṭikkhepo.	1063	
PA_tika-s02_01t:1064_0	Imasmiṃ padeti “ekāyano ayaṃ bhikkhave maggo”ti imasmiṃ vākye, imasmiṃ vā “pubbabhāgamaggo	1064	
PA_tika-s02_01t:1064_1	lokuttaramaggo”ti saṃsayaṭṭhāne. Missakamaggoti lokiyena missako lokuttaramaggo.	1064	
PA_tika-s02_01t:1064_2	Visuddhiādīnaṃ nippariyāyahetuṃ saṅgaṇhanto ācariyatthero “missakamaggo”ti āha, itaro	1064	
PA_tika-s02_01t:1064_3	pariyāyahetu idhādhippetoti “pubbabhāgamaggo”ti.	1064	
PA_tika-s02_01t:1065_0	Saddaṃ sutvāvāti “kālo, bhante, dhammassavanāyā”ti kālārocanasaddaṃ sutvā. Evaṃ ukkhipitvāti.	1065	
PA_tika-s02_01t:1065_1	Evaṃ “madhuraṃ imaṃ kuhiṃ chaḍḍemā”ti achaḍḍentā ucchubhāraṃ viya paggahetvā na vicaranti.	1065	
PA_tika-s02_01t:1065_2	Āluḷetīti viluḷito ākulo hotīti attho. Ekāyanamaggo vuccati pubbabhāgasatipaṭṭhānamaggoti.	1065	
PA_tika-s02_01t:1065_3	Ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo,	1065	
PA_tika-s02_01t:1065_4	taṃ dassetuṃ “maggānaṭṭhaṅgiko”tiādikā gāthāpi paṭisambhidāmaggatova ānetvā ṭhapitā.	1065	
PA_tika-s02_01t:1066_0	Nibbānagamanaṭṭhenāti nibbānaṃ gacchati adhigacchati etenāti nibbānagamanaṃ, so eva	1066	
PA_tika-s02_01t:1066_1	aviparītasabhāvatāya attho, tena nibbānagamanaṭṭhena, nibbānādhigamupāyatāyāti attho.	1066	
PA_tika-s02_01t:1066_2	Magganīyaṭṭhenāti gavesitabbatāya, “gamanīyaṭṭhenā”ti vā pāṭho, upagantabbattāti	1066	
PA_tika-s02_01t:1066_3	attho. Rāgādīhīti. Iminā rāgadosamohānaṃyeva gahaṇaṃ “rāgo malaṃ, doso malaṃ, moho	1066	
PA_tika-s02_01t:1066_4	mala”nti vacanato. “Abhijjhāvisamalobhādīhī”ti pana iminā sabbesampi upakkilesānaṃ	1066	
PA_tika-s02_01t:1066_5	saṅgaṇhanatthaṃ te visuṃ uddhaṭā. Sattānaṃ visuddhiyāti vuttassa atthassa ekantikataṃ	1066	
PA_tika-s02_01t:1066_6	dassento “tathā hī”tiādimāha. Kāmaṃ “visuddhiyā”ti sāmaññajotanā, cittavisuddhi eva	1066	
PA_tika-s02_01t:1066_7	panettha adhippetāti dassetuṃ “rūpamalavasena panā”tiādi vuttaṃ. Na kevalaṃ aṭṭhakathāvacanameva,	1066	
PA_tika-s02_01t:1066_8	atha kho idamettha āhaccabhāsitanti dassento “tathā hī”tiādimāha.	1066	
PA_tika-s02_01t:1067_0	Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati, tasmā	1067	
PA_tika-s02_01t:1067_1	vuttaṃ “sokaparidevānaṃ samatikkamāyā”tiādi. Tattha socanaṃ ñātibyasanādinimittaṃ	1067	
PA_tika-s02_01t:1067_2	cetaso santāpo antonijjhānaṃ soko. Ñātibyasanādinimittameva sokādhikatāya “kahaṃ,	1067	
PA_tika-s02_01t:1067_3	ekaputtaka, kahaṃ, ekaputtakā”ti paridevavasena lapanaṃ paridevo, āyatiṃ anuppajjanaṃ	1067	
PA_tika-s02_01t:1067_4	idha samatikkamoti āha “pahānāyā”ti. Taṃ panassa samatikkamāvahataṃ nidassanavasena	1067	
PA_tika-s02_01t:1067_5	dassento “ayaṃ hī”tiādimāha.	1067	
PA_tika-s02_01t:1068_0	Tattha yaṃ pubbe taṃ visodhehīti atītesu khandhesu taṇhāsaṃkilesavisodhanaṃ vuttaṃ.	1068	
PA_tika-s02_01t:1068_1	Pacchāti parato. Teti tuyhaṃ. Māhūti mā ahu. Kiñcananti rāgādikiñcanaṃ. Etena anāgatesu	1068	
PA_tika-s02_01t:1068_2	khandhesu saṃkilesavisodhanaṃ vuttaṃ. Majjheti tadubhayavemajjhe. No ce gahessasīti	1068	
PA_tika-s02_01t:1068_3	na upādiyissasi ce. Etena paccuppanne khandhapabandhe upādānappavatti vuttā. Upasanto	1068	
PA_tika-s02_01t:1068_4	carissasīti evaṃ addhattayagatasaṃkilesavisodhane sati nibbutasabbapariḷāhatāya upasanto	1068	
PA_tika-s02_01t:1068_5	hutvā viharissasīti arahattanikūṭena gāthaṃ niṭṭhapesi. Tenāha “imaṃ gātha”ntiādi.	1068	
PA_tika-s02_01t:1069_0	Puttāti orasā, aññepi vā ye keci. Pitāti janako. Bandhavāti ñātakā. Ayañhettha attho	1069	
PA_tika-s02_01t:1069_1	– puttā vā pitā vā bandhavā vā antakena maccunā adhipannassa abhibhūtassa maraṇato	1069	
PA_tika-s02_01t:1069_2	tāṇāya na honti, tasmā natthi ñātīsu tāṇatāti. Na hi ñātīnaṃ vasena maraṇato ārakkhā	1069	
PA_tika-s02_01t:1069_3	atthi, tasmā paṭācāre “ubho puttā kālakatā”tiādinā mā niratthakaṃ paridevi, dhammaṃyeva	1069	
PA_tika-s02_01t:1069_4	pana yāthāvato passāti adhippāyo.	1069	
PA_tika-s02_01t:1070_0	Sotāpattiphale patiṭṭhitāti yathānulomaṃ pavattitāya sāmukkaṃsikāya dhammadesanāya	1070	
PA_tika-s02_01t:1070_1	pariyosāne sahassanayapaṭimaṇḍite sotāpattiphale patiṭṭhahi. Kathaṃ panāyaṃ satipaṭṭhānamaggavasena	1070	
PA_tika-s02_01t:1070_2	sotāpattiphale patiṭṭhāsīti āha “yasmā panā”tiādi. Na hi catusaccakammaṭṭhānakathāya	1070	
PA_tika-s02_01t:1070_3	vinā sāvakānaṃ ariyamaggādhigamo atthi. “Imaṃ gāthaṃ sutvā”ti pana idaṃ sokavinodanavasena	1070	
PA_tika-s02_01t:1070_4	pavattitāya gāthāya paṭhamaṃ sutattā vuttaṃ. Esa nayo itaragāthāyapi. Bhāvanāti paññābhāvanā.	1070	
PA_tika-s02_01t:1070_5	Sā hi idhādhippetā. Tasmāti yasmā rūpādīnaṃ aniccādito anupassanāpi satipaṭṭhānabhāvanā,	1070	
PA_tika-s02_01t:1070_6	tasmā. Tepīti santatimahāmattapaṭācārā.	1070	
PA_tika-s02_01t:1071_0	Pañcasate coreti satasatacoraparivāre pañca core paṭipāṭiyā pesesi. Te araññaṃ pavisitvā	1071	
PA_tika-s02_01t:1071_1	theraṃ pariyesantā anukkamena therassa samīpe samāgacchiṃsu. Tenāha “te gantvā theraṃ	1071	
PA_tika-s02_01t:1071_2	parivāretvā nisīdiṃsū”ti. Vedanaṃ vikkhambhetvā pītipāmojjaṃ uppajjīti sambandho.	1071	
PA_tika-s02_01t:1071_3	Therassa hi sīlaṃ paccavekkhato suparisuddhaṃ sīlaṃ nissāya uḷāraṃ pītipāmojjaṃ uppajjamānaṃ	1071	
PA_tika-s02_01t:1071_4	ūruṭṭhibhedajanitaṃ dukkhavedanaṃ vikkhambhesi. Pādānīti pāde. Saññapessāmīti saññattiṃ	1071	
PA_tika-s02_01t:1071_5	karissāmi. Aḍḍiyāmīti jigucchāmi. Harāyāmīti lajjāmi. Vipassisanti sammasiṃ.	1071	
PA_tika-s02_01t:1072_0	Pacalāyantānanti pacalāyanaṃ niddaṃ upagatānaṃ. Vatasampannoti dhutacaraṇasampanno.	1072	
PA_tika-s02_01t:1072_1	Pamādanti pacalāyanaṃ sandhāyāha. Oruddhamānasoti uparuddhaadhicitto. Pañjarasminti	1072	
PA_tika-s02_01t:1072_2	sarīre. Sarīrañhi nhārusambandhaaṭṭhisaṅghātatāya idha “pañjara”nti vuttaṃ.	1072	
PA_tika-s02_01t:1073_0	Pītavaṇṇāya paṭākāya pariharaṇato mallayuddhacittakatāya ca pītamallo. Tīsu rajjesūti	1073	
PA_tika-s02_01t:1073_1	paṇḍucoḷagoḷarajjesu. Mallā sīhaḷadīpe sakkārasammānaṃ labhantīti tambapaṇṇidīpaṃ	1073	
PA_tika-s02_01t:1073_2	āgamma. Taṃyeva aṅkusaṃ katvāti “rūpādayo ‘mamā’ti na gahetabbā”ti na tumhākavaggena	1073	
PA_tika-s02_01t:1073_3	pakāsitamatthaṃ attano cittamattahatthino aṅkusaṃ katvā. Jaṇṇukehi caṅkamati “nisinne	1073	
PA_tika-s02_01t:1073_4	niddāya avasaro hotī”ti. Byākaritvāti attano vīriyārambhassa saphalatāpavedanamukhena	1073	
PA_tika-s02_01t:1073_5	sabrahmacārīnaṃ ussāhaṃ janento aññaṃ byākaritvā. Bhāsitanti vacanaṃ. Kassa pana	1073	
PA_tika-s02_01t:1073_6	tanti āha “buddhaseṭṭhassa, sabbalokaggavādino”ti. Na tumhākantiādi tassa pavattiākāradassanaṃ.	1073	
PA_tika-s02_01t:1073_7	Tayidaṃ me saṅkhārānaṃ accantavūpasamakāraṇanti dassento “aniccā vatā”ti gāthaṃ āhari.	1073	
PA_tika-s02_01t:1073_8	Tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.	1073	
PA_tika-s02_01t:1074_0	Assāti sakkassa. Upapattīti devūpapatti. Punapākatikāva ahosi sakkabhāveneva upapannattā.	1074	
PA_tika-s02_01t:1074_1	Subrahmāti evaṃ nāmo. Accharānaṃ nirayūpapattiṃ disvā tato pabhuti satataṃ pavattamānaṃ	1074	
PA_tika-s02_01t:1074_2	attano cittutrāsaṃ sandhāyāha “niccaṃ utrastamidaṃ citta”ntiādi. Tattha utrastanti	1074	
PA_tika-s02_01t:1074_3	santastaṃ bhītaṃ. Ubbigganti saṃviggaṃ. Utrastanti vā saṃviggaṃ. Ubbigganti bhayavasena	1074	
PA_tika-s02_01t:1074_4	saha kāyena sañcalitaṃ. Anuppannesūti anāgatesu. Kicchesūti dukkhesu. Nimittatthe	1074	
PA_tika-s02_01t:1074_5	bhummavacanaṃ, bhāvīdukkhapavattinimittanti attho. Uppatitesūti uppannesu kicchesūti	1074	
PA_tika-s02_01t:1074_6	yojanā, tadā attano parivārassa uppannadukkhanimittanti adhippāyo.	1074	
PA_tika-s02_01t:1075_0	Bojjhāti bodhito, ariyamaggatoti attho. Aññatrāti ca padaṃ apekkhitvā nissakkavacanaṃ,	1075	
PA_tika-s02_01t:1075_1	tasmā bodhiṃ ṭhapetvāti attho. Esa nayo sesesupi. Tapasāti tapokammato. Tena maggādhigamassa	1075	
PA_tika-s02_01t:1075_2	upāyabhūtaṃ dhutaṅgasevanādisallekhapaṭipadaṃ dasseti. Indriyasaṃvarāti manacchaṭṭhānaṃ	1075	
PA_tika-s02_01t:1075_3	indriyānaṃ saṃvaraṇato. Etena satisaṃvarasīsena sabbampi saṃvarasīlaṃ, lakkhaṇahāranayena	1075	
PA_tika-s02_01t:1075_4	vā sabbampi catupārisuddhisīlaṃ dasseti. Sabbanissaggāti sabbupadhinissajjanato sabbakilesappahānato.	1075	
PA_tika-s02_01t:1075_5	Kilesesu hi nissaṭṭhesu kammavaṭṭaṃ vipākavaṭṭañca nissaṭṭhameva hotīti. Sotthinti	1075	
PA_tika-s02_01t:1075_6	khemaṃ anupaddavataṃ.	1075	
PA_tika-s02_01t:1076_0	Ñāyati nicchayena kamati nibbānaṃ, taṃ vā ñāyati paṭivijjhīyati etenāti ñāyo, ariyamaggoti	1076	
PA_tika-s02_01t:1076_1	āha “ñāyo vuccati ariyo aṭṭhaṅgiko maggo”ti. Taṇhāvānavirahitattāti taṇhāsaṅkhātavānavivittattā.	1076	
PA_tika-s02_01t:1076_2	Taṇhā hi khandhehi khandhaṃ, kammunā vā phalaṃ, sattehi vā dukkhaṃ vinati saṃsibbatīti	1076	
PA_tika-s02_01t:1076_3	vānanti vuccati. Tayidaṃ natthi ettha vānaṃ, na vā etasmiṃ adhigate puggalassa vānanti	1076	
PA_tika-s02_01t:1076_4	nibbānaṃ, asaṅkhatā dhātu. Parapaccayena vinā paccakkhakaraṇaṃ sacchikiriyāti āha	1076	
PA_tika-s02_01t:1076_5	“attapaccakkhatāyā”ti.	1076	
PA_tika-s02_01t:1077_0	Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi	1077	
PA_tika-s02_01t:1077_1	gahitā eva honti, te puna kasmā gahitāti anuyogaṃ sandhāya “tattha kiñcāpī”tiādi	1077	
PA_tika-s02_01t:1077_2	vuttaṃ. Sāsanayuttikovideti saccapaṭiccasamuppādādilakkhaṇāyaṃ dhammanītiyaṃ cheke.	1077	
PA_tika-s02_01t:1077_3	Taṃ taṃ atthaṃ ñāpetīti ye ye bodhaneyyapuggalā saṅkhepavitthārādivasena yathā yathā	1077	
PA_tika-s02_01t:1077_4	bodhetabbā, attano desanāvilāsena bhagavā te te tathā tathā bodhento taṃ tamatthaṃ	1077	
PA_tika-s02_01t:1077_5	ñāpeti. Taṃ taṃ pākaṭaṃ katvā dassentoti atthāpattiṃ agaṇento taṃ taṃ atthaṃ pākaṭaṃ	1077	
PA_tika-s02_01t:1077_6	katvā dassento. Na hi sammāsambuddhā atthāpattiñāpakādisādhanīyavacanāti. Saṃvattatīti	1077	
PA_tika-s02_01t:1077_7	jāyati, hotīti attho. Yasmā anatikkantasokaparidevassa na kadāci cittavisuddhi atthi	1077	
PA_tika-s02_01t:1077_8	sokaparidevasamatikkamamukheneva cittavisuddhiyā ijjhanato, tasmā āha “sokaparidevānaṃ	1077	
PA_tika-s02_01t:1077_9	samatikkamena hotī”ti. Yasmā pana domanassapaccayehi dukkhadhammehi puṭṭhaṃ puthujjanaṃ	1077	
PA_tika-s02_01t:1077_10	sokādayo abhibhavanti, pariññātesu ca tesu te na honti, tasmā vuttaṃ “sokaparidevānaṃ	10771	
PA_tika-s02_01t:1077_11	samatikkamo dukkhadomanassānaṃ atthaṅgamenā”ti. Ñāyassāti aggamaggassa tatiyamaggassa	10771	
PA_tika-s02_01t:1077_12	ca. Tadadhigamena hi yathākkamaṃ dukkhadomanassānaṃ atthaṅgamo. Sacchikiriyābhisamayasahabhāvīpi	10771	
PA_tika-s02_01t:1077_13	itarābhisamayo tadavinābhāvato sacchikiriyābhisamayahetuko viya vutto “ñāyassādhigamo	10771	
PA_tika-s02_01t:1077_14	nibbānassa sacchikiriyāyā”ti. Phalañāṇena vā paccakkhakaraṇaṃ sandhāya vuttaṃ “nibbānassa	10771	
PA_tika-s02_01t:1077_15	sacchikiriyāyā”ti. Sampadānavacanañcetaṃ daṭṭhabbaṃ.	10771	
PA_tika-s02_01t:1078_0	Vaṇṇabhaṇananti pasaṃsāvacanaṃ. Tayidaṃ na idheva, atha kho aññatthāpi satthā akāsiyevāti	1078	
PA_tika-s02_01t:1078_1	dassento “yatheva hī”tiādimāha. Tatthaādimhi kalyāṇaṃ, ādi vā kalyāṇaṃ etassāti ādikalyāṇaṃ.	1078	
PA_tika-s02_01t:1078_2	Sesapadadvayepi eseva nayo. Atthasampattiyā sātthaṃ. Byañjanasampattiyā sabyañjanaṃ.	1078	
PA_tika-s02_01t:1078_3	Sīlādipañcadhammakkhandhapāripūrito upanetabbassa abhāvā ca kevalaparipuṇṇaṃ. Nirupakkilesato	1078	
PA_tika-s02_01t:1078_4	apanetabbassa abhāvā ca parisuddhaṃ. Seṭṭhacariyabhāvato sāsana brahmacariyaṃ maggabrahmacariyañca	1078	
PA_tika-s02_01t:1078_5	vo pakāsessāmīti ayamettha saṅkhepo, vitthāro pana visuddhimagge vuttanayena veditabbo.	1078	
PA_tika-s02_01t:1078_6	Ariyavaṃsāti ariyānaṃ buddhādīnaṃ vaṃsā paveṇiyo. Aggaññāti “aggā”ti jānitabbā sabbavaṃsehi	1078	
PA_tika-s02_01t:1078_7	seṭṭhabhāvato. Rattaññāti “cirarattā”ti jānitabbā. Vaṃsaññāti “buddhādīnaṃ vaṃsā”ti	1078	
PA_tika-s02_01t:1078_8	jānitabbā. Porāṇāti purātanā anadhunātanattā. Asaṃkiṇṇāti avikiṇṇā anapanītā. Asaṃkiṇṇapubbāti	1078	
PA_tika-s02_01t:1078_9	“kiṃ imehī”ti ariyehi na apanītapubbā. Na saṃkīyantīti idānipi tehi na apanīyanti.	1078	
PA_tika-s02_01t:1078_10	Na saṃkīyissantīti anāgatepi tehi na apanīyissanti. Appaṭikuṭṭhā…pe… viññūhīti ye	10781	
PA_tika-s02_01t:1078_11	loke viññū samaṇabrāhmaṇā, tehi apaccakkhatā aninditā, agarahitāti attho. Visuddhiyātiādīhīti	10781	
PA_tika-s02_01t:1078_12	visuddhiādidīpanehi. Padehīti vākyehi, visuddhiatthatādibhedabhinnehi vā dhammakoṭṭhāsehi.	10781	
PA_tika-s02_01t:1079_0	Upaddaveti anatthe. Visuddhinti visujjhanaṃ saṃkilesappahānaṃ. Vācuggatakaraṇaṃ uggaho.	1079	
PA_tika-s02_01t:1079_1	Pariyāpuṇanaṃ paricayo. Atthassa hadaye ṭhapanaṃ dhāraṇaṃ. Parivattanaṃ vācanaṃ.	1079	
PA_tika-s02_01t:1079_2	Gandhārakoti gandhāradese uppanno. Pahontīti sakkonti aniyyānamaggāti micchāmaggā,	1079	
PA_tika-s02_01t:1079_3	micchattaniyatāniyatamaggāpi vā. Suvaṇṇanti kūṭasuvaṇṇampi vuccati. Paṇīti kācamaṇipi.	1079	
PA_tika-s02_01t:1079_4	Muttāti veḷujāpi. Pavāḷanti pallavopi vuccatīti rattajambunadādipadehi te visesitā.	1079	
PA_tika-s02_01t:1080_0	Na tato heṭṭhāti idhādhippetakāyādīnaṃ vedanādisabhāvattābhāvā, kāyavedanācittavimuttassa	1080	
PA_tika-s02_01t:1080_1	tebhūmakadhammassa visuṃ vipallāsavatthantarabhāvena gahitattā ca heṭṭhāgahaṇesu	1080	
PA_tika-s02_01t:1080_2	vipallāsavatthūnaṃ aniṭṭhānaṃ sandhāya vuttaṃ, pañcamassa pana vipallāsavatthuno	1080	
PA_tika-s02_01t:1080_3	abhāvā “na uddha”nti āha. Ārammaṇavibhāgena hettha satipaṭṭhānavibhāgoti. Tayo satipaṭṭhānāti	1080	
PA_tika-s02_01t:1080_4	satipaṭṭhānasaddassa atthuddhāradassanaṃ, na idha pāḷiyaṃ vuttassa satipaṭṭhānasaddassa	1080	
PA_tika-s02_01t:1080_5	atthadassananti. Ādīsu hi satigocaroti ettha ādi-saddena “phassasamudayā vedanānaṃ	1080	
PA_tika-s02_01t:1080_6	samudayo, nāmarūpasamudayā cittassa samudayo, manasikārasamudayā dhammānaṃ samudayo”ti	1080	
PA_tika-s02_01t:1080_7	satipaṭṭhānāti vuttānaṃ satigocarānaṃ pakāsake suttapadese saṅgaṇhāti. Evaṃ paṭisambhidāpāḷiyampi	1080	
PA_tika-s02_01t:1080_8	avasesapāḷippadesadassanattho ādi-saddo daṭṭhabbo. Satiyā paṭṭhānanti satiyā patiṭṭhātabbaṭṭhānaṃ.	1080	
PA_tika-s02_01t:1080_9	Dānādīni satiyā karontassa rūpādīni kasiṇādīni ca satiyā ṭhānaṃ hontīti taṃnivāraṇatthamāha	1080	
PA_tika-s02_01t:1080_10	“padhānaṃ ṭhāna”nti. Pa-saddo hi idha “paṇītā dhammā”tiādīsu viya padhānatthadīpakoti adhippāyo.	10801	
PA_tika-s02_01t:1081	Ariyoti ariyaṃ sabbasattaseṭṭhaṃ sammāsambuddhamāha. Etthāti etasmiṃ saḷāyatanavibhaṅgasutte. Suttekadesena hi suttaṃ dasseti. Tattha hi –	108	
PA_tika-s02_01t:1082_0	“Tayo satipaṭṭhānā yadariyo…pe… marahatīti iti kho panetaṃ vuttaṃ, kiñcetaṃ paṭicca	1082	
PA_tika-s02_01t:1082_1	vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ	1082	
PA_tika-s02_01t:1082_2	upādāya “idaṃ vo hitāya idaṃ vo sukhāyā’ti. Tassa sāvakā na sussūsanti, na sotaṃ	1082	
PA_tika-s02_01t:1082_3	odahanti, na aññā cittaṃ upaṭṭhapenti, vokkamma ca satthusāsanā vattanti. Tatra,	1082	
PA_tika-s02_01t:1082_4	bhikkhave, tathāgato na ceva anattamano hoti, na ca anattamanataṃ paṭisaṃvedeti,	1082	
PA_tika-s02_01t:1082_5	anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ, yadariyo…pe… arahati.	1082	
PA_tika-s02_01t:1083_0	Puna caparaṃ, bhikkhave, satthā…pe… idaṃ vo sukhāyāti. Tassa ekacce sāvakā na sussūsanti…pe…	1083	
PA_tika-s02_01t:1083_1	vattanti. Ekacce sāvakā sussūsanti…pe… na ca vokkamma satthusāsanā vattanti. Tatra,	1083	
PA_tika-s02_01t:1083_2	bhikkhave, tathāgato na ceva anattamano hoti, na ca anattamanataṃ paṭisaṃvedeti,	1083	
PA_tika-s02_01t:1083_3	na ceva attamano hoti, na ca attamanataṃ paṭisaṃvedeti. Anattamanatañca attamanatañca	1083	
PA_tika-s02_01t:1083_4	tadubhayaṃ abhinivajjetvā upekkhato viharati sato sampajāno. Idaṃ vuccati, bhikkhave,	1083	
PA_tika-s02_01t:1083_5	dutiyaṃ satipaṭṭhānaṃ…pe… arahati.	1083	
PA_tika-s02_01t:1084_0	Puna caparaṃ…pe… sukhāyāti. Tassa sāvakā sussūsanti…pe… vattanti. Tatra, bhikkhave,	1084	
PA_tika-s02_01t:1084_1	tathāgato attamano ceva hoti, attamanatañca paṭisaṃvedeti, anavassuto ca viharati	1084	
PA_tika-s02_01t:1084_2	sato sampajāno. Idaṃ vuccati, bhikkhave, tatiyaṃ satipaṭṭhānaṃ…pe… arahatī”ti –	1084	
PA_tika-s02_01t:1085_0	Evaṃ paṭighānunayehi anavassutatā, niccaṃ upaṭṭhitassatitāya tadubhayavītivattatā	1085	
PA_tika-s02_01t:1085_1	“satipaṭṭhāna”nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato,	1085	
PA_tika-s02_01t:1085_2	na paccekabuddhādīnaṃ. Pa-saddo ārambhaṃ joteti, ārambho ca pavattīti katvā āha “pavattayitabbatoti	1085	
PA_tika-s02_01t:1085_3	attho”ti. Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-saddo	1085	
PA_tika-s02_01t:1085_4	hi bahulavacanena kammatthopi hotīti.	1085	
PA_tika-s02_01t:1086_0	Tathāssa kattuatthopi labbhatīti “patiṭṭhātīti paṭṭhāna”nti vuttaṃ. Tattha pa-saddo	1086	
PA_tika-s02_01t:1086_1	bhūsatthavisiṭṭhaṃ pakkhandhanaṃ dīpetīti “okkantitvā pakkhanditvā pavattatīti attho”ti	1086	
PA_tika-s02_01t:1086_2	āha. Puna bhāvatthaṃ sati-saddaṃ paṭṭhāna-saddañca vaṇṇento “atha vā”tiādimāha. Tena	1086	
PA_tika-s02_01t:1086_3	purimavikappe sati-saddo paṭṭhāna-saddo ca katthuatthoti viññāyati. Saraṇaṭṭhenāti	1086	
PA_tika-s02_01t:1086_4	cirakatassa cirabhāsitassa ca anussaraṇaṭṭhena. Idanti yaṃ “satiyeva satipaṭṭhāna”nti	1086	
PA_tika-s02_01t:1086_5	vuttaṃ, idaṃ idha imasmiṃ suttapadese adhippetaṃ.	1086	
PA_tika-s02_01t:1087_0	Yadi evanti yadi sati eva satipaṭṭhānaṃ, sati nāma eko dhammo, evaṃ sante kasmā “satipaṭṭhānā”ti	1087	
PA_tika-s02_01t:1087_1	bahuvacananti āha “satibahuttā”tiādi. Yadi bahukā etā satiyo, atha kasmā “maggo”ti	1087	
PA_tika-s02_01t:1087_2	ekavacananti yojanā. Maggaṭṭhenāti niyyānaṭṭhena. Niyyāniko hi maggadhammo, teneva	1087	
PA_tika-s02_01t:1087_3	niyyānikabhāvena ekattupagato ekantato nibbānaṃ gacchati, atthikehi ca tadatthaṃ	1087	
PA_tika-s02_01t:1087_4	maggīyatīti attanāva pubbe vuttaṃ paccāharati “vuttañceta”nti. Tattha catassopi cetāti	1087	
PA_tika-s02_01t:1087_5	kāyānupassanādivasena catubbidhāpi ca etā satiyo. Aparabhāgeti ariyamaggakkhaṇe.	1087	
PA_tika-s02_01t:1087_6	Kiccaṃ sādhayamānāti pubbabhāge kāyādīsu ārammaṇesu subhasaññādividhamanena visuṃ	1087	
PA_tika-s02_01t:1087_7	visuṃ pavattitvā maggakkhaṇe sakiṃyeva tattha catubbidhassapi vipallāsassa samucchedavasena	1087	
PA_tika-s02_01t:1087_8	pahānakiccaṃ sādhayamānā ārammaṇakaraṇavasena nibbānaṃ gacchanti. Catubbidhakiccasādhaneneva	1087	
PA_tika-s02_01t:1087_9	hettha bahuvacananiddeso. Evañca satīti maggaṭṭhena ekattaṃ upādāya “maggo”ti ekavacanena	1087	
PA_tika-s02_01t:1087_10	ārammaṇabhedena catubbidhataṃ upādāya “cattāro”ti ca vattabbatāya sativijjamānattā.	10871	
PA_tika-s02_01t:1087_11	Vacanānusandhinā “ekāyano aya”ntiādikā desanā sānusandhikāva, na ananusandhikāti	10871	
PA_tika-s02_01t:1087_12	adhippāyo. Vuttamevatthaṃ nidassanena paṭipādetuṃ “mārasenappamaddana”nti suttapadaṃ	10871	
PA_tika-s02_01t:1087_13	ānetvā “yathā”tiādinā nidassanaṃ saṃsandeti. Tasmātiādi nigamanaṃ.	10871	
PA_tika-s02_01t:1088_0	Visesato kāyo ca vedanā ca assādassakāraṇanti tappahānatthaṃ tesu taṇhāvatthūsu oḷārikasukhumesu	1088	
PA_tika-s02_01t:1088_1	asubhadukkhabhāvadassanāni mandatikkhapaññehi taṇhācaritehi sukarānīti tāni tesaṃ	1088	
PA_tika-s02_01t:1088_2	“visuddhimaggo”ti vuttāni tathā “niccaṃ attā”ti abhinivesavatthutāya diṭṭhiyā visesakāraṇesu	1088	
PA_tika-s02_01t:1088_3	cittadhammesu aniccānattatādassanāni sarāgādivasena saññāphassādivasena nīvaraṇādivasena	1088	
PA_tika-s02_01t:1088_4	ca nātippabhedaatippabhedagatesu tesu tappahānatthaṃ mandatikkhapaññānaṃ diṭṭhicaritānaṃ	1088	
PA_tika-s02_01t:1088_5	sukarānīti tesaṃ tāni “visuddhimaggo”ti vuttāni. Ettha ca yathā cittadhammānampi	1088	
PA_tika-s02_01t:1088_6	taṇhāya vatthubhāvo sambhavati, tathā kāyavedanānampi diṭṭhiyāti satipi nesaṃ catunnampi	1088	
PA_tika-s02_01t:1088_7	taṇhādiṭṭhiyā vatthubhāve yo yassa sātisayapaccayo, taṃdassanatthaṃ visesaggahaṇaṃ	1088	
PA_tika-s02_01t:1088_8	katanti daṭṭhabbaṃ. Tikkhapaññasamathayāniko oḷārikārammaṇaṃ pariggaṇhanto tattha	1088	
PA_tika-s02_01t:1088_9	aṭṭhatvā jhānaṃ samāpajjitvā vuṭṭhāya vedanaṃ pariggaṇhātīti vuttaṃ. “Oḷārikārammaṇe	1088	
PA_tika-s02_01t:1088_10	asaṇṭhahanato”ti. Vipassanāyānikassa pana sukhume citte dhammesu ca cittaṃ pakkhandatīti	10881	
PA_tika-s02_01t:1088_11	cittadhammānupassanānaṃ mandatikkhapaññāvipassanāyānikānaṃ visuddhimaggatā vuttā.	10881	
PA_tika-s02_01t:1089_0	Tesaṃ tatthāti ettha tattha-saddassa “pahānattha”nti etena yojanā. Parato tesaṃ tatthāti	1089	
PA_tika-s02_01t:1089_1	etthāpi esevanayo. Pañca kāmaguṇā savisesā kāye labbhantīti visesena kāyo kāmoghassa	1089	
PA_tika-s02_01t:1089_2	vatthu, bhavesu sukhaggahaṇavasena bhavassādo hoti bhavoghassa vedanā vatthu, santatighanagahaṇavasena	1089	
PA_tika-s02_01t:1089_3	visesato citte attābhiniveso hotīti diṭṭhoghassa cittaṃ vatthu, dhammesu vinibbhogassa	1089	
PA_tika-s02_01t:1089_4	dukkarattā dhammānaṃ dhammamattatāya duppaṭivijjhattā sammoho hotīti avijjoghassa	1089	
PA_tika-s02_01t:1089_5	dhammā vatthu, tasmā tesaṃ pahānatthaṃ cattārova vuttā.	1089	
PA_tika-s02_01t:1090_0	Yadaggena ca kāyo kāmoghassa vatthu, tadaggena abhijjhākāyaganthassa vatthu, dukkhāya	1090	
PA_tika-s02_01t:1090_1	vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā	1090	
PA_tika-s02_01t:1090_2	vedanā visesena byāpādakāyaganthassa vatthu, citte niccaggahaṇavasena sassatassa	1090	
PA_tika-s02_01t:1090_3	attano sīlena suddhītiādi parāmasanaṃ hotīti sīlabbataparāmāsassa cittaṃ vatthu,	1090	
PA_tika-s02_01t:1090_4	nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso	1090	
PA_tika-s02_01t:1090_5	hotīti tassa dhammā vatthu, sukhavedanāssādavasena paralokanirapekkho “natthi dinna”ntiādikaṃ	1090	
PA_tika-s02_01t:1090_6	parāmāsaṃ uppādetīti diṭṭhupādānassa vedanā vatthu santatighanagahaṇavasena sarāgādicitte	1090	
PA_tika-s02_01t:1090_7	sammoho hotīti mohāgatiyā cittaṃ vatthu, dhammasabhāvānavabodhena bhayaṃ hotīti bhayāgatiyā	1090	
PA_tika-s02_01t:1090_8	dhammā vatthu. Ye panettha avuttā, tesaṃ vuttanayena vatthubhāvo yojetabbo. Tathā	1090	
PA_tika-s02_01t:1090_9	hi oghesu vuttanayā eva yogāsavesupi yojanā atthato abhinnattā. Tathā paṭhamoghatatiyacatutthaganthayojanāya	1090	
PA_tika-s02_01t:1090_10	vuttanayā eva kāyacittadhammānaṃ itarūpādānavatthutā yojanā, tathā kāmoghabyāpādakāyaganthayojanāya	10901	
PA_tika-s02_01t:1090_11	vuttanayā eva kāyavedanānaṃ chandadosāgati vatthutā yojanā vā.	10901	
PA_tika-s02_01t:1091_0	“Āhārasamudayā kāyasamudayo, phassasamudayā vedanāsamudayo, saṅkhārapaccayā viññāṇaṃ,	1091	
PA_tika-s02_01t:1091_1	viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārā	1091	
PA_tika-s02_01t:1091_2	kāyādiparijānanena pariññātā hontīti āha “catubbidhāhārapariññattha”nti pakaraṇanayoti	1091	
PA_tika-s02_01t:1091_3	nettipakaraṇavasena suttantasaṃvaṇṇanānayo.	1091	
PA_tika-s02_01t:1092_0	Saraṇavasenāti kāyādīnaṃ kusalādidhammānañca upadhāraṇavasena. Saranti gacchanti	1092	
PA_tika-s02_01t:1092_1	nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo	1092	
PA_tika-s02_01t:1092_2	ekattasamosaraṇaṃ. Etadeva hi dassetuṃ “yathā hī”tiādi vuttaṃ. Ekanibbānapavesahetubhūtā	1092	
PA_tika-s02_01t:1092_3	vā samānatā eko satipaṭṭhānassa bhāvo ekattaṃ, tattha samosaraṇaṃ taṃsabhāgatā ekattasamosaraṇaṃ.	1092	
PA_tika-s02_01t:1092_4	Ekanibbānapavesahetubhāvaṃ pana dassetuṃ “yathā hī”tiādimāha. Etasmiṃ atthe saraṇekattasamosaraṇāni	1092	
PA_tika-s02_01t:1092_5	saheva satipaṭṭhānekabhāvassa kāraṇatthena vuttānīti daṭṭhabbāni, purimasmiṃ visuṃ.	1092	
PA_tika-s02_01t:1092_6	Saraṇavasenāti vā “gamanavasenā”ti atthe sati tadeva gamanaṃ samosaraṇanti, samosaraṇe	1092	
PA_tika-s02_01t:1092_7	vā satisaddatthavasena avuccamāne dhāraṇatāva satīti satisaddatthantarābhāvā purimaṃ	1092	
PA_tika-s02_01t:1092_8	satibhāvassa kāraṇaṃ, pacchimaṃ ekabhāvassāti nibbānasamosaraṇepi sahitāneva tāni	1092	
PA_tika-s02_01t:1092_9	satipaṭṭhānekabhāvassa kāraṇāni vuttāni honti. Cuddasavidhena, navavidhena, soḷasavidhena,	1092	
PA_tika-s02_01t:1092_10	pañcavidhenāti idaṃ upari pāḷiyaṃ āgatānaṃ ānāpānapabbādīnaṃ vasena vuttaṃ, tesaṃ	10921	
PA_tika-s02_01t:1092_11	pana antarabhedavasena tadanugatabhedavasena ca bhāvanāya anekavidhatā labbhatiyeva.	10921	
PA_tika-s02_01t:1092_12	Catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.	10921	
PA_tika-s02_01t:1093_0	“Gocare, bhikkhave, caratha sake pettike visaye”tiādivacanato bhikkhugocarā ete dhammā,	1093	
PA_tika-s02_01t:1093_1	yadidaṃ kāyānupassanādayo. Tattha yasmā kāyānupassanādipaṭipattiyā bhikkhu hoti,	1093	
PA_tika-s02_01t:1093_2	tasmā “kāyānupassī viharatī”tiādinā bhikkhuṃ dasseti, bhikkhumhi taṃ niyamatoti āha	1093	
PA_tika-s02_01t:1093_3	“paṭipattiyā bhikkhubhāvadassanato”ti. Satthu cariyānuvidhāyakattā sakalasāsanasampaṭiggāhakattā	1093	
PA_tika-s02_01t:1093_4	ca sabbappakārāya anusāsaniyā bhājanabhāvo.	1093	
PA_tika-s02_01t:1094_0	Samaṃ careyyāti kāyādivisamacariyaṃ pahāya kāyādīhi samaṃ careyya. Rāgādivūpasamena	1094	
PA_tika-s02_01t:1094_1	santo. Indriyadamena danto. Catumagganiyāmena niyato. Seṭṭhacaritāya brahmacārī.	1094	
PA_tika-s02_01t:1094_2	Kāyadaṇḍādioropanena nidhāya daṇḍaṃ. Ariyabhāve ṭhito so evarūpo bāhitapāpasamitapāpabhinnakilesatāhi	1094	
PA_tika-s02_01t:1094_3	brāhmaṇo samaṇo bhikkhūti veditabbo.	1094	
PA_tika-s02_01t:1095	“Ayañceva kāyo bahiddho ca nāmarūpa”ntiādīsu khandhapañcakaṃ, “sukhañca kāyena paṭisaṃvedetī”tiādīsu nāmakāyo kāyoti vuccatīti tato visesanatthaṃ “kāyeti rūpakāye”ti āha.	109	
PA_tika-s02_01t:1096_0	Asammissatoti “vedanādayopi ettha sitā ettha paṭibaddhā”ti kāye vedanādianupassanāpasaṅgepi	1096	
PA_tika-s02_01t:1096_1	āpanne tato asammissatoti attho. Samūhavisayatāya cassa kāya-saddassa samudāyupādānatāya	1096	
PA_tika-s02_01t:1096_2	ca asubhākārassa “kāye”ti ekavacanaṃ, tathā ārammaṇādivibhāgena anekabhedabhinnampi	1096	
PA_tika-s02_01t:1096_3	cittaṃ cittabhāvasāmaññena ekajjhaṃ gahetvā “citte”ti ekavacanaṃ, vedanā pana sukhādibhedabhinnā	1096	
PA_tika-s02_01t:1096_4	visuṃ visuṃ anupassitabbāti dassentena “vedanāsū”ti bahuvacanena vuttā, tatheva ca	1096	
PA_tika-s02_01t:1096_5	niddeso pavattito, dhammā ca paropaṇṇāsabhedā anupassitabbākārena ca anekabhedā evāti	1096	
PA_tika-s02_01t:1096_6	tepi bahuvacanavaseneva vuttā. Avayavīgāha-samaññātidhāvana-sārādānābhinivesanisedhanatthaṃ	1096	
PA_tika-s02_01t:1096_7	kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhujjanto	1096	
PA_tika-s02_01t:1096_8	“tathā na kāye”tiādimāha. Pāsādādinagarāvayavasamūhe avayavīvādinopi avayavīgāhaṃ	1096	
PA_tika-s02_01t:1096_9	na karonti, nagaraṃ nāma koci attho atthīti pana kesañci samaññātidhāvanaṃ siyāti	1096	
PA_tika-s02_01t:1096_10	itthipurisādisamaññātidhāvane nagaranidassanaṃ vuttaṃ. Aṅgapaccaṅgasamūho, kesalomādisamūho	10961	
PA_tika-s02_01t:1096_11	bhūtupādāyasamūho ca yathāvuttasamūhe tabbinimutto kāyopi nāma koci natthi, pageva	10961	
PA_tika-s02_01t:1096_12	itthiādayoti āha “kāyo vā…pe… dissatī”ti. Koci dhammoti iminā sattajīvādiṃ paṭikkhipati,	10961	
PA_tika-s02_01t:1096_13	avayavī pana kāyapaṭikkhepeneva paṭikkhittoti. Yadi evaṃ kathaṃ kāyādisaññābhidhānānītiāha	10961	
PA_tika-s02_01t:1096_14	“yathāvutta…pe… karontī”ti.	10961	
PA_tika-s02_01t:1097_0	Yaṃ passati itthiṃ purisaṃ vā. Nanu cakkhunā itthipurisadassanaṃ natthīti? Saccametaṃ,	1097	
PA_tika-s02_01t:1097_1	“itthiṃ passāmi, purisaṃ passāmī”ti pana pavattasaññāya vasena “yaṃ passatī”ti vuttaṃ.	1097	
PA_tika-s02_01t:1097_2	Micchādassanena vā diṭṭhiyā yaṃ passati, na taṃ diṭṭhaṃ, taṃ rūpāyatanaṃ na hotīti	1097	
PA_tika-s02_01t:1097_3	attho viparītaggāhavasena micchāparikappitarūpattā. Atha vā taṃ kesādibhūtupādāyasamūhasaṅkhātaṃ	1097	
PA_tika-s02_01t:1097_4	diṭṭhaṃ na hoti acakkhuviññāṇaviññeyyattā, diṭṭhaṃ vā taṃ na hoti. Yaṃ diṭṭhaṃ taṃ	1097	
PA_tika-s02_01t:1097_5	na passatīti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ, taṃ paññācakkhunā	1097	
PA_tika-s02_01t:1097_6	bhūtato na passatīti attho. Apassaṃ bajjhateti imaṃ attabhāvaṃ yathābhūtaṃ paññācakkhunā	1097	
PA_tika-s02_01t:1097_7	apassanto “etaṃ mama, esohamasmi, eso me atto”ti kilesabandhanena bajjhati.	1097	
PA_tika-s02_01t:1098_0	Na aññadhammānupassīti na aññasabhāvānupassī, asubhādito aññākārānupassī na hotīti	1098	
PA_tika-s02_01t:1098_1	attho. Kiṃ vuttaṃ hotītiādinā tamevatthaṃ pākaṭaṃ karoti. Pathavīkāyanti kesādikoṭṭhāsapathaviṃ	1098	
PA_tika-s02_01t:1098_2	dhammasamūhattā “kāyo”ti vadati, lakkhaṇapathavimeva vā anekappabhedaṃ sakalasarīragataṃ	1098	
PA_tika-s02_01t:1098_3	pubbāpariyabhāvena ca pavattamānaṃ samūhavasena gahetvā “kāyo”ti vadati. Āpokāyantiādīsupi eseva nayo.	1098	
PA_tika-s02_01t:1099_0	Evaṃ gahetabbassāti “ahaṃ mama”nti evaṃ attattaniyabhāvena andhabālehi gahetabbassa.	1099	
PA_tika-s02_01t:1099_1	Idāni sattannaṃ anupassanākārānampi vasena kāyānupassanaṃ dassetuṃ “apicā”tiādi āraddhaṃ.	1099	
PA_tika-s02_01t:1099_2	Tattha aniccato anupassatīti catusamuṭṭhānikakāyaṃ “anicca”nti anupassati, evaṃ passanto	1099	
PA_tika-s02_01t:1099_3	evaṃ cassa aniccākārampi anupassatīti vuccati. Tathābhūtassa cassa niccaggāhassa	1099	
PA_tika-s02_01t:1099_4	lesopi na hotīti vuttaṃ “no niccato”ti tathāhesa “niccasaññaṃ pajahatī”ti vutto.	1099	
PA_tika-s02_01t:1099_5	Ettha ca “aniccato eva anupassatī”ti eva-kāro luttaniddiṭṭhoti tena nivattitamatthaṃ	1099	
PA_tika-s02_01t:1099_6	dassetuṃ “no niccato”ti vuttaṃ. Na cettha dukkhato anupassanādinivattanamāsaṅkitabbaṃ	1099	
PA_tika-s02_01t:1099_7	paṭiyogīnivattanaparattā eva-kārassa, uparidesanāruḷhattā ca tāsaṃ.	1099	
PA_tika-s02_01t:1100_0	Dukkhato anupassatītiādīsupi eseva nayo. Ayaṃ pana viseso – aniccassa dukkhattā tameva	1100	
PA_tika-s02_01t:1100_1	kāyaṃ dukkhato anupassati, dukkhassa anattattā anattato anupassati. Yasmā pana yaṃ	1100	
PA_tika-s02_01t:1100_2	aniccaṃ dukkhaṃ anattā, taṃ anabhinanditabbaṃ, na tattha rajjitabbaṃ, tasmā vuttaṃ	1100	
PA_tika-s02_01t:1100_3	“nibbindati no nandati, virajjati no rajjatī”ti. So evaṃ arajjanto rāgaṃ nirodheti	1100	
PA_tika-s02_01t:1100_4	no samudeti, samudayaṃ na karotīti attho. Evaṃ paṭipanno ca paṭinissajjati no ādiyati.	1100	
PA_tika-s02_01t:1100_5	Ayañhi aniccādianupassanā tadaṅgavasena saddhiṃ kāyatannissayakhandhābhisaṅkhārehi	1100	
PA_tika-s02_01t:1100_6	kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato	1100	
PA_tika-s02_01t:1100_7	“pariccāgapaṭinissaggo ceva pakkhandanapaṭinissaggo cā”ti vuccati, tasmā tāya samannāgato	1100	
PA_tika-s02_01t:1100_8	bhikkhu vuttanayena kilese ca pariccajati, nibbāne ca pakkhandati, tathābhūto ca	1100	
PA_tika-s02_01t:1100_9	nibbattanavasena kilese na ādiyati, nāpi adosadassitāvasena saṅkhatārammaṇaṃ. Tena	1100	
PA_tika-s02_01t:1100_10	vuttaṃ “paṭinissajjati no ādiyatī”ti. Idānissa tāhi anupassanāhi yesaṃ dhammānaṃ	11001	
PA_tika-s02_01t:1100_11	pahānaṃ hoti, taṃ dassetuṃ “so taṃ aniccato anupassanto niccasaññaṃ pajahatī”ti.	11001	
PA_tika-s02_01t:1100_12	Tattha niccasaññanti “saṅkhārā niccā”ti evaṃ pavattaviparītasaññaṃ. Diṭṭhicittavipallāsapahānamukheneva	11001	
PA_tika-s02_01t:1100_13	saññāvipallāsappahānanti saññāgahaṇaṃ, saññāsīsena vā tesampi gahaṇaṃ daṭṭhabbaṃ.	11001	
PA_tika-s02_01t:1100_14	Nandinti sappītikataṇhaṃ. Sesaṃ vuttanayemeva.	11001	
PA_tika-s02_01t:1101_0	Viharatīti iminā kāyānupassanāsamaṅgino iriyāpathavihāro vuttoti āha “iriyatī”ti	1101	
PA_tika-s02_01t:1101_1	iriyāpathaṃ pavattetīti attho. Ārammaṇakaraṇavasena abhibyāpanato “tīsu bhavesū”ti	1101	
PA_tika-s02_01t:1101_2	vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ	1101	
PA_tika-s02_01t:1101_3	ātāpananti taṃ sammādiṭṭhiādīnampi attheva, ātāpa-saddo pana vīriyeyeva niruḷhoti	1101	
PA_tika-s02_01t:1101_4	vuttaṃ “vīriyassetaṃ nāma”nti. Atha vā paṭipakkhapahāne sampayuttadhammānaṃ abbhussahanavasena	1101	
PA_tika-s02_01t:1101_5	pavattamānassa vīriyassa sātisayaṃ tadātāpananti vīriyameva tathā vuccati, na aññe	1101	
PA_tika-s02_01t:1101_6	dhammā. Ātāpīti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ	1101	
PA_tika-s02_01t:1101_7	dasseti. Sammā, samantato, sāmañca pajānanto sampajāno, asammissato vavatthāne aññadhammānupassitābhāvena	1101	
PA_tika-s02_01t:1101_8	sammā aviparītaṃ, sabbākārapajānanena samantato, uparūpari visesāvahabhāvena pavattiyā	1101	
PA_tika-s02_01t:1101_9	sayaṃ pajānantoti attho. Yadi paññāya anupassati, kathaṃ satipaṭṭhānatāti āha “na	1101	
PA_tika-s02_01t:1101_10	hī”tiādi. Sabbatthikanti sabbattha bhavaṃ sabbattha līne uddhate ca citte icchitabbattā,	11011	
PA_tika-s02_01t:1101_11	sabbe vā līne uddhate ca bhāvetabbā bojjhaṅgā atthikā etāyāti sabbatthikā. Satiyā	11011	
PA_tika-s02_01t:1101_12	laddhūpakārāya eva paññāya ettha yathāvutte kāye kammaṭṭhāniko bhikkhu kāyānupassī	11011	
PA_tika-s02_01t:1101_13	viharati. Antosaṅkhepo anto olīyano, kosajjanti attho. Upāyapariggaheti ettha sīlavisodhanādi	11011	
PA_tika-s02_01t:1101_14	gaṇanādi uggahakosallādi ca upāyo, tabbipariyāyato anupāyo veditabbo. Yasmā ca upaṭṭhitassati	11011	
PA_tika-s02_01t:1101_15	yathāvuttaupāyaṃ na pariccajati, anupāyañca na upādiyati, tasmā vuttaṃ “muṭṭhassati…pe…	11011	
PA_tika-s02_01t:1101_16	asamattho hotī”ti. Tenāti upāyānupāyānaṃ pariggahaparivajjanesu apariccāgāpariggahesu	11011	
PA_tika-s02_01t:1101_17	ca asamatthabhāvena assa yogino.	11011	
PA_tika-s02_01t:1102_0	Yasmā satiyevettha satipaṭṭhānaṃ vuttā, tasmāssa sampayuttā dhammā vīriyādayo aṅganti	1102	
PA_tika-s02_01t:1102_1	āha “sampayogaṅgañcassa dassetvā”ti. Aṅga-saddo cettha kāraṇapariyāyo daṭṭhabbo,	1102	
PA_tika-s02_01t:1102_2	satiggahaṇeneva cettha samādhissati gahaṇaṃ daṭṭhabbaṃ tassā samādhikkhandhe saṅgahitattā.	1102	
PA_tika-s02_01t:1102_3	Yasmā vā satisīsenāyaṃ desanā. Na hi kevalāya satiyā kilesappahānaṃ hoti, nibbānādhigamo	1102	
PA_tika-s02_01t:1102_4	vā, na ca kevalā sati pavattati, tasmāssa jhānadesanāyaṃ savitakkādivacanassa viya	1102	
PA_tika-s02_01t:1102_5	sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti “vivicceva	1102	
PA_tika-s02_01t:1102_6	kāmehī”tiādīsu viya pahātabbaṅgaṃ dassetuṃ. Yasmā ettha lokiyamaggo adhippeto, na	1102	
PA_tika-s02_01t:1102_7	lokuttaramaggo, tasmā pubbabhāgiyameva vinayaṃ dassento “tadaṅgavinayena vā vikkhambhanavinayena	1102	
PA_tika-s02_01t:1102_8	vā”ti āha. Tesaṃ dhammānanti vedanādidhammānaṃ. Tesañhi tattha anadhippetattā “atthuddhāranayenetaṃ vutta”nti vuttaṃ.	1102	
PA_tika-s02_01t:1103_0	Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ	1103	
PA_tika-s02_01t:1103_1	dassetuṃ “visesenā”ti āha. Atha vā “vineyya nīvaraṇānī”ti avatvā abhijjhādomanassavacanassa	1103	
PA_tika-s02_01t:1103_2	payojanaṃ dassento “visesenā”tiādimāha. Kāyānupassanābhāvanāya hi ujuvipaccanīkānaṃ	1103	
PA_tika-s02_01t:1103_3	anurodhādīnaṃ pahānaṃ dassanaṃ etassa payojananti. Kāyasampattimūlakassāti rūpa-bala-yobbanārogyādi-sarīrasampadā-nimittassa.	1103	
PA_tika-s02_01t:1103_4	Vuttavipariyāyato kāyavipattimūlako virodho veditabbo. Kāyabhāvanāyāti kāyānupassanābhāvanāya.	1103	
PA_tika-s02_01t:1103_5	Sā hi idha “kāyabhāvanā”ti adhippetā. Tenāti anurodhādippahānavacanena. Yogānubhāvo	1103	
PA_tika-s02_01t:1103_6	hītiādi vuttassevatthassa pākaṭakaraṇaṃ.	1103	
PA_tika-s02_01t:1104_0	Satisampajaññenāti atisampajaññaggahaṇena. Sabbatthikakammaṭṭhānanti buddhānussati	1104	
PA_tika-s02_01t:1104_1	mettā maraṇassati asubhabhāvanā ca. Idañhi catukkaṃ yoginā parihariyamānaṃ “sabbatthikakammaṭṭhāna”nti	1104	
PA_tika-s02_01t:1104_2	vuccati atisampajaññabalena avicchinnassa tassa pariharitabbattā, satiyā vā samatho	1104	
PA_tika-s02_01t:1104_3	vutto tassā samāddhikkhandhena saṅgahitattā.	1104	
PA_tika-s02_01t:1105_0	Tenāti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena	1105	
PA_tika-s02_01t:1105_1	saha. Aṭṭhakathānayoti saddatthassapi vivaraṇavasena yathārahaṃ vutto atthasaṃvaṇṇanānayo.	1105	
PA_tika-s02_01t:1105_2	Yathā saṃsandatīti yathā atthato adhippāyato ca avilomento aññadatthu saṃsandati	1105	
PA_tika-s02_01t:1105_3	sameti, evaṃ veditabbo.	1105	
PA_tika-s02_01t:1106_0	Vedanādīnaṃ puna vacaneti ettha nissayapaccayabhāvavasena cittadhammānaṃ vedanāsannissitattā	1106	
PA_tika-s02_01t:1106_1	pañcavokārabhave arūpadhammānaṃ rūpapaṭibaddhavuttito ca vedanāya kāyādianupassanāpasaṅgepi	1106	
PA_tika-s02_01t:1106_2	āpanne tadasammissato vavatthānadassanatthaṃ ghanavinibbhogādidassanatthañca dutiyavedanāgahaṇaṃ.	1106	
PA_tika-s02_01t:1106_3	Tena na vedanāyaṃ kāyānupassī, cittadhammānupassī vā, atha kho vedanānupassīyevāti	1106	
PA_tika-s02_01t:1106_4	vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ	1106	
PA_tika-s02_01t:1106_5	dassitaṃ hoti. Tathā “yasmiṃ samaye sukhā vedanā, na tasmiṃ samaye dukkhā adukkhamasukhā	1106	
PA_tika-s02_01t:1106_6	vā vedanā. Yasmiṃ vā pana samaye dukkhā adukkhamasukhā vā vedanā, na tasmiṃ samaye	1106	
PA_tika-s02_01t:1106_7	itarā vedanā”ti vedanābhāvasāmaññe aṭṭhatvā taṃ taṃ vedanaṃ vinibbhujitvā dassanena	1106	
PA_tika-s02_01t:1106_8	ghanavinibbhogo dhuvabhāvaviveko dassito hoti. Tena tāsaṃ khaṇamattāvaṭṭhānadassanena	1106	
PA_tika-s02_01t:1106_9	aniccatāya tato eva dukkhatāya anattatāya ca dassanaṃ vibhāvitaṃ hoti. Ghanavinibbhogādīti	1106	
PA_tika-s02_01t:1106_10	ādi-saddena ayampi attho veditabbo. Ayañhi vedanāyaṃ vedanānupassīyeva, na aññadhammānupassī.	11061	
PA_tika-s02_01t:1106_11	Kiṃ vuttaṃ hoti – yathā nāma bālo amaṇisabhāvepi udakabubbuḷake maṇiākārānupassī	11061	
PA_tika-s02_01t:1106_12	hoti, na evamayaṃ ṭhitiramaṇīyepi vedayite, pageva itarasmiṃ manuññākārānupassī,	11061	
PA_tika-s02_01t:1106_13	atha kho khaṇabhaṅguratāya avasavattitāya kilesāsucipaggharaṇatāya ca aniccaanattaasubhākārānupassī,	11061	
PA_tika-s02_01t:1106_14	vipariṇāmadukkhatāya saṅkhāradukkhatāya ca visesato dukkhānupassīyevāti vuttaṃ hoti.	11061	
PA_tika-s02_01t:1106_15	Evaṃ cittadhammesupi yathārahaṃ puna vacane payojanaṃ vattabbaṃ. “Kevalaṃ panidhā”tiādinā	11061	
PA_tika-s02_01t:1106_16	idha ‘ettakaṃ veditabba”nti veditabbaparicchedaṃ dasseti. Esa nayoti iminā yathā	11061	
PA_tika-s02_01t:1106_17	cittaṃ dhammā ca anupassitabbā, tathā tāni anupassanto “citte cittānupassī, dhammesu	11061	
PA_tika-s02_01t:1106_18	dhammānupassī”ti veditabboti imamatthaṃ atidisati.	11061	
PA_tika-s02_01t:1107_0	Yo sukhaṃ dukkhato addāti yo bhikkhu sukhavedanaṃ vipariṇāmadukkhatāya “dukkha”nti	1107	
PA_tika-s02_01t:1107_1	paññācakkhunā addakkhi. Dukkhamaddakkhi sallatoti dukkhavedanaṃ pīḷājananato antotudanato	1107	
PA_tika-s02_01t:1107_2	dunnīharaṇato ca sallanti addakkhi passi. Adukkhamasukhanti upekkhāvedanaṃ. Santanti	1107	
PA_tika-s02_01t:1107_3	sukhadukkhāni viya anoḷārikatāya paccayavasena vūpasantasabhāvatāya ca santaṃ. Aniccatoti	1107	
PA_tika-s02_01t:1107_4	hutvā abhāvato udayabbayavantato tāvakālikatoniccapaṭikkhepato ca “anicca”nti yo	1107	
PA_tika-s02_01t:1107_5	addakkhi. Sa ve sammaddaso bhikkhu ekaṃsena paribyattaṃ vā vedanāya sammā passanakoti attho.	1107	
PA_tika-s02_01t:1108_0	Dukkhātipīti saṅkhāradukkhatāya dukkhā itipi. Sabbaṃ taṃ dukkhasminti sabbaṃ taṃ	1108	
PA_tika-s02_01t:1108_1	vedayitaṃ dukkhasmiṃ antogadhaṃ pariyāpannaṃ vadāmi saṅkhāradukkhatānativattanato.	1108	
PA_tika-s02_01t:1108_2	Sukhadukkhatopi cāti sukhādīnaṃ ṭhitivipariṇāmaññāṇasukhatāya vipariṇāmaṭhitiaññāṇadukkhatāya	1108	
PA_tika-s02_01t:1108_3	ca vuttattā tissopi sukhato, tissopi ca dukkhato anupassitabbāti attho. Rūpādi-ārammaṇachandādi-adhipati-ñāṇādi-sahajāta-	1108	
PA_tika-s02_01t:1108_4	kāmāvacarādi-bhūminānattabhedānaṃ kusalākusala-taṃvipākakiriyā-nānattādibhedānañca,	1108	
PA_tika-s02_01t:1108_5	ādi-saddena saṅkhārikāsaṅkhārikasa-vatthukāvatthukādi-nānattabhedānañca vasenāti	1108	
PA_tika-s02_01t:1108_6	yojetabbaṃ. Suññatadhammassāti “dhammā hontī”tiādinā suññatavāre āgatasuññatasabhāvassa	1108	
PA_tika-s02_01t:1108_7	vasena. “Kāmañcetthā”tiādinā pubbe pahīnattā puna pahānaṃ na vattabbanti codanaṃ	1108	
PA_tika-s02_01t:1108_8	dasseti, maggacittakkhaṇe vā ekattha pahīnaṃ sabbattha pahīnameva hotīti visuṃ visuṃ	1108	
PA_tika-s02_01t:1108_9	na vattabbanti. Tattha purimāya codanāya nānāpuggalaparihāro, pacchimāya nānācittakkhaṇikaparihāro.	1108	
PA_tika-s02_01t:1108_10	Lokiyabhāvanāya hi kāye pahīnaṃ na vedanādīsu pahīnaṃ hoti yadipi na pavatteyya,	11081	
PA_tika-s02_01t:1108_11	na paṭipakkhabhāvanāya tattha sā abhijjhādomanassassa appavatti hotīti puna tappahānaṃ	11081	
PA_tika-s02_01t:1108_12	vattabbamevāti. Ekattha pahīnaṃ sesesupi pahīnaṃ hotīti maggasatipaṭṭhānabhāvanaṃ,	11081	
PA_tika-s02_01t:1108_13	lokiyabhāvanāya vā sabbattha appavattimattaṃ sandhāya vuttaṃ. “Pañcapi khandhā loko”ti	11081	
PA_tika-s02_01t:1108_14	hi vibhaṅge catūsupi ṭhānesu vuttanti.	11081	
PA_tika-s02_01t:1109	Uddesavāravaṇṇanāya līnatthappakāsanā samattā.	110	
PA_tika-s02_01t:1110	Kāyānupassanāvaṇṇanā	111	
PA_tika-s02_01t:1111	Ānāpānapabbavaṇṇanā	111	
PA_tika-s02_01t:1112_0	107. Bāhirakesupi ito ekadesassa sambhavato sabbappakāraggahaṇaṃ kataṃ “sabbappakārakāyānupassanānibbattakassā”ti.	1112	
PA_tika-s02_01t:1112_1	Tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanā	1112	
PA_tika-s02_01t:1112_2	pakārā, tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,	1112	
PA_tika-s02_01t:1112_3	lokiyādippakārā ca, te sabbepi anavasesato saṅgaṇhāti. Ime ca pakārā imasmiṃyeva	1112	
PA_tika-s02_01t:1112_4	sāsane, na ito bahiddhāti vuttaṃ “sabbappakāra…pe… paṭisedhano cā”ti. Tattha tathābhāvapaṭisedhanoti	1112	
PA_tika-s02_01t:1112_5	sabbappakārakāyānupassanānibbattakassa puggalassa aññasāsanassa nissayabhāvapaṭisedhano.	1112	
PA_tika-s02_01t:1112_6	Etena “idha, bhikkhave”ti ettha idha-saddo antogadhaevasaddatthoti dasseti. Santi	1112	
PA_tika-s02_01t:1112_7	hi ekapadānipi sāvadhāraṇāni yathā “vāyubhakkho”ti. Tenāha “idheva samaṇo”tiādi.	1112	
PA_tika-s02_01t:1112_8	Paripuṇṇasamaṇakaraṇadhammo hi so, yo sabbappakārakāyānupassanānibbattako. Parappavādāti	1112	
PA_tika-s02_01t:1112_9	paresaṃ aññatitthiyānaṃ nānappakārā vādā titthāyatanāni.	1112	
PA_tika-s02_01t:1113_0	Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo	1113	
PA_tika-s02_01t:1113_1	damathaṃ anupagato goṇo kūṭagoṇo. Dohanakāle yathā thanehi anavasesato khīraṃ na	1113	
PA_tika-s02_01t:1113_2	paggharati, evaṃ dohapaṭibandhinī kūṭadhenu. Rūpasaddādike paṭicca uppajjanakaassādo	1113	
PA_tika-s02_01t:1113_3	rūpārammaṇādiraso. Pubbe āciṇṇārammaṇanti pabbajjāto pubbe, anādimati vā saṃsāre paricitārammaṇaṃ.	1113	
PA_tika-s02_01t:1114_0	Nibandheyyāti bandheyya. Satiyāti sammadeva kammaṭṭhānassa sallakkhaṇavasena pavattāya	1114	
PA_tika-s02_01t:1114_1	satiyā. Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo	1114	
PA_tika-s02_01t:1114_2	samādhi ijjhati, tathā thāmagataṃ katvāti attho.	1114	
PA_tika-s02_01t:1115_0	Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ, ekaccānaṃ paccekabuddhānaṃ,	1115	
PA_tika-s02_01t:1115_1	buddhasāvakānañca visesādhigamassa, aññena kammaṭṭhānena adhigatavisesānaṃ diṭṭhadhammasukhavihārassa	1115	
PA_tika-s02_01t:1115_2	ca padaṭṭhānabhūtaṃ. Vatthuvijjācariyo viya bhagavā yogīnaṃ anurūpanivāsaṭṭhānupadisanato.	1115	
PA_tika-s02_01t:1115_3	Bhikkhu dīpisadiso araññe ekākī viharitvā paṭipakkhanimmathanena icchitatthasādhanato.	1115	
PA_tika-s02_01t:1115_4	Phalamuttamanti sāmaññaphalaṃ sandhāyāha. Parakkamajavayoggabhūminti bhāvanussāhajavassa	1115	
PA_tika-s02_01t:1115_5	yoggakaraṇabhūmibhūtaṃ.	1115	
PA_tika-s02_01t:1116_0	Assāsapassāsānaṃ vasena sikkhatoti assāsapassāsānaṃ dīgharassatāpajānana-sabbakāyapaṭisaṃvedana-oḷārikoḷārikapaṭippassambhanavasena	1116	
PA_tika-s02_01t:1116_1	bhāvanānuyogaṃ sikkhato, tathābhūto vā hutvā tisso sikkhā pavattayato. Assāsapassāsanimitteti	1116	
PA_tika-s02_01t:1116_2	assāsapassāsasannissayena upaṭṭhitapaṭibhāganimitte. Assāsapassāse pariggaṇhāti rūpamukhena	1116	
PA_tika-s02_01t:1116_3	vipassanaṃ abhinivisanto, yo “assāsapassāsakammiko”ti vutto. Jhānaṅgāni pariggaṇhāti	1116	
PA_tika-s02_01t:1116_4	arūpamukhena vipassanaṃ abhinivisanto. Vatthu nāma karajakāyo cittacetasikānaṃ pavattiṭṭhānabhāvato.	1116	
PA_tika-s02_01t:1116_5	Añño satto vā puggalo vā natthīti visuddhadiṭṭhi “tayidaṃ dhammamattaṃ na ahetukaṃ,	1116	
PA_tika-s02_01t:1116_6	nāpi issarādivisamahetukaṃ, atha kho avijjādīhi eva sahetuka”nti addhattayepi kaṅkhāvitaraṇena	1116	
PA_tika-s02_01t:1116_7	vitiṇṇakaṅkho “yaṃ kiñci rūpa”ntiādinā kalāpasammasanavasena tilakkhaṇaṃ āropetvā	1116	
PA_tika-s02_01t:1116_8	udayabbayānupassanādivasena vipassanaṃ vaḍḍhento anukkamena maggapaṭipāṭiyā.	1116	
PA_tika-s02_01t:1117_0	Parassa vā assāsapassāsakāyeti idaṃ sammasanacāravasenāyaṃ pāḷi pavattāti katvā vuttaṃ,	1117	
PA_tika-s02_01t:1117_1	samathavasena pana parassa assāsapassāsakāye appanānimittuppatti eva natthīti. Idaṃ	1117	
PA_tika-s02_01t:1117_2	ubhayaṃ na labbhatīti “ajjhattaṃ, bahiddhā”ti ca vuttaṃ idaṃ dhammadvayaghaṭitaṃ	1117	
PA_tika-s02_01t:1117_3	ekato ārammaṇabhāvena na labbhati.	1117	
PA_tika-s02_01t:1118_0	Samudeti etasmāti samudayo, so eva kāraṇaṭṭhena dhammoti samudayadhammo, assāsapassāsānaṃ	1118	
PA_tika-s02_01t:1118_1	pavattihetukarajakāyādi. Tassa anupassanasīlo samudayadhammānupassī. Taṃ pana samudayadhammaṃ	1118	
PA_tika-s02_01t:1118_2	upamāmukhena dassento “yathā nāmā”tiādimāha. Tattha bhastanti ruttiṃ. Gaggaranāḷinti	1118	
PA_tika-s02_01t:1118_3	ukkāpanāḷiṃ. Teti karajakāyādike. Yathā assāsapassāsakāyo karajakāyādisambandhī phalabhāvena,	1118	
PA_tika-s02_01t:1118_4	evaṃ tepi assāsapassāsakāyasambandhino hetubhāvenāti “samudayadhammā kāyasmi”nti	1118	
PA_tika-s02_01t:1118_5	vattabbataṃ labhantīti vuttaṃ “samudaya…pe… vuccatī”ti. Pakativācī vā dhamma-saddo	1118	
PA_tika-s02_01t:1118_6	“jātidhammāna”ntiādīsu viyāti kāyassa paccayasamavāye uppajjanapakatikānupassī “samudayadhammānupassī”ti	1118	
PA_tika-s02_01t:1118_7	vutto. Tenāha – “karajakāyañcā”tiādi. Evañca katvā kāyasminti bhummavacanañca samatthitaṃ	1118	
PA_tika-s02_01t:1118_8	hoti. Vayadhammānupassīti ettha ahetukattepi vināsassa yesaṃ hetudhammānaṃ abhāve	1118	
PA_tika-s02_01t:1118_9	yaṃ na hoti, tadabhāvo tassa abhāvassa hotu viya voharīyatīti upacārato karajakāyādiabhāvo	1118	
PA_tika-s02_01t:1118_10	assāsapassāsakāyassa vayakāraṇaṃ vutto. Tenāha “yathā bhastāyā”tiādi. Ayaṃ tāvettha	11181	
PA_tika-s02_01t:1118_11	paṭhamavikappavasena atthavibhāvanā. Dutiyavikappavasena pana upacārena vināyeva	11181	
PA_tika-s02_01t:1118_12	attho veditabbo. Ajjhattabahiddhānupassanā viya bhinnavatthuvisayatāya samudayavayadhammānupassanāpi	11181	
PA_tika-s02_01t:1118_13	ekakāle na labbhatīti āha “kālena samudayaṃ kālena vayaṃ anupassanto”ti.	11181	
PA_tika-s02_01t:1119_0	Atthi kāyoti eva-saddo luttaniddiṭṭhoti “kāyova atthī”ti vatvā avadhāraṇena nivatthitaṃ	1119	
PA_tika-s02_01t:1119_1	dassento “na satto”tiādimāha. Tassattho – yo rūpādīsu sattavisattatāya paresañca	1119	
PA_tika-s02_01t:1119_2	sajjāpanaṭṭhena, satvaguṇayogato vā “satto”ti parehi parikappito. Tassa sattanikāyassa	1119	
PA_tika-s02_01t:1119_3	pūraṇato ca cavanupapajjanadhammatāya galanato ca “puggalo”ti. Thīyati saṃhaññati	1119	
PA_tika-s02_01t:1119_4	ettha gabbhoti “itthī”ti. Puri pure bhāge seti pavattatīti “puriso”ti. Āhito ahaṃmāno	1119	
PA_tika-s02_01t:1119_5	etthāti “attā”ti, attano santakabhāvena “attaniya”nti. Paro na hotīti katvā “aha”nti,	1119	
PA_tika-s02_01t:1119_6	mama santakanti katvā “mama”nti. Vuttappakāravinimutto aññoti katvā “kocī”ti, tassa	1119	
PA_tika-s02_01t:1119_7	santakabhāvena “kassacī”ti parikappetabbo koci natthi, kevalaṃ kāyo eva atthīti attattaniyasuññatameva	1119	
PA_tika-s02_01t:1119_8	kāyassa vibhāveti. Evanti “kāyova atthī”tiādinā vuttappakārena. Ñāṇapamāṇatthāyāti	1119	
PA_tika-s02_01t:1119_9	kāyānupassanāñāṇaparaṃ pamāṇaṃ pāpanatthāya. Satipamāṇatthāyāti kāyapariggāhikasatipavattaṃ	1119	
PA_tika-s02_01t:1119_10	satiparaṃ pamāṇaṃ pāpanatthāya. Imassa hi vuttanayena “atthi kāyo”ti aparāparuppattivasena	11191	
PA_tika-s02_01t:1119_11	paccupaṭṭhitā sati bhiyyoso mattāya tattha ñāṇassa satiyā ca paribrūhanāya hoti.	11191	
PA_tika-s02_01t:1119_12	Tenāha “satisampajaññānaṃ vaḍḍhatthāyā”ti.	11191	
PA_tika-s02_01t:1120_0	Imissā bhāvanāya taṇhādiṭṭhigāhānaṃ ujupaṭipakkhattā vuttaṃ “taṇhā…pe… viharatī”ti.	1120	
PA_tika-s02_01t:1120_1	Tathābhūto ca loke kiñci “aha”nti vā “mama”nti vā gahetabbaṃ na passati, kuto gaṇheyya.	1120	
PA_tika-s02_01t:1120_2	Tenāha “na ca kiñcī”tiādi. Evampīti ettha pi-saddo heṭṭhā niddiṭṭhassa tādisassa	1120	
PA_tika-s02_01t:1120_3	atthassa abhāvato avuttasamuccayatthoti dassento “upari atthaṃ upādāyā”ti āha. “Eva”nti	1120	
PA_tika-s02_01t:1120_4	pana niddiṭṭhākārassa paccāmasanaṃ nigamanavasena katanti āha “iminā pana…pe… dassetī”ti.	1120	
PA_tika-s02_01t:1120_5	Pubbabhāgasatipaṭṭhānassa idhādhippetattā vuttaṃ “sati dukkhasacca”nti. Sā pana sati	1120	
PA_tika-s02_01t:1120_6	yasmiṃ attabhāve, tassa samuṭṭhāpikā taṇhā tassāpi samuṭṭhāpikā eva nāma hoti tadabhāve	1120	
PA_tika-s02_01t:1120_7	abhāvatoti āha “tassā samuṭṭhāpikā purimataṇhā”ti. Appavattīti appavattinimittaṃ,	1120	
PA_tika-s02_01t:1120_8	na pavattati etthāti vā appavatti. Catusaccavasenāti catusaccakammaṭṭhānavasena.	1120	
PA_tika-s02_01t:1120_9	Ussakkitvāti visuddhiparamparāya āruhitvā, bhāvanaṃ upari netvāti attho. Niyyānamukhanti	1120	
PA_tika-s02_01t:1120_10	vaṭṭadukkhato nissaraṇūpāyo.	11201	
PA_tika-s02_01t:1121	Ānāpānapabbavaṇṇanā niṭṭhitā.	112	
PA_tika-s02_01t:1122	Iriyāpathapabbavaṇṇanā	112	
PA_tika-s02_01t:1123_0	108. Iriyāpathavasenāti iriyanaṃ iriyā, kiriyā, idha pana kāyikapayogo veditabbo.	1123	
PA_tika-s02_01t:1123_1	Iriyānaṃ patho pavattimaggoti iriyāpatho, gamanādisarīrāvatthā. Gacchanto vā hi satto	1123	
PA_tika-s02_01t:1123_2	kāyena kattabbakiriyaṃ kareyya ṭhito vā nisinno vā nipanno vāti. Tesaṃ vasena, iriyāpathavibhāgenāti	1123	
PA_tika-s02_01t:1123_3	attho. Puna caparanti puna ca aparaṃ, yathāvuttaānāpānakammaṭṭhānato bhiyyopi aññaṃ	1123	
PA_tika-s02_01t:1123_4	kāyānupassanākammaṭṭhānaṃ kathemi, suṇāthāti vā adhippāyo. Gacchanto vātiādi gamanādimattajānanassa	1123	
PA_tika-s02_01t:1123_5	gamanādigatavisesajānanassa ca sādhāraṇavacanaṃ. Tattha gamanādimattajānanaṃ idha	1123	
PA_tika-s02_01t:1123_6	nādhippetaṃ, gamanādigatavisesajānanaṃ pana adhippetanti taṃ vibhajitvā dassetuṃ	1123	
PA_tika-s02_01t:1123_7	“tattha kāma”ntiādi vuttaṃ. Sattūpaladdhinti satto atthīti upaladdhiṃ sattaggāhaṃ	1123	
PA_tika-s02_01t:1123_8	na jahati na pariccajati “ahaṃ gacchāmi, mama gamana”nti gāhasabbhāvato. Tato eva	1123	
PA_tika-s02_01t:1123_9	attasaññaṃ “atthi attā kārako vedako”ti evaṃ pavattaṃ viparītasaññaṃ na ugghāṭeti	1123	
PA_tika-s02_01t:1123_10	nāpaneti apaṭipakkhabhāvato, ananabrūhanato vā. Evaṃ bhūtassa cassa kuto kammaṭṭhānādibhāvoti	11231	
PA_tika-s02_01t:1123_11	āha “kammaṭṭhānaṃ vā satipaṭṭhānabhāvanā vā na hotī”ti. Imassa panātiādisukkapakkhassa	11231	
PA_tika-s02_01t:1123_12	vuttavipariyāyena attho veditabbo. Tameva hi atthaṃ vivarituṃ “idaṃ hī”tiādi vuttaṃ.	11231	
PA_tika-s02_01t:1123_13	Tattha ko gacchatīti gamanakiriyāya kattupucchā, sā kattubhāvavisiṭṭhaattapaṭikkhepatthā	11231	
PA_tika-s02_01t:1123_14	dhammamattasseva gamanasiddhidassanato. Kassa gamananti akattutāvisiṭṭhaattaggāhapaṭikkhepatthā.	11231	
PA_tika-s02_01t:1123_15	Kiṃkāraṇāti pana paṭikkhittakattukāya gamanakiriyāya aviparītakāraṇapucchā “gamananti	11231	
PA_tika-s02_01t:1123_16	attā manasā saṃyujjati, mano indriyehi, indriyāni attehī”ti evamādigamanakāraṇapaṭikkhepanato.	11231	
PA_tika-s02_01t:1123_17	Tenāha “tatthā”tiādi.	11231	
PA_tika-s02_01t:1124_0	Na koci satto vā puggalo vā gacchati dhammamattasseva gamanasiddhito tabbinimuttassa	1124	
PA_tika-s02_01t:1124_1	ca kassaci abhāvato. Idāni dhammamattasseva gamanasiddhiṃ dassetuṃ “cittakiriyavāyodhātuvipphārenā”tiādi	1124	
PA_tika-s02_01t:1124_2	vuttaṃ. Tattha cittakiriyā ca sā vāyodhātuyā vipphāro vipphandanañcāti cittakiriyavāyodhātuvipphāro,	1124	
PA_tika-s02_01t:1124_3	tena. Ettha ca cittakiriyaggahaṇena anindriyabaddhavāyodhātuvipphāraṃ nivatteti,	1124	
PA_tika-s02_01t:1124_4	vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti, ubhayena	1124	
PA_tika-s02_01t:1124_5	pana kāyaviññattiṃ vibhāveti. “Gacchatī”ti vatvā yathā pavattamāne kāye “gacchatī”ti	1124	
PA_tika-s02_01t:1124_6	vohāro hoti, taṃ dassetuṃ “tasmā”tiādi vuttaṃ. Tanti gantukāmatāvasena pavattacittaṃ.	1124	
PA_tika-s02_01t:1124_7	Vāyaṃ janetīti vāyodhātuadhikaṃ rūpakalāpaṃ janeti, adhikatā cettha sāmatthiyato,	1124	
PA_tika-s02_01t:1124_8	na pamāṇato. Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ	1124	
PA_tika-s02_01t:1124_9	paccayabhūtena ākāravisesena pavattamānaṃ vāyodhātuṃ sandhāyāha “vāyo viññattiṃ janetī”ti.	1124	
PA_tika-s02_01t:1124_10	Adhippāyasahabhāvī hi vikāro viññatti, yathāvuttaadhikabhāveneva ca vāyogahaṇaṃ,	11241	
PA_tika-s02_01t:1124_11	na vāyodhātuyā eva janakabhāvato, aññathā viññattiyā upādāyarūpabhāvo durupapādo	11241	
PA_tika-s02_01t:1124_12	siyā. Purato abhinīhāro puratobhāgena kāyassa pavattanaṃ, yo “abhikkamo”ti vuccati.	11241	
PA_tika-s02_01t:1125	“Eseva nayo”ti atidesavasena saṅkhepato vatvā tamevatthaṃ vivarituṃ “tatrāpi hī”tiādi vuttaṃ. Koṭito paṭṭhāyāti heṭṭhimakoṭito paṭṭhāya. Ussitabhāvoti ubbiddhabhāvo.	112	
PA_tika-s02_01t:1126_0	Evaṃ pajānatoti evaṃ cittakiriyavāyodhātuvipphāreneva gamanādibhāvo hotīti pajānato	1126	
PA_tika-s02_01t:1126_1	tassa evaṃ pajānanāya nicchayagamanatthaṃ “evaṃ hotī”ti vicāraṇā vuccati loke yathābhūtaṃ	1126	
PA_tika-s02_01t:1126_2	ajānantehi micchābhinivesavasena, lokavohāravasena vā. Atthi panāti attano eva vīmaṃsanavasena	1126	
PA_tika-s02_01t:1126_3	pucchāvacanaṃ. Natthīti nicchayavasena sattassa paṭikkhepavacanaṃ. Yathā panātiādi	1126	
PA_tika-s02_01t:1126_4	tassevatthassa upamāya vibhāvanaṃ.	1126	
PA_tika-s02_01t:1127_0	Nāvā mālutavegenāti yathā acetanā nāvā vātavegena desantaraṃ yāti, yathā ca acetano	1127	
PA_tika-s02_01t:1127_1	tejanaṃ kaṇḍo jiyāvegena desantaraṃ yāti, tathā acetano kāyo vātāhato yathāvuttavāyunā	1127	
PA_tika-s02_01t:1127_2	nīto desantaraṃ yātīti evaṃ upamāsaṃsandanaṃ veditabbaṃ. Sace pana koci vadeyya “yathā	1127	
PA_tika-s02_01t:1127_3	nāvāya tejanassa ca pellakassa purisassa vasena desantaragamanaṃ, evaṃ kāyassāpī”ti,	1127	
PA_tika-s02_01t:1127_4	hotu, evaṃ icchitovāyamattho. Yathā hi nāvā tejanānaṃ saṃhatalakkhaṇasseva purisassa	1127	
PA_tika-s02_01t:1127_5	vasena gamanaṃ, na asaṃhatalakkhaṇassa, evaṃ kāyassāpīti kā no hāni, bhiyyopi dhammamattatāva	1127	
PA_tika-s02_01t:1127_6	patiṭṭhaṃ labhati, na purisavādo. Tenāha “yantaṃ suttavasenā”tiādi.	1127	
PA_tika-s02_01t:1128_0	Tattha payuttanti heṭṭhā vuttanayena gamanādikiriyāvasena payojitaṃ. Ṭhātīti tiṭṭhati.	1128	
PA_tika-s02_01t:1128_1	Etthāti imasmiṃ loke. Vinā hetupaccayeti gantukāmatācitta-taṃsamuṭṭhāna-vāyodhātu-ādihetupaccayehi	1128	
PA_tika-s02_01t:1128_2	vinā. Tiṭṭheti tiṭṭheyya. Vajeti vajeyya gaccheyya ko nāmāti sambandho. Paṭikkhepattho	1128	
PA_tika-s02_01t:1128_3	cettha kiṃ-saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā	1128	
PA_tika-s02_01t:1128_4	paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.	1128	
PA_tika-s02_01t:1129_0	Paṇihitoti yathā yathā paccayehi pakārato nihito ṭhapito. Sabbasaṅgāhikavacananti	1129	
PA_tika-s02_01t:1129_1	sabbesaṃ catunnampi iriyāpathānaṃ saṅgaṇhanavacanaṃ, pubbe visuṃ visuṃ iriyāpathānaṃ	1129	
PA_tika-s02_01t:1129_2	vuttattā idaṃ tesaṃ ekajjhaṃ gahetvā vacananti attho. Purimanayo vā iriyāpathappadhāno	1129	
PA_tika-s02_01t:1129_3	vuttoti tattha kāyo appadhāno anunipphādīti idha kāyaṃ padhānaṃ appadhānañca iriyāpathaṃ	1129	
PA_tika-s02_01t:1129_4	anunipphādaṃ katvā dassetuṃ dutiyanayo vuttoti evampettha dvinnaṃ nayānaṃ viseso	1129	
PA_tika-s02_01t:1129_5	veditabbo. Ṭhitoti pavatto.	1129	
PA_tika-s02_01t:1130_0	Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti	1130	
PA_tika-s02_01t:1130_1	vuttaṃ “iriyāpathapariggahaṇena kāye kāyānupassī viharatī”ti. Tenevettha rūpakkhandhavaseneva	1130	
PA_tika-s02_01t:1130_2	samudayādayo uddhaṭā. Esa nayo sesavāresupi. Ādināti ettha ādi-saddena yathā “taṇhāsamudayā	1130	
PA_tika-s02_01t:1130_3	kammasamudayā āhārasamudayā”ti nibbattilakkhaṇaṃ passantopi rupakkhandhassa udayaṃ	1130	
PA_tika-s02_01t:1130_4	passatīti ime cattāro āhārā saṅgayhanti, evaṃ “avijjānirodhā rūpanirodhā”tiādayopi	1130	
PA_tika-s02_01t:1130_5	pañca ākārā saṅgahitāti daṭṭhabbo. Sesaṃ vuttanayameva.	1130	
PA_tika-s02_01t:1131	Iriyāpathapabbavaṇṇanā niṭṭhitā.	113	
PA_tika-s02_01t:1132	Catusampajaññapabbavaṇṇanā	113	
PA_tika-s02_01t:1133_0	109. Catusampajaññavasenāti samantato pakārehi, pakaṭṭhaṃ vā savisesaṃ jānātīti sampajāno,	1133	
PA_tika-s02_01t:1133_1	sampajānassa bhāvo sampajaññaṃ, tathāpavattaṃ ñāṇaṃ. Cattāri sampajaññāni samāhaṭāni	1133	
PA_tika-s02_01t:1133_2	catusampajaññaṃ, tassa vasena. Abhikkamanaṃ abhikkantanti āha “abhikkantaṃ vuccati	1133	
PA_tika-s02_01t:1133_3	gamana”nti. Tathā paṭikkamanaṃ paṭikkantanti āha “paṭikkantaṃ vuccati nivattana”nti.	1133	
PA_tika-s02_01t:1133_4	Nivattananti ca nivattimattaṃ, nivattitvā pana gamanaṃ gamanameva. Abhiharantoti	1133	
PA_tika-s02_01t:1133_5	gamanavasena kāyaṃ upanento.	1133	
PA_tika-s02_01t:1134_0	Sammā pajānanaṃ sampajānaṃ, tena attanā kātabbassa karaṇasīlo sampajānakārīti āha	1134	
PA_tika-s02_01t:1134_1	“sampajaññena sabbakiccakārī”ti. Sampajānasaddassa sampajaññapariyāyatā pubbe vuttāyeva.	1134	
PA_tika-s02_01t:1134_2	Sampajaññaṃ karotevāti abhikkantādīsu asammohaṃ uppādeti eva. Sampajānassa vā kāro	1134	
PA_tika-s02_01t:1134_3	etassa atthīti sampajānakārī. Dhammato vaḍḍhisaṅkhātena saha atthena pavattatīti	1134	
PA_tika-s02_01t:1134_4	sātthakaṃ, abhikkantādi. Sātthakassa sampajānanaṃ sātthakasampajaññaṃ. Sappāyassa	1134	
PA_tika-s02_01t:1134_5	attano upakārāvahassa hitassa sampajānanaṃ sappāyasampajaññaṃ abhikkamādīsu bhikkhācāragocare,	1134	
PA_tika-s02_01t:1134_6	aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.	1134	
PA_tika-s02_01t:1134_7	Abhikkamādīsu asammuyhanameva sampajaññaṃ asammohasampajaññaṃ. Pariggaṇhitvāti paṭisaṅkhāya.	1134	
PA_tika-s02_01t:1135_0	Tasminti sātthakasampajaññavasena pariggahitaatthe. Attho nāma dhammato vaḍḍhīti	1135	
PA_tika-s02_01t:1135_1	yaṃ sātthakanti adhippetaṃ gamanaṃ, taṃ sappāyamevāti siyā kassaci āsaṅkāti tannivattanatthaṃ	1135	
PA_tika-s02_01t:1135_2	“cetiyadassanaṃ tāvā”tiādi āraddhaṃ. Cittakammarūpakāni viyāti cittakammakatapaṭimāyo	1135	
PA_tika-s02_01t:1135_3	viya, yantapayogena vā vicittakammapaṭimāyo viya. Asamapekkhanaṃ gehasitaaññāṇupekkhāvasena	1135	
PA_tika-s02_01t:1135_4	ārammaṇassa ayoniso gahaṇaṃ. Yaṃ sandhāya vuttaṃ “cakkhunā rūpaṃ disvā uppajjati	1135	
PA_tika-s02_01t:1135_5	upekkhā bālassa mūḷhassa puthujjanassā”tiādi. Hatthiādisammaddena jīvitantarāyo,	1135	
PA_tika-s02_01t:1135_6	visabhāgarūpadassanādinā brahmacariyantarāyo.	1135	
PA_tika-s02_01t:1136	Pabbajitadivasato paṭṭhāya bhikkhūnaṃ anuvattanakathā āciṇṇā, ananuvattanakathā pana tassā dutiyā nāma hotīti āha “dve kathā nāma na kathitapubbā”ti.	113	
PA_tika-s02_01t:1137_0	Evanti “sace panā”tiādikaṃ sabbampi vuttākāraṃ paccāmasati, na “purisassa mātugāmāsubha”ntiādikaṃ	1137	
PA_tika-s02_01t:1137_1	vuccamānaṃ. Yogakammassa pavattiṭṭhānatāya bhāvanāya ārammaṇaṃ kammaṭṭhānanti vuccatīti	1137	
PA_tika-s02_01t:1137_2	āha “kammaṭṭhānasaṅkhātaṃ gocara”nti. Uggahetvāti yathā uggahanimittaṃ uppajjati,	1137	
PA_tika-s02_01t:1137_3	evaṃ uggahakosallassa sampādanavasena uggahetvā. Haratīti kammaṭṭhānaṃ pavatteti,	1137	
PA_tika-s02_01t:1137_4	yāva piṇḍapātapaṭikkamā anuyuñjatīti attho. Na paccāharatīti āhārūpabhogato yāva	1137	
PA_tika-s02_01t:1137_5	divāṭṭhānupasaṅkamanā kammaṭṭhānaṃ na paṭineti.	1137	
PA_tika-s02_01t:1138_0	Sarīraparikammanti mukhadhovanādisarīrapaṭijagganaṃ. Dve tayo pallaṅketi dve tayo	1138	
PA_tika-s02_01t:1138_1	nisajjāvāre, dve tīṇi uṇhāsanāni. Tenāha “usumaṃ gāhāpento”ti. Kammaṭṭhānasīsenevāti	1138	
PA_tika-s02_01t:1138_2	kammaṭṭhānaggeneva, kammaṭṭhānaṃ padhānaṃ katvā evāti attho. Tena “pattopi acetano”tiādinā	1138	
PA_tika-s02_01t:1138_3	vakkhamānaṃ kammaṭṭhānaṃ, yathāparihariyamānaṃ vā avijahitvāti dasseti. “Paribhogacetiyato	1138	
PA_tika-s02_01t:1138_4	sarīracetiyaṃ garutara”nti katvā “cetiyaṃ vanditvā”ti pubbakālakiriyāvasena vuttaṃ.	1138	
PA_tika-s02_01t:1138_5	Tathā hi aṭṭhakathāyaṃ “cetiyaṃ bādhayamānā bodhisākhā haritabbā”ti vuttā.	1138	
PA_tika-s02_01t:1139_0	Janasaṅgahatthanti “mayi akathente etesaṃ ko kathessatī”ti dhammānuggahena janasaṅgahatthaṃ.	1139	
PA_tika-s02_01t:1139_1	Tasmāti. Yasmā “dhammakathā nāma kathetabbāyevā”ti aṭṭhakathācariyā vadanti, yasmā	1139	
PA_tika-s02_01t:1139_2	ca dhammakathā kammaṭṭhānavinimuttā nāma natthi, tasmā. Anumodanaṃ katvāti etthāpi	1139	
PA_tika-s02_01t:1139_3	“kammaṭṭhānasīsenevā”ti ānetvā sambandho. Sampattaparicchedenevāti “paricito aparicito”tiādivibhāgaṃ	1139	
PA_tika-s02_01t:1139_4	akatvā sampattakoṭiyāva. Bhayeti paracakkādibhaye.	1139	
PA_tika-s02_01t:1140_0	Kammajatejoti gahaṇiṃ sandhāyāha. Kammaṭṭhānavīthiṃ nārohati khudāparissamena kilantakāyattā	1140	
PA_tika-s02_01t:1140_1	samādhānābhāvato. Avasesaṭṭhāneti yāguyā aggahitaṭṭhāne. Poṅkhānupoṅkhanti kammaṭṭhānupaṭṭhānassa	1140	
PA_tika-s02_01t:1140_2	avicchedadassanavacanametaṃ, yathā poṅkhānupoṅkhapavattāya sarapaṭipāṭiyā avicchedo, evametassāpīti.	1140	
PA_tika-s02_01t:1141_0	Nikkhittadhuro bhāvanānuyoge. Vattapaṭipattiyā apūraṇena sabbavatthāni bhinditvā.	1141	
PA_tika-s02_01t:1141_1	“Kāme avītarāgo hoti, kāye avītarāgo, rūpe avītarāgo, yāvadatthaṃ udarāvadehakaṃ	1141	
PA_tika-s02_01t:1141_2	bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ	1141	
PA_tika-s02_01t:1141_3	paṇidhāya brahmacariyaṃ caratī”ti evaṃ vutta pañcavidhacetokhilavinibandhacitto.	1141	
PA_tika-s02_01t:1141_4	Caritvāti pavattitvā.	1141	
PA_tika-s02_01t:1142_0	Attakāmāti attano hitasukhaṃ icchantā, dhammacchandavantoti attho. Dhammoti hi hitaṃ,	1142	
PA_tika-s02_01t:1142_1	tannimittakañca sukhanti. Atha vā viññūnaṃ nibbisesattā attabhāvapariyāpannattā ca	1142	
PA_tika-s02_01t:1142_2	attā nāma dhammo, taṃ kāmenti icchantīti attakāmā. Usabhaṃ nāma vīsati yaṭṭhiyo.	1142	
PA_tika-s02_01t:1142_3	Tāya saññāyāti tāya pāsāṇasaññāya, ettakaṃ ṭhānaṃ āgatāti jānantāti adhippāyo. Soyeva	1142	
PA_tika-s02_01t:1142_4	nayoti “ayaṃ bhikkhū”tiādiko yo ṭhāne vutto, so eva nisajjāyapi nayo. Pacchato āgacchantānaṃ	1142	
PA_tika-s02_01t:1142_5	chinnabhattabhāvabhayenapi yonisomanasikāraṃ paribrūheti.	1142	
PA_tika-s02_01t:1143_0	Bahāpadhānaṃ pūjessāmīti amhākaṃ atthāya lokanāthena cha vassāni kataṃ dukkaracariyaṃ	1143	
PA_tika-s02_01t:1143_1	evāhaṃ yathāsatti pūjessāmīti. Paṭipattipūjā hi satthupūjā, na āmisapūjā. Ṭhānacaṅkamanamevāti	1143	
PA_tika-s02_01t:1143_2	adhiṭṭhātabbairiyāpathavasena vuttaṃ, na bhojanādikālesu avassaṃ kattabbanisajjāya paṭikkhepavasena.	1143	
PA_tika-s02_01t:1144_0	Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo	1144	
PA_tika-s02_01t:1144_1	sallakkhetvā”ti. Yaṃ sandhāya vuccati “pāsādikena abhikkantenā”ti, taṃ dassetuṃ “tattha cā”tiādi vuttaṃ.	1144	
PA_tika-s02_01t:1145_0	Paccekabodhiṃ sacchikaroti, yadi upanissayasampanno hotīti sambandho. Evaṃ sabbattha	1145	
PA_tika-s02_01t:1145_1	ito paresupi. Tattha paccekabodhiyā upanissayasampadā kappānaṃ dve asaṅkhyeyyāni	1145	
PA_tika-s02_01t:1145_2	satasahassañca tajjaṃ puññañāṇasambharaṇaṃ, sāvakabodhiyaṃ aggasāvakānaṃ ekaṃ asaṅkhyeyyaṃ	1145	
PA_tika-s02_01t:1145_3	kappasatasahassañca, mahāsāvakānaṃ kappasatasahassameva, itaresaṃ atītāsu jātīsu	1145	
PA_tika-s02_01t:1145_4	vivaṭṭasannissayavasena nibbattitaṃ nibbedhabhāgiyaṃ kusalaṃ. Bāhiyo dārucīriyoti	1145	
PA_tika-s02_01t:1145_5	bahi visaye sañjātasaṃvaḍḍhatāya bāhiyo, dārucīrapariharaṇena dārucīriyoti ca samaññāto. So hi āyasmā –	1145	
PA_tika-s02_01t:1146_0	“Tasmā tiha te, bāhiya, evaṃ sikkhitabbaṃ ‘diṭṭhe diṭṭhamattaṃ bhavissati, sute…	1146	
PA_tika-s02_01t:1146_1	mute… viññāte viññātamattaṃ bhavissatī’ti. Yato kho te, bāhiya, diṭṭhe diṭṭhamattaṃ	1146	
PA_tika-s02_01t:1146_2	bhavissati, sute… mute… viññāte viññātamattaṃ bhavissati, tato tvaṃ, bāhiya, na tena.	1146	
PA_tika-s02_01t:1146_3	Yato tvaṃ, bāhiya, na tena, tato tvaṃ, bāhiya, na tattha. Yato tvaṃ, bāhiya, na tattha,	1146	
PA_tika-s02_01t:1146_4	tato tvaṃ, bāhiya, nevidha na huraṃ na ubhayamantarena, esevanto dukkhassā”ti – ettakāya	1146	
PA_tika-s02_01t:1146_5	desanāya arahattaṃ sacchākāsi.	1146	
PA_tika-s02_01t:1147_0	Tanti asammuyhanaṃ. Evanti idāni vuccamānākārena veditabbaṃ. Attā abhikkamatīti iminā	1147	
PA_tika-s02_01t:1147_1	andhaputhujjanassa diṭṭhiggāhavasena abhikkame sammuyhanaṃ dasseti, ahaṃ abhikkamāmīti	1147	
PA_tika-s02_01t:1147_2	pana iminā mānaggāhavasena, tadubhayaṃ pana taṇhāya vinā na hotīti taṇhāggāhavasenapi	1147	
PA_tika-s02_01t:1147_3	sammuyhanaṃ dassitameva hoti. “Tathā asammuyhanto”ti vatvā taṃ asammuyhanaṃ yena	1147	
PA_tika-s02_01t:1147_4	ghanavinibbhogena hoti, taṃ dassento “abhikkamāmī”tiādimāha. Tattha yasmā vāyodhātuyā	1147	
PA_tika-s02_01t:1147_5	anugatā tejodhātu uddharaṇassa paccayo. Uddharaṇagatikā hi tejodhātūti uddharaṇe	1147	
PA_tika-s02_01t:1147_6	vāyodhātuyā tassā anugatabhāvo, tasmā imāsaṃ dvinnamettha sāmatthiyato adhimattatā,	1147	
PA_tika-s02_01t:1147_7	itarāsañca omattatāti dassento “ekeka…pe… balavatiyo”ti āha. Yasmā pana tejodhātuyā	1147	
PA_tika-s02_01t:1147_8	anugatā vāyodhātu atiharaṇavītiharaṇānaṃ paccayo. Tiriyagatikāya hi vāyodhātuyā atiharaṇavītiharaṇesu	1147	
PA_tika-s02_01t:1147_9	sātisayo byāpāroti tejodhātuyā tassā anugatabhāvo, tasmā imāsaṃ dvinnamettha sāmatthiyato	1147	
PA_tika-s02_01t:1147_10	adhimattatā, itarāsañca omattatāti dassento “tathā atiharaṇavītiharaṇesū”ti āha.	11471	
PA_tika-s02_01t:1147_11	Satipi anugamanānugantabbatāvisese tejodhātu-vāyodhātu-bhāvamattaṃ sandhāya tathā-saddaggahaṇaṃ.	11471	
PA_tika-s02_01t:1147_12	Tattha akkantaṭṭhānato pādassa ukkhipanaṃ uddharaṇaṃ, ṭhitaṭṭhānaṃ atikkamitvā purato	11471	
PA_tika-s02_01t:1147_13	haraṇaṃ atiharaṇaṃ khāṇuādipariharaṇatthaṃ, patiṭṭhitapādaghaṭṭanapariharaṇatthaṃ	11471	
PA_tika-s02_01t:1147_14	vā passena haraṇaṃ vītiharaṇaṃ, yāva patiṭṭhitapādo, tāva āharaṇaṃ atiharaṇaṃ, tato	11471	
PA_tika-s02_01t:1147_15	paraṃ haraṇaṃ vītiharaṇanti ayaṃ vā etesaṃ viseso.	11471	
PA_tika-s02_01t:1148_0	Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti	1148	
PA_tika-s02_01t:1148_1	vossajjane pathavīdhātuyā tassā anugatabhāvo, tasmā tāsaṃ dvinnamettha sāmatthiyato	1148	
PA_tika-s02_01t:1148_2	adhimattatā, itarāsañca omattatāti dassento āha “vossajjane…pe… balavatiyo”ti. Yasmā	1148	
PA_tika-s02_01t:1148_3	pana āpodhātuyā anugatā pathavīdhātu sannikkhepanassa paccayo, patiṭṭhābhāve viya	1148	
PA_tika-s02_01t:1148_4	patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya	1148	
PA_tika-s02_01t:1148_5	pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo,	1148	
PA_tika-s02_01t:1148_6	tasmā vuttaṃ “tathā sannikkhepanasannirumbhanesū”ti. Tatthāti tasmiṃ abhikkamane,	1148	
PA_tika-s02_01t:1148_7	tesu vā vuttesu uddharaṇādīsu chasu koṭṭhāsesu. Uddharaṇeti uddharaṇakkhaṇe. Rūpārūpadhammāti	1148	
PA_tika-s02_01t:1148_8	uddharaṇākārena pavattā rūpadhammā, taṃsamuṭṭhāpakā arūpadhammā ca atiharaṇaṃ na	1148	
PA_tika-s02_01t:1148_9	pāpuṇanti khaṇamattāvaṭṭhānato. Tattha tatthevāti yattha yattha uppannā, tattha tattheva.	1148	
PA_tika-s02_01t:1148_10	Na hi dhammānaṃ desantarasaṅkamanaṃ atthi. Pabbaṃ pabbantiādi uddharaṇādikoṭṭhāse	11481	
PA_tika-s02_01t:1148_11	sandhāya vuttaṃ, taṃ sabhāgasantativasena vuttanti veditabbaṃ. Atiittaro hi rūpadhammānampi	11481	
PA_tika-s02_01t:1148_12	pavattikkhaṇo gamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi	11481	
PA_tika-s02_01t:1148_13	pāde ca baddhadhuradhārāsamāgamatopi sīghataro. Yathā tilānaṃ bhajjiyamānānaṃ paṭapaṭāyanena	11481	
PA_tika-s02_01t:1148_14	bhedo lakkhīyati, evaṃ saṅkhatadhammānaṃ uppādenāti dassanatthaṃ “paṭapaṭāyantā”ti	11481	
PA_tika-s02_01t:1148_15	vuttaṃ. Uppannā hi ekantato bhijjantīti.	11481	
PA_tika-s02_01t:1149_0	Saddhiṃ rūpenāti idaṃ tassa tassa cittassa nirodhena saddhiṃ nirujjhanakarūpadhammānaṃ	1149	
PA_tika-s02_01t:1149_1	vasena vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi rūpārūpadhammā	1149	
PA_tika-s02_01t:1149_2	samānakkhaṇā siyuṃ, “rūpaṃ garupariṇāmaṃ dandhanirodha”ntiādivacanehi virodho siyā,	1149	
PA_tika-s02_01t:1149_3	tathā “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ,	1149	
PA_tika-s02_01t:1149_4	yathayidaṃ citta”nti evamādipāḷiyā. Cittacetasikā hi sārammaṇasabhāvā yathābalaṃ	1149	
PA_tika-s02_01t:1149_5	attano ārammaṇapaccayabhūtamatthaṃ vibhāvento eva uppajjantīti tesaṃ taṃsabhāvanipphattianantaraṃ	1149	
PA_tika-s02_01t:1149_6	nirodho, rūpadhammā pana anārammaṇā pakāsetabbā, evaṃ tesaṃ pakāsetabbabhāvanivatti	1149	
PA_tika-s02_01t:1149_7	soḷasahi cittehi hotīti taṅkhaṇāyukatā tesaṃ icchitā, lahuviññāṇavisayasaṅgatimattapaccayatāya	1149	
PA_tika-s02_01t:1149_8	tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtapaccayatāya	1149	
PA_tika-s02_01t:1149_9	rūpadhammānaṃ dandhaparivattitā, nānādhātuyā yathābhūtañāṇaṃ kho pana tathāgatasseva,	1149	
PA_tika-s02_01t:1149_10	tena ca purejātapaccayo rūpadhammova vutto, pacchājātapaccayo ca tassevāti rūpārūpadhammānaṃ	11491	
PA_tika-s02_01t:1149_11	samānakkhaṇatā na yujjateva, tasmā vuttanayenevettha attho veditabbo.	11491	
PA_tika-s02_01t:1150_0	Aññaṃ uppajjate cittaṃ, aññaṃ cittaṃ nirujjhatīti yaṃ purimuppannaṃ cittaṃ, taṃ aññaṃ,	1150	
PA_tika-s02_01t:1150_1	taṃ pana nirujjhantaṃ aparassa anantarādipaccayabhāveneva nirujjhatīti tato laddhapaccayaṃ	1150	
PA_tika-s02_01t:1150_2	aññaṃ uppajjate cittaṃ. Yadi evaṃ tesaṃ antaro labbheyyāti noti āha “avīcimanusambandho”ti,	1150	
PA_tika-s02_01t:1150_3	yathā vīci antaro na labbhati, tadevetanti avisesavidu maññanti, evaṃ anu anu sambandho	1150	
PA_tika-s02_01t:1150_4	cittasantāno rūpasantāno ca nadīsotova nadiyaṃ udakappavāho viya vattati.	1150	
PA_tika-s02_01t:1151_0	Abhimukhaṃ lokitaṃ ālokitanti āha “puratopekkhana”nti. Yasmā yaṃdisābhimukho gacchati	1151	
PA_tika-s02_01t:1151_1	tiṭṭhati nisīdati vā, tadabhimukhaṃ pekkhanaṃ ālokitaṃ, tasmā tadanugataṃ vidisālokanaṃ	1151	
PA_tika-s02_01t:1151_2	vilokitanti āha “vilokitaṃ nāma anudisāpekkhana”nti. Sammajjanaparibhaṇḍādikaraṇe	1151	
PA_tika-s02_01t:1151_3	olokitassa, ullokaharaṇādīsu ullokitassa, pacchato āgacchantaparissayassa parivajjanādīsu	1151	
PA_tika-s02_01t:1151_4	apalokitassa siyā sambhavoti āha “iminā vā mukhena sabbānipi tāni gahitānevā”ti.	1151	
PA_tika-s02_01t:1152_0	Kāyasakkhinti kāyena sacchikatavantaṃ, paccakkhakārinanti attho. So hi āyasmā vipassanākāle	1152	
PA_tika-s02_01t:1152_1	eva “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,	1152	
PA_tika-s02_01t:1152_2	tameva suṭṭhu niggaṇhissāmī”ti ussāhajāto balavahirottappo, tattha ca katādhikārattā	1152	
PA_tika-s02_01t:1152_3	indriyasaṃvare ukkaṃsapāramippatto, teneva naṃ satthā “etadaggaṃ, bhikkhave, mama	1152	
PA_tika-s02_01t:1152_4	sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.	1152	
PA_tika-s02_01t:1153_0	Sātthakatā ca sappāyatā ca ālokitavilokitassa veditabbā. Tasmāti “kammaṭṭhānāvijahanasseva	1153	
PA_tika-s02_01t:1153_1	gocarasampajaññabhāvato”ti vuttamevatthaṃ hetubhāvena paccāmasati. Attano kammaṭṭhānavaseneva	1153	
PA_tika-s02_01t:1153_2	ālokanavilokanaṃ kātabbaṃ, khandhādikammaṭṭhānā añño upāyo na gavesitabboti adhippāyo.	1153	
PA_tika-s02_01t:1153_3	Ālokitādisamaññāpi yasmā dhammamattasseva pavattiviseso, tasmā tassa yāthāvato jānanaṃ	1153	
PA_tika-s02_01t:1153_4	asammohasampajaññanti dassetuṃ “abbhantare”tiādi vuttaṃ.	1153	
PA_tika-s02_01t:1154_0	“Paṭhamajavanepi …pe… na hotī”ti idaṃ pañcadvāraviññāṇavīthiyaṃ “itthī puriso”ti	1154	
PA_tika-s02_01t:1154_1	rajjanādīnaṃ abhāvaṃ sandhāya vuttaṃ. Tattha hi āvajjanavoṭṭhabbanānaṃ ayoniso āvajjanavoṭṭhabbanavasena	1154	
PA_tika-s02_01t:1154_2	iṭṭhe itthirūpādimhi lobho, aniṭṭhe ca paṭigho uppajjati, manodvāre pana “itthī puriso”ti	1154	
PA_tika-s02_01t:1154_3	rajjanādi hoti, tassa pañcadvārajavanaṃ mūlaṃ, yathāvuttaṃ vā sabbaṃ bhavaṅgādi,	1154	
PA_tika-s02_01t:1154_4	evaṃ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva	1154	
PA_tika-s02_01t:1154_5	apubbabhāvavasena ittarabhāvavasena ca vuttā. Heṭṭhupariyavasena bhijjitvā patitesūti	1154	
PA_tika-s02_01t:1154_6	heṭṭhimassa uparimassa ca aparāparaṃ bhaṅgappattimāha. Tanti javanaṃ. Tassa na yuttanti	1154	
PA_tika-s02_01t:1154_7	sambandho. Āgantuko abbhāgato. Udayabbayaparicchinno tāvatako kālo etesanti tāvakālikāni.	1154	
PA_tika-s02_01t:1155_0	Etaṃ asammohasampajaññaṃ. Tatthāti pañcakkhandhavasena ālokanavilokane paññāyamāne	1155	
PA_tika-s02_01t:1155_1	tabbinimutto ko eko āloketi, ko viloketi. Upanissayapaccayoti idaṃ suttantanayena	1155	
PA_tika-s02_01t:1155_2	pariyāyato vuttaṃ. Sahajātapaccayoti nidassanamattametaṃ aññamañña-sampayutta-atthiavigatādipaccayānampi labbhanato.	1155	
PA_tika-s02_01t:1156	Maṇisappo nāma ekā sappajātīti vadanti. Laḷananti kampananti vadanti, līḷākaraṇaṃ vā laḷanaṃ.	115	
PA_tika-s02_01t:1157_0	Uṇhapakatiko pariḷāhabahulo. Sīlassa vidūsanena ahitāvahattā micchājīvavasena uppannaṃ	1157	
PA_tika-s02_01t:1157_1	asappāyaṃ. Cīvarampi acetanantiādinā cīvarassa viya “kāyopi acetano”ti kāyassa attasuññatāvibhāvanena	1157	
PA_tika-s02_01t:1157_2	“abbhantare”tiādinā vuttamevatthaṃ vibhāvento itarītarasantosassa kāraṇaṃ dasseti.	1157	
PA_tika-s02_01t:1157_3	Tenāha “tasmā”tiādi. Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā hatasobho.	1157	
PA_tika-s02_01t:1158_0	Aṭṭhavidhopi atthoti aṭṭhavidhopi payojanaviseso. Pathavīsandhārakajalassa taṃsandhārakavāyunā	1158	
PA_tika-s02_01t:1158_1	viya paribhuttassa āhārassa vāyodhātunāva āsaye avaṭṭhānanti āha “vāyodhātuvaseneva	1158	
PA_tika-s02_01t:1158_2	tiṭṭhatī”ti. Atiharatīti yāva mukhā abhiharati. Vītiharatīti tato yāva kucchi, tāva	1158	
PA_tika-s02_01t:1158_3	harati. Atiharatīti vā mukhadvāraṃ atikkāmento harati. Vītiharatīti kucchigataṃ passato	1158	
PA_tika-s02_01t:1158_4	harati. Parivattetīti aparāparaṃ cāreti. Ettha ca āhārassa dhāraṇaparivattanasaṃcuṇṇanavisosanāni	1158	
PA_tika-s02_01t:1158_5	pathavīdhātusahitā eva vāyodhātu karoti, na kevalāti tāni pathavīdhātuyāpi kiccabhāvena	1158	
PA_tika-s02_01t:1158_6	vuttāni. Allattañca anupāletīti vāyuādīhi atisosanaṃ yathā na hoti, tathā anupāleti	1158	
PA_tika-s02_01t:1158_7	allaādīhi atisosanaṃ yathā na hoti, tathā anupāleti allabhāvaṃ. Tejodhātūti gahaṇīsaṅkhātā	1158	
PA_tika-s02_01t:1158_8	tejodhātu. Sā hi anto paviṭṭhaṃ āhāraṃ paripāceti. Añjaso hotīti āhārassa pavesanādīnaṃ	1158	
PA_tika-s02_01t:1158_9	maggo hoti. Ābhujatīti pariyesanajjhoharaṇajiṇṇājiṇṇatādiṃ āvajjeti, vijānātīti attho.	1158	
PA_tika-s02_01t:1158_10	Taṃtaṃvijānananipphādakoyeva hi payogo “sammāpayogo”ti vutto. Yena hi payogena pariyesanādi	11581	
PA_tika-s02_01t:1158_11	nipphajjati, so tabbisayavijānanampi nipphādeti nāma tadavinābhāvato. Atha vā sammāpayogaṃ	11581	
PA_tika-s02_01t:1158_12	sammāpaṭipattiṃ anvāya āgamma ābhujati samannāharati. Ābhogapubbako hi sabbopi viññāṇabyāpāroti tathā vuttaṃ.	11581	
PA_tika-s02_01t:1159_0	Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme	1159	
PA_tika-s02_01t:1159_1	bhikkhatthaṃ āhiṇḍanato. Paribhogatoti āhārassa paribhuñjanato. Āsayatoti pittādiāsayato.	1159	
PA_tika-s02_01t:1159_2	Āsayati ettha ekajjhaṃ pavattamānopi kammabalavatthito hutvā mariyādavasena aññamaññaṃ	1159	
PA_tika-s02_01t:1159_3	asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.	1159	
PA_tika-s02_01t:1159_4	Mariyādattho hi ayamākāro. Nidheti yathābhutto āhāro nicito hutvā tiṭṭhati etthāti	1159	
PA_tika-s02_01t:1159_5	nidhānaṃ, āmāsayo. Tato nidhānato. Aparipakkatoti gahaṇīsaṅkhātena kammajatejena	1159	
PA_tika-s02_01t:1159_6	avipakkato. Paripakkatoti yathābhuttassa āhārassa vipakkabhāvato. Phalatoti nipphattito.	1159	
PA_tika-s02_01t:1159_7	Nissandatoti ito cito ca vissandanato. Sammakkhanatoti sabbaso makkhanato. Ayamettha	1159	
PA_tika-s02_01t:1159_8	saṅkhepo, vitthāro pana visuddhimaggasaṃvaṇṇanāya gahetabbo.	1159	
PA_tika-s02_01t:1160_0	Aññe ca rogā kaṇṇasūlabhagandarādayo. Aṭṭhāneti manussāmanussapariggahite ayutte	1160	
PA_tika-s02_01t:1160_1	ṭhāne khettadevāyatanādike. Nissaṭṭhattā neva attano kassaci anissajjitattā jigucchanīyattā	1160	
PA_tika-s02_01t:1160_2	ca na parassa. Udakatumbatoti veḷunāḷiādiudakabhājanato. Tanti chaḍḍitaudakaṃ.	1160	
PA_tika-s02_01t:1161_0	Addhānairiyāpathā cirappavattikā dīghakālikā iriyāpathā. Majjhimā bhikkhācaraṇādivasena	1161	
PA_tika-s02_01t:1161_1	pavattā. Cuṇṇikairiyāpathā vihāre aññatthāpi ito cito ca parivattanādivasena pavattāti	1161	
PA_tika-s02_01t:1161_2	vadanti. “Gateti gamane”ti pubbe abhikkamapaṭikkamaggahaṇena gamanenapi purato pacchato	1161	
PA_tika-s02_01t:1161_3	ca kāyassa atiharaṇaṃ vuttanti idha gamanameva gahitanti keci.	1161	
PA_tika-s02_01t:1162_0	Yasmā mahāsīvattheravāde anantare anantare iriyāpathe pavattarūpārūpadhammānaṃ tattha	1162	
PA_tika-s02_01t:1162_1	tattheva nirodhadassanavasena sampajānakāritā gahitā, idañcettha sampajaññavipassanācāravasena	1162	
PA_tika-s02_01t:1162_2	āgataṃ, tasmā vuttaṃ “tayidaṃ mahāsīvattherena vuttaṃ asammohadhuraṃ imasmiṃ satipaṭṭhānabhutte	1162	
PA_tika-s02_01t:1162_3	adhippeta”nti. Sāmaññaphale pana sabbampi catubbidhaṃ sampajaññaṃ labbhati yāvadeva	1162	
PA_tika-s02_01t:1162_4	sāmaññaphalavisesadassanaparattā tassā desanāya. Satisampayuttassevāti idaṃ yathā	1162	
PA_tika-s02_01t:1162_5	sampajaññakiccassa padhānatā, evaṃ satikiccassāpīti dassanatthaṃ, na satiyā sabbhāvamattadassanatthaṃ.	1162	
PA_tika-s02_01t:1162_6	Na hi kadāci satirahitā ñāṇappavatti atthi. Etāni padānīti sampajaññapadāni. Vibhattānevāti	1162	
PA_tika-s02_01t:1162_7	visuṃ vibhattāneva. Imināpi sampajaññassa viya satiyāpi padhānataṃyeva vibhāveti.	1162	
PA_tika-s02_01t:1163_0	Aparo nayo – eko bhikkhu gacchanto aññaṃ cintento aññaṃ vitakkento gacchati, eko	1163	
PA_tika-s02_01t:1163_1	kammaṭṭhānaṃ avissajjetvāva gacchati, tathā eko tiṭṭhanto nisīdanto sayanto aññaṃ	1163	
PA_tika-s02_01t:1163_2	cintento aññaṃ vitakkento sayati, eko kammaṭṭhānaṃ avissajjetvāva sayati, etthakena	1163	
PA_tika-s02_01t:1163_3	pana na pākaṭaṃ hotīti caṅkamanena dīpenti. Yo hi bhikkhu caṅkamanaṃ otaritvā caṅkamanakoṭiyaṃ	1163	
PA_tika-s02_01t:1163_4	ṭhito pariggaṇhāti “pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ	1163	
PA_tika-s02_01t:1163_5	appatvā ettheva niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ	1163	
PA_tika-s02_01t:1163_6	appatvā ettheva niruddā, caṅkamanamajjhe pavattā ubho koṭiyo appatvā ettheva niruddhā,	1163	
PA_tika-s02_01t:1163_7	caṅkame pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ,	1163	
PA_tika-s02_01t:1163_8	nisajjāya pavattā sayanaṃ appatvā etthevaniruddhā”ti, evaṃ pariggaṇhanto pariggaṇhantoyeva	1163	
PA_tika-s02_01t:1163_9	cittaṃ bhavaṅgaṃ otāreti, uṭṭhahanto kammaṭṭhānaṃ gahetvāva uṭṭhahati, ayaṃ bhikkhu	1163	
PA_tika-s02_01t:1163_10	gatādīsu sampajānakārī nāma hoti, evampi sutte kammaṭṭhānaṃ avibhūtaṃ hoti, tasmā	11631	
PA_tika-s02_01t:1163_11	yo bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā	11631	
PA_tika-s02_01t:1163_12	sayati “kāyo acetano, mañco acetano, kāyo na jānāti “ahaṃ mañce sayito’ti, mañco	11631	
PA_tika-s02_01t:1163_13	na jānāti “mayi kāyo sayito”ti, acetano kāyo acetane mañce sayito”ti, evaṃ pariggaṇhantoyeva	11631	
PA_tika-s02_01t:1163_14	cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhati, ayaṃ sutte	11631	
PA_tika-s02_01t:1163_15	sampajānakārī nāma hotīti.	11631	
PA_tika-s02_01t:1164_0	Kāyādikiriyānibbattanena tammayattā āvajjanakiriyāsamuṭṭhitattā ca javanaṃ, sabbampi	1164	
PA_tika-s02_01t:1164_1	vā chadvārappavattaṃ kiriyāmayapavattaṃ nāma, tasmiṃ sati jāgaritaṃ nāma hotīti pariggaṇhanto	1164	
PA_tika-s02_01t:1164_2	jāgarite sampajānakārī nāma. Apica rattindivaṃ cha koṭṭhāse katvā pañca koṭṭhāse	1164	
PA_tika-s02_01t:1164_3	jaggantopi jāgarite sampajānakārī nāma hoti. Vimuttāyatanasīsena dhammaṃ desentopi	1164	
PA_tika-s02_01t:1164_4	bāttiṃsatiracchānakathaṃ pahāya dasakathāvatthunissitaṃ sappāyakathaṃ kathentopi	1164	
PA_tika-s02_01t:1164_5	bhāsite sampajānakārī nāma. Aṭṭhatiṃsāya ārammaṇesu cittaruciyaṃ manasikāraṃ pavattentopi	1164	
PA_tika-s02_01t:1164_6	dutiyaṃ jhānaṃ samāpannopi tuṇhībhāve sampajānakārī nāma. Dutiyañhi jhānaṃ vacīsaṅkhāravirahato	1164	
PA_tika-s02_01t:1164_7	visesato tuṇhībhāvo nāma. Rūpadhammasseva pavattiākāravisesā abhikkamādayoti vuttaṃ	1164	
PA_tika-s02_01t:1164_8	“rūpakkhandhasseva samudayo ca vayo ca nīharitabbo”ti. Sesaṃ vuttanayameva.	1164	
PA_tika-s02_01t:1165	Catusampajaññapabbavaṇṇanā niṭṭhitā.	116	
PA_tika-s02_01t:1166	Paṭikūlamanasikārapabbavaṇṇanā	116	
PA_tika-s02_01t:1167_0	110. Paṭikūlamanasikāravasenāti jigucchanīyatāya. Paṭikūlameva paṭikūlaṃ yo paṭikūlasabhāvo	1167	
PA_tika-s02_01t:1167_1	paṭikūlākāro, tassa manasikaraṇavasena. Antarenapi hi bhāvavācinaṃ saddaṃ bhāvattho	1167	
PA_tika-s02_01t:1167_2	viññāyati yathā “paṭassa sukka”nti. Yasmā visuddhimagge vuttaṃ, tasmā tattha taṃsaṃvaṇṇanāyañca	1167	
PA_tika-s02_01t:1167_3	vuttanayena veditabbaṃ. Vatthādīhi pasibbakākārena bandhitvā kataṃ āvaṭanaṃ putoḷi.	1167	
PA_tika-s02_01t:1167_4	Vibhūtākāroti paṇṇattiṃ samatikkamitvā asubhabhāvassa upaṭṭhitākāro. Iti-saddassa	1167	
PA_tika-s02_01t:1167_5	ākāratthataṃ dassento “eva”nti vatvā taṃ kāraṇaṃ sarūpato dassento “kesādipariggahaṇenā”ti āha.	1167	
PA_tika-s02_01t:1168	Paṭikūlamanasikārapabbavaṇṇanā niṭṭhitā.	116	
PA_tika-s02_01t:1169	Dhātumanasikārapabbavaṇṇanā	116	
PA_tika-s02_01t:1170_0	111. Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,	1170	
PA_tika-s02_01t:1170_1	catudhātuvavatthānavasenāti attho. Dhātumanasikāro dhātukammaṭṭhānaṃ catudhātuvavatthānanti	1170	
PA_tika-s02_01t:1170_2	hi atthato ekaṃ. Goghātakoti jīvikatthāya gunnaṃ ghātako. Antevāsikoti kammakaraṇavasena	1170	
PA_tika-s02_01t:1170_3	tassa samīpavāsī. Ṭhita-saddo “ṭhito vā”tiādīsu ṭhānasaṅkhātairiyāpathasamaṅgitāya,	1170	
PA_tika-s02_01t:1170_4	ṭhā-saddassa vā gativinivattiatthatāya aññattha ṭhapetvā gamanaṃ sesairiyāpathasamaṅgitāya	1170	
PA_tika-s02_01t:1170_5	bodhako, idha pana yathā tathā rūpakāyassa pavattiākārabodhako adhippetoti āha “catunnaṃ	1170	
PA_tika-s02_01t:1170_6	iriyāpathānaṃ yena kenaci ākārena ṭhitattā yathāṭhita”nti. Tattha ākārenāti ṭhānādinā	1170	
PA_tika-s02_01t:1170_7	rūpakāyassa pavattiākārena. Ṭhānādayo hi iriyāpathasaṅkhātāya kāyikakiriyāya patho	1170	
PA_tika-s02_01t:1170_8	pavattimaggoti “iriyāpatho”ti vuccanti. Yathāṭhitanti yathāpavattaṃ. Yathāvuttaṭṭhānamevettha	1170	
PA_tika-s02_01t:1170_9	“paṇidhāna”nti adhippetanti āha “yathāṭhitattā ca yathāpaṇihita”nti. Ṭhitanti vā	1170	
PA_tika-s02_01t:1170_10	kāyassa ṭhānasaṅkhātairiyāpathasamāyogaparidīpanaṃ. Paṇihitanti tadaññairiyāpathasamāyogaparidīpanaṃ.	11701	
PA_tika-s02_01t:1170_11	Ṭhitanti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ.	11701	
PA_tika-s02_01t:1170_12	Paṇihitanti paccayakiccavasena tehi tehi paccayehi pakārato nihitaṃ paṇihitanti evampettha	11701	
PA_tika-s02_01t:1170_13	attho veditabbo. Paccavekkhatīti pati pati avekkhati, ñāṇacakkhunā vinibbhujitvā	11701	
PA_tika-s02_01t:1170_14	visuṃ visuṃ passati.	11701	
PA_tika-s02_01t:1171_0	Idāni vuttamevatthaṃ bhāvatthavibhāvanavasena dassetuṃ “yathā goghātakassā”tiādi	1171	
PA_tika-s02_01t:1171_1	vuttaṃ. Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi	1171	
PA_tika-s02_01t:1171_2	saṃvaḍḍhentassa. Vadhitaṃ matanti hiṃsitaṃ hutvā mataṃ. Matanti ca matamattaṃ. Tenevāha	1171	
PA_tika-s02_01t:1171_3	“tāvadevā”ti. Gāvīti saññā na antaradhāyati yāni aṅgapaccaṅgāni yathāsanniviṭṭhāni	1171	
PA_tika-s02_01t:1171_4	upādāya gāvīsamaññā matamattāyapi gāviyā, tesaṃ taṃsannivesassa avinaṭṭhattā. Vilīyanti	1171	
PA_tika-s02_01t:1171_5	bhijjanti vibhujjantīti bīlā bhāgā va-kārassa ba-kāraṃ, i-kārassa ī-kāraṃ katvā.	1171	
PA_tika-s02_01t:1171_6	Bīlasoti bīlaṃ bīlaṃ katvā. Vibhajitvāti aṭṭhisaṅghāṭato maṃsaṃ vivecetvā, tato vā	1171	
PA_tika-s02_01t:1171_7	vivecitamaṃsaṃ bhāgaso katvā. Tenevāha “maṃsasaññā pavattatī”ti. Pabbajitassapi apariggahitakammaṭṭhānassa.	1171	
PA_tika-s02_01t:1171_8	Ghanavinibbhoganti santatisamūhakiccaghanānaṃ vinibbhujanaṃ vivecanaṃ. Dhātuso paccavekkhatoti	1171	
PA_tika-s02_01t:1171_9	ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa.	1171	
PA_tika-s02_01t:1171_10	Sattasaññāti attānudiṭṭhivasena pavattā saññāti vadanti, vohāravasena pavattasattasaññāyapi	11711	
PA_tika-s02_01t:1171_11	tadā antaradhānaṃ yuttameva yāthāvato ghanavinibbhogassa sampādanato. Evañhi sati	11711	
PA_tika-s02_01t:1171_12	yathāvuttaopammatthena upameyyattho aññadatthu saṃsandati sameti. Tenevāha “dhātuvaseneva	11711	
PA_tika-s02_01t:1171_13	cittaṃ santiṭṭhatī”ti. Dakkhoti cheko taṃtaṃsamaññāya kusalo, yathājāte sūnasmiṃ	11711	
PA_tika-s02_01t:1171_14	naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā, na	11711	
PA_tika-s02_01t:1171_15	vibhatte, vibhatte pana aṭṭiṃmaṃsādiavayavasamaññāti jānanako. Catumahāpatho viya	11711	
PA_tika-s02_01t:1171_16	catuiriyāpathoti gāviyā ṭhitacatumahāpatho viya kāyassa pavattimaggabhūto catubbidho	11711	
PA_tika-s02_01t:1171_17	iriyāpatho. Yasmā visuddhimagge vitthāritā, tasmā tattha taṃsaṃvaṇṇanāyañca vuttanayeneva veditabbā.	11711	
PA_tika-s02_01t:1172	Dhātumanasikārapabbavaṇṇanā niṭṭhitā.	117	
PA_tika-s02_01t:1173	Navasivathikapabbavaṇṇanā	117	
PA_tika-s02_01t:1174_0	112. Sivathikāya apaviddhauddhumātakādipaṭisaṃyuttānaṃ odhiso pavattānaṃ kathānaṃ	1174	
PA_tika-s02_01t:1174_1	tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā.	1174	
PA_tika-s02_01t:1174_2	Tenāha “sivathikapabbehi vibhajitu”nti. Uddhaṃ jīvitapariyādānāti jīvitakkhayato	1174	
PA_tika-s02_01t:1174_3	upari maraṇato paraṃ. Samuggatenāti uṭṭhitena. Uddhumātattāti uddhaṃ uddhaṃ dhumātattā	1174	
PA_tika-s02_01t:1174_4	sūnattā. Setarattehi viparibhinnaṃ vimissitaṃ nīlaṃ vinīlaṃ, purimavaṇṇavipariṇāmabhūtaṃ	1174	
PA_tika-s02_01t:1174_5	vā nīlaṃvinīlaṃ, vinīlameva vinīlakanti ka-kārena padavaḍḍhanamāha anatthantarato	1174	
PA_tika-s02_01t:1174_6	yathā “pītakaṃ lohitaka”nti. Paṭikūlakattāti jigucchanīyattā. Kucchitaṃ vinīlaṃ vinīlakanti	1174	
PA_tika-s02_01t:1174_7	kucchanattho vā ayaṃ ka-kāroti dassetuṃ vuttaṃ yathā “pāpako kittisaddo abbhuggacchatī”ti.	1174	
PA_tika-s02_01t:1174_8	Paribhinnaṭṭhānehi kākakaṅkādīhi. Vissandamānaṃ pubbanti vissavantaṃ pubbaṃ, tahaṃ	1174	
PA_tika-s02_01t:1174_9	tahaṃ paggharantapubbanti attho. Tathābhāvanti vissandamānapubbabhāvaṃ.	1174	
PA_tika-s02_01t:1175_0	So bhikkhūti yo “passeyya sarīraṃ sivathikāya chaḍḍita”nti vutto, so bhikkhu. Upasaṃharati	1175	
PA_tika-s02_01t:1175_1	sadisataṃ. Ayampi khotiādi upasaṃharaṇākāradassanaṃ. Āyūti rūpajīvitindriyaṃ, arūpajīvitindriyaṃ	1175	
PA_tika-s02_01t:1175_2	panettha viññāṇagatikameva. Usmāti kammajatejo. Evaṃpūtikasabhāvoti evaṃ ativiya	1175	
PA_tika-s02_01t:1175_3	pūtikasabhāvo, na āyuādīnaṃ avigame viya mattasoti adhippāyo. Ediso bhavissatīti	1175	
PA_tika-s02_01t:1175_4	evaṃbhāvīti āha “evaṃuddhumātādibhedo bhavissatī”ti.	1175	
PA_tika-s02_01t:1176_0	Luñcitvā luñcitvāti uppāṭetvā uppāṭetvā. Sesāvasesamaṃsalohitayuttanti sabbaso akhāditattā	1176	
PA_tika-s02_01t:1176_1	tahaṃ tahaṃ sesena appāvasesena maṃsalohitena yuttaṃ. Aññena hatthaṭṭhikanti avisesena	1176	
PA_tika-s02_01t:1176_2	hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.	1176	
PA_tika-s02_01t:1176_3	Terovassikānīti tirovassaṃ gatāni. Tāni pana saṃvaccharaṃ vītivattāni hontīti āha	1176	
PA_tika-s02_01t:1176_4	“atikkantasaṃvaccharānī”ti. Purāṇatāya ghanabhāvavigamena vicuṇṇatā idha pūtibhāvoti	1176	
PA_tika-s02_01t:1176_5	so yathā hoti, taṃ dassento “abbhokāse”tiādimāha. Khajjamānatādivasena dutiyasivathikapabbādīnaṃ	1176	
PA_tika-s02_01t:1176_6	vavatthitatthā vuttaṃ “khajjamānādīnaṃ vasena yojanā kātabbā”ti.	1176	
PA_tika-s02_01t:1177	Navasivathikapabbavaṇṇanā niṭṭhitā.	117	
PA_tika-s02_01t:1178_0	Imāneva dveti avadhāraṇena appanākammaṭṭhānaṃ tattha niyameti aññapabbesu tadabhāvato.	1178	
PA_tika-s02_01t:1178_1	Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi	1178	
PA_tika-s02_01t:1178_2	appaṭisiddhāti daṭṭhabbā aniccādidassanato. Saṅkhāresu ādīnavavibhāvanāni sivathikapabbānīti	1178	
PA_tika-s02_01t:1178_3	āha “sivathikānaṃ ādīnavānupassanāvasena vuttattā”ti. Iriyāpathapabbādīnaṃ anappanāvahatā	1178	
PA_tika-s02_01t:1178_4	pākaṭā evāti “sesāni dvādasāpī”ti vuttaṃ. Yaṃ panettha atthato avibhattaṃ, taṃ suviññeyyamevāti.	1178	
PA_tika-s02_01t:1179	Kāyānupassanāvaṇṇanā niṭṭhitā.	117	
PA_tika-s02_01t:1180	Vedanānupassanāvaṇṇanā	118	
PA_tika-s02_01t:1181_0	113. Sukhaṃ vedananti ettha sukhayatīti sukhā, sampayuttadhamme kāyañca laddhassāde	1181	
PA_tika-s02_01t:1181_1	karotīti attho. Suṭṭhu vā khādati, khanati vā kāyikaṃ cetasikañca ābādhanti sukhā.	1181	
PA_tika-s02_01t:1181_2	Sukaraṃ okāsadānaṃ etissāti sukhāti apare. Vedayati ārammaṇarasaṃ anubhavatīti vedanā.	1181	
PA_tika-s02_01t:1181_3	Vedayamānoti anubhavamāno. Kāmantiādīsu yaṃ vattabbaṃ, taṃ iriyāpathapabbe vuttameva.	1181	
PA_tika-s02_01t:1181_4	Sampajānassa vediyanaṃ sampajānavediyanaṃ.	1181	
PA_tika-s02_01t:1182_0	“Vohāramattaṃ hotī”ti etena “sukhaṃ vedanaṃ vedayamāno sukhaṃ vedanaṃ vedayāmī”ti	1182	
PA_tika-s02_01t:1182_1	idaṃ vohāramattanti dasseti. Vatthuārammaṇāti rūpādiārammaṇā. Rūpādiārammaṇañhi vedanāya	1182	
PA_tika-s02_01t:1182_2	pavattiṭṭhānatāya “vatthū”ti adhippetaṃ. Assāti bhaveyya. Dhammavinimuttassa aññassa	1182	
PA_tika-s02_01t:1182_3	kattu abhāvato dhammasseva kattubhāvaṃ dassento “vedanāva vedayatī”ti āha. Nitthunantoti.	1182	
PA_tika-s02_01t:1182_4	Balavato vedanāvegassa nirodhane ādīnavaṃ disvā tassa avasaradānavasena nitthunanto.	1182	
PA_tika-s02_01t:1182_5	Vīriyasamataṃ yojetvāti adhivāsanavīriyassa adhimattattā tassa hāpanavasena samādhinā	1182	
PA_tika-s02_01t:1182_6	samarasatāpādanena vīriyasamataṃ yojetvā. Saha paṭisambhidāhīti lokuttarapaṭisambhidāhi	1182	
PA_tika-s02_01t:1182_7	saha. Lokiyānampi vā sati uppattikāle tattha samatthataṃ sandhāyāha “saha paṭisambhidāhī”ti.	1182	
PA_tika-s02_01t:1182_8	Samasīsīti vārasamasīsī hutvā, paccavekkhaṇavārassa anantaravāre parinibbāyīti attho.	1182	
PA_tika-s02_01t:1183_0	Yathā ca sukhaṃ, evaṃ dukkhanti yathā “sukhaṃ vedayatī”tiādinā sampajānavediyanaṃ	1183	
PA_tika-s02_01t:1183_1	sandhāya vuttaṃ, evaṃ dukkhampi. Tattha dukkhayatīti dukkhā, sampayuttadhamme kāyañca	1183	
PA_tika-s02_01t:1183_2	pīḷeti vibādhatīti attho. Duṭṭhuṃ vā khādati, khanati vā kāyikaṃ cetasikañca sātanti	1183	
PA_tika-s02_01t:1183_3	dukkhā. Dukkaraṃ okāsadānaṃ etissāti dukkhāti apare. Arūpakammaṭṭhānanti arūpapariggahaṃ,	1183	
PA_tika-s02_01t:1183_4	arūpadhammamukhena vipassanābhinivesanti attho. Rūpakammaṭṭhānena pana samathābhinivesopi	1183	
PA_tika-s02_01t:1183_5	saṅgayhati, vipassanābhiniveso pana idhādhippetoti dassento āha. “Rūpapariggaho arūpapariggahotipi	1183	
PA_tika-s02_01t:1183_6	etadeva vuccatī”ti. Catudhātuvavatthānaṃ kathesīti etthāpi “yebhuyyenā”ti padaṃ ānetvā	1183	
PA_tika-s02_01t:1183_7	sambandhitabbaṃ. Tadubhayanti catudhātuvavatthānassa saṅkhepavitthāradvayamāha. Saṅkhepamanasikāravasena	1183	
PA_tika-s02_01t:1183_8	mahāsatipaṭṭhāne, vitthāramanasikāravasena rāhulovāda- dhātuvibhaṅgādīsu.	1183	
PA_tika-s02_01t:1184_0	Yebhuyyaggahaṇena tadaññadhammavasenapi arūpakammaṭṭhānakathāya atthitā dīpitāti	1184	
PA_tika-s02_01t:1184_1	taṃ vibhāgena dassetuṃ “tividho hī”tiādi vuttaṃ. Tattha abhinivesoti anuppaveso,	1184	
PA_tika-s02_01t:1184_2	ārambhoti attho. Ārambhe eva hi ayaṃ vibhāgo, sammasanaṃ pana anavasesatova dhamme	1184	
PA_tika-s02_01t:1184_3	pariggahetvā vattati. Pariggahite rūpakammaṭṭhāneti idaṃ rūpamukhena vipassanābhinivesaṃ	1184	
PA_tika-s02_01t:1184_4	sandhāya vuttaṃ, arūpamukhena pana vipassanābhiniveso yebhūyyena samathayānikassa	1184	
PA_tika-s02_01t:1184_5	icchitabbo, so ca paṭhamaṃ jhānaṅgāni pariggahetvā tato paraṃ sesadhamme pariggaṇhāti.	1184	
PA_tika-s02_01t:1184_6	Paṭhamābhinipātoti sabbe cetasikā cittāyattā cittakiriyabhāvena vuccantīti phasso	1184	
PA_tika-s02_01t:1184_7	cittassa paṭhamābhinipāto vutto, uppannaphasso puggalo, cittacetasikarāsi vā ārammaṇena	1184	
PA_tika-s02_01t:1184_8	phuṭṭho phassasahajātāya vedanāya taṃsamakālameva vedeti, phasso pana obhāsassa viya	1184	
PA_tika-s02_01t:1184_9	padīpo vedanādīnaṃ paccayaviseso hotīti purimakālo viya vuccati, yā tassa ārammaṇābhiniropanalakkhaṇatā	1184	
PA_tika-s02_01t:1184_10	vuccati. Phusantoti ārammaṇassa phusanākārena. Ayañhi arūpadhammatā ekadesena anallīyamānopi	11841	
PA_tika-s02_01t:1184_11	rūpaṃ viya cakkhu, saddo viya ca sotaṃ cittaṃ ārammaṇañca phusanto viya saṅghaṭṭento	11841	
PA_tika-s02_01t:1184_12	viya ca pavattati. Tathāhesa “saṅghaṭṭanaraso”ti vuccati.	11841	
PA_tika-s02_01t:1185_0	Ārammaṇaṃ anubhavantīti issaravatāya visavitāya sāmibhāvena ārammaṇarasaṃ anubhavantī.	1185	
PA_tika-s02_01t:1185_1	Phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato,	1185	
PA_tika-s02_01t:1185_2	vedanāya pana iṭṭhākārasambhogādivasena pavattanato ārammaṇe nippadesato pavatti.	1185	
PA_tika-s02_01t:1185_3	Phusanādibhāvena hi ārammaṇaggahaṇaṃ ekadesānubhavanaṃ, vedayitābhāvena gahaṇaṃ yathākāmaṃ	1185	
PA_tika-s02_01t:1185_4	sabbānubhavanaṃ evasabhāvāneva tāni gahaṇānīti na vedanāya viya phassādīnampi yathāsakaṃ	1185	
PA_tika-s02_01t:1185_5	kiccakaraṇena sāmibhāvānubhavanaṃ codetabbaṃ. Vijānantanti paricchindanavasena visesato	1185	
PA_tika-s02_01t:1185_6	jānantaṃ. Viññāṇañhi minitabbavatthuṃ nāḷiyā minanto puriso viya ārammaṇaṃ paricchijja	1185	
PA_tika-s02_01t:1185_7	vibhāventaṃ pavattati, na saññā viya sañjānanamattaṃ hutvā. Tathā hi anena kadāci	1185	
PA_tika-s02_01t:1185_8	lakkhaṇattayavibhāvanāpi hoti. Imesaṃ pana phassādīnaṃ tassa tassa pākaṭabhāvo paccayavisesasiddhassa	1185	
PA_tika-s02_01t:1185_9	pubbābhogassa vasena veditabbā.	1185	
PA_tika-s02_01t:1186_0	Evaṃ tassa tasseva pākaṭabhāvepi “sabbaṃ, bhikkhave, abhiññeyya”nti “sabbañca kho,	1186	
PA_tika-s02_01t:1186_1	bhikkhave, abhijāna”nti ca evamādivacanato sabbe sammasanupagā dhammā pariggahetabbāti	1186	
PA_tika-s02_01t:1186_2	dassento “tattha yassā”tiādimāha. Tattha phassapañcamakeyevāti avadhāraṇaṃ tadantogadhattā	1186	
PA_tika-s02_01t:1186_3	taggahaṇeneva gahitattā catunnaṃ arūpakkhandhānaṃ. Phassapañcamakaggahaṇañhi tassa	1186	
PA_tika-s02_01t:1186_4	sabbacittuppādasādhāraṇabhāvato, tattha ca phassacetanāggahaṇena sabbasaṅkhārakkhandhadhammasaṅgaho	1186	
PA_tika-s02_01t:1186_5	cetanāpadhānattā tesaṃ. Tathā hi suttantabhājanīye saṅkhārakkhandhavibhaṅge “cakkhusamphassajā	1186	
PA_tika-s02_01t:1186_6	cetanā”tiādinā cetanāva vibhattā, itare pana khandhā sarūpeneva gahitā.	1186	
PA_tika-s02_01t:1187_0	Vatthuṃ nissitāti ettha vatthu-saddo karajakāyavisayoti kathamidaṃ viññāyatīti āha	1187	
PA_tika-s02_01t:1187_1	“yaṃ sandhāya vutta”ntiādi. Kattha pana vuttaṃ? Sāmaññaphale. Soti karajakāyo. Pañcakkhandhavinimuttaṃ	1187	
PA_tika-s02_01t:1187_2	nāmarūpaṃ natthīti idaṃ adhikāravasena vuttaṃ. Aññathā hi khandhavinimuttampi nāmaṃ	1187	
PA_tika-s02_01t:1187_3	atthevāti. Avijjādihetukāti avijjātaṇhupādānādihetukā. Vipassanāpaṭipāṭiyā…pe… vicaratīti	1187	
PA_tika-s02_01t:1187_4	iminā balavavipassanaṃ vatvā puna tassa ussukkāpanaṃ visesādhigamanañca dassento “so”tiādimāha.	1187	
PA_tika-s02_01t:1188_0	Idhāti imissaṃ dutiyasatipaṭṭhānadesanāyaṃ, tassā pana vedanānupassanāvasena kathetabbattā	1188	
PA_tika-s02_01t:1188_1	bhagavā vedanāvasena kathesi. Yathāvuttesu ca tīsu kammaṭṭhānābhinivesesu vedanāvasena	1188	
PA_tika-s02_01t:1188_2	kammaṭṭhānābhiniveso sukaro vedanānaṃ vibhūtabhāvatoti dassetuṃ “phassavasena hī”tiādi	1188	
PA_tika-s02_01t:1188_3	vuttaṃ. Na pākaṭaṃ hotīti idaṃ tādise puggale sandhāya vuttaṃ, yesaṃ ādito vedanāva	1188	
PA_tika-s02_01t:1188_4	vibhūtatarā hutvā upaṭṭhāti. Evañhi yaṃ vuttaṃ “phasso pākaṭo hoti, viññāṇaṃ pākaṭaṃ	1188	
PA_tika-s02_01t:1188_5	hotī”ti, taṃ avirodhitaṃ hoti. Vedanānaṃ uppattipākaṭatāyāti ca idaṃ sukhadukkhavedanānaṃ	1188	
PA_tika-s02_01t:1188_6	vasena vuttaṃ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā	1188	
PA_tika-s02_01t:1188_7	itarāyapi pavatti viññūnaṃ pākaṭā evāti “vedanāna”nti avisesaggahaṇaṃ daṭṭhabbaṃ.	1188	
PA_tika-s02_01t:1188_8	Yadā sukhaṃ uppajjatītiādi sukhavedanāya pākaṭabhāvavibhāvanaṃ. Neva tasmiṃ samaye	1188	
PA_tika-s02_01t:1188_9	dukkhaṃ vedanaṃ vedetīti tasmiṃ sukhavedanāsamaṅgisamaye neva dukkhaṃ vedanaṃ vedeti	1188	
PA_tika-s02_01t:1188_10	niruddhattā, anuppannattā ca yathākkamaṃ atītānāgatānaṃ, paccuppannāya pana asambhavo	11881	
PA_tika-s02_01t:1188_11	vuttoyeva. Sakiccakkhaṇamattāvaṭṭhānato aniccā. Sameccasambhuyya paccayehi katattā	11881	
PA_tika-s02_01t:1188_12	saṅkhatā. Vatthārammaṇādipaccayaṃ paṭicca uppannattā paṭiccasamuppannā. Khayavayapalujjananirujjhanapakatitāya	11881	
PA_tika-s02_01t:1188_13	khayadhammā…pe… nirodhadhammāti daṭṭhabbā.	11881	
PA_tika-s02_01t:1189_0	Kilesehi āmasitabbato āmisaṃ nāma pañca kāmaguṇā, ārammaṇakaraṇavasena saha āmisehīti	1189	
PA_tika-s02_01t:1189_1	āmisā. Tenāha “pañcakāmaguṇāmisanissitā”ti. Ito paranti “atthi vedanā”ti evamādipāḷiṃ	1189	
PA_tika-s02_01t:1189_2	sandhāyāha “kāyānupassanāyaṃ vuttanayamevā”ti.	1189	
PA_tika-s02_01t:1190	Vedanānupassanāvaṇṇanā niṭṭhitā.	119	
PA_tika-s02_01t:1191	Cittānupassanāvaṇṇanā	119	
PA_tika-s02_01t:1192_0	114. Sampayogavasena pavattamānena saha rāgenāti sarāgaṃ. Tenāha “lobhasahagata”nti.	1192	
PA_tika-s02_01t:1192_1	Vītarāganti. Ettha kāmaṃ sarāgapadapaṭiyoginā vītarāgavasena bhavitabbaṃ, sammasanacārassa	1192	
PA_tika-s02_01t:1192_2	pana idhādhippetattā tebhūmakasseva gahaṇanti “lokiyakusalābyākata”nti vatvā “idaṃ	1192	
PA_tika-s02_01t:1192_3	panā”tiādinā tameva adhippāyaṃ vivarati. Sesāni dve dosamūlāni, dve mohamūlānīti	1192	
PA_tika-s02_01t:1192_4	cattāri akusalacittāni. Tesañhi rāgena sampayogābhāvato nattheva sarāgatā, tannimittakatāya	1192	
PA_tika-s02_01t:1192_5	pana siyā taṃsahitatālesoti nattheva vītarāgatāpīti dukavinimuttatā evettha labbhatīti	1192	
PA_tika-s02_01t:1192_6	āha “neva purimapadaṃ, na pacchimapadaṃ bhajantī”ti. Yadi evaṃ padesikaṃ pajānanaṃ	1192	
PA_tika-s02_01t:1192_7	āpajjatīti? Nāpajjati dukantarapariyāpannattā tesaṃ. Akusalamūlesu saha moheneva	1192	
PA_tika-s02_01t:1192_8	vattatīti samohanti āha “vicikicchāsahagatañceva uddhaccasahagatañcā”ti. Yasmā cettha	1192	
PA_tika-s02_01t:1192_9	saheva mohenāti samohanti purimapadāvadhāraṇampi labbhatiyeva, tasmā vuttaṃ “yasmā	1192	
PA_tika-s02_01t:1192_10	panā”tiādi. Yathā pana atimūḷhatāya pāṭipuggalikanayena savisesaṃ mohavantatāya momūhacittanti	11921	
PA_tika-s02_01t:1192_11	vattabbato vicikicchuddhaccasahagatadvayaṃ visesato “samoha”nti vuccati, na tathā	11921	
PA_tika-s02_01t:1192_12	sesākusalacittānīti “vaṭṭantiyevā”ti vuttaṃ. Sampayogavasena thinamiddhena anupatitaṃ	11921	
PA_tika-s02_01t:1192_13	anugatanti thinamiddhānupatitaṃ pañcavidhaṃ sasaṅkhārikākusalacittaṃ saṅkuṭitacittaṃ.	11921	
PA_tika-s02_01t:1192_14	Saṅkuṭitacittaṃ nāma ārammaṇe saṅkocanavasena pavattanato. Paccayavisesavasena thāmajātena	11921	
PA_tika-s02_01t:1192_15	uddhaccena sahagataṃ pavattaṃ saṃsaṭṭhanti uddhaccasahagataṃ, aññathā sabbampi akusalacittaṃ	11921	
PA_tika-s02_01t:1192_16	uddhaccasahagatamevāti. Pasaṭacittaṃ nāma sātisayaṃ vikkhepavasena pavattanato.	11921	
PA_tika-s02_01t:1193_0	Kilesavikkhambhanasamatthatāya vipulaphalatāya dīghasantānatāya ca mahantabhāvaṃ	1193	
PA_tika-s02_01t:1193_1	gataṃ, mahantehi vā uḷāracchandādīhi gataṃ paṭipannanti mahaggataṃ. Taṃ pana rūpārūpabhūmikaṃ	1193	
PA_tika-s02_01t:1193_2	tato mahantassa loke abhāvato. Tenāha “rūpārūpāvacara”nti. Tassa cettha paṭiyogī	1193	
PA_tika-s02_01t:1193_3	parittamevāti āha “amahaggatanti kāmāvacara”nti. Attānaṃ uttarituṃ samatthehi saha	1193	
PA_tika-s02_01t:1193_4	uttarehīti sauttaraṃ, tappaṭipakkhena anuttaraṃ, tadubhayaṃ upādāya veditabbanti	1193	
PA_tika-s02_01t:1193_5	āha “sauttaranti kāmāvacara”ntiādi. Paṭipakkhavikkhambhanasamatthena samādhinā sammadeva	1193	
PA_tika-s02_01t:1193_6	āhitaṃ samāhitaṃ. Tenāha “yassā”tiādi. Yassāti yassa cittassa. Yathāvuttena samādhinā	1193	
PA_tika-s02_01t:1193_7	na samāhitanti asamāhitaṃ. Tenāha “ubhayasamādhirahita”nti. Tadaṅgavimuttiyā vimuttaṃ,	1193	
PA_tika-s02_01t:1193_8	kāmāvacaraṃ kusalaṃ. Vikkhambhanavimuttiyā vimuttaṃ, mahaggatanti tadubhayaṃ sandhāyāha	1193	
PA_tika-s02_01t:1193_9	“tadaṅgavikkhambhanavimuttīhi vimutta”nti. Yattha tadubhayavimutti natthi, taṃ ubhayavimuttirahitanti	1193	
PA_tika-s02_01t:1193_10	gayhamāne lokuttaracittepi siyā āsaṅkāti tannivattanatthaṃ “samuccheda…pe… okāsova	11931	
PA_tika-s02_01t:1193_11	natthī”ti āha. Okāsābhāvo ca sammasanacārassa adhippetattā veditabbo. Yaṃ panettha	11931	
PA_tika-s02_01t:1193_12	atthato avibhattaṃ, taṃ heṭṭhā vuttanayamevāti.	11931	
PA_tika-s02_01t:1194	Cittānupassanāvaṇṇanā niṭṭhitā.	119	
PA_tika-s02_01t:1195	Dhammānupassanāvaṇṇanā	119	
PA_tika-s02_01t:1196	Nīvaraṇapabbavaṇṇanā	119	
PA_tika-s02_01t:1197_0	115. Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho	1197	
PA_tika-s02_01t:1197_1	pāḷito eva viññāyatīti tamatthaṃ ulliṅgento “pañcavidhena dhammānupassanaṃ kathetu”nti	1197	
PA_tika-s02_01t:1197_2	vuttaṃ. Yadi evaṃ kasmā nīvaraṇādivaseneva niddiṭṭhanti? Veneyyajjhāsayato. Yesañhi	1197	
PA_tika-s02_01t:1197_3	veneyyānaṃ pahātabbadhammesu paṭhamaṃ nīvaraṇāni vibhāgena vattabbāni, tesaṃ vasenettha	1197	
PA_tika-s02_01t:1197_4	bhagavatā paṭhamaṃ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā	1197	
PA_tika-s02_01t:1197_5	desitā, tato pariññeyyesu khandhesu āyatanesu, bhāvetabbesu bojjhaṅgesu pariññeyādivibhāgesu	1197	
PA_tika-s02_01t:1197_6	saccesu ca uttarā desanā desitā, tasmā cettha samathabhāvanāpi yāvadeva vipassanatthaṃ	1197	
PA_tika-s02_01t:1197_7	icchitā, vipassanāpadhānā vipassanābahulā ca satipaṭṭhānadesanāti tassā vipassanābhinivesavibhāgena	1197	
PA_tika-s02_01t:1197_8	desitabhāvaṃ vibhāvento “apicā”tiādimāha. Tattha khandhāyatanadukkhasaccavasena missakapariggahakathanaṃ	1197	
PA_tika-s02_01t:1197_9	daṭṭhabbaṃ. Saññāsaṅkhārakkhandhapariggahampīti pi-saddena sakalapañcupādānakkhandhapariggahaṃ	1197	
PA_tika-s02_01t:1197_10	sampiṇḍeti itaresaṃ tadantogadhattā. “Kaṇhasukkānaṃ yugandhatā natthī”ti pajānanakāle	11971	
PA_tika-s02_01t:1197_11	abhāvā “abhiṇhasamudācāravasenā”ti vuttaṃ. Yathāti yenākārena. So pana “kāmacchandassa	11971	
PA_tika-s02_01t:1197_12	uppādo hotī”ti vuttattā kāmacchandassa kāraṇākārova, atthato kāraṇamevāti āha “yena	11971	
PA_tika-s02_01t:1197_13	kāraṇenā”ti. Ca-saddo vakkhamānatthasamuccayattho.	11971	
PA_tika-s02_01t:1198_0	Tatthāti “yathā cā”tiādinā vuttapade. Subhampīti kāmacchandopi. So hi attano gahaṇākārena	1198	
PA_tika-s02_01t:1198_1	“subha”nti vuccati, tenākārena pavattanakassa aññassa kāmacchandassa nimittattā “subhanimitta”nti	1198	
PA_tika-s02_01t:1198_2	ca. Iṭṭhaṃ, iṭṭhākārena vā gayhamānaṃ rūpādi subhārammaṇaṃ. Ākaṅkhitassa hitasukhassa	1198	
PA_tika-s02_01t:1198_3	anupāyabhūto manasikāro anupāyamanasikāro. Tanti ayonisomanasikāraṃ. Tatthāti nipphādetabbe	1198	
PA_tika-s02_01t:1198_4	ārammaṇabhūte ca duvidhepi subhanimitte. Āhāroti paccayo.	1198	
PA_tika-s02_01t:1199_0	Asubhampīti asubhajjhānampi uttarapadalopena. Taṃ pana dasasu aviññāṇakāsubhesu,	1199	
PA_tika-s02_01t:1199_1	kesādīsu ca pavattaṃ daṭṭhabbaṃ. Kesādīsu hi saññā asubhasaññāti girimānandasutte	1199	
PA_tika-s02_01t:1199_2	vuttāti. Ettha ca catubbidhassa ayonisomanasikārassa yonisomanasikārassa ca gahaṇaṃ	1199	
PA_tika-s02_01t:1199_3	niravasesadassanatthaṃ katanti daṭṭhabbaṃ. Tesu pana asubhe “subha”nti, “asubha”nti	1199	
PA_tika-s02_01t:1199_4	ca manasikāro idhādhippeto, tadanukūlattā vā itarepīti.	1199	
PA_tika-s02_01t:1200_0	Ekādasasu asubhesu paṭikūlākārassa uggaṇhanaṃ, yathā vā tattha uggahanimittaṃ uppajjati,	1200	
PA_tika-s02_01t:1200_1	tathā paṭipatti asubhanimittassa uggaho. Upacārappanāvahāya asubhabhāvanāya anuyuñjanaṃ	1200	
PA_tika-s02_01t:1200_2	asubhabhāvanānuyogo. Bhojane mattaññuno thinamiddhābhibhavābhāvā otāraṃ alabhamāno	1200	
PA_tika-s02_01t:1200_3	kāmacchando pahīyatīti vadanti. Bhojananissitaṃ pana āhāre paṭikūlasaññaṃ, tabbipariṇāmassa,	1200	
PA_tika-s02_01t:1200_4	tadādhārassa, tassa ca udariyabhūtassa asubhatādassanaṃ, kāyassa āhāraṭṭhitikatādassanañca	1200	
PA_tika-s02_01t:1200_5	yo sammadeva jānāti, so visesato bhojane mattaññū nāma, tassa ca kāmacchando pahīyateva.	1200	
PA_tika-s02_01t:1200_6	Asubhakammikatissatthero dantaṭṭhidassāvī. Abhidhammapariyāyena sabbopi lobho kāmacchandanīvaraṇanti	1200	
PA_tika-s02_01t:1200_7	āha “arahattamaggenā”ti.	1200	
PA_tika-s02_01t:1201_0	Paṭighampi purimuppannaṃ paṭighanimittaṃ parato uppajjanakapaṭighassa kāraṇanti katvā.	1201	
PA_tika-s02_01t:1201_1	Mejjati hitapharaṇavasena siniyhatīti mitto, tasmiṃ mitte bhavā, mittassa vā esāti	1201	
PA_tika-s02_01t:1201_2	mettā, tassā mettāya.	1201	
PA_tika-s02_01t:1202_0	Mettāyanassa sattesu hitapharaṇassa uppādanaṃ pavattanaṃ mettānimittassa uggaho.	1202	
PA_tika-s02_01t:1202_1	Odhisakaanodhisakadisāpharaṇānanti attaatipiyasahāyamajjhattaverīvasena odhisakatā,	1202	
PA_tika-s02_01t:1202_2	sīmāsambhede kate anodhisakatā, ekādidisāpharaṇavasena disāpharaṇatā mettāya uggahaṇe	1202	
PA_tika-s02_01t:1202_3	veditabbā. Vihāraracchāgāmādivasena vā odhisakadisāpharaṇaṃ, vihārādiuddesarahitaṃ	1202	
PA_tika-s02_01t:1202_4	puratthimādidisāvasena anodhisakadisāpharaṇanti evaṃ vā dvidhā uggahaṇaṃ sandhāya	1202	
PA_tika-s02_01t:1202_5	“odhisakaanodhisakadisāpharaṇāna”nti vuttaṃ. Uggaho ca yāva upacārā daṭṭhabbo, uggahitāya	1202	
PA_tika-s02_01t:1202_6	āsevanā bhāvanā. Tattha “sabbe sattā, pāṇā, bhūtā, puggalā, attabhāvapariyāpannā”ti	1202	
PA_tika-s02_01t:1202_7	etesaṃ vasena pañcavidhā, ekekasmiṃ “averā hontu, abyāpajjā, anīghā, sukhī attānaṃ	1202	
PA_tika-s02_01t:1202_8	pariharantū”ti catudhā pavattito vīsatividhā anodhisakapharaṇā mettā, “sabbā itthiyo,	1202	
PA_tika-s02_01t:1202_9	purisā, ariyā, anariyā, devā, manussā, vinipātikā”ti sattodhikaraṇavasena pavattā	1202	
PA_tika-s02_01t:1202_10	sattavidhā aṭṭhavīsatividhā vā, dasahi disāhi disodhikaraṇavasena pavattā dasavidhā	12021	
PA_tika-s02_01t:1202_11	ca, ekekāya vā disāya sattādiitthādiaverādibhedena asītādhikacatusatappabhedā ca	12021	
PA_tika-s02_01t:1202_12	odhibhopharaṇā veditabbā.	12021	
PA_tika-s02_01t:1203_0	Yena ayonisomanasikārena aratiādikāni uppajjanti, so aratiādīsu ayonisomanasikāro,	1203	
PA_tika-s02_01t:1203_1	tena. Nipphādetabbe hi idaṃ bhummaṃ. Esa nayo ito paresupi. Ukkaṇṭhitā pantasenāsanesu	1203	
PA_tika-s02_01t:1203_2	adhikusalesu dhammesu ca uppajjanabhāvariñcanā. Kāyavināmanāti kāyassa virūpenākārena nāmanā.	1203	
PA_tika-s02_01t:1204_0	Kusaladhammasampaṭipattiyā paṭṭhapanasabhāvatāya, tappaṭipakkhānaṃ visosanasabhāvatāya	1204	
PA_tika-s02_01t:1204_1	ca ārambhadhātuādito pavattavīriyanti āha “paṭhamārambhavīriya”nti. Yasmā paṭhamārambhamattassa	1204	
PA_tika-s02_01t:1204_2	kosajjavidhamanaṃ thāmagamanañca natthi, tasmā vuttaṃ “kosajjato nikkhantatāya tato	1204	
PA_tika-s02_01t:1204_3	balavatara”nti. Yasmā pana aparāparuppattiyā laddhāsevanaṃ uparūparivisesaṃ āvahantaṃ	1204	
PA_tika-s02_01t:1204_4	ativiya thāmagatameva hoti, tasmā vuttaṃ “paraṃ paraṃ ṭhānaṃ akkamanato tatopi balavatara”nti.	1204	
PA_tika-s02_01t:1205_0	Atibhojane nimittaggāhoti atibhojane thinamiddhassa nimittaggāho, “ettake bhutte	1205	
PA_tika-s02_01t:1205_1	thinamiddhassa kāraṇaṃ hoti, ettake na hotī”ti thinamiddhassa kāraṇākāraṇaggāho hotīti	1205	
PA_tika-s02_01t:1205_2	attho. Divā sūriyālokanti divā gahitanimittaṃ sūriyālokaṃ rattiyaṃ manasikarontassapīti	1205	
PA_tika-s02_01t:1205_3	evamettha attho veditabbo. Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.	1205	
PA_tika-s02_01t:1206	Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro, uddhaccakukkuccamevetaṃ atthato”ti vuttaṃ.	120	
PA_tika-s02_01t:1207_0	Bahussutassa ganthato atthato ca suttādīni vicārentassa atthavedādipaṭilābhasabbhāvato	1207	
PA_tika-s02_01t:1207_1	vikkhepo na hoti, yathāvidhipaṭipattiyā yathānurūpapaṭikārappavattiyā ca katākatānusocanañca	1207	
PA_tika-s02_01t:1207_2	na hotīti “bāhusaccenapi…pe… uddhaccakukkuccaṃ pahīyatī”ti āha. Yadaggena bāhusaccena	1207	
PA_tika-s02_01t:1207_3	uddhaccakukkuccaṃ pahīyati, tadaggena paripucchakatāvinayapakataññutāhipi taṃ pahīyatīti	1207	
PA_tika-s02_01t:1207_4	daṭṭhabbaṃ. Buddhasevitā ca buddhasīlitaṃ āvahatīti cetaso vūpasamakarattā uddhaccakukkuccapahānakārī	1207	
PA_tika-s02_01t:1207_5	vuttā. Buddhattaṃ pana anapekkhitvā vinayadharā kukkuccavinodakā kalyāṇamittā vuttāti	1207	
PA_tika-s02_01t:1207_6	daṭṭhabbā. Vikkhepo ca bhikkhuno yebhuyyena kukkuccahetuko hotīti “kappiyākappiyaparipucchāmahulassā”tiādinā	1207	
PA_tika-s02_01t:1207_7	vinayanayeneva paripucchakatādayo niddiṭṭhā. Pahīne uddhaccakukkucceti niddhāraṇe	1207	
PA_tika-s02_01t:1207_8	bhummaṃ. Kukkuccassa domanassasahagatattā anāgāmimaggena āyatiṃ anuppādo vutto.	1207	
PA_tika-s02_01t:1208_0	Tiṭṭhati pavattati etthāti ṭhānīyā, vicikicchāya ṭhānīyā vicikicchāṭṭhānīyā, vicikicchāya	1208	
PA_tika-s02_01t:1208_1	kāraṇabhūtā dhammā. Tiṭṭhatīti vā ṭhānīyā, vicikicchā ṭhānīyā etissāti vicikicchāṭṭhānīyā,	1208	
PA_tika-s02_01t:1208_2	atthato vicikicchā eva. Sā hi purimuppannā parato uppajjanakavicikicchāya sabhāgahetutāya asādhāraṇaṃ.	1208	
PA_tika-s02_01t:1209_0	Kusalākusalāti kosallasambhūtaṭṭhena kusalā, tappaṭipakkhato akusalā. Ye akusalā,	1209	
PA_tika-s02_01t:1209_1	te sāvajjā asevitabbā hīnā ca. Ye kusalā, te anavajjā sevitabbā paṇītā ca. Kusalāpi	1209	
PA_tika-s02_01t:1209_2	vā hīnehi chandādīhi āraddhā hīnā, paṇītehi paṇītā. Kaṇhāti kāḷakā, cittassa apabhassarabhāvakaraṇā.	1209	
PA_tika-s02_01t:1209_3	Sukkāti odātā, cittassa pabhassarabhāvakaraṇā. Kaṇhābhijātihetuto vā kaṇhā, sukkābhijātihetuto	1209	
PA_tika-s02_01t:1209_4	sukkā. Te eva sappaṭibhāgā. Kaṇhā hi ujuvipaccanīkatāya sukkehi sappaṭibhāgā, tathā	1209	
PA_tika-s02_01t:1209_5	sukkāpi itarehi. Atha vā kaṇhasukkā ca sappaṭibhāgā ca kaṇhasukkasappaṭibhāgā. Sukhā	1209	
PA_tika-s02_01t:1209_6	hi vedanā dukkhāyavedanāya sappaṭibhāgā, dukkhā ca vedanā sukhāya vedanāya sappaṭibhāgāti.	1209	
PA_tika-s02_01t:1210_0	Kāmaṃ bāhusaccaparipucchakatāhi aṭṭhavatthukāpi vicikicchā pahīyati, tathāpi ratanattayavicikicchāmūlikā	1210	
PA_tika-s02_01t:1210_1	sesavicikicchāti katvā āha “tīṇi ratanāni ārabbhā”ti. Ratanattayaguṇāvabodhe hi “satthari	1210	
PA_tika-s02_01t:1210_2	kaṅkhatī”ti ādivicikicchāya asambhavoti. Vinaye pakataññutā “sikkhāya kaṅkhatī”ti	1210	
PA_tika-s02_01t:1210_3	vuttāya vicikicchāya pahānaṃ karotīti āha “vinaye ciṇṇavasībhāvassapī”ti. Okappanīyasaddhāsaṅkhātaadhimokkhabahulassāti	1210	
PA_tika-s02_01t:1210_4	saddheyyavatthuno anupavisanasaddhāsaṅkhātaadhimokkhena adhimuccanabahulassa. Adhimuccanañca	1210	
PA_tika-s02_01t:1210_5	adhimokkhuppādanamevāti daṭṭhabbaṃ. Saddhāya vā ninnapoṇatā adhimutti adhimokkho.	1210	
PA_tika-s02_01t:1211_0	Subhanimittaasubhanimittādīsūti “subhanimittādīsu asubhanimittādīsū”ti ādi-saddo	1211	
PA_tika-s02_01t:1211_1	paccekaṃ yojetabbo. Tattha paṭhamena ādi-saddena paṭighanimittādīnaṃ saṅgaho, dutiyena	1211	
PA_tika-s02_01t:1211_2	mettācetovimuttiādīnaṃ. Sesamettha yaṃ vattabbaṃ, taṃ vuttanayamevāti.	1211	
PA_tika-s02_01t:1212	Nīvaraṇapabbavaṇṇanā niṭṭhitā.	121	
PA_tika-s02_01t:1213	Khandhapabbavaṇṇanā	121	
PA_tika-s02_01t:1214_0	116. Upādānehi ārammaṇakaraṇādivasena upādātabbā vā khandhā upādānakkhandā. Iti rūpanti	1214	
PA_tika-s02_01t:1214_1	ettha iti-saddo idaṃ-saddena samānatthoti adhippāyenāha “idaṃ rūpa”nti. Tayidaṃ sarūpato	1214	
PA_tika-s02_01t:1214_2	anavasesapariyādānaṃ hotīti āha – “ettakaṃ rūpaṃ, na ito paraṃ rūpaṃ atthī”ti. Itīti	1214	
PA_tika-s02_01t:1214_3	vā pakāratthe nipāto, tasmā “iti rūpa”nti iminā bhūtupādādivasena yattako rūpassa	1214	
PA_tika-s02_01t:1214_4	bhedo, tena saddhiṃ rūpaṃ anavasesato pariyādiyitvā dasseti. Sabhāvatoti ruppanasabhāvato	1214	
PA_tika-s02_01t:1214_5	cakkhādivaṇṇādisabhāvato ca. Vedanādīsupīti ettha “ayaṃ vedanā, ettakā vedanā, na	1214	
PA_tika-s02_01t:1214_6	ito paraṃ vedanā atthīti sabhāvato vedanaṃ pajānātī”tiādinā, sabhāvatoti ca anubhavanasabhāvato	1214	
PA_tika-s02_01t:1214_7	sātādisabhāvato cāti evamādinā yojetabbaṃ.	1214	
PA_tika-s02_01t:1215	Khandhapabbavaṇṇanā niṭṭhitā.	121	
PA_tika-s02_01t:1216	Āyatanapabbavaṇṇanā	121	
PA_tika-s02_01t:1217_0	117. Chasu ajjhattikabāhiresūti “chasu ajjhattikesu chasu bāhiresu”ti “chasū”ti padaṃ	1217	
PA_tika-s02_01t:1217_1	paccekaṃ yojetabbaṃ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato.	1217	
PA_tika-s02_01t:1217_2	Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ,	1217	
PA_tika-s02_01t:1217_3	rūpāyatanameva ca ārammaṇaṃ, tathā itarāni itaresaṃ, chaṭṭhassa pana bhavaṅgamanasaṅkhāto	1217	
PA_tika-s02_01t:1217_4	manāyatanekadeso uppattidvāraṃ, asādhāraṇañca dhammāyatanaṃ ārammaṇaṃ. Cakkhatīti	1217	
PA_tika-s02_01t:1217_5	cakkhu, rūpaṃ assādeti vibhāveti cāti attho. Suṇātīti sotaṃ. Ghāyatīti ghānaṃ. Jīvitanimittatāya	1217	
PA_tika-s02_01t:1217_6	raso jīvitaṃ, taṃ jīvitamavhāyatīti jivhā. Kucchitānaṃ sāsavadhammānaṃ āyo uppattidesoti	1217	
PA_tika-s02_01t:1217_7	kāyo. Munāti ārammaṇaṃ vijānātīti mano. Rūpayati vaṇṇavikāraṃ āpajjamānaṃ hadayaṅgatabhāvaṃ	1217	
PA_tika-s02_01t:1217_8	pakāsetīti rūpaṃ. Sappati attano paccayehi harīyati sotaviññeyyabhāvaṃ gamīyatīti	1217	
PA_tika-s02_01t:1217_9	saddo. Gandhayati attano vatthuṃ sūcetīti gandho. Rasanti taṃ sattā assādentīti raso.	1217	
PA_tika-s02_01t:1217_10	Phusīyatīti phoṭṭhabbaṃ. Attano lakkhaṇaṃ dhārentīti dhammā. Sabbāni pana āyānaṃ	12171	
PA_tika-s02_01t:1217_11	tananādiatthena āyatanāni. Ayamettha saṅkhepo, vitthāro pana visuddhimagge taṃsaṃvaṇṇanāya	12171	
PA_tika-s02_01t:1217_12	ca vuttanayena veditabbo.	12171	
PA_tika-s02_01t:1218_0	Cakkhuñca pajānātīti ettha cakkhu nāma pasādacakkhu, na sasambhāracakkhu, nāpi dibbacakkhuādikanti	1218	
PA_tika-s02_01t:1218_1	āha “cakkhupasāda”nti. Yaṃ sandhāya vuttaṃ “yaṃ cakkhu catunnaṃ mahābhūtānaṃ upādāya	1218	
PA_tika-s02_01t:1218_2	pasādo”ti. Ca-saddo vakkhamānatthasamuccayattho. Yāthāvasarasalakkhaṇavasenāti aviparītassa	1218	
PA_tika-s02_01t:1218_3	attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa	1218	
PA_tika-s02_01t:1218_4	ca vasenāti attho. “Cakkhuñca paṭicca rūpe cā”tiādīsu samuditāniyeva rūpāyatanāni	1218	
PA_tika-s02_01t:1218_5	cakkhuviññāṇuppattihetu, na visuṃ visunti imassa atthassa dassanatthaṃ “rūpe cā”ti	1218	
PA_tika-s02_01t:1218_6	puthuvacanaggahaṇaṃ, tāya eva ca desanāgatiyā kāmaṃ idhāpi “rūpe ca pajānātī”ti vuttaṃ,	1218	
PA_tika-s02_01t:1218_7	rūpabhāvasāmaññena pana sabbaṃ ekajjhaṃ gahetvā “bahiddhā catusamuṭṭhānikarūpañcā”ti	1218	
PA_tika-s02_01t:1218_8	ekavacanavasena attho vutto. Sarasalakkhaṇavasenāti cakkhuviññāṇassa visayabhāvakiccassa	1218	
PA_tika-s02_01t:1218_9	ceva cakkhupaṭihananalakkhaṇassa ca vasenāti yojetabbaṃ.	1218	
PA_tika-s02_01t:1219_0	Ubhayaṃ paṭiccāti cakkhuṃ upanissayapaccayavasena paccayabhūtaṃ, rūpe ārammaṇādhipatiārammaṇūpanissayavasena	1219	
PA_tika-s02_01t:1219_1	paccayabhūte ca paṭicca. Kāmañcāyaṃ suttantasaṃvaṇṇanā, nippariyāyakathā nāma abhidhammasannissitā	1219	
PA_tika-s02_01t:1219_2	evāti abhidhammanayeneva saṃyojanāni dassento “kāmarāga…pe… avijjāsaṃyojana”nti āha.	1219	
PA_tika-s02_01t:1219_3	Tattha kāmesu rāgo, kāmo ca so rāgo cāti kāmarāgo, so eva bandhanaṭṭhena saṃyojanaṃ.	1219	
PA_tika-s02_01t:1219_4	Ayañhi yassa saṃvijjati, taṃ puggalaṃ vaṭṭasmiṃ saṃyojeti bandhati, iti dukkhena	1219	
PA_tika-s02_01t:1219_5	sattaṃ, bhavādike vā bhavantarādīhi, kammunā vā vipākaṃ saṃyojeti bandhatīti saṃyojanaṃ.	1219	
PA_tika-s02_01t:1219_6	Evaṃ paṭighasaṃyojanādīnampi yathārahaṃ attho vattabbo. Sarasalakkhaṇavasenāti ettha	1219	
PA_tika-s02_01t:1219_7	pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa	1219	
PA_tika-s02_01t:1219_8	lakkhaṇassa ca vasenāti yojetabbaṃ.	1219	
PA_tika-s02_01t:1220_0	Bhavassāda-diṭṭhissāda-nivattanatthaṃ kāmassādaggahaṇaṃ. Assādayatoti abhiramantassa.	1220	
PA_tika-s02_01t:1220_1	Abhinandatoti sapppītikataṇhāvasena nandantassa. Padadvayenapi balavato kāmarāgassa	1220	
PA_tika-s02_01t:1220_2	paccayabhūtā kāmarāguppatti vuttā. Esa nayo sesesupi. Etaṃ ārammaṇanti etaṃ evaṃsukhumaṃ	1220	
PA_tika-s02_01t:1220_3	evaṃdubbibhāgaṃ ārammaṇaṃ. Niccaṃ dhuvanti etaṃ nidassanamattaṃ, “ucchijjissati vinassissatīti	1220	
PA_tika-s02_01t:1220_4	gaṇhato”ti evamādīnampi saṅgaho icchitabbo. Bhavaṃ patthentassāti “īdise sampattibhave	1220	
PA_tika-s02_01t:1220_5	yasmā amhākaṃ idaṃ iṭṭhārammaṇaṃ sulabhaṃ jātaṃ, tasmā āyatimpi sampattibhavo bhaveyyā”ti	1220	
PA_tika-s02_01t:1220_6	bhavaṃ nikāmentassa. Evarūpaṃ sakkā laddhunti yojanā. Usūyatoti usūyaṃ issaṃ uppādayato.	1220	
PA_tika-s02_01t:1220_7	Aññassa maccharāyatoti aññena asādhāraṇabhāvakaraṇena macchariyaṃ karoto. Sabbeheva	1220	
PA_tika-s02_01t:1220_8	yathāvuttehi navahi saṃyojanehi.	1220	
PA_tika-s02_01t:1221_0	Tañca kāraṇanti subhanimittapaṭighanimittādivibhāvaṃ iṭṭhāniṭṭhādirūpārammaṇañceva	1221	
PA_tika-s02_01t:1221_1	tajjāyonisomanasikārañcāti tassa tassa saṃyojanassa kāraṇaṃ. Avikkhambhitaasamūhatabhūmiladdhuppannataṃ	1221	
PA_tika-s02_01t:1221_2	sandhāya “appahīnaṭṭhena uppannassā”ti vuttaṃ. Vattamānuppannatā samudācāraggahaṇeneva	1221	
PA_tika-s02_01t:1221_3	gahitā. Yena kāraṇenāti yena vipassanāsamathabhāvanāsaṅkhātena kāraṇena. Tañhi tassa	1221	
PA_tika-s02_01t:1221_4	tadaṅgavasena ceva vikkhambhanavasena ca pahānakāraṇaṃ. Issāmacchariyānaṃ apāyagamanīyatāya	1221	
PA_tika-s02_01t:1221_5	paṭhamamaggavajjhatā vuttā. Yadi evaṃ “tiṇṇaṃ saṃyojanānaṃ parikkhayā sotāpanno hotī”ti	1221	
PA_tika-s02_01t:1221_6	suttapadaṃ kathanti? Taṃ suttantapariyāyena vuttaṃ. Yathānulomasāsanañhi suttantadesanā,	1221	
PA_tika-s02_01t:1221_7	ayaṃ pana abhidhammanayena saṃvaṇṇanāti nāyaṃ doso. Oḷārikassāti thūlassa, yato abhiṇhasamuppattipariyuṭṭhānatibbatāva	1221	
PA_tika-s02_01t:1221_8	hoti. Aṇusahagatassāti vuttappakāraoḷārikābhāvena aṇubhāvaṃ sukhumabhāvaṃ gatassa.	1221	
PA_tika-s02_01t:1221_9	Uddhaccasaṃyojanassapettha anuppādo vuttoyeva yathāvuttasaṃyojanehi avinābhāvato.	1221	
PA_tika-s02_01t:1221_10	Sotādīnaṃ sabhāvasarasalakkhaṇavasena pajānanā, tappaccayānaṃ saṃyojanānaṃ uppādādipajānanā	12211	
PA_tika-s02_01t:1221_11	ca vuttanayeneva veditabbāti dassento “eseva nayo”ti atidisati.	12211	
PA_tika-s02_01t:1222_0	Attano vā dhammesūti attano ajjhattikāyatanadhammesu, attano ubhayadhammesu vā. Imasmiṃ	1222	
PA_tika-s02_01t:1222_1	pakkhe ajjhattikāyatanapariggahaṇenāti ajjhattikāyatanapariggaṇhanamukhenāti attho,	1222	
PA_tika-s02_01t:1222_2	evañca anavasesato saparasantānesu āyatanānaṃ pariggaho siddho hoti. Parassa vā dhammesūti	1222	
PA_tika-s02_01t:1222_3	etthāpi eseva nayo. Rūpāyatanassāti aḍḍhekādasapabhedarūpasabhāvassa āyatanassa.	1222	
PA_tika-s02_01t:1222_4	Rūpakkhandhe vuttanayena nīharitabbāti ānetvā sambandhitabbaṃ. Sesakhandhesūti vedanāsaññāsaṅkhārakkhandhesu.	1222	
PA_tika-s02_01t:1222_5	Vuttanayenāti iminā atidesena rūpakkhandhe āhārasamudayāti, viññāṇakkhandhe nāmarūpasamudayāti,	1222	
PA_tika-s02_01t:1222_6	sesakkhandhesu phassasamudayāti imaṃ visesaṃ vibhāveti, itaraṃ pana sabbattha samānanti.	1222	
PA_tika-s02_01t:1222_7	Khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti āha	1222	
PA_tika-s02_01t:1222_8	“lokuttaradhammā na gahetabbā”ti.	1222	
PA_tika-s02_01t:1223	Āyatanapabbavaṇṇanā niṭṭhitā.	122	
PA_tika-s02_01t:1224	Bojjhaṅgapabbavaṇṇanā	122	
PA_tika-s02_01t:1225_0	118. Bujjhanakasattassāti kilesaniddāya paṭibujjhanakasattassa, ariyasaccānaṃ vā	1225	
PA_tika-s02_01t:1225_1	paṭivijjhanakasattassa. Aṅgesūti kāraṇesu, avayavesu vā. Udayabbayañāṇuppādato paṭṭhāya	1225	
PA_tika-s02_01t:1225_2	sambodhipaṭipadāyaṃ ṭhito nāma hotīti āha “āraddhavipassakato paṭṭhāya yogāvacaroti sambodhī”ti.	1225	
PA_tika-s02_01t:1226	“Satisambojjhaṅgaṭṭhānīyā”ti padassa attho “vicikicchaṭṭhānīyā”ti ettha vuttanayena veditabbo. Tanti yonisomanasikāraṃ. Tatthāti satiyaṃ. Nipphādetabbe cetaṃ bhummaṃ.	122	
PA_tika-s02_01t:1227_0	Sati ca sampajaññañca satisampajaññaṃ. Atha vā satipadhānaṃ abhikkantādisātthakabhāvapariggaṇhanañāṇaṃ	1227	
PA_tika-s02_01t:1227_1	satisampajaññaṃ. Taṃ sabbattha satokāribhāvāvahattā satisambojjhaṅgassa uppādāya	1227	
PA_tika-s02_01t:1227_2	hoti. Yathā paccanīkadhammānaṃ pahānaṃ anurūpadhammasevanā ca anuppannānaṃ kusalānaṃ	1227	
PA_tika-s02_01t:1227_3	dhammānaṃ uppādāya hoti, evaṃ satirahitapuggalavivajjhanā, satokārīpuggalasevanā,	1227	
PA_tika-s02_01t:1227_4	tattha ca yuttapayuttatā satisambojjhaṅgassa uppādāya hotīti imamatthaṃ dasseti “satisampajañña”ntiādinā.	1227	
PA_tika-s02_01t:1228_0	Dhammānaṃ, dhammesu vā vicayo dhammavicayo, so eva sambojjhaṅgo, tassa dhammavicayasambojjhaṅgassa.	1228	
PA_tika-s02_01t:1228_1	“Kusalākusalā dhammā”tiādīsu yaṃ vattabbaṃ, taṃ heṭṭhā vuttameva. Tattha yonisomanasikārabahulīkāroti	1228	
PA_tika-s02_01t:1228_2	kusalādīsu taṃtaṃsabhāvarasalakkhaṇādikassa yāthāvato avabujjhanavasena uppanno ñāṇasampayuttacittuppādo.	1228	
PA_tika-s02_01t:1228_3	So hi aviparītamanasikāratāya “yonisomanasikāro”ti vutto, tadābhogatāya āvajjanāpi	1228	
PA_tika-s02_01t:1228_4	taggatikāva, tassa abhiṇhapavattanaṃ bahulīkāro. Bhiyyobhāvāyāti punappunabhāvāya.	1228	
PA_tika-s02_01t:1228_5	Vepullāyāti vipulabhāvāya. Pāripūriyāti paribrūhanāya.	1228	
PA_tika-s02_01t:1229_0	Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye	1229	
PA_tika-s02_01t:1229_1	saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ “idaṃ	1229	
PA_tika-s02_01t:1229_2	bhante kathaṃ, imassa ko attho”ti khandhāyatanādiatthaṃ pucchantassa dhammavicayasambojjhaṅgo	1229	
PA_tika-s02_01t:1229_3	uppajjati. Tenāha “khandhadhātu…pe… bahulatā”ti.	1229	
PA_tika-s02_01t:1230_0	Vatthuvisadakiriyāti ettha cittacetasikānaṃ pavattiṭṭhānabhāvato sarīraṃ, tappaṭibaddhāni	1230	
PA_tika-s02_01t:1230_1	cīvarādīni ca idha “vatthūnī”ti adhippetāni. Tāni yathā cittassa sukhāvahāni honti,	1230	
PA_tika-s02_01t:1230_2	tathā karaṇaṃ tesaṃ visadabhāvakaraṇaṃ. Tena vuttaṃ “ajjhattikabāhirāna”ntiādi. Ussannadosanti	1230	
PA_tika-s02_01t:1230_3	vātādiussannadosaṃ. Sedamalamakkhitanti sedena ceva jallikāsaṅkhātena sarīramalena	1230	
PA_tika-s02_01t:1230_4	ca makkhitaṃ. Ca-saddena aññampi sarīrassa pīḷāvahaṃ saṅgaṇhāti. Senāsanaṃ vāti vā-saddena	1230	
PA_tika-s02_01t:1230_5	pattādīnaṃ saṅgaho daṭṭhabbo. Avisade sati, visayabhūte vā. Kathaṃ bhāvanamanuyuttassa	1230	
PA_tika-s02_01t:1230_6	tāni visayo? Antarantarā pavattanakacittuppādavasenevaṃ vuttaṃ. Te hi cittuppādā	1230	
PA_tika-s02_01t:1230_7	cittekaggatāya aparisuddhabhāvāya saṃvattanti. Cittacetasikesu nissayādipaccayabhūtesu.	1230	
PA_tika-s02_01t:1230_8	Ñāṇampīti pi-saddo sampiṇḍanattho. Tena na kevalaṃ taṃ vatthuyeva, atha kho tasmiṃ	1230	
PA_tika-s02_01t:1230_9	aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi	1230	
PA_tika-s02_01t:1230_10	viya visayassa aparisuddhatāya visayīnaṃ aparisuddhiṃ dasseti.	12301	
PA_tika-s02_01t:1231_0	Samabhāvakaraṇanti kiccato anūnādhikabhāvakaraṇaṃ. Yathāpaccayaṃ saddheyyavatthusmiṃ	1231	
PA_tika-s02_01t:1231_1	adhimokkhakiccassa paṭutarabhāvena paññāya avisadatāya vīriyādīnañca sithilatādinā	1231	
PA_tika-s02_01t:1231_2	saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa	1231	
PA_tika-s02_01t:1231_3	balavabhāvato itaresañca mandattā. Kosajjapakkhe patituṃ adatvā sampayuttadhammānaṃ	1231	
PA_tika-s02_01t:1231_4	paggaṇhanaṃ anubalappadānaṃ paggaho, paggahova kiccaṃ paggahakiccaṃ. “Kātuṃ na sakkotī”ti	1231	
PA_tika-s02_01t:1231_5	ānetvā sambandhitabbaṃ. Ārammaṇaṃ upagantvā ṭhānaṃ, anissajjanaṃ vā upaṭṭhānaṃ. Vikkhepapaṭipakkho,	1231	
PA_tika-s02_01t:1231_6	yena vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato	1231	
PA_tika-s02_01t:1231_7	visayasabhāvaṃ passati, taṃ dassanakiccaṃ kātuṃ na sakkoti balavatā saddhindriyena	1231	
PA_tika-s02_01t:1231_8	abhibhūtattā. Sahajātadhammesu indaṭṭhaṃ kārentānaṃ sahapavattamānānaṃ dhammānaṃ	1231	
PA_tika-s02_01t:1231_9	ekarasatāvaseneva atthasiddhi, na aññathā.	1231	
PA_tika-s02_01t:1232_0	Tasmāti vuttamevatthaṃ kāraṇabhāvena paccāmasati. Tanti saddhindriyaṃ. Dhammasabhāvapaccavekkhaṇenāti	1232	
PA_tika-s02_01t:1232_1	yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṃ	1232	
PA_tika-s02_01t:1232_2	balavaṃ jātaṃ, tassa paccayapaccayuppannatādivibhāgato yāthāvato vīmaṃsanena. Evañhi	1232	
PA_tika-s02_01t:1232_3	evaṃdhammatānayena sabhāvasarasato pariggayhamāne savipphāro adhimokkho na hoti “ayaṃ	1232	
PA_tika-s02_01t:1232_4	imesaṃ dhammānaṃ sabhāvo”ti parijānanavasena paññābyāpārassa sātisayattā. Dhuriyadhammesu	1232	
PA_tika-s02_01t:1232_5	hi yathā saddhāya balavabhāve paññāya mandabhāvo hoti, evaṃ paññāya balavabhāve saddhāya	1232	
PA_tika-s02_01t:1232_6	mandabhāvo hoti. Tena vuttaṃ “taṃ dhammasabhāvapaccavekkhaṇena…pe… hāpetabba”nti.	1232	
PA_tika-s02_01t:1232_7	Tathā amanasikārenāti yenākārena bhāvanamanuyuñjantassa saddhindriyaṃ balavaṃ jātaṃ,	1232	
PA_tika-s02_01t:1232_8	tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa	1232	
PA_tika-s02_01t:1232_9	balavabhāvo attano vā paccayavisesavasena kiccuttariyato vīriyādīnaṃ vā mandakiccatāya.	1232	
PA_tika-s02_01t:1232_10	Tattha paṭhamavikappe hāpanavidhi dassito, dutiyavikappe pana yathā manasikaroto	12321	
PA_tika-s02_01t:1232_11	vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena, vīriyādīnaṃ	12321	
PA_tika-s02_01t:1232_12	paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.	12321	
PA_tika-s02_01t:1232_13	Iminā nayena sesindriyesupi hāpanavidhi veditabbo.	12321	
PA_tika-s02_01t:1233_0	Vakkalittheravatthūti so hi āyasmā saddhādhimuttāya katādhikāro satthu rūpakāyadassanapasuto	1233	
PA_tika-s02_01t:1233_1	eva hutvā viharanto satthārā “kiṃ te, vakkali, iminā pūtikāyena diṭṭhena, yo kho,	1233	
PA_tika-s02_01t:1233_2	vakkali, dhammaṃ passati, so maṃ passatī”tiādinā ovaditvā kammaṭṭhāne niyojitopi	1233	
PA_tika-s02_01t:1233_3	taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi. Atha naṃ satthā	1233	
PA_tika-s02_01t:1233_4	yathānisinnova obhāsagissajjanena atthānaṃ dassetvā –	1233	
PA_tika-s02_01t:1234	“Pāmojjabahulo bhikkhu, pasanno buddhasāsane;	123	
PA_tika-s02_01t:1235	Adhigacche padaṃ santaṃ, saṅkhārūpasamaṃ sukha”nti. ;	123	
PA_tika-s02_01t:1236_0	Gāthaṃ vatvā “ehivakkalī”ti āha. So tena amateneva abhisitto haṭṭhatuṭṭho hutvā vipassanaṃ	1236	
PA_tika-s02_01t:1236_1	paṭṭhapesi, saddhāya pana balavabhāvato vipassanāvīthiṃ na otarati. Taṃ ñatvā bhagavā	1236	
PA_tika-s02_01t:1236_2	tassa indriyasamattapaṭipādanāya kammaṭṭhānaṃ sodhetvā adāsi. So satthārā dinnanayena	1236	
PA_tika-s02_01t:1236_3	vipassanaṃ ussukkāpetvā maggapaṭipāṭiyā arahattaṃ pāpuṇi. Tena vuttaṃ “vakkalittheravatthu	1236	
PA_tika-s02_01t:1236_4	cettha nidassana”nti.	1236	
PA_tika-s02_01t:1237_0	Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ	1237	
PA_tika-s02_01t:1237_1	saṅgaho. Hāpetabbanti yathā saddhindriyassa balavabhāvo dhammasabhāvapaccavekkhaṇena	1237	
PA_tika-s02_01t:1237_2	hāyati, evaṃ vīriyindriyassa adhimattatā passaddhiādibhāvanāya hāyati samādhipakkhiyattā	1237	
PA_tika-s02_01t:1237_3	tassā. Tathāhi sā samādhindriyassa adhimattataṃ kosajjapātato rakkhantī vīriyādibhāvanā	1237	
PA_tika-s02_01t:1237_4	viya vīriyindriyassa adhimattataṃ uddhaccapātato rakkhantī ekaṃsato hāpeti. Tena	1237	
PA_tika-s02_01t:1237_5	vuttaṃ “passaddhādibhāvanāya hāpetabba”nti. Soṇattherassa vatthūti sukhumālasoṇattherassa	1237	
PA_tika-s02_01t:1237_6	vatthu. So hi āyasmā, satthu, santike kammaṭṭhānaṃ gahetvā sītavane viharanto “mama	1237	
PA_tika-s02_01t:1237_7	sarīraṃ sukhumālaṃ, na ca sakkā sukheneva sukhaṃ adhigantuṃ, kāyaṃ kilametvāpi samaṇadhammo	1237	
PA_tika-s02_01t:1237_8	kātabbo”ti ṭhānacaṅkamameva adhiṭṭhāya padhānamanuyuñjanto pādatalesu phoṭesu uṭṭhitesupi	1237	
PA_tika-s02_01t:1237_9	vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ nibbattetuṃ	1237	
PA_tika-s02_01t:1237_10	nāsakkhi. Satthā tattha gantvā vīṇūpamovādena ovaditvā vīriyasamatāyojanavidhiṃ dassento	12371	
PA_tika-s02_01t:1237_11	kammaṭṭhānaṃ sodhetvā gijjhakūṭaṃ gato. Theropi satthārā dinnanayena vīriyasamataṃ	12371	
PA_tika-s02_01t:1237_12	yojetvā bhāvento vipassanaṃ ussukkāpetvā arahatte patiṭṭhāsi. Tena vuttaṃ “soṇattherassa	12371	
PA_tika-s02_01t:1237_13	vatthu dassetabba”nti. Sesesupīti satisamādhipaññindriyesupi.	12371	
PA_tika-s02_01t:1238_0	Samatanti saddhāpaññānaṃ aññamaññaṃ anūnānadhikabhāvaṃ, tathā samādhivīriyānaṃ. Yathā	1238	
PA_tika-s02_01t:1238_1	hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññānātivattanaṃ	1238	
PA_tika-s02_01t:1238_2	visesato icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ	1238	
PA_tika-s02_01t:1238_3	kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ	1238	
PA_tika-s02_01t:1238_4	antadvayapātābhāvena sammadeva appanā ijjhatīti. Balavasaddhotiādi vuttassevatthassa	1238	
PA_tika-s02_01t:1238_5	byatirekamukhena samatthanaṃ. Tassattho – yo balavatiyā saddhāya samannāgato avisadañāṇo,	1238	
PA_tika-s02_01t:1238_6	so mudhāpasanno hoti, na aveccappasanno. Tathā hi so avatthusmiṃ pasīdati seyyathāpi	1238	
PA_tika-s02_01t:1238_7	titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya paññāya atidhāvanto	1238	
PA_tika-s02_01t:1238_8	“deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti	1238	
PA_tika-s02_01t:1238_9	hetupatirūpakehi vañcito, evaṃbhūto ca sukkhatakkaviluttacitto paṇḍitānaṃ vacanaṃ	1238	
PA_tika-s02_01t:1238_10	nādiyati, saññattiṃ na gacchati. Tenāha “bhesajjasamuṭṭhito viya rogo atekiccho hotī”ti.	12381	
PA_tika-s02_01t:1238_11	Yathā cettha saddhāpaññānaṃ aññamaññaṃ samabhāvo atthāvaho, anatthāvaho visamabhāvo,	12381	
PA_tika-s02_01t:1238_12	evaṃ samādhivīriyānaṃ aññamaññaṃ avikkhepāvaho samabhāvo, itaro vikkhepāvaho cāti.	12381	
PA_tika-s02_01t:1238_13	Kosajjaṃ adhibhavati, tena appanaṃ na pāpuṇātīti adhippāyo. Uddhaccaṃ adhibhavatīti	12381	
PA_tika-s02_01t:1238_14	etthāpi eseva nayo. Tadubhayanti saddhāpaññādvayaṃ samādhivīriyadvayañca. Samaṃ kātabbanti samarasaṃ kātabbaṃ.	12381	
PA_tika-s02_01t:1239_0	Samādhikammikassāti samathakammaṭṭhānikassa. Evanti evaṃ sante, saddhāya thokaṃ balavabhāve	1239	
PA_tika-s02_01t:1239_1	satīti attho. Saddahantoti “pathavīti manasikāramattena kathaṃ jhānuppattī”ti acintetvā	1239	
PA_tika-s02_01t:1239_2	“addhā sammāsambuddhena vuttavidhi ijjhissatī”ti saddahanto saddhaṃ janento. Okappentoti	1239	
PA_tika-s02_01t:1239_3	ārammaṇaṃ anupavisitvā viya adhimuccanavasena avakappento pakkhandanto. Ekaggatā	1239	
PA_tika-s02_01t:1239_4	balavatī vaṭṭati samādhippadhānattā jhānassa. Ubhinnanti samādhipaññānaṃ. Samādhikammikassa	1239	
PA_tika-s02_01t:1239_5	samādhino adhimattatāya paññāya adhimattatāpi icchitabbāti āha “samatāyapī”ti, samabhāvenapīti	1239	
PA_tika-s02_01t:1239_6	attho. Appanāti lokiyaappanā. Tathā hi “hotiyevā”ti sāsaṅkaṃ vadati. Lokuttarappanā	1239	
PA_tika-s02_01t:1239_7	pana tesaṃ samabhāveneva icchitā. Yathāha “samathavipassanaṃ yuganaddhaṃ bhāvetī”ti.	1239	
PA_tika-s02_01t:1239_8	Yadi visesato saddhāpaññānaṃ samādhivīriyānañca samatā icchitā, kathaṃ satīti āha	1239	
PA_tika-s02_01t:1239_9	“sati pana sabbattha balavatī vaṭṭatī”ti. Sabbatthāti līnuddhaccapakkhikesu pañcasu	1239	
PA_tika-s02_01t:1239_10	indriyesu. Uddhaccapakkhikekadese gaṇhanto “saddhāvīriyapaññāna”nti āha. Aññathā	12391	
PA_tika-s02_01t:1239_11	pīti ca gahetabbā siyā. Tathā hi “kosajjapakkhikena samādhinā”icceva vuttaṃ, na “passaddhisamādhiupekkhāhī”ti.	12391	
PA_tika-s02_01t:1239_12	Sāti sati. Sabbesu rājakammesu niyutto sabbakammiko. Tenāti tenā sabbattha icchitabbatthena	12391	
PA_tika-s02_01t:1239_13	kāraṇena. Āha aṭṭhakathāyaṃ. Sabbattha niyuttā sabbatthikā, sabbena vā līnuddhaccapakkhiyena	12391	
PA_tika-s02_01t:1239_14	bojjhaṅgena atthetabbā sabbatthiyā, sabbatthiyāva sabbatthikā. Cittanti kusalacittaṃ.	12391	
PA_tika-s02_01t:1239_15	Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.	12391	
PA_tika-s02_01t:1239_16	Tenāha “ārakkhapaccupaṭṭhānā”tiādi.	12391	
PA_tika-s02_01t:1240_0	Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.	1240	
PA_tika-s02_01t:1240_1	Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā	1240	
PA_tika-s02_01t:1240_2	ekaṃsato paññavā eva nāma hotīti āha “samapaññāsa…pe… puggalasevanā”ti. Ñeyyadhammassa	1240	
PA_tika-s02_01t:1240_3	gambhīrabhāvavasena tapparicchedakañāṇassa gambhīrabhāvaggahaṇanti āha “gambhīresu	1240	
PA_tika-s02_01t:1240_4	khandhādīsu pavattāya gambhīrapaññāyā”ti. Tañhi ñeyyaṃ tādisāya paññāya caritabbato	1240	
PA_tika-s02_01t:1240_5	gambhīrañāṇacariyaṃ, tassā vā paññāya tattha pabhedato pavatti gambhīrañāṇacariyā,	1240	
PA_tika-s02_01t:1240_6	tassā paccavekkhaṇāti āha “gambhīrapaññāya pabhedapaccavekkhaṇā”ti. Yathā sativepullappatto	1240	
PA_tika-s02_01t:1240_7	nāma arahā eva, evaṃ so eva paññāvepullappattopīti āha “arahattamaggena bhāvanāpāripūrī	1240	
PA_tika-s02_01t:1240_8	hotī”ti. Vīriyādīsupi eseva nayo.	1240	
PA_tika-s02_01t:1241_0	“Tattaṃ ayokhilaṃ hatthe gamentī”tiādinā pañcavidhabandhanakammakāraṇaṃ niraye nibbattasattassa	1241	
PA_tika-s02_01t:1241_1	yebhuyyena sabbapaṭhamaṃ karontīti devadūtasuttādīsu tassā ādito vuttattā ca āha	1241	
PA_tika-s02_01t:1241_2	“pañcavidhabandhanakammakāraṇato paṭṭhāyā”ti. Sakaṭavāhanādikāleti ādi-saddena tadaññaṃ	1241	
PA_tika-s02_01t:1241_3	manussehi tiracchānehi ca vibādhiyamānakālaṃ saṅgaṇhāti. Ekaṃ buddhantaranti idaṃ	1241	
PA_tika-s02_01t:1241_4	aparāparaṃ petesuyeva uppajjanakasattavasena vuttaṃ, ekaccānaṃ vā petānaṃ ekaccatiracchānānaṃ	1241	
PA_tika-s02_01t:1241_5	viya tathā dīghāyukabhāvato. Tathā hi kāḷo nāgarājā catunnaṃ buddhānaṃ adhigatarūpadassano.	1241	
PA_tika-s02_01t:1242_0	Evaṃ ānisaṃsadassāvinoti vīriyāyatto eva sabbo lokuttaro lokiyo ca visesādhigamoti	1242	
PA_tika-s02_01t:1242_1	evaṃ vīriye ānisaṃsadassanasīlassa. Gamanavīthinti sapubbabhāgaṃ nibbānagāminiṃ ariyamaggapaṭipadaṃ.	1242	
PA_tika-s02_01t:1242_2	Sā hi bhikkhuno vaṭṭanissaraṇāya gantabbā paṭipajjitabbā paṭipadāti katvā gamanavīthi	1242	
PA_tika-s02_01t:1242_3	nāma. Kāyadaḷhībahuloti yathā tathā kāyassa daḷhīkammapasuto. Piṇḍanti raṭṭhapiṇḍaṃ.	1242	
PA_tika-s02_01t:1242_4	Paccayadāyakānaṃ attani kārassa attano sammāpaṭipattiyā mahapphalabhāvassa karaṇena	1242	
PA_tika-s02_01t:1242_5	piṇḍassa bhikkhāya paṭipūjanā piṇḍāpacāyanaṃ.	1242	
PA_tika-s02_01t:1243_0	Nīharantoti pattatthavikato nīharanto. Taṃ saddaṃ sutvāti taṃ upāsikāya vacanaṃ paṇṇasāladvāre	1243	
PA_tika-s02_01t:1243_1	ṭhitova pañcābhiññatāya dibbasotena sutvā. Manussasampatti dibbasampatti ante nibbānasampattīti	1243	
PA_tika-s02_01t:1243_2	tisso sampattiyo. Dātuṃ sakkhissasīti “tayi katena dānamayena veyyāvaccamayena ca	1243	
PA_tika-s02_01t:1243_3	puññakammena khettavisesabhāvūpagamanena aparāparaṃ devamanussasampattiyo ante nibbānasampattiñca	1243	
PA_tika-s02_01t:1243_4	dātuṃ sakkhissasī”ti thero attānaṃ pucchati. Sitaṃ karontovāti “akiccheneva mayā	1243	
PA_tika-s02_01t:1243_5	vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.	1243	
PA_tika-s02_01t:1244_0	Vippaṭipannanti jātidhammakuladhammādilaṅghanena asammāpaṭipannaṃ. Evaṃ yathā asammāpaṭipanno	1244	
PA_tika-s02_01t:1244_1	putto tāya eva asammāpaṭipattiyā kulasantānato bāhiro hutvā pitu santikā dāyajjassa	1244	
PA_tika-s02_01t:1244_2	na bhāgī, evaṃ kusītopi teneva kusītabhāvena asammāpaṭipanno satthu santikā laddhabbaariyadhanadāyajjassa	1244	
PA_tika-s02_01t:1244_3	na bhāgī. Āraddhavīriyova labhati sammāpaṭipajjanato. Uppajjati vīriyasambojjhaṅgoti	1244	
PA_tika-s02_01t:1244_4	yojanā. Evaṃ sabbattha.	1244	
PA_tika-s02_01t:1245	Mahāti sīlādīhi guṇehi mahanto vipulo anaññasādhāraṇo. Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.	124	
PA_tika-s02_01t:1246	Yasmā satthusāsane pabbajitassa pabbajjupagamena sakyaputtiyabhāvo sampajāyati, tasmā buddhaputtabhāvaṃ dassento “asambhinnāyā”tiādimāha.	124	
PA_tika-s02_01t:1247_0	Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā	1247	
PA_tika-s02_01t:1247_1	seyyasukhādianuyuñjanakānaṃ tiracchānakathikānaṃ puggalānaṃ dūrato vajjanā kusītapuggalaparivajjanā.	1247	
PA_tika-s02_01t:1247_2	“Divasaṃ caṅkamena nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ	1247	
PA_tika-s02_01t:1247_3	kālena kālaṃ upasaṅkamanā āraddhavīriyapuggalasevanā. Tenāha – “kucchiṃ pūretvā”tiādi.	1247	
PA_tika-s02_01t:1247_4	Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṃ	1247	
PA_tika-s02_01t:1247_5	dvayaṃ na gahitaṃ, thinamiddhavinodanatā sammappadhānapaccavekkhaṇatāti idaṃ dvayaṃ	1247	
PA_tika-s02_01t:1247_6	gahitaṃ. Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa	1247	
PA_tika-s02_01t:1247_7	vīriyāyattatādassanabhāvato. Thinamiddhavinodanaṃ tadadhimuttatāya eva gahitaṃ, vīriyuppādane	1247	
PA_tika-s02_01t:1247_8	yuttappayuttassa thinamiddhavinodanaṃ atthasiddhameva. Tattha thinamiddhavinodana-kusītapuggalaparivajjana-āraddhavīriyapuggalasevana-tadadhimuttatā	1247	
PA_tika-s02_01t:1247_9	paṭipakkhavidhamanapaccayūpasaṃhāravasena, apāyapaccavekkhaṇādayo samuttejanavasena	1247	
PA_tika-s02_01t:1247_10	vīriyasambojjhaṅgassa uppādakā daṭṭhabbā.	12471	
PA_tika-s02_01t:1248_0	Purimuppannā pīti parato uppajjanakapītiyā kāraṇabhāvato “pītiyeva pītisambojjhaṅgaṭṭhānīyā	1248	
PA_tika-s02_01t:1248_1	dhammā”ti vuttā, tassā pana bahuso pavattiyā puthuttaṃ upādāya bahuvacananiddeso,	1248	
PA_tika-s02_01t:1248_2	yathā sā uppajjati, evaṃ paṭipatti, tassā uppādakamanasikāro.	1248	
PA_tika-s02_01t:1249_0	Buddhānussatiyā upacārasamādhiniṭṭhattā vuttaṃ “yāva upacārā”ti. Sakalasarīraṃ pharamānoti	1249	
PA_tika-s02_01t:1249_1	pītisamuṭṭhānehi paṇītarūpehi sakalasarīraṃ pharamāno. Dhammaguṇe anussarantassapi	1249	
PA_tika-s02_01t:1249_2	yāva upacārā sakalasarīraṃ pharamāno pītisambojjhaṅgo uppajjatīti. Evaṃ sesaanussatīsu	1249	
PA_tika-s02_01t:1249_3	pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā.	1249	
PA_tika-s02_01t:1249_4	Samāpattiyā…pe… samudācarantīti idañca upasamānussatidassanaṃ. Saṅkhārānañhi sappadesavūpasamepi	1249	
PA_tika-s02_01t:1249_5	nippadesavūpasame viya tathā paññāya pavattito bhāvanāmanasikāro kilesavikkhambhanasamattho	1249	
PA_tika-s02_01t:1249_6	hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa	1249	
PA_tika-s02_01t:1249_7	uppādāya hotīti. Pasādanīyesu ṭhānesu pasādasinehābhāvena thusasamahadayatā lūkhatā,	1249	
PA_tika-s02_01t:1249_8	sā tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.	1249	
PA_tika-s02_01t:1250	Kāyacittadarathavūpasamalakkhaṇā passaddhi eva passaddhisambojjhaṅgo, tassa passaddhisambojjhaṅgassa.	125	
PA_tika-s02_01t:1251_0	Paṇītabhojanasevanatāti paṇītasappāyabhojanasevanatā. Utuiriyāpathasukhaggahaṇena	1251	
PA_tika-s02_01t:1251_1	sappāyautuiriyāpathaggahaṇaṃ daṭṭhabbaṃ. Tañhi tividhaṃ sappāyaṃ seviyamānaṃ kāyassa	1251	
PA_tika-s02_01t:1251_2	kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.	1251	
PA_tika-s02_01t:1251_3	Ahetukaṃ sattesu labbhamānaṃ sukhaṃ dukkhanti ayameko anto, issarādivisamahetukanti	1251	
PA_tika-s02_01t:1251_4	pana ayaṃ dutiyo, ete ubho ante anupagamma yathāsakaṃ kammunā hotīti ayaṃ majjhimā	1251	
PA_tika-s02_01t:1251_5	paṭipatti. Majjhatto payogo yassa hoti majjhattapayogo, tassa bhāvo majjhattapayogatā.	1251	
PA_tika-s02_01t:1251_6	Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati,	1251	
PA_tika-s02_01t:1251_7	eteneva sāraddhakāyapuggalaparivajjanapassaddhakāyapuggalavasenānaṃ tadāvahanatā	1251	
PA_tika-s02_01t:1251_8	saṃvaṇṇitāti daṭṭhabbaṃ.	1251	
PA_tika-s02_01t:1252_0	Yathāsamāhitākārasallakkhaṇavasena gayhamāno purimuppanno samatho eva samathanimittaṃ.	1252	
PA_tika-s02_01t:1252_1	Nānārammaṇe paribbhamanena vividhaṃ aggaṃ etassāti byaggo, vikkhepo. Tathā hi so	1252	
PA_tika-s02_01t:1252_2	anavaṭṭhānaraso bhantatāpaccupaṭṭhāno ca vutto. Ekaggatābhāvato byaggapaṭipakkhoti	1252	
PA_tika-s02_01t:1252_3	abyaggo, samādhi. So eva nimittanti pubbe viya vattabbaṃ. Tenāha “avikkhepaṭṭhena	1252	
PA_tika-s02_01t:1252_4	ca abyagganimitta”nti.	1252	
PA_tika-s02_01t:1253	Vatthuvisadakiriyā indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṃ “vatthuvisada…pe… veditabbā”ti.	125	
PA_tika-s02_01t:1254_0	Karaṇabhāvanākosallānaṃ avinābhāvato, rakkhaṇakosallassa ca tammūlakattā “nimittakusalatā	1254	
PA_tika-s02_01t:1254_1	nāma kasiṇanimittassa uggahaṇakusalatā”icceva vuttaṃ. Kasiṇanimittassāti ca nidassanamattaṃ	1254	
PA_tika-s02_01t:1254_2	daṭṭhabbaṃ. Asubhanimittassādikassapi hi yassa kassaci jhānuppattinimittassa uggahaṇakosallaṃ	1254	
PA_tika-s02_01t:1254_3	nimittakusalatā evāti.	1254	
PA_tika-s02_01t:1255_0	Atisithilavīriyatādīhīti ādi-saddena paññāpayogamandataṃ pamodavekallañca saṅgaṇhāti.	1255	
PA_tika-s02_01t:1255_1	Tassa paggahaṇanti tassa līnassa cittassa dhammavicayasambojjhaṅgādisamuṭṭhāpanena	1255	
PA_tika-s02_01t:1255_2	layāpattito samuddharaṇaṃ. Vuttañhetaṃ bhagavatā –	1255	
PA_tika-s02_01t:1256_0	“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa	1256	
PA_tika-s02_01t:1256_1	bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.	1256	
PA_tika-s02_01t:1256_2	Taṃ kissa hetu? Līnaṃ, bhikkhave, cittaṃ, taṃ etehi dhammehi susamuṭṭhāpayaṃ hoti.	1256	
PA_tika-s02_01t:1256_3	Seyyathāpi, bhikkhave, puriso parittaṃ aggiṃ ujjāletukāmo assa, so tattha sukkhāni	1256	
PA_tika-s02_01t:1256_4	ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya,	1256	
PA_tika-s02_01t:1256_5	mukhavātañca dadeyya, na ca paṃsukena okireyya, bhabbo nu kho so puriso parittaṃ	1256	
PA_tika-s02_01t:1256_6	aggiṃ ujjāletunti? Evaṃ sante”ti.	1256	
PA_tika-s02_01t:1257	Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbaṃ, sā anantaraṃ vibhāvitā eva.	125	
PA_tika-s02_01t:1258_0	Accāraddhavīriyatādīhīti ādi-saddena paññāpayogabalavataṃ pamoduppilāvanañca saṅgaṇhāti.	1258	
PA_tika-s02_01t:1258_1	Tassa niggahaṇanti tassa uddhatacittassa samādhisambojjhaṅgādisamuṭṭhāpanena uddhatāpattito	1258	
PA_tika-s02_01t:1258_2	nisedhanaṃ. Vuttampi cetaṃ bhagavatā –	1258	
PA_tika-s02_01t:1259_0	“Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa	1259	
PA_tika-s02_01t:1259_1	bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.	1259	
PA_tika-s02_01t:1259_2	Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti.	1259	
PA_tika-s02_01t:1259_3	Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha	1259	
PA_tika-s02_01t:1259_4	allāni ceva tiṇāni…pe… paṃsukena ca okireyya, bhabbo nu kho so puriso mahantaṃ aggikkhandhaṃ	1259	
PA_tika-s02_01t:1259_5	nibbāpetunti? Evaṃ bhante”ti.	1259	
PA_tika-s02_01t:1260_0	Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti	1260	
PA_tika-s02_01t:1260_1	veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa	1260	
PA_tika-s02_01t:1260_2	vuccamānā, itarassa anantaraṃ vakkhati.	1260	
PA_tika-s02_01t:1261_0	Paññāpayogamandatāyāti paññābyāpārassa appabhāvena. Yathā hi dānaṃ alobhappadhānaṃ,	1261	
PA_tika-s02_01t:1261_1	sīlaṃ adosappadhānaṃ, evaṃ bhāvanā amohappadhānā. Tattha yadā paññā na balavatī hoti,	1261	
PA_tika-s02_01t:1261_2	tadā bhāvanā pubbenāparaṃ visesāvahā na hoti, anabhisaṅkhato viya āhāro purisassa	1261	
PA_tika-s02_01t:1261_3	yogino cittassa abhiruciṃ na janeti, tena taṃ nirassādaṃ hoti, tathā bhāvanāya sammadeva	1261	
PA_tika-s02_01t:1261_4	avīthipaṭipattiyā upasamasukhaṃ na vindati, tenāpi cittaṃ nirassādaṃ hoti. Tena vuttaṃ	1261	
PA_tika-s02_01t:1261_5	“paññāpayoga…pe… nirassādaṃ hotī”ti. Tassa saṃveguppādanaṃ pasāduppādanañca tikicchananti	1261	
PA_tika-s02_01t:1261_6	taṃ dassento “aṭṭha saṃvegavatthūnī”tiādimāha. Tattha jātijarābyādhimaraṇāni yathārahaṃ	1261	
PA_tika-s02_01t:1261_7	sugatiyaṃ duggatiyañca hontīti tadaññameva pañcavidhabandhanādi-khuppipāsādi-aññamaññavibādhanādihetukaṃ	1261	
PA_tika-s02_01t:1261_8	apāyadukkhaṃ daṭṭhabbaṃ, tayidaṃ sabbaṃ tesaṃ tesaṃ sattānaṃ paccuppannabhavanissitaṃ	1261	
PA_tika-s02_01t:1261_9	gahitanti atīte anāgate ca kāle vaṭṭamūlakadukkhāni visuṃ gahitāni. Ye pana sattā	1261	
PA_tika-s02_01t:1261_10	āhārūpajīvino, tattha ca uṭṭhānaphalūpajīvino, tesaṃ aññehi asādhāraṇaṃ jīvikadukkhaṃ	12611	
PA_tika-s02_01t:1261_11	aṭṭhamaṃ saṃvegavatthu gahitanti daṭṭhabbaṃ. Ayaṃ vuccati samaye sampahaṃsanatāti	12611	
PA_tika-s02_01t:1261_12	ayaṃ sampahaṃsitabbasamaye vuttanayena tena saṃvejanavasena ceva pasāduppādanavasena	12611	
PA_tika-s02_01t:1261_13	ca sammadeva pahaṃsanā, saṃvegajananapubbakapasāduppādanena bhāvanācittassa tosanāti attho.	12611	
PA_tika-s02_01t:1262_0	Sammāpaṭipattiṃ āgammāti līnuddhaccavirahena samathavīthipaṭipattiyā ca sammā avisamaṃ	1262	
PA_tika-s02_01t:1262_1	sammadeva bhāvanāpaṭipattiṃ āgamma. Alīnantiādīsu kosajjapakkhiyānaṃ dhammānaṃ anadhimattatāya	1262	
PA_tika-s02_01t:1262_2	alīnaṃ, uddhaccapakkhiyānaṃ anadhimattatāya anuddhataṃ, paññāpayogasattiyā upasamasukhādhigamena	1262	
PA_tika-s02_01t:1262_3	ca anirassādaṃ, tato eva ārammaṇe samappavattaṃ samathavīthipaṭipannañca. Tattha	1262	
PA_tika-s02_01t:1262_4	alīnatāya paggahe, anuddhatatāya niggahe, anirassādatāya sampahaṃsane na byāpāraṃ	1262	
PA_tika-s02_01t:1262_5	āpajjati, alīnānuddhatatāhi ārammaṇe samappavattaṃ, anirassādatāya samathavīthipaṭipannaṃ.	1262	
PA_tika-s02_01t:1262_6	Samappavattiyā vā alīnaṃ anuddhataṃ, samathavīthipaṭipattiyā anirassādanti daṭṭhabbaṃ.	1262	
PA_tika-s02_01t:1262_7	Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa	1262	
PA_tika-s02_01t:1262_8	paggahaniggahasampahaṃsanesu byāvaṭatāsaṅkhātaṃ paṭipakkhaṃ abhibhuyya pekkhanā vuccati.	1262	
PA_tika-s02_01t:1263_0	Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi	1263	
PA_tika-s02_01t:1263_1	samādānakiccanipphattiyā puggalassa samāhitabhāvasādhanamevāti tattha samadhurabhāvenāha	1263	
PA_tika-s02_01t:1263_2	“upacāraṃ vā appanaṃ vā”ti.	1263	
PA_tika-s02_01t:1264	Upekkhāsambojjhaṅgaṭṭhānīyā dhammāti ettha yaṃ vattabbaṃ, taṃ heṭṭhā vuttānusārena veditabbaṃ.	126	
PA_tika-s02_01t:1265_0	Anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ	1265	
PA_tika-s02_01t:1265_1	sati sijjhanato, asati ca asijjhanato, so ca majjhattabhāvo visayavasena duvidhoti	1265	
PA_tika-s02_01t:1265_2	āha “sattamajjhattatā saṅkhāramajjhattatā”ti. Tadubhaye ca virujjhanaṃ passaddhisambojjhaṅgabhāvanāya	1265	
PA_tika-s02_01t:1265_3	eva dūrīkatanti anurujjhanasseva pahānavidhiṃ dassentena “sattamajjhattatā”tiādi	1265	
PA_tika-s02_01t:1265_4	vuttaṃ. Tenevāha “sattasaṅkhārakelāyanapuggalaparivajjanatā”ti. Upekkhāya hi visesato	1265	
PA_tika-s02_01t:1265_5	rāgo paṭipakkho. Tathā cāha “upekkhā rāgabahulassa visuddhimaggo”ti.	1265	
PA_tika-s02_01t:1266_0	Dvīhākārehīti kammassakatāpaccavekkhaṇaṃ attasuññatāpaccavekkhaṇanti imehi dvīhi	1266	
PA_tika-s02_01t:1266_1	kāraṇehi. Dvīhevāti avadhāraṇaṃ saṅkhyāsamānatāya. Assāmikabhāvo anattaniyatā. Sati	1266	
PA_tika-s02_01t:1266_2	hi attani tassa kiñcanabhāvena cīvaraṃ aññañca kiñci attaniyaṃ nāma siyā, so pana	1266	
PA_tika-s02_01t:1266_3	koci natthevāti adhippāyo. Anaddhaniyanti na addhānakkhamaṃ, na ciraṭṭhāyi ittaraṃ	1266	
PA_tika-s02_01t:1266_4	aniccanti attho. Tāvakālikanti tasseva vevacanaṃ.	1266	
PA_tika-s02_01t:1267	Mamāyatīti mamattaṃ karoti, “mama”nti taṇhāya pariggayha tiṭṭhati. Dhanāyantāti dhanaṃ drabyaṃ karontā.	126	
PA_tika-s02_01t:1268	Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti.	126	
PA_tika-s02_01t:1269	Bojjhaṅgapabbavaṇṇanā niṭṭhitā.	126	
PA_tika-s02_01t:1270	Catusaccapabbavaṇṇanā	127	
PA_tika-s02_01t:1271_0	119. Yathāsabhāvatoti aviparītasabhāvato bādhanalakkhaṇato, yo yo vā sabhāvo yathāsabhāvo,	1271	
PA_tika-s02_01t:1271_1	tato, ruppanādikakkhaḷādisabhāvatoti attho. Janikaṃ samuṭṭhāpikanti pavattalakkhaṇassa	1271	
PA_tika-s02_01t:1271_2	dukkhassa janikaṃ nimittalakkhaṇassa samuṭṭhāpikaṃ. Purimataṇhanti dukkhanibbattito	1271	
PA_tika-s02_01t:1271_3	puretarasiddhaṃ taṇhaṃ.	1271	
PA_tika-s02_01t:1272_0	Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi	1272	
PA_tika-s02_01t:1272_1	sasantatipariyāpanno viya hotīti katvā vuttaṃ “attano vā cattāri saccānī”ti. Parassa	1272	
PA_tika-s02_01t:1272_2	vāti etthāpi eseva nayo. Tenāha bhagavā – “imasmiṃyeva byāmamatte kaḷevare sasaññimhi	1272	
PA_tika-s02_01t:1272_3	samanake lokañca paññapemi, lokasamudayañca paññapemi, lokanirodhañca paññapemi,	1272	
PA_tika-s02_01t:1272_4	lokanirodhagāminipaṭipadañca paññapemī”ti. Kathaṃ pana ādikampiko nirodhasaccāni	1272	
PA_tika-s02_01t:1272_5	pariggaṇhātīti? Anussavādisiddhamākāraṃ pariggaṇhāti, evañca katvā lokuttarabojjhaṅge	1272	
PA_tika-s02_01t:1272_6	uddissapi pariggaho na virujjhati. Yathāsambhavatoti sambhavānurūpaṃ, ṭhapetvā nirodhasaccaṃ	1272	
PA_tika-s02_01t:1272_7	sesasaccavasena samudayavayā veditabbāti attho.	1272	
PA_tika-s02_01t:1273	Catusaccapabbavaṇṇanā niṭṭhitā.	127	
PA_tika-s02_01t:1274_0	“Aṭṭhikasaṅkhalikaṃ samaṃsa”ntiādikā satta sivathikā aṭṭhikakammaṭṭhānatāya itarāsaṃ	1274	
PA_tika-s02_01t:1274_1	uddhumātakādīnaṃ sabhāvenevāti navannaṃ sivathikānaṃ appanākammaṭṭhānatā vuttā. Dveyevāti	1274	
PA_tika-s02_01t:1274_2	“ānāpānaṃ, dvattiṃsākāro”ti imāni dveyeva. Abhinivesoti vipassanābhiniveso, so pana	1274	
PA_tika-s02_01t:1274_3	sammasanīyadhamme pariggaho. Iriyāpathā ālokitādayo ca rūpadhammānaṃ avatthāvisesamattatāya	1274	
PA_tika-s02_01t:1274_4	na sammasanupagā viññattiādayo viya. Nīvaraṇabojjhaṅgā ādito na pariggahetabbāti	1274	
PA_tika-s02_01t:1274_5	vuttaṃ “iriyāpatha…pe… na jāyatī”ti. Kesādiapadesena tadupādānadhammā viya iriyāpathādiapadesena	1274	
PA_tika-s02_01t:1274_6	tadavatthā rūpadhammā pariggayhanti, nīvaraṇādimukhena ca taṃ sampayuttā taṃnissayadhammāti	1274	
PA_tika-s02_01t:1274_7	adhippāyena mahāsīvatthero “iriyāpathādīsupi abhiniveso jāyatī”ti āha. Atthi nu kho	1274	
PA_tika-s02_01t:1274_8	metiādi pana sabhāvato iriyāpathādīnaṃ ādikammikassa anicchitabhāvadassanaṃ. Apariññāpubbikā hi pariññāti.	1274	
PA_tika-s02_01t:1275_0	137. Kāmaṃ “idha, bhikkhave, bhikkhū”tiādinā uddesaniddesesu tattha tattha bhikkhuggahaṇaṃ	1275	
PA_tika-s02_01t:1275_1	kataṃ, taṃ paṭipattiyā bhikkhubhāvadassanatthaṃ, desanā pana sabbasādhāraṇāti dassetuṃ	1275	
PA_tika-s02_01t:1275_2	“yo hi koci, bhikkhave”icceva vuttaṃ, na bhikkhuyevāti dassento “yo hi koci, bhikkhu	1275	
PA_tika-s02_01t:1275_3	vā”tiādimāha. Dassanamaggena ñātamariyādaṃ anatikkamitvā jānantī sikhāppattā aggamaggapaññā	1275	
PA_tika-s02_01t:1275_4	aññā nāma, tassa phalabhāvato aggaphalampīti āha “aññāti arahatta”nti. Appatarepi	1275	
PA_tika-s02_01t:1275_5	kāle sāsanassa niyyānikabhāvaṃ dassentoti yojanā.	1275	
PA_tika-s02_01t:1276	138. Niyyātentoti nigamento.	127	
PA_tika-s02_01t:1277	Papañcasūdaniyā majjhimanikāyaṭṭhakathāya	127	
PA_tika-s02_01t:1278	Satipaṭṭhānasuttavaṇṇanāya līnatthappakāsanā samattā.	127	
PA_tika-s02_01t:1279	Niṭṭhitā ca mūlapariyāyavaggavaṇṇanā.	127	
PA_tika-s02_01t:1280	Paṭhamo bhāgo niṭṭhito.	128	
PA_tika-s02_01t:1281	Namo tassa bhagavato arahato sammāsambuddhassa	128	
PA_tika-s02_01t:1282	Majjhimanikāye	128	
PA_tika-s02_01t:1283	Mūlapaṇṇāsa-ṭīkā	128	
PA_tika-s02_01t:1284	(Dutiyo bhāgo)	128	
PA_tika-s02_01t:1285	2. Sīhanādavaggo	128	
PA_tika-s02_01t:1286	1. Cūḷasīhanādasuttavaṇṇanā	128	
PA_tika-s02_01t:1287_0	139. Suttadesanāvatthusaṅkhātassa atthassa uppatti aṭṭhuppatti, sā tassa atthīti	1287	
PA_tika-s02_01t:1287_1	aṭṭhuppattikoti vuttovāyamattho. Lābhasakkārapaccayāti lābhasakkāranimittaṃ, bhagavato	1287	
PA_tika-s02_01t:1287_2	saṅghassa ca uppannalābhasakkārahetu, attano vā lābhasakkāruppādanahetu. Titthiyaparideviteti	1287	
PA_tika-s02_01t:1287_3	titthiyānaṃ “kiṃ bho samaṇoyeva gotamo samaṇo”tiādinā vippalapanimittaṃ. “Mahālābhasakkāro	1287	
PA_tika-s02_01t:1287_4	uppajjī”ti vatvā samantapāsādikatthaṃ tassa uppattikāraṇaṃ dassento “catuppamāṇiko	1287	
PA_tika-s02_01t:1287_5	hī”tiādimāha. Cattāri pamāṇāni catuppamāṇāni, catuppamāṇāni etassa atthīti catuppamāṇiko.	1287	
PA_tika-s02_01t:1287_6	Lokoyeva saṅgamma samāgamma vasanaṭṭhena lokasannivāso, sattakāyoti attho. Pamināti	1287	
PA_tika-s02_01t:1287_7	uḷāratādivisesaṃ etenāti pamāṇaṃ rūpaṃ rūpakāyo pamāṇaṃ etassāti rūpappamāṇo. Tato	1287	
PA_tika-s02_01t:1287_8	eva rūpe pasannoti rūpappasanno. Sesapadesupi eseva nayo. Ghosoti pavattathutighoso.	1287	
PA_tika-s02_01t:1287_9	Lūkhanti paccayalūkhatā. Dhammoti sīlādayo guṇadhammā adhippetā.	1287	
PA_tika-s02_01t:1288_0	Tesaṃ puggalānaṃ. Ārohanti uccataṃ. Sā ca kho tasmiṃ tasmiṃ kāle pamāṇayuttā daṭṭhabbā.	1288	
PA_tika-s02_01t:1288_1	Pariṇāhanti nātikisanātithūlatāvasena mitapariṇāhaṃ. Saṇṭhānanti tesaṃ tesaṃ aṅgapaccaṅgānaṃ	1288	
PA_tika-s02_01t:1288_2	susaṇṭhitataṃ. Pāripūrinti sabbesaṃ sarīrāvayavānaṃ paripuṇṇataṃ avekallataṃ. Tattha	1288	
PA_tika-s02_01t:1288_3	pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ upādāya. Pasādaṃ janetīti	1288	
PA_tika-s02_01t:1288_4	adhimokkhaṃ uppādeti.	1288	
PA_tika-s02_01t:1289_0	Paravaṇṇanāyāti “amuko ediso ca ediso cā”ti yasaguṇavacanena. Parathomanāyāti sammukhāva	1289	
PA_tika-s02_01t:1289_1	parassa silāghuppādanena abhitthavanena. Parapasaṃsanāyāti parammukhā parassa guṇasaṃkittanena.	1289	
PA_tika-s02_01t:1289_2	Paravaṇṇahārikāyāti paramparavaṇṇahārikāya paramparāya parassa kittisaddūpasaṃhārena.	1289	
PA_tika-s02_01t:1289_3	Tatthāti tasmiṃ thutighose.	1289	
PA_tika-s02_01t:1290_0	Cīvaralūkhanti thūlajiṇṇabahutunnakatādiṃ cīvarassa lūkhabhāvaṃ. Pattalūkhanti anekaganthikāhatādiṃ	1290	
PA_tika-s02_01t:1290_1	pattassa lūkhabhāvaṃ. Vividhaṃ vā dukkarakārikanti dhutaṅgasevanādivasena pavattaṃ	1290	
PA_tika-s02_01t:1290_2	nānāvidhaṃ dukkaracariyaṃ.	1290	
PA_tika-s02_01t:1291	Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā. Jhānādiadhigamasiddhaṃ samādhiṃ vā. Vipassanābhiññāsaṅkhātaṃ paññaṃ vā.	129	
PA_tika-s02_01t:1292_0	Bhagavato sarīraṃ disvāti sambandho. Rūpappamāṇopi sammāsambuddheyeva pasīdati aparimitakālasamupacitapuññānubhāvanipphannāya	1292	
PA_tika-s02_01t:1292_1	sabbaso anavajjāya sabbākāraparipuṇṇāvayavāya rūpakāyasampattiyā samantapāsādikattā,	1292	
PA_tika-s02_01t:1292_2	yassā rucirabhāvo visuddhe vigatavalāhake deve puṇṇamāsiyaṃ paripuṇṇakalābhāgamaṇḍalaṃ	1292	
PA_tika-s02_01t:1292_3	candamaṇḍalaṃ abhibhavitvā atirocati, pabhassarabhāvo saradasamayaṃ saṃvaddhitadiguṇatejakiraṇajālasamujjalaṃ	1292	
PA_tika-s02_01t:1292_4	sūriyamaṇḍalaṃ abhibhavati, sommakiraṇarasasamujjalabhāvehi tadubhayehi abhibhuyya	1292	
PA_tika-s02_01t:1292_5	vattamānaṃ ekasmiṃ khaṇe dasasahassilokadhātuṃ vijjotanasamatthaṃ mahābrahmuno pabhāsamudayaṃ	1292	
PA_tika-s02_01t:1292_6	abhivihacca bhāsate tapate virocati ca.	1292	
PA_tika-s02_01t:1293_0	Satipi aṅgapariccāgādīnaṃ dānapāramibhāve pariccāgavisesabhāvadassanatthañceva sudukkarabhāvadassanatthañca	1293	
PA_tika-s02_01t:1293_1	aṅgapariccāgādiggahaṇaṃ, tatthāpi ca aṅgapariccāgato visuṃ nayanapariccāgaggahaṇaṃ,	1293	
PA_tika-s02_01t:1293_2	pariccāgabhāvasāmaññepi rajjapariccāgato puttadārapariccāgaggahaṇañca kataṃ. Ādinā	1293	
PA_tika-s02_01t:1293_3	nayenāti ādi-saddena pubbayogapubbacariyādihetusampattiyā, “itipi so bhagavā”tiādinā	1293	
PA_tika-s02_01t:1293_4	vuttāya phalasampattiyā, “so dhammaṃ desetī”tiādinā vuttāya sattupakārakiriyāya ca	1293	
PA_tika-s02_01t:1293_5	saṅgaho daṭṭhabbo. Sammāsambuddheyeva pasīdati yathāvuttaguṇānaṃ anaññasādhāraṇabhāvato	1293	
PA_tika-s02_01t:1293_6	acchariyabbhutabhāvato ca. Sesesupi eseva nayo.	1293	
PA_tika-s02_01t:1294_0	“Cīvaralūkhaṃ disvā”ti vatvā taṃ dassetuṃ “sace bhagavā”tiādi vuttaṃ. Sāṇapaṃsukūlacīvarenāti	1294	
PA_tika-s02_01t:1294_1	matakaḷevaraṃ paliveṭhetvā chaḍḍitena tumbamatte kimī papphoṭetvā gahitena sāṇapaṃsukūlacīvarena.	1294	
PA_tika-s02_01t:1294_2	Bhāriyanti garukaṃ, dukkaranti attho. Vadhuyuvatīmajjhimitthivasena, bālayobbanapurāṇavasena	1294	
PA_tika-s02_01t:1294_3	vā tividhanāṭakatā. Hareṇuyūsaṃ maṇḍalakalāyaraso. “Yāpessati nāmā”ti nāma-saddaṃ	1294	
PA_tika-s02_01t:1294_4	ānetvā sambandho. Nāma-saddayogena hi anāgatakālassa viya payogo, yāpeti icceva attho.	1294	
PA_tika-s02_01t:1294_5	Appāṇakanti nirassāsaṃ nirodhitassāsapassāsaṃ.	1294	
PA_tika-s02_01t:1295_0	Samādhiguṇanti sādhāraṇato vuttamatthaṃ vivarati jhānādiggahaṇena. Mānadabbanimmadanena	1295	
PA_tika-s02_01t:1295_1	nibbisevanabhāvāpādanampi damanamevāti vuttaṃ “pāthikaputtadamanādīnī”ti. Ādi-saddena	1295	
PA_tika-s02_01t:1295_2	saccakāḷavakabakadamanādīnaṃ saṅgaho. Bāverunti evaṃnāmakaṃ visayaṃ. Sarasampannoti	1295	
PA_tika-s02_01t:1295_3	aṭṭhaṅgasamannāgatena sarena samannāgato. Tena brahmassaratākaravīkabhāṇitādassanena	1295	
PA_tika-s02_01t:1295_4	lakkhaṇahāranayena avasesalakkhaṇapāripūriṃ viya tadavinābhāvato buddhānaṃ desanāvilāsañca vibhāveti.	1295	
PA_tika-s02_01t:1296	Hatappabhāti buddhānubhāvena vigatatejā. Kāḷapakkhūpameti sattānaṃ byāmohandhakārābhibhavena kāḷapakkharattūpame. Sūriyeti sūriye udayitvā obhāsenteti adhippāyo.	129	
PA_tika-s02_01t:1297_0	Siṅghāṭaketi tikoṇaracchāyaṃ. Catukketi sandhiyaṃ. Paridevantīti anutthunanavasena	1297	
PA_tika-s02_01t:1297_1	vippalapanti. Sokādhikakato hi vacīpalāpo paridevo. Loke uppajjamāneyeva uppannāti	1297	
PA_tika-s02_01t:1297_2	attano diṭṭhivādassa purātanabhāvaṃ dīpenti.	1297	
PA_tika-s02_01t:1298_0	Sesapadesupīti “idha dutiyo samaṇo”tiādīsu sesavāresupi yathā hi “vivicceva kāmehī”ti	1298	
PA_tika-s02_01t:1298_1	ettha kato niyamo “vivicca akusalehī”ti etthāpi katoyeva hoti sāvadhāraṇasseva atthassa	1298	
PA_tika-s02_01t:1298_2	icchitabbattā, evamidhāpīti. Tenāha “dutiyādayopī”tiādi. Sāmaññaphalādhigamavasena	1298	
PA_tika-s02_01t:1298_3	nippariyāyato samaṇabhāvoti tesaṃ vasenettha cattāro samaṇā desitāti tamatthaṃ suttantarena	1298	
PA_tika-s02_01t:1298_4	samatthetuṃ “tenevāhā”tiādi vuttaṃ. Paṭipattikkamena desanākkamena ca sakadāgāmiādīnaṃ	1298	
PA_tika-s02_01t:1298_5	dutiyāditā vuttāti sotāpannassa paṭhamatā avuttasiddhāti na coditā. Phalaṭṭhakasamaṇāva	1298	
PA_tika-s02_01t:1298_6	adhippetā samitapāpasamaṇaggahaṇato. Kasmā panettha mahāparinibbāne viya maggaṭṭhā	1298	
PA_tika-s02_01t:1298_7	tadatthāya paṭipannā ca na gahitāti? Veneyyajjhāsayato. Tattha hi maggādhigamatthāya	1298	
PA_tika-s02_01t:1298_8	vipassanāpi ito bahiddhā natthi, kuto maggaphalānīti dassentena bhagavatā “ñāyassa	1298	
PA_tika-s02_01t:1298_9	dhammassa padesavattī, ito bahiddhā samaṇopi natthī”ti vuttaṃ. Idha pana niṭṭhānappattameva	1298	
PA_tika-s02_01t:1298_10	taṃtaṃsamaṇabhāvaṃ gaṇhantena phalaṭṭhakasamaṇāva gahitā “maggaṭṭhato phalaṭṭho savisesaṃ	12981	
PA_tika-s02_01t:1298_11	dakkhiṇeyyo”ti. Svāyamattho dvīsu suttesu desanābhedeneva viññāyatīti.	12981	
PA_tika-s02_01t:1299_0	Rittāti vivittā. Tucchāti nissārā paṭipannakasārābhāvato. Pavadanti etehīti pavādā,	1299	
PA_tika-s02_01t:1299_1	diṭṭhigatikānaṃ nānādiṭṭhidīpakā samayāti āha “cattāro sassatavādā”tiādi. Tattha	1299	
PA_tika-s02_01t:1299_2	yaṃ vattabbaṃ, taṃ parato āgamissati. Teti yathāvuttasamaṇā. Etthāti “parappavādā”ti	1299	
PA_tika-s02_01t:1299_3	vutte bāhirakasamaye.	1299	
PA_tika-s02_01t:1300_0	Yanti yasmiṃ. Bhummatthe hi idaṃ paccattavacanaṃ. Ñāyo vuccati saha vipassanāya ariyamaggo.	1300	
PA_tika-s02_01t:1300_1	Tena hi nibbānaṃ ñāyati gammati paṭivijjhatīti. So eva nibbānasampāpakahetutāya dhammoti	1300	
PA_tika-s02_01t:1300_2	āha “ñāyassa dhammassā”ti.	1300	
PA_tika-s02_01t:1301_0	Tesaṃ parappavādasāsanānaṃ akhettatā khettatā ca ariyamaggassa abhāvabhāvā suparisuddhassa	1301	
PA_tika-s02_01t:1301_1	sīlassa suparisuddhāya samathavipassanāya abhāvato sāvato ca. Tadubhayañca durakkhātasvākkhātabhāvahetukaṃ,	1301	
PA_tika-s02_01t:1301_2	so ca asammāsambuddhasammāsambuddhapaveditatāyāti parājikāya satthu vipattihetutāya	1301	
PA_tika-s02_01t:1301_3	sāsanassa aniyyānabhāvoti dasseti.	1301	
PA_tika-s02_01t:1302_0	Idāni yathāvuttamatthaṃ pariyāyato ca pāḷiyā ca samatthetuṃ “tenāha bhagavā”tiādinā	1302	
PA_tika-s02_01t:1302_1	pāḷiṃ dassetvā upamāpadesena tattha suttaṃ vibhāvento “yasmā”tiādimāha. Tattha yasmā	1302	
PA_tika-s02_01t:1302_2	ekaccānaṃ visesato sīhānaṃ purimaṃ pādadvayaṃ hatthakiccampi karoti, tasmā āha “surattahatthapādo”ti.	1302	
PA_tika-s02_01t:1302_3	Sīhassa kesā nāma kesarāyatanā khandhalomā. Gocariyahatthikulaṃ nāma pakatihatthikulaṃ,	1302	
PA_tika-s02_01t:1302_4	yaṃ “kālāvaka”ntipi vuccati. Ghoṭako nāma assakhaḷuṅko. Sineruparibhaṇḍe simbalirukkhehi	1302	
PA_tika-s02_01t:1302_5	sañchādito paññāsayojano daho simbalidaho, taṃ parivāretvā mahantaṃ simbalivanaṃ,	1302	
PA_tika-s02_01t:1302_6	taṃ sandhāyāha “simbalidahavane”ti. Aññatitthāvāsabhūmiyaṃ imesu samaṇesu ekacco	1302	
PA_tika-s02_01t:1302_7	na uppajjati, īdiso panettha vikappo natthi, sabbena sabbaṃ na uppajjantevāti dassento	1302	
PA_tika-s02_01t:1302_8	“ekasamaṇopī”ti āha. Ariyamaggaparikkhateti ariyamagguppattiyā abhisaṅkhate, yadā	1302	
PA_tika-s02_01t:1302_9	sāsanikānaṃ sammāpaṭipattiyā ariyamaggo dibbati, tadāti attho.	1302	
PA_tika-s02_01t:1303_0	Sammāti suṭṭhu. Suṭṭhu nadanaṃ nāma hetuyuttaṃ suṭṭhu katvā kathananti āha “hetunā”ti.	1303	
PA_tika-s02_01t:1303_1	So ca hetu aviparīto eva icchitabboti āha “nayenā”ti, ñāyenāti attho. Evaṃbhūto ca	1303	
PA_tika-s02_01t:1303_2	so yathādhippetatthaṃ karoti sādhetīti dassento āha “kāraṇenā”ti. Yadi tiracchānasīhassa	1303	
PA_tika-s02_01t:1303_3	nādo sabbatiracchānaekaccamanussāmanussanādato seṭṭhattā seṭṭhanādo, kimaṅgaṃ pana	1303	
PA_tika-s02_01t:1303_4	tathāgatasīhanādoti āha “sīhanādanti seṭṭhanāda”nti. Yadi tiracchānasīhanādassa seṭṭhanādatā	1303	
PA_tika-s02_01t:1303_5	nibbhayatāya appaṭisattutāya icchitā, tathāgatasīhanādasseva ayamattho sātisayoti	1303	
PA_tika-s02_01t:1303_6	āha “abhītanādaṃ appaṭināda”nti. Idānissa seṭṭhanādabhāvaṃ kāraṇena paṭipādento “imesañhī”tiādimāha.	1303	
PA_tika-s02_01t:1303_7	Tena “sammā”ti vuttamatthaṃ samattheti. Tattha atthitāyāti iminā sīhanādassa uttamatthataṃ	1303	
PA_tika-s02_01t:1303_8	dasseti. Bhūtaṭṭho hi uttamaṭṭho. Tāya eva bhūtaṭṭhatāya abhītanādatāti dassento	1303	
PA_tika-s02_01t:1303_9	“ime samaṇā…pe… nāma hotī”ti āha. Abhūtañhi vadato kutoci bhayaṃ vā āsaṅkā vā siyāti	1303	
PA_tika-s02_01t:1303_10	“idhevā”ti niyamassa aviparītataṃ dassento “amhākampi…pe… appaṭinādo nāma hotī”ti	13031	
PA_tika-s02_01t:1303_11	āha. Yañhi aññatthāpi atthi, taṃ idhevāti avadhāretuṃ na yuttanti.	13031	
PA_tika-s02_01t:1304_0	140. Khoti avadhāraṇe. Tena vijjati evāti dasseti. Yanti karaṇatthe paccattanti āha	1304	
PA_tika-s02_01t:1304_1	“yena kāraṇenā”ti. Titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa	1304	
PA_tika-s02_01t:1304_2	abhāvato. Pāragamanasaṅkhātaṃ taraṇaṃ diṭṭhigatikānaṃ tattha tattheva aparāparaṃ	1304	
PA_tika-s02_01t:1304_3	ummujjananimujjanavasena pilavananti āha “taranti uppalavantī”ti. Uppādetāti pūraṇādiko.	1304	
PA_tika-s02_01t:1304_4	Titthe jātāti titthiyā, yathāvuttaṃ vā diṭṭhigatasaṅkhātaṃ titthaṃ etesaṃ atthīti	1304	
PA_tika-s02_01t:1304_5	titthikā, titthikā eva titthiyā. Assasanti ettha, etenāti vā assāso, avassayo.	1304	
PA_tika-s02_01t:1305_0	Pakatatthaniddeso yaṃ-taṃ-saddoti tassa “bhagavatā”tiādīhi padehi samānādhikaraṇabhāvena	1305	
PA_tika-s02_01t:1305_1	vuttassa yena abhisambuddhabhāvena bhagavā pakato satthubhāvena adhigato supākaṭo	1305	
PA_tika-s02_01t:1305_2	ca, taṃ abhisambuddhabhāvaṃ saddhiṃ āgamanapaṭipadāya atthabhāvena dassento “yo so…pe…	1305	
PA_tika-s02_01t:1305_3	abhisambuddho”ti āha. Satipi ñāṇadassanasaddānaṃ idha paññāvevacanabhāve tena tena	1305	
PA_tika-s02_01t:1305_4	visesena nesaṃ savisaye visesappavattidassanatthaṃ asādhāraṇavisesavasena vijjāttayavasena	1305	
PA_tika-s02_01t:1305_5	vijjābhiññānāvaraṇavasena sabbaññutaññāṇamaṃsacakkhuvasena paṭivedhadesanāñāṇavasena	1305	
PA_tika-s02_01t:1305_6	ca te yojetvā dassento “tesaṃ tesa”ntiādimāha. Tattha āsayānusayaṃ jānatā āsayānusayañāṇena,	1305	
PA_tika-s02_01t:1305_7	sabbaṃ ñeyyadhammaṃ passatā sabbaññutānāvaraṇañāṇehi. Pubbenivāsādīhīti pubbenivāsaāsavakkhayañāṇehi.	1305	
PA_tika-s02_01t:1305_8	Anaññasādhāraṇapuññānubhāvanibbatto anuttarañāṇādhigamaladdhapurāvattako ca bhagavato	1305	
PA_tika-s02_01t:1305_9	rūpakāyo atikkammeva devānaṃ devānubhāvaṃ vattatīti āha “sabbasattānaṃ…pe… passatā”ti.	1305	
PA_tika-s02_01t:1305_10	Paṭivedhapaññāyāti maggapaññāya. Tāya hi sabbaso ñeyyadhammesu sammohassa vidhamitattā	13051	
PA_tika-s02_01t:1305_11	pacchā pavattajānanaṃ tassa jānanaṃ viya vuccati.	13051	
PA_tika-s02_01t:1306_0	Arīnanti kilesārīnaṃ, pañcavidhamārānaṃ vā sāsanapaccatthikānaṃ vā aññatitthiyānaṃ,	1306	
PA_tika-s02_01t:1306_1	tesaṃ hananaṃ pāṭihāriyehi abhibhavanaṃ appaṭibhānatākaraṇaṃ ajjhupekkhanaṃ vā. Kesivinayasuttañcettha	1306	
PA_tika-s02_01t:1306_2	nidassanaṃ. Tathā ca ṭhānāṭṭhānādīni vā jānatā, yathākammupage satte passatā, savāsanānamāsavānaṃ	1306	
PA_tika-s02_01t:1306_3	khīṇattā arahatā, abhiññeyyādibhede dhamme abhiññeyyādito aviparītāvabodhena sammāsambuddhena.	1306	
PA_tika-s02_01t:1306_4	Atha vā tīsu kālesu appaṭihatañāṇatāya jānatā, kāyakammādīnaṃ ñāṇānuparivattanena	1306	
PA_tika-s02_01t:1306_5	nisammakāritāya passatā, ravādīnampi abhāvasādhikāya pahānasampadāya arahatā, chandādīnaṃ	1306	
PA_tika-s02_01t:1306_6	ahānihetubhūtāya akkhayapaṭibhānasādhikāya sabbaññutāya sammāsambuddhena. Evaṃ dasabalaaṭṭhārasāveṇikabuddhadhammavasenapi	1306	
PA_tika-s02_01t:1306_7	yojanā veditabbā. Yeti caturo dhamme. Attanīti amhesu. Na rājarājamahāmattādīsu upatthambhaṃ	1306	
PA_tika-s02_01t:1306_8	sampassamānā, na kāyabalaṃ sampassamānāti yojanā.	1306	
PA_tika-s02_01t:1307_0	Uppannapasādoti aveccappasādaṃ vadati. Vakkhati hi “cattāri sotāpannassa aṅgāni kathitānī”ti.	1307	
PA_tika-s02_01t:1307_1	Kāmaṃ asekkhāpi asekkhāya samasikkhatāya sahadhammikā eva, ciṇṇabrahmacariyatāya	1307	
PA_tika-s02_01t:1307_2	pana sahadhammaṃ carantīti na vattabbāti asekkhavāro na gahito. Sabbepeteti ete yathāvuttā	1307	
PA_tika-s02_01t:1307_3	bhikkhuādayo sotāpannādayo ca puthujjanā ariyā cāti sabbepi ete taṃtaṃsikkhāhi samānadhammattā	1307	
PA_tika-s02_01t:1307_4	sahadhammattā “sahadhammikā”ti vuccanti. Idāni nibbattitaariyadhammavaseneva sahadhammike	1307	
PA_tika-s02_01t:1307_5	dassento “apicā”tiādimāha. Maggadassanamhīti pariññābhisamayādivasena saccapaṭivedhena	1307	
PA_tika-s02_01t:1307_6	“nava maggaṅgāni, aṭṭha bojjhaṅgānī”tiādinā vivādo natthi. Ekadhammacāritāyāti samānadhammacāritāya.	1307	
PA_tika-s02_01t:1307_7	Na hi paṭividdhasaccānaṃ “mayā dhammo sudiṭṭho, tayā duddiṭṭho”tiādinā vivādo atthi.	1307	
PA_tika-s02_01t:1307_8	Diṭṭhisīlasāmaññena saṅghātā hi te uttamapurisā. Imināti “sahadhammikā kho panā”tiādivacanena.	1307	
PA_tika-s02_01t:1307_9	Tattha piyamanāpaggahaṇena sīlesu paripūrakāritāpadesena ekadesena gahitaṃ saṅghasuppaṭipattiṃ	1307	
PA_tika-s02_01t:1307_10	paripuṇṇaṃ katvā dasseti. Ye hi sampannasīlā suvisuddhadassanā, te viññūnaṃ piyā	13071	
PA_tika-s02_01t:1307_11	manāpāti. Ettāvatāti “atthi kho no āvuso”tiādinayappavattena ratanattayapasādajotanena	13071	
PA_tika-s02_01t:1307_12	akkhātā tesu tesu suttapadesesu.	13071	
PA_tika-s02_01t:1308_0	141. Satthari pasādoti pasādaggahaṇena “bhagavatā”tiādinā vā pasādanīyā dhammā gahitā.	1308	
PA_tika-s02_01t:1308_1	Tena buddhasubuddhataṃ dasseti, tathā “dhamme pasādo”ti iminā dhammasudhammataṃ,	1308	
PA_tika-s02_01t:1308_2	itarena saṅghasuppaṭipannataṃ. Yena cittena aññattha anupalabbhamānena sāsaneyeva	1308	
PA_tika-s02_01t:1308_3	samaṇo ito bahiddhā natthīti ayamattho, sammadeva, patiṭṭhāpitoti veditabbaṃ. Tatrāyaṃ	1308	
PA_tika-s02_01t:1308_4	yojanā – yasmā sammāsambuddho amhākaṃ satthā, tasmā atthi kho no, āvuso, satthari	1308	
PA_tika-s02_01t:1308_5	pasādo, sammāsambuddhattā cassa svākhāto dhammoti atthi dhamme pasādo, tato eva ca	1308	
PA_tika-s02_01t:1308_6	atthi sīlesu paripūrakāritāti sahadhammikā…pe… pabbajitā cāti evamettha satthari	1308	
PA_tika-s02_01t:1308_7	pasādena dhamme pasādo, tena saṅghasuppaṭipattīti ayañca nayo lesenapi parappavādesu	1308	
PA_tika-s02_01t:1308_8	natthīti idheva samaṇo…pe… samaṇehi aññehīti.	1308	
PA_tika-s02_01t:1309_0	Paṭividdhasaccānaṃ pahīnānurodhānaṃ gehassitapemassa asambhavo evāti “idānī”ti vuttaṃ.	1309	
PA_tika-s02_01t:1309_1	Yadi evaṃ “upajjhāyena, bhikkhave, saddhivihārikamhi puttapemaṃ upaṭṭhapetabbaṃ”tiādivacanaṃ	1309	
PA_tika-s02_01t:1309_2	kathanti? Nayidaṃ gehassitapemaṃ sandhāya vuttaṃ, taṃsadisattā pana pemamukhena vutto	1309	
PA_tika-s02_01t:1309_3	mettāsneho. Na hi bhagavā bhikkhū saṃkilese niyojeti. Evarūpaṃ pemaṃ sandhāyāti pasādāvahaguṇāvahato	1309	
PA_tika-s02_01t:1309_4	pūraṇādīsu bhatti pasādo na hoti, pasādapatirūpakā pana lobhapavattīti daṭṭhabbā.	1309	
PA_tika-s02_01t:1309_5	Theroti mahāsaṅgharakkhitatthero. Yena aṭṭhakathā potthakaṃ āropitā. Ekova satthā	1309	
PA_tika-s02_01t:1309_6	anaññasādhāraṇaguṇattā, aññathā anacchariyattā satthulakkhaṇameva na paripūreyya.	1309	
PA_tika-s02_01t:1309_7	Visuṃ katvāti aññehi vivecetvā attano āveṇikaṃ katvā. “Amhākaṃ satthā”ti byāvadantānaṃ	1309	
PA_tika-s02_01t:1309_8	aññesaṃ satthā na hotīti atthato āpannameva hoti, tathā ca padesavattiniṃ tassa satthutaṃ	1309	
PA_tika-s02_01t:1309_9	paṭijānantā paripuṇṇalakkhaṇasatthutaṃ icchantānampi tato viruddhā satthubhāvapariyesanena	1309	
PA_tika-s02_01t:1309_10	parājitā honti. Pariyattidhammeti adhikabrahmaguṇasuttageyyādippabhedasamaye. Tattha	13091	
PA_tika-s02_01t:1309_11	ajasīla…pe… kukkurasīlādīsūti idaṃ yebhuyyena aññatitthiyānaṃ tādisaṃ vatasamādānasabbhāvato	13091	
PA_tika-s02_01t:1309_12	vuttaṃ, ādi-saddena yamaniyamacātuyāmasaṃvarādīnaṃ saṅgahoti. Adhippayāsoti adhikaṃ	13091	
PA_tika-s02_01t:1309_13	payasati payujjati etenāti adhippayāso, savisesaṃ adhikattabbakiriyā. Tenāha “adhikappayogo”ti.	13091	
PA_tika-s02_01t:1310_0	Tassa pasādassa pariyosānabhūtāti tassa satthari dhamme ca pasādassa niṭṭhānabhūtā.	1310	
PA_tika-s02_01t:1310_1	Niṭṭhāti mokkho. Samayavādīnañhi tasmiṃ tasmiṃ samaye tadupadesake ca pasādo yāvadeva	1310	
PA_tika-s02_01t:1310_2	mokkhādhigamanaṭṭho. Diṭṭhigatikā tathā tathā attano laddhivasena niṭṭhaṃ parikappenti	1310	
PA_tika-s02_01t:1310_3	yevāti āha “niṭṭhaṃ apaññapento nāma natthī”ti. Brāhmaṇānanti brāhmaṇavādīnaṃ. Tesaṃ	1310	
PA_tika-s02_01t:1310_4	ekacce brahmunā salokatā niṭṭhāti vadanti, ekacce tassa samīpatā, ekacce tena saṃyogo	1310	
PA_tika-s02_01t:1310_5	niṭṭhāti vadanti. Tattha ye salokatāvādino samīpatāvādino ca, te dvedhāvādino, itare	1310	
PA_tika-s02_01t:1310_6	advedhāvādino. Sabbepi te atthato brahmalokupapattiyaṃyeva niṭṭhāsaññino. Tattha	1310	
PA_tika-s02_01t:1310_7	hi nesaṃ niccābhiniveso yathā taṃ bakassa brahmuno. Tena vuttaṃ “brahmaloko niṭṭhā”ti.	1310	
PA_tika-s02_01t:1310_8	Brahmalokoti paṭhamajjhānabhūmi. Mahātāpasānanti vekhanasāditāpasānaṃ. Mahābrahmā	1310	
PA_tika-s02_01t:1310_9	viya paṭhamajjhānabhūmiyaṃ ābhassaresu eko sabbaseṭṭho natthīti “ābhassarā”ti puthuvacanaṃ.	1310	
PA_tika-s02_01t:1310_10	Paribbājakānanti sañcayādiparibbājakānaṃ. Anto ca mano ca etassa natthīti anantamānaso.	13101	
PA_tika-s02_01t:1310_11	Ājīvakānañhi sabbadābhāvato ananto, sukhadukkhādisamatikkamanato amānaso. Iminā aṭṭhahi	13101	
PA_tika-s02_01t:1310_12	lokadhammehi upakkiliṭṭhacittataṃ dasseti.	13101	
PA_tika-s02_01t:1311_0	Papañce yaṃ vattabbaṃ, taṃ heṭṭhā vuttameva. Taṇhādiṭṭhiyova adhippetā mamaṅkāraahaṅkāravigamassa	1311	
PA_tika-s02_01t:1311_1	adhippetattā. Yathā pañcasu ṭhānesu ekova kileso lobho āgato, evaṃ dvīsu ṭhānesu	1311	
PA_tika-s02_01t:1311_2	tayo kilesā āgatā “doso moho diṭṭhī”ti. “Sadosassā”ti hi vuttaṭṭhāne paṭighaṃ akusalamūlaṃ	1311	
PA_tika-s02_01t:1311_3	gahitaṃ, “paṭiviruddhassā”ti virodho, “samohassā”ti moho akusalamūlaṃ, “aviddasuno”ti	1311	
PA_tika-s02_01t:1311_4	malyaṃ, asampajaññaṃ vā, “saupādānassā”ti “natthi dinna”ntiādinā nayena gahaṇaṃ,	1311	
PA_tika-s02_01t:1311_5	“papañcārāmassā”ti papañcuppattivasena.	1311	
PA_tika-s02_01t:1312_0	Ākāratoti pavattiākārato. Padantarena rāgavisesassa vuccamānattāādito vuttaṃ sarāgavacanaṃ	1312	
PA_tika-s02_01t:1312_1	oḷārikaṃ rāgavisayanti āha “pañcakāmaguṇikarāgavasenā”ti. Gahaṇavasenāti daḷhaggahaṇavasena.	1312	
PA_tika-s02_01t:1312_2	“Anuruddhapaṭiviruddhassā”ti ekapadavasena pāḷiyaṃ āgatattā ekajjhaṃ paduddhāro kato.	1312	
PA_tika-s02_01t:1312_3	Tattha pana “anuruddhassā”ti subhavasenāti evamattho vattabbo. Na hi paṭivirujjhanaṃ	1312	
PA_tika-s02_01t:1312_4	subhavasena hoti. Papañcuppattidassanavasenāti kilesakammavipākānaṃ aparāparuppattipaccayatāya	1312	
PA_tika-s02_01t:1312_5	saṃsārassa papañcanaṃ papañco, tassa uppattihetubhāvadassanavasena. Taṇhā hi bhavuppattiyā	1312	
PA_tika-s02_01t:1312_6	visesapaccayo. Taṇhāpaccayā upādānadassanavasenāti taṇhāpaccayassa upādānassa dassanavasena,	1312	
PA_tika-s02_01t:1312_7	yadavatthā taṇhā upādānassa paccayo, tadavatthādassanavasena. Phalena hi hetuvisesakittanametanti.	1312	
PA_tika-s02_01t:1312_8	Evaṃ viddhaṃsethāti kāmarāgabhavataṇhādivasena lobhaṃ kasmā evaṃ vippakiretha. Taṇhākaraṇavasenāti	1312	
PA_tika-s02_01t:1312_9	taṇhāyanakaraṇavasena subhākāraggahaṇavasena. Subhanti hi ārammaṇe pavatto rāgo “subha”nti vutto.	1312	
PA_tika-s02_01t:1313_0	142. Vadanti etenāti vādo, diṭṭhivādo. Diṭṭhivasena hi “sassato attā ca loko ca,	1313	
PA_tika-s02_01t:1313_1	asassato attā ca loko cā”ti ca diṭṭhigatikā paññapenti. Tenāha “dvemā, bhikkhave,	1313	
PA_tika-s02_01t:1313_2	diṭṭhiyo”ti. Taṇhārahitāya diṭṭhiyā abhāvato taṇhāvaseneva ca attano sassatabhāvābhinivesoti	1313	
PA_tika-s02_01t:1313_3	katvā vuttaṃ “taṇhādiṭṭhivasenā”ti. Allīnāti nissitā. Upagatāti avissajjanavasena	1313	
PA_tika-s02_01t:1313_4	ekibhāvamiva gatā. Ajjhositāti tāya diṭṭhiyā gilitvā pariniṭṭhāpitā viya tadantogadhā.	1313	
PA_tika-s02_01t:1313_5	Tenāha “anupaviṭṭhā”ti. Yathā gahaṭṭhānaṃ kāmajjhosānaṃ vivādamūlaṃ, evaṃ pabbajitānaṃ	1313	
PA_tika-s02_01t:1313_6	diṭṭhajjhosānanti āha “vibhavadiṭṭhiyā te paṭiviruddhā”ti. Diṭṭhivirodhena hi diṭṭhigatikavirodho.	1313	
PA_tika-s02_01t:1314_0	Khaṇikasamudayo uppādakkhaṇoti āha “diṭṭhīnaṃ nibbattī”ti. Diṭṭhinibbattiggahaṇeneva	1314	
PA_tika-s02_01t:1314_1	cettha yathā diṭṭhīnaṃ paṭiccasamuppannatā vibhāvitā, evaṃ diṭṭhivatthunopīti ubhayesampi	1314	
PA_tika-s02_01t:1314_2	aniccatā dukkhatā anattatā ca vibhāvitāti daṭṭhabbaṃ. Yāni paṭisambhidānayena “paccayasamudayo	1314	
PA_tika-s02_01t:1314_3	aṭṭha ṭhānānī”ti vuttāni, tāni dassento “khandhāpī”tiādimāha. Tattha khandhāpi diṭṭhiṭṭhānaṃ	1314	
PA_tika-s02_01t:1314_4	ārammaṇaṭṭhena “rūpaṃ attato samanupassatī”tiādivacanato. Avijjāpi diṭṭhiṭṭhānaṃ	1314	
PA_tika-s02_01t:1314_5	upanissayādivasena paccayabhāvato. Yathāha – “assutavā, bhikkhave, puthujjano ariyānaṃ	1314	
PA_tika-s02_01t:1314_6	adassāvī ariyadhammassa akovido”tiādi. Phassopi diṭṭhiṭṭhānaṃ. Yathā cāha “tadapi	1314	
PA_tika-s02_01t:1314_7	phassapaccayā, phussa phussa paṭisaṃvediyantī”ti ca. Saññāpi diṭṭhiṭṭhānaṃ. Vuttañhetaṃ	1314	
PA_tika-s02_01t:1314_8	“saññānidānā hi papañcasaṅkhāti, pathaviṃ pathavito saññatvā”ti ca ādi. Vitakkopi	1314	
PA_tika-s02_01t:1314_9	diṭṭhiṭṭhānaṃ. Vuttampi cetaṃ “takkañca diṭṭhīsu pakappayitvā, saccaṃ musāti dvayadhammamāhū”ti	1314	
PA_tika-s02_01t:1314_10	“takkī hoti vīmaṃsī”ti ca ādi. Ayonisomanasikāropi diṭṭhiṭṭhānaṃ. Yathāha bhagavā	13141	
PA_tika-s02_01t:1314_11	“tasseva ayoniso manasikaroto channaṃ diṭṭhīnaṃ aññatarā diṭṭhi uppajjati, atthi	13141	
PA_tika-s02_01t:1314_12	me attāti assa saccato thetato diṭṭhi uppajjatī”tiādi. Samuṭṭhāti etenāti samuṭṭhānaṃ,	13141	
PA_tika-s02_01t:1314_13	tassa bhāvo samuṭṭhānaṭṭho, tena. Khaṇikatthaṅgamo khaṇikanirodho. Paccayatthaṅgamo	13141	
PA_tika-s02_01t:1314_14	avijjādīnaṃ accantanirodho. So pana yena hoti, taṃ dassento “sotāpattimaggo”ti āha.	13141	
PA_tika-s02_01t:1314_15	Cattāro hi ariyamaggā yathārahaṃ tassa tassa saṅkhāragatassa accantanirodhahetu,	13141	
PA_tika-s02_01t:1314_16	khaṇikanirodho pana ahetuko.	13141	
PA_tika-s02_01t:1315_0	Ānisaṃsanti udayaṃ. So pana diṭṭhadhammikasamparāyikavasena duvidho. Tattha samparāyiko	1315	
PA_tika-s02_01t:1315_1	duggatiparikilesatāyaādīnavapakkhiko evāti itaraṃ dassento “yaṃ sandhāyā”tiādimāha.	1315	
PA_tika-s02_01t:1315_2	Ādīnavampi diṭṭhadhammikameva dassento “diṭṭhiggahaṇamūlakaṃ upaddava”ntiādimāha.	1315	
PA_tika-s02_01t:1315_3	Sotiādīnavo. Ādīnanti ādi-saddena naggiyānasanasaṅkaṭivatādīnaṃ saṅgaho. Nissarati	1315	
PA_tika-s02_01t:1315_4	etenāti nissaraṇanti vuccamāne dassanamaggo eva diṭṭhīnaṃ nissaraṇaṃ siyā, tassa	1315	
PA_tika-s02_01t:1315_5	pana atthaṅgamapariyāyena gahitattā sabbasaṅkhatanissaṭaṃ nibbānaṃ diṭṭhīhipi nissaṭanti	1315	
PA_tika-s02_01t:1315_6	katvā vuttaṃ “diṭṭhīnaṃ nissaraṇaṃ nāma nibbāna”nti. Iminātiādīsu vattabbaṃ anuyogavatte vuttanayameva.	1315	
PA_tika-s02_01t:1316	143. Diṭṭhicchedanaṃ dassentoti sabbupādānapariññādassanena sabbaso diṭṭhīnaṃ samucchedavidhiṃ dassento. Vuttāyevāti –	131	
PA_tika-s02_01t:1317	“Upādānāni cattāri, tāni atthavibhāgato;	131	
PA_tika-s02_01t:1318	Dhammasaṅkhepavitthārā, kamato ca vibhāvaye”ti. –	131	
PA_tika-s02_01t:1319_0	Gāthaṃ uddisitvā atthavibhāgādivasena vuttāyeva. Kāmaṃ ito bāhirakānaṃ “imāni upādānāni	1319	
PA_tika-s02_01t:1319_1	ettakāni cattāri, na ito bhiyyo”ti īdisaṃ ñāṇaṃ natthi, kevalaṃ pana keci “kāmā pahātabbā”ti	1319	
PA_tika-s02_01t:1319_2	vadanti, keci “natthi paro lokoti ca, micchā”ti vadanti, apare “sīlabbatena suddhīti	1319	
PA_tika-s02_01t:1319_3	ca, micchā”ti vadanti, attadiṭṭhiyā pana micchābhāvaṃ sabbaso na jānanti eva. Yattakaṃ	1319	
PA_tika-s02_01t:1319_4	pana jānanti, tassapi accantappahānaṃ na jānanti, tathāpi sabbassa pariññeyyassa	1319	
PA_tika-s02_01t:1319_5	pariññeyyaṃ paññapemaicceva tiṭṭhanti. Evaṃbhūtānaṃ pana nesaṃ tattha yādisī paṭipatti,	1319	
PA_tika-s02_01t:1319_6	taṃ dassento satthā “santi, bhikkhave”tiādimāha. Tattha santīti saṃvijjanti. Tena	1319	
PA_tika-s02_01t:1319_7	tesaṃ diṭṭhigatikānaṃ vijjamānatāya avicchedataṃ dasseti. Eketi ekacce. Samaṇabrāhmaṇāti	1319	
PA_tika-s02_01t:1319_8	pabbajjupagamanena samaṇā, jātimattena ca brāhmaṇā. Sabbesanti anavasesānaṃ upādānānaṃ	1319	
PA_tika-s02_01t:1319_9	samatikkamaṃ pahānaṃ. Sammā na paññapentīti yesaṃ paññapenti, tesampi sammā pariññaṃ	1319	
PA_tika-s02_01t:1319_10	na paññapenti. Idāni taṃ atthaṃ vitthārato dassetuṃ “kecī”tiādi vuttaṃ. Tattha hotika-kuṭīcaka-bahūdaka-haṃsa-paramahaṃsa-kājaka-tidaṇḍa-monavata-seva-pārupaka-pañcamarattika-	13191	
PA_tika-s02_01t:1319_11	somakāraka-mugabbata-carabāka-tāpasa-niganthā-jīvaka-isi-pārāyanika-pañcātapika-kāpila-	13191	
PA_tika-s02_01t:1319_12	kāṇāda-saṃsāramocaka-aggibhattika-magavatika-govatika-kukkuravatika-kāmaṇḍaluka-	13191	
PA_tika-s02_01t:1319_13	vaggulivatika-ekasāṭaka-odakasuddhika-sarīrasantāpaka-sīlasuddhika-jhānasuddhika-catubbidha-	13191	
PA_tika-s02_01t:1319_14	sassatavādādayo channavuti taṇhāpāsena ḍaṃsanato, ariyadhammassa vā vibādhanato pāsaṇḍā.	13191	
PA_tika-s02_01t:1319_15	Vatthupaṭisevanaṃ kāmanti byāpārassa vatthuno paṭisevanasaṅkhātaṃ kāmaṃ. Theyyena	13191	
PA_tika-s02_01t:1319_16	sevantīti paṭihatthaādisamaññāya lokassa vacanavasena sevanti. Tīṇi kāraṇānīti “natthi	13191	
PA_tika-s02_01t:1319_17	dinna”ntiādinayappavattāni diṭṭhivisesabhūtāni vaṭṭakāraṇāni.	13191	
PA_tika-s02_01t:1320	Atthasallāpikāti atthassa sallāpikā, dvinnaṃ adhippetatthasallāpavibhāvinīti adhippāyo. Dvinnañhi vacanaṃ sallāpo. Tenāha “pathavī kirā”tiādi.	132	
PA_tika-s02_01t:1321_0	Yo titthiyānaṃ attano satthari dhamme sahadhammikesu ca pasādo vutto, tassa anāyatanagatattā	1321	
PA_tika-s02_01t:1321_1	appasādakabhāvadassanaṃ pasādapacchedo. Tathāpavatto vādo pasādapacchedavādo vutto.	1321	
PA_tika-s02_01t:1321_2	Evarūpeti īdise vuttanayena kilesānaṃ anupasamasaṃvattanike. Dhammeti dhammapatirūpake.	1321	
PA_tika-s02_01t:1321_3	Vinayeti vinayapatirūpake. Titthiyā hi kohaññe ṭhatvā lokaṃ vañcentā dhammaṃ kathemāti	1321	
PA_tika-s02_01t:1321_4	“sattime kāyā akaṭā akaṭavidhā”tiādinā yaṃ kiñci kathetvā tathā “vinayaṃ paññapemā”ti	1321	
PA_tika-s02_01t:1321_5	gosīlavaggulivatādīni paññapetvā tādisaṃ sāvake sikkhāpetvā “dhammavinayo”ti kathenti,	1321	
PA_tika-s02_01t:1321_6	taṃ sandhāyetaṃ vuttaṃ “dhammavinaye”ti. Tenāha “ubhayenapi aniyyānikaṃ sāsanaṃ dassetī”ti.	1321	
PA_tika-s02_01t:1321_7	Parittampi nāma puññaṃ kātukāmaṃ maccheramalābhibhūtatāya nivārentassa antarāyaṃ	1321	
PA_tika-s02_01t:1321_8	tassa karoto diṭṭheva dhamme viññūhi garahitabbatā samparāye ca duggati pāṭikaṅkhā,	1321	
PA_tika-s02_01t:1321_9	kimaṅgaṃ pana sakalavaṭṭadukkhanissaraṇāvahe jinacakke pahāradāyino titthakarassa	1321	
PA_tika-s02_01t:1321_10	tadovādakarassa cāti imamatthaṃ dassento “aniyyānikasāsanamhi hī”tiādimāha. Yathā	13211	
PA_tika-s02_01t:1321_11	so pasādo samparāye na sammaggato attano pavattivasenāti dassento “kañci kālaṃ gantvāpi	13211	
PA_tika-s02_01t:1321_12	pacchā vinassati yevā”ti āha, aveccappasādo viya accantiko na hotīti attho.	13211	
PA_tika-s02_01t:1322_0	Sampajjamānā yathāvidhipaṭipattiyā tiracchānayoniṃ āvahati. Kammasarikkhakena hi	1322	
PA_tika-s02_01t:1322_1	vipākeneva bhavitabbaṃ. Sabbampi kāraṇabhedanti sabbampi yathāvuttaṃ titthakarānaṃ	1322	
PA_tika-s02_01t:1322_2	sāvakānaṃ apāyadukkhāvahaṃ micchāpaṭipattisaṅkhātaṃ kāraṇavisesaṃ. So panesa pasādo	1322	
PA_tika-s02_01t:1322_3	na niyyāti micchattapakkhikattā surāpītasiṅgāle pasādo viya. Suraṃ parissāvetvā chaḍḍitakasaṭaṃ	1322	
PA_tika-s02_01t:1322_4	surājallikaṃ. Brāhmaṇā nāma dhanaluddhāti adhippāyenāha “imaṃ vañcessāmī”ti. Kaṃsasatāti kahāpaṇasatā.	1322	
PA_tika-s02_01t:1323_0	144. Tassāti pasādassa. Sabbopi lobho kāmupādānanteva vuccatīti āha “arahattamaggena	1323	
PA_tika-s02_01t:1323_1	kāmupādānassa pahānapariñña”nti. Evarūpeti īdise sabbaso kilesānaṃ upasamasaṃvattanike.	1323	
PA_tika-s02_01t:1323_2	Yathānusiṭṭhaṃ paṭipajjamānānaṃ apāyesu apatanavasena dhāraṇaṭṭhena dhamme. Sabbaso	1323	
PA_tika-s02_01t:1323_3	vinayanaṭṭhena vinaye. Tattha bhavadukkhanissaraṇāya saṃvattane.	1323	
PA_tika-s02_01t:1324_0	Namassamāno aṭṭhāsi dve asaṅkhyeyyāni paccekabodhipāramīnaṃ pūraṇena tattha buddhasāsane	1324	
PA_tika-s02_01t:1324_1	paricayena ca bhagavati pasannacittatāya ca. “Ulūkā”tyādigāthā rukkhadevatāya bhāsitā.	1324	
PA_tika-s02_01t:1324_2	Kāluṭṭhitanti sāyanhakāle divāvihārato uṭṭhitaṃ. Duggateso na gacchatīti duggatiṃ	1324	
PA_tika-s02_01t:1324_3	eso na gamissati. Morajiko murajavādako. Mahābherivādakavatthuādīnipi sitapātukaraṇaṃ	1324	
PA_tika-s02_01t:1324_4	ādiṃ katvā vitthāretabbāni.	1324	
PA_tika-s02_01t:1325_0	Paramattheti lokuttaradhamme. Kiṃ pana vattabbanti dhammepi paramatthe nimittaṃ gahetvā	1325	
PA_tika-s02_01t:1325_1	suṇantānaṃ. Sāmaṇeravatthūti pabbajitadivaseyeva sappena daṭṭho hutvā kālaṃ katvā	1325	
PA_tika-s02_01t:1325_2	devalokaṃ upapannasāmaṇeravatthu.	1325	
PA_tika-s02_01t:1326_0	Khīrodananti khīrena saddhiṃ sammissaṃ odanaṃ. Timbarusakanti tindukaphalaṃ. Tipusasadisā	1326	
PA_tika-s02_01t:1326_1	ekā vallijāti timbarusaṃ, tassa phalaṃ timbarusakanti ca vadanti. Kakkārikanti khuddakaelāḷukaṃ.	1326	
PA_tika-s02_01t:1326_2	Mahātipusanti ca vadanti. Vallipakkanti khuddakatipusavalliyā phalaṃ. Hatthapatāpakanti	1326	
PA_tika-s02_01t:1326_3	mandāmukhi. Ambakañjikanti ambilakañjikaṃ. Khaḷayāguntipi vadanti. Doṇinimmajjaninti	1326	
PA_tika-s02_01t:1326_4	satelaṃ tilapiññākaṃ. Vidhupananti caturassabījaniṃ. Tālavaṇṭanti tālapattehi katamaṇḍalabījaniṃ.	1326	
PA_tika-s02_01t:1326_5	Morahatthanti morapiñchehi kataṃ makasabījaniṃ.	1326	
PA_tika-s02_01t:1327_0	Vuttanayānusārenevāti yasmā idhāpi yathāvuttaṃ sabbampi kāraṇabhedaṃ ekato katvā	1327	
PA_tika-s02_01t:1327_1	dassento satthā “taṃ kissa hetū”ntiādimāha, tasmā tattha aniyyānikasāsane vuttanayassa	1327	
PA_tika-s02_01t:1327_2	anussaraṇavasena yojetvā veditabbaṃ.	1327	
PA_tika-s02_01t:1328_0	145. Pariññanti pahānapariññaṃ. Tesaṃ paccayaṃ dassetunti upādānānaṃ pariññā nāma	1328	
PA_tika-s02_01t:1328_1	pahānapariññā. Tesaṃ accantanirodho adhippeto, so ca paccayanirodhena hotīti tesaṃ	1328	
PA_tika-s02_01t:1328_2	paccayaṃ mūlakāraṇato pabhuti dassetuṃ. Ayanti idāni vuccamāno ettha “ime cā”tiādipāṭhe	1328	
PA_tika-s02_01t:1328_3	“kiṃ nidānā”tiādisamāsapadānaṃ attho. Sabbapadesūti “taṇhāsamudayā”tiādīsu sabbesu	1328	
PA_tika-s02_01t:1328_4	padesu. Iminā eva ca sabbaggahaṇena “phassanidānā”tiādīnampi padānaṃ saṅgaho daṭṭhabbo.	1328	
PA_tika-s02_01t:1328_5	Ime aññatitthiyā upādānānampi samudayaṃ na jānanti, kuto nirodhaṃ, tathāgato pana	1328	
PA_tika-s02_01t:1328_6	tesaṃ tappaccayapaccayānampi samudayañca atthaṅgamañca yāthāvato jānāti, tasmā –	1328	
PA_tika-s02_01t:1328_7	“idheva, bhikkhave, samaṇo…pe… suññā parappavādā samaṇebhi aññehī”ti yathāraddhasīhanādaṃ	1328	
PA_tika-s02_01t:1328_8	matthakaṃ pāpetvā dassento “ime ca, bhikkhave, cattāro upādānā”tiādinā nayena desanaṃ	1328	
PA_tika-s02_01t:1328_9	paṭiccasamuppādamukhena otārento vaṭṭaṃ dassetvā “yato ca kho”tiādinā vivaṭṭaṃ dassento	1328	
PA_tika-s02_01t:1328_10	arahattena desanāya kūṭaṃ gaṇhi, tamatthaṃ dassento “yasmā pana bhagavā”tiādimāha. Taṃ suviññeyyameva.	13281	
PA_tika-s02_01t:1329	Cūḷasīhanādasuttavaṇṇanāya līnatthappakāsanā samattā.	132	
PA_tika-s02_01t:1330	2. Mahāsīhanādasuttavaṇṇanā	133	
PA_tika-s02_01t:1331	Vesālīnagaravaṇṇanā	133	
PA_tika-s02_01t:1332_0	146. Aparāparanti punappunaṃ. Visālībhūtatāyāti gāvutantaraṃ gāvutantaraṃ puthubhūtatāya.	1332	
PA_tika-s02_01t:1332_1	Tatrāti tassaṃ visālībhūtatāyaṃ. Chaḍḍitamatteti vissaṭṭhamatte. Ūmibhayādīhīti ūmikumbhīlaāvaṭṭasaṃsukābhayehi.	1332	
PA_tika-s02_01t:1332_2	Udakappavāhenāgatassapi ca usmā na vigacchati, usmā ca nāma īdisassa saviññāṇakatāya	1332	
PA_tika-s02_01t:1332_3	bhaveyyāti “siyā gabbho”ti cintesi. Tathā hītiādi tattha kāraṇacintā. Puññavantatāya	1332	
PA_tika-s02_01t:1332_4	duggandhaṃ nāhosi, sausumatāya pūtikabhāvo. Dārakānaṃ puññūpanissayato aṅguṭṭhakato	1332	
PA_tika-s02_01t:1332_5	cassa khīraṃ nibbatti, khīrabhattañca labhi. Carimakabhave bodhisatte kucchigate	1332	
PA_tika-s02_01t:1332_6	bodhisattamātu viya udaracchaviyā acchavippasannatāya nicchavi viyāti katvā āha “nicchavī	1332	
PA_tika-s02_01t:1332_7	ahesu”nti. Tesanti dvinnaṃ dārakānaṃ. Mātāpitaroti posakamātāpitaro. Abhisiñcitvā	1332	
PA_tika-s02_01t:1332_8	rājānaṃ akaṃsu rajjasampattiyā dāyakassa kammassa katattā, asambhinne eva rājakule	1332	
PA_tika-s02_01t:1332_9	uppannattā ca. Kumārassa puññānubhāvasañcoditā devatādhiggahitāti keci.	1332	
PA_tika-s02_01t:1333_0	Purassa apareti purassa aparadisāya gāvutamatte ṭhāne jīvakambavanaṃ viya sapākāramandirake.	1333	
PA_tika-s02_01t:1333_1	Acirapakkantoti ettha na desantarapakkamanaṃ adhippetaṃ, atha kho sāsanato apakkamananti	1333	
PA_tika-s02_01t:1333_2	dassento “vibbhamitvā”tiādimāha. Tenevāha “imasmā dhammavinayā”ti. Parisatīti parisāyaṃ,	1333	
PA_tika-s02_01t:1333_3	janasamūheti attho. Janasamūhagato pana “parisamajjhe”ti vutto. Bhāvanāmanasikārena	1333	
PA_tika-s02_01t:1333_4	vinā pakatiyāva manussehi nibbattetabbo dhammoti manussadhammo, manussattabhāvāvaho	1333	
PA_tika-s02_01t:1333_5	vā dhammo manussadhammo, anuḷāraṃ parittakusalaṃ. Yaṃ asatipi buddhuppāde vattati,	1333	
PA_tika-s02_01t:1333_6	yañca sandhāyāha “hīnena brahmacariyena, khattiye upapajjatī”ti. “Amhākaṃ buddho”ti	1333	
PA_tika-s02_01t:1333_7	buddhe mamattakārino buddhamāmakā. Sesapadadvayepi eseva nayo.	1333	
PA_tika-s02_01t:1334	Uttarimanussadhammādivaṇṇanā	133	
PA_tika-s02_01t:1335_0	Alaṃ ariyāya ariyabhāvāyāti alamariyo, rūpāyatanaṃ jānāti cakkhuviññāṇaṃ viya passati	1335	
PA_tika-s02_01t:1335_1	cāti ñāṇadassanaṃ, dibbacakkhu. Sammasanupage ca pana dhamme lakkhaṇattayañca tathā	1335	
PA_tika-s02_01t:1335_2	jānāti passati cāti ñāṇadassanaṃ, vipassanā. Nibbānaṃ, cattāri vā saccāni asammohapaṭivedhato	1335	
PA_tika-s02_01t:1335_3	jānāti passati cāti ñāṇadassanaṃ, maggo. Phalaṃ pana nibbānavaseneva yojetabbaṃ.	1335	
PA_tika-s02_01t:1335_4	Paccavekkhaṇā maggādhigatassa atthassa paccakkhato jānanaṭṭhena ñāṇadassanaṃ, sabbaññutā	1335	
PA_tika-s02_01t:1335_5	anāvaraṇatāya samantacakkhutāya ca ñāṇadassanaṃ. Lokuttaramaggo adhippeto, tasmiñhi	1335	
PA_tika-s02_01t:1335_6	paṭisiddhe sabbesampi buddhaguṇānaṃ asambhavoti adhippāyo. Tenāha “tañhi so bhagavato paṭisedhetī”ti.	1335	
PA_tika-s02_01t:1336_0	Sukhumaṃ dhammantaraṃ nāma jhānavipassanādikaṃ ācariyānuggahena gahitaṃ nāma natthi.	1336	
PA_tika-s02_01t:1336_1	Takkapariyāhatanti “iti bhavissati, evaṃ bhavissatī”ti taṃtaṃdassetabbamatthatakkanena	1336	
PA_tika-s02_01t:1336_2	vitakkanamattena parito āhataṃ parivattitaṃ katvā. Tenāha “takketvā”tiādi. Lokiyapaññaṃ	1336	
PA_tika-s02_01t:1336_3	anujānāti upanisinnaparisāya anukūladhammakathanatoti adhippāyo. Tenāha “samaṇo gotamo”tiādi.	1336	
PA_tika-s02_01t:1336_4	Paṭibhātīti paṭibhānaṃ, “iti vakkhāmī”ti evaṃpavattaṃ kathanacittaṃ, tato paṭibhānato	1336	
PA_tika-s02_01t:1336_5	jānanaṃ paṭibhānaṃ, āgamābhāvato sayameva upaṭṭhitattā sayaṃpaṭibhānaṃ. Tenāha “imināssa	1336	
PA_tika-s02_01t:1336_6	dhammesu paccakkhabhāvaṃ paṭibāhatī”ti. Suphusitanti nibbivaraṃ. Aphusitatte hi sukhena	1336	
PA_tika-s02_01t:1336_7	vacīghoso na niccharati. Dantāvaraṇanti oṭṭhadvayaṃ. Jivhāpi thaddhatāya sukhena	1336	
PA_tika-s02_01t:1336_8	vacīghoso na niccharatīti āha “mudukā jivhā”ti. Karavīkarutamañjutāya madhuro saro.	1336	
PA_tika-s02_01t:1336_9	Elaṃ vuccati doso, elaṃ gaḷatīti elagaḷā, na elagaḷā anelagaḷā, niddosā, na rujjhatīti	1336	
PA_tika-s02_01t:1336_10	attho. Sabbametaṃ rañjanasseva kāraṇaṃ dassento vadati.	13361	
PA_tika-s02_01t:1337_0	Pañca dhammāti gambhīrañāṇacariyabhūtānaṃ khandhādīnaṃ uggahaṇa-savana-dhāraṇa-paricaya-yonisomanasikāre	1337	
PA_tika-s02_01t:1337_1	sandhāyāha. Takkarassa sammā dukkhakkhayāyāti ettha sammā-saddo ubhayatthāpi yojetabbo	1337	
PA_tika-s02_01t:1337_2	“sammā takkarassa sammā dukkhakkhayāyā”ti. Yo hi sammā dhammaṃ paṭipajjati, tasseva	1337	
PA_tika-s02_01t:1337_3	sammā dukkhakkhayo hoti. Yo pana vuttanayena takkaro, tassa niyyānaṃ atthato dhammasseva	1337	
PA_tika-s02_01t:1337_4	niyyānanti āha “so dhammo…pe… niyyāti gacchatī”ti.	1337	
PA_tika-s02_01t:1338_0	147. Kodhanoti kujjhanasīlo. Yasmā pana sunakkhatto kodhavasena kurūro pharusavacano	1338	
PA_tika-s02_01t:1338_1	ca, tasmā āha “kodhanoti caṇḍo pharuso cā”ti. Tasmiṃ attabhāve maggaphalānaṃ upanissayo	1338	
PA_tika-s02_01t:1338_2	natthīti tasmiṃ attabhāve uppajjanārahānaṃ maggaphalānaṃ upanissayo natthi. Taṃ buddhā	1338	
PA_tika-s02_01t:1338_3	“moghapuriso”ti vadanti yathā taṃ sudinnalāḷudāyiādike. Upanissaye satipi tasmiṃ	1338	
PA_tika-s02_01t:1338_4	khaṇe magge vā phale vā asati “moghapuriso”ti vadanti yathā taṃ dhaniyūpasenattherādike.	1338	
PA_tika-s02_01t:1338_5	Samucchinnopanissaye pana vattabbameva natthi. Yathā “makkhali moghapuriso manussakhippaṃ	1338	
PA_tika-s02_01t:1338_6	maññe”ti tathā sunakkhattopīti āha “imassa panā”tiādi. Assāti etena. Kattari hidaṃ	1338	
PA_tika-s02_01t:1338_7	sāmivacanaṃ. Kodhenāti kodhahetunā.	1338	
PA_tika-s02_01t:1339_0	Bhagavatoti sampadānavacanaṃ kuddhapadāpekkhāya. Pubbeti bhikkhukāle. Saddaṃ sotukāmoti	1339	
PA_tika-s02_01t:1339_1	so kira dibbacakkhunā tāvatiṃsabhavane devatānaṃ rūpaṃ passanto oṭṭhacalanaṃ passati,	1339	
PA_tika-s02_01t:1339_2	na pana saddaṃ suṇāti, tasmā tāsaṃ saddaṃ sotukāmo ahosi. Tena vuttaṃ “saddaṃ sotukāmo…pe…	1339	
PA_tika-s02_01t:1339_3	pucchī”ti. So ca atīte ekaṃ sīlavantaṃ bhikkhuṃ kaṇṇasakkhaliyaṃ paharitvā badhiramakāsi,	1339	
PA_tika-s02_01t:1339_4	tasmā parikammaṃ karontopi abhabbova dibbasotādhigamāya. Taṃ sandhāya vuttaṃ “upanissayo	1339	
PA_tika-s02_01t:1339_5	natthīti ñatvā parikammaṃ na kathesī”ti. Cintesīti attano micchāparivitakkitena ayoniso ummujjanto cintesi.	1339	
PA_tika-s02_01t:1340_0	Niyyānikattāvabodhanato abhedopacārena “desanādhammo niyyāniko”ti vutto. Niyyāno	1340	
PA_tika-s02_01t:1340_1	vā ariyamaggo bodhetabbo etassa atthīti niyyāniko desanādhammo. Attani atthitaṃ dasseti	1340	
PA_tika-s02_01t:1340_2	kiccasiddhidassanena tattha tattha pākaṭīkatattā, na paṭiññāmattena. Tathā hi yathāparādhaṃ	1340	
PA_tika-s02_01t:1340_3	taṃtaṃsikkhāpadapaññattiyā yathādhammaṃ veneyyajjhāsayānurūpañca aviparītadhammadesanāya	1340	
PA_tika-s02_01t:1340_4	devamanussehi yathābhisaṅkhatapañhānaṃ tadajjhāsayānukūlaṃ ṭhānaso vissajjanena ca	1340	
PA_tika-s02_01t:1340_5	bhagavato sabbattha appaṭihatañāṇacārabhāvena sabbaññutaññāṇaṃ viññūnaṃ pākaṭaṃ,	1340	
PA_tika-s02_01t:1340_6	tathā tattha tattha yamakapāṭihāriyakaraṇādīsu iddhividhañāṇādīnīti. Tenāha “mayhañcā”tiādi.	1340	
PA_tika-s02_01t:1340_7	Anveti yathāgahitasaṅketassa anugamanavasena eti jānātīti anvayo. Tenāha “anubujjhatīti	1340	
PA_tika-s02_01t:1340_8	attho”ti. Saṅketānugamanañcettha “yathāparādhaṃ taṃtaṃsikkhāpadapaññattiyā”tiādinā	1340	
PA_tika-s02_01t:1340_9	vuttanayameva. Evaṃ yojanā veditabbāti yathā sabbaññutaññāṇena yojanā katā, evaṃ	1340	
PA_tika-s02_01t:1340_10	“evarūpampi nāma mayhaṃ iddhividhañāṇasaṅkhātaṃ uttarimanussadhamma”ntiādinā tattha	13401	
PA_tika-s02_01t:1340_11	tattha yojanā veditabbā.	13401	
PA_tika-s02_01t:1341	Uttarimanussadhammādivaṇṇanā niṭṭhitā.	134	
PA_tika-s02_01t:1342	Dasabalañāṇavaṇṇanā	134	
PA_tika-s02_01t:1343_0	148. Yadipi ādito abhiññāttayavasena desanāya āgatattā cetopariyañāṇānantaraṃ upari	1343	
PA_tika-s02_01t:1343_1	tisso abhiññā vattabbā siyunti vattabbaṃ siyā, atthato pana vijjāttayaṃ yathāvuttaabhiññāttayamevāti	1343	
PA_tika-s02_01t:1343_2	katvā “tisso vijjā vattabbā siyu”nti vuttaṃ. Kasmā panettha “tāsu vuttāsu upari dasabalañāṇaṃ	1343	
PA_tika-s02_01t:1343_3	na paripūratī”ti vuttaṃ, nanu imāni ñāṇāni sesābhiññā viya attano visayassa abhijānanaṭṭhaṃ	1343	
PA_tika-s02_01t:1343_4	upādāya abhiññāsu vattabbāni, akampiyaṭṭhaṃ pana upatthambhanaṭṭhañca upādāya balañāṇesu	1343	
PA_tika-s02_01t:1343_5	yathā sammāsatiādayo indriyabalabojjhaṅgamaggaṅgesūti? Nayidamevaṃ. Tattha hi dhammānaṃ	1343	
PA_tika-s02_01t:1343_6	dhammakiccavisesavibhāvanaparāya desanāya vuttaṃ, idha pana satthu guṇavisesavibhāvanaparāya	1343	
PA_tika-s02_01t:1343_7	desanāya tathā vattuṃ na sakkā atthato anaññattā, ekaccānaṃ puthujjanānaṃ evaṃ cittaṃ	1343	
PA_tika-s02_01t:1343_8	uppajjeyya “kimidaṃ bhagavā heṭṭhā vuttaguṇe punapi gaṇhanto guṇādhikadassanaṃ karotī”ti.	1343	
PA_tika-s02_01t:1343_9	Tasmā suvuttametaṃ “upari dasabalañāṇaṃ na paripūratī”ti.	1343	
PA_tika-s02_01t:1344_0	Aññehi asādhāraṇānīti kasmā vuttaṃ, nanu cetāni sāvakānampi ekaccānaṃ uppajjantīti?	1344	
PA_tika-s02_01t:1344_1	Kāmaṃ uppajjanti, yādisāni pana buddhānaṃ ṭhānāṭṭhānañāṇādīni, na tādisāni tadaññesaṃ	1344	
PA_tika-s02_01t:1344_2	kadācipi uppajjantīti aññehi asādhāraṇānīti. Tenāha “tathāgatasseva balānī”ti. Imameva	1344	
PA_tika-s02_01t:1344_3	hi yathāvuttalesaṃ apekkhitvā tadabhāvato āsayānusayañāṇādīsu eva asādhāraṇaguṇasamaññā	1344	
PA_tika-s02_01t:1344_4	niruḷhā. Kāmaṃ ñāṇabalānaṃ ñāṇasambhāro visesapaccayo, puññasambhāropi pana nesaṃ	1344	
PA_tika-s02_01t:1344_5	paccayo eva, ñāṇasambhārassapi vā puññasambhārabhāvato “puññussayasampattiyā āgatānī”ti vuttaṃ.	1344	
PA_tika-s02_01t:1345_0	Pakatihatthikulanti giricaranadīcaravanacarādippabhedā gocariyakālāvakanāmā sabbāpi	1345	
PA_tika-s02_01t:1345_1	balena pākatikā hatthijāti. Dasannaṃ purisānanti thāmamajjhimānaṃ dasannaṃ purisānaṃ.	1345	
PA_tika-s02_01t:1345_2	Ekassa tathāgatassa kāyabalanti ānetvā sambandho. Ekassāti ca tathā heṭṭhākathāyaṃ	1345	
PA_tika-s02_01t:1345_3	āgatattā desanāsotena vuttaṃ. Nārāyanasaṅghātabalanti ettha nārā vuccanti rasmiyo,	1345	
PA_tika-s02_01t:1345_4	tā bahū nānāvidhā ito uppajjantīti nārāyanaṃ, vajiraṃ, tasmā nārāyanasaṅghātabalanti	1345	
PA_tika-s02_01t:1345_5	vajirasaṅghātabalanti attho. Ñāṇabalaṃ pana pāḷiyaṃ āgatameva, na kāyabalaṃ viya	1345	
PA_tika-s02_01t:1345_6	aṭṭhakathāruḷhamevāti adhippāyo. “Saṃyuttake āgatāni tesattati ñāṇāni sattasattati	1345	
PA_tika-s02_01t:1345_7	ñāṇānī”ti vuttaṃ, tattha pana nidānavagge sattasattati āgatāni catucattārīsañca,	1345	
PA_tika-s02_01t:1345_8	tesattati pana paṭisambhidāmagge sutamayādīni āgatāni dissanti, na saṃyuttake. Aññānipīti	1345	
PA_tika-s02_01t:1345_9	etena ñāṇavatthuvibhaṅge ekakādivasena vuttāni, aññattha ca “pubbante ñāṇa”ntiādinā	1345	
PA_tika-s02_01t:1345_10	brahmajālādīsu ca “tayidaṃ tathāgato pajānāti, imāni diṭṭhiṭṭhānāni evaṃ gahitānī”tiādinā	13451	
PA_tika-s02_01t:1345_11	vuttāni anekāni ñāṇappabhedāni saṅgaṇhāti. Yāthāvapaṭivedhato sayañca akampiyaṃ puggalañca	13451	
PA_tika-s02_01t:1345_12	taṃsamaṅgiṃ neyyesu adhibalaṃ karotīti āha “akampiyaṭṭhena upatthambhanaṭṭhena cā”ti.	13451	
PA_tika-s02_01t:1346_0	Usabhassa idanti āsabhaṃ, seṭṭhaṃ ṭhānaṃ. Sabbaññutapaṭijānanavasena abhimukhaṃ gacchanti,	1346	
PA_tika-s02_01t:1346_1	aṭṭha vā parisā upasaṅkamantīti āsabhā, pubbabuddhā. Idaṃ panāti buddhānaṃ ṭhānaṃ	1346	
PA_tika-s02_01t:1346_2	sabbaññutameva vadati. Tiṭṭhamānovāti avadantopi tiṭṭhamānova paṭijānāti nāmāti attho.	1346	
PA_tika-s02_01t:1346_3	Upagacchatīti anujānāti.	1346	
PA_tika-s02_01t:1347_0	Aṭṭhasu parisāsūti “abhijānāmi kho panāhaṃ, sāriputta, anekasataṃ khattiyaparisaṃ…pe…	1347	
PA_tika-s02_01t:1347_1	tatra vata maṃ bhayaṃ vā sārajjaṃ vā okkamissatīti nimittametaṃ, sāriputta, na samanupassāmī”ti	1347	
PA_tika-s02_01t:1347_2	vuttāsu aṭṭhasu parisāsu. Abhītanādaṃ nadatīti parato dassitañāṇayogena dasabalohanti	1347	
PA_tika-s02_01t:1347_3	abhītanādaṃ nadati. Sīhanādasuttena khandhavagge āgatena.	1347	
PA_tika-s02_01t:1348_0	“Devamanussānaṃ catucakkaṃ vattatī”ti suttasesena sappurisūpassayādīnaṃ phalasampattipavatti,	1348	
PA_tika-s02_01t:1348_1	purimasappurisūpassayādiṃ upanissāya pacchimasappurisūpassayādīnaṃ sampattipavatti	1348	
PA_tika-s02_01t:1348_2	vā vuttāti ādi-saddena tattha ca cakka-saddassa gahaṇaṃ veditabbaṃ. Vicakkasaṇṭhānā	1348	
PA_tika-s02_01t:1348_3	asani eva asanivicakkaṃ. Uracakkādīsūti ādi-saddena āṇāsamūhādīsupi cakka-saddassa	1348	
PA_tika-s02_01t:1348_4	pavatti veditabbā. “Saṅghabhedaṃ karissāma cakkabheda”ntiādīsu hi āṇā “cakka”nti	1348	
PA_tika-s02_01t:1348_5	vuttā, “devacakkaṃ asuracakka”ntiādīsu samūhoti. Paṭivedhaniṭṭhattā arahattamaggañāṇaṃ	1348	
PA_tika-s02_01t:1348_6	paṭivedhoti “phalakkhaṇe uppannaṃ nāmā”ti vuttaṃ. Tena paṭiladdhassapi desanāñāṇassa	1348	
PA_tika-s02_01t:1348_7	kiccanipphatti parassa bujjhanamattena hotīti “aññātakoṇḍaññassa sotāpatti…pe… phalakkhaṇe	1348	
PA_tika-s02_01t:1348_8	pavattaṃ nāmā”ti vuttaṃ. Tato paraṃ pana yāva parinibbānā desanāñāṇappavatti tasseva	1348	
PA_tika-s02_01t:1348_9	pavattitassa dhammacakkassa ṭhānanti veditabbaṃ pavattitacakkassa cakkavattino cakkaratanassa ṭhānaṃ viya.	1348	
PA_tika-s02_01t:1349_0	“Tiṭṭhatī”ti vuttaṃ, kiṃ bhūmiyaṃ puriso viya? Noti āha “tadāyattavuttitāyā”ti. Ṭhānanti	1349	
PA_tika-s02_01t:1349_1	cettha attalābho dharamānatā ca, na gatinivattīti āha “uppajjati ceva pavattati cā”ti.	1349	
PA_tika-s02_01t:1349_2	Yattha panetaṃ dasabalañāṇaṃ vitthāritaṃ, taṃ dassento “abhidhamme panā”tiādimāha.	1349	
PA_tika-s02_01t:1349_3	Sesesupi eseva nayo.	1349	
PA_tika-s02_01t:1350_0	Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.	1350	
PA_tika-s02_01t:1350_1	Kammameva vā kammasamādānanti etena samādānasaddassa apubbatthābhāvaṃ dasseti muttagatasadde	1350	
PA_tika-s02_01t:1350_2	gatasaddassa viya. Gatīti nirayādigatiyo. Upadhīti attabhāvo. Kāloti kammassa vipaccanārahakālo.	1350	
PA_tika-s02_01t:1350_3	Payogoti vipākuppattiyā paccayabhūtā kiriyā.	1350	
PA_tika-s02_01t:1351_0	Agatigāmininti nibbānagāminiṃ. Vakkhati hi “nibbānañcāhaṃ, sāriputta, pajānāmi nibbānagāmiñca	1351	
PA_tika-s02_01t:1351_1	maggaṃ nibbānagāminiñca paṭipada”nti. Bahūsupi manussesu ekameva pāṇaṃ ghātentesu	1351	
PA_tika-s02_01t:1351_2	kāmaṃ sabbesaṃ cetanā tassevekassa jīvitindriyārammaṇā, taṃ pana kammaṃ tesaṃ nānākāraṃ.	1351	
PA_tika-s02_01t:1351_3	Tesu hi eko ādarena chandajāto karoti, eko “ehi tvampi karohī”ti parehi nippīḷito	1351	
PA_tika-s02_01t:1351_4	karoti, eko samānacchando viya hutvā appaṭibāhamāno vicarati. Tesu eko teneva kammena	1351	
PA_tika-s02_01t:1351_5	niraye nibbattati, eko tiracchānayoniyaṃ, eko pettivisaye. Taṃ tathāgato āyūhanakkhaṇe	1351	
PA_tika-s02_01t:1351_6	eva – “iminā nīhārena āyūhitattā esa niraye nibbattissati, esa tiracchānayoniyaṃ,	1351	
PA_tika-s02_01t:1351_7	esa pettivisaye”ti jānāti. Niraye nibbattamānampi – “esa mahāniraye nibbattissati,	1351	
PA_tika-s02_01t:1351_8	esa ussadaniraye”ti jānāti. Tiracchānayoniyaṃ nibbattamānampi – “esa apādako bhavissati,	1351	
PA_tika-s02_01t:1351_9	esa dvipādako, esa catuppado, esa bahuppado”ti jānāti. Pettivisaye nibbattamānampi	1351	
PA_tika-s02_01t:1351_10	– “esa nijjhāmataṇhiko bhavissati, esa khuppipāsiko, esa paradattūpajīvī”ti jānāti.	13511	
PA_tika-s02_01t:1351_11	Tesu ca kammesu – “idaṃ kammaṃ paṭisandhimākaḍḍhissati, idaṃ aññena dinnāya paṭisandhiyā	13511	
PA_tika-s02_01t:1351_12	upadhivepakkaṃ bhavissatī”ti jānāti.	13511	
PA_tika-s02_01t:1352_0	Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,	1352	
PA_tika-s02_01t:1352_1	taṃ pana kammaṃ tesaṃ nānākāraṃ. Tesu hi eko ādarena karotīti sesaṃ purimasadisaṃ,	1352	
PA_tika-s02_01t:1352_2	tasmā tesu keci devaloke nibbattanti, keci manussaloke, taṃ tathāgato āyūhanakkhaṇeyeva	1352	
PA_tika-s02_01t:1352_3	jānāti – “iminā nīhārena āyūhitattā esa manussaloke nibbattissati, esa devaloke,	1352	
PA_tika-s02_01t:1352_4	tatthāpi esa khattiyakule, esa brāhmaṇakule, esa vessakule, esa suddakule, esa paranimmitavasavattīsu,	1352	
PA_tika-s02_01t:1352_5	esa nimmānaratīsu, esa tusitesu, esa yāmesu, esa tāvatiṃsesu, esa cātumahārājikesu,	1352	
PA_tika-s02_01t:1352_6	esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ	1352	
PA_tika-s02_01t:1352_7	taṃ taṃ visesaṃ āyūhanakkhaṇeyeva jānāti.	1352	
PA_tika-s02_01t:1353_0	Tathā vipassanaṃ paṭṭhapentesuyeva – “iminā nīhārena esa kiñci sallakkhetuṃ na sakkhissati,	1353	
PA_tika-s02_01t:1353_1	esa mahābhūtamattameva vavatthapessati, esa rūpapariggaheyeva ṭhassati, esa arūpapariggaheyeva,	1353	
PA_tika-s02_01t:1353_2	esa nāmarūpapariggaheyeva, esa paccayapariggahe eva, esa lakkhaṇārammaṇikavipassanāya	1353	
PA_tika-s02_01t:1353_3	eva, esa paṭhamaphaleyeva, esa dutiyaphale eva, esa tatiyaphale eva, esa arahattaṃ	1353	
PA_tika-s02_01t:1353_4	pāpuṇissatī”ti jānāti. Kasiṇaparikammaṃ karontesupi – “imassa parikammamattameva	1353	
PA_tika-s02_01t:1353_5	bhavissati, esa nimittaṃ uppādessati, esa appanaṃ eva pāpuṇissati, esa jhānaṃ pādakaṃ	1353	
PA_tika-s02_01t:1353_6	katvā vipassanaṃ paṭṭhapetvā arahattaṃ gaṇhissatī”ti jānāti. Tenāha “imassa cetanā”tiādi.	1353	
PA_tika-s02_01t:1354_0	Kāmanato, kāmetabbato, kāmapaṭisaṃyuttato ca kāmo dhātu kāmadhātu. Ādi-saddena byāpādadhātu-rūpadhātu-ādīnaṃ	1354	
PA_tika-s02_01t:1354_1	saṅgaho. Vilakkhaṇatāyāti visadisasabhāvatāya. Khandhāyatanadhātulokanti anekadhātuṃ	1354	
PA_tika-s02_01t:1354_2	nānādhātuṃ khandhalokaṃ āyatanalokaṃ dhātulokaṃ yathābhūtaṃ pajānātīti yojanā. “Ayaṃ	1354	
PA_tika-s02_01t:1354_3	rūpakkhandho nāma…pe… ayaṃ viññāṇakkhandho nāma. Tesupi ekavidhena rūpakkhandho,	1354	
PA_tika-s02_01t:1354_4	ekādasavidhena rūpakkhandho. Ekavidhena vedanākkhandho, bahuvidhena vedanākkhandho.	1354	
PA_tika-s02_01t:1354_5	Ekavidhena saññākkhandho, bahuvidhena saññākkhandho. Ekavidhena saṅkhārakkhandho,	1354	
PA_tika-s02_01t:1354_6	bahuvidhena saṅkhārakkhandho. Ekavidhena viññāṇakkhandho, bahuvidhena viññāṇakkhandho”ti	1354	
PA_tika-s02_01t:1354_7	evaṃ tāva khandhalokassa, “idaṃ cakkhāyatanaṃ nāma…pe… idaṃ dhammāyatanaṃ nāma. Tattha	1354	
PA_tika-s02_01t:1354_8	dasāyatanā kāmāvacarā, dve cātubhūmakā”tiādinā āyatanalokassa, “ayaṃ cakkhudhātu	1354	
PA_tika-s02_01t:1354_9	nāma…pe… ayaṃ manoviññāṇadhātu nāma, tattha soḷasa dhātuyo kāmāvacarā, dve cātubhūmakā”tiādinā	1354	
PA_tika-s02_01t:1354_10	dhātulokassa anekasabhāvaṃ nānāsabhāvañca pajānāti. Na kevalaṃ upādinnakasaṅkhāralokasseva,	13541	
PA_tika-s02_01t:1354_11	atha kho anupādinnakasaṅkhāralokassapi – “imāya nāma dhātuyā ussannattā imassa rukkhassa	13541	
PA_tika-s02_01t:1354_12	khandho seto, imassa kāḷo, imassa maṭṭho, imassa sakaṇṭako, imassa bahalattaco, imassa	13541	
PA_tika-s02_01t:1354_13	tanuttaco, imassa pattaṃ vaṇṇasaṇṭhānādivasena evarūpaṃ, imassa pupphaṃ nīlaṃ pītaṃ	13541	
PA_tika-s02_01t:1354_14	lohitaṃ odātaṃ sugandhaṃ duggandhaṃ, imassa phalaṃ khuddakaṃ mahantaṃ dīghaṃ rassaṃ	13541	
PA_tika-s02_01t:1354_15	vaṭṭaṃ susaṇṭhānaṃ dussaṇṭhānaṃ mudukaṃ pharusaṃ sugandhaṃ duggandhaṃ madhuraṃ tittakaṃ	13541	
PA_tika-s02_01t:1354_16	kaṭukaṃ ambilaṃ kasāvaṃ, imassa kaṇṭako tikhiṇo kuṇṭho ujuko kuṭilo tambo kāḷo odāto	13541	
PA_tika-s02_01t:1354_17	hotī”tiādinā pajānāti. Sabbaññubuddhādīnaṃ eva hi etaṃ balaṃ, na aññesaṃ.	13541	
PA_tika-s02_01t:1355_0	Nānādhimuttikatanti nānāajjhāsayataṃ. Adhimutti nāma ajjhāsayadhātu ajjhāsayasabhāvo.	1355	
PA_tika-s02_01t:1355_1	So pana hīnapaṇītatāsāmaññena pāḷiyaṃ dvidhāva vuttopi hīnapaṇītādibhedena anekavidhoti	1355	
PA_tika-s02_01t:1355_2	āha “hīnādīhi adhimuttīhi nānādhimuttikabhāva”nti. Tattha tattha ye ye sattā yaṃyaṃadhimuttikā,	1355	
PA_tika-s02_01t:1355_3	te te taṃtadadhimuttike eva sevanti bhajanti payirupāsanti dhātusabhāgato. Yathā	1355	
PA_tika-s02_01t:1355_4	gūthādīnaṃ dhātusabhāvo eso, yaṃ gūthādīhi eva saṃsandanti samenti, evaṃ (puggalānaṃ	1355	
PA_tika-s02_01t:1355_5	ajjhāsayassevesa sabhāvo, yaṃ) hīnajjhāsayā dussīlādīhi eva saṃsandanti samenti,	1355	
PA_tika-s02_01t:1355_6	sampannasīlādayo ca sampannasīlādīheva. Taṃ nesaṃ nānādhimuttikataṃ bhagavā yathābhūtaṃ pajānātīti.	1355	
PA_tika-s02_01t:1356_0	Vuddhiñca hāniñcāti paccayavisesena sāmatthiyato adhikataṃ anadhikatañca. Indriyaparopariyattañāṇaniddese	1356	
PA_tika-s02_01t:1356_1	“āsayaṃ jānāti anusayaṃ jānātī”ti āsayādijānanaṃ kasmā niddiṭṭhanti? Āsayajānanādinā	1356	
PA_tika-s02_01t:1356_2	yehi indriyehi paroparehi sattā kalyāṇapāpāsayādikā honti, tesaṃ jānanassa vibhāvanato.	1356	
PA_tika-s02_01t:1356_3	Evañca katvā indriyaparopariyattaāsayānusayañāṇānaṃ visuṃ asādhāraṇatā, indriyaparopariyattanānādhimuttikatāñāṇānaṃ	1356	
PA_tika-s02_01t:1356_4	visuṃ balatā ca siddhā hoti. Tattha āsayanti yattha sattā nivasanti, taṃ tesaṃ nivāsaṭṭhānaṃ	1356	
PA_tika-s02_01t:1356_5	diṭṭhigataṃ vā yathābhūtañāṇaṃ vā āsayo. Anusayo appahīnabhāvena thāmagato kileso.	1356	
PA_tika-s02_01t:1356_6	Taṃ pana bhagavā sattānaṃ āsayaṃ jānanto tesaṃ tesaṃ diṭṭhigatānaṃ, vipassanāmaggañāṇānañca	1356	
PA_tika-s02_01t:1356_7	appavattikkhaṇepi jānāti. Vuttaṃ hetaṃ –	1356	
PA_tika-s02_01t:1357_0	“Kāmaṃ sevantaṃyeva bhagavā jānāti ‘ayaṃ puggalo kāmagaruko kāmāsayo kāmādhimutto’ti.	1357	
PA_tika-s02_01t:1357_1	Kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.	1357	
PA_tika-s02_01t:1357_2	Nekkhammaṃ sevantaññeva jānāti. Byāpādaṃ, abyāpādaṃ, thinamiddhaṃ, ālokasaññaṃ sevantaṃyeva	1357	
PA_tika-s02_01t:1357_3	jānāti ‘ayaṃ puggalo thinamiddhagaruko thinamiddhāsayo thinamiddhādhimutto’ti”.	1357	
PA_tika-s02_01t:1358_0	Paṭhamādīnaṃ catunnaṃ jhānānanti rūpāvacarānaṃ paṭhamādīnaṃ paccanīkajhāpanaṭṭhena	1358	
PA_tika-s02_01t:1358_1	ārammaṇūpanijjhānaṭṭhena ca jhānānaṃ. Catukkanayena hetaṃ vuttaṃ. Aṭṭhannaṃ vimokkhānanti	1358	
PA_tika-s02_01t:1358_2	ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca	1358	
PA_tika-s02_01t:1358_3	adhimuccanato vimokkhā nāma, aṭṭhamo pana sabbaso saññāvedayitehi vimuttattā apagamavimokkho	1358	
PA_tika-s02_01t:1358_4	nāma. Catukkanayapañcakanayesu paṭhamajhānasamādhi savitakkasavicāro nāma, pañcakanaye	1358	
PA_tika-s02_01t:1358_5	dutiyajjhānasamādhi avitakkavicāramatto, nayadvayepi upari tīsu jhānesu samādhi avitakkaavicāro,	1358	
PA_tika-s02_01t:1358_6	samāpattīsu paṭipāṭiyā aṭṭhannaṃ samādhītipi nāmaṃ, samāpattītipi cittekaggatāsabbhāvato,	1358	
PA_tika-s02_01t:1358_7	nirodhasamāpattiyā tadabhāvato na samādhīti nāmaṃ. Hānabhāgiyadhammanti appaguṇehi	1358	
PA_tika-s02_01t:1358_8	paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ. Visesabhāgiyadhammanti	1358	
PA_tika-s02_01t:1358_9	paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.	1358	
PA_tika-s02_01t:1358_10	Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyadhammāti	13581	
PA_tika-s02_01t:1358_11	dassitāni, tehi pana jhānānaṃ taṃsabhāvatā dhamma-saddena vuttā. Tasmāti vuttamevatthaṃ	13581	
PA_tika-s02_01t:1358_12	hetubhāvena paccāmasati. Vodānanti paguṇatāsaṅkhātaṃ vodānaṃ. Tañhi paṭhamajjhānādīhi	13581	
PA_tika-s02_01t:1358_13	vuṭṭhahitvā dutiyajjhānādiadhigamassa paccayattā “vuṭṭhāna”nti vuttaṃ. Ye pana “nirodhato	13581	
PA_tika-s02_01t:1358_14	phalasamāpattiyā vuṭṭhānanti pāḷi natthī”ti vadanti, te “nirodhā vuṭṭhahantassa nevasaññānāsaññāyatanaṃ	13581	
PA_tika-s02_01t:1358_15	phalasamāpattiyā anantarapaccayena paccayo”ti imāya pāḷiyā paṭisedhetabbā. Yo samāpattilābhī	13581	
PA_tika-s02_01t:1358_16	samāno eva “na labhāmaha”nti, kammaṭṭhānaṃ samānaṃ eva “na kammaṭṭhāna”nti saññī	13581	
PA_tika-s02_01t:1358_17	hoti, so sampattiṃyeva samānaṃ “vipattī”ti paccetīti veditabbo.	13581	
PA_tika-s02_01t:1359_0	149. Appananti nigamanaṃ. Na tathā daṭṭhabbanti yathā paravādinā vuttaṃ, tathā na	1359	
PA_tika-s02_01t:1359_1	daṭṭhabbaṃ. Sakasakakiccameva jānātīti ṭhānāṭṭhānajānanādiṃ sakaṃ sakaṃyeva kiccaṃ	1359	
PA_tika-s02_01t:1359_2	kātuṃ jānāti, yathāsakameva visayaṃ paṭivijjhatīti attho. Tampīti tehi dasabalañāṇehi	1359	
PA_tika-s02_01t:1359_3	jānitabbampi. Kammantaravipākantaramevāti kammantarassavipākantarameva jānāti, cetanācetanāsampayuttadhamme	1359	
PA_tika-s02_01t:1359_4	nirayādinibbānagāminipaṭipadābhūte kammanti gahetvā āha “kammaparicchedamevā”ti.	1359	
PA_tika-s02_01t:1359_5	Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.	1359	
PA_tika-s02_01t:1359_6	Tañhi ñāṇaṃ tadubhayampi jānāti, “imāya nāma dhātuyā ussannattā”tiādinā tathā ceva	1359	
PA_tika-s02_01t:1359_7	saṃvaṇṇitaṃ. Saccaparicchedamevāti pariññābhisamayādivasena saccānaṃ paricchindanameva.	1359	
PA_tika-s02_01t:1359_8	Appetuṃ na sakkoti aṭṭhamanavamabalāni viya taṃsadisaṃ iddhividhañāṇaṃ viya vikubbituṃ.	1359	
PA_tika-s02_01t:1359_9	Etenassa balasadisatañca nivāreti. Jhānādiñāṇaṃ viya vā appetuṃ vikubbituñca. Yadipi	1359	
PA_tika-s02_01t:1359_10	hi “jhānādipaccavekkhaṇāñāṇaṃ sattamabala”nti tassa savitakkasavicāratā vuttā, tathāpi	13591	
PA_tika-s02_01t:1359_11	“jhānādīhi vinā paccavekkhaṇā natthī”ti jhānādisahagataṃ ñāṇaṃ tadantogadhaṃ katvā	13591	
PA_tika-s02_01t:1359_12	evaṃ vuttanti veditabbaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ	13591	
PA_tika-s02_01t:1359_13	kātuṃ sakkotīti dassetuṃ “jhānaṃ hutvā appetuṃ na sakkoti iddhi hutvā vikubbituṃ	13591	
PA_tika-s02_01t:1359_14	na sakkotī”ti vuttaṃ, na pana kassaci balassa jhānaiddhibhāvatoti daṭṭhabbaṃ. Evaṃ	13591	
PA_tika-s02_01t:1359_15	kiccavisesavasenapi dasabalañāṇasabbaññutaññāṇānaṃ visesaṃ dassetvā idāni vitakkattikabhūmantaravasenapi	13591	
PA_tika-s02_01t:1359_16	taṃ dassetuṃ “apicā”tiādi vuttaṃ. Paṭipāṭiyātiādito paṭṭhāya paṭipāṭiyā.	13591	
PA_tika-s02_01t:1360_0	Anupadavaṇṇanaṃ katvā veditabbānīti sambandho. Kilesāvaraṇaṃ niyatamicchādiṭṭhi,	1360	
PA_tika-s02_01t:1360_1	kilesāvaraṇassa abhāvo āsavakkhayādhigamassa ṭhānaṃ, tabbhāvo aṭṭhānaṃ, anadhigamassa	1360	
PA_tika-s02_01t:1360_2	pana tadubhayaṃ yathākkamaṃ aṭṭhānañca ṭhānañcāti tattha kāraṇaṃ dassento “lokiya…pe…	1360	
PA_tika-s02_01t:1360_3	dassanato cā”ti āha. Tattha lokiyasammādiṭṭhiyā ṭhiti āsavakkhayādhigamassa ṭhānaṃ	1360	
PA_tika-s02_01t:1360_4	kilesāvaraṇābhāvassa kāraṇattā. Sā hi tasmiṃ sati na hoti, asati ca hoti. Etena tassā	1360	
PA_tika-s02_01t:1360_5	aṭṭhitiyā tassa aṭṭhānatā vuttā eva. Nesaṃ veneyyasattānaṃ. Dhātuvemattadassanatoti	1360	
PA_tika-s02_01t:1360_6	kāmadhātuādīnaṃ pavattibhedadassanato. Yadaggena dhātuvemattaṃ jānāti, tadaggena	1360	
PA_tika-s02_01t:1360_7	cariyāvisesampi jānāti. Dhātuvemattadassanatoti vā dhammadhātuvemattadassanato. Sabbāpi	1360	
PA_tika-s02_01t:1360_8	hi cariyā dhammadhātupariyāpannā evāti. Payogaṃ anādiyitvāpi santatimahāmattādīnaṃ	1360	
PA_tika-s02_01t:1360_9	viya. Dibbacakkhuñāṇānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena	1360	
PA_tika-s02_01t:1360_10	tadā pavattamānacittajānanatthaṃ parikammakaraṇaṃ nāma sāvakānaṃ, tañca kho ādikammikānaṃ,	13601	
PA_tika-s02_01t:1360_11	yato dibbacakkhuānubhāvato cetopariyañāṇassa pattabbatā siyā, buddhānaṃ pana yadipi	13601	
PA_tika-s02_01t:1360_12	āsavakkhayañāṇādhigamato pageva dibbacakkhuñāṇādhigamo, tathāpi tathā parikammakaraṇaṃ	13601	
PA_tika-s02_01t:1360_13	natthi vijjāttayasiddhiyā sijjhanato. Sesābhiññāttaye cetopariyañāṇaṃ dibbacakkhuñāṇādhigamena	13601	
PA_tika-s02_01t:1360_14	pattanti ca vattabbataṃ labhatīti tathā vuttanti daṭṭhabbaṃ.	13601	
PA_tika-s02_01t:1361_0	Puna evarūpiṃ vācaṃ na vakkhāmīti cittaṃ uppādento taṃ vācaṃ pajahati nāma. Vācāya	1361	
PA_tika-s02_01t:1361_1	pana so attho pākaṭo hotīti “vadanto”ti vuttaṃ. Diṭṭhiṃ na gaṇhissāmīti diṭṭhiggāhapaṭikkhepo.	1361	
PA_tika-s02_01t:1361_2	Diṭṭhiyā anuppādanaṃ pajahanamevāti āha “pajahanto”ti. So ariyūpavādī niraye ṭhapitoyeva,	1361	
PA_tika-s02_01t:1361_3	nāssa nirayūpapattiyā koci vibandho ekaṃsiko ayamatthoti adhippāyo.	1361	
PA_tika-s02_01t:1362_0	Assāti ekaṃsikabhāvassa. Sikkhāhi sīlasamādhipaññāhi, tadatthāya vipassanāya ca vinā	1362	
PA_tika-s02_01t:1362_1	aññārādhanassa asambhavato “lokiyalokuttarā sīlasamādhipaññā veditabbā”ti vatvā puna	1362	
PA_tika-s02_01t:1362_2	āsannatare sīlādike dassento “lokuttaravaseneva vinivattetumpi vaṭṭatī”ti āha, tasmā	1362	
PA_tika-s02_01t:1362_3	aggamaggapariyāpannā sīlādayo veditabbā. Aggamaggaṭṭhassa hi diṭṭheva dhamme ekaṃsikā	1362	
PA_tika-s02_01t:1362_4	aññārādhanā, itaresaṃ anekaṃsikāti. Sampajjanaṃ sampadā, nipphattīti attho, tasmā	1362	
PA_tika-s02_01t:1362_5	evaṃsampadanti evaṃavirajjhanakanipphattikanti vuttaṃ hoti. Tenāha “imampi kāraṇa”ntiādi.	1362	
PA_tika-s02_01t:1362_6	Tattha kāraṇanti yutti. Tatrāyaṃ yuttiniddhāraṇā “nirayūpago ariyūpavādī tadādāyassa	1362	
PA_tika-s02_01t:1362_7	avijjamānato seyyathāpi micchādiṭṭhī”ti. Ettha ca “taṃ vācaṃ appahāyā”tiādivacanena	1362	
PA_tika-s02_01t:1362_8	tadādāyassa appahānena ca ariyūpavādo antarāyiko anatthāvaho ca, pahānena pana accayaṃ	1362	
PA_tika-s02_01t:1362_9	desetvā khamāpanena anantarāyiko atthāvaho ca yathā taṃ vuṭṭhitā desitā ca āpattīti dasseti.	1362	
PA_tika-s02_01t:1363	Dasabalañāṇavaṇṇanā niṭṭhitā.	136	
PA_tika-s02_01t:1364	Catuvesārajjañāṇavaṇṇanā	136	
PA_tika-s02_01t:1365_0	150. Byāmohabhayavasena saraṇapariyesanaṃ sārajjanaṃ sārado, byāmohabhayaṃ, vigato	1365	
PA_tika-s02_01t:1365_1	sārado etassāti visārado, tassa bhāvo vesārajjaṃ. Taṃ pana ñāṇasampadaṃ pahānasampadaṃ	1365	
PA_tika-s02_01t:1365_2	desanāvisesasampadaṃ khemaṃ nissāya pavattaṃ catubbidhaṃ paccavekkhaṇañāṇaṃ. Tenāha	1365	
PA_tika-s02_01t:1365_3	“catūsu ṭhānesū”tiādi. Dassitadhammesūti vuttadhammesu. Vacanamattameva hi tesaṃ,	1365	
PA_tika-s02_01t:1365_4	na pana dassanaṃ tādisasseva dhammassa abhāvato. Bhagavatā eva vā “ime dhammā anabhisambuddhā”ti	1365	
PA_tika-s02_01t:1365_5	parassa vacanavasena dassitadhammesu. “Dhammapaṭisambhidā”tiādīsu viya dhamma-saddo	1365	
PA_tika-s02_01t:1365_6	hetupariyāyoti āha “sahadhammenāti sahetunā”ti. Hetūti ca upapattisādhanahetu veditabbo,	1365	
PA_tika-s02_01t:1365_7	na kārako sampāpako ca. Appamāṇanti anidassanaṃ. Nidassanañhi anvayato byatirekato	1365	
PA_tika-s02_01t:1365_8	pamāṇaṅgatāya “pamāṇa”nti vuccati. Nimittanti codanāya kāraṇaṃ. Tattha codako codanaṃ	1365	
PA_tika-s02_01t:1365_9	karotīti kāraṇaṃ, dhammo codanaṃ karoti etenāti kāraṇaṃ. Tenāha “puggalopī”tiādi.	1365	
PA_tika-s02_01t:1365_10	Khemanti kenaci appaṭibandhiyabhāvena anupaddutataṃ.	13651	
PA_tika-s02_01t:1366_0	Antarāyo etesaṃ atthi, antarāyevā yuttāti antarāyikā. Evaṃbhūtā pana te yasmā antarāyakarā	1366	
PA_tika-s02_01t:1366_1	nāma honti, tasmā āha “antarāyaṃ karontīti antarāyikā”ti. Asañcicca vītikkamo na	1366	
PA_tika-s02_01t:1366_2	tathā sāvajjoti katvā vuttaṃ “sañcicca vītikkantā”ti. Satta āpattikkhandhātiādi nidassanamattaṃ	1366	
PA_tika-s02_01t:1366_3	itaresampi catunnaṃ “antarāyikā”ti vuttadhammānaṃ tabbhāve byabhicārābhāvato. Idha	1366	
PA_tika-s02_01t:1366_4	pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ viya.	1366	
PA_tika-s02_01t:1366_5	Yasmā taṅkhaṇampi kāmesu ādīnavaṃ disvā viratto hoti ce, visesaṃ adhigacchati, na	1366	
PA_tika-s02_01t:1366_6	kāmesu āsatto, tasmā vuttaṃ “methunaṃ…pe… antarāyo hotī”ti. Tattha yassa kassacīti	1366	
PA_tika-s02_01t:1366_7	na kevalaṃ pabbajitasseva, atha kho yassa kassaci. Tathā hi vuttaṃ “methunamanuyuttassa,	1366	
PA_tika-s02_01t:1366_8	mussatevāpi sāsana”nti. Tasmiṃ aniyyānikadhammeti tasmiṃ parena parikappitaaniyyānikadhammanimittaṃ.	1366	
PA_tika-s02_01t:1366_9	Nimittatthe hi idaṃ kammasaṃyoge bhummaṃ.	1366	
PA_tika-s02_01t:1367	Catuvesārajjañāṇavaṇṇanā niṭṭhitā.	136	
PA_tika-s02_01t:1368	Aṭṭhaparisavaṇṇanā	136	
PA_tika-s02_01t:1369_0	151. Purisassa sūratarabhāvo nāma saṅgāme pākaṭo hoti, na gehe nisinnakāle, evaṃ	1369	
PA_tika-s02_01t:1369_1	vesārajjañāṇassa ānubhāvo paṇḍitaparisāsu yattha katthacīti dassento “vesārajjañāṇassa	1369	
PA_tika-s02_01t:1369_2	baladassanattha”nti āha. Sannipatitvā nisinnaṭṭhānanti ṭhānasīsena sannipatitakhattiyaparisameva	1369	
PA_tika-s02_01t:1369_3	dasseti. Eseva nayo sabbatthāti atidesena āvibhāvitamatthaṃ dassetuṃ “mārakāyikāna”ntiādi	1369	
PA_tika-s02_01t:1369_4	vuttaṃ sadisatthavisayattā atidesassa. Yathā hi khattiyānaṃ samūho khattiyaparisāti	1369	
PA_tika-s02_01t:1369_5	ayamattho labbhati, na evaṃ “māraparisā”ti ettha, mārassa parisāti pana māraparisāti	1369	
PA_tika-s02_01t:1369_6	ayamattho adhippeto. Tenāha “mārakāyikānaṃ…pe… na mārāna”nti. Mārakāyikānanti mārapakkhiyānaṃ.	1369	
PA_tika-s02_01t:1369_7	Uggaṭṭhānadassanavasenāti sārajjitabbaṭṭhānadassanavasena, evaṃ uggā khattiyā attano	1369	
PA_tika-s02_01t:1369_8	puññatejenāti adhippāyo. Brāhmaṇā tīsu vedesūti idaṃ itaresaṃ avisayadassanavasena	1369	
PA_tika-s02_01t:1369_9	vuttaṃ. Vede sajjhāyantāpi hi khattiyā vessā ca tadatthavicāraṇāya yebhuyyena asamatthā	1369	
PA_tika-s02_01t:1369_10	evāti. Kasmā panettha yāmādiparisā na gahitāti? Bhusaṃ kāmābhigiddhatāya yonisomanasikāravirahato.	13691	
PA_tika-s02_01t:1369_11	Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena	13691	
PA_tika-s02_01t:1369_12	cittampi na uppādenti, mahābodhisattānaṃ pana buddhānañca ānubhāvena ākaḍḍhiyamānā	13691	
PA_tika-s02_01t:1369_13	kadāci tesaṃ payirupāsanādīni karonti tādise mahāsamaye. Teneva hi vimānavatthudesanāpi	13691	
PA_tika-s02_01t:1369_14	tannimittā bahulā nāhosi. Manussānaṃ vasenāyaṃ katā.	13691	
PA_tika-s02_01t:1370_0	Paracakkavāḷesu ca manussānaṃ visesādhigamo natthīti pucchati “kiṃ pana bhagavā aññāni	1370	
PA_tika-s02_01t:1370_1	cakkavāḷānipi gacchatī”ti. Itaro yadipi tesaṃ ariyadhammādhigamo natthi, vāsanāya	1370	
PA_tika-s02_01t:1370_2	pana tattha gantvā dhammaṃ desetīti dassento “āmagacchatī”ti āha. Keyūraṃ nānāvidharatanaparisibbitasuvaṇṇajālavinaddhaṃ	1370	
PA_tika-s02_01t:1370_3	bhujābharaṇaṃ. Aṅgadaṃ nānāgandhagandhitaṃ, kevalaṃ vā suvaṇṇamayaṃ bāhuvalayaṃ.	1370	
PA_tika-s02_01t:1370_4	Chinnassarāti dvidhābhūtassarā gaggarassarāti gaggarikāya viya gaggarāyamānakharassarā.	1370	
PA_tika-s02_01t:1370_5	Bhāsantaranti tesaṃ bhāsaṃ sandhāyāha. “Vīmaṃsā uppajjatī”ti saṅkhepato vuttaṃ vivarituṃ	1370	
PA_tika-s02_01t:1370_6	“idaṃ vuttaṃ hotī”tiādi vuttaṃ.	1370	
PA_tika-s02_01t:1371	Saṅgammāti samāgantvā. Ādito lāpo ālāpo, vacanapaṭivacanavasena samaṃ lāpo sallāpo. Sammā, samaññā vā kathā saṃkathā, saṃkathāva sākacchā.	137	
PA_tika-s02_01t:1372	Aṭṭhaparisavaṇṇanā niṭṭhitā.	137	
PA_tika-s02_01t:1373	Catuyonivaṇṇanā	137	
PA_tika-s02_01t:1374_0	152. Yavanti tāya sattā amissitāpi samānajātitāya missitā viya hontīti yoni. Sā pana	1374	
PA_tika-s02_01t:1374_1	atthato aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso	1374	
PA_tika-s02_01t:1374_2	yoni nāmā”ti. Aṇḍe jātāti paṭhamāya jātiyā vasena vuttaṃ, dutiyāya pana aṇḍato, aṇḍe	1374	
PA_tika-s02_01t:1374_3	vā bhijjamāne jātāti evamattho veditabbo. Tenāha “abhinibbhijja jāyantī”ti. Vināti	1374	
PA_tika-s02_01t:1374_4	etehi aṇḍādīhi bāhirapaccayehi vinā. Uppatitvā viyāti uppajjanavasena patitvā viya.	1374	
PA_tika-s02_01t:1374_5	Bāhirapaccayanirapekkhattāyeva vā upapatane sādhukārino upapātikā, te eva idha opapātikāti	1374	
PA_tika-s02_01t:1374_6	vuttā. Ādi-saddena gabbhamale nibbattamahāpadumakumārādīnaṃ saṅgaho. Nijjhāmataṇhikapetānaṃ	1374	
PA_tika-s02_01t:1374_7	niccaṃ dukkhāturatāya kāmasevanā natthi, tasmā te gabbhaseyyakā na honti, jālavantatāya	1374	
PA_tika-s02_01t:1374_8	na tāsaṃ kucchiyaṃ gabbho saṇṭhāti, tasmā te opapātikāyeva saṃsedajattāyapi asambhavato.	1374	
PA_tika-s02_01t:1374_9	Nerayikā viyāti nidassanāpadesena tesampi opapātikattaṃ dīpeti. Avasesāti nijjhāmataṇhikanerayike	1374	
PA_tika-s02_01t:1374_10	ṭhapetvā avasesā vinipātikā. Yakkhānaṃ cātumahārājikatāya opapātikabhāve eva āpanne	13741	
PA_tika-s02_01t:1374_11	taṃ nivattetuṃ “evaṃ yakkhāpī”ti vuttaṃ. Tathā hi te na bhummadevā na ca vinipātikāti.	13741	
PA_tika-s02_01t:1375	Catuyonivaṇṇanā niṭṭhitā.	137	
PA_tika-s02_01t:1376	Pañcagativaṇṇanā	137	
PA_tika-s02_01t:1377_0	153. Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā	1377	
PA_tika-s02_01t:1377_1	siddho taṃsamaṅginā santānalakkhaṇena sattena katoti voharīyati, tathā upapattibhavalakkhaṇā	1377	
PA_tika-s02_01t:1377_2	gatiyo paramatthato asatipi gamake taṃtaṃkammavasena yesaṃ tāni kammāni, tehi gantabbāti	1377	
PA_tika-s02_01t:1377_3	voharīyantīti. Evaṃ saddatthato gatiṃ dassetvā atthuddhāranayenapi taṃ dassetuṃ “apicā”tiādi	1377	
PA_tika-s02_01t:1377_4	vuttaṃ. Yesu nirayādibhedesu upapattibhavesu gati-saddo nirūḷho, tato aññatthāpi	1377	
PA_tika-s02_01t:1377_5	gatisaddappavatti atthi, taṃ ekena gati-saddena visesetvā āha “gatigatī”ti yathā	1377	
PA_tika-s02_01t:1377_6	“dukkhadukkhaṃ, rūparūpa”nti ca. Uppādāvatthāya gamanaṃ upagamananti “nibbattigatī”ti	1377	
PA_tika-s02_01t:1377_7	vuttā. Gatinti cittagatiṃ. Tenāha “ajjhāsayagati nāmā”ti, ajjhāsayappavattīti attho.	1377	
PA_tika-s02_01t:1377_8	Tadaṭṭhakathāyaṃ pana “gatinti nipphatti”nti attho vutto. Brahmanimantanasutte hi	1377	
PA_tika-s02_01t:1377_9	ayaṃ pāḷīti. Jutinti ānubhāvaṃ. Vibhavoti vināso. So hi vigamoti atthena gati. Teneva	1377	
PA_tika-s02_01t:1377_10	nibbānaṃ arahato gatīti anupādisesanibbānaṃ arahato gati vigamo vibhavoti anekatthattā	13771	
PA_tika-s02_01t:1377_11	dhātūnaṃ. Dveyeva gatiyoti dveva nipphattiyoti atthoti āha “ayaṃ nipphattigati nāmā”ti.	13771	
PA_tika-s02_01t:1378_0	Yassa uppajjati, taṃ brūhento eva uppajjatīti ayo, sukhaṃ. Natthi ettha ayoti nirayo.	1378	
PA_tika-s02_01t:1378_1	Tato eva ramitabbaṃ assādetabbaṃ tattha natthīti dassento āha “niratiatthena nirassādaṭṭhena	1378	
PA_tika-s02_01t:1378_2	nirayo”ti. Tiriyaṃ añcitāti devamanussādayo viya uddhaṃ dīghā ahutvā tiriyaṃ dīghābhi	1378	
PA_tika-s02_01t:1378_3	attho. Pakaṭṭhato sukhato ayanaṃ apagamo peccabhāvo, taṃ peccabhāvaṃ pattānaṃ visayoti	1378	
PA_tika-s02_01t:1378_4	petayonimeva vadati. Manaso ussannattāti satisūrabhāvabrahmacariyayogyatādiguṇavasena	1378	
PA_tika-s02_01t:1378_5	upacitamānasatāya ukkaṭṭhaguṇacittatāyāti atto. Ayaṃ panattho nippariyāyato jambudīpavāsīvasena	1378	
PA_tika-s02_01t:1378_6	veditabbo. Yathāha – “tīhi, bhikkhave, ṭhānehi jambudīpikā manussā uttarakuruke manusse	1378	
PA_tika-s02_01t:1378_7	adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso”ti.	1378	
PA_tika-s02_01t:1378_8	Tehi pana samānarūpāditāya saddhiṃ parittadīpavāsīhi itaramahādīpavāsinopi manussāteva	1378	
PA_tika-s02_01t:1378_9	paññāyiṃsu. Lokiyā pana “manuno apaccabhāvena manussā”ti vadanti. Ayamettha saṅkhepo,	1378	
PA_tika-s02_01t:1378_10	vitthāro pana paramatthadīpaniyaṃ vimānavatthusaṃvaṇṇanāyaṃ vuttanayena gahetabbo.	13781	
PA_tika-s02_01t:1378_11	Ānubhāvehīti devānubhāvasaṅkhātehi iddhivisesehi. Tattha kāmā devā kāmaguṇehi ceva	13781	
PA_tika-s02_01t:1378_12	iddhivisesehi ca itare iddhiviseseheva dibbanti kīḷanti jotanti, saraṇanti vā gammanti,	13781	
PA_tika-s02_01t:1378_13	abhitthaviyantīti vā devāti.	13781	
PA_tika-s02_01t:1379_0	Tiracchānayoniñcātiādīsūti ettha tiracchānayonipettivisayaggahaṇena khandhānaṃ eva	1379	
PA_tika-s02_01t:1379_1	gahaṇaṃ tesaṃ tādisassa paricchinnassa okāsassa abhāvato. Yattha vā te araññasamuddapabbatādike	1379	
PA_tika-s02_01t:1379_2	nibaddhavāsaṃ vasanti, tādisassa ṭhānassa vasena okāsopi gahetabbo. Nirayūpagādīhi	1379	
PA_tika-s02_01t:1379_3	sattehi maggitabbato maggo paṭipajjitabbā paṭipadā cāti taṃ taṃ kammameva vuttanti	1379	
PA_tika-s02_01t:1379_4	āha “ubhayenapī”tiādi. Yathā ca paṭipannoti iminā tassa kammassa katūpacitākāramāha.	1379	
PA_tika-s02_01t:1379_5	Ettha ca nirayagāmiñca maggaṃ nirayagāminiñca paṭipadanti iminā sādhāraṇato nirayasaṃvattaniyaṃ	1379	
PA_tika-s02_01t:1379_6	kammaṃ vatvā puna taṃ taṃ santānapatitatāya asādhāraṇataṃ dassetuṃ “yathāpaṭipanno”tiādi	1379	
PA_tika-s02_01t:1379_7	vuttanti daṭṭhabbaṃ. Vinipatantīti vivasā, virūpaṃ vā nipatanti. Kasmā panettha pañcagatiparicchedakañāṇaṃ	1379	
PA_tika-s02_01t:1379_8	dassento bhagavā “nibbānañcāha”ntiādimāhāti anuyogaṃ sandhāyāha “idaṃ panā”tiādi.	1379	
PA_tika-s02_01t:1379_9	Na hi bhagavā attano buddhasubuddhataṃ vibhāvento sāvasesaṃ katvā desanaṃ deseti.	1379	
PA_tika-s02_01t:1380	Pañcagativaṇṇanā niṭṭhitā.	138	
PA_tika-s02_01t:1381	Ñāṇapavattākāravaṇṇanā	138	
PA_tika-s02_01t:1382_0	154. Ñāṇappavattākāranti ñāṇassa pavattiākāraṃ, ñāṇassa vā pavattipakāraṃ. Ekantadukkhāti	1382	
PA_tika-s02_01t:1382_1	ekantena dukkhā accantadukkhā. Tā pana sabbakālaṃ dukkhā sukhālayenapi asammissāti	1382	
PA_tika-s02_01t:1382_2	dassento āha “niccadukkhā nirantaradukkhā”ti. Bahalāti atanukā, mahantāti attho.	1382	
PA_tika-s02_01t:1382_3	Tibbāti vā tikhiṇā. Kharāti kakkhaḷā. Kaṭukāti vā aniṭṭhā. Kassati khaṇīyatīti kāsu,	1382	
PA_tika-s02_01t:1382_4	āvāṭo. Kasīyati cīyatīti kāsu, rāsi. Phunantīti dvīhi hatthehi aṅgārāni ukkhipitvā	1382	
PA_tika-s02_01t:1382_5	paṭivātaṃ ophunanti, tena tesaṃ sakalasarīraṃ ḍayhati. Tenāha “paridaḍḍhagattā”ti.	1382	
PA_tika-s02_01t:1382_6	Purisappamāṇaṃ porisaṃ. Ekapathenevāti ekamaggabhūteneva. Anukkamanīyenāti ukkamituṃ	1382	
PA_tika-s02_01t:1382_7	apakkamituṃ asakkuṇeyyena.	1382	
PA_tika-s02_01t:1383_0	Nanu ca dibbacakkhuñāṇaṃ paccuppannavaṇṇārammaṇaṃ, tena kathaṃ rūpantarasamaṅgiṃ	1383	
PA_tika-s02_01t:1383_1	niraye nibbattasattaṃ “ayaṃ so”ti jānātīti codanaṃ sandhāyāha “tattha kiñcāpī”tiādi.	1383	
PA_tika-s02_01t:1383_2	Yathākammūpagañāṇena “ayaṃ so”ti sallakkheti, tassa pana dibbacakkhuānubhāvena pattabbattā	1383	
PA_tika-s02_01t:1383_3	“dibbacakkhubalaṃ nāma etanti vuttaṃ.	1383	
PA_tika-s02_01t:1384_0	Purimanayenevāti “gūthakūpo viya tiracchānayoni daṭṭhabbā”tiādinā aṅgārakāsupamāyaṃ	1384	
PA_tika-s02_01t:1384_1	vuttanayeneva. Dukkhā vedanā bahulā etāsūti dukkhabahulā. Bahalapattapalāsoti aviraḷatanuvipulapaṇṇo.	1384	
PA_tika-s02_01t:1384_2	Sukhaparibhogaṃ mahāpāsādaṃ dassetuṃ “dīghapāsādo”ti vuttaṃ caturassapāsādādīnaṃ	1384	
PA_tika-s02_01t:1384_3	khuddakattā. Uṇṇāmayaattharaṇenāti uṇṇāmayalohitaattharaṇena. Uttaraṃ uparibhāgaṃ	1384	
PA_tika-s02_01t:1384_4	chādetīti uttaracchado, vitānaṃ. Taṃ pana lohitavitānaṃ idhādhippetanti “rattavitānenā”ti vuttaṃ.	1384	
PA_tika-s02_01t:1385_0	Aparabhāgayojanāti pāḷiyaṃ “aparena samayenā”ti vuttassa aparabhāgassa yojanā. Sā	1385	
PA_tika-s02_01t:1385_1	pana ekadesena purimabhāge vutte eva suviññeyyā hotīti “yathā so”tiādimāha. Maggāruḷhamevāti	1385	
PA_tika-s02_01t:1385_2	maggaṃ upagatamattameva.	1385	
PA_tika-s02_01t:1386_0	Niyamābhāvāti “dibbacakkhunāva passatī”ti niyamassa abhāvā. “Dibbacakkhunāpi passissatī”ti	1386	
PA_tika-s02_01t:1386_1	idaṃ na anuttarasukhānubhavanassa dibbacakkhugocarattā vuttaṃ, anāgatassa pana tassa	1386	
PA_tika-s02_01t:1386_2	dibbacakkhuparibhaṇḍabhūtena anāgataṃsañāṇena dassanamevāti kāraṇūpacārena vuttaṃ.	1386	
PA_tika-s02_01t:1386_3	Pāḷiyaṃ pana “cetasā ceto paricca pajānāmi”cceva vuttaṃ. “Atthato pana nānā hotī”ti	1386	
PA_tika-s02_01t:1386_4	saṅkhepato vuttamatthaṃ vivarituṃ “devalokasukhaṃ hī”tiādiṃ vatvā yathādassitaupamāhipi	1386	
PA_tika-s02_01t:1386_5	ayamattho pākaṭo evāti dassento “upamāyampī”tiādimāha. Gotrabhuñāṇuppādato paṭṭhāya	1386	
PA_tika-s02_01t:1386_6	nirodhaṃ passitvā uppannamaggaphalapaccavekkhaṇavasena ceva parato phalasamāpattisamāpajjanavasena	1386	
PA_tika-s02_01t:1386_7	ca ariyasāvako nirodhe sayito viya hoti tadapassayeneva pavattanatoti āha “nirodhasayanavaragata”nti.	1386	
PA_tika-s02_01t:1386_8	Tenāha “nibbānā…pe… passatī”ti.	1386	
PA_tika-s02_01t:1387	Ñāṇapavattākāravaṇṇanā niṭṭhitā.	138	
PA_tika-s02_01t:1388	Dukkarakārikādisuddhivaṇṇanā	138	
PA_tika-s02_01t:1389_0	155. Pucchānusandhiādianusandhittayato aññattā “pāṭiyekkaṃ anusandhivasenā”ti vuttaṃ.	1389	
PA_tika-s02_01t:1389_1	Na kevalaṃ “dukkarakārikāya suddhi hotī”ti evaṃladdhiko eva, atha kho dukkaracārīsu	1389	
PA_tika-s02_01t:1389_2	abhippasannoti dassetuṃ “apicā”tiādi vuttaṃ. Catukuṇḍikoti dvīhi pādehi hatthehīti	1389	
PA_tika-s02_01t:1389_3	catūhi aṅgehi kuṇḍanako āhiṇḍanako. Chamānikiṇṇanti bhūmiyaṃ khittaṃ. Bhakkhasanti āhāraṃ.	1389	
PA_tika-s02_01t:1390_0	Macchariyamalādipāpadhammavigamanato mettādiguṇānubrūhanato ca brahmaṃ seṭṭhaṃ cariyanti	1390	
PA_tika-s02_01t:1390_1	brahmacariyaṃ, dānaṃ. Tathā hi taṃ bhagavatā paṇḍitapaññattaṃ vuttaṃ. Evaṃ sesesupi	1390	
PA_tika-s02_01t:1390_2	yathārahaṃ brahmacariyapariyāyo niddhāretvā vattabbo. Kinti kīdisaṃ. Vatanti samādinnavataṃ.	1390	
PA_tika-s02_01t:1390_3	Suciṇṇassāti suṭṭhu ciṇṇassa puññassa. Iddhīti ānubhāvo. Jutīti vatthābharaṇobhāsasamujjalā	1390	
PA_tika-s02_01t:1390_4	sarīrappabhā. Balavīriyūpapattīti kāyabalena ceva ussāhena ca samannāgamo.	1390	
PA_tika-s02_01t:1391_0	Tena pāṇi kāmadadoti tena addhikānaṃ upagacchantānaṃ hatthaṃ pasāretvā asayhaseṭṭhino	1391	
PA_tika-s02_01t:1391_1	dānaṭṭhānadassanamayena puññena idāni mayhaṃ hattho kapparukkho viya kāmadado icchiticchitadāyī,	1391	
PA_tika-s02_01t:1391_2	kāmadado honto ca madhussavo iṭṭhavatthuvissajjanako jāto. Tena me brahmacariyenāti	1391	
PA_tika-s02_01t:1391_3	tena mama yathāvuttakāyaveyyāvaṭiyakammasaṅkhātena seṭṭhacariyena. Puññanti puññaphalaṃ.	1391	
PA_tika-s02_01t:1391_4	Tampi hi pujjasabhāvato, uttarapadalopena vā “evamidaṃ puññaṃ pavaḍḍhatī”tiādīsu “puñña”nti vuccati.	1391	
PA_tika-s02_01t:1392_0	Pañca sikkhāpadāni samāhaṭāni pañcasikkhāpadaṃ yathā “tibhavaṃ, tisakaṭa”nti ca.	1392	
PA_tika-s02_01t:1392_1	Brahmacariyasminti dhammadesanāya. Sā hi vineyyānaṃ brahmabhāvāvahanato brahmaṃ seṭṭhaṃ	1392	
PA_tika-s02_01t:1392_2	cariyaṃ, brahmuno vā bhagavato vācasikaṃ cariyanti “brahmacariya”nti vuccati.	1392	
PA_tika-s02_01t:1393_0	Sahassaṃ maccuhāyinanti sahassamattā arahattasamadhigamena maccuvisayātikkamena maccupahāyino	1393	
PA_tika-s02_01t:1393_1	jātā. Brahmacārī bhavissāmāti ettha yena brahmacariyena te brahmacārinoti vuccanti,	1393	
PA_tika-s02_01t:1393_2	taṃ brahmacariyaṃ niddhāretvā āha “methunavirati brahmacariyanti vuttā”ti.	1393	
PA_tika-s02_01t:1394	Nātikkamāmāti na aticarāma agamanīyaṭṭhānepi itaratthāpi na vītikkamāma. Tenāha “aññatra tāhi brahmacariyaṃ carāmā”ti. Amhanti amhākaṃ.	139	
PA_tika-s02_01t:1395_0	Attadamanavasenāti yathāpaṭiññaṃ arahantānaṃ anukaraṇākārena pavattacittadamanavasena,	1395	
PA_tika-s02_01t:1395_1	manacchaṭṭhānaṃ indriyānaṃ damanenāti attho. Sikhāppattaseṭṭhacariyatāya ariyamaggo	1395	
PA_tika-s02_01t:1395_2	brahmacariyaṃ. Brahmaṃ seṭṭhaṃ carati etenāti brahmacariyaṃ, satthusāsanaṃ.	1395	
PA_tika-s02_01t:1396_0	Ataramānānanti na taramānānaṃ desakālaṃ udikkhantānaṃ. Phalāsāva samijjhatīti sudullabhaphalepi	1396	
PA_tika-s02_01t:1396_1	āsā sammāpayogamanvāya samijjhati eva. Vipakkabrahmacariyosmīti visesena nipphannapaṇītajjhāsayo	1396	
PA_tika-s02_01t:1396_2	paripuṇṇauḷāramanoratho. So hi seṭṭhamanosamācāratāya brahmacariyapariyāyena vutto.	1396	
PA_tika-s02_01t:1397_0	Idameva suttaṃ āgataṭṭhānanti adhippāyo tepiṭake buddhavacane idameva suttapadaṃ	1397	
PA_tika-s02_01t:1397_1	“vīriyaṃ brahmacariya”nti āgataṭṭhānanti attho. Vīriyañhi tasmiṃ visaye uttamaṃ paramukkaṃsagataṃ	1397	
PA_tika-s02_01t:1397_2	tādisacariyāhetu cāti brahmacariyanti idha vuttaṃ. Caturaṅgasamannāgatanti catubbidhadukkarakiriyāya	1397	
PA_tika-s02_01t:1397_3	sādhakassa catubbidhassa attano pavattiākārassa vasena caturaṅgasamannāgataṃ.	1397	
PA_tika-s02_01t:1398_0	Koci chinnabhinnapaṭapilotikadharo dasantayuttassa vatthassa abhāvato nicceloti vattabbataṃ	1398	
PA_tika-s02_01t:1398_1	labheyyāti taṃ nivattento āha “naggo”ti. Evaṃ akāsiṃ, evampi sattapīḷā mā ahosīti	1398	
PA_tika-s02_01t:1398_2	adhippāyo. Yathā “abhihaṭaṃ na sādiyāmī”tiādi bhikkhāpariyesane ukkaṭṭhacāritādassanaṃ,	1398	
PA_tika-s02_01t:1398_3	evaṃ “naehi bhaddantikādibhāvopī”ti gahetabbaṃ. Purisantaragatāyāti purisasamīpagatāya.	1398	
PA_tika-s02_01t:1398_4	Saṃkittīyanti etāyāti saṃkitti, gāmavāsiādīhi samudāyavasena kariyamānakiriyā. Idha	1398	
PA_tika-s02_01t:1398_5	pana bhattasaṃkitti adhippetāti āha “saṃkittetvā katabhattesū”ti. Dadanti tāyāti	1398	
PA_tika-s02_01t:1398_6	datti. Ekāhaṃ antarabhūtaṃ etassa atthīti ekāhikaṃ. Esa nayo sesapadesupi. Ekāhavārenāti	1398	
PA_tika-s02_01t:1398_7	ekāhikavārena. “Ekāhika”ntiādinā vuttavidhimeva paṭipāṭiyā pavattabhāvaṃ dassetuṃ	1398	
PA_tika-s02_01t:1398_8	puna vuttaṃ. Tenāha “iti evarūpa”ntiādi.	1398	
PA_tika-s02_01t:1399	Erakatiṇādīni vāti erakatiṇādīni ganthitvā katanivāsanāni chavadussāni, nihīnadussānīti attho. Tantāvutānanti tantaṃ pasāretvā vītānaṃ. Pakatikaṇṭaketi salākakaṇṭake.	139	
PA_tika-s02_01t:1400_0	156. Nekavassagaṇasañjātanti anekavassasamūhasañjātaṃ. Nanu ca idāneva “sāyatatiyakampi	1400	
PA_tika-s02_01t:1400_1	udakorohanānuyogamanuyutto”ti vuttaṃ, “nekavassagaṇikaṃ rajojallaṃ kāye sannicita”nti	1400	
PA_tika-s02_01t:1400_2	ca, tadubhayaṃ ekasmiṃ kathaṃ sambhavatīti āha “idaṃ attano rajojallakavatasamādānakālaṃ	1400	
PA_tika-s02_01t:1400_3	sandhāya vadatī”ti. Eteneva “acelako homī”ti vuttaacelakapaṭiññā, “sāṇānipi dhāremī”tiādinā	1400	
PA_tika-s02_01t:1400_4	vuttachannakapaṭiññā, tatthāpi sāṇa-masāṇa-chavadussādi-nivattha-paṭiññā ca aviruddhāti	1400	
PA_tika-s02_01t:1400_5	daṭṭhabbā tasmiṃ tasmiṃ kāle tathā tathā paṭipannattā. Teti acelakā. Saṅghātanti	1400	
PA_tika-s02_01t:1400_6	sabbaso ghātaṃ. Tenāha “vadha”nti. Sīlavā nāma natthi “anabhisandhikampi pāpaṃ hotī”ti	1400	
PA_tika-s02_01t:1400_7	evaṃ laddhikattā. Sīlaṃ adhiṭṭhāyāti idaṃ paṭikkamanakiriyaṃ sandhāya vuttaṃ.	1400	
PA_tika-s02_01t:1401	Pāsaṇḍapariggahaṇatthāyāti pāsaṇḍesu asārasārabhāvavīmaṃsanatthāya. Taṃ pabbajjanti ājīvakapabbajjaṃ. Vikaṭabhojaneti vikatabhojane virūpabhojane. Tenāha “apakatibhojane”ti.	140	
PA_tika-s02_01t:1402_0	157. Bhiṃsanakatasminti bhāvasādhanabhāvī idaṃ padanti āha “bhiṃsanakatasmiṃ bhiṃsanakakiriyāyā”ti.	1402	
PA_tika-s02_01t:1402_1	“Bhiṃsanakattasmi”nti vattabbe ekassa ta-kārassa lopo daṭṭhabbo. Yebhuyyaggahaṇaṃ	1402	
PA_tika-s02_01t:1402_2	lomavantavasenapi yojetabbaṃ, na lomavasenāti āha “bahutarānaṃ vā”tiādi.	1402	
PA_tika-s02_01t:1403_0	Su-sadde u-kārassa o-kāraṃ katvā pāḷiyaṃ “sotatto”ti vuttanti tadatthaṃ vivaranto	1403	
PA_tika-s02_01t:1403_1	“sutatto”ti āha. Suṭṭhu avatattoti vā sotatto. Sosinnoti etthāpi eseva nayo. Suddhivasanatthāyāti	1403	
PA_tika-s02_01t:1403_2	saṃsārasuddhigavesanatthāya.	1403	
PA_tika-s02_01t:1404_0	Vihārasminti paccatte bhummavacananti āha “vihāro eva hi ‘vihārasmi’nti vutto”ti.	1404	
PA_tika-s02_01t:1404_1	Teneva cāti teneva vibhattivipallāsavasena. Evaṃ atthoti ayaṃ evaṃ liṅgavipallāsavasena	1404	
PA_tika-s02_01t:1404_2	attho veditabbo. Dukkhappattoti ānetvā sambandho. Sabbatthāti sukhadukkhe lābhālābhādike	1404	
PA_tika-s02_01t:1404_3	ca. Tulitoti tulāsadiso.	1404	
PA_tika-s02_01t:1405	Dukkarakārikādisuddhivaṇṇanā niṭṭhitā.	140	
PA_tika-s02_01t:1406	Āhārasuddhivaṇṇanā	140	
PA_tika-s02_01t:1407	158. Sujjhitunti saṃsārato sujjhituṃ.	140	
PA_tika-s02_01t:1408_0	159. Āsītikapabbānīti āsītikapiṭṭhipabbāni, “kāḷapabbānī”ti vadanti. Pabbānaṃ majjhe.	1408	
PA_tika-s02_01t:1408_1	Unnatunnatānīti maṃse milāte dvinnaṃ sandhīnaṃ antare vātenuddhumātadhamanījālatāya	1408	
PA_tika-s02_01t:1408_2	unnatāni unnatānīti. Ānisadanti ānisadaṭṭhānaṃ. Nisinnaṭṭhānanti paṃsūhi, vālikāhi	1408	
PA_tika-s02_01t:1408_3	vā nicitaṃ nisinnaṭṭhānaṃ. Sarapoṅkhenāti sarassa poṅkhappadesena, sarapoṅkhasaññitena	1408	
PA_tika-s02_01t:1408_4	vā maggena. Akkantanti akkantaṭṭhānaṃ. Takkagoḷikasadisānaṃ, sarīraghaṃsanatthaṃ	1408	
PA_tika-s02_01t:1408_5	kata kuruvindagoḷakānaṃ vā āvaḷi vaṭṭanāhāro. Vaṃsatoti piṭṭhivaṃsato. Maṇḍaleti	1408	
PA_tika-s02_01t:1408_6	bhittipādānaṃ matthake ṭhapitamaṇḍalake sīsaggena patiṭṭhahanti. Na evaṃ phāsuḷiyoti	1408	
PA_tika-s02_01t:1408_7	yathā yathā vuttagopānasiyo papatā tiṭṭhanti, na evaṃ bodhisattassa phāsukāpi papatā ṭhitā.	1408	
PA_tika-s02_01t:1409_0	Okkhāyikāti avakkhāyikā, heṭṭhā hutvā ninnabhāvena paññāyamānā. Evarūpāti yathāvuttarūpā,	1409	
PA_tika-s02_01t:1409_1	ninnatarāti attho. Yāva piṭṭhikaṇṭakaṃ allīnā hotīti mayhaṃ udaracchavi yāva piṭṭhikaṇṭakaṃ,	1409	
PA_tika-s02_01t:1409_2	tāva taṃ āhacca ṭhitattā allīnā hoti udariyassa parikkhayena antānañca suṭṭhumilātatāya.	1409	
PA_tika-s02_01t:1409_3	Bhāriyabhāriyāti garutarā. Sahaudaracchaviṃ piṭṭhikaṇṭakaṃ, sahapiṭṭhikaṇṭakaṃ udaracchavinti	1409	
PA_tika-s02_01t:1409_4	yojanā. Neva nikkhamati āhārasannissayaāpodhātuyā sabbaso visukkhattā. Pūtimūlānīti	1409	
PA_tika-s02_01t:1409_5	lomamūlānaṃ paribrūhanake maṃse lohite ca parikkhīṇe tāni sukkhāni ṭhānato bhaṭṭhāni	1409	
PA_tika-s02_01t:1409_6	abhāveneva “pūtimūlānī”ti vuttāni. Tenāha “tassa panā”tiādi.	1409	
PA_tika-s02_01t:1410_0	Adhigatāti idāni adhigatā. Yathā etarahi vipassanāpaññāya adhigatattāti iminā kiñcāpi	1410	
PA_tika-s02_01t:1410_1	mahābodhisattā paripākagatañāṇā vasībhūtajjhānābhiññā vipassanāya parikammaṃ karonti,	1410	
PA_tika-s02_01t:1410_2	yathā ca nesaṃ carimabhave vipassanācāro, na tathā tadāti dasseti. Etadevāti yaṃ	1410	
PA_tika-s02_01t:1410_3	yena vuttaṃ atthajātaṃ, etadeva ettha etasmiṃ pāṭhapadese yuttaṃ pubbenāparaṃ avirujjhanato.	1410	
PA_tika-s02_01t:1410_4	Itarathāti bhikkhūhi vuttappakārena ananurūpo siyā “imissā”ti vuttāya aññatte.	1410	
PA_tika-s02_01t:1411	Āhārasuddhivaṇṇanā niṭṭhitā.	141	
PA_tika-s02_01t:1412	Saṃsārasuddhiādivaṇṇanā	141	
PA_tika-s02_01t:1413	160. Saṃsārenāti aparāparaṃ cavanupapajjanavasena bhavesu saṃsaraṇena. Yaṃ sandhāya vuttaṃ –	141	
PA_tika-s02_01t:1414	“Khandhānañca paṭipāṭi, dhātuāyatanāna ca;	141	
PA_tika-s02_01t:1415	Abbocchinnaṃ vattamānā, saṃsāroti pavuccatī”ti. ;	141	
PA_tika-s02_01t:1416_0	Bahukanti bahukālaṃ bahukkhattuṃ. Upapajjitvāti tattha tattha bhave nibbattitvā.	1416	
PA_tika-s02_01t:1416_1	Āvāsenāti tasmiṃ tasmiṃ sattāvāse āvasanena nibbattitvā jīvanena. Khandhāyeva vuttā	1416	
PA_tika-s02_01t:1416_2	tesaṃyeva pavattivisesassa tena tena pariyāyena vuttattā. Bahuyāgeti ajasūkaragomāyvādike	1416	
PA_tika-s02_01t:1416_3	bahuvidhe mahāyaññe. Bahuaggīti vācāpeyyādivasena antamaso pākayaññādivasena ca bahukepi aggī paricaraṇena.	1416	
PA_tika-s02_01t:1417_0	161. Bāladārakopi “daharo”ti vuccatīti tato visesanatthaṃ “yuvā”ti vuttaṃ. Atikkantapaṭhamavayā	1417	
PA_tika-s02_01t:1417_1	sattā sabhāvena palitasirā hontīti paṭhamavaye ṭhitabhāvaṃ dassetuṃ “susukāḷakeso”ti	1417	
PA_tika-s02_01t:1417_2	vuttaṃ. Jarājiṇṇoti jarāya jiṇṇo, na akālikena jarāya abhibhūto. Ukkaṃsagatabuddhatāya	1417	
PA_tika-s02_01t:1417_3	vuddho. Tenāha “vaḍḍhitvā ṭhitaaṅgapaccaṅgo”ti, ārohapariṇāhavasena vuddhirahitoti	1417	
PA_tika-s02_01t:1417_4	attho. Jātimahallakoti jātiyā mahallako, na bhogaparivārādīhīti attho. Addhagatoti	1417	
PA_tika-s02_01t:1417_5	ettha addha-saddo dīghakālavācīti āha “bahuaddhānaṃ gato”ti. Vayotiādipadalopenāyaṃ	1417	
PA_tika-s02_01t:1417_6	niddesoti āha “pacchimavaya”nti. Padasatampi…pe… samatthatāti padasatampi padasahassampi	1417	
PA_tika-s02_01t:1417_7	sotapathamāgacchantameva uggahaṇasamatthatā pariggahetuṃ samatthatā. Ayañca gatiyā	1417	
PA_tika-s02_01t:1417_8	byāpāroti sakkā viññātuṃ gahaṇamattabhāvato. Tadevāti padasatampi padasahassampi.	1417	
PA_tika-s02_01t:1417_9	Ādhāraṇaṃ apilāpanavasena hadaye dhāraṇaṃ. Upanibandhanaṃ yathā na pamuṭṭhaṃ hoti,	1417	
PA_tika-s02_01t:1417_10	tathā upecca aparāparaṃ nibandhanaṃ. Ayaṃ pana satiyā byāpāroti sakkā viññātuṃ. Pāḷiyañca	14171	
PA_tika-s02_01t:1417_11	“paramāya gatiyā ca satiyā ca dhitiyā cā”ti vuttaṃ, parato ca “evaṃ adhimattagatimanto”ti	14171	
PA_tika-s02_01t:1417_12	vuttaṃ. Samatthavīriyaṃ dhiti nāmāti visiṭṭhavisayaṃ dassento yathāvuttasatisamāyogaṃ	14171	
PA_tika-s02_01t:1417_13	tassa dīpeti. Tassāti yathāvuttagatisatidhitīhi subhadhātavacīparicitassa pariyattidhammassa	14171	
PA_tika-s02_01t:1417_14	āgamavasena atthadassanasamatthatā yuttivasena kāraṇadassanasamatthatā.	14171	
PA_tika-s02_01t:1418_0	Daḷhaṃ thiraṃ dhanu etassāti daḷhadhanvā, so eva idha “daḷhadhammā”ti vutto. Paṭisattuvidhamanatthaṃ	1418	
PA_tika-s02_01t:1418_1	dhanuṃ gaṇhātīti dhanuggaho, so eva usuṃ saraṃ asati khipatīti issāsoti āha “dhanuṃ	1418	
PA_tika-s02_01t:1418_2	gahetvā ṭhito issāso”ti. Dvisahassapalaṃ lohādibhāraṃ vahituṃ samatthaṃ dvisahassathāmaṃ.	1418	
PA_tika-s02_01t:1418_3	Tenāha “dvisahassathāmaṃ nāmā”tiādi. Daṇḍeti dhanudaṇḍe. Yāva kaṇḍappamāṇāti dīghato	1418	
PA_tika-s02_01t:1418_4	yattakaṃ kaṇḍassa pamāṇaṃ, tattake dhanudaṇḍe ukkhittamatte āropito ceva hoti jiyādaṇḍo,	1418	
PA_tika-s02_01t:1418_5	so ca bhāro pathavito muccati, evaṃ idaṃ “dvisahassathāmaṃ nāma dhanūti daṭṭhabbaṃ.	1418	
PA_tika-s02_01t:1418_6	Uggahitasippoti uggahitadhanusippo. Katahatthoti thirataraṃ lakkhesu avirajjhanasarakkhepo.	1418	
PA_tika-s02_01t:1418_7	Īdiso pana tattha vasībhūto katahattho nāma hotīti āha “ciṇṇavasībhāvo”ti. Kataṃ	1418	
PA_tika-s02_01t:1418_8	rājakulādīsu upecca asanaṃ etena so katūpāsanoti āha “rājakulādīsu dassitasippo”ti.	1418	
PA_tika-s02_01t:1418_9	Evaṃ katanti evaṃ antosusirakaraṇādinā sallahukaṃ kataṃ.	1418	
PA_tika-s02_01t:1419_0	Oloketīti udikkhati. Evaṃ santepi tesaṃ vāro paññāyatīti tesaṃ bhikkhūnaṃ “ayaṃ paṭhamaṃ	1419	
PA_tika-s02_01t:1419_1	pucchati, ayaṃ dutiya”ntiādinā pucchanavāro tādisassa paññavato paññāyati sukhumassa	1419	
PA_tika-s02_01t:1419_2	antarassa labbhanato. Buddhānaṃ pana vāroti īdise ṭhāne buddhānaṃ desanāvāro aññesaṃ	1419	
PA_tika-s02_01t:1419_3	napaññāyanato buddhānaṃyeva paññāyati. Idāni tameva paññāyanataṃ yuttito dassento	1419	
PA_tika-s02_01t:1419_4	“vidatthicaturaṅgulachāya”ntiādimāha. Accharāsaṅghāṭamatte khaṇe aneka-koṭisahassa-cittapavattisambhavato	1419	
PA_tika-s02_01t:1419_5	“vidatthicaturaṅgulachāyaṃ atikkamanato puretaraṃyeva bhagavā…pe… kathetī”ti vatvā	1419	
PA_tika-s02_01t:1419_6	tato lahutarāpi satthu desanāpavatti atthevāti dassento “tiṭṭhantu vā tāva ete”tiādimāha.	1419	
PA_tika-s02_01t:1419_7	Idāni tattha kāraṇaṃ dassetuṃ “kasmā”tiādi vuttaṃ. Soḷasa padāni kathetīti etena	1419	
PA_tika-s02_01t:1419_8	lokiyajanassa ekapaduccāraṇakkhaṇe bhagavā aṭṭhavīsasatapadāni kathetīti dasseti.	1419	
PA_tika-s02_01t:1419_9	Idāni tassapi kāraṇaṃ dassetuṃ “kasmā”tiādi vuttaṃ.	1419	
PA_tika-s02_01t:1420_0	Dhammoti pāḷi. Pajjati attho etenāti padaṃ, tadattho. Atthaṃ byañjetīti byañjanaṃ,	1420	
PA_tika-s02_01t:1420_1	akkharaṃ. Tañhi padavākyakkharabhāvehi paricchijjamānaṃ taṃ taṃ atthaṃ byañjeti pakāseti.	1420	
PA_tika-s02_01t:1420_2	Tenāha “dhammapadabyañjananti pāḷiyā padabyañjanaṃ, tassa tassa atthassa byañjanakaṃ	1420	
PA_tika-s02_01t:1420_3	akkhara”nti. Etena aparāparehi padabyañjanehi sucirampi kālaṃ kathentassa tathāgatassa	1420	
PA_tika-s02_01t:1420_4	na kadāci tesaṃ pariyādānaṃ atthīti dasseti. Pañhaṃ byākaronti etenāti pañhabyākaraṇaṃ,	1420	
PA_tika-s02_01t:1420_5	tathāpavattapaṭibhānaṃ. Aparikkhayapaṭibhānā hi buddhā bhagavanto, yato vuttaṃ “natthi	1420	
PA_tika-s02_01t:1420_6	dhammadesanāya hānī”ti. Tenāha “iminā kiṃ dassetī”tiādi. Tathā āsannaparinibbānassapi	1420	
PA_tika-s02_01t:1420_7	bhagavato desanāya itarāya ca visesātāvoti paṭhamabuddhavacanampi majjhimabuddhavacanampi	1420	
PA_tika-s02_01t:1420_8	pacchimabuddhavacanampi sadisameva. Āsītikavassato paraṃ pañcamo āyukoṭṭhāso.	1420	
PA_tika-s02_01t:1421_0	162. Kāmañcettha bhagavatā nāgasamālattherassa acchariyaabbhutapavedanamukhena attano	1421	
PA_tika-s02_01t:1421_1	lomānaṃ haṭṭhabhāvassa paveditattā “lomahaṃsanapariyāyo”ti nāmaṃ gahitaṃ, tathāpi	1421	
PA_tika-s02_01t:1421_2	sabbaññutaññāṇādi-anaññasādhāraṇañāṇānubhāva-vibhāvanādivasena soḷasasamūhato sīhanādassa	1421	
PA_tika-s02_01t:1421_3	nadanena desanāya pavattitattā “mahāsīhanādo”tveva saṅgītikāramahātherehi nāmaṃ ṭhapitanti daṭṭhabbaṃ.	1421	
PA_tika-s02_01t:1422	Mahāsīhanādasuttavaṇṇanāya līnatthappakāsanā samattā.	142	
PA_tika-s02_01t:1423	3. Mahādukkhakkhandhasuttavaṇṇanā	142	
PA_tika-s02_01t:1424_0	163. Tato paranti tiṇṇaṃ janānaṃ upari saṅgho catuvaggakaraṇīyādikammehi paṭikammappattattā.	1424	
PA_tika-s02_01t:1424_1	Gāmaṃ gatoti vuccati gāmaṃ uddissa gatattā, evaṃ sāvatthiṃ pavisituṃ vihārato nikkhantā	1424	
PA_tika-s02_01t:1424_2	“pavisiṃsū”ti vuttā. Pariññanti pahānapariññaṃ. Sā hi samatikkamo, na itarā. Rūpavedanāsupīti	1424	
PA_tika-s02_01t:1424_3	“rūpānaṃ pariññaṃ, vedanānaṃ pariñña”nti etthāpi. Kāmaṃ sabbesaṃ titthiyānaṃ kāmādipariññāpaññāpanahetubhūto	1424	
PA_tika-s02_01t:1424_4	samayo natthi, yesaṃ pana atthi, te upādāya “sakasamayaṃ jānantā”ti vuttaṃ. “Yato	1424	
PA_tika-s02_01t:1424_5	yato kho bho ayaṃ bhikkhu vivicceva kāmehi…pe… paṭhamaṃ jhānaṃ upasampajja viharati,	1424	
PA_tika-s02_01t:1424_6	ettāvatā kho bho kāmānaṃ pariññā hotī”ti evaṃ sarūpato paṭhamajjhānaṃ vibhāvetuṃ	1424	
PA_tika-s02_01t:1424_7	asakkontāpi kevalaṃ accantappahānasaññāya kāmānaṃ pariññaṃ paññapeyyuṃ paṭhamajjhānaṃ	1424	
PA_tika-s02_01t:1424_8	vadamānā. Taṃ kissa hetu? Tādisassa āgamādhigamassābhāvato. Rūpavedanāpariññāsupi	1424	
PA_tika-s02_01t:1424_9	eseva nayo. Vuccethāti vucceyya. Dutiyapadepīti “anusāsaniyā vā anusāsani”nti evaṃ	1424	
PA_tika-s02_01t:1424_10	vuttavākyepi. Te kira bhikkhū.	14241	
PA_tika-s02_01t:1425_0	165. Na ceva sampāyissantīti na ceva sammadeva pakārehi gamessanti ñāpessanti. Tenāha	1425	
PA_tika-s02_01t:1425_1	“sampādetvā kathetuṃ na sakkhissantī”ti. Yasmā avisaye pañho pucchito hoti, tasmā	1425	
PA_tika-s02_01t:1425_2	āpajjissantīti yojanā. Sadevaketi arūpadevaggahaṇaṃ. Te hi lokiyadevehi dīghāyukatādinā	1425	
PA_tika-s02_01t:1425_3	ukkaṭṭhā. Samāraketi kāmāvacaradevaggahaṇaṃ. Sabrahmaketi rūpāvacarabrahmaggahaṇaṃ.	1425	
PA_tika-s02_01t:1425_4	Sassamaṇabrāhmaṇiyāti ettha samaṇaggahaṇena pabbajite, brāhmaṇaggahaṇena jātibrāhmaṇe,	1425	
PA_tika-s02_01t:1425_5	puna devaggahaṇena sammutideve, manussaggahaṇena avasiṭṭhamanussakāyaṃ pariyādiyati.	1425	
PA_tika-s02_01t:1425_6	Lokapajāggahaṇena pana payojanaṃ aṭṭhakathāyaṃ dassitameva. Aññathā ārādhanaṃ nāma	1425	
PA_tika-s02_01t:1425_7	natthīti iminā kāmarūpavedanāsu assādādīnaṃ yāthāvato avabodho eva ito bāhirakānaṃ	1425	
PA_tika-s02_01t:1425_8	natthi, kuto pavedanāti dasseti.	1425	
PA_tika-s02_01t:1426_0	166. Cittārādhananti yāthāvapavedanena paresaṃ cittassa paritosanaṃ. Bandhanaṭṭhena	1426	
PA_tika-s02_01t:1426_1	guṇāti kāmarāgasaṃyojanassa paccayabhāvena vatthukāmesupi bandhanaṭṭho vutto, koṭṭhāsaṭṭho	1426	
PA_tika-s02_01t:1426_2	vā guṇaṭṭho daṭṭhabbo. Tarayantīti taramānā yanti gacchanti. Atītādibhinnapaṭhamādivayā	1426	
PA_tika-s02_01t:1426_3	eva cittatā rāsibhāvena vayoguṇāti gahitāti āha “rāsaṭṭho guṇaṭṭho”ti. Cakkhuviññeyyāti	1426	
PA_tika-s02_01t:1426_4	vā cakkhuviññāṇataṃdvārikaviññāṇehi vijānitabbā. Sotaviññeyyātiādīsupi eseva nayo.	1426	
PA_tika-s02_01t:1426_5	Iṭṭhārammaṇabhūtāti sabhāveneva iṭṭhārammaṇajātikā, iṭṭhārammaṇabhāvaṃ vā pattā.	1426	
PA_tika-s02_01t:1426_6	Kamanīyāti kāmetabbā. Manavaḍḍhanakāti manoharā. Etena parikappanatopi iṭṭhabhāvaṃ	1426	
PA_tika-s02_01t:1426_7	gaṇhāti. Piyajātikāti piyāyitabbasabhāvā. Kāmūpasaṃhitāti kāmarāgena upecca sandhāniyā	1426	
PA_tika-s02_01t:1426_8	sambaddhā kātabbāti āha “ārammaṇaṃ katvā”ti.	1426	
PA_tika-s02_01t:1427_0	167. Saññaṃ ṭhapetvāti “imasmiṃ aṅgulikādipabbe gahite sataṃ hoti, imasmiṃ sahassa”ntiādinā	1427	
PA_tika-s02_01t:1427_1	saññāṇaṃ katvā gaṇanā. Acchiddagaṇanāti “ekaṃ dve”tiādinā navantavidhinā nirantaragaṇanā.	1427	
PA_tika-s02_01t:1427_2	Piṇḍagaṇanāti saṅkalanapaṭuppādanādinā piṇḍitvā gaṇanā. Tenāha “khettaṃ oloketvā”tiādi.	1427	
PA_tika-s02_01t:1427_3	Kasanaṃ kasīti kasiggahaṇena sabbo kasipaṭibaddho jīvikūpāyo gahitoti āha “kasīti	1427	
PA_tika-s02_01t:1427_4	kasikamma”nti. Jaṅghavaṇijjāti jaṅghasatthavasena vaṇijjaṃ āha, thalavaṇijjāti sakaṭasatthavasena.	1427	
PA_tika-s02_01t:1427_5	Ādi-saddena nāvāpaṇādivasena vohāraṃ. Vaṇippathoti vaṇijamaggo, dānaggahaṇavasena	1427	
PA_tika-s02_01t:1427_6	saṃvohāroti attho. Usūnaṃ asanakammaṃ issattaṃ, dhanusippena jīvikā, idha pana issattaṃ	1427	
PA_tika-s02_01t:1427_7	viyāti issattaṃ, sabbaāvudhajīvikāti āha “āvudhaṃ gahetvā upaṭṭhānakamma”nti. Porohiccāmaccakammādi	1427	
PA_tika-s02_01t:1427_8	rājakammaṃ. Ādi-saddena rathasippakhattavijjāsippādi-vuttāvasesaṃ mahāsippaṃ khuddakasippañca	1427	
PA_tika-s02_01t:1427_9	saṅgaṇhāti. Sītassa purakkhatoti sītassa purato kato. Yo hi sītakāle jīvikāhetu sītalapadesaṃ	1427	
PA_tika-s02_01t:1427_10	pakkhandati, so vāḷamigādīhi viya sītena paripātiyamāno tena purato kato viya hoti.	14271	
PA_tika-s02_01t:1427_11	Tenāha “sītena bādhiyamāno”ti. Uṇhassa purakkhatoti etthāpi eseva nayo. Saritvāti	14271	
PA_tika-s02_01t:1427_12	saṃsappitvā. Ghaṭṭiyamānoti hiṃsiyamāno bādhiyamāno. Ābādhanaṃ ābādho, pīḷāti attho.	14271	
PA_tika-s02_01t:1427_13	Kāmahetunti vā bhāvanapuṃsakaniddeso yathā “visamaṃ candimasūriyā parivattantī”ti.	14271	
PA_tika-s02_01t:1427_14	Tathā sesapadadvayepi. Tenevāha “kāmānameva hetū”ti. Kāmānaṃ hetūti ettha purimapadāvadhāraṇamayuttaṃ	14271	
PA_tika-s02_01t:1427_15	tadaññapaccayapaṭikkhepāpattito, tathā uttarapadāvadhāraṇaṃ kāmānaṃ kadāci ahetubhāvassapi	14271	
PA_tika-s02_01t:1427_16	sambhavato, tasmā “uppajjatiyevā”ti vuttaṃ.	14271	
PA_tika-s02_01t:1428_0	Uṭṭhahatoti iminā uṭṭhānavīriyaṃ vuttanti āha “ājīvasamuṭṭhāpakavīriyenā”ti. Taṃ	1428	
PA_tika-s02_01t:1428_1	vīriyanti ājīvikasamuṭṭhāpakavīriyaṃ. Pubbenāparaṃ ghaṭentassāti ārambhato paṭṭhāya	1428	
PA_tika-s02_01t:1428_2	nirantaraṃ pavattentassa. Citte uppannabalavasokena socatīti cittasantāpena anto	1428	
PA_tika-s02_01t:1428_3	nijjhāyati. Kāye uppannadukkhenāti tasseva sokassa vasena kāye uppannadukkhena. Sokuddesena	1428	
PA_tika-s02_01t:1428_4	taṃ taṃ vippalapento vā paridevati. Uraṃ tāḷetvāti vakkhappadesaṃ paharitvā. “Mogha”ntiādi	1428	
PA_tika-s02_01t:1428_5	paridevanākāradassanañceva sammohāpajjanākāradassanañca. Meti vatvā puna noti puthuvacanaṃ	1428	
PA_tika-s02_01t:1428_6	attano ubhayathāpi voharitabbato, byāmūḷhavacanaṃ vā sokavasena.	1428	
PA_tika-s02_01t:1429_0	168. Idha kāmaggahaṇena visesato vatthukāmā gahitāti kāmādiggahaṇaṃ kataṃ, nānantariyatāya	1429	
PA_tika-s02_01t:1429_1	pana kilesakāmopi gahito eva. Asicammanti ettha cammaggahaṇena na kevalaṃ cammamayassa,	1429	
PA_tika-s02_01t:1429_2	cammaparisibbitasseva vā gahaṇaṃ, atha kho sabbassapi āvudhabādhakassa gahaṇanti	1429	
PA_tika-s02_01t:1429_3	dassento “kheṭakaphalakādīnī”ti āha. Ādi-saddena sarādisaṅgaho. Dhanukalāpaṃ sannayhitvāti	1429	
PA_tika-s02_01t:1429_4	dhanuñceva khurappatūṇiñca sannayhitvā, dhanudaṇḍassa jiyāya tathābhāvakaraṇādipi	1429	
PA_tika-s02_01t:1429_5	dhanuno sannayhananti. Dvinnaṃ senānaṃ byūhasaṃvidhānena vā ubhatobyūḷhaṃ. Vijjotalantesūti	1429	
PA_tika-s02_01t:1429_6	nisitapītaphalatāya vijjotanavasena parivattamānesu.	1429	
PA_tika-s02_01t:1430_0	Pākārasamīpātisaṅkhāratāya pākārapādā upakāriyo, yā “uddāpā”ti vuccanti. Satadantenāti	1430	
PA_tika-s02_01t:1430_1	anekasatadantakena, yassa tikhiṇadantāni anekasatāni mūlāni honti. Atibhāratāya dasavīsamattāpi	1430	
PA_tika-s02_01t:1430_2	janā ukkhipituṃ na sakkonti, yantavasena pana ukkhipitvā bandhitvā ṭhapenti. Tenāha	1430	
PA_tika-s02_01t:1430_3	“aṭṭhadantākārenā”tiādi. Omaddantīti oṭṭhapenti.	1430	
PA_tika-s02_01t:1431_0	169. Sandhimpi chindanti corikāya jīvitukāmā. Nillopanti nissesavilopaṃ, ekaṃ parittaṃ	1431	
PA_tika-s02_01t:1431_1	gāmaṃ parivāretvā tattha kiñcipi gayhūpagaṃ asesetvā karamaraggahaṇaṃ. Tenāha “mahāvilopa”nti.	1431	
PA_tika-s02_01t:1431_2	Panthaduhanakammaṃ aṭavimagge ṭhatvā addhikānaṃ vilumpanaṃ. Pahārasādhanatthaṃ daṇḍappahārassa	1431	
PA_tika-s02_01t:1431_3	sukhasiddhiatthaṃ. Kañjito nibbattaṃ kañjiyaṃ, āranālaṃ. Yaṃ “bilaṅga”ntipi vuccati,	1431	
PA_tika-s02_01t:1431_4	taṃ yattha siñcati, sā kañjiyaukkhalikā. Bilaṅgathālikasadisakaraṇaṃ bilaṅgathāliyaṃ.	1431	
PA_tika-s02_01t:1431_5	Sīsakapālaṃ uppāṭetvāti ayoguḷapavesanappamāṇaṃ chiddaṃ katvā. Saṅkhamuṇḍakammakāraṇanti	1431	
PA_tika-s02_01t:1431_6	saṅkhaṃ viya muṇḍakammakāraṇaṃ.	1431	
PA_tika-s02_01t:1432_0	Rāhumukhakammakāraṇanti rāhumukhagata-sūriyasadisa-kammakāraṇaṃ. Jotimālikanti jotimālavantaṃ	1432	
PA_tika-s02_01t:1432_1	kammakāraṇaṃ. Hatthapajjotikanti hatthapajjotanakammakāraṇaṃ. Erakavattakammakāraṇanti	1432	
PA_tika-s02_01t:1432_2	erakavattasadise sarīrato baddhe uppāṭanakammakāraṇaṃ. Cīrakavāsikakammakāraṇanti	1432	
PA_tika-s02_01t:1432_3	sarīrato uppāṭitabaddhacīrakāhi nivāsāpanakammakāraṇaṃ. Taṃ karontā yathā gīvato	1432	
PA_tika-s02_01t:1432_4	paṭṭhāya baddhe kantitvā kaṭiyameva ṭhapenti, evaṃ gopphakato paṭṭhāya kantitvā kaṭiyameva	1432	
PA_tika-s02_01t:1432_5	ṭhapenti. Aṭṭhakathāyaṃ pana “kaṭito paṭṭhāya kantitvā gopphakesu ṭhapentī”ti vuttaṃ.	1432	
PA_tika-s02_01t:1432_6	Eṇeyyakakammakāraṇanti eṇīmigasadisakammakāraṇaṃ. Ayavalayāni datvāti ayavalayāni	1432	
PA_tika-s02_01t:1432_7	paṭimuñcitvā. Ayasūlāni koṭṭentīti kapparajaṇṇukakoṭīsu ayasūlāni pavesenti. Nti	1432	
PA_tika-s02_01t:1432_8	taṃ tathākatakammakāraṇaṃ sattaṃ.	1432	
PA_tika-s02_01t:1433_0	Baḷisamaṃsikanti baḷisehi maṃsuppāṭanakammakāraṇaṃ. Kahāpaṇikanti kahāpaṇamattaso	1433	
PA_tika-s02_01t:1433_1	chindanakammakāraṇaṃ. Koṭṭentīti chindanti. Khārāpatacchikanti tacchetvā khārāvasiñcanakammakāraṇaṃ.	1433	
PA_tika-s02_01t:1433_2	Palighaparivattikanti palighassa viya parivattanakammakāraṇaṃ. Ekābaddhaṃ karonti	1433	
PA_tika-s02_01t:1433_3	ayasūlassa koṭṭanena. Palālapīṭhakanti palālapīṭhassa viya sarīrassa saṃvellanakammakāraṇaṃ.	1433	
PA_tika-s02_01t:1433_4	Kāraṇikāti ghātanakārakā. Palālavaṭṭiṃ viya katvāti yathā palālapīṭhaṃ karontā palālavaṭṭiṃ	1433	
PA_tika-s02_01t:1433_5	katvā saṃvellanavasena naṃ veṭhenti, evaṃ karontīti attho. Chātakehīti bubhukkhitehi	1433	
PA_tika-s02_01t:1433_6	koleyyakasunakhehi. Balavanto hi te javayoggā sūrā ca honti. Kammavasena sampareti	1433	
PA_tika-s02_01t:1433_7	etthāti samparāyo, paraloko. Tattha bhavoti samparāyiko.	1433	
PA_tika-s02_01t:1434_0	170. Chandarāgo vinīyati ceva pahīyati ca etthāti nibbānaṃ chandarāgavinayo chandarāgappahānañcāti.	1434	
PA_tika-s02_01t:1434_1	Tenāha “nibbānañhī”ti. Tattha āgammāti idaṃ yo chandarāgaṃ vineti pajahati, tassa	1434	
PA_tika-s02_01t:1434_2	ārammaṇaṃ sandhāya vuttaṃ. Tīhi pariññāhīti iminā ñātatīraṇapariññāhi parijānissantīti	1434	
PA_tika-s02_01t:1434_3	netaṃ ṭhānaṃ vijjati. Ko pana vādo pahānapariññāyāti dasseti? Tathabhāvāyāti parijānanakabhāvāya.	1434	
PA_tika-s02_01t:1435_0	171. Aparittenāti ahīnena. Vipulenāti mahatā. Yadi vaṇṇasampattidassanatthaṃ, vaṇṇadasakaṃ	1435	
PA_tika-s02_01t:1435_1	kasmā na gahitanti āha “mātugāmassa hī”tiādi. Bhojanasampadādīnaṃ alābhepīti dassanatthaṃ	1435	
PA_tika-s02_01t:1435_2	“duggatakule nibbattassapī”ti vuttaṃ. Thokaṃ thokaṃ vaṇṇāyatanaṃ pasīdati maṃsassa	1435	
PA_tika-s02_01t:1435_3	paribrūhanato thanamaṃsāni vaḍḍhanti jāyanti. Vaṇṇeti hadayaṅgatabhāvaṃ pakāsento	1435	
PA_tika-s02_01t:1435_4	viya hotīti vaṇṇo. So eva sāmaggopabhogādinā nibhātīti nibhā. Tenāha “vaṇṇanibhāti vaṇṇoyevā”ti.	1435	
PA_tika-s02_01t:1436_0	Bhogganti ativiya vaṅkatāya bhoggaṃ. Tādisaṃ pana sarīraṃ bhaggaṃ viya hotīti āha	1436	
PA_tika-s02_01t:1436_1	“bhagga”nti. Tenāha “imināpissa vaṅkabhāvameva dīpetī”ti. Dantānaṃ chinnabhinnatāya	1436	
PA_tika-s02_01t:1436_2	ekaccānaṃ patanena ca khaṇḍitadantaṃ. Kesānaṃ setavaṇṇatāya palitanti āha “paṇḍarakesa”nti.	1436	
PA_tika-s02_01t:1436_3	Kesānaṃ mattaso siyane khallāṭavohāroti bahuso siyanaṃ sandhāyāha “mahākhallāṭasīsa”nti.	1436	
PA_tika-s02_01t:1436_4	Vassasatikakāle uppajjanatilakāni sandhāyāha “tilakāhatagatta”nti. Tāni pana kānici	1436	
PA_tika-s02_01t:1436_5	setāni honti kānici kāḷānīti āha “setakāḷatilakehī”ti. Byādhikanti sañcātabyādhiṃ.	1436	
PA_tika-s02_01t:1436_6	Bāḷhagilānanti māraṇanti kagelaññena gilānaṃ.	1436	
PA_tika-s02_01t:1437_0	173. Tasmiṃ samayeti tasmiṃ jhānaṃ upasampajja viharaṇasamaye. Na cetetīti na abhisandahati.	1437	
PA_tika-s02_01t:1437_1	Byābādhanaṭṭhena byābādho, byābādhova byābajjhaṃ, natthi ettha byābajjhanti abyābajjhaṃ,	1437	
PA_tika-s02_01t:1437_2	dukkharahitaṃ. Tenāha “niddukkhamevā”ti.	1437	
PA_tika-s02_01t:1438	174. Aniccādiākāroti aniccākāro dukkhākāro vipariṇāmākāro calādiākāro ca.	143	
PA_tika-s02_01t:1439	Mahādukkhakkhandhasuttavaṇṇanāya līnatthappakāsanā samattā.	143	
PA_tika-s02_01t:1440	4. Cūḷadukkhakkhandhasuttavaṇṇanā	144	
PA_tika-s02_01t:1441_0	175. Sakkesūti ettha yaṃ vattabbaṃ, taṃ satipaṭṭhānasuttavaṇṇanāyaṃ vuttanayeneva	1441	
PA_tika-s02_01t:1441_1	veditabbanti taṃ ekadesena dassento “so hī”ti āha. Tattha yena rājakumārā sakyā nāma	1441	
PA_tika-s02_01t:1441_2	jātā, yato tesaṃ nivāsaṭṭhānatāya janapado tathā vuccati, taṃ vattabbanti āha “sakyānaṃ	1441	
PA_tika-s02_01t:1441_3	pana uppatti ambaṭṭhasutte āgatāvā”ti. Kapilavatthūti vuttaṃ purimasaññāvasena.	1441	
PA_tika-s02_01t:1442_0	Nānappakārakanti “lobhadhammā”ti bahuvacanassa nimittaṃ vadati. Lobho hi tena tena	1442	
PA_tika-s02_01t:1442_1	avatthāvisesena pavattiākārabhedena “chando rāgotaṇhā āsatti apekkhā”tiādinā anekappabhedo,	1442	
PA_tika-s02_01t:1442_2	lubbhanalakkhaṇena pana “lobho”tveva vuccati. Tenāha “nānappakārakaṃ lobhaṃyevā”ti.	1442	
PA_tika-s02_01t:1442_3	Tathā “doso paṭigho kodho upanāho virodho”tiādinā, “muyhanaṃ asamapekkhanaṃ apaccavekkhaṇā	1442	
PA_tika-s02_01t:1442_4	dummejjhaṃ bālya”ntiādinā ca dosamohānaṃ nānappakārataṃ sandhāyāha “itaresupi dvīsu	1442	
PA_tika-s02_01t:1442_5	eseva nayo”ti. Pariyādiyitvāti parito sabbaso ādāya. Gahetvāti ayamettha atthoti	1442	
PA_tika-s02_01t:1442_6	āha “gahaṇe āgata”nti. Pariyādiyatīti parikkhīṇoti. Dī-saddañhi saddavidū khayatthaṃ vadanti.	1442	
PA_tika-s02_01t:1443_0	Ekadāti āmeḍitalopena niddesoti āha “ekekasmiṃ kāle”ti. Lobhadosamohāti paṭhamamaggena	1443	
PA_tika-s02_01t:1443_1	pahīnāvasesā lobhadosamohā. Niravasesā pahīyanti, aññathā dutiyamaggena kiṃ kataṃ	1443	
PA_tika-s02_01t:1443_2	siyāti adhippāyo. Samudācārappattaṃ pana disvā “appahīnaṃ me atthī”tipi jānāti. Evaṃ	1443	
PA_tika-s02_01t:1443_3	kathaṃ niravasesappahānasaññāti āha “appahīnakaṃ…pe… saññī hotī”ti. Evaṃ paṭhamamaggeneva	1443	
PA_tika-s02_01t:1443_4	samucchinnasaṃsayassa “ko su nāma me dhammo ajjhattaṃ appahīnoti evaṃ sandheho kathaṃ	1443	
PA_tika-s02_01t:1443_5	uppajjatī”ti vatvā “paṇṇattiyā akovidattā”ti kāraṇamāha. Vinayakukkuccaṃ viya hi	1443	
PA_tika-s02_01t:1443_6	paṇṇattiyaṃ akusalatāya ariyānampi katthaci vimatimattaṃ uppajjati yathā taṃ sabbaso	1443	
PA_tika-s02_01t:1443_7	appahīnasammohānanti. Attano avisaye anabhijānanaṃ paṇṇattikosallena kimettha payojanaṃ,	1443	
PA_tika-s02_01t:1443_8	paccavekkhaṇāmattena ayamattho sijjhatīti dassento “kiṃ tassa paccavekkhaṇā natthī”ti	1443	
PA_tika-s02_01t:1443_9	āha. Itaro “natthī”ti na sakkā vattunti katvā “atthī”ti vatvā tattha labbhamānavibhāgaṃ	1443	
PA_tika-s02_01t:1443_10	dassento “sā panā”tiādimāha. Tattha sāti paccavekkhaṇā. Sabbesanti sabbesaṃ ariyānaṃ.	14431	
PA_tika-s02_01t:1443_11	Yathā paripuṇṇā na hoti, na evaṃ sabbaso na hotīti āha “imāsu panā”tiādi.	14431	
PA_tika-s02_01t:1444_0	176. Ajjhattanti niyakajjhattaṃ adhippetanti āha “tava santāne”ti. Appahīnoti anavasesato	1444	
PA_tika-s02_01t:1444_1	appahīno. Duvidheti vatthukāmakilesakāme. Kilesakāmopi hi yadaggena assādīyati, tadaggena paribhuñjīyati.	1444	
PA_tika-s02_01t:1445_0	177. Assādīyatīti assādo, sukhaṃ. Appo appamattako assādo etesūti appassādā. Tenāha	1445	
PA_tika-s02_01t:1445_1	“parittasukhā”ti. Pariyesanadukkhādihetukaṃ diṭṭhadhammikaṃ tattha duccaritacaraṇena	1445	
PA_tika-s02_01t:1445_2	samparāyikañca dukkhamettha kāmesu bahukanti bahudukkhā. Bahupāyāsāti bahuparikkilesā.	1445	
PA_tika-s02_01t:1445_3	Te pana parikkilesā vakkhamānanayena bahūyevettha diṭṭhadhammikāpīti āha “diṭṭhadhammika…pe…	1445	
PA_tika-s02_01t:1445_4	bahū”ti. Te ca parikkilesā yasmā taṃsamaṅgino hitapaṭipattiyā antarāyakarā idha ceva	1445	
PA_tika-s02_01t:1445_5	paraloke ca ādīnavakāraṇañca pavattanti, tasmā vuttaṃ “diṭṭhadhammika…pe… bahū”ti.	1445	
PA_tika-s02_01t:1445_6	Evaṃ cepīti evaṃ “appassādā kāmā”tiādinā ākārena. Nayenāti dhammena. Kāraṇenāti yuttiyā.	1445	
PA_tika-s02_01t:1445_7	Suṭṭhu diṭṭhaṃ hotīti sambandho. Vipassanāpaññāyāti ariyamaggapaññāya. Sā cattāripi	1445	
PA_tika-s02_01t:1445_8	saccāni visesato passatīti vipassanāti adhippetā. Tenāha “heṭṭhāmaggadvayañāṇenāti	1445	
PA_tika-s02_01t:1445_9	attho”ti. Pītisukhanti pītisukhavantaṃ jhānadvayaṃ. Dve maggeti heṭṭhāmagge. Āvaṭṭanasīlo	1445	
PA_tika-s02_01t:1445_10	ābhujanasīlo na hotīti anāvaṭṭī neva hoti sabbaso appahīnakāmarāgachando. Tenāha	14451	
PA_tika-s02_01t:1445_11	“kasmā”tiādi. Orodhanāṭakā pajahanapaññāti ādīnavānupassanāñāṇamāha.	14451	
PA_tika-s02_01t:1446_0	179. Assādopi kathito, “appassādā”ti hi iminā yāvatako kāmesu assādo, taṃ sabbaṃ	1446	
PA_tika-s02_01t:1446_1	anavasesato pariggahetvā cassa parittabhāvo dassitoti ādīnavopi kathito saṅkhepeneva	1446	
PA_tika-s02_01t:1446_2	sesassaādīnavassa dassitattā. Taṃ kathetunti taṃ nissaraṇaṃ “ekantasukhapaṭisaṃvedī”ti	1446	
PA_tika-s02_01t:1446_3	iminā kathetuṃ. Imehi antehīti “pañcime, mahānāma, kāmaguṇā”tiādinā kāmaguṇadassanamukhena	1446	
PA_tika-s02_01t:1446_4	kāmasukhallikānuyogaṃ “ubbhaṭṭhakā honti āsanapaṭikkhittā”tiādinā attakilamathānuyogañca	1446	
PA_tika-s02_01t:1446_5	dassetvā imehi dvīhi antehi muttaṃ mama sāsananti, phalasamāpattipariyosānattā sāsanasampattiyā	1446	
PA_tika-s02_01t:1446_6	“upariphalasamāpattisīsena sakalasāsanaṃ dassetu”nti āha. Gijjhasadiso kūṭoti majjhepadalopīsamāso	1446	
PA_tika-s02_01t:1446_7	yathā “sākapatthivo”ti. Dutiye panettha gijjhavantatāya gijjhā kūṭe etassāti gijjhakūṭo.	1446	
PA_tika-s02_01t:1446_8	Uddhaṃyeva tiṭṭhanakā nisajjāya vuṭṭhitakālato paṭṭhāya ekaṭṭhāneneva tiṭṭhanakā.	1446	
PA_tika-s02_01t:1446_9	Tenāha “anisinnā”ti. Nigaṇṭhassāti nāṭaputtassa. Natthi etassa parisesanti aparisesaṃ.	1446	
PA_tika-s02_01t:1446_10	Evaṃ saṅkhābhavacanamattamassāti āha “aparisesasaṅkhāta”nti. Niccaṭṭhena satata-saddena	14461	
PA_tika-s02_01t:1446_11	abhiṇhappavatti jotitā siyāti “samita”nti vuttaṃ. Tena nirantarappavattiṃ dassetīti	14461	
PA_tika-s02_01t:1446_12	evaṃ vā ettha attho daṭṭhabbo.	14461	
PA_tika-s02_01t:1447_0	180. Yaṃ karoti, taṃ jānātīti dukkhassa nijjaraṇakhepanaṃ nāma viññūnaṃ kiccaṃ, viññunā	1447	
PA_tika-s02_01t:1447_1	ca purisena katākataṃ jānitabbaṃ, tasmā tumhehi purāṇānaṃ kammānaṃ byantibhāvaṃ karontehi	1447	
PA_tika-s02_01t:1447_2	paṭhamaṃ tāva ettakāni purāṇāni kammānīti jānitabbāni, tato “ettakaṃ kālaṃ katena	1447	
PA_tika-s02_01t:1447_3	tapasā ettakāni tāni byantikatāni, idāni ettakāni kātabbānī”tiādinā ayaṃ vidhi purisena	1447	
PA_tika-s02_01t:1447_4	viya attanā kātabbakiccaṃ paricchinditabbanti dasseti. Tenāha “tumhehipi tathā ñātabbaṃ	1447	
PA_tika-s02_01t:1447_5	siyā”ti. Suddhantanti suddhakoṭṭhāsaṃ, āyatiṃ anavassavasiddhaṃ kammakkhayaṃ, tato	1447	
PA_tika-s02_01t:1447_6	vā dukkhakkhayanti attho. Suddhantaṃ patto atthīti pucchatīti iminā akusalānaṃ pahānaṃ,	1447	
PA_tika-s02_01t:1447_7	kusalānaṃ bhāvanā ca sabbena sabbaṃ nigaṇṭhasamaye natthi sabbaso visuddhibhāvanāya	1447	
PA_tika-s02_01t:1447_8	abhāvato, tasmā kuto dukkhakkhayassa sambhavoti dasseti.	1447	
PA_tika-s02_01t:1448_0	Evaṃ ajānanabhāve satīti “ahuvamheva maya”ntiādinā vuttappakārassa ajānane sati,	1448	
PA_tika-s02_01t:1448_1	tasmiṃ tumhehi aññāyamāneti attho. Luddāti ghorā. Te pana yasmā kāyavācāhi nihīnameva	1448	
PA_tika-s02_01t:1448_2	karonti, tasmā vuttaṃ “luddācārā”ti. Lohitapāṇitveva vuccati tajjākiriyācaraṇato.	1448	
PA_tika-s02_01t:1448_3	Māgavikakevaṭṭacoraghātakādayo māgavikādayo. Kakkhaḷakammāti pharusakammā. Te nigaṇṭhesu	1448	
PA_tika-s02_01t:1448_4	pabbajantīti pubbe mahādukkhasaṃvattaniyakammassa katattā hi tumhe etarahi īdisaṃ	1448	
PA_tika-s02_01t:1448_5	mahādukkhaṃ paccanubhavathāti dasseti.	1448	
PA_tika-s02_01t:1449_0	Vādeti diṭṭhiyaṃ, samayeti attho. Sukhena sukhanti ettha sukhenāti paṭipattisukhena,	1449	
PA_tika-s02_01t:1449_1	sukhāya paṭipattiyāti attho. Sukhanti vimokkhasukhaṃ, idha loke sukhaṃ adhigacchantā	1449	
PA_tika-s02_01t:1449_2	kasivaṇijjādidukkhapaṭipattiyāva adhigacchanti, evaṃ mokkhasukhampīti adhippāyo.	1449	
PA_tika-s02_01t:1449_3	Sarīrāvayavasampattiyāpi bimbino sāroti bimbisāro. Te nigaṇṭhā…pe… sandhāya vadanti,	1449	
PA_tika-s02_01t:1449_4	na pana bhagavato accantasantapaṇītaṃ nibbānasukhapaṭivedanaṃ jānanti. Sahasāti ravā.	1449	
PA_tika-s02_01t:1449_5	Appaṭisaṅkhāti na paṭisaṅkhāya avicāretvā. Tenāha “sāhasaṃ katvā”tiādi.	1449	
PA_tika-s02_01t:1450_0	Aññāhi vedanāhi avomissaṃ ekantaṃ sukhaṃ ekantasukhaṃ, tassa paṭisaṃvedī. Tenāha	1450	
PA_tika-s02_01t:1450_1	“nirantarasukhapaṭisaṃvedī”ti. Kathāpatiṭṭhāpanatthanti “ekantasukhapaṭisaṃvedī”ti	1450	
PA_tika-s02_01t:1450_2	evaṃ āraddhakathāya patiṭṭhāpanatthaṃ. Rājavāreti rājānaṃ uddissa āgatadesanāvāre.	1450	
PA_tika-s02_01t:1450_3	Sukhaṃ pucchituṃ hotīti “yadi satta rattindivāni nappahoti, kiṃ cha rattindivāni	1450	
PA_tika-s02_01t:1450_4	pahotī”tiādinā pucchanasukhaṃ hoti. “Ahaṃ kho”tiādinā pavatto suddhavāro suddhanissandassa	1450	
PA_tika-s02_01t:1450_5	phalasamāpattisukhassa vasena āgatattā. Anacchariyaṃ hoti, satta rattindivāni pahontassa	1450	
PA_tika-s02_01t:1450_6	ekasmiṃ rattindive kiṃ vattabbanti. Uttānatthameva vuttanayattā suviññeyyattā.	1450	
PA_tika-s02_01t:1451	Cūḷadukkhakkhandhasuttavaṇṇanāya līnatthappakāsanā samattā.	145	
PA_tika-s02_01t:1452	5. Anumānasuttavaṇṇanā	145	
PA_tika-s02_01t:1453_0	181. Vuttānusārenāti “kurūsu, sakkesū”ti ca ettha vuttanayānusārena, “bhaggā nāma	1453	
PA_tika-s02_01t:1453_1	jānapadino rājakumārā”tiādinā nayena vacanattho veditabboti attho. Vatthupariggahadivaseti	1453	
PA_tika-s02_01t:1453_2	nagaramāpanatthaṃ vatthuvijjācariyena nagaraṭṭhānassa pariggaṇhanadivase. Athāti	1453	
PA_tika-s02_01t:1453_3	pacchā. Nagare nimmiteti tattha anantarāyena nagare māpite. Tameva susumāragiraṇaṃ	1453	
PA_tika-s02_01t:1453_4	subhanimittaṃ katvā “susumāragiri”tvevassa nāmaṃ akaṃsu. Susumārasaṇṭhānattā susumāro	1453	
PA_tika-s02_01t:1453_5	nāma eko giri, so tassa nagarassa samīpe, tasmā taṃ susumāragiri etassa atthīti “susumāragirī”ti	1453	
PA_tika-s02_01t:1453_6	vuccatīti keci. Bhesakaḷāti vuccati ghammaṇḍagacchaṃ, keci “setarukkha”nti vadanti,	1453	
PA_tika-s02_01t:1453_7	tesaṃ bahulatāya pana taṃ vanaṃ bhesakaḷāvananteva paññāyittha. Bheso nāma eko yakkho	1453	
PA_tika-s02_01t:1453_8	ayuttakārī, tassa tato gaḷitaṭṭhānatāya taṃ vanaṃ bhesagaḷāvanaṃ nāma jātanti keci.	1453	
PA_tika-s02_01t:1453_9	Abhayadinnaṭṭhāne jātaṃ virūḷhaṃ, saṃvaddhanti attho.	1453	
PA_tika-s02_01t:1454_0	Icchāpetīti yaṃ kiñci attani garahitabbaṃ vattuṃ sabrahmacārīnaṃ icchaṃ uppādeti,	1454	
PA_tika-s02_01t:1454_1	tadatthāya tesaṃ attānaṃ vissajjetīti attho. Paṭhamaṃ dinno hitūpadeso ovādo, aparāparaṃ	1454	
PA_tika-s02_01t:1454_2	dinno anusāsanī. Paccuppannātītavisayo vā ovādo, anāgatavisayo anusāsanī. Otiṇṇavatthuko	1454	
PA_tika-s02_01t:1454_3	ovādo, itaro anusāsanī. So cāti evaṃ pavāretā so bhikkhu. Dukkhaṃ vaco etasmiṃ vippaṭikūlaggāhe	1454	
PA_tika-s02_01t:1454_4	vipaccanīkasāte anādare puggaleti dubbaco. Tenāha “dukkhena vattabbo”ti. Upari āgatehīti	1454	
PA_tika-s02_01t:1454_5	“pāpiccho hotī”tiādinā āgatehi soḷasahi pāpadhammehi. Pakārehi āvahaṃ padakkhiṇaṃ,	1454	
PA_tika-s02_01t:1454_6	tato padakkhiṇato gahaṇasīlo padakkhiṇaggāhī, na padakkhiṇaggāhī appadakkhiṇaggāhī.	1454	
PA_tika-s02_01t:1454_7	Vāmatoti apasabyato, vuttavipariyāyatoti adhippāyo.	1454	
PA_tika-s02_01t:1455_0	Asantasambhāvanapatthanānanti asantehi avijjamānehi guṇehi sambhāvanassa patthanābhūtānaṃ.	1455	
PA_tika-s02_01t:1455_1	Paṭi-saddo paccattikapariyāyo, pharaṇaṃ vāyamanaṃ idha tathāvaṭṭhānanti āha “paṭippharatīti	1455	
PA_tika-s02_01t:1455_2	paṭiviruddho paccanīko hutvā tiṭṭhatī”ti. Apasādetīti khipeti tajjeti. Tathābhūto	1455	
PA_tika-s02_01t:1455_3	ca paraṃ ghaṭṭento nāma hotīti āha “ghaṭṭetī”ti. Paṭiāropetīti yādisena vutto, tassa	1455	
PA_tika-s02_01t:1455_4	paṭibhāgabhūtaṃ dosaṃ codakassa upari āropeti.	1455	
PA_tika-s02_01t:1456_0	Paṭicaratīti paṭicchādanavasena carati pavattati, paṭicchādanattho eva vā carati-saddo	1456	
PA_tika-s02_01t:1456_1	anekatthattā dhātūnanti āha “paṭicchādetī”ti. Aññenaññanti paṭicchādanākāradassananti	1456	
PA_tika-s02_01t:1456_2	āha “aññena kāraṇenā”tiādi. Tattha aññaṃ kāraṇaṃ vacanaṃ vāti yaṃ codakena cuditakassa	1456	
PA_tika-s02_01t:1456_3	dosavibhāvanaṃ kāraṇaṃ, vacanaṃ vā vuttaṃ, tato aññeneva kāraṇena, vacanena vā paṭicchādeti.	1456	
PA_tika-s02_01t:1456_4	Kāraṇenāti codanāya amūlikabhāvadīpaniyā yuttiyā. Vacanenāti tadatthabodhanena. Ko	1456	
PA_tika-s02_01t:1456_5	āpannotiādinā codanaṃ avissajjetvā vikkhepāpajjanaṃ aññenaññaṃ paṭicaraṇanti dasseti,	1456	
PA_tika-s02_01t:1456_6	bahiddhā kathāapanāmanaṃ vissajjetvāti ayameva tesaṃ viseso. Tenāha “itthannāma”ntiādi.	1456	
PA_tika-s02_01t:1457	Apadīyanti dosā etena rakkhīyanti, lūyanti, chijjantīti vā apadānaṃ, sattānaṃ sammā, micchā vā pavattapayogo. Tenāha “attano cariyāyā”ti.	145	
PA_tika-s02_01t:1458_0	183. Anuminitabbanti anu anu minitabbo jānitabbo. Attānaṃ anuminitabbanti ca idaṃ	1458	
PA_tika-s02_01t:1458_1	paccatte upayogavacanaṃ. Tenāha “anuminitabbo tuletabbo tīretabbo”ti. Attānaṃ anuminitabbanti	1458	
PA_tika-s02_01t:1458_2	vā attani anumānañāṇaṃ pavattetabbaṃ. Tatrāyaṃ nayo – appiyabhāvāvahā mayi pavattā	1458	
PA_tika-s02_01t:1458_3	pāpicchatā pāpicchābhāvato parasmiṃ pavattapāpicchatā viya. Esa nayo sesadhammesupi.	1458	
PA_tika-s02_01t:1458_4	Aparo nayo – sabrahmacārīnaṃ piyabhāvaṃ icchantena pāpicchatā pahātabbā sīlavisuddhihetubhāvato	1458	
PA_tika-s02_01t:1458_5	attukkaṃsanādippahānaṃ viya. Sesadhammesupi eseva nayo.	1458	
PA_tika-s02_01t:1459_0	184. Paccavekkhitabboti “na pāpiccho bhavissāmi, na pāpikānaṃ icchānaṃ vasaṃ gato”tiādinā	1459	
PA_tika-s02_01t:1459_1	pati pati divasassa tikkhattuṃ vā ñāṇacakkhunā avekkhitabbaṃ, ñāṇaṃ pavattetabbanti	1459	
PA_tika-s02_01t:1459_2	attho. Pāpicchatādīnaṃ pahānaṃ pati avekkhitabbaṃ, ayañca attho tabba-saddassa bhāvatthatāvasena	1459	
PA_tika-s02_01t:1459_3	veditabbo, kammatthatāvasena pana aṭṭhakathāyaṃ “attāna”nti paccatte upayogavacanaṃ	1459	
PA_tika-s02_01t:1459_4	katvā vuttaṃ. Sikkhantenāti tissopi sikkhā sikkhantena. Tenāha “kusalesu dhammesū”ti.	1459	
PA_tika-s02_01t:1460_0	Tilakanti kāḷatilasetatilāditilakaṃ. Sabbappahānanti sabbappakārappahānaṃ. Phale	1460	
PA_tika-s02_01t:1460_1	āgateti phale uppanne. Nibbāne āgateti nibbānassa adhigatattā. Bhikkhupātimokkhanti	1460	
PA_tika-s02_01t:1460_2	“so samaṇo, sa bhikkhū”ti evaṃ vuttabhikkhūnaṃ pātimokkhaṃ, na upasampannānaṃ eva	1460	
PA_tika-s02_01t:1460_3	na pabbajitānaṃ evāti daṭṭhabbaṃ. Yasmā cidaṃ bhikkhupātimokkhaṃ, tasmā vuttaṃ “idaṃ	1460	
PA_tika-s02_01t:1460_4	divasassa tikkhattu”ntiādi. Apaccavekkhituṃ na vaṭṭati attavisuddhiyā ekantahetubhāvato.	1460	
PA_tika-s02_01t:1461	Anumānasuttavaṇṇanāya līnatthappakāsanā samattā.	146	
PA_tika-s02_01t:1462	6. Cetokhilasuttavaṇṇanā	146	
PA_tika-s02_01t:1463_0	185. Ceto tehi khilayati thaddhabhāvaṃ āpajjatīti cetokhilā. Tenāha “cittassa thaddhabhāvā”ti.	1463	
PA_tika-s02_01t:1463_1	Yasmā tehi uppannehi cittaṃ uklāpījātaṃ ṭhānaṃ viya amanuññaṃ khettaṃ viya ca khāṇukanicitaṃ	1463	
PA_tika-s02_01t:1463_2	amahapphalaṃ hoti. Tena vuttaṃ “kacavarabhāvā khāṇukabhāvā”ti. “Cittassā”ti ānetvā	1463	
PA_tika-s02_01t:1463_3	sambandhitabbaṃ. Cittaṃ bandhitvāti taṇhāpavattibhāvato kusalacārassa avasaracajanavasena	1463	
PA_tika-s02_01t:1463_4	cittaṃ baddhaṃ viya samorodhetvā. Tenāha “muṭṭhiyaṃ katvā viya gaṇhantī”ti. Saddatthato	1463	
PA_tika-s02_01t:1463_5	pana ceto virūpaṃ nibandhīyati saṃyamīyati etehīti cetaso vinibandhā yassa catubbidhaṃ	1463	
PA_tika-s02_01t:1463_6	sīlaṃ akhaṇḍādibhāvappattiyā suparisuddhaṃ visesabhāgiyattā appakasireneva maggaphalāvahaṃ	1463	
PA_tika-s02_01t:1463_7	mahāsaṅgharakkhitattherassa viya, so tādisena sīlena imasmiṃ dhammavinaye vuddhiṃ	1463	
PA_tika-s02_01t:1463_8	āpajjissatīti āha “sīlena vuddhi”nti. Yassa pana ariyamaggo uppajjanto virūḷhamūlo	1463	
PA_tika-s02_01t:1463_9	viya pādapo suppatiṭṭhito, so sāsane virūḷhiṃ āpannoti āha “maggena virūḷhi”nti.	1463	
PA_tika-s02_01t:1463_10	Yo sabbaso kilesanibbānappatto, so arahā sīlādidhammakkhandhapāripūriyā sativepullappatto	14631	
PA_tika-s02_01t:1463_11	hotīti āha “nibbānena vepulla”nti. Dutiyavikappe attho vuttanayānusārena veditabbo.	14631	
PA_tika-s02_01t:1464_0	Buddhānaṃ dhammakāyo viya rūpakāyopi anaññasādhāraṇatāya anuttaraguṇādhiṭṭhānatāya	1464	
PA_tika-s02_01t:1464_1	ca apaccakkhakārīnaṃ saṃsayavatthu hotiyevāti “sarīre vā guṇe vā kaṅkhatī”ti vuttaṃ.	1464	
PA_tika-s02_01t:1464_2	Tattha yathā mahāpurisalakkhaṇena anubyañjanādayo rūpakāyaguṇā gahitā eva honti avinābhāvatoti	1464	
PA_tika-s02_01t:1464_3	“dvattiṃsavaralakkhaṇappaṭimaṇḍita”micceva vuttaṃ, evaṃ anāvaraṇañāṇena sabbepi anantāparimeyyabhedā	1464	
PA_tika-s02_01t:1464_4	dhammakāyaguṇā gahitā eva hontīti sabbaññutaññāṇaggahaṇameva kataṃ nānantariyabhāvatoti	1464	
PA_tika-s02_01t:1464_5	daṭṭhabbaṃ. Kaṅkhahīti “aho vata te guṇā na bhaveyyuṃ, bhaveyyuṃ vā”ti patthanuppādanavasena	1464	
PA_tika-s02_01t:1464_6	kaṅkhati. Purimo hi viparītajjhāsayo, itaro yathābhūtañāṇajjhāsayo. Vicinantoti vicayabhūtāya	1464	
PA_tika-s02_01t:1464_7	paññāya te vivecetukāmo tadabhāvato kicchaṃ dukkhaṃ āpajjati, kicchappatti ca tattha	1464	
PA_tika-s02_01t:1464_8	nicchetuṃ asamatthatāyevāti āha “vinicchetuṃ na sakkotī”ti. Vigatā cikicchāti vicikicchā.	1464	
PA_tika-s02_01t:1464_9	Adhimokkhaṃ na paṭilabhatīti “evameta”nti okappanavasena guṇesu vinicchayaṃ nādhigacchati.	1464	
PA_tika-s02_01t:1464_10	Otaritvāti ñāṇena anupavisitvā. Pasīditunti “pasannarūpadhammakāyaguṇehi bhagavā”ti	14641	
PA_tika-s02_01t:1464_11	pasīdituṃ. Anāvilo akālusso hotuṃ na sakkoti. “Kaṅkhatī”ti iminā dubbalā vimati vuttā,	14641	
PA_tika-s02_01t:1464_12	“vicikicchatī”ti iminā majjhimā, “nādhimuccatī”ti iminā balavatī, “na sampasīdatī”ti	14641	
PA_tika-s02_01t:1464_13	iminā tividhāyapi vimatiyā vasena uppannacittakālussiyaṃ vuttanti daṭṭhabbaṃ.	14641	
PA_tika-s02_01t:1465_0	Ātappāyātiādito tapati santapati kileseti ātappaṃ, ārambhadhātu, tadatthāya. Anuyogāyāti	1465	
PA_tika-s02_01t:1465_1	yathā saṃkilesadhammānaṃ avasaro na hoti, evaṃ anu anu yuñjanaṃ anuyogo, nikkamadhātu,	1465	
PA_tika-s02_01t:1465_2	tadatthāya. Tenāha “punappunaṃ yogāyā”ti. Sātaccāyāti yathā uparūpari visesādhigamo	1465	
PA_tika-s02_01t:1465_3	hoti, tathā satatassa nirantarapavattassa anuyogassa bhāvo sātaccaṃ, parakkamadhātu,	1465	
PA_tika-s02_01t:1465_4	tadatthāya. Padhānāyāti santamevaṃ tividhadhātusaṃvaḍḍhitānubhāvaṃ sabbakilesaviddhaṃsanasamatthaṃ	1465	
PA_tika-s02_01t:1465_5	padhānasaṅkhātaṃ vīriyaṃ, tadatthāya. Ettha ca ātappāya cittaṃ na namati yathāvuttakaṅkhāvasena,	1465	
PA_tika-s02_01t:1465_6	pageva anuyogādiatthanti dassetuṃ cattāripi padāni gahitāni, anavasesavisesadassanatthaṃ	1465	
PA_tika-s02_01t:1465_7	vā. Keci pana “ātappavevacanāneva anuyogādipadānī”ti vadanti. Ettāvatā bhagavā satthari	1465	
PA_tika-s02_01t:1465_8	kaṅkhāya cittassa thaddhakacavarakhāṇukabhāvena akusalabhāvādiāpādanato cetokhilabhāvaṃ	1465	
PA_tika-s02_01t:1465_9	dasseti. Sesesupi eseva nayo.	1465	
PA_tika-s02_01t:1466_0	Sikkhāggahaṇena paṭipattisaddhammassa gahitattā vuttaṃ “pariyattidhamme ca paṭivedhadhamme	1466	
PA_tika-s02_01t:1466_1	cā”ti. Pariyattidhamme yattha kaṅkhāya sambhavo, taṃ dassetuṃ “caturāsīti dhammakkhandhasahassānī”tiādi	1466	
PA_tika-s02_01t:1466_2	vuttaṃ. Tayidaṃ nidassanamattaṃ daṭṭhabbaṃ paramparāya paṭivedhāvahabhāvādivasenapi	1466	
PA_tika-s02_01t:1466_3	ekaccānaṃ tattha saṃsayuppattito. Yathā ca paṭivedhe kaṅkhā vuttā, evaṃ adhigamadhammepi	1466	
PA_tika-s02_01t:1466_4	pavattatīti veditabbā. Tathā hi ekacce “kasiṇādibhāvanāya jhānāni ijjhantī”ti vadanti.	1466	
PA_tika-s02_01t:1466_5	“Kasiṇanissando āruppāti, mettādinissando catutthabrahmavihāro”ti evamādinā kaṅkhatiyevāti.	1466	
PA_tika-s02_01t:1466_6	Ettha ca navalokuttaresu paññattiyaṃyeva kaṅkhāpavatti veditabbā asaṃkilesikattā lokuttaradhammānaṃ.	1466	
PA_tika-s02_01t:1467_0	Evarūpanti edisaṃ suppaṭipatti-ujuppaṭipatti-ñāyappaṭipatti-sāmīcippaṭipatti-saṅkhātaṃ	1467	
PA_tika-s02_01t:1467_1	sammāpaṭipadaṃ. Adhisīlasikkhādayo lokuttaradhammassa anudhammabhūtā veditabbā. Evañhi	1467	
PA_tika-s02_01t:1467_2	maggaphalasikkhāhi imāsaṃ viseso siddho hoti. Tathā hi vuttaṃ “sikkhāggahaṇena paṭipattisaddhammassa	1467	
PA_tika-s02_01t:1467_3	gahitattā”ti. Ettha ca yathā vicikicchā vatthuttayassa sikkhāya ca guṇesu anadhimuccanaasampasīdanavasena	1467	
PA_tika-s02_01t:1467_4	appaṭipattibhāvato cittassa thaddhabhāvo āsappanaparisappanavasena pavattiyā kacavarakhāṇukabhāvo	1467	
PA_tika-s02_01t:1467_5	ca, evaṃ sabrahmacārīsu āghātacaṇḍikkādivasena cittassa thaddhabhāvo ca upahananavirujjhanādivasena	1467	
PA_tika-s02_01t:1467_6	kacavarakhāṇukabhāvo ca veditabbo. Ariyasaṅghavisayā vicikicchā, puggalavisayā kāci	1467	
PA_tika-s02_01t:1467_7	natthīti saṅghavisayāva gahitā, sāsanikavasena cāyaṃ cetokhiladesanāti sabrahmacārīvisayova kopo gahito.	1467	
PA_tika-s02_01t:1468_0	186. Yathā vatthukāmo, evaṃ kilesakāmopi assādanīyo evāti “kilesakāmepī”ti vuttaṃ.	1468	
PA_tika-s02_01t:1468_1	Tenāha bhagavā “rūpataṇhā loke piyarūpaṃ sātarūpaṃ, etthesā taṇhā uppajjamānā uppajjati,	1468	
PA_tika-s02_01t:1468_2	ettha nivisamānā nivisatī”tiādi. Kāmaniddese sabbepi tebhūmakā dhammā kāmanīyaṭṭhena	1468	
PA_tika-s02_01t:1468_3	“kāmā”ti vuttā, balavakāmarāgavatthubhūtāyevettha kāmaggahaṇena gahitāti. Vinibaddhavatthubhāvena	1468	
PA_tika-s02_01t:1468_4	yathā visuṃ attano kāyo gahito, tathā paresaṃ tathārūpā rūpadhammā samūhaṭṭhenāti	1468	
PA_tika-s02_01t:1468_5	āha “rūpeti bahiddhārūpe”ti. Yathā hi pañcakāmaguṇiko rāgo jhānādivisesādhigamassa	1468	
PA_tika-s02_01t:1468_6	vinibaddhāya saṃvattati, evaṃ attano kāye apekkhā bahiddhā ca sakaparikkhārañātimittādīsu	1468	
PA_tika-s02_01t:1468_7	apekkhāti. Keci panettha “rūpeti rūpajjhāne”tiādinā papañcenti. Tadayuttaṃ jhānādhigamavinibaddhānaṃ	1468	
PA_tika-s02_01t:1468_8	sīlassa ca saṃkilesabhūtānaṃ cetovinibaddhabhāvena gahitattā.	1468	
PA_tika-s02_01t:1469_0	Yāvadatthanti yāva attheti abhikaṅkhati, tāva. Tenāha “yattakaṃ icchati, tattaka”nti.	1469	
PA_tika-s02_01t:1469_1	Nti yāvadatthaṃ udarapūraṃ bhuttaṃ. Avadehanato pūraṇato. Seyyasukhanti seyyaṃ paṭicca	1469	
PA_tika-s02_01t:1469_2	uppajjanakasukhaṃ. Passasukhanti passānaṃ samparivattanena uppajjanakasukhaṃ. Niddāsukhanti	1469	
PA_tika-s02_01t:1469_3	niddāyanena uppajjanakasukhaṃ.	1469	
PA_tika-s02_01t:1470	Sīlenātiādi patthanākāradassanaṃ. Vatasamādānanti dhutaṅgādivatānuṭṭhānaṃ. Tapoti vīriyārambho. So hi kilesānaṃ tapanaṭṭhena niggaṇhanaṭṭhena tapacaraṇanti vuttaṃ.	147	
PA_tika-s02_01t:1471_0	189. Chandaṃ nissāyāti chandaṃ dhuraṃ, chandaṃ jeṭṭhakaṃ, chandaṃ pubbaṅgamaṃ katvā	1471	
PA_tika-s02_01t:1471_1	pavattivasena chandaṃ nissāya. Jeṭṭhakaṭṭhena padhānabhūtā, padhānabhāvaṃ vā pattāti	1471	
PA_tika-s02_01t:1471_2	padhānabhūtā. Tehi dhammehīti chandanissayena pavattasamādhinā ceva “padhānasaṅkhāro”ti	1471	
PA_tika-s02_01t:1471_3	vuttavīriyena ca. Upetanti sampayuttaṃ. Ijjhanaṭṭhena iddhi, nipphattiatthena paṭilābhaṭṭhena	1471	
PA_tika-s02_01t:1471_4	cāti attho, tassā iddhiyā pādaṃ pādakaṃ padaṭṭhānabhūtaṃ. Atha vā ijjhanti tāya iddhā	1471	
PA_tika-s02_01t:1471_5	vuddhā ukkaṃsagatā hontīti iddhi, sāva uparivisesānaṃ adhiṭṭhānabhāvato pādo. Tenāha	1471	
PA_tika-s02_01t:1471_6	“iddhibhūtaṃ vā pādanti iddhipāda”nti. Sesesupīti vīriyiddhipādādīsupi. Assāti iddhipādassa.	1471	
PA_tika-s02_01t:1471_7	Attho dīpitoti dīpanatthaṃ kataṃ, tasmā visuddhimaggasaṃvaṇṇanāyaṃ tassa atthavicāro	1471	
PA_tika-s02_01t:1471_8	gahetabbo. Iddhipādānaṃ samādhipadhānattā vuttaṃ “vikkhambhanappahānaṃ kathita”nti.	1471	
PA_tika-s02_01t:1471_9	Tesaṃ tesaṃ kusaladhammānaṃ anuppannānaṃ uppādanakiriyāya uppannānaṃ paribrūhanakiriyāya	1471	
PA_tika-s02_01t:1471_10	ussahanato ussoḷhī, thāmappattā parakkamadhātu. Sā pana catunnaṃ iddhipādānaṃ visesapaccayabhūtā	14711	
PA_tika-s02_01t:1471_11	te upādāya “pañcamī”ti vuttā, sā ca yasmā samathavipassanābhāvanāsu tattha caādimajjhapariyosānesu	14711	
PA_tika-s02_01t:1471_12	sādhetabbaṃ vīriyaṃ, tasmā āha “ussoḷhīti sabbattha kattabbavīriyaṃ dassetī”ti. Pubbabhāgiyasamathavipassanāsādhanaṃ	14711	
PA_tika-s02_01t:1471_13	pahātabbadhammavibhāgena bhinditvā āha “pañca cetokhilappahānāni pañca vinibandhappahānānī”ti.	14711	
PA_tika-s02_01t:1471_14	Bhabboti yutto arahati nipphattiyā. Ñāṇenāti maggañāṇena. Kilesabhedāyāti kilesānaṃ	14711	
PA_tika-s02_01t:1471_15	samucchindanāya. Khemassāti anupaddavassa.	14711	
PA_tika-s02_01t:1472_0	Sambhāvanattheti “api nāmevaṃ siyā”ti vikappanattho sambhāvanattho. Evaṃ hīti evaṃ	1472	
PA_tika-s02_01t:1472_1	ekameva saṅkhyaṃ avatvā aparāya saṅkhyāya saddhiṃ vacanaṃ loke siliṭṭhavacanaṃ hoti	1472	
PA_tika-s02_01t:1472_2	yathā “dve vā tīṇi vā udakaphusitānī”ti. Sammā adhisayitānīti pādādīhi attanā nesaṃ	1472	
PA_tika-s02_01t:1472_3	kiñci upaghātaṃ akarontiyā bahivātādiparissayapariharaṇatthaṃ sammadeva upari sayitāni.	1472	
PA_tika-s02_01t:1472_4	Utuṃ gāhāpentiyāti tesaṃ allasinehapariyādānatthaṃ attano kāyusmāvasena utuṃ gaṇhāpentiyā.	1472	
PA_tika-s02_01t:1472_5	Tenāha “usmīkatānī”ti. Sammā paribhāvitānīti sammadeva sabbaso kukkuṭavāsanāya vāsitāni.	1472	
PA_tika-s02_01t:1472_6	Tenāha “kukkuṭagandhaṃ gāhāpitānī”ti. Ayañca kukkuṭagandhaparibhāvanā sammāadhisayanasammāparisedananipphattiyā	1472	
PA_tika-s02_01t:1472_7	“anunipphādī”ti daṭṭhabbā. Tehi pana saddhiṃyeva ijjhanato vuttaṃ “tividhakiriyākaraṇenā”ti.	1472	
PA_tika-s02_01t:1472_8	Kiñcāpi na evaṃ “aho vatime”tiādinā icchā uppajjeyya, kāraṇassa pana sampāditattā	1472	
PA_tika-s02_01t:1472_9	atha kho bhabbāva abhinibbhijjitunti yojanā. Kasmā bhabbāti āha “te hi yasmā tāyā”tiādi.	1472	
PA_tika-s02_01t:1472_10	Ettha yathā kapālassa tanutā ālokassa anto paññāyamānassa kāraṇaṃ, tathā kapālassa	14721	
PA_tika-s02_01t:1472_11	tanutāya nakhasikhāmukhatuṇḍakānaṃ kharatāya ca allasinehassa pariyādānaṃ kāraṇavacananti	14721	
PA_tika-s02_01t:1472_12	daṭṭhabbaṃ, tasmāti ālokassa anto paññāyamānato, sayañca paripākagatattā.	14721	
PA_tika-s02_01t:1473_0	Opammasampaṭipādananti opammatthassa upameyyena sammadeva paṭipādanaṃ. Atthenāti	1473	
PA_tika-s02_01t:1473_1	upameyyatthena. Yathā kukkuṭiyā aṇḍesu tividhakiriyāya karaṇaṃ kukkuṭacchāpakānaṃ	1473	
PA_tika-s02_01t:1473_2	aṇḍakosato nikkhamanassa mūlakāraṇaṃ, evaṃ bhikkhuno ussoḷhīpannarasāni aṅgāni avijjaṇḍakosato	1473	
PA_tika-s02_01t:1473_3	nikkhamanassa mūlakāraṇanti āha “tassā kukkuṭiyā…pe… samannāgatabhāvo”ti. Paṭicchādanasāmaññena	1473	
PA_tika-s02_01t:1473_4	avijjāya aṇḍakosasadisatāya balavavipassanāvasena avijjaṇḍakosassa tanubhāvo, vipassanāñāṇassa	1473	
PA_tika-s02_01t:1473_5	pariṇāmakālo vuṭṭhānagāminibhāvāpatti, tadā ca sā maggañāṇagabbhaṃ dhārentī viya	1473	
PA_tika-s02_01t:1473_6	hotīti āha “gabbhaggahaṇakālo”ti. Abhiññāpakkheti lokiyābhiññāpakkhe. Lokuttarābhiññā	1473	
PA_tika-s02_01t:1473_7	hi avijjaṇḍakosaṃ padālikāti. Gāthāya avijjaṇḍakosaṃ paharatīti desanāvilāsena vineyyasantānagataṃ	1473	
PA_tika-s02_01t:1473_8	avijjaṇḍakosaṃ ghaṭṭeti, yathāṭhāne ṭhātuṃ na deti.	1473	
PA_tika-s02_01t:1474_0	Paṭisaṅkhānappahānanti tadaṅgappahānapubbakaṃ vikkhambhanappahānaṃ. Pubbabhāgiyā	1474	
PA_tika-s02_01t:1474_1	iddhipādā pāḷiyaṃ gahitāti “iddhipādehi vikkhambhanappahāna”nti vuttaṃ. “Ussoḷhipannarasaṅgasamannāgato	1474	
PA_tika-s02_01t:1474_2	bhikkhu bhabbo abhinibbidāyā”tiādivacanato lokuttariddhipādā pana sambodhaggahaṇeneva	1474	
PA_tika-s02_01t:1474_3	gahitā. Magge āgateti ussoḷhīpannarasaṅgasamannāgatassa bhikkhuno vipassanaṃ ussukkāpayato	1474	
PA_tika-s02_01t:1474_4	magge āgate uppanne, pāḷiyaṃ vā abhinibbhidāsambodhaggahaṇehi magge āgate. Phale	1474	
PA_tika-s02_01t:1474_5	āgateti etthāpi vuttanayena attho veditabbo. Nibbānassa pana pāḷiyaṃ anāgatattā nissaraṇappahānaṃ	1474	
PA_tika-s02_01t:1474_6	na gahitaṃ. Sesaṃ suviññeyyameva.	1474	
PA_tika-s02_01t:1475	Cetokhilasuttavaṇṇanāya līnatthappakāsanā samattā.	147	
PA_tika-s02_01t:1476	7. Vanapatthapariyāyasuttavaṇṇanā	147	
PA_tika-s02_01t:1477_0	190. Vanīyati vivekakāmehi bhajīyati, vanute vā te attasampattiyā vasanatthāya yācanto	1477	
PA_tika-s02_01t:1477_1	viya hotīti vanaṃ, patiṭṭhanti ettha vivekakāmā yathādhippetavisesādhigamenāti patthaṃ,	1477	
PA_tika-s02_01t:1477_2	vanesu patthaṃ gahanaṭṭhāne senāsanaṃ vanapatthaṃ. Pariyāyati attano phalaṃ pariggahetvā	1477	
PA_tika-s02_01t:1477_3	vattatīti pariyāyo, kāraṇanti āha “vanapatthapariyāyanti vanapatthakāraṇa”nti. Vanapatthañhi	1477	
PA_tika-s02_01t:1477_4	taṃ upanissāya viharato upanissayakāraṇaṃ. Tenāha “vanapatthaṃ upanissāya viharatī”ti.	1477	
PA_tika-s02_01t:1477_5	Pariyāyati desetabbamatthaṃ patiṭṭhapetīti pariyāyo, desanā. Vanapatthaṃ ārabbha	1477	
PA_tika-s02_01t:1477_6	pavattā desanā vanapatthadesanā, taṃ, ubhayatthāpi vanapatthaggahaṇaṃ lakkhaṇamattaṃ	1477	
PA_tika-s02_01t:1477_7	gāmādīnampettha kāraṇabhāvassa, desanāya visayabhāvassa ca labbhamānattā.	1477	
PA_tika-s02_01t:1478_0	191. Nissāyāti apassāya, vivekavāsassa apassayaṃ katvāti attho. Na upaṭṭhātītiādīhi	1478	
PA_tika-s02_01t:1478_1	tasmiṃ vanapatthe senāsanasappāyābhāvaṃ, utupuggaladhammassavanasappāyābhāvampi vā	1478	
PA_tika-s02_01t:1478_2	dasseti. Jīvitasambhārāti jīvitappavattiyā sambhārā paccayā. Samudānetabbāti sammā	1478	
PA_tika-s02_01t:1478_3	ñāyena anavajjauñchācariyādinā uddhaṃ uddhaṃ ānetabbā pāpuṇitabbā. Te pana tathā	1478	
PA_tika-s02_01t:1478_4	samudānitā samāhaṭā nāma hontīti āha “samāharitabbā”ti. Dukkhena uppajjantīti sulabhuppādā	1478	
PA_tika-s02_01t:1478_5	na honti. Etena bhojanasappāyādiabhāvaṃ dasseti. Rattibhāgaṃ vā divasabhāgaṃ vāti	1478	
PA_tika-s02_01t:1478_6	bhummatthe upayogavacananti āha “rattikoṭṭhāse vā divasakoṭṭhāse vā”ti. Rattiṃyeva	1478	
PA_tika-s02_01t:1478_7	pakkamitabbaṃ samaṇadhammassa tattha anipphajjanato.	1478	
PA_tika-s02_01t:1479_0	192-3. Saṅkhāpīti “yadatthamahaṃ pabbajito, na metaṃ idha nipphajjati, cīvarādi pana	1479	
PA_tika-s02_01t:1479_1	samudāgacchati, nāhaṃ tadatthaṃ pabbajito, kiṃ me idha vāsenā”ti paṭisaṅkhāyapi.	1479	
PA_tika-s02_01t:1479_2	Anantaravāre saṅkhāpīti “yadatthamahaṃ pabbajito, taṃ me idha nipphajjati, cīvarādi	1479	
PA_tika-s02_01t:1479_3	pana na samudāgacchati, nāhaṃ tadatthaṃ pabbajito”ti paṭisaṅkhāyapīti attho. Tenāha	1479	
PA_tika-s02_01t:1479_4	“samaṇadhammassa nipphajjanabhāvaṃ jānitvā”ti.	1479	
PA_tika-s02_01t:1480_0	195-7. So puggalo anāpucchā pakkamitabbaṃ, nānubandhitabboti “so puggalo”ti padassa	1480	
PA_tika-s02_01t:1480_1	“nānubandhitabbo”ti iminā sambandho. Yassa yena hi sambandho, dūraṭṭhenapi so bhavati.	1480	
PA_tika-s02_01t:1480_2	Taṃ puggalanti “so puggalo”ti paccattavacanaṃ upayogavasena pariṇāmetvā taṃ puggalaṃ	1480	
PA_tika-s02_01t:1480_3	anāpucchā pakkamitabbanti attho. Atthavasena hi vibhattivipariṇāmoti. Taṃ āpucchā	1480	
PA_tika-s02_01t:1480_4	pakkamitabbanti etthāpi eseva nayo. Āpucchā pakkamitabbanti ca kataññutakataveditāya niyojanaṃ.	1480	
PA_tika-s02_01t:1481	198. Evarūpoti yaṃ nissāya bhikkhuno guṇehi vuddhiyeva pāṭikaṅkhā, paccayehi ca na parissamo, evarūpo daṇḍakammādīhi niggaṇhāti cepi, na pariccajitabboti dasseti “sacepī”tiādinā.	148	
PA_tika-s02_01t:1482	Vanapatthapariyāyasuttavaṇṇanāya līnatthappakāsanā samattā.	148	
PA_tika-s02_01t:1483	8. Madhupiṇḍikasuttavaṇṇanā	148	
PA_tika-s02_01t:1484_0	199. Jātivananti sayaṃjātaṃ vanaṃ. Tenāha “aropima”nti. Paṭisallānatthāyāti ekībhāvatthāya,	1484	
PA_tika-s02_01t:1484_1	puthuttārammaṇato vā cittaṃ paṭinivattetvā accantasante nibbāne phalasamāpattivasena	1484	
PA_tika-s02_01t:1484_2	allīyāpanatthaṃ. Daṇḍo pāṇimhi assāti daṇḍapāṇi. Yathā so “daṇḍapāṇī”ti vuccati,	1484	
PA_tika-s02_01t:1484_3	taṃ dassetuṃ “ayañhī”tiādi vuttaṃ. Daṇḍavittatāyāti daṇḍe soṇḍatāya. So hi daṇḍapasuto	1484	
PA_tika-s02_01t:1484_4	daṇḍasippe ca sukusalo tattha pākaṭo paññāto, tasmā daṇḍaṃ gahetvāva vicarati. Jaṅghākilamathavinodanatthanti	1484	
PA_tika-s02_01t:1484_5	rājasabhāya ciranisajjāya uppannajaṅghāparissamassa apanayanatthaṃ. Adhiccanikkhamanoti	1484	
PA_tika-s02_01t:1484_6	yādicchakanikkhamano, na abhiṇhanikkhamano. Olubbhāti sannirumbhitvā ṭhito. Yathā	1484	
PA_tika-s02_01t:1484_7	so “olubbhā”ti vutto, taṃ dassetuṃ “gopālakadārako viyā”tiādi vuttaṃ.	1484	
PA_tika-s02_01t:1485_0	200. Vadanti etenāti vādo, diṭṭhīti āha “kiṃ vādīti, kiṃ diṭṭhiko”ti? Kimakkhāyīti	1485	
PA_tika-s02_01t:1485_1	kimācikkhako, kīdisadhammakatho? Acittīkārenāti anādarena. Tathāpucchane kāraṇaṃ	1485	
PA_tika-s02_01t:1485_2	dassento “kasmā”tiādimāha. Nassatetanti nassatu etaṃ kulaṃ.	1485	
PA_tika-s02_01t:1486_0	Atthaṃ na jānātīti atthaṃ ce ekadesena jāneyya, taṃ micchā gahetvā paṭippharitvāpi	1486	
PA_tika-s02_01t:1486_1	tiṭṭheyya. Tassa dīgharattaṃ ahitāya dukkhāyāti tadassa atthājānanaṃ bhagavatā icchitaṃ.	1486	
PA_tika-s02_01t:1486_2	Viggāhikakathanti viggahakathaṃ, sārambhakathanti attho. Nanu bhagavatā saddhiṃ loke	1486	
PA_tika-s02_01t:1486_3	puthū samaṇabrāhmaṇā nānāvādā santīti codanaṃ sandhāyāha “tathāgato hī”tiādi. Na	1486	
PA_tika-s02_01t:1486_4	vivadati vivādahetukānaṃ kāmadiṭṭhijjhosānānaṃ maggeneva samugghātitattā, tadabhāvato	1486	
PA_tika-s02_01t:1486_5	pana loko tathāgatena vivadati. Dhammavādī yathābhūtavādī dhammavādīhi na vivadati	1486	
PA_tika-s02_01t:1486_6	tesaṃ vivaditukāmatāya eva abhāvato, adhammavādī pana tiṇāyapi namaññamāno tehi kiñci	1486	
PA_tika-s02_01t:1486_7	vivadati. Tenāha “na, bhikkhave, dhammavādī kenaci lokasmiṃ vivadatī”ti. Adhammavādī	1486	
PA_tika-s02_01t:1486_8	pana asamucchinnavivādahetukattā vivadateva. Tathā cāha “adhammavādīva kho, bhikkhave, vivadatī”ti.	1486	
PA_tika-s02_01t:1487_0	Yathā ca panāti ettha yathā-saddo “yathā ca anuppannassa kāmacchandassa uppādo hoti,	1487	
PA_tika-s02_01t:1487_1	tañca pajānātī”tiādīsu viya kāraṇatthoti āha “yena kāraṇenā”ti. Kāraṇākāro vā idha	1487	
PA_tika-s02_01t:1487_2	yathā-saddena vutto, so pana atthato kāraṇamevāti vuttaṃ “yena kāraṇenā”ti. “Idaṃ	1487	
PA_tika-s02_01t:1487_3	kathaṃ idaṃ kathaṃ”ti pavattanato kathaṃkathā, vicikicchā. Sā yassa natthi, so akathaṃkathī,	1487	
PA_tika-s02_01t:1487_4	taṃ akathaṃkathiṃ. Vippaṭisārakukkuccaṃ bhagavatā anāgāmimaggeneva chinnaṃ, hatthapādakukkuccaṃ	1487	
PA_tika-s02_01t:1487_5	aggamaggena āveṇikadhammādhigamato. Aparāparaṃ uppajjanakabhavo “bhavābhavo”ti idhādhippetoti	1487	
PA_tika-s02_01t:1487_6	āha “punappunabbhave”ti. Saṃvarāsaṃvaro phalāphalaṃ viya khuddakamahanto bhavo “bhavābhavo”ti	1487	
PA_tika-s02_01t:1487_7	vuttoti āha “hīnapaṇīte vā bhave”ti. Bhavo vuḍḍhippatto “abhavo”ti vuccati yathā	1487	
PA_tika-s02_01t:1487_8	“asekkhā dhammā”ti. Kilesasaññāti kāmasaññādike vadati. Kilesā eva vā saññānāmena	1487	
PA_tika-s02_01t:1487_9	vuttā “saññā pahāya amataṃ eva pāpuṇātī”tiādīsu viya. Attano khīṇāsavabhāvaṃ dīpetīti	1487	
PA_tika-s02_01t:1487_10	imināva paresañca tathattāya dhammaṃ desetīti ayampi attho vibhāvitoti daṭṭhabbaṃ.	14871	
PA_tika-s02_01t:1487_11	Nīharitvā kīḷāpetvāti nīharitvā ceva kīḷāpetvā ca, nīharaṇavasena vā kīḷāpetvā. Tivisākhanti	14871	
PA_tika-s02_01t:1487_12	tibhaṅgabhākuṭi viya nalāṭe jātattā nalāṭikaṃ.	14871	
PA_tika-s02_01t:1488_0	201. Kinti nu khoti kiṃ kāraṇenāti attho. Anusandhiṃ gahetvāti pucchānusandhiṃ uṭṭhapetvā.	1488	
PA_tika-s02_01t:1488_1	Yatonidānanti yaṃnidānaṃ, yaṃkāraṇāti vuttaṃ hoti. Purimapade hi vibhatti alopaṃ	1488	
PA_tika-s02_01t:1488_2	katvā niddeso, chaajjhattikabāhirāyatanādinidānanti ayameva attho. Saṅkhāyanti saṅkhābhāvena	1488	
PA_tika-s02_01t:1488_3	ñāyantīti saṅkhāti āha “saṅkhāti koṭṭhāsā”ti. Kāmañcettha mānopi papañco, abhinandanasabhāve	1488	
PA_tika-s02_01t:1488_4	eva pana gaṇhanto “taṇhāmānadiṭṭhipapañcasampayuttā”ti āha. Tathā hi vakkhati “abhinanditabba”ntiādi.	1488	
PA_tika-s02_01t:1488_5	Samudācarantīti sabbaso uddhaṃ uddhaṃ pariyādāya pavattanti. Mariyādattho hi ayamākāro,	1488	
PA_tika-s02_01t:1488_6	tena ca yogena purisanti upayogavacanaṃ yathā “tathāgataṃ, bhikkhave, arahantaṃ sammāsambuddhaṃ	1488	
PA_tika-s02_01t:1488_7	dve vitakkā samudācarantī”ti. Taṇhādayo ca yathāsakaṃ pavattiākāraṃ avilaṅghantiyo	1488	
PA_tika-s02_01t:1488_8	āsevanavasena uparūpari pavattanti. Tathā hi tā “papañcasaṅkhā”ti vuttā.	1488	
PA_tika-s02_01t:1489_0	Kāraṇeti pavattipaccaye. Ekāyatanampi …pe… natthīti cakkhāyatanādi ekampi āyatanaṃ	1489	
PA_tika-s02_01t:1489_1	abhinanditabbaṃ abhivaditabbaṃ ajjhositabbañca natthi ce, nanu natthi eva, kasmā	1489	
PA_tika-s02_01t:1489_2	“natthi ce”ti vuttanti? Saccaṃ natthi, appahīnābhinandanābhivadanaajjhosānānaṃ pana	1489	
PA_tika-s02_01t:1489_3	puthujjanānaṃ abhinanditabbādippakārāni āyatanāni hontīti tesaṃ na sakkā natthīti	1489	
PA_tika-s02_01t:1489_4	vattu, pahīnābhinandanādīnaṃ pana sabbathā natthīti “natthi ce”ti vuttaṃ. Ahaṃ mamanti	1489	
PA_tika-s02_01t:1489_5	abhinanditabbanti diṭṭhābhinandanāya “aha”nti taṇhābhinandanāya “mama”nti rocetabbaṃ.	1489	
PA_tika-s02_01t:1489_6	Abhivaditabbanti abhinivisanasamuṭṭhāpanavasena vattabbaṃ. Tenāha “ahaṃ mamanti vattabba”nti.	1489	
PA_tika-s02_01t:1489_7	Ajjhositvāti diṭṭhi taṇhā vatthuṃ anupavisitvā gāhadvayaṃ anaññasādhāraṇaṃ viya katvā.	1489	
PA_tika-s02_01t:1489_8	Tenāha “gilitvā pariniṭṭhapetvā”ti. Etenāti “ettha ce natthī”tiādivacanena. Etthāti	1489	
PA_tika-s02_01t:1489_9	āyatanesu. Taṇhādīnaṃ avatthubhāvadassanamukhena taṇhādīnaṃyeva appavattiṃ kilesaparinibbānaṃ	1489	
PA_tika-s02_01t:1489_10	kathitanti. Tenāha bhagavā “esevanto”tiādi, ayameva abhinandanādīnaṃ natthibhāvakaro	14891	
PA_tika-s02_01t:1489_11	maggo, tappaṭippassaddhibhūtaṃ phalaṃ, taṃnissaraṇaṃ vā nibbānaṃ rāgānusayādīnaṃ	14891	
PA_tika-s02_01t:1489_12	anto avasānaṃ appavattīti attho. Tenāha “ayaṃ …pe… anto”ti. Sabbatthāti “esevanto	14891	
PA_tika-s02_01t:1489_13	paṭighānusayānaṃ”tiādīsu sabbapadesu.	14891	
PA_tika-s02_01t:1490_0	Ādiyatīti pahāradānādivasena gayhati. Matthakappattaṃ kalahanti bhaṇḍanādimatte aṭṭhatvā	1490	
PA_tika-s02_01t:1490_1	mukhasattīhi vitudanādivasena matthakappattaṃ kalahaṃ. Yāya karotīti sambandho. Sesapadesupi	1490	
PA_tika-s02_01t:1490_2	eseva nayo. Viruddhaggāhavasena nānāgāhamattaṃ, tathā viruddhavādavasena nānāvādamattaṃ.	1490	
PA_tika-s02_01t:1490_3	Evaṃ pavattanti garukātabbesupi gāravaṃ akatvā “tuvaṃ tuva”nti evaṃ pavattaṃ sārambhakathaṃ,	1490	
PA_tika-s02_01t:1490_4	yāya cetanāya yaṃ karoti, sā tuvaṃ tuvaṃ. Nissāyāti paṭicca, nissayādipaccaye katvāti	1490	
PA_tika-s02_01t:1490_5	attho. Kilesānaṃ uppattinimittatā tāva āyatanānaṃ hotu tabbhāve bhāvato, nirodhanimittatā	1490	
PA_tika-s02_01t:1490_6	pana kathaṃ. Na hettha lokuttaradhammānaṃ saṅgaho lokiyānaṃyeva adhippetattāti codanaṃ	1490	
PA_tika-s02_01t:1490_7	sandhāyāha “nirujjhamānāpī”tiādi. Nāmamattena nimittataṃ sandhāya vuttoti dassento	1490	
PA_tika-s02_01t:1490_8	“yatthuppannā, tattheva niruddhā hontī”ti vatvā tamatthaṃ suttantarena sādhento “svāyamattho”tiādimāha.	1490	
PA_tika-s02_01t:1491_0	Tattha samudayasaccapañhenāti mahāsatipaṭṭhāne samudayasaccaniddesena. So hi “kattha	1491	
PA_tika-s02_01t:1491_1	uppajjamānā”tiādinā pucchāvasena pavattattā pañhoti vutto. Nanu tattha taṇhāya uppattinirodhā	1491	
PA_tika-s02_01t:1491_2	vuttā, na sabbakilesānanti īdisī codanā anavakāsāti dassento “yatheva cā”tiādimāha.	1491	
PA_tika-s02_01t:1491_3	Laddhavohāreti iminā rāgādīnaṃ appavattinimittatāya antoti samaññā nibbānassāti dasseti.	1491	
PA_tika-s02_01t:1491_4	Eteneva abhinandanādīnaṃ abhāvoti ca idaṃ saṃvaṇṇitanti daṭṭhabbaṃ. Kathaṃ pana sabbasaṅkhatavinissaṭe	1491	
PA_tika-s02_01t:1491_5	nibbāne akusaladhammānaṃ nirodhasambhavoti āha “yañhi yattha natthi, taṃ tattha niruddhaṃ	1491	
PA_tika-s02_01t:1491_6	nāma hotī”ti. Yvāyaṃ appavattiyaṃ nirodhavohāro vutto, svāyamattho nirodhapañhena	1491	
PA_tika-s02_01t:1491_7	dīpetabbo. Na hi tattha uppajjitvā niruddhā vitakkavicārā paṭippassaddhāti vuttā,	1491	
PA_tika-s02_01t:1491_8	atha kho appavattā evāti.	1491	
PA_tika-s02_01t:1492_0	203. Evaṃsampadanti evaṃsampajjanakaṃ evaṃ passitabbaṃ idaṃ mama ajjhesanaṃ. Tenāha	1492	
PA_tika-s02_01t:1492_1	“īdisanti attho”ti. Jānaṃ jānātīti sabbaññutaññāṇena jānitabbaṃ sabbaṃ jānāti. Ukkaṭṭhaniddesena	1492	
PA_tika-s02_01t:1492_2	hi avisesaggahaṇena ca “jāna”nti iminā niravasesaṃ ñeyyajātaṃ pariggaṇhātīti tabbisayāya	1492	
PA_tika-s02_01t:1492_3	jānanakiriyāya sabbaññutaññāṇameva karaṇaṃ bhavituṃ yuttaṃ. Atha vā pakaraṇavasena	1492	
PA_tika-s02_01t:1492_4	“bhagavā”ti saddantarasannidhānena cāyamattho vibhāvetabbo. Passitabbameva passatīti	1492	
PA_tika-s02_01t:1492_5	dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi ñāṇacakkhūhi	1492	
PA_tika-s02_01t:1492_6	passitabbaṃ passati eva. Atha vā jānaṃ jānātīti yathā aññe savipallāsā kāmarūpapariññāvādino	1492	
PA_tika-s02_01t:1492_7	jānantāpi vipallāsavasena jānanti, na evaṃ bhagavā. Bhagavā pana pahīnavipallāsattā	1492	
PA_tika-s02_01t:1492_8	jānanto jānāti eva, diṭṭhidassanassa ca abhāvā passanto passatiyevāti attho. Dassanapariṇāyakaṭṭhenāti	1492	
PA_tika-s02_01t:1492_9	yathā cakkhu sattānaṃ dassanatthaṃ pariṇeti, evaṃ lokassa yāthāvadassanasādhanato	1492	
PA_tika-s02_01t:1492_10	dassanakiccapariṇāyakaṭṭhena cakkhubhūto, paññācakkhumayattā vā sayambhuñāṇena paññācakkhuṃ	14921	
PA_tika-s02_01t:1492_11	bhūto pattoti vā cakkhubhūto. Ñāṇabhūtoti etassa ca evameva attho daṭṭhabbo. Dhammā	14921	
PA_tika-s02_01t:1492_12	vā bodhipakkhiyā tehi uppannattā lokassa ca taduppādanato, anaññasādhāraṇaṃ vā dhammaṃ	14921	
PA_tika-s02_01t:1492_13	pattoti dhammabhūto. Brahmā vuccati maggo tena uppannattā lokassa ca taduppādanattā,	14921	
PA_tika-s02_01t:1492_14	tañca sayambhuñāṇena pattoti brahmabhūto. Catusaccadhammaṃ vadatīti vattā. Ciraṃ	14921	
PA_tika-s02_01t:1492_15	saccapaṭivedhaṃ pavattento vadatīti pavattā. Atthaṃ nīharitvāti dukkhādiatthaṃ tatthāpi	14921	
PA_tika-s02_01t:1492_16	pīḷanādiatthaṃ uddharitvā. Paramatthaṃ vā nibbānaṃ pāpayitā, amatasacchikiriyaṃ sattesu	14921	
PA_tika-s02_01t:1492_17	uppādento amataṃ dadātīti amatassa dātā. Bodhipakkhiyadhammānaṃ tadāyattabhāvato dhammassāmī.	14921	
PA_tika-s02_01t:1493_0	204. So vā uddeso attanopi hotīti thero “yaṃ kho no”ti āha. Sabbalokasādhāraṇā hi	1493	
PA_tika-s02_01t:1493_1	buddhānaṃ desanāti. Idāni yehi dvārārammaṇehi purisaṃ papañcasaññāsaṅkhā samudācaranti,	1493	
PA_tika-s02_01t:1493_2	tāni tāva dassento papañcasaññāsaṅkhā dassetuṃ yena saḷāyatanavibhaṅgena niddeso	1493	
PA_tika-s02_01t:1493_3	kato, tassa atthaṃ dassetuṃ “cakkhuñcā”tiādi āraddhaṃ. Tattha nissayabhāvenāti nissayapaccayabhāvena.	1493	
PA_tika-s02_01t:1493_4	Nissayapaccayo ca pasādacakkhuyeva hoti, na cuddasasambhāraṃ, catucattālīsasambhāraṃ	1493	
PA_tika-s02_01t:1493_5	vā sasambhāracakkhunti āha “cakkhupasādañca paṭiccā”ti. Ārammaṇabhāvenāti ārammaṇapaccayabhāvena.	1493	
PA_tika-s02_01t:1493_6	Ārammaṇapaccayo ca catusamuṭṭhānikarūpesu yaṃ kiñci hotīti āha “catusamuṭṭhānikarūpe ca paṭiccā”ti.	1493	
PA_tika-s02_01t:1494_0	Ettha cakkhu ekampi viññāṇassa paccayo hoti, rūpāyatanaṃ pana anekameva saṃhatanti	1494	
PA_tika-s02_01t:1494_1	imassa visesassa dassanatthaṃ nissayabhāvena “cakkhupasādañca ārammaṇabhāvena catusamuṭṭhānikarūpe	1494	
PA_tika-s02_01t:1494_2	cā”ti vacanabhedo kato. Kiṃ pana kāraṇaṃ cakkhu ekampi viññāṇassa paccayo hoti, rūpaṃ	1494	
PA_tika-s02_01t:1494_3	pana anekamevāti? Paccayabhāvavisesato. Cakkhu hi cakkhuviññāṇassa nissayapurejātaindriyavippayuttapaccayehi	1494	
PA_tika-s02_01t:1494_4	paccayo hontaṃ atthibhāveneva hoti tasmiṃ sati tassa bhāvato, asati abhāvato, yato	1494	
PA_tika-s02_01t:1494_5	taṃ atthiavigatapaccayehissa paccayo hotīti vuccati, tannissitatā cassa na ekadesena	1494	
PA_tika-s02_01t:1494_6	allīyanavasena icchitabbā arūpabhāvato. Atha kho garurājādīsu sissarājapurisādīnaṃ	1494	
PA_tika-s02_01t:1494_7	viya tappaṭibaddhavuttitāya, itare pana paccayā tena tena visesena veditabbā.	1494	
PA_tika-s02_01t:1495_0	Sacāyaṃ paccayabhāvo na ekasmiṃ na sambhavatīti ekampi cakkhu cakkhuviññāṇassa paccayo	1495	
PA_tika-s02_01t:1495_1	hotīti dassetuṃ pāḷiyaṃ “cakkhuñcāvuso, paṭiccā”ti ekavacanavasena vuttaṃ. Rūpaṃ	1495	
PA_tika-s02_01t:1495_2	pana yadipi cakkhu viya purejātaatthi-avigatapaccayehi paccayo hoti puretaraṃ uppannaṃ	1495	
PA_tika-s02_01t:1495_3	hutvā vijjamānakkhaṇe eva upakārakattā tathāpi anekameva saṃhataṃ hutvā paccayo hoti	1495	
PA_tika-s02_01t:1495_4	ārammaṇabhāvato. Yañhi paccayadhammaṃ sabhāvabhūtaṃ, parikappitākāramattaṃ vā viññāṇaṃ	1495	
PA_tika-s02_01t:1495_5	vibhāventaṃ pavattati, tadaññesañca satipi paccayabhāve so tassa sārammaṇasabhāvatāya	1495	
PA_tika-s02_01t:1495_6	yaṃ kiñci anālambhitvā pavattituṃ asamatthassa olubbhapavattikāraṇabhāvena ālambanīyato	1495	
PA_tika-s02_01t:1495_7	ārammaṇaṃ nāma, tassa yasmā yathā tathā sabhāvūpaladdhi viññāṇassa ārammaṇapaccayalābho,	1495	
PA_tika-s02_01t:1495_8	tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.	1495	
PA_tika-s02_01t:1495_9	Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena	1495	
PA_tika-s02_01t:1495_10	hoti, nāpi katipayakalāpagatavaṇṇavasena, atha kho ābhogānurūpaṃ āpāthagatavaṇṇavasenāti	14951	
PA_tika-s02_01t:1495_11	anekameva rūpaṃ saṃhaccakāritāya viññāṇassa paccayo hotīti dassento “rūpe ca uppajjati	14951	
PA_tika-s02_01t:1495_12	cakkhuviññāṇa”nti bahuvacanavasenāha.	14951	
PA_tika-s02_01t:1496_0	Yaṃ pana paṭṭhāne “rūpāyatanaṃ cakkhuviññāṇadhātuyā taṃsampayuttakānañca dhammānaṃ	1496	
PA_tika-s02_01t:1496_1	ārammaṇapaccayena paccayo”ti vuttaṃ, taṃ yādisaṃ rūpāyatanaṃ cakkhuviññāṇassa ārammaṇapaccayo,	1496	
PA_tika-s02_01t:1496_2	tādisaṃ sandhāya vuttaṃ. Kīdisaṃ pana tanti? Samuditanti pākaṭoyamattho. Evañca katvā	1496	
PA_tika-s02_01t:1496_3	yadeke vadanti “āyatanasallakkhaṇavasena cakkhuviññāṇādayo sallakkhaṇavisayā, na	1496	
PA_tika-s02_01t:1496_4	drabyasallakkhaṇavasenā”ti, tampi suvuttameva hoti. Na cettha samudāyārammaṇatā āsaṅkitabbā	1496	
PA_tika-s02_01t:1496_5	samudāyābhogasseva abhāvato, samuditā pana vaṇṇadhammā ārammaṇapaccayā honti. Kathaṃ	1496	
PA_tika-s02_01t:1496_6	pana paccekaṃ asamatthā samuditā ārammaṇapaccayā honti. Na hi paccekaṃ daṭṭhuṃ asakkontā	1496	
PA_tika-s02_01t:1496_7	andhā samuditā passantīti? Nayidamekantikaṃ visuṃ visuṃ asamatthānampi sivikāvahanādīsu	1496	
PA_tika-s02_01t:1496_8	samatthatāya dassanato. Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ	1496	
PA_tika-s02_01t:1496_9	na sakkā, tasmiṃyeva ṭhāne samuditānaṃ taṃ gahetuṃ sakkāti bhiyyopi tesaṃ saṃhaccakāritā	1496	
PA_tika-s02_01t:1496_10	paribyattā. Etena kiṃ cakkhuviññāṇassa paramāṇurūpaṃ ārammaṇaṃ, udāhu taṃsamudāyotiādikā	14961	
PA_tika-s02_01t:1496_11	codanā paṭikkhittāti veditabbā. “Sotañca, āvuso, paṭiccā”tiādīsupi iminā nayena attho	14961	
PA_tika-s02_01t:1496_12	veditabbo. Cakkhuviññāṇaṃ nāmāti cakkhunissitarūpavijānanalakkhaṇaṃ cakkhuviññāṇaṃ nāma uppajjati.	14961	
PA_tika-s02_01t:1497_0	Tiṇṇaṃ saṅgatiyāti cakkhu, rūpaṃ, cakkhuviññāṇanti imesaṃ tiṇṇaṃ saṅgatiyā samodhānena.	1497	
PA_tika-s02_01t:1497_1	Phasso nāmāti arūpadhammopi samāno ārammaṇe phusanākāreneva pavattanato phusanalakkhaṇo	1497	
PA_tika-s02_01t:1497_2	phasso nāma dhammo uppajjati. Sahajātādivasenāti cakkhuviññāṇasampayuttāya sahajātaaññamaññādivasena,	1497	
PA_tika-s02_01t:1497_3	anantarāya anantarādivasena, itarāya upanissayavasena paccayabhāvato phassapaccayā	1497	
PA_tika-s02_01t:1497_4	phassakāraṇā vedanā uppajjati. Anubhavanasamakālameva ārammaṇassa sañjānanaṃ hotīti	1497	
PA_tika-s02_01t:1497_5	“tāya vedanāya yaṃ ārammaṇaṃ vedeti, tadeva saññā sañjānātī”ti vuttaṃ. Cakkhudvārikā	1497	
PA_tika-s02_01t:1497_6	dhammā idhādhippetāti tadanusārena pana aparāparuppannānaṃ vedanādīnaṃ gahaṇe sati,	1497	
PA_tika-s02_01t:1497_7	yanti vā kāraṇavacanaṃ, yasmā ārammaṇaṃ vedeti, tasmā taṃ sañjānātīti attho. Na hi	1497	
PA_tika-s02_01t:1497_8	asati vedayite kadāci saññuppatti atthi. Sesapadesupi eseva nayo. Saññāya hi yathāsaññātaṃ	1497	
PA_tika-s02_01t:1497_9	vijjamānaṃ, avijjamānaṃ vā ārammaṇaṃ vitakkavasena parikappeti, yathāparikappitañca	1497	
PA_tika-s02_01t:1497_10	taṃ diṭṭhitaṇhāmānamaññanāhi maññamāno papañcetīti vutto. Tenevāha “pathaviṃ pathavito	14971	
PA_tika-s02_01t:1497_11	sañjānā”ti, “pathaviṃ pathavito saññatvā pathaviṃ maññatī”tiādi, “takkañca diṭṭhīsu	14971	
PA_tika-s02_01t:1497_12	pakappayitvā, saccaṃ musāti dvayadhammamāhū”ti ca. Balappattapapañcavasenevāyamatthavaṇṇanā	14971	
PA_tika-s02_01t:1497_13	katā, aṭṭhakathāyaṃ pana paridubbalavasena.	14971	
PA_tika-s02_01t:1498_0	Cakkhurūpādīhi kāraṇehīti cakkhuviññāṇaphassavedanāsaññāvitakkehi kāraṇabhūtehi.	1498	
PA_tika-s02_01t:1498_1	Akāraṇabhūtānampi tesaṃ atthitāya kāraṇaggahaṇaṃ. Pariññātā hi te akāraṇaṃ. Tenāha	1498	
PA_tika-s02_01t:1498_2	“apariññātakāraṇa”nti. Tīhipi pariññāhi apariññātavatthukaṃ. Abhibhavantīti ajjhottharanti.	1498	
PA_tika-s02_01t:1498_3	Sahajātā hontīti ettha “cakkhusamphassapaccayā vedanākkhandho atthi kusalo’tiādivacanato	1498	
PA_tika-s02_01t:1498_4	vedanāsaññā asahajātāpi gahetabbā. Yadi evanti “papañcetī”ti ettha yadi pañcadvārajavanasahajātā	1498	
PA_tika-s02_01t:1498_5	papañcasaṅkhā adhippetā tāsaṃ paccuppannavisayattā, kasmā atītānāgataggahaṇaṃ katanti	1498	
PA_tika-s02_01t:1498_6	codeti. Itaro “tathā uppajjanato”tiādinā pariharati. Tattha tathā uppajjanatoti yathā	1498	
PA_tika-s02_01t:1498_7	vattamānakāle, evaṃ atītakāle anāgatakāle ca cakkhudvāre papañcasaṅkhānaṃ uppajjanato	1498	
PA_tika-s02_01t:1498_8	atītānāgataggahaṇaṃ kataṃ, na atītesu, anāgatesu vā cakkhurūpesu cakkhudvārikānaṃ tāsaṃ uppajjanato.	1498	
PA_tika-s02_01t:1499_0	Manañjāvuso, paṭiccāti ettha duvidhaṃ manaṃ kevalaṃ bhavaṅgaṃ, sāvajjanaṃ vā. Duvidhā	1499	
PA_tika-s02_01t:1499_1	hi kathā. Uppattidvārakathāyaṃ dvikkhattuṃ calitaṃ bhavaṅgaṃ manodvāraṃ nāma, cakkhādi	1499	
PA_tika-s02_01t:1499_2	viya rūpādinā yena taṃ ghaṭṭitaṃ tattha upari viññāṇuppattiyā dvārabhāvato. Paccayakathāyaṃ	1499	
PA_tika-s02_01t:1499_3	sāvajjanabhavaṅgaṃ, “manosamphassapaccayā atthi kusalo”tiādīsu hi sāvajjanamanosamphasso	1499	
PA_tika-s02_01t:1499_4	icchito, na bhavaṅgamanosamphasso asambhavato. Tattha paṭhamanayaṃ sandhāyāha “mananti	1499	
PA_tika-s02_01t:1499_5	bhavaṅgacitta”nti. Dhammeti tebhūmakadhammārammaṇanti iminā sabhāvadhammesu eva kilesuppattīti	1499	
PA_tika-s02_01t:1499_6	keci, tadayuttaṃ tadupādānāyapi paññattiyā dhammārammaṇatāya vuttattā. Idha pana	1499	
PA_tika-s02_01t:1499_7	tebhūmakāpi dhammā labbhantīti dassanatthaṃ “tebhūmakadhammārammaṇa”nti vuttaṃ, na	1499	
PA_tika-s02_01t:1499_8	paññattiyā anārammaṇattā. Evañcetaṃ sampaṭicchitabbaṃ, aññathā akusalacittuppādā	1499	
PA_tika-s02_01t:1499_9	anārammaṇā nāma siyuṃ. Uppattidvārakathāyaṃ cakkhuviññāṇādi viya āvajjanampi dvārapakkhikamevāti	1499	
PA_tika-s02_01t:1499_10	vuttaṃ “manoviññāṇanti āvajjanaṃ vā”ti. Paccayakathāyaṃ pana āvajjanaṃ gahitanti	14991	
PA_tika-s02_01t:1499_11	“javanaṃ vā”ti vuttaṃ. Nayadvaye dhammānaṃ sahajātavibhāgaṃ dassetuṃ “āvajjane gahite”tiādi	14991	
PA_tika-s02_01t:1499_12	vuttaṃ. Yuttamevāti nippariyāyato yuttameva.	14991	
PA_tika-s02_01t:1500_0	So yāva na paccayapaṭivedho sambhavati, tāva paññattimukheneva sabhāvadhammā paññāyanti	1500	
PA_tika-s02_01t:1500_1	paccekaṃ apaññāpaneti āha “phasso nāma eko dhammo uppajjatī”ti. Evaṃ phassapaññattiṃ	1500	
PA_tika-s02_01t:1500_2	paññapessatīti paññapetvā tabbisayadassanaṃ ñāṇaṃ uppādessati. Imasmiṃ sati idaṃ	1500	
PA_tika-s02_01t:1500_3	hotīti imasmiṃ cakkhuādike paccaye sati idaṃ phassādikaṃ paccayuppannaṃ hoti. Dvādasāyatanavasenāti	1500	
PA_tika-s02_01t:1500_4	dvādasannaṃ āyatanānaṃ vasena āgatena paṭiccasamuppādanayavasena. Dvādasāyatanapaṭikkhepavasenāti	1500	
PA_tika-s02_01t:1500_5	“imasmiṃ asati idaṃ na hotī”ti paccayābhāvapaccayuppannābhāvadassanakkame dvādasannaṃ	1500	
PA_tika-s02_01t:1500_6	āyatanānaṃ paṭikkhepavasena.	1500	
PA_tika-s02_01t:1501_0	Sāvakena pañho kathitoti ayaṃ pañho sāvakena kathito, iti iminā kāraṇena mā nikkaṅkhā	1501	
PA_tika-s02_01t:1501_1	ahuvattha. Atha vā saṃkhittena vuttamatthaṃ vitthārena vibhajantena etadagge ṭhapitena	1501	
PA_tika-s02_01t:1501_2	mahāsāvakena pañho kathitoti iminā kāraṇena etasmiṃ pañhe mā nikkaṅkhā ahuvattha,	1501	
PA_tika-s02_01t:1501_3	heraññike sati kahāpaṇaṃ sayaṃ nicchinantā viya ahutvā bhagavato eva santike nikkaṅkhā hotha.	1501	
PA_tika-s02_01t:1502_0	205. Ākaronti phalaṃ tāya tāya mariyādāya nibbattentīti ākārā, kāraṇāni. Pāṭiyekkakāraṇehīti	1502	
PA_tika-s02_01t:1502_1	channaṃ dvārānaṃ vasena visuṃ visuṃ papañcakāraṇassa niddiṭṭhattā vuttaṃ. Atha vā	1502	
PA_tika-s02_01t:1502_2	yadipi yattakehi dhammehi yaṃ phalaṃ nibbattati, tesaṃ samuditānaṃyeva kāraṇabhāvo	1502	
PA_tika-s02_01t:1502_3	sāmaggiyāva phaluppattito, tathāpi paccekaṃ tassa kāraṇamevāti katvā vuttaṃ “pāṭiyekkakāraṇehī”ti.	1502	
PA_tika-s02_01t:1502_4	Padehīti nāmādipadehi ceva taṃsamudāyabhūtehi vākyehi ca. Tenāha “akkharasampiṇḍanehī”ti.	1502	
PA_tika-s02_01t:1502_5	Akkharāniyeva hi atthesu yathāvaccaṃ padavākyabhāvena paricchijjanti. Byañjanehīti	1502	
PA_tika-s02_01t:1502_6	atthassa abhibyañjanato byañjanasaññitehi vaṇṇehi. Tāni pana yasmā pariyāyassa akkharaṇato	1502	
PA_tika-s02_01t:1502_7	“akkharānī”ti vuccanti, tasmā āha “akkharehī”ti. Ettha ca imehi ākārehi imehi padabyañjanehi	1502	
PA_tika-s02_01t:1502_8	papañcasamudācārassa vaṭṭassa ca vivaṭṭassa ca dassanaattho vibhattoti yojanā. Paṇḍiccenāti	1502	
PA_tika-s02_01t:1502_9	paññāya. “Kittāvatā nu kho, bhante, paṇḍito hoti? Yato kho bhikkhu dhātukusalo ca	1502	
PA_tika-s02_01t:1502_10	hotī”ti ādisuttapadavasena paṇḍitalakkhaṇaṃ dassento “catūhi vā kāraṇehī”tiādimāha.	15021	
PA_tika-s02_01t:1502_11	Saccapaṭivedhavasena paṇḍiccaṃ dassitanti paṭisambhidāvasena mahāpaññataṃ dassetuṃ	15021	
PA_tika-s02_01t:1502_12	“mahante atthe”tiādi vuttaṃ.	15021	
PA_tika-s02_01t:1503_0	Guḷapūvanti guḷe missitvā katapūvaṃ. Baddhasattuguḷakanti madhusakkharāhi piṇḍīkataṃ	1503	
PA_tika-s02_01t:1503_1	sattupiṇḍaṃ. Asecitabbakaṃ madhuādinā pageva tehi samayojitabbattā. Cintakajātikoti	1503	
PA_tika-s02_01t:1503_2	dhammacintāya cintakasabhāvo. Sabbaññutaññāṇenevassāti sabbaññutaññāṇeneva assa suttassa	1503	
PA_tika-s02_01t:1503_3	guṇaṃ paricchindāpetvā nāmaṃ gaṇhāpessāmi.	1503	
PA_tika-s02_01t:1504	Madhupiṇḍikasuttavaṇṇanāya līnatthappakāsanā samattā.	150	
PA_tika-s02_01t:1505	9. Dvedhāvitakkasuttavaṇṇanā	150	
PA_tika-s02_01t:1506_0	206. Dve dve bhāgeti dve dve koṭṭhāse katvā. Kāmañcettha “imaṃ ekaṃ bhāgamakāsiṃ,	1506	
PA_tika-s02_01t:1506_1	imaṃ dutiyabhāgamakāsi”nti vacanato sabbepi vitakkā saṃkilesavodānavibhāgena dveva	1506	
PA_tika-s02_01t:1506_2	bhāgā katā, aparāparuppattiyā panetesaṃ abhiṇhācāraṃ upādāya pāḷiyaṃ “dvidhā katvā”ti	1506	
PA_tika-s02_01t:1506_3	āmeḍitavacananti “dve dve bhāge katvā”ti āmeḍitavacanavaseneva vutto. Atha vā bhāgadvayassa	1506	
PA_tika-s02_01t:1506_4	sappaṭibhāgatāya tattha yaṃ yaṃ dvayampi kho ujuvipaccanīkaṃ, taṃ taṃ visuṃ visuṃ	1506	
PA_tika-s02_01t:1506_5	gahetukāmo bhagavā āha “dvidhā katvā vitakke vihareyya”nti. Evaṃ pana cintetvā tattha	1506	
PA_tika-s02_01t:1506_6	micchāvitakkānaṃ sammāvitakkānañca anavasesaṃ asaṅkarato ca gahitabhāvaṃ dassento	1506	
PA_tika-s02_01t:1506_7	“imaṃ ekaṃ bhāgamakāsiṃ, imaṃ dutiyabhāgamakāsi”nti avoca. Kāmapaṭisaṃyuttoti kāmarāgasaṅkhātena	1506	
PA_tika-s02_01t:1506_8	kāmena sampayutto, kāmena paṭibaddho vā. Sesesupi eseva nayo. Ayaṃ pana viseso –	1506	
PA_tika-s02_01t:1506_9	byāpajjati cittaṃ etenāti byāpādo, doso. Vihiṃsati etāya satte, vihiṃsanaṃ vā tesaṃ	1506	
PA_tika-s02_01t:1506_10	etanti vihiṃsā, paresaṃ viheṭhanākārena pavattassa karuṇāpaṭipakkhassa pāpadhammassetaṃ	15061	
PA_tika-s02_01t:1506_11	adhivacanaṃ. Ajjhattanti ajjhattadhammārammaṇamāha. Bahiddhāti bāhiradhammārammaṇaṃ.	15061	
PA_tika-s02_01t:1506_12	Oḷārikoti bahalakāmarāgādipaṭisaṃyutto. Tabbipariyāyena sukhumo. Vitakko akusalapakkhikoyevāti	15061	
PA_tika-s02_01t:1506_13	iminā vitakkabhāvasāmaññena tatthāpi akusalabhāvasāmaññena ekabhāgakaraṇaṃ, na ekacittuppādapariyāpannatādivasenāti dasseti.	15061	
PA_tika-s02_01t:1507_0	Nekkhammaṃ vuccati lobhātikkantattā paṭhamajjhānaṃ, sabbākusalehi nikkhantattā sabbaṃ	1507	
PA_tika-s02_01t:1507_1	kusalaṃ. Idha pana kāmavitakkapaṭipakkhassa adhippetattā āha “kāmehi nissaṭo nekkhammapaṭisaṃyutto	1507	
PA_tika-s02_01t:1507_2	vitakko”ti. Soti nekkhammavitakko. Yāva paṭhamajjhānāti paṭhamasamannāhārato paṭṭhāya	1507	
PA_tika-s02_01t:1507_3	yāva paṭhamajjhānaṃ etthuppanno vitakko nekkhammavitakkoyeva. Paṭhamajjhānanti ca	1507	
PA_tika-s02_01t:1507_4	idaṃ tato paraṃ vitakkābhāvato vuttaṃ. Na byāpajjati cittaṃ etena, byāpādassa vā	1507	
PA_tika-s02_01t:1507_5	paṭipakkhoti abyāpādo, mettāpubbabhāgo mettābhāvanārambho. Na vihiṃsanti etāya, vihiṃsāya	1507	
PA_tika-s02_01t:1507_6	vā paṭipakkhoti avihiṃsā, karuṇāpubbabhāgo karuṇābhāvanārambho.	1507	
PA_tika-s02_01t:1508_0	Mahābodhisattānaṃ mahābhinikkhamanaṃ nikkhantakālato paṭṭhāya laddhāvasarā sammāsaṅkappā	1508	
PA_tika-s02_01t:1508_1	uparūpari savisesaṃ pavattantīti āha “chabbassāni…pe… pavattiṃsū”ti. Ñāṇassa aparipakkattā	1508	
PA_tika-s02_01t:1508_2	pubbavāsanāvasena satisammosato kadāci micchāvitakkalesopi hotiyevāti taṃ dassetuṃ	1508	
PA_tika-s02_01t:1508_3	“satisammosena…pe… tiṭṭhantī”ti āha. Yathā niccapihitepi gehe kadāci vātapāne vivaṭamatte	1508	
PA_tika-s02_01t:1508_4	laddhāvasaro vāto anto paviseyya, evaṃ guttindriyepi bodhisattasantāne satisammosavasena	1508	
PA_tika-s02_01t:1508_5	laddhāvasaro akusalavitakko uppajji, uppanno ca kusalavāraṃ pacchinditvā aṭṭhāsi,	1508	
PA_tika-s02_01t:1508_6	atha mahāsatto taṃmuhuttuppannameva paṭivinodetvā tesaṃ āyatiṃ anuppādāya “ime micchāvitakkā,	1508	
PA_tika-s02_01t:1508_7	ime sammāvitakkā”ti yāthāvato te paricchinditvā micchāvitakkānaṃ avasaraṃ adento	1508	
PA_tika-s02_01t:1508_8	sammāvitakke parivaḍḍhesi. Tena vuttaṃ “mayhaṃ ime”tiādi.	1508	
PA_tika-s02_01t:1509_0	207. Pamādo nāma sativippavāsoti āha “appamattassāti satiyā avippavāse ṭhitassā”ti.	1509	
PA_tika-s02_01t:1509_1	Ātāpavīriyavantassāti kilesānaṃ niggaṇhanavīriyavato. Pesitacittassāti bhavavimokkhāya	1509	
PA_tika-s02_01t:1509_2	vissaṭṭhacittassa kāye ca jīvite ca nirapekkhassa. “Evaṃ paṭipākatiko jāto”ti attano	1509	
PA_tika-s02_01t:1509_3	attabhāvaṃ nissāya pavattaṃ somanassākāraṃ gehassitasomanassapakkhikaṃ akāsi, paññāmahantatāya sukhumadassitā.	1509	
PA_tika-s02_01t:1510_0	Apariññāyaṃ ṭhitassāti na pariññāyaṃ ṭhitassa, apariggahitapariññassāti attho. Vitakko…pe…	1510	
PA_tika-s02_01t:1510_1	etāni tīṇi nāmāni labhatīti tādisassa uppanno micchāvitakko yathārahaṃ attabyābādhako	1510	
PA_tika-s02_01t:1510_2	ubhayabyābādhako ca na hotīti na vattabbo taṃ sabhāvānativattanatoti adhippāyo. Anuppannānuppādauppannaparihāninimittatāya	1510	
PA_tika-s02_01t:1510_3	paññaṃ nirodhetīti paññānirodhiko. Tenāha “anuppannāyā”tiādi. Natthibhāvaṃ gacchatīti	1510	
PA_tika-s02_01t:1510_4	paṭisaṅkhānabalena vikkhambhanappahānamāha. Nirujjhatītiādīhipi tadeva vadati. Vigatantantiādīhi	1510	
PA_tika-s02_01t:1510_5	pana samūlaṃ uddhaṭaṃ viya tadā appavattanakaṃ akāsinti vadati.	1510	
PA_tika-s02_01t:1511_0	208. Cittavipariṇāmabhāvo cittassa aññathattaṃ pakaticittavigamo. Anekaggatākāro	1511	
PA_tika-s02_01t:1511_1	vikkhepo. Tattha vitakkena cittaṃ vihaññamānaṃ viya hotīti āha “taṃ gahetvā vihiṃsāvitakkaṃ	1511	
PA_tika-s02_01t:1511_2	akāsī”ti. Kāruññanti paradukkhanimittaṃ cittakhedaṃ vadati. Tenevāha – “paradukkhe	1511	
PA_tika-s02_01t:1511_3	sati sādhūnaṃ manaṃ kampetīti karuṇā”ti. Nti karuṇāyanavasena pavattacittapakampanaṃ	1511	
PA_tika-s02_01t:1511_4	sandhāya “uppajjati vihiṃsāvitakko”ti āha, na sattesu vihiṃsā pavattatīti adhippāyo.	1511	
PA_tika-s02_01t:1512_0	Tena tena cassākārenāti yena yena ākārena bhikkhunā anuvitakkitaṃ anuvicāritaṃ, tena	1512	
PA_tika-s02_01t:1512_1	tena ākārenassa cetaso nati hoti. Tenevāha “kāmavitakkādīsū”tiādi. Pahāsīti kālavipallāsena	1512	
PA_tika-s02_01t:1512_2	vuttanti āha “pajahatī”ti. Pahānaṃ panassa siddhameva paṭipakkhassa siddhattāti dassetuṃ	1512	
PA_tika-s02_01t:1512_3	“pahāsī”ti vuttaṃ yathā “asāmibhoge gāmikāādīyiṃsū”ti. Bahulamakāsīti etthāpi eseva	1512	
PA_tika-s02_01t:1512_4	nayo. Evamevaṃ namatīti kāmavitakkasampayogākārameva hoti, kāmavitakkasampayuttākārena	1512	
PA_tika-s02_01t:1512_5	vā pariṇamati. Kasanaṃ kiṭṭhaṃ, kasīti attho, tannibbattattā pana kāraṇūpacārena	1512	
PA_tika-s02_01t:1512_6	sassaṃ “kiṭṭha”nti vuttanti āha “sassasambādhe”ti. Cattāri bhayānīti vadhabandhajānigarahāni.	1512	
PA_tika-s02_01t:1512_7	Upaddavanti anatthuppādabhāvaṃ. Lāmakanti nihīnabhāvaṃ. Dhandhesūti attano khandhesu.	1512	
PA_tika-s02_01t:1512_8	Otāranti anuppavesaṃ kilesānaṃ. Saṃkilesato visujjhanaṃ visuddhi, sā eva vodānanti	1512	
PA_tika-s02_01t:1512_9	āha “vodānapakkhanti idaṃ tasseva vevacana”nti.	1512	
PA_tika-s02_01t:1513_0	209. Sabbakusalaṃ nekkhammaṃ sabbākusalapaṭipakkhatāya tato nissaṭattā. Nibbānameva	1513	
PA_tika-s02_01t:1513_1	nekkhammaṃ sabbakilesato sabbasaṅkhatato ca nissaṭattā. Kiṭṭhasambādhaṃ viya rūpādiārammaṇaṃ	1513	
PA_tika-s02_01t:1513_2	pamāde sati anatthuppattiṭṭhānabhāvato. Kūṭagāvo viya kūṭacittaṃ duddamabhāvato.	1513	
PA_tika-s02_01t:1513_3	Paṇḍitagopālako viya bodhisatto upāyakosallayogato. Catubbidhabhayaṃ viya micchāvitakkā	1513	
PA_tika-s02_01t:1513_4	sappaṭibhayabhāvato. Paññāya vuddhi etassa atthīti paññāvuddhiko. Vihaññati cittaṃ	1513	
PA_tika-s02_01t:1513_5	etenāti vighāto, cetodukkhaṃ, tappakkhiko vighātapakkhiko, na vighātapakkhikoti avighātapakkhiko.	1513	
PA_tika-s02_01t:1513_6	Nibbānasaṃvattaniko nibbānavaho. Ugghātīyeyyāti uddhataṃ siyā vikkhittañca bhaveyyāti	1513	
PA_tika-s02_01t:1513_7	attho. Saṇṭhapemīti sammadeva paṭṭhapemi. Yathā pana ṭhapitaṃ saṇṭhapitaṃ nāma hoti,	1513	
PA_tika-s02_01t:1513_8	taṃ dassetuṃ “sannisīdāpemī”tiādi vuttaṃ. Sannisīdāpemīti samādhipaṭipakkhe kilese	1513	
PA_tika-s02_01t:1513_9	sannisīdāpento cittaṃ gocarajjhatte sannisīdāpemi. Abyaggabhāvāpādakena ekaggaṃ karomi,	1513	
PA_tika-s02_01t:1513_10	yathā ārammaṇe suṭṭhu appitaṃ hoti, evaṃ sammā sammadeva ādahāmi samāhitaṃ karomi,	15131	
PA_tika-s02_01t:1513_11	yasmā tathāsamāhitaṃ cittaṃ suṭṭhu ārammaṇe āropitaṃ nāma hoti, na tato paripatati,	15131	
PA_tika-s02_01t:1513_12	tasmā vuttaṃ “suṭṭhu āropemīti attho”ti. Mā ugghātīyittāti mā haññittha, mā ūhataṃ atthāti attho.	15131	
PA_tika-s02_01t:1514_0	210. Soyeva…pe… vuttoti iminā kiñcāpi ekaṃyeva kusalavitakkaṃ maggakkhaṇe viya tividhattasambhavato	1514	
PA_tika-s02_01t:1514_1	tividhanāmikaṃ katvā dassitaṃ viya hoti, na kho panetaṃ evaṃ daṭṭhabbaṃ. Pabandhapavattañhi	1514	
PA_tika-s02_01t:1514_2	upādāya ekattanayena “soyeva byāpādapaccanīkaṭṭhenā”tiādi vuttaṃ. Ekajātiyesu hi	1514	
PA_tika-s02_01t:1514_3	kusalacittesu uppanno vitakko samānākāratāya so evāti vattabbataṃ labhati yathā “sā	1514	
PA_tika-s02_01t:1514_4	eva tittirī, tāni eva osadhānī”ti. Na hi tadā mahāpurisassa asubhamettākaruṇāsannissayā	1514	
PA_tika-s02_01t:1514_5	te vitakkā evaṃ vuttāti.	1514	
PA_tika-s02_01t:1515_0	Samāpattiṃ nissāyāti samāpattiṃ samāpajjitvā, tato vuṭṭhahitvāti attho. Vipassanāpi	1515	
PA_tika-s02_01t:1515_1	taruṇāti yojanā. Kāyo kilamati samathavipassanānaṃ taruṇatāya bhāvanāya pubbenāparaṃ	1515	
PA_tika-s02_01t:1515_2	visesassa alabbhamānattā. Tenāha “cittaṃ haññati vihaññatī”ti. Vipassanāya bahūpakārā	1515	
PA_tika-s02_01t:1515_3	samāpatti, tathā hi vuttaṃ – “samādhiṃ, bhikkhave, bhāvetha, samāhito yathābhūtaṃ jānāti passatī”ti.	1515	
PA_tika-s02_01t:1516_0	Yathā vissamaṭṭhānaṃ yodhānaṃ parissamaṃ vinodeti, tathā parissamavinodanatthaṃ phalakehi	1516	
PA_tika-s02_01t:1516_1	kātabbaṃ vissamaṭṭhānaṃ phalakakoṭṭhako, samāpattiyā pana vipassanā bahukāratarā	1516	
PA_tika-s02_01t:1516_2	samādhiparipanthakānaṃ, sabbesampi vā kilesānaṃ vimathanena dubbalabhāvāpajjanato.	1516	
PA_tika-s02_01t:1516_3	Tenāha “vipassanā thāmajātā samāpattimpi rakkhati, thāmajātaṃ karotī”ti. Nanu cevaṃ	1516	
PA_tika-s02_01t:1516_4	itarītarasannissayadoso āpajjatīti? Nayidamekantikaṃ, itarītarasannissayāpi kiccasiddhi	1516	
PA_tika-s02_01t:1516_5	loke labbhatīti dassetuṃ “yathā hī”tiādi vuttaṃ.	1516	
PA_tika-s02_01t:1517_0	Gāmantaṃ āhaṭesūti gāmasamīpaṃ upanītesu. Etāgāvoti sati uppādanamattameva kātabbaṃ	1517	
PA_tika-s02_01t:1517_1	yathā gāvo rakkhitabbā, tadabhāvato. Tadāti samathavipassanānaṃ thāmajātakāle. Anupassanānaṃ	1517	
PA_tika-s02_01t:1517_2	lahuṃ lahuṃ uppattiṃ sandhāya “ekappahāreneva āruḷhova hotī”ti vuttaṃ, kameneva pana	1517	
PA_tika-s02_01t:1517_3	anupassanāpaṭipāṭiṃ ārohati.	1517	
PA_tika-s02_01t:1518_0	215. Evaṃ bhagavā attano appamādapaṭipadaṃ, tāya ca laddhaṃ anaññasādhāraṇaṃ visesaṃ	1518	
PA_tika-s02_01t:1518_1	dassento hetusampattiyā saddhiṃ phalasampattiṃ dassetvā idāni sattūpakārasampattiṃ	1518	
PA_tika-s02_01t:1518_2	dassetuṃ “seyyathāpī”tiādimāhāti evaṃ ettha anusandhi veditabbā. Araññalakkhaṇayoggamattena	1518	
PA_tika-s02_01t:1518_3	araññaṃ. Mahāvanatāya pavanaṃ. Pavaddhañhi vanaṃ pavanaṃ. Catūhi yogehīti jighacchāpipāsābhayapaṭipattisaṅkhātayogehi.	1518	
PA_tika-s02_01t:1518_4	Khemaṃ anupaddavataṃ. Suvatthiṃ anupaddavaṃ āvahatīti sovatthiko. Pītiṃ kuṭṭhiṃ gameti	1518	
PA_tika-s02_01t:1518_5	upanetīti pītigamanīyo. Pītaṃ pānatitthaṃ gacchatīti pītagamanīyo. Sākhādīhīti kaṇṭakasākhākaṇṭakalatāvanehi.	1518	
PA_tika-s02_01t:1518_6	Anāsayagāmitāya udakasanniruddhopi amaggo vutto, itarāni apītigamanīyatāyapi. Ādi-saddena	1518	
PA_tika-s02_01t:1518_7	gahanaṃ pariggaṇhāti. Okemigaluddakassa gocare caratīti okacaro, dīpakamigo. Araññe	1518	
PA_tika-s02_01t:1518_8	mige disvā tehi saddhiṃ palāyeyyāti dīgharajjubandhanaṃ.	1518	
PA_tika-s02_01t:1519_0	Idha vasantīti migānaṃ āsayaṃ vadati, tato āsayato iminā maggena nikkhamanti. Ettha	1519	
PA_tika-s02_01t:1519_1	carantīti etasmiṃ ṭhāne gocaraṃ gaṇhanti. Ettha pivantīti etasmiṃ nipānatitthe udakaṃ	1519	
PA_tika-s02_01t:1519_2	pivanti. Iminā maggena pavisantīti iminā maggena nipānatitthaṃ pavisanti. Maggaṃ	1519	
PA_tika-s02_01t:1519_3	pidhāyāti pakatimaggaṃ pidahitvā. Na tāva kiñci karoti anavasese vanamige ghātetukāmo.	1519	
PA_tika-s02_01t:1520_0	Avijjāya aññāṇā hutvāti avijjāya nivutattā ñāṇarahitā hutvā, nandīrāgena upanītā	1520	
PA_tika-s02_01t:1520_1	rūpārammaṇādīni ābandhitvā. Palobhanato okacaraṃ nandīrāgoti. Byāmohanato okacārikaṃ	1520	
PA_tika-s02_01t:1520_2	avijjāti katvā dasseti. Tesanti okacarokacārikānaṃ. Sākhābhaṅgenāti tādisena lūkhataragandhena	1520	
PA_tika-s02_01t:1520_3	sākhābhaṅgena. Manussagandhaṃ apanetvā tassa sākhābhaṅgassa gandhena. Sammattoti	1520	
PA_tika-s02_01t:1520_4	sammajjito byāmuñcho.	1520	
PA_tika-s02_01t:1521_0	Buddhānaṃ khemamaggavicaraṇaṃ kummaggapidhānañca sabbalokasādhāraṇampi atthato veneyyapuggalāpekkhamevāti	1521	
PA_tika-s02_01t:1521_1	dassento “aññātakoṇḍaññādīnaṃ bhabbapuggalāna”nti āha. Ūhatoti samūhato nīhatoti	1521	
PA_tika-s02_01t:1521_2	āha “dvedhā chetvā pātito”ti. Nāsitāti adassanaṃ gamitāti āha “sabbena sabbaṃ samugghāṭitā”ti.	1521	
PA_tika-s02_01t:1521_3	Hitūpacāranti sattānaṃ hitacariyaṃ.	1521	
PA_tika-s02_01t:1522	Dvedhāvitakkasuttavaṇṇanāya līnatthappakāsanā samattā.	152	
PA_tika-s02_01t:1523	10. Vitakkasaṇṭhānasuttavaṇṇanā	152	
PA_tika-s02_01t:1524_0	216. Dasakusalakammapathavasenāti idaṃ nidassanamattaṃ daṭṭhabbaṃ vaṭṭapādakasamāpatticittassapi	1524	
PA_tika-s02_01t:1524_1	idha adhicittabhāvena anicchitattā. Tenāha “vipassanāpādakaaṭṭhasamāpatticitta”nti.	1524	
PA_tika-s02_01t:1524_2	Atha vā anuttarimanussadhammasaṅgahitameva kevalaṃ “pakaticitta”nti vattabbanti dassento	1524	
PA_tika-s02_01t:1524_3	“dasakusalakammapathavasena uppannaṃ cittaṃ cittamevā”ti vatvā yadettha adhicittanti	1524	
PA_tika-s02_01t:1524_4	adhippetaṃ, taṃ tadeva dassento “vipassanāpādakaaṭṭhasamāpatticitta”nti āha. Itarassa	1524	
PA_tika-s02_01t:1524_5	panettha vidhi na paṭisedhetīti daṭṭhabbaṃ. Vipassanāya sampayuttaṃ adhicittanti	1524	
PA_tika-s02_01t:1524_6	keci. Anuyuttenāti anuppannassa uppādanavasena, uppannassa paribrūhanavasena anu	1524	
PA_tika-s02_01t:1524_7	anu yuttena. Mūlakammaṭṭhānanti pārihāriyakammaṭṭhānaṃ. Gahetvā viharantoti bhāvanaṃ	1524	
PA_tika-s02_01t:1524_8	anuyuñjanto. Bhāvanāya appanaṃ appattopi adhicittamanuyuttoyeva tadatthepi taṃsaddavohārato.	1524	
PA_tika-s02_01t:1525_0	Yehi phalaṃ nāma yathā uppajjanaṭṭhāne pakappiyamānaṃ viya hoti, tāni nimittāni.	1525	
PA_tika-s02_01t:1525_1	Tenāha “kāraṇānī”ti. Kālena kālanti ettha kālenāti bhummatthe karaṇavacananti āha	1525	
PA_tika-s02_01t:1525_2	“samaye samaye”ti. Nanu ca…pe… nirantaraṃ manasi kātabbanti kasmā vuttaṃ, nanu ca	1525	
PA_tika-s02_01t:1525_3	bhāvanāya vīthipaṭipannattā abbudanīharaṇavidhiṃ dassentena bhagavatā “pañca nimittāni	1525	
PA_tika-s02_01t:1525_4	kālena kālaṃ manasi kātabbānī”ti ayaṃ desanā āraddhāti? “Adhicittamanuyuttenā”ti	1525	
PA_tika-s02_01t:1525_5	vuttattā avicchedavasena bhāvanāya yuttappayutto adhicittamanuyutto nāmāti codakassa	1525	
PA_tika-s02_01t:1525_6	adhippāyo. Itaro bhāvanaṃ anuyuñjantassaādikammikassa kadāci bhāvanupakkilesā uppajjeyyuṃ,	1525	
PA_tika-s02_01t:1525_7	tato cittassa visodhanatthāya yathākālaṃ imāni nimittāni manasi kātabbānīti “kālena	1525	
PA_tika-s02_01t:1525_8	kāla”nti satthā avocāti dassento “pāḷiyañhī”tiādimāha. Tattha imānīti imāni pāḷiyaṃ	1525	
PA_tika-s02_01t:1525_9	āgatāni pañca nimittāni. Abbudanti upaddavaṃ.	1525	
PA_tika-s02_01t:1526_0	Chandasahagatā rāgasampayuttāti taṇhāchandasahagatā kāmarāgasampayuttā. Iṭṭhāniṭṭhaasamapekkhitesūti	1526	
PA_tika-s02_01t:1526_1	iṭṭhesu piyesu, aniṭṭhesu appiyesu, asamaṃ asammā pekkhitesu. Asamapekkhananti gehassitaaññāṇupekkhāvasena	1526	
PA_tika-s02_01t:1526_2	ārammaṇassa ayoniso gahaṇaṃ. Yaṃ sandhāya vuttaṃ – “cakkhunā rūpaṃ disvā upekkhā	1526	
PA_tika-s02_01t:1526_3	bālassa mūḷhassa puthujjanassā”tiādi. Te parivitakkā. Tato nimittato aññanti tato	1526	
PA_tika-s02_01t:1526_4	chandūpasaṃhitādiakusalavitakkuppattikāraṇato aññaṃ navaṃ nimittaṃ. “Manasikaroto”ti	1526	
PA_tika-s02_01t:1526_5	hi vuttaṃ, tasmā ārammaṇaṃ, tādiso purimuppanno cittappavattiākāro vā nimittaṃ. Kusalanissitaṃ	1526	
PA_tika-s02_01t:1526_6	nimittanti kusalacittappavattikāraṇaṃ manasi kātabbaṃ citte ṭhapetabbaṃ, bhāvanāvasena	1526	
PA_tika-s02_01t:1526_7	cintetabbaṃ, cittasantāne vā saṅkamitabbaṃ. Asubhañhi asubhanimittanti. Saṅkhāresu	1526	
PA_tika-s02_01t:1526_8	uppanne chandūpasaṃhite vitakketi ānetvā sambandhitabbaṃ. Evaṃ “dosūpasañhite”tiādīsu	1526	
PA_tika-s02_01t:1526_9	yathārahaṃ taṃ taṃ padaṃ ānetvā sambandhitabbaṃ. Yattha katthacīti “sattesu saṅkhāresū”ti	1526	
PA_tika-s02_01t:1526_10	yattha katthaci. Pañcadhammūpanissayoti pañcavidho dhammūpasaṃhito upanissayo.	15261	
PA_tika-s02_01t:1527_0	Evaṃ “chandūpasañhite”tiādinā saṅkhepato vuttamatthaṃ vitthārato dassetuṃ “imassa	1527	
PA_tika-s02_01t:1527_1	hatthā vā sobhanā”tiādi āraddhaṃ. Tattha “asubhato upasaṃharitabba”nti vatvā upasaṃharaṇākārassa	1527	
PA_tika-s02_01t:1527_2	dassanaṃ “kimhi sārattosī”ti. Chavirāgenāti chavirāgatāya kāḷasāmādivaṇṇanibhāya.	1527	
PA_tika-s02_01t:1527_3	Kuphaḷapūritoti pakkehi kuṇapaphalehi puṇṇo. “Kaliphalapūrito”ti vā pāṭho.	1527	
PA_tika-s02_01t:1528_0	Assāmikatāvakālikabhāvavasenāti idaṃ pattaṃ anukkamena vaṇṇavikārañceva jiṇṇabhāvañca	1528	
PA_tika-s02_01t:1528_1	patvā chiddāvachiddaṃ bhinnaṃ vā hutvā kapālaniṭṭhaṃ bhavissati. Idaṃ cīvaraṃ anupubbena	1528	
PA_tika-s02_01t:1528_2	vaṇṇavikāraṃ jiṇṇatañca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ	1528	
PA_tika-s02_01t:1528_3	bhavissati. Sace pana nesaṃ sāmiko bhaveyya, na nesaṃ evaṃ vinassituṃ dadeyyāti evaṃ	1528	
PA_tika-s02_01t:1528_4	assāmikabhāvavasena, “anaddhaniyaṃ idaṃ tāvakālika”nti evaṃ tāvakālikabhāvavasena ca manasikaroto.	1528	
PA_tika-s02_01t:1529_0	Āghātavinaya…pe… bhāvetabbāti – “pañcime, bhikkhave, āghātapaṭivinayā. Yattha hi	1529	
PA_tika-s02_01t:1529_1	bhikkhuno uppanno āghāto sabbaso paṭivinetabbo”tiādinā nayena āgatassa āghātavinayasuttassa	1529	
PA_tika-s02_01t:1529_2	ceva kakacūpamovāda chavālātūpamādīnañca vasena āghātaṃ paṭivinodetvā mettā bhāvetabbā.	1529	
PA_tika-s02_01t:1530_0	Garusaṃvāsoti garuṃ upanissāya vāso. Uddesoti pariyattidhammassa uddisāpanañceva	1530	
PA_tika-s02_01t:1530_1	uddisanañca. Uddiṭṭhaparipucchananti yathāuggahitassa dhammassa atthaparipucchā.	1530	
PA_tika-s02_01t:1530_2	Pañca dhammūpanissāyāti garusaṃvāsādike pañca dhamme paṭicca. Mohadhātūti moho.	1530	
PA_tika-s02_01t:1531_0	Upanissitabbāti upanissayitabbā, ayameva vā pāṭho. Yattappaṭiyattoti yatto ca gāmappavesanāpucchākaraṇesu	1531	
PA_tika-s02_01t:1531_1	ussukkaṃ āpanno sajjito ca hotīti attho. Athassa moho pahīyatīti assa bhikkhuno evaṃ	1531	
PA_tika-s02_01t:1531_2	tattha yuttappayuttassa pacchā so moho vigacchati. Evampīti evaṃ uddese appamajjanenapi.	1531	
PA_tika-s02_01t:1531_3	Puna evampīti atthaparipucchāya kaṅkhāvinodanepi. Tesu tesu ṭhānesu attho pākaṭo	1531	
PA_tika-s02_01t:1531_4	hotīti suyyamānassa dhammassa tesu tesu padesu “idha sīlaṃ kathitaṃ, idha samādhi,	1531	
PA_tika-s02_01t:1531_5	idha paññā”ti so so attho vibhūto hoti. Idaṃ cakkhurūpālokādi imassa cakkhuviññāṇassa	1531	
PA_tika-s02_01t:1531_6	kāraṇaṃ, idaṃ sālibījabhūmisalilādi imassa sāliaṅkurassa kāraṇaṃ. Idaṃ na kāraṇanti	1531	
PA_tika-s02_01t:1531_7	tadeva cakkhurūpālokādi sotaviññāṇassa, tadeva sālibījādi kudrusakaṅkurassa na kāraṇanti	1531	
PA_tika-s02_01t:1531_8	ṭhānāṭṭhānavinicchaye cheko hoti.	1531	
PA_tika-s02_01t:1532_0	Ārammaṇesūti kammaṭṭhānesu. Ime vitakkāti kāmavitakkādayo. Sabbe kusalā dhammā sabbākusalapaṭipakkhāti	1532	
PA_tika-s02_01t:1532_1	katvā “pahīyantī”ti vattabbe na sabbe sabbesaṃ ujuvipaccanīkabhūtāti “pahīyanti evā”ti	1532	
PA_tika-s02_01t:1532_2	sāsaṅkaṃ vadati. Tenāha “imānī”tiādi.	1532	
PA_tika-s02_01t:1533_0	Kusalanissitanti kusalena nissitaṃ nissayitabbaṃ. Kusalassa paccayabhūtanti tasseva	1533	
PA_tika-s02_01t:1533_1	vevacanaṃ, kusaluppattikāraṇaṃ yathāvuttaasubhanimittādimeva vadati. Sāraphalaketi	1533	
PA_tika-s02_01t:1533_2	candanamaye sāraphalake. Visamāṇinti visamākārena tattha ṭhitaṃ āṇiṃ. Haneyyāti pahareyya nikkhāmeyya.	1533	
PA_tika-s02_01t:1534_0	217. Aṭṭoti āturo, duggandhabādhatāya pīḷito. Dukkhitoti sañjātadukkho. Imināpi kāraṇenāti	1534	
PA_tika-s02_01t:1534_1	akosallasambhūtatāya kusalapaṭipakkhatāya gehassitarogena sarogatāya ca ete akusalā	1534	
PA_tika-s02_01t:1534_2	viññugarahitabbatāya jigucchanīyatāya ca sāvajjā aniṭṭhaphalatāya nirassādasaṃvattaniyatāya	1534	
PA_tika-s02_01t:1534_3	ca dukkhavipākāti evaṃ tena tena kāraṇena akusalādibhāvaṃ upaparikkhato.	1534	
PA_tika-s02_01t:1535	“Āturaṃ asuciṃ pūtiṃ, passa nande samussayaṃ;	153	
PA_tika-s02_01t:1536	Uggharantaṃ paggharantaṃ, bālānaṃ abhinandita”nti. –	153	
PA_tika-s02_01t:1537	Evamādi kāyavicchandanīyakathādīhi vā. Ādi-saddena –	153	
PA_tika-s02_01t:1538	“Tasseva tena pāpiyo, yo kuddhaṃ paṭikujjhati;	153	
PA_tika-s02_01t:1539	Kuddhaṃ appaṭikujjhanto, saṅgāmaṃ jeti dujjaya”nti. –	153	
PA_tika-s02_01t:1540	Evamādi paṭighavūpasamanakathādikāpi saṅgaṇhāti.	154	
PA_tika-s02_01t:1541_0	218. Na saraṇaṃ asati, ananussaraṇaṃ. Amanasikaraṇaṃ amanasikāro. Kammaṭṭhānaṃ gahetvā	1541	
PA_tika-s02_01t:1541_1	nisīditabbanti kammaṭṭhānamanasikāreneva nisīditabbaṃ. Uggahito dhammakathāpabandhoti	1541	
PA_tika-s02_01t:1541_2	kammaṭṭhānassa upakāro dhammakathāpabandho. Muṭṭhipotthakoti muṭṭhippamāṇo pārihāriyapotthako.	1541	
PA_tika-s02_01t:1541_3	Samannānentenāti samannāharantena. Okāso na hoti āraddhassa pariyosāpetabbato. Āraddhassa	1541	
PA_tika-s02_01t:1541_4	antagamanaṃ anārambhovāti theravādo. Tassāti upajjhāyassa. Pabbhārasodhanaṃ kāyakammaṃ,	1541	
PA_tika-s02_01t:1541_5	ārabhanto eva vitakkaniggaṇhanatthaṃ saṃyuttanikāyasajjhāyanaṃ vacīkammaṃ, dassanakiccapubbakammakaraṇatthaṃ	1541	
PA_tika-s02_01t:1541_6	tejokasiṇaparikammanti tīṇi kammāni ācinoti. Thero tassa āsayaṃ kasiṇañca savisesaṃ	1541	
PA_tika-s02_01t:1541_7	jānitvā “imasmiṃ vihāre”tiādimavoca. Tenassa yathādhippāyaṃ sabbaṃ sampāditaṃ. Asatipabbaṃ	1541	
PA_tika-s02_01t:1541_8	nāma asatiyā vitakkaniggahaṇavibhāvanato.	1541	
PA_tika-s02_01t:1542_0	219. Vitakkamūlabhedaṃ pabbanti vitakkamūlassa tammūlassa ca bhedavibhāvanaṃ vitakkamūlabhedaṃ	1542	
PA_tika-s02_01t:1542_1	pabbaṃ. Vitakkaṃ saṅkharotīti vitakkasaṅkhāro, vitakkapaccayo subhanimittādīsupi	1542	
PA_tika-s02_01t:1542_2	subhādinā ayonisomanasikāro. So pana vitakkasaṅkhāro saṃtiṭṭhati etthāti vitakkasaṅkhārasaṇṭhānaṃ,	1542	
PA_tika-s02_01t:1542_3	asubhe subhantiādi saññāvipallāso. Tenāha “vitakkānaṃ mūlañca mūlamūlañca manasi	1542	
PA_tika-s02_01t:1542_4	kātabba”nti. Vitakkānaṃ mūlamūlaṃ gacchantassāti upaparikkhanavasena micchāvitakkānaṃ	1542	
PA_tika-s02_01t:1542_5	mūlaṃ uppattikāraṇaṃ ñāṇagatiyā gacchantassa. Yāthāvato jānantassa pubbe viya vitakkā	1542	
PA_tika-s02_01t:1542_6	abhiṇhaṃ nappavattantīti āha “vitakkacāro sithilo hotī”ti. Tasmiṃ sithilībhūte matthakaṃ	1542	
PA_tika-s02_01t:1542_7	gacchanteti vuttanayena vitakkacāro sithilabhūto, tasmiṃ vitakkānaṃ mūlagamane anukkamena	1542	
PA_tika-s02_01t:1542_8	thirabhāvappattiyā matthakaṃ gacchante. Vitakkā sabbaso nirujjhantīti micchāvitakkā	1542	
PA_tika-s02_01t:1542_9	sabbepi gacchanti na samudācaranti, bhāvanāpāripūriyā vā anavasesā pahīyanti.	1542	
PA_tika-s02_01t:1543_0	Kaṇṇamūle patitanti sasakassa kaṇṇasamīpe kaṇṇasakkhaliṃ paharantaṃ viya upapatitaṃ.	1543	
PA_tika-s02_01t:1543_1	Tassa kira sasakassa heṭṭhā mahāmūsikāhi khatamahāvāṭaṃ umaṅgasadisaṃ ahosi, tenassa	1543	
PA_tika-s02_01t:1543_2	pātena mahāsaddo ahosi. Palāyiṃsu “pathavī udrīyatī”ti. Mūlamūlaṃ gantvā anuvijjeyyanti	1543	
PA_tika-s02_01t:1543_3	“pathavī bhijjatī”ti yatthāyaṃ saso uṭṭhito, tattha gantvā tassa mūlakāraṇaṃ yaṃnūna	1543	
PA_tika-s02_01t:1543_4	vīmaṃseyyaṃ. Pathaviyā bhijjanaṭṭhānaṃ gate “ko jānāti, kiṃ bhavissatī”ti saso “na	1543	
PA_tika-s02_01t:1543_5	sakkomi sāmī”ti āha. Ādhipaccavato hi yācanaṃ saṇhamudukaṃ. Duddubhāyatīti duddubhāti	1543	
PA_tika-s02_01t:1543_6	saddaṃ karoti. Anuravadassanañhetaṃ. Bhaddanteti migarājassa piyasamudācāro, migarāja,	1543	
PA_tika-s02_01t:1543_7	bhaddaṃ te atthūti attho. Kimetanti kiṃ etaṃ, kiṃ tassa mūlakāraṇaṃ? Duddubhanti	1543	
PA_tika-s02_01t:1543_8	idampi tassa anuravadassanameva. Evanti yathā sasakassa mahāpathavībhedanaṃ ravanāya	1543	
PA_tika-s02_01t:1543_9	micchāgāhasamuṭṭhānaṃ amūlaṃ, evaṃ vitakkacāropi saññāvipallāsasamuṭṭhāno amūlo.	1543	
PA_tika-s02_01t:1543_10	Tenāha “vitakkāna”ntiādi.	15431	
PA_tika-s02_01t:1544_0	220. Abhidantanti abhibhavanadantaṃ, uparidantanti attho. Tenāha “uparidanta”nti.	1544	
PA_tika-s02_01t:1544_1	So hi itaraṃ musalaṃ viya udukkhalaṃ visesato kassaci khādanakāle abhibhuyya vattati.	1544	
PA_tika-s02_01t:1544_2	Kusalacittenāti balavasammāsaṅkappasampayuttena. Akusalacittanti kāmavitakkādisahitaṃ	1544	
PA_tika-s02_01t:1544_3	akusalacittaṃ. Abhiniggaṇhitabbanti yathā tassa āyatiṃ samudācāro na hoti, evaṃ abhibhavitvā	1544	
PA_tika-s02_01t:1544_4	niggahetabbaṃ, anuppattidhammatā āpādetabbāti attho. Ke ca tumhe satipi cirakālabhāvanāya	1544	
PA_tika-s02_01t:1544_5	evaṃ adubbalā ko cāhaṃ mama santike laddhappatiṭṭhe viya ṭhitepi idāneva appatiṭṭhe	1544	
PA_tika-s02_01t:1544_6	karonto iti evaṃ abhibhavitvā. Taṃ pana abhibhavanākāraṃ dassento “kāmaṃ taco cā”tiādinā	1544	
PA_tika-s02_01t:1544_7	caturaṅgasamannāgatavīriyapaggaṇhanamāha. Atthadīpikanti ekantato vitakkaniggaṇhanatthajotakaṃ.	1544	
PA_tika-s02_01t:1544_8	Upamanti “seyyathāpi, bhikkhave, balavā puriso”tiādikaṃ upamaṃ.	1544	
PA_tika-s02_01t:1545_0	221. Pariyādānabhājanīyanti yaṃ taṃ ādito “adhicittamanuyuttena bhikkhunā pañca nimittāni	1545	
PA_tika-s02_01t:1545_1	kālena kālaṃ manasi kātabbānī”ti niddiṭṭhaṃ, tattha tassa nimittassa manasikaraṇakālapariyādānassa	1545	
PA_tika-s02_01t:1545_2	vasena vibhajanaṃ. Nigamanaṃ vā etaṃ, yadidaṃ “yato kho, bhikkhave”tiādi. Yathāvuttassa	1545	
PA_tika-s02_01t:1545_3	hi atthassa puna vacanaṃ nigamananti. Tathāpaṭipannassa vā vasībhāvavisuddhidassanatthaṃ	1545	
PA_tika-s02_01t:1545_4	“yato kho, bhikkhave”tiādi vuttaṃ. Satthācariyoti dhanubbedācariyo. Yathā hi sasanato	1545	
PA_tika-s02_01t:1545_5	asatthampi satthaggahaṇeneva saṅgayhati, evaṃ dhanusippampi dhanubbedapariyāpannamevāti.	1545	
PA_tika-s02_01t:1546_0	Pariyāyati parivitakketīti pariyāyo. Vāroti āha “vitakkavārapathesū”ti, vitakkānaṃ	1546	
PA_tika-s02_01t:1546_1	vārena pavattanamaggesu. Ciṇṇavasīti āsevitavasī. Paguṇavasīti subhāvitavasī. Sammāvitakkaṃyeva	1546	
PA_tika-s02_01t:1546_2	yathicchitaṃ tathāvitakkanato, itarassa panassa setughātoyevāti.	1546	
PA_tika-s02_01t:1547	Vitakkasaṇṭhānasuttavaṇṇanāya līnatthappakāsanā samattā.	154	
PA_tika-s02_01t:1548	Niṭṭhitā ca sīhanādavaggavaṇṇanā.	154	
PA_tika-s02_01t:1549	3. Opammavaggo	154	
PA_tika-s02_01t:1550	1. Kakacūpamasuttavaṇṇanā	155	
PA_tika-s02_01t:1551	222. Moḷinti kesaracanaṃ. Vehāyasanti ākāse. Ratanacaṅkoṭavarenāti ratanasilāmayavaracaṅkoṭakena sahassanetto sirasā paṭiggahi. “Suvaṇṇacaṅkoṭakavarenā”tipi pāṭho.	155	
PA_tika-s02_01t:1552_0	Sāti moḷi. Moḷi etassa atthīti moḷiko, moḷiko eva moḷiyo. Phaggunoti pana nāmaṃ.	1552	
PA_tika-s02_01t:1552_1	Saṅkhāti samaññā. Velīyati khaṇamuhuttādivasena upadisīyatīti velā, kāloti āha “tāyaṃ	1552	
PA_tika-s02_01t:1552_2	velāyaṃ…pe… ayaṃ kālavelā nāmā”ti. Velayati paricchedavasena tiṭṭhatīti velā, sīmā.	1552	
PA_tika-s02_01t:1552_3	Velayati saṃkilesapakkhaṃ cālayatīti velā, sīlaṃ. Anatikkamanaṭṭhopi cassa saṃkilesadhammanimittaṃ	1552	
PA_tika-s02_01t:1552_4	acalanameva. Viññupurisābhāve chapañcavācāmattaṃ ovāde pamāṇaṃ nāma. Davasahagataṃ	1552	
PA_tika-s02_01t:1552_5	katvāti kīḷāsahitaṃ katvā.	1552	
PA_tika-s02_01t:1553_0	Missībhūtoti ananulomikasaṃsaggavasena missībhūto. “Avaṇṇaṃ bhāsatī”ti saṅkhepato	1553	
PA_tika-s02_01t:1553_1	vuttaṃ vivarituṃ “tāpanapacanakoṭṭanādīnī”tiādi vuttaṃ. Adhikaraṇampi karotīti ettha	1553	
PA_tika-s02_01t:1553_2	yathā so adhikaraṇāya parisakkati, taṃdassanaṃ “imesaṃ bhikkhūna”ntiādi. Adhikaraṇaṃ	1553	
PA_tika-s02_01t:1553_3	ākaḍḍhatīti adhikaraṇaṃ uddissa te bhikkhū ākaḍḍhati, adhikaraṇaṃ vā tesu uppādento	1553	
PA_tika-s02_01t:1553_4	ākaḍḍhati. Uddesapadaṃ vāti padaso uddesamattaṃ vā. Neva piyakamyatāyāti neva attani	1553	
PA_tika-s02_01t:1553_5	satthuno piyabhāvakāmatāya. Na bhedādhippāyenāti na satthuno tena bhikkhunā bhedādhippāyena.	1553	
PA_tika-s02_01t:1553_6	Atthakāmatāyāti moḷiyaphaggunassa hitakāmatāya.	1553	
PA_tika-s02_01t:1554_0	224. Avaṇṇabhāsaneti bhikkhunīnaṃ aguṇakathane. Chandādīnaṃ vatthubhāvato kāmaguṇā	1554	
PA_tika-s02_01t:1554_1	gehaṃ viya gehaṃ, te ca te sitā nissitāti gehassitāti vuttā. Taṇhāchandāpi tāsaṃ	1554	
PA_tika-s02_01t:1554_2	kattukāmatāpīti ubhayepi taṇhāchandā, paṭighachandā pana tesaṃ kattukāmatā eva. Phalikamaṇi	1554	
PA_tika-s02_01t:1554_3	viya pakatipabhassarassa cittasantānassa upasaṅgo viya vipariṇāmakāraṇaṃ rāgādayoti	1554	
PA_tika-s02_01t:1554_4	āha “rattampi cittaṃ vipariṇata”ntiādi. Hitānukampīti karuṇāya paccupaṭṭhāpanamāha.	1554	
PA_tika-s02_01t:1554_5	“Yassantarato na santi kopā”tiādīsu viya antara-saddo cittapariyāyoti āha “dosantaroti dosacitto”ti.	1554	
PA_tika-s02_01t:1555_0	225. Dubbacatāya ovādaṃ asampaṭicchanto citteneva paṭiviruddho aṭṭhāsi. Gaṇhiṃsu	1555	
PA_tika-s02_01t:1555_1	cittaṃ, hadayagāhiniṃ paṭipajjiṃsūti attho. Pūrayiṃsu ajjhāsayanti attho. Ekasmiṃ	1555	
PA_tika-s02_01t:1555_2	samaye paṭhamabodhiyaṃ. Ekāsanaṃ bhojanassa ekāsanabhojanaṃ, ekavelāyameva bhojanaṃ.	1555	
PA_tika-s02_01t:1555_3	Tañca kho pubbaṇhe evāti āha “ekaṃ purebhattabhojana”ntiādi. Sattakkhattuṃ bhuttabhojanampi	1555	
PA_tika-s02_01t:1555_4	imasmiṃ sutte ekāsanabhojananteva adhippetaṃ, na ekāsanikatāya ekāya eva nisajjāya	1555	
PA_tika-s02_01t:1555_5	bhojanaṃ. “Appaḍaṃsa…pe… samphassa”ntiādīsu viya appa-saddo abhāvatthoti āha “nirābādhataṃ,	1555	
PA_tika-s02_01t:1555_6	niddukkhata”nti. Padhānādivasena sallahukaṃ akicchaṃ uṭṭhānaṃ sallahukauṭṭhānaṃ.	1555	
PA_tika-s02_01t:1555_7	Na ekappahārenāti na ekavārena, na ekasmiṃyeva kāleti adhippāyo. Dve bhojanānīti	1555	
PA_tika-s02_01t:1555_8	“aparaṇhe rattiya”nti kālavasena dve bhojanāni. Pañca guṇeti appābādhādike pañca	1555	
PA_tika-s02_01t:1555_9	ānisaṃse. Satuppādakaraṇīyamattamevāti satuppādamattakaraṇīyameva, nivāretabbassa	1555	
PA_tika-s02_01t:1555_10	punappunaṃ samādapanañca nāhosi.	15551	
PA_tika-s02_01t:1556_0	Maṇḍabhūmīti ojavantabhūmi, yattha parisiñcanena vinā sassāni kiṭṭhāni sampajjanti.	1556	
PA_tika-s02_01t:1556_1	Yuge yojetabbāni yoggāni, tesaṃ ācariyo yoggācariyo, tesaṃ sikkhāpanako. Gāmaṇihatthiādayopi	1556	
PA_tika-s02_01t:1556_2	“yoggā”ti vuccantīti āha pāḷiyaṃ “assadammasārathī”ti. Catūsu maggesu yena yena maggena	1556	
PA_tika-s02_01t:1556_3	icchati. Javasamagādibhedāsu gatīsu yaṃ yaṃ gatiṃ. Taṃ taṃ maggaṃ āruḷhāva otiṇṇāyeva.	1556	
PA_tika-s02_01t:1556_4	Neva vāretabbā rasmiviniggaṇhanena. Na vijjhitabbā patodalaṭṭhiyā. Gamanamevāti ime	1556	
PA_tika-s02_01t:1556_5	yuttā mama icchānurūpaṃ mandaṃ gacchanti, samaṃ gacchanti, sīghaṃ gacchantīti khuresu	1556	
PA_tika-s02_01t:1556_6	nimittaggahaṇaṃ paṭṭhapetvā sārathinā tesaṃ gamanameva passitabbaṃ hoti, na tattha	1556	
PA_tika-s02_01t:1556_7	niyojanaṃ. Tehipi bhikkhūhi. Pajahiṃsu pajahitabbaṃ. Sāladūsanāti sālarukkhavisanāsakā.	1556	
PA_tika-s02_01t:1556_8	Aññā ca valliyo sālarukkhe vinandhitvā ṭhitā. Bahi nīharaṇenāti sālavanato bahi chaḍḍanena.	1556	
PA_tika-s02_01t:1556_9	Susaṇṭhitāti saṇṭhānasampannā, mariyādaṃ bandhitvāti ālavālasampādanavasena mariyādaṃ	1556	
PA_tika-s02_01t:1556_10	bandhitvā. Kipillapuṭakaṃ tambakipillakapuṭakaṃ. Sukkhadaṇḍakaharaṇaṃ ālavālabbhantarā.	15561	
PA_tika-s02_01t:1557_0	226. Videharaṭṭhe jātasaṃvaḍḍhatāya vedehikā. Paṇḍā vuccati paññā, tāya itā gatā	1557	
PA_tika-s02_01t:1557_1	pavattāti paṇḍitā. Gahapatānīti gehasāminī. Soraccenāti saṃyamena. Nivātavuttīti	1557	
PA_tika-s02_01t:1557_2	paṇipātakārī. Nibbutāti nibbutaduccaritapariḷāhā. Uṭṭhāhikāti uṭṭhānavīriyavatī. Kibbisāti kurūrā.	1557	
PA_tika-s02_01t:1558_0	227. Evaṃ akkhantiyā dosaṃ dassetvāti “guṇavanto”ti loke patthaṭakittisaddānampi	1558	
PA_tika-s02_01t:1558_1	akkhantinimittaṃ ayasuppattiguṇaparihāniādiṃ akkhamatāyaādīnavaṃ pakāsetvā. Vacanapatheti	1558	
PA_tika-s02_01t:1558_2	vacanamagge yuttakālādike. Saṇhābhāvopi hi vacanassa pavattiākāroti katvā “vacanapatho”	1558	
PA_tika-s02_01t:1558_3	tveva vutto. Tesaṃyeva kālādīnaṃ. Mettā etassa atthīti mettaṃ, uppannaṃ mettacittaṃ	1558	
PA_tika-s02_01t:1558_4	etesanti uppannamettacittā. Puna “kālena vā, bhikkhave”tiādi pāḷi dhammasabhāvadassanavasena	1558	
PA_tika-s02_01t:1558_5	pavattā “paraṃ codanāvasena vadantā nāma imehi ākārehi vadantī”ti. Adhimuñcitvāti	1558	
PA_tika-s02_01t:1558_6	abhirativasena tasmiṃ puggale bhāvanācittaṃ muñcitvā vissajjetvā. So puggalo ārammaṇaṃ	1558	
PA_tika-s02_01t:1558_7	etassāti tadārammaṇaṃ, mettacittaṃ. Yadi evaṃ padesavisayaṃ taṃ kathaṃ nippadesavisayaṃ	1558	
PA_tika-s02_01t:1558_8	viya hotīti codento “kathaṃ tadārammaṇaṃ sabbāvantaṃ lokaṃ karotī”ti āha, itaro “pañca	1558	
PA_tika-s02_01t:1558_9	vacanapathe”tiādinā pariharati. Idha tadārammaṇañcāti tasseva mettacittassa ārammaṇaṃ	1558	
PA_tika-s02_01t:1558_10	katvāti pāḷiyaṃ vacanaseso daṭṭhabbo. Tenāha “puna tassevā”tiādi. Sabbā sattakāyasaṅkhātā	15581	
PA_tika-s02_01t:1558_11	pajā etassa atthīti sabbāvantoti imamatthaṃ dassento “sabbāvanta”nti āha. Vipulenāti	15581	
PA_tika-s02_01t:1558_12	mahājanārammaṇena. Mahantapariyāyo hi vipula-saddo, mahattañcettha bahukabhāvo. Tenāha	15581	
PA_tika-s02_01t:1558_13	“anekasattārammaṇenā”ti. Tañca puggalanti pañca vacanapathe gahetvā āgatapuggalaṃ.	15581	
PA_tika-s02_01t:1558_14	Cittassāti mettāsahagatacittassa. Ettha ca mettāsahagatena cetasā viharissāmāti sambandho.	15581	
PA_tika-s02_01t:1558_15	Tattha kathanti āha “tañca puggalaṃ sabbañca lokaṃ tassa cittassa ārammaṇaṃ katvā adhimuccitvā”ti.	15581	
PA_tika-s02_01t:1559_0	228. Tadatthadīpikanti yā mettaṃ cetovimuttiṃ sammadeva bhāvetvā ṭhitassa nibbikārato	1559	
PA_tika-s02_01t:1559_1	kenaci vikāraṃ na āpādetabbatā, tadatthajotikaṃ. Apathavinti pathavī na hotīti apathavī.	1559	
PA_tika-s02_01t:1559_2	Nippathavinti sabbena sabbaṃ pathavībhāvābhāvaṃ. Tiriyaṃ pana aparicchinnāti kasmā	1559	
PA_tika-s02_01t:1559_3	vuttaṃ, nanu cakkavāḷapabbatehi taṃ taṃ cakkavāḷaṃ paricchindati? Na, tadaññacakkavāḷapathaviyā	1559	
PA_tika-s02_01t:1559_4	ekābaddhabhāvato. Tiṇṇañhi cakkānaṃ antarasadise tiṇṇaṃ tiṇṇaṃ lokadhātūnaṃ antareyeva	1559	
PA_tika-s02_01t:1559_5	pathavī natthi lokantaranirayabhāvato. Cakkavāḷapabbatantarehi sambaddhaṭṭhāne pathavī	1559	
PA_tika-s02_01t:1559_6	ekābaddhāva. Vivaṭṭakāle hi saṇṭhahamānāpi pathavī yathāsaṇṭhitapathaviyā ekābaddhāva	1559	
PA_tika-s02_01t:1559_7	saṇṭhahati. Tenāha “tiriyaṃ pana aparicchinnā”ti. Imināva gambhīrabhāvena vuttaparimāṇato	1559	
PA_tika-s02_01t:1559_8	paraṃ natthīti dīpitaṃ hoti.	1559	
PA_tika-s02_01t:1560_0	229. Haliddīti haliddivaṇṇaṃ adhippetanti āha “yaṃ kiñci pītakavaṇṇa”nti. Vaṇṇasaṅkhātaṃ	1560	
PA_tika-s02_01t:1560_1	rūpaṃ assa atthīti rūpī, na rūpīti arūpīti āha “arūpo”ti. Tenevāha “sanidassanabhāvapaṭikkhepato”ti.	1560	
PA_tika-s02_01t:1561_0	230. Pañca yojanasatānīti himavantato samuddaṃ paviṭṭhaṭṭhānavasena vuttaṃ, na anotattadahamukhato.	1561	
PA_tika-s02_01t:1561_1	Aññā nadiyo upādāya labbhamānaṃ gambhīrataṃ appameyyaudakatañca gahetvā “gambhīrā	1561	
PA_tika-s02_01t:1561_2	appameyyā”ti vuttaṃ. Aṭṭhakathāyaṃ pana tiṇukkāya tāpetabbattābhāvadassanaparametanti	1561	
PA_tika-s02_01t:1561_3	vuttaṃ “etena payogenā”tiādi.	1561	
PA_tika-s02_01t:1562_0	231. Tūlinī viya tūlinīti āha “simbalitūlalatātūlasamānā”ti. Sassaranti evaṃpavatto	1562	
PA_tika-s02_01t:1562_1	saddo sassarasaddo. Anuravadassanañhetaṃ. Tathā bhabbharasaddo. Sabbametaṃ mettāvihārino	1562	
PA_tika-s02_01t:1562_2	cittassa dūsetuṃ asakkuṇeyyabhāvadassanaparaṃ. Ayañhettha saṅkhepattho – yathā mahāpathavī	1562	
PA_tika-s02_01t:1562_3	kenaci purisena apathaviṃ kātuṃ na sakkā, yathā ākāse kiñci rūpaṃ paṭṭhapetuṃ na	1562	
PA_tika-s02_01t:1562_4	sakkā, yathā gaṅgāya udakaṃ tiṇukkāya tāpetuṃ na sakkā, yathā ca biḷārabhastaṃ thaddhaṃ	1562	
PA_tika-s02_01t:1562_5	pharusañca samphassaṃ kātuṃ na sakkā, evamevaṃ mettāya cetovimuttiyā āsevitāya bhāvitāya	1562	
PA_tika-s02_01t:1562_6	bahulīkatāya pañca vacanapathe gahetvā āgatapurisena kenaci pariyāyena cittassa aññathattaṃ kātuṃ na sakkāti.	1562	
PA_tika-s02_01t:1563_0	232. Ocarakāti parūpaghātavasena hīnakammakārino. Tenāha “nīcakammakārakā”ti. Anadhivāsanenāti	1563	
PA_tika-s02_01t:1563_1	akkhamanena. Mayhaṃ ovādakaro na hotīti paramhi anatthakārimhi cittapadosanena āghātuppādanena	1563	
PA_tika-s02_01t:1563_2	mama sāsane sammāpaṭipajjamāno nāma na hoti.	1563	
PA_tika-s02_01t:1564_0	233. Aṇunti appakaṃ tanu parittakaṃ. Thūlanti mahantaṃ oḷārikaṃ. Vacanapathassa pana	1564	
PA_tika-s02_01t:1564_1	adhippetattā taṃ sāvajjavibhāgena gahetabbanti āha “appasāvajjaṃ vā mahāsāvajjaṃ	1564	
PA_tika-s02_01t:1564_2	vā”ti. Khantiyā idaṃ bhāriyaṃ na hotīti avocuṃ “anadhi…pe… passāmā”ti. Dīgharattanti	1564	
PA_tika-s02_01t:1564_3	cirakālaṃ, accantamevāti attho. Accantañca hitasukhaṃ nāma aññādhigamenevāti āha	1564	
PA_tika-s02_01t:1564_4	“arahattena kūṭaṃ gaṇhanto”ti.	1564	
PA_tika-s02_01t:1565	Kakacūpamasuttavaṇṇanāya līnatthappakāsanā samattā.	156	
PA_tika-s02_01t:1566	2. Alagaddūpamasuttavaṇṇanā	156	
PA_tika-s02_01t:1567_0	234. Bādhayiṃsūti haniṃsu. Taṃtaṃsampattiyā vibandhanavasena sattasantānassa antare	1567	
PA_tika-s02_01t:1567_1	vemajjhe eti āgacchatīti antarāyo, diṭṭhadhammikādianattho, anatikkamanaṭṭhena tasmiṃ	1567	
PA_tika-s02_01t:1567_2	antarāye niyuttā, antarāyaṃ vā phalaṃ arahanti, antarāyassa vā karaṇasīlāti antarāyikā.	1567	
PA_tika-s02_01t:1567_3	Tenāha “antarāyaṃ karontīti antarāyikā”ti. Ānantariyadhammāti ānantariyasabhāvacetanādhammā.	1567	
PA_tika-s02_01t:1567_4	Tatrāyaṃ vacanattho – cutianantaraphalaṃ anantaraṃ nāma, tasmiṃ anantare niyuttā,	1567	
PA_tika-s02_01t:1567_5	tannibbattanena anantarakaraṇasīlā, anantarapayojanāti vā ānantarikā, te eva ānantariyāti	1567	
PA_tika-s02_01t:1567_6	vuttā. Kammāni eva antarāyikāti kammantarāyikā. Mokkhasseva antarāyaṃ karoti, na	1567	
PA_tika-s02_01t:1567_7	saggassa micchācāralakkhaṇābhāvato. Na hi bhikkhuniyā dhammarakkhitabhāvo atthi.	1567	
PA_tika-s02_01t:1567_8	Pākatikabhikkhunīvasena cetaṃ vuttaṃ, ariyāya pana pavattaṃ apāyasaṃvattaniyameva.	1567	
PA_tika-s02_01t:1567_9	Nandamāṇavako cettha nidassanaṃ. Ubhinnaṃ samānacchandatāvasena vā asaggantarāyikatā,	1567	
PA_tika-s02_01t:1567_10	mokkhantarāyikatā pana mokkhatthapaṭipattiyā vidūsanato, abhibhavitvā pana pavattiyaṃ	15671	
PA_tika-s02_01t:1567_11	saggantarāyikatāpi na sakkā nivāretunti. Ahetukadiṭṭhiakiriyadiṭṭhinatthikadiṭṭhiyova	15671	
PA_tika-s02_01t:1567_12	niyatabhāvaṃ pattā niyatamicchādiṭṭhidhammā. Paṭisandhidhammāti paṭisandhicittuppādamāha.	15671	
PA_tika-s02_01t:1567_13	Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato.	15671	
PA_tika-s02_01t:1567_14	Yā hi ariye upavadati, sā cetanā ariyūpavādadhammā. Tato paranti khamāpanato upari.	15671	
PA_tika-s02_01t:1567_15	Yaṃ panettha vattabbaṃ, taṃ mahāsīhanādassa līnatthapakāsane vuttameva. Yāva bhikkhubhāvaṃ	15671	
PA_tika-s02_01t:1567_16	paṭijānāti pārājikaṃ āpanno. Na vuṭṭhāti sesaṃ garukāpattiṃ. Na deseti lahukāpattiṃ.	15671	
PA_tika-s02_01t:1568_0	Ayaṃ bhikkhu ariṭṭho. Rasena rasaṃ saṃsanditvāti anavajjena paccayaparibhuñjanarasena	1568	
PA_tika-s02_01t:1568_1	sāvajjaṃ kāmaguṇaparibhogarasaṃ samānetvā. Upanento viyāti bandhanaṃ upanento viya.	1568	
PA_tika-s02_01t:1568_2	“Ghaṭento viyā”tipi pāṭho. Upasaṃharanto viyāti sadisataṃ upasaṃharanto viya ekantasāvajje	1568	
PA_tika-s02_01t:1568_3	anavajjabhāvapakkhepena. Pāpakanti lāmakaṭṭhena duggatisampāpanaṭṭhena ca pāpakaṃ.	1568	
PA_tika-s02_01t:1568_4	Setukaraṇavasena mahāsamuddaṃ bandhantena viya. Sabbaññutaññāṇena “sāvajja”nti diṭṭhaṃ	1568	
PA_tika-s02_01t:1568_5	“anavajja”nti gahaṇena tena paṭivirujjhanto. Ekantato anantarāyikanti gahaṇena vesārajjañāṇaṃ	1568	
PA_tika-s02_01t:1568_6	paṭibāhanto. Kāmakaṇṭakehi ariyamaggasammāpaṭipatti na upakkilissatīti vadanto “ariyamagge	1568	
PA_tika-s02_01t:1568_7	khāṇukaṇṭakādīni pakkhipanto”ti vutto. Paṭhamapārājikasikkhāpadasaṅkhāte, “abrahmacariyaṃ	1568	
PA_tika-s02_01t:1568_8	pahāyā”ti ādidesanāsaṅkhāte ca āṇācakke.	1568	
PA_tika-s02_01t:1569_0	Pucchamānā samanuyuñjanti nāma. Pucchā hi anuyogoti. Tenādhigatāya laddhiyā anuvajjanatthaṃ	1569	
PA_tika-s02_01t:1569_1	paccanubhāsanena puna paṭijānāpanaṃ patiṭṭhāpanaṃ, taṃ panassa ādāya samādāpanaṃ	1569	
PA_tika-s02_01t:1569_2	viya hotīti āha “samanugāhanti nāmā”ti. Tassā pana laddhiyā anuyuñjitāya vuccamānampi	1569	
PA_tika-s02_01t:1569_3	kāraṇaṃ kāraṇapatirūpakamevāti tassa pucchanaṃ samanubhāsanaṃ. Anudahanaṭṭhena anupāyapaṭipattiyā	1569	
PA_tika-s02_01t:1569_4	sampati āyatiñca anudahanaṭṭhena. Mahābhitāpanaṭṭhena anavaṭṭhitasabhāvatāya. Ittarapaccupaṭṭhānaṭṭhena	1569	
PA_tika-s02_01t:1569_5	muhuttaramaṇīyatāya. Tāvakālikaṭṭhena parehi abhibhavanīyatāya. Sabbaṅgapaccaṅgapalibhañjanaṭṭhena	1569	
PA_tika-s02_01t:1569_6	chedanabhedanādiadhikaraṇabhāvena. Ugghāṭasadisatāya adhikuṭṭanaṭṭhena. Avaṇe vaṇaṃ	1569	
PA_tika-s02_01t:1569_7	uppādetvā anto anupavisanasabhāvatāya vinivijjhanaṭṭhena. Diṭṭhadhammikasamparāyikaanatthanimittatāya	1569	
PA_tika-s02_01t:1569_8	sāsaṅkasappaṭibhayaṭṭhena. Diṭṭhithāmenāti tassā diṭṭhiyā thāmagatabhāvena. Diṭṭhiparāmāsenāti	1569	
PA_tika-s02_01t:1569_9	diṭṭhisaṅkhātaparāmasanena. Diṭṭhiyeva hi dhammasabhāvaṃ atikkamitvā parato āmasanena	1569	
PA_tika-s02_01t:1569_10	parāmāso. Abhinivissāti taṇhābhinivesapubbaṅgamena diṭṭhābhinivesena “idamevettha	15691	
PA_tika-s02_01t:1569_11	tatha”nti abhinivisitvā. Yasmā hi abhinivesanaṃ tattha abhiniviṭṭhaṃ nāma hoti.Tasmā	15691	
PA_tika-s02_01t:1569_12	āha “adhiṭṭhahitvā”ti.	15691	
PA_tika-s02_01t:1570_0	235. Natthīti vattukāmopīti attano laddhiṃ niguhetukāmatāya avajānitukāmopi. Sampaṭicchati	1570	
PA_tika-s02_01t:1570_1	paṭijānāti. Dve kathāti visaṃvādanakathaṃ sandhāya vadati. Abhūtakathā hi pubbe pavattā	1570	
PA_tika-s02_01t:1570_2	bhūtakathāya vasena dve kathāti vuccati.	1570	
PA_tika-s02_01t:1571	236. Kassa kho nāmāti iminā satthā “na mama tuyhaṃ tādisassa atthāya dhammadesanā nāma bhūtapubbā”ti dasseti. Tenāha “khattiyassa vā”tiādi.	157	
PA_tika-s02_01t:1572_0	Ñāṇamayā usmā etassa atthīti usmī, tathārūpehi paccayehi anusmīkato tasmiṃ attabhāve	1572	
PA_tika-s02_01t:1572_1	paṭivedhagabbhoapi usmīkatoti vikatabhāvato paññābījamassa imasmiṃ dhammavinaye api	1572	
PA_tika-s02_01t:1572_2	nu atthīti bhagavā bhikkhū pucchati. Te paṭikkhipantā vadanti ṭhānagatena duccaritena	1572	
PA_tika-s02_01t:1572_3	ñāṇupahatabhāvaṃ sampassantā. Nittejabhūtoti nittejaṃ bhūto tejohānippatto. Tato	1572	
PA_tika-s02_01t:1572_4	eva bhikkhūnampi sammukhā oloketuṃ asamatthatāya pattakkhandho adhomukho. Sahadhammikaṃ	1572	
PA_tika-s02_01t:1572_5	kiñci vattuṃ avisahanato appaṭibhāno. Sampattūpaganti sampattiāvahaṃ. Paṭippassambhentoti paṭisedhento.	1572	
PA_tika-s02_01t:1573_0	237. Antarāyakaraladdhiyā sabhāvavibhāvanena parisaṃ sodheti. Nissāreti nīharati	1573	
PA_tika-s02_01t:1573_1	avisuddhadiṭṭhitāya. Kassaci buddhānubhāvaṃ ajānantassa. Tassa hi evaṃ bhaveyya “sahasā	1573	
PA_tika-s02_01t:1573_2	kathita”nti. Na hi kadāci buddhānaṃ sahasā kiriyā nāma atthi. Assāti “kassacī”ti	1573	
PA_tika-s02_01t:1573_3	vuttabhikkhussa. Sutvāpi tuṇhībhāvaṃ āpajjeyyāti athāpi siyāti sambandho. Taṃ sabbanti	1573	
PA_tika-s02_01t:1573_4	“sace hī”tiādinā vuttaṃ sabbaṃ parikappanaṃ. Na karissantīti parisāya laddhiṃ sodhetīti	1573	
PA_tika-s02_01t:1573_5	sambandho. Laddhiṃ pakāsentoti mahāsāvajjatāvasena pakāsento. Saññāvitakkehīti subhanimittānubyañjanaggāhādivasena	1573	
PA_tika-s02_01t:1573_6	pavattehi saññāvitakkehi. Tenāha “kilesakāmasampayuttehī”ti. Methunasamācāranti idaṃ	1573	
PA_tika-s02_01t:1573_7	adhikāravasena vuttaṃ. Tadaññampi pana – “apica kho mātugāmassa ucchādanaṃ parimaddanaṃ	1573	
PA_tika-s02_01t:1573_8	nahāpanaṃ sambāhanaṃ sādiyatī”tiādinā āgataṃ visabhāgavatthuvisayaṃ āmisaparibhogaṃ.	1573	
PA_tika-s02_01t:1573_9	“Aññatreva kāmehi aññatra kāmasaññāhi aññatra kāmavitakkehi samācarissatī”ti netaṃ ṭhānaṃ vijjati.	1573	
PA_tika-s02_01t:1574_0	238. Yoniso paccavekkhaṇena natthi ettha chandarāgoti nicchandarāgo, taṃ nicchandarāgaṃ.	1574	
PA_tika-s02_01t:1574_1	Kadāci uposathikabhāvena samādinnasīlāpi honti kadāci noti anibaddhasīlānaṃ gahaṭṭhānaṃ.	1574	
PA_tika-s02_01t:1574_2	Sīlasamādānabhāvato antarāyakaraṃ. Vatthukāmānaṃ sacchandarāgaparibhogañca. Apaccavekkhaṇena	1574	
PA_tika-s02_01t:1574_3	bhikkhūnaṃ āvaraṇakaraṃ. Paccayānaṃ sacchandarāgaparibhogañca. Ayaṃ ariṭṭho duggahitāya	1574	
PA_tika-s02_01t:1574_4	pariyattiyā vasena amhe ceva abbhācikkhati, attānañca khanati, bahuñca apuññaṃ pasavatīti	1574	
PA_tika-s02_01t:1574_5	evaṃ saññā mā hontūti duggahitāya pariyattiyā dosaṃ dassento āha. Uggaṇhantīti sajjhāyanti	1574	
PA_tika-s02_01t:1574_6	ceva vācuggataṃ karontā dhārenti cāti attho.	1574	
PA_tika-s02_01t:1575_0	Suttantiādinā navappabhedampi pariyattidhammaṃ pariyādiyati. Kathaṃ suttaṃ navappabhedaṃ?	1575	
PA_tika-s02_01t:1575_1	Sagāthakañhi suttaṃ geyyaṃ, niggāthakaṃ suttaṃ veyyākaraṇaṃ, tadubhayavinimuttañca	1575	
PA_tika-s02_01t:1575_2	suttaṃ udānādivisesasaññāvirahitaṃ natthi, yaṃ suttaṅgaṃ siyā, maṅgalasuttādīnañca	1575	
PA_tika-s02_01t:1575_3	suttaṅgasaṅgaho na siyā gāthābhāvato dhammapadādīnaṃ viya, geyyaṅgasaṅgaho vā siyā	1575	
PA_tika-s02_01t:1575_4	sagāthakattā sagāthāvaggassa viya, tathā ubhatovibhaṅgādīsu sagāthakappadesānanti? Vuccate –	1575	
PA_tika-s02_01t:1576	Suttanti sāmaññavidhi, visesavidhayo pare;	157	
PA_tika-s02_01t:1577	Sanimittā nirūḷhattā, sahatāññena naññato. ;	157	
PA_tika-s02_01t:1578_0	Sabbassapi hi buddhavacanassa suttanti ayaṃ sāmaññavidhi. Tenevāha āyasmā mahākaccāno	1578	
PA_tika-s02_01t:1578_1	nettiyaṃ “navavidhasuttantapariyeṭṭhī”ti. “Ettakaṃ tassa bhagavato suttāgataṃ suttapariyāpannaṃ,	1578	
PA_tika-s02_01t:1578_2	sakavāde pañca suttasatānī”ti evamādi ca etassa atthassa sādhakaṃ. Tadekadesesu pana	1578	
PA_tika-s02_01t:1578_3	geyyādayo visesavidhayo tena tena nimittena patiṭṭhitā. Tathā hi geyyassa sagāthakattaṃ	1578	
PA_tika-s02_01t:1578_4	tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.	1578	
PA_tika-s02_01t:1578_5	Gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.	1578	
PA_tika-s02_01t:1578_6	Pucchāvissajjanañhi “byākaraṇa”nti vuccati, byākaraṇameva veyyākaraṇaṃ.	1578	
PA_tika-s02_01t:1579_0	Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo	1579	
PA_tika-s02_01t:1579_1	āpajjatīti? Nāpajjati geyyādisaññānaṃ anokāsabhāvato, “gāthāvirahe satī”ti visesitattā	1579	
PA_tika-s02_01t:1579_2	ca. Tathā hi dhammapadādīsu kevalaṃ gāthābandhesu, sagāthakattepi somanassañāṇamayikagāthāyuttesu,	1579	
PA_tika-s02_01t:1579_3	“vuttañheta”nti ādivacanasambandhesu, abbhutadhammapaṭisaṃyuttesu ca suttavisesesu	1579	
PA_tika-s02_01t:1579_4	yathākkamaṃ gāthā-udāna-itivuttaka-abbhutadhamma-saññā patiṭṭhitā, tathā satipi gāthābandhabhāve	1579	
PA_tika-s02_01t:1579_5	bhagavato atītāsu jātīsu cariyānubhāvappakāsakesu jātakasaññā, satipi pañhavissajjanabhāve	1579	
PA_tika-s02_01t:1579_6	sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ	1579	
PA_tika-s02_01t:1579_7	tena tena sagāthakattādinā nimittena tesu tesu suttavisesesu geyyādisaññā patiṭṭhitāti	1579	
PA_tika-s02_01t:1579_8	visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ	1579	
PA_tika-s02_01t:1579_9	suttaṅgaṃ visesasaññāparihārena sāmaññasaññāya pavattanatoti. Nanu ca sagāthakaṃ	1579	
PA_tika-s02_01t:1579_10	suttaṃ geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā	15791	
PA_tika-s02_01t:1579_11	tadavatthā evāti? Na tadavatthā sodhitattā. Sodhitañhi pubbe “gāthāvirahe sati pucchāvissajjanabhāvo	15791	
PA_tika-s02_01t:1579_12	veyyākaraṇassa tabbhāvanimitta”nti.	15791	
PA_tika-s02_01t:1580_0	Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,	1580	
PA_tika-s02_01t:1580_1	niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo	1580	
PA_tika-s02_01t:1580_2	viya gāthābhāvena paññātāni, kintu suttabhāveneva. Teneva hi aṭṭhakathāyaṃ “suttanāmaka”nti	1580	
PA_tika-s02_01t:1580_3	nāmaggahaṇaṃ kataṃ. Yaṃ pana vuttaṃ “sagāthakattā geyyaṅgasaṅgaho siyā”ti, tadapi	1580	
PA_tika-s02_01t:1580_4	natthi, yasmā sahatāññena. Saha gāthāhīti hi sagāthakaṃ, sahabhāvo ca nāma atthato	1580	
PA_tika-s02_01t:1580_5	aññena hoti, na ca maṅgalasuttādīsu gāthāvinimutto koci suttapadeso atthi, yo “saha	1580	
PA_tika-s02_01t:1580_6	gāthāhī”ti vucceyya, na ca samudāyo nāma koci atthi. Yadapi vuttaṃ “ubhatovibhaṅgādīsu	1580	
PA_tika-s02_01t:1580_7	sagāthakappadesānaṃ geyyaṅgasaṅgaho siyā”ti, tadapi na aññato. Aññā eva hi tā gāthā	1580	
PA_tika-s02_01t:1580_8	jātakādipariyāpannattā, ato na tāhi ubhatovibhaṅgādīnaṃ geyyaṅgabhāvoti. Evaṃ suttādīnaṃ	1580	
PA_tika-s02_01t:1580_9	aṅgānaṃ aññamaññasaṅkarābhāvo veditabbo.	1580	
PA_tika-s02_01t:1581_0	Atthatthanti atthabhūtaṃ yathābhūtaṃ atthaṃ. Anatthampi keci vipallāsavasena “attho”ti	1581	
PA_tika-s02_01t:1581_1	gaṇhantīti “atthattha”nti visesetvā vuttaṃ. Kāraṇatthanti kāraṇabhūtaṃ atthaṃ, sīlaṃ	1581	
PA_tika-s02_01t:1581_2	samādhissa kāraṇaṃ, samādhi vipassanāyāti evaṃ tassa tassa kāraṇabhūtaṃ atthaṃ. Tenāha	1581	
PA_tika-s02_01t:1581_3	“imasmiṃ ṭhāne sīla”ntiādi. Tenetaṃ dasseti – imasmiṃ ṭhāne sīlaṃ kathitaṃ, tañca	1581	
PA_tika-s02_01t:1581_4	yāvadeva samādhatthaṃ, samādhi vipassanattho, vipassanā maggatthā, maggo phalattho,	1581	
PA_tika-s02_01t:1581_5	vaṭṭaṃ kathitaṃ yāvadeva vivaṭṭādhigamatthanti jānituṃ na sakkontīti. Evaṃ pāḷiyaṃ	1581	
PA_tika-s02_01t:1581_6	“attha”nti iminā bhāsitatthapayojanatthānaṃ gahitatā veditabbā. Na pariggaṇhantīti	1581	
PA_tika-s02_01t:1581_7	na vicārenti, nijjhānapaññākkhamā na honti, nijjhāyitvā paññāya rocetvā gahetabbā	1581	
PA_tika-s02_01t:1581_8	na hontīti adhippāyo. Iti evaṃ etāya pariyattiyā vādappamokkhānisaṃsā attano upari	1581	
PA_tika-s02_01t:1581_9	parehi āropitavādassa niggahassa mokkhapayojanā hutvā dhammaṃ pariyāpuṇanti. Vādappamokkho	1581	
PA_tika-s02_01t:1581_10	vā nindāpamokkho. Yassa cāti yassa ca sīlādipūraṇena pattabbassa, maggassa vā tadadhigamena	15811	
PA_tika-s02_01t:1581_11	pattabbassa, phalassa vā tadadhigamena pattabbassa, anupādāvimokkhassa vā atthāya.	15811	
PA_tika-s02_01t:1581_12	Dhammaṃ pariyāpuṇanti, ñāyena pariyāpuṇantīti adhippāyo. Nānubhonti na vindanti.	15811	
PA_tika-s02_01t:1581_13	Tesaṃ te dhammā duggahitā upārambhamānadappamakkhapaḷāsādihetubhāvena dīgharattaṃ	15811	
PA_tika-s02_01t:1581_14	ahitāya dukkhāya saṃvattanti.	15811	
PA_tika-s02_01t:1582_0	239. Alaṃ pariyatto gado assāti alagaddo anunāsikalopaṃ da-kārāgamañca katvā. Vaṭṭadukkhakantārato	1582	
PA_tika-s02_01t:1582_1	nittharaṇatthāya pariyatti nittharaṇapariyatti. Bhaṇḍāgāre niyutto bhaṇḍāgāriko,	1582	
PA_tika-s02_01t:1582_2	bhaṇḍāgāriko viya bhaṇḍāgāriko, dhammaratanānupālako. Aññaṃ atthaṃ anapekkhitvā bhaṇḍāgārikasseva	1582	
PA_tika-s02_01t:1582_3	sato pariyatti bhaṇḍāgārikapariyatti. “Vaṃsānurakkhakovā”ti avadhāraṇaṃ sīhāvalokanañāyena	1582	
PA_tika-s02_01t:1582_4	tantidhārakova paveṇipālakovāti purimapadadvayepi yojetabbaṃ.	1582	
PA_tika-s02_01t:1583_0	Yadi tantidhāraṇādiatthaṃ buddhavacanassa pariyāpuṇanaṃ bhaṇḍāgārikapariyatti, kasmā	1583	
PA_tika-s02_01t:1583_1	“khīṇāsavassā”ti visesetvā vuttaṃ, nanu ekaccassa puthujjanassapi ayaṃ nayo labbhatīti	1583	
PA_tika-s02_01t:1583_2	anuyogaṃ sandhāyāha “yo panā”tiādi. Attano ṭhāneti nittharaṇaṭṭhāne. Kāmaṃ puthujjano	1583	
PA_tika-s02_01t:1583_3	“paveṇiṃ pālessāmī”ti ajjhāsayena pariyāpuṇāti. Attano pana bhavakantārato anittiṇṇattā	1583	
PA_tika-s02_01t:1583_4	tassa sā pariyatti nittharaṇapariyatti eva nāma hotīti adhippāyo. Tenāha “puthujjanassā”tiādi.	1583	
PA_tika-s02_01t:1584_0	Nijjhānaṃ khamantīti nijjhānapaññaṃ khamanti. Tattha tattha āgate sīlādidhamme nijjhāyitvā	1584	
PA_tika-s02_01t:1584_1	paññāya rocetvā yāthāvato gahetabbā honti. Tenāha “idha sīla”ntiādi. Na kevalaṃ suggahitaṃ	1584	
PA_tika-s02_01t:1584_2	pariyattiṃ nissāya maggabhāvanāphalasacchikiriyā, paravādaniggahasakavādapatiṭṭhāpanādīnipi	1584	
PA_tika-s02_01t:1584_3	ijjhantīti dassetuṃ “paravāde”tiādi vuttaṃ. Tenāha “uppannaṃ parappavādaṃ sahadhammena	1584	
PA_tika-s02_01t:1584_4	suniggahaṃ niggahitvā”tiādi. Icchiticchitaṭṭhānanti diṭṭhiviniveṭhanādivasena icchitaṃ	1584	
PA_tika-s02_01t:1584_5	icchitaṃ pāḷipadesaṃ. Mocetunti apanetuṃ. Ahitāya dukkhāya asaṃvattanampi tadabhāve	1584	
PA_tika-s02_01t:1584_6	uppajjanakahitasukhassa kāraṇameva tasmiṃ sati bhāvatoti. Suggahitaalagaddassapi	1584	
PA_tika-s02_01t:1584_7	hitāya sukhāya saṃvattanatā daṭṭhabbā.	1584	
PA_tika-s02_01t:1585_0	240. Uttaranti etenāti uttaro, sinanti bandhantīti setu, uttaro ca so setu cāti uttarasetu.	1585	
PA_tika-s02_01t:1585_1	Kūlaṃ paratīraṃ vahati pāpetīti kullaṃ. Kalāpaṃ katvā baddhoti veḷunaḷādīhi kalāpavasena	1585	
PA_tika-s02_01t:1585_2	baddho. Aṇunti idaṃ aṭṭhasamāpattiārammaṇaṃ saññojanaṃ sandhāya vadati. Thūlanti	1585	
PA_tika-s02_01t:1585_3	itaraṃ. Diṭṭhinti yathābhūtadassanaṃ, vipassananti attho. Evaṃ parisuddhaṃ evaṃ pariyodātanti	1585	
PA_tika-s02_01t:1585_4	tebhūmakesu dhammesu ñātaṃ “netaṃ mama, nesohamasmi, na meso attā”ti, evaṃ taṇhādiṭṭhisaṃkilesābhāvena	1585	
PA_tika-s02_01t:1585_5	sabbaso visuddhaṃ, parisuddhattā eva pariyodātaṃ. Na allīyethāti nikantivasena na	1585	
PA_tika-s02_01t:1585_6	nissayetha. Na kelāyethāti na mamāyetha. Na dhanāyethāti dhanaṃ drabyaṃ na kayirātha.	1585	
PA_tika-s02_01t:1585_7	Ubhayatthāti samathe vipassanāya ca.	1585	
PA_tika-s02_01t:1586_0	Asaddhammetiādīsu asataṃ hīnajjhāsayānaṃ dhammoti asaddhammo. Gāmavāsīnaṃ dhammoti	1586	
PA_tika-s02_01t:1586_1	gāmadhammo. Kilesānaṃ vassanasabhāvatāya vasaladhammo. Kilesehi dūsitattā thūlattā	1586	
PA_tika-s02_01t:1586_2	ca duṭṭhullo. Udakasuddhipariyosānatāya odakantiko. “Dhammāpi vo pahātabbā”ti imināpi	1586	
PA_tika-s02_01t:1586_3	ovādena bhikkhū uddissa kathentopi ariṭṭhaṃyeva niggaṇhāti.	1586	
PA_tika-s02_01t:1587_0	241. Tividhaggāhavasenāti taṇhāmānadiṭṭhiggāhavasena. Yadi evaṃ “ahaṃ mamāti gaṇhātī”ti	1587	
PA_tika-s02_01t:1587_1	gāhadvayameva kasmā vuttanti? Nayidamevaṃ tatthāpi gāhattayasseva vuttattā. “Aha”nti	1587	
PA_tika-s02_01t:1587_2	hi iminā mānadiṭṭhiggāhā vuttā “ahamasmī”ti gāhasāmaññato. Diṭṭhipi diṭṭhiṭṭhānaṃ	1587	
PA_tika-s02_01t:1587_3	purimuppannāya diṭṭhiyā uttaradiṭṭhiyā sakkāyadiṭṭhiyā sassatadiṭṭhiyā ca kāraṇabhāvato.	1587	
PA_tika-s02_01t:1587_4	Ārammaṇaṃ pañca khandhā, rūpārammaṇādīni ca. Diṭṭhiyā paccayo avijjā-phassa-saññā-vitakka-ayonisomanasikāra-pāpamittaparatoghosādiko	1587	
PA_tika-s02_01t:1587_5	diṭṭhiyā upanissayādipaccayo. Vuttañhetaṃ paṭisambhidāyaṃ “katamāni aṭṭha diṭṭhiṭṭhānāni	1587	
PA_tika-s02_01t:1587_6	avijjāpi phassopi saññāpi vitakkopi ayonisomanasikāropi pāpamittopi paratoghosopi	1587	
PA_tika-s02_01t:1587_7	diṭṭhiṭṭhāna”ntiādi. Rūpārammaṇāti ruppanasabhāvadhammārammaṇā. Rūpaṃ pana attāti	1587	
PA_tika-s02_01t:1587_8	na vattabbaṃ idha “rūpaṃ attato samanupassatī”ti imassa gāhassa anadhippetattā. So	1587	
PA_tika-s02_01t:1587_9	hi “yampi taṃ diṭṭhiṭṭhāna”ntiādinā parato vuccati. Idha pana “rūpavantaṃ attānaṃ	1587	
PA_tika-s02_01t:1587_10	samanupassati, attani rūpaṃ, rūpasmiṃ attāna”nti ime tayo gāhā adhippetāti keci,	15871	
PA_tika-s02_01t:1587_11	tadayuttaṃ. Yasmā rūpaṃ attā na hoti, attaggāhassa pana ālambanaṃ hoti, attasabhāveyeva	15871	
PA_tika-s02_01t:1587_12	vā rūpādidhamme ārabbha attadiṭṭhi uppajjati, na attānaṃ tassa paramatthato anupalabbhanato,	15871	
PA_tika-s02_01t:1587_13	tasmā rūpādiārammaṇāva attadiṭṭhīti katvā vuttaṃ, rūpaṃ pana “attā”ti na vattabbanti	15871	
PA_tika-s02_01t:1587_14	ayamettha attho. “Yampi taṃ diṭṭhiṭṭhāna”ntiādinā pana vipassanāpaṭivipassanā viya	15871	
PA_tika-s02_01t:1587_15	diṭṭhianupassanā nāma dassitā.	15871	
PA_tika-s02_01t:1588_0	Gandharasaphoṭṭhabbāyatanānaṃ sampattagāhindriyavisayatāya patvā gahetabbatā. Tañhi	1588	
PA_tika-s02_01t:1588_1	tassa attano visayaṃ paribhutvā sambandhaṃ hutvā gaṇhāti. Avasesāni sattāyatanāni	1588	
PA_tika-s02_01t:1588_2	viññātaṃ nāma manasā viññātabbato. Aññathā itaresampi viññātatā siyā. Pattanti adhigataṃ.	1588	
PA_tika-s02_01t:1588_3	Pariyesitanti gavesitaṃ. Anuvicaritanti cintitaṃ. Tenāha “manasā”ti. Ettha ca pattapariyesanānaṃ	1588	
PA_tika-s02_01t:1588_4	apaṭikkhepassa, visuṃ, ekajjhaṃ paṭikkhepassa ca vasena catukkoṭikaṃ dassetvā pattapariyesitehi	1588	
PA_tika-s02_01t:1588_5	anuvicaritassa bhedaṃ dassetuṃ “lokasmiñhī”tiādi vuttaṃ. Pariyesitvā pattaṃ paṭhamaṃ	1588	
PA_tika-s02_01t:1588_6	cetasā pacchā kāyena pattattā pattaṃ nāma. Pariyesitvā nopattaṃ pariyesitaṃ nāma	1588	
PA_tika-s02_01t:1588_7	kevalaṃ pariyesitabhāvato. Apariyesitvā pattañca nopattañca manasā anuvicaritabbato	1588	
PA_tika-s02_01t:1588_8	manasānuvicaritaṃ nāma.	1588	
PA_tika-s02_01t:1589_0	Ayañca vikappo ākulo viyāti “atha vā”tiādi vuttaṃ. Pattaṭṭhenāti pattabhāvena pattatāsāmaññena.	1589	
PA_tika-s02_01t:1589_1	Apariyesitvā nopattaṃ manasānuvicaritaṃ nāma pattiyā pariyesanāya ca abhāvato. Sabbaṃ	1589	
PA_tika-s02_01t:1589_2	vā etanti “pariyesitvā pattampī”tiādinā vuttaṃ catubbidhampi. Imināti “yampi taṃ	1589	
PA_tika-s02_01t:1589_3	diṭṭhiṭṭhānaṃ”tiādivacanena. Viññāṇārammaṇā taṇhāmānadiṭṭhiyo kathitā pārisesañāyena.	1589	
PA_tika-s02_01t:1589_4	Evaṃ pārisesañāyapariggahe kiṃ payojananti āha “desanāvilāsenā”tiādi. Yesaṃ vineyyānaṃ	1589	
PA_tika-s02_01t:1589_5	desetabbadhammassa sarūpaṃ anāmasitvā ārammaṇakicca-sampayuttadhamma-phalavisesādi-pakārantaravibhāvanena	1589	
PA_tika-s02_01t:1589_6	paṭivedho hoti, tesaṃ tappakārabhedehi dhammehi, yesaṃ pana yena ekeneva pakārena	1589	
PA_tika-s02_01t:1589_7	sarūpeneva vā vibhāvane kate paṭivedho hoti, tesaṃ taṃ vatvā dhammissarattā tadaññaṃ	1589	
PA_tika-s02_01t:1589_8	niravasesākāravibhāvanañca desanāvilāso. Tenāha “diṭṭhādiārammaṇavasena viññāṇaṃ dassita”nti.	1589	
PA_tika-s02_01t:1590_0	Diṭṭhiṭṭhānanti diṭṭhi eva diṭṭhiṭṭhānaṃ, taṃ heṭṭhā vuttanayameva. Yaṃ rūpaṃ esā	1590	
PA_tika-s02_01t:1590_1	diṭṭhi “loko ca attā cā”ti gaṇhāti. Taṃ rūpaṃ sandhāya “so loko so attā”ti vacanaṃ	1590	
PA_tika-s02_01t:1590_2	vuttanti yojanā. So pecca bhavissāmīti uddhamāghātanikavādavasenāyaṃ diṭṭhīti āha	1590	
PA_tika-s02_01t:1590_3	“so ahaṃ paralokaṃ gantvā nicco bhavissāmī”tiādi. Dhuvoti thiro. Sassatoti sabbadābhāvī.	1590	
PA_tika-s02_01t:1590_4	Avipariṇāmadhammoti jarāya maraṇena ca avipariṇāmetabbasabhāvo, nibbikāroti attho.	1590	
PA_tika-s02_01t:1590_5	Tampi dassananti tampi tathāvuttaṃ diṭṭhidassanaṃ attānaṃ viya taṇhādiṭṭhiggāhavisesena	1590	
PA_tika-s02_01t:1590_6	gaṇhāti. Tenāha “etaṃ mamā”tiādi. Diṭṭhārammaṇāti diṭṭhivisayā. Kathaṃ pana diṭṭhi	1590	
PA_tika-s02_01t:1590_7	diṭṭhivisayā hotīti āha “vipassanāyā”tiādi. Paṭivipassanākāleti yamakato sammasanādikālaṃ	1590	
PA_tika-s02_01t:1590_8	sandhāyāha. Tattha akkharacintakānaṃ sadde viya, vedajjhāyīnaṃ vedasatthe viya ca	1590	
PA_tika-s02_01t:1590_9	diṭṭhiyaṃ diṭṭhigatikānaṃ diṭṭhiggāhappavatti daṭṭhabbā.	1590	
PA_tika-s02_01t:1591_0	Samanupassatīti padassa ca tasso samanupassanā atthoti yojanā. Tena samanupassanā	1591	
PA_tika-s02_01t:1591_1	nāma catubbidhāti dasseti. Tattha ñāṇaṃ tāva samavisamaṃ sammā yāthāvato anupassatīti	1591	
PA_tika-s02_01t:1591_2	samanupassanā. Itarā pana saṃkilesavasena anu anu passantīti samanupassanā. Yadi	1591	
PA_tika-s02_01t:1591_3	evaṃ hotu tāva diṭṭhisamanupassanā micchādassanabhāvato, kathaṃ taṇhāmānāti? Taṇhāyapi	1591	
PA_tika-s02_01t:1591_4	sattānaṃ pāpakaraṇe upāyadassanavasena paññāpatirūpikā pavatti labbhateva, yāya vañcananikatisāciyogā	1591	
PA_tika-s02_01t:1591_5	sambhavanti. Mānopi seyyādinā dassanavaseneva tathā attānaṃ ūhatīti taṇhāmānānaṃ	1591	
PA_tika-s02_01t:1591_6	samanupassanāpatirūpikā pavatti labbhatīti daṭṭhabbaṃ. Avijjamāneti “etaṃ mamā”ti	1591	
PA_tika-s02_01t:1591_7	evaṃ gahetabbe taṇhāvatthusmiṃ ajjhattakhandhapañcake anupalabbhamāne vinaṭṭhe. Na	1591	
PA_tika-s02_01t:1591_8	paritassati bhayaparittāsataṇhāparittāsānaṃ maggena samugghātitattā.	1591	
PA_tika-s02_01t:1592_0	242. Catūhi kāraṇehīti “asati na paritassatī”ti vuttampi itarehi tīhi saha gahetvā	1592	
PA_tika-s02_01t:1592_1	vuttaṃ. Catūhi kāraṇehīti catukkoṭikasuññatākathanassa kāraṇehi. Bahiddhā asatīti	1592	
PA_tika-s02_01t:1592_2	bāhire vatthusmiṃ avijjamāne. Sā panassa avijjamānatā laddhavināsena vā aladdhālābhena	1592	
PA_tika-s02_01t:1592_3	vāti pāḷiyaṃ – “ahu vata me, taṃ vata me natthi, siyā vata me, taṃ vatāhaṃ na labhāmī”ti	1592	
PA_tika-s02_01t:1592_4	vuttanti tadubhayaṃ parikkhāravasena vibhajitvā tattha paritassanaṃ dassetuṃ “bahiddhā	1592	
PA_tika-s02_01t:1592_5	parikkhāravināse”tiādi vuttaṃ. Tattha yānaṃ “ratho vayha”nti evamādi. Vāhanaṃ hatthiassādi.	1592	
PA_tika-s02_01t:1593_0	Yehi kilesehīti yehi asantapatthanādīhi kilesehi. Evaṃ bhaveyyāti evaṃ “ahu vata	1593	
PA_tika-s02_01t:1593_1	me”tiādinā codanādi bhaveyya. Diṭṭhiṭṭhānādhiṭṭhānapariyuṭṭhānābhinivesānusayānanti	1593	
PA_tika-s02_01t:1593_2	ettha aparāparaṃ pavattāsu diṭṭhīsu yā parato uppannā diṭṭhiyo, tāsaṃ purimuppannā	1593	
PA_tika-s02_01t:1593_3	diṭṭhiyo kāraṇaṭṭhena diṭṭhiṭṭhānāni. Adhikaraṇaṭṭhena diṭṭhādhiṭṭhānāni, pariyuṭṭhānappattiyā	1593	
PA_tika-s02_01t:1593_4	sabbāpi diṭṭhipariyuṭṭhānāni. “Idameva saccaṃ moghamañña”nti pavattiyā abhinivesā.	1593	
PA_tika-s02_01t:1593_5	Appahīnabhāvena santāne sayantīti anusayāti evaṃ diṭṭhiṭṭhānādīnaṃ padānaṃ vibhāgo	1593	
PA_tika-s02_01t:1593_6	veditabbo. Taṇhādīhi kampaniyatāya sabbasaṅkhārāva iñjitānīti sabbasaṅkhāraiñjitāni.	1593	
PA_tika-s02_01t:1593_7	Sesapadadvayepi eseva nayo. Upadhīyati ettha dukkhanti upadhi, khandhāva upadhi khandhūpadhi.	1593	
PA_tika-s02_01t:1593_8	Esa nayo sesesupi. Tadeva ca āgamma taṇhā khīyati virajjati nirujjhatīti yojanā.	1593	
PA_tika-s02_01t:1593_9	Ucchijjissāmi nāmassūtiādīsu nipātamattaṃ, saṃsaye vā. Tāsoti attaniyābhāvaṃ paṭicca	1593	
PA_tika-s02_01t:1593_10	taṇhāparittāso ceva bhayaparittāso ca. Tenāha “tāso heso”tiādi. No cassaṃ, no ca	15931	
PA_tika-s02_01t:1593_11	me siyāti “aha”nti kira koci no cassaṃ, “me”ti ca kiñci no siyāti. Tāsappatīkāradassanañhetaṃ.	15931	
PA_tika-s02_01t:1594_0	243. Ettāvatāti “evaṃ vutte”tiādinā, pucchānusandhivasena pavattāya “chayimāni, bhikkhave,	1594	
PA_tika-s02_01t:1594_1	diṭṭhiṭṭhānānī”tiādinā vā. Sāpi hi ajjhattakhandhavināse paritassanakaṃ dassetvā	1594	
PA_tika-s02_01t:1594_2	aparitassanakaṃ dassentī pavattāti tassanakassa suññatādassanaṃ akiccasādhakampi	1594	
PA_tika-s02_01t:1594_3	suññatādassanamevāti imesaṃ vasena “catukkoṭikā suññatā kathitā”ti vuttaṃ. Bahiddhā	1594	
PA_tika-s02_01t:1594_4	parikkhāranti bāhiraṃ saviññāṇakaṃ aviññāṇakañca sattopakaraṇaṃ. Tañhi jīvitavuttiyā	1594	
PA_tika-s02_01t:1594_5	parikkhārakaṭṭhena “parikkhāro”ti vuttaṃ. Pariggahaṃ nāma katvāti “mama ida”nti pariggahetabbatāya	1594	
PA_tika-s02_01t:1594_6	pariggahitaṃ nāma katvā. Sabbopi diṭṭhiggāho “attā nicco dhuvo sassato, attā ucchijjati	1594	
PA_tika-s02_01t:1594_7	vinassatī”tiādinā attadiṭṭhisannissayoyevāti vuttaṃ “sakkāyadiṭṭhipamukhā dvāsaṭṭhidiṭṭhiyo”ti.	1594	
PA_tika-s02_01t:1594_8	Ayāthāvaggāhinā abhinivesanapaññāpanānaṃ upatthambhabhāvato diṭṭhi eva nissayoti	1594	
PA_tika-s02_01t:1594_9	diṭṭhinissayo. Pariggaṇheyyāti niccādivisesayuttaṃ katvā pariggaṇheyya. Kimevaṃ pariggahetuṃ	1594	
PA_tika-s02_01t:1594_10	sakkuṇeyya? Sabbatthāti “taṃ, bhikkhave, attavādupādānaṃ upādiyetha, taṃ, bhikkhave,	15941	
PA_tika-s02_01t:1594_11	diṭṭhinissayaṃ nissayethā”ti etesupi.	15941	
PA_tika-s02_01t:1595_0	244. Attani vā satīti yassa attano santakabhāvena kiñci attaniyanti vucceyya, tasmiṃ	1595	
PA_tika-s02_01t:1595_1	attani sati, so eva pana attā paramatthato natthīti adhippāyo. Sakkā hi vattuṃ bāhirakaparikappito	1595	
PA_tika-s02_01t:1595_2	attā “paramattho”ti? Siyā khandhapañcakaṃ ñeyyasabhāvattā yathā taṃ ghaṭo, yadi pana	1595	
PA_tika-s02_01t:1595_3	tadaññaṃ nāma kiñci abhavissa, na taṃ niyamato viparītaṃ siyāti? Na ca so paramatthato	1595	
PA_tika-s02_01t:1595_4	atthi pamāṇehi anupalabbhamānattā turaṅgamavisāṇaṃ viyāti. Attaniye vā parikkhāre	1595	
PA_tika-s02_01t:1595_5	satīti “idaṃ nāma attano santaka”nti tassa kiñcanabhāvena nicchite kismiñci vatthusmiṃ	1595	
PA_tika-s02_01t:1595_6	sati. Attano idanti hi attaniyanti. Ahanti satīti “ahaṃ nāmāya”nti ahaṃkāravatthubhūte	1595	
PA_tika-s02_01t:1595_7	paramatthato niddhāritasarūpe kismiñci sati tassa santakabhāvena mamāti kiñci gahetuṃ	1595	
PA_tika-s02_01t:1595_8	yuttaṃ bhaveyya. Mamāti sati “aha”nti etthāpi eseva nayo. Iti paramatthato attano	1595	
PA_tika-s02_01t:1595_9	anupalabbhamānattā attaniyaṃ kiñci paramatthato natthevāti sabbasaṅkhārānaṃ anattatāya	1595	
PA_tika-s02_01t:1595_10	anattaniyataṃ, anattaniyatāya ca anattakataṃ dasseti. Bhūtatoti bhūtatthato. Tathatoti	15951	
PA_tika-s02_01t:1595_11	tathasabhāvato. Thiratoti ṭhitasabhāvato nibbikārato.	15951	
PA_tika-s02_01t:1596_0	Yasmā hutvā na hotīti yasmā pubbe asantaṃ paccayasamavāyena hutvā uppajjitvā puna	1596	
PA_tika-s02_01t:1596_1	bhaṅgupagamena na hoti, tasmā na niccanti aniccaṃ, adhuvanti attho. Tato eva uppādavayavattitoti	1596	
PA_tika-s02_01t:1596_2	uppajjanavasena nirujjhanavasena ca pavattanato. Sabhāvavigamo idha vipariṇāmo, khaṇikatā	1596	
PA_tika-s02_01t:1596_3	tāvakālikatā, niccasabhāvābhāvo eva niccapaṭikkhepo. Aniccadhammā hi teneva attano	1596	
PA_tika-s02_01t:1596_4	aniccabhāvena atthato niccataṃ paṭikkhipanti nāma. Tathā hi vuttaṃ “na niccanti anicca”nti.	1596	
PA_tika-s02_01t:1596_5	Uppādajarābhaṅgavasena rūpassa nirantarabādhatāti paṭipīḷanākārenassa dukkhatā. Santāpo	1596	
PA_tika-s02_01t:1596_6	dukkhadukkhatādivasena santāpanaṃ paridahanaṃ, tato evassa dussahatāya dukkhamatā.	1596	
PA_tika-s02_01t:1596_7	Tissannaṃ dukkhatānaṃ saṃsāradukkhassa ca adhiṭṭhānatāya dukkhavatthukatā. Sukhasabhāvābhāvo	1596	
PA_tika-s02_01t:1596_8	eva sukhapaṭikkhepo. Vipariṇāmadhammanti jarāya maraṇena ca vipariṇamanasabhāvaṃ.	1596	
PA_tika-s02_01t:1596_9	Yasmā idaṃ rūpaṃ paccayasamavāyena uppādaṃ, uppādānantaraṃ jaraṃ patvā avassameva	1596	
PA_tika-s02_01t:1596_10	bhijjati, bhinnañca bhinnameva, nāssa kassaci saṅkamoti bhavantarānupagamanasaṅkhātena	15961	
PA_tika-s02_01t:1596_11	saṅkamābhāvena vipariṇāmadhammataṃ pākaṭaṃ kātuṃ “bhavasaṅkanti upagamanasabhāva”nti	15961	
PA_tika-s02_01t:1596_12	vuttaṃ. Pakatibhāvavijahanaṃ sabhāvavigamo nirujjhanameva. Nti aniccaṃ dukkhaṃ vipariṇāmadhammaṃ	15961	
PA_tika-s02_01t:1596_13	rūpaṃ. Imināti “no hetaṃ, bhante”ti rūpassa taṇhādiggāhānaṃ vatthubhāvapaṭikkhepena.	15961	
PA_tika-s02_01t:1596_14	Rūpañhi uppannaṃ ṭhitiṃ mā pāpuṇātu, ṭhitippattaṃ mā jīratu, jarappattaṃ mā bhijjatu,	15961	
PA_tika-s02_01t:1596_15	udayabbayehi mā kilamiyatūti na ettha kassaci vasībhāvo atthi, svāyamassa avasavattanaṭṭho	15961	
PA_tika-s02_01t:1596_16	anattatāsallakkhaṇassa kāraṇaṃ hotīti āha “avasavattanākārena rūpaṃ, bhante, anattāti	15961	
PA_tika-s02_01t:1596_17	paṭijānantī”ti. Nivāsikārakavedakaadhiṭṭhāyakavirahena tato suññatā suññaṭṭho, sāmibhūtassa	15961	
PA_tika-s02_01t:1596_18	kassaci abhāvo assāmikaṭṭho, yathāvuttavasavattibhāvābhāvo anissaraṭṭho, paraparikappitaattasabhāvābhāvo	15961	
PA_tika-s02_01t:1596_19	eva attapaṭikkhepaṭṭho.	15961	
PA_tika-s02_01t:1597_0	Yasmā aniccalakkhaṇena viya dukkhalakkhaṇaṃ, tadubhayena anattalakkhaṇaṃ suviññāpayaṃ,	1597	
PA_tika-s02_01t:1597_1	na kevalaṃ, tasmā tadubhayenettha anattalakkhaṇavibhāvanaṃ katanti dassento “bhagavā	1597	
PA_tika-s02_01t:1597_2	hī”tiādimāha. Tattha aniccavasenāti aniccatāvasena. Dukkhavasenāti dukkhatāvasena.	1597	
PA_tika-s02_01t:1597_3	Na upapajjatīti na yujjati. Tameva ayujjamānataṃ dassetuṃ “cakkhussa uppādopī”tiādi	1597	
PA_tika-s02_01t:1597_4	vuttaṃ. Yasmā attavādī attānaṃ niccaṃ paññapeti, cakkhuṃ pana aniccaṃ, tasmā cakkhu	1597	
PA_tika-s02_01t:1597_5	viya attāpi anicco āpanno. Tenāha “yassa kho panā”tiādi. Tattha vetīti vigacchati	1597	
PA_tika-s02_01t:1597_6	nirujjhati. Iti cakkhu anattāti cakkhussa udayabbayavantatāya aniccatā, attano ca	1597	
PA_tika-s02_01t:1597_7	attavādinā aniccatāya anicchitattā cakkhu anattā.	1597	
PA_tika-s02_01t:1598_0	Kāmaṃ anattalakkhaṇasutte – “yasmā ca kho, bhikkhave, rūpaṃ anattā, tasmā rūpaṃ ābādhāya	1598	
PA_tika-s02_01t:1598_1	saṃvattatī”ti rūpassa anattatāya dukkhatā vibhāvitā viya dissati, tathāpi “yasmā	1598	
PA_tika-s02_01t:1598_2	rūpaṃ ābādhāya saṃvattati, tasmā anattā”ti pākaṭatāya sābādhatāya rūpassa attasārābhāvo	1598	
PA_tika-s02_01t:1598_3	vibhāvito, tato eva ca “na labbhati rūpe evaṃ me rūpaṃ hotu, evaṃ me rūpaṃ mā ahosī”ti	1598	
PA_tika-s02_01t:1598_4	rūpe kassaci anissaratā, tassa ca avasavattanākāro dassitoti āha “dukkhavasena anattataṃ	1598	
PA_tika-s02_01t:1598_5	dassetī”ti. Yadaniccaṃ taṃ dukkhanti yaṃ vatthu aniccaṃ, taṃ dukkhaṃ udayabbayapaṭipīḷitattā,	1598	
PA_tika-s02_01t:1598_6	yaṃ pana niccaṃ tadabhāvato, taṃ sukhaṃ yathā taṃ nibbānanti adhippāyo. Yaṃ tanti	1598	
PA_tika-s02_01t:1598_7	kāraṇaniddesovāyaṃ, yasmā rūpaṃ aniccaṃ, taṃ tasmāti attho. Yaṃ dukkhaṃ tadanattāti	1598	
PA_tika-s02_01t:1598_8	ettha vuttanayeneva attho veditabbo. Aniccanti iminā ghaṭādi viya paccayuppannattā	1598	
PA_tika-s02_01t:1598_9	rūpaṃ aniccanti imamatthaṃ dasseti. Imināva nayena “anattā”ti vattuṃ labbhamānepi	1598	
PA_tika-s02_01t:1598_10	“anattā”ti vattā nāma natthi. Evaṃ dukkhanti vadantīti etthāpi yathārahaṃ vattabbaṃ	15981	
PA_tika-s02_01t:1598_11	“akkhisūlādivikārappattakāle viya paccayuppannattā dukkhaṃ rūpa”ntiādinā. Duddasaṃ	15981	
PA_tika-s02_01t:1598_12	duppaññāpanaṃ. Tathā hi sarabhaṅgādayopi satthāro nāddasaṃsu, kuto paññāpanā. Tayidaṃ anattalakkhaṇaṃ.	15981	
PA_tika-s02_01t:1599_0	Tasmātihātiādinā tiyaddhagatarūpaṃ lakkhaṇattayaṃ āropetvā vuttanti āha “etarahi	1599	
PA_tika-s02_01t:1599_1	aññadāpī”ti. Taṃ pana yādisaṃ tādisampi tathā vuttanti ajjhattādivisesopi vattabbo.	1599	
PA_tika-s02_01t:1599_2	Pi-saddena vā tassāpi saṅgaho daṭṭhabbo.	1599	
PA_tika-s02_01t:1600_0	245. Ukkaṇṭhatīti nābhiramati. Aññattha “nibbidā”ti balavavipassanā vuccati, sānulomā	1600	
PA_tika-s02_01t:1600_1	pana saṅkhārupekkhā “vuṭṭhānagāminī”ti, sā idha kathaṃ nibbidā nāma jātāti āha “vuṭṭhānagāminivipassanāya	1600	
PA_tika-s02_01t:1600_2	hī”tiādi. Iminā sikhāpattanibbedatāya vuṭṭhānagāminī idha nibbidānāmena vuttāti dasseti.	1600	
PA_tika-s02_01t:1601_0	“So anupubbena saññaggaṃ phusatī”ti vatvā “saññā kho poṭṭhapāda paṭhamaṃ uppajjati,	1601	
PA_tika-s02_01t:1601_1	pacchā ñāṇa”nti vuttattā saññagganti vuttā lokiyāsu pahānasaññāsu sikhāpattabhāvato.	1601	
PA_tika-s02_01t:1601_2	Dhammaṭṭhitiñāṇanti vuttā idappaccayatādassanassa matthakappattīti katvā. Tato parañhi	1601	
PA_tika-s02_01t:1601_3	asaṅkhatārammaṇaṃ ñāṇaṃ hoti. Tenāha – “pubbe kho susima dhammaṭṭhitiñāṇaṃ, pacchā	1601	
PA_tika-s02_01t:1601_4	nibbāne ñāṇa”nti. Pārisuddhipadhāniyaṅganti vuttā maggādhigamassa paripanthabhūtasabbasaṃkilesavisuddhi	1601	
PA_tika-s02_01t:1601_5	padhānikassa yogino, padhānabhāvanāya vā jātaṃ aṅganti katvā. Paṭipadāñāṇadassanavisuddhīti	1601	
PA_tika-s02_01t:1601_6	vuttā paramukkaṃsagatapaṭipadāñāṇadassanavisuddhibhāvato. Atammayatanti ettha tammayatā	1601	
PA_tika-s02_01t:1601_7	nāma taṇhā, kāmataṇhādīsu tāya tāya nibbattattā tammayaṃ nāma tebhūmikappavattaṃ,	1601	
PA_tika-s02_01t:1601_8	tassa bhāvoti katvā. Tassā taṇhāya pariyādānato vuṭṭhānagāminivipassanā atammayatāti	1601	
PA_tika-s02_01t:1601_9	vuccati. Nissāyāti taṃ atammayataṃ paccayaṃ katvā. Āgammāti tasseva vevacanaṃ. Nānattāti	1601	
PA_tika-s02_01t:1601_10	nānāsabhāvā bahū anekappakārā. Nānattasitāti nānārammaṇanissitā rūpādivisayā. Ekattāti	16011	
PA_tika-s02_01t:1601_11	ekasabhāvā. Ekattasitāti ekaṃyeva ārammaṇaṃ nissitā. Taṃ nissāyāti taṃ ekattasitaṃ	16011	
PA_tika-s02_01t:1601_12	upekkhaṃ paccayaṃ katvā. Etissāti etissā upekkhāya. Pahānaṃ hotīti aññāṇupekkhato	16011	
PA_tika-s02_01t:1601_13	pabhuti sabbaṃ upekkhaṃ pajahitvā ṭhitassa “atammayatā”ti vuttāya vuṭṭhānagāminivipassanāya	16011	
PA_tika-s02_01t:1601_14	arūpāvacarasamāpattiupekkhāya vipassanupekkhāya ca pahānaṃ hotīti pariyādānanti vuttāti.	16011	
PA_tika-s02_01t:1601_15	Sabbasaṅkhāragatassa muñcitukamyatāpaṭisaṅkhānassa sikhāpattabhāvato vuṭṭhānagāminī	16011	
PA_tika-s02_01t:1601_16	muñcitukamyatā paṭisaṅkhānanti ca vuttā. Mudumajjhādivasena pavattiākāramattaṃ, atthato	16011	
PA_tika-s02_01t:1601_17	ekatthā muñcitukamyatādayo, byañjanameva nānaṃ. Dvīhi nāmehīti gotrabhu, vodānanti imehi dvīhi nāmehi.	16011	
PA_tika-s02_01t:1602	Virāgoti maggo, accantameva virajjati etenāti virāgo, tena. Maggena hetubhūtena. Vimuccatīti paṭippassaddhivimuttivasena vimuccati. Tenāha “phalaṃ kathita”nti.	160	
PA_tika-s02_01t:1603_0	Mahākhīṇāsavoti pasaṃsāvacanaṃ yathā “mahārājā”ti. Tathā hi taṃ pasaṃsanto satthā	1603	
PA_tika-s02_01t:1603_1	“ayaṃ vuccati, bhikkhave, bhikkhu ukkhittapaligho itipī”tiādimāhāti. Tadatthaṃ vivarituṃ	1603	
PA_tika-s02_01t:1603_2	“idāni tassā”tiādi vuttaṃ. Yathābhūtehīti yāthāvato bhūtehi. Durukkhipanaṭṭhenāti	1603	
PA_tika-s02_01t:1603_3	pacurajanehi ukkhipituṃ asakkuṇeyyabhāvena. Nibbānanagarappavese vibandhanena paligho	1603	
PA_tika-s02_01t:1603_4	viyāti palighoti vuccati. Matthakacchinno tālo pattaphalādīnaṃ anaṅgato tālāvatthu	1603	
PA_tika-s02_01t:1603_5	asive “sivā”ti samaññā viya. Tenāha “sīsacchinnatālo viya katā”ti. Punabbhavassa	1603	
PA_tika-s02_01t:1603_6	karaṇasīlo, punabbhavaṃ vā phalaṃ arahatīti ponobhaviko. Evaṃbhūto pana punabbhavaṃ	1603	
PA_tika-s02_01t:1603_7	deti nāmāti āha “punabbhavadāyako”ti. Punabbhavakhandhānaṃ paccayoti iminā jātisaṃsāroti	1603	
PA_tika-s02_01t:1603_8	phalūpacārena kāraṇaṃ vuttanti dasseti. Parikkhāti vuccati santānassa parikkhipanato.	1603	
PA_tika-s02_01t:1603_9	Saṃkiṇṇattāti sabbaso kiṇṇattā vināsitattā. Gabbhīrānugataṭṭhenāti gambhīraṃ anupaviṭṭhaṭṭhena.	1603	
PA_tika-s02_01t:1603_10	Luñcitvāti uddharitvā. Etānīti kāmarāgasaññojanādīni. Aggaḷāti vuccanti avadhāraṇaṭṭhena.	16031	
PA_tika-s02_01t:1603_11	Aggamaggena patito mānaddhajo etassāti patitamānaddhajo. Itarabhāroropanassa purimapadehi	16031	
PA_tika-s02_01t:1603_12	pakāsitattā “mānabhārasseva oropitattā pannabhāroti adhippeto”ti vuttaṃ. Mānasaṃyogeneva	16031	
PA_tika-s02_01t:1603_13	visaṃyuttattāti etthāpi eseva nayo. Pañcapi khandhe avisesato asmīti gahetvā pavattamāno	16031	
PA_tika-s02_01t:1603_14	“asmimāno”ti adhippetoti vuttaṃ “rūpe asmīti māno”tiādi.	16031	
PA_tika-s02_01t:1604_0	Nagaradvārassa parissayapaṭibāhanatthañceva sobhanatthañca ubhosu passesu esikatthambhe	1604	
PA_tika-s02_01t:1604_1	nikhaṇitvā ṭhapentīti āha “nagaradvāre ussāpite esikatthambhe”ti. Pākāraviddhaṃsaneneva	1604	
PA_tika-s02_01t:1604_2	parikkhāya bhūmisamakaraṇaṃ hotīti āha “pākāraṃ bhindanto parikkhaṃ saṃkiritvā”ti.	1604	
PA_tika-s02_01t:1604_3	Evantiādi upamāsaṃsandanaṃ. Santo saṃvijjamāno kāyo dhammasamūhoti sakkāyo, upādānakkhandhapañcakaṃ.	1604	
PA_tika-s02_01t:1604_4	Dvattiṃsa kammakāraṇā dukkhakkhandhe āgatā. Akkhirogasīsarogādayo aṭṭhanavuti rogā.	1604	
PA_tika-s02_01t:1604_5	Rājabhayādīni pañcavīsati mahābhayāni.	1604	
PA_tika-s02_01t:1605_0	246. Anadhigamanīyaviññāṇatanti “idaṃ nāma nissāya iminā nāma ākārena pavattatī”ti	1605	
PA_tika-s02_01t:1605_1	evaṃ duviññeyyacittataṃ. Anvesanti paccatte ekavacananti āha “anvesanto”ti. Sattopi	1605	
PA_tika-s02_01t:1605_2	tathāgatoti vuccati “tathāgato paraṃ maraṇā”tiādīsu viya. Satto hi yatheko kammakilesehi	1605	
PA_tika-s02_01t:1605_3	itthattaṃ āgato, tathā aparopi āgatoti “tathāgato”ti vuccati. Uttamapuggaloti bhagavantaṃ	1605	
PA_tika-s02_01t:1605_4	sandhāya vadati. Khīṇāsavopīti yo koci khīṇāsavopi “tathāgato”ti adhippeto. Sopi	1605	
PA_tika-s02_01t:1605_5	hi yatheko catūsu satipaṭṭhānesu sūpaṭṭhitacitto satta bojjhaṅge yathābhūtaṃ bhāvetvā	1605	
PA_tika-s02_01t:1605_6	anuttaraṃ arahattaṃ āgato adhigato, tathā aparopi āgatoti “tathāgato”ti vuccati.	1605	
PA_tika-s02_01t:1605_7	Asaṃvijjamānoti paramatthato anupalabbhanīyo. Avindeyyoti na vinditabbo, duviññeyyoti attho.	1605	
PA_tika-s02_01t:1606_0	Tathāgato satto puggaloti na paññapemi paramatthato sattasseva abhāvatoti adhippāyo.	1606	
PA_tika-s02_01t:1606_1	Kiṃ paññapessāmi paññattiupādānassapi dharamānakassa abhāvato. “Anuppādo khemaṃ,	1606	
PA_tika-s02_01t:1606_2	anuppatti khema”ntiādinā asaṅkhatāya dhātuyā pakkhandhanavasena pavattaṃ aggaphalasamāpattiatthaṃ vipassanācittaṃ vā.	1606	
PA_tika-s02_01t:1607_0	Tucchāti karaṇe nissakkavacananti āha “tucchakenā”ti. Vinayatīti vinayo, so eva venayiko.	1607	
PA_tika-s02_01t:1607_1	Tathā manti tathābhūtaṃ maṃ. Paramatthato vijjamānassa hi sattassa abhāvaṃ vadanto	1607	
PA_tika-s02_01t:1607_2	sattavināsapaññāpako ca nāma siyā, ahaṃ pana paramatthato avijjamānaṃ taṃ “natthī”ti	1607	
PA_tika-s02_01t:1607_3	vadāmi. Yathā ca loko voharati, tatheva taṃ voharāmi, tathābhūtaṃ maṃ ye samaṇabrāhmaṇā	1607	
PA_tika-s02_01t:1607_4	“venayiko samaṇo gotamo”ti vadantā asatā tucchā musā abhūtena abbhācikkhantīti yojanā.	1607	
PA_tika-s02_01t:1607_5	Appaṭisandhikassa khīṇāsavassa carimacittaṃ nirupādānato anupādāno viya jātavedo	1607	
PA_tika-s02_01t:1607_6	parinibbutaṃ idaṃ nāma nissitanti na paññāyatīti vadanto kimettāvatā ucchedavādī	1607	
PA_tika-s02_01t:1607_7	bhaveyya, nāhaṃ kadācipi atthi, nāpi koci atthīti vadāmi. Evaṃ sante kiṃ nissāya	1607	
PA_tika-s02_01t:1607_8	te moghapurisā sato sattassa nāma ucchedaṃ vināsaṃ vibhavaṃ paññapetīti vadantā asatā…pe…	1607	
PA_tika-s02_01t:1607_9	abbhācikkhantīti ayamettha adhippāyo.	1607	
PA_tika-s02_01t:1608_0	Mahābodhimaṇḍamhīti bodhimaṇḍaggahaṇena sattasattāhamāha. Tena dhammacakkapavattanato	1608	
PA_tika-s02_01t:1608_1	pubbe vuttaṃ tantidesanaṃ vadati. Catusaccameva paññapemīti etena saccavimuttā satthudesanā	1608	
PA_tika-s02_01t:1608_2	natthīti dasseti. Ettha ca – “pubbe ceva etarahi ca dukkhañceva paññapemi dukkhassa	1608	
PA_tika-s02_01t:1608_3	ca nirodha”nti vadanto bhagavā nāhaṃ kadācipi “attā ucchijjati, vinassatī”ti vā,	1608	
PA_tika-s02_01t:1608_4	“attā nāma koci atthī”ti vā vadāmi. Evaṃ sante kiṃ nissāya te moghapurisā “sato sattassa	1608	
PA_tika-s02_01t:1608_5	ucchedaṃ vināsaṃ vibhavaṃ paññapetī”ti asatā tucchena abbhācikkhantīti dasseti. Pareti	1608	
PA_tika-s02_01t:1608_6	amāmakā, mama ovādassa abhājanabhūtāti atthoti āha “saccāni…pe… asamatthapuggalā”ti.	1608	
PA_tika-s02_01t:1608_7	Adhippāyenāti iminā tesaṃ adhippāyamattaṃ, rosanavihesanāni pana tathāgatassa ākāsassa	1608	
PA_tika-s02_01t:1608_8	vilikhanaṃ viya na sambhavantiyevāti dasseti. Āhanati cittanti āghāto. Appatītā honti	1608	
PA_tika-s02_01t:1608_9	etenāti appaccayo. Cittaṃ na abhirādhayatīti anabhiraddhi. Atuṭṭhīti tuṭṭhipaṭipakkho	1608	
PA_tika-s02_01t:1608_10	tathāpavatto cittuppādo, kodho eva vā.	16081	
PA_tika-s02_01t:1609_0	Pareti aññe ekacce. Ānandanti pamodanti etenāti ānando, pītiyā evetaṃ adhivacanaṃ.	1609	
PA_tika-s02_01t:1609_1	Sobhanamanatā somanassaṃ, cetasikasukhassetaṃ adhivacanaṃ. Uppilati purimāvatthāya	1609	
PA_tika-s02_01t:1609_2	bhijjati visesaṃ āpajjatīti uppilaṃ, tadeva uppilāvitaṃ, tassa bhāvo uppilāvitattaṃ.	1609	
PA_tika-s02_01t:1609_3	Yāya uppannāya kāyacittaṃ vātapūritabhattā viya uddhumāyanākārappattaṃ hoti, tassā	1609	
PA_tika-s02_01t:1609_4	gehassitāya odaggiyapītiyā etaṃ adhivacanaṃ. Saccāni paṭivijjhituṃ asamatthāti dukkhameva	1609	
PA_tika-s02_01t:1609_5	uppajjati nirujjhati ca, na añño satto nāma atthīti evaṃ jānituṃ asamatthā “attā	1609	
PA_tika-s02_01t:1609_6	nāma atthī”ti evaṃdiṭṭhino appahīnavipallāsā. Uttamaṃ pasādanīyaṭṭhānaṃ tathāgatampi	1609	
PA_tika-s02_01t:1609_7	akkosanti, kimaṅgaṃ pana bhikkhūti adhippāyo.	1609	
PA_tika-s02_01t:1610_0	247. Anattaniyepi khandhapañcake micchāgāhavasena attaniyasaññāya pavattassa chandarāgassa	1610	
PA_tika-s02_01t:1610_1	pahānaṃ. Amhākaṃ neva attāti yasmā rūpavedanādiyeva attaggāhavatthu tabbinimuttassa	1610	
PA_tika-s02_01t:1610_2	lobhaneyyassa abhāvato. Etaṃ tiṇakaṭṭhasākhāpalāsaṃ na amhākaṃ rūpaṃ, na viññāṇaṃ,	1610	
PA_tika-s02_01t:1610_3	tasmā amhākaṃ neva attāti yojanā. Ajjhattikassa vatthuno neva attāti paṭikkhittattā	1610	
PA_tika-s02_01t:1610_4	bāhiravatthu attaniyabhāvena paṭikkhittaṃ hotīti āha “amhākaṃ cīvarādiparikkhāropi	1610	
PA_tika-s02_01t:1610_5	na hotī”ti. Khandhapañcakaṃyevāti bāhiravatthuṃ nidassanaṃ katvā khandhapañcakaṃyeva	1610	
PA_tika-s02_01t:1610_6	na tumhākanti pajahāpeti. Na uppāṭetvā kandaṃ viya. Na luñcitvā vā kese viyāti. Iminā	1610	
PA_tika-s02_01t:1610_7	rūpādīnaṃ nāmamukhena pahānaṃ icchanti. Ulliṅgitamatthaṃ chandarāgavinayena pajahāpetīti sarūpato dasseti.	1610	
PA_tika-s02_01t:1611_0	248. “Taṃ kiṃ maññatha, bhikkhave, rūpaṃ niccaṃ vā”tiādi desanā tiparivaṭṭaṃ. Yāva	1611	
PA_tika-s02_01t:1611_1	imaṃ ṭhānanti “evaṃ svākkhāto”ti yāvāyaṃ pāḷipadeso. Suviññeyyabhāvena akkhātattāpi	1611	
PA_tika-s02_01t:1611_2	svākkhātoti āha “sukathitattā eva uttāno vivaṭo pakāsito”ti. Tiriyaṃ vidāraṇena chinnaṃ,	1611	
PA_tika-s02_01t:1611_3	dīghaso phālanena bhinnaṃ, tato eva tattha tattha sibbitagaṇṭhikatajiṇṇavatthaṃ pilotikā,	1611	
PA_tika-s02_01t:1611_4	tadabhāvato chinnapilotiko, pilotikarahitoti attho. Iriyāpatha-saṇṭhapanaavijjamānajhāna-vipassanāni	1611	
PA_tika-s02_01t:1611_5	chinnāya avijjamānāya paṭipattiyā sibbanagaṇṭhikaraṇasadisāni, tādisaṃ idha natthīti	1611	
PA_tika-s02_01t:1611_6	āha “na hettha…pe… atthī”ti. Patiṭṭhātuṃ na labhatīti pesalehi saddhiṃ saṃvāsavasenapi	1611	
PA_tika-s02_01t:1611_7	patiṭṭhātuṃ na labhati, visesādhigamavasena pana vattabbameva natthi.	1611	
PA_tika-s02_01t:1612_0	Kāraṇḍavaṃ niddhamathāti vipannasīlatāya kacavarabhūtaṃ puggalaṃ kacavaramiva nirapekkhā	1612	
PA_tika-s02_01t:1612_1	apanetha. Kasambuñcāpakassathāti kasaṭabhūtañca naṃ khattiyādīnaṃ majjhagataṃ sambhinnaṃ	1612	
PA_tika-s02_01t:1612_2	paggharitakuṭṭhaṃ caṇḍālaṃ viya apakassatha nikkaḍḍhatha. Kiṃ kāraṇaṃ? Saṅghārāmo	1612	
PA_tika-s02_01t:1612_3	nāma sīlavantānaṃ kato, na dussīlānaṃ, yato etadeva. Tato palāpe vāhetha, assamaṇe	1612	
PA_tika-s02_01t:1612_4	samaṇamānineti yathā palāpā antosārarahitā ataṇḍulā bahi thusena vīhi viya dissanti,	1612	
PA_tika-s02_01t:1612_5	evaṃ pāpabhikkhū antosīlarahitāpi bahi kāsāvādiparikkhārena bhikkhū viya dissanti,	1612	
PA_tika-s02_01t:1612_6	tasmā “palāpā”ti vuccanti, te palāpe vāhetha odhunātha vidhamatha. Paramatthato assamaṇe	1612	
PA_tika-s02_01t:1612_7	vesamattena samaṇamānine evaṃ niddhamitvāna…pe… patissatāti. Tattha kappayavhoti	1612	
PA_tika-s02_01t:1612_8	kappetha, karothāti vuttaṃ hoti. Patissatāti pati pati satā sampajānantā suṭṭhu pajānantā.	1612	
PA_tika-s02_01t:1612_9	Patissatā vā sappatissā aññamaññaṃ sagāravā. Athevaṃ suddhā suddhehi saṃvāsaṃ kappentā	1612	
PA_tika-s02_01t:1612_10	diṭṭhisīlasāmaññena samaggā. Anukkamena paripākagatapaññatāya nipakā. Sabbassevimassa	16121	
PA_tika-s02_01t:1612_11	dukkhavaṭṭassa antaṃ karissatha, parinibbānaṃ pāpuṇissathāti attho.	16121	
PA_tika-s02_01t:1613	Vaṭṭaṃ tesaṃ natthi paññāpanāya sabbaso samucchinnavaṭṭamūlakattā.	161	
PA_tika-s02_01t:1614_0	Dhammaṃ anussaranti, dhammassa vā anussaraṇasīlāti dhammānusārino. Evaṃ saddhānusārinopi	1614	
PA_tika-s02_01t:1614_1	veditabbā. Paṭipannassāti paṭipajjamānassa, sotāpattimaggaṭṭhopi adhippeto. Adhimattanti	1614	
PA_tika-s02_01t:1614_2	balavaṃ. Paññāvāhīti paññaṃ vāheti, paññā vā imaṃ puggalaṃ vahatīti paññāvāhītipi	1614	
PA_tika-s02_01t:1614_3	vadanti. Paññāpubbaṅgamanti paññaṃ purecārikaṃ katvā. Ayaṃ vuccatīti ayaṃ evarūpo	1614	
PA_tika-s02_01t:1614_4	puggalo paññāsaṅkhātena dhammena sarati anussaratīti dhammānusārī. Saddhāvāhīti saddhaṃ	1614	
PA_tika-s02_01t:1614_5	vāheti, saddhā vā imaṃ puggalaṃ vahatīti saddhāvāhītipi vadanti. Saddhāpubbaṅgamanti	1614	
PA_tika-s02_01t:1614_6	saddhaṃ purecārikaṃ katvā. Ayaṃ vuccatīti ayaṃ evarūpo puggalo saddhāya sarati anussaratīti	1614	
PA_tika-s02_01t:1614_7	saddhānusārī. Saddhāmattanti “itipi so bhagavā”tiādinā buddhasubuddhatāya saddahanamattaṃ.	1614	
PA_tika-s02_01t:1614_8	Matta-saddena aveccappasādaṃ nivatteti. Pemamattanti yathāvuttasaddhānusārena uppannaṃ	1614	
PA_tika-s02_01t:1614_9	tuṭṭhimattaṃ. Sinehoti keci. Evaṃ vipassanaṃ paṭṭhapetvā nisinnānanti kalāpasammasanādivasena	1614	
PA_tika-s02_01t:1614_10	āraddhavipassanānaṃ. Ekā saddhāti vipassanānusārena svākkhātadhammatā siddhā, tato	16141	
PA_tika-s02_01t:1614_11	eva ekā seṭṭhā uḷārā saddhā uppajjati. Ekaṃ pemanti etthāpi eseva nayo. Sagge ṭhapitā	16141	
PA_tika-s02_01t:1614_12	viya hontīti tesaṃ saddhāpemānaṃ saggasaṃvattaniyatāya abyabhicārībhāvamāha. Cūḷasotāpannoti	16141	
PA_tika-s02_01t:1614_13	vadanti ekadesena saccānubodhe ṭhitattā. Sesaṃ suviññeyyameva.	16141	
PA_tika-s02_01t:1615	Alagaddūpamasuttavaṇṇanāya līnatthappakāsanā samattā.	161	
PA_tika-s02_01t:1616	3. Vammikasuttavaṇṇanā	161	
PA_tika-s02_01t:1617_0	249. Piyavacananti piyasamudācāro. Viññujātikā hi paraṃ piyena samudācarantā “bhava”nti	1617	
PA_tika-s02_01t:1617_1	vā, “devānaṃ piyo”ti vā, “āyasmā”ti vā samudācaranti, tasmā sammukhā sambodhanavasena	1617	
PA_tika-s02_01t:1617_2	“āvuso”ti, tirokkhaṃ “āyasmā”ti ayampi samudācāro. Mahākassapauruvelakassapādayo	1617	
PA_tika-s02_01t:1617_3	aññepi kassapanāmakā atthīti “katarassa kassapassā”ti pucchanti. Raññāti kosalaraññā.	1617	
PA_tika-s02_01t:1617_4	“Sañjāniṃsū”ti saṅkhepato vuttamatthaṃ vivarituṃ “ayaṃ panā”tiādi āraddhaṃ. Assāti	1617	
PA_tika-s02_01t:1617_5	kumārakassapassa, “sañjāniṃsū”ti vuttasañjānanassa vā. Puññāni karontoti kappasatasahassaṃ	1617	
PA_tika-s02_01t:1617_6	devesu ca manussesu ca nibbattitvā dānādīni puññāni bhāvento. Osakkanteti parihāyamāne.	1617	
PA_tika-s02_01t:1617_7	Paṭhamanti kumārikākāle. Satthā upālittheraṃ paṭicchāpesi taṃ adhikaraṇaṃ vinayakammenevassā	1617	
PA_tika-s02_01t:1617_8	bhikkhuniyā pabbajjāya arogabhāvaṃ.	1617	
PA_tika-s02_01t:1618_0	Paññattivibhāvanāti “andhavana”ntveva paññāyamānassa vibhāvanā. Olīyatīti saṅkucati	1618	
PA_tika-s02_01t:1618_1	saṇikaṃ vattati. Bhāṇakoti sarabhāṇako. Yaṃ atthi, taṃ gahetvāti idāni pariyesitabbaṭṭhānaṃ	1618	
PA_tika-s02_01t:1618_2	natthi, yathāgataṃ pana yaṃ atthi, taṃ gahetvā. Balavaguṇeti adhimattaguṇe. Kassapabhagavato	1618	
PA_tika-s02_01t:1618_3	kāle niruḷhasamaññāvasena vacanasantatiyā avicchedena ca imasmimpi buddhuppāde taṃ	1618	
PA_tika-s02_01t:1618_4	“andhavana”ntveva paññāyittha, uparūparivaḍḍhamānāya pathaviyā upari rukkhagacchādīsu	1618	
PA_tika-s02_01t:1618_5	sañjāyantesupīti. Sekkhapaṭipadanti sekkhabhāvāvahaṃ visuddhipaṭipattiṃ.	1618	
PA_tika-s02_01t:1619_0	Aññatara-saddo apākaṭe viya pākaṭepi vattati eka-saddena samānatthattāti dassetuṃ	1619	
PA_tika-s02_01t:1619_1	“abhijānātī”tiādi vuttaṃ. Bhayabheravadassitampi abhikkanta-saddassa atthuddhāraṃ	1619	
PA_tika-s02_01t:1619_2	idha dassento evaṃ heṭṭhā tattha tattha katā atthasaṃvaṇṇanā parato tasmiṃ tasmiṃ	1619	
PA_tika-s02_01t:1619_3	suttapadese yathārahaṃ vattabbāti nayadassanaṃ karoti. Kañcanasannibhattacatā suvaṇṇavaṇṇaggahaṇena	1619	
PA_tika-s02_01t:1619_4	gahitāti adhippāyenāha “chaviya”nti. Chavigatā pana vaṇṇadhātu eva “suvaṇṇavaṇṇo”ti	1619	
PA_tika-s02_01t:1619_5	ettha vaṇṇaggahaṇena gahitāti apare. Vaṇṇīyati kittīyati ugghosananti vaṇṇo, thuti.	1619	
PA_tika-s02_01t:1619_6	Vaṇṇīyati asaṅkarato vavatthapīyatīti vaṇṇo, kulavaggo. Vaṇṇīyati phalaṃ etena yathāsabhāvato	1619	
PA_tika-s02_01t:1619_7	vibhāvīyatīti vaṇṇo, kāraṇaṃ. Vaṇṇanaṃ dīgharassādivasena saṇṭhahananti vaṇṇo, saṇṭhānaṃ.	1619	
PA_tika-s02_01t:1619_8	Vaṇṇīyati aṇumahantādivasena pamīyatīti vaṇṇo, pamāṇaṃ. Vaṇṇeti vikāramāpajjamānaṃ	1619	
PA_tika-s02_01t:1619_9	hadayaṅgatabhāvaṃ pakāsetīti vaṇṇo, rūpāyatanaṃ. Evaṃ tena tena pavattinimittena	1619	
PA_tika-s02_01t:1619_10	vaṇṇa-saddassa tasmiṃ tasmiṃ atthe pavatti veditabbā.	16191	
PA_tika-s02_01t:1620_0	Anavasesattaṃ sakalatā kevalatā. Kevalakappāti ettha keci īsaṃ asamattā kevalā kevalakappāti	1620	
PA_tika-s02_01t:1620_1	vadanti, evaṃ sati anavasesattho eva kevala-saddo siyā. Anatthantarena pana kappa-saddena	1620	
PA_tika-s02_01t:1620_2	padavaḍḍhanaṃ katvā kevalā eva kevalakappā. Tathā vā kappanīyattā paññapetabbattā	1620	
PA_tika-s02_01t:1620_3	kevalakappā. Yebhuyyatā bahulabhāvo. Abyāmissatā vijātiyena asaṅkaro suddhatā. Anatirekatā	1620	
PA_tika-s02_01t:1620_4	taṃmattatā visesābhāvo. Kevalakappanti kevalaṃ daḷhaṃ katvāti attho. Kevalaṃ vuccati	1620	
PA_tika-s02_01t:1620_5	nibbānaṃ sabbasaṅkhatavivittattā. Tenāha “visaṃyogādianekattho”ti. Kevalaṃ etassa	1620	
PA_tika-s02_01t:1620_6	adhigataṃ atthīti kevalī, sacchikatanirodho khīṇāsavo.	1620	
PA_tika-s02_01t:1621_0	Kappa-saddo panāyaṃ saupasaggo anupasaggo cāti adhippāyena okappanīyapade labbhamānaṃ	1621	
PA_tika-s02_01t:1621_1	okappasaddamattaṃ nidasseti, aññathā kappa-saddassa atthuddhāre okappanīyapadaṃ anidassanameva	1621	
PA_tika-s02_01t:1621_2	siyā. Samaṇakappehīti vinayasiddhehi samaṇavohārehi. Niccakappanti niccakālaṃ. Paññattīti	1621	
PA_tika-s02_01t:1621_3	nāmaṃ. Nāmañhetaṃ tassa āyasmato, yadidaṃ kappoti. Kappitakesamassūti kattarikāya	1621	
PA_tika-s02_01t:1621_4	cheditakesamassu. Dvaṅgulakappoti majjhanhikavelāya vītikkantāya dvaṅgulatāvikappo.	1621	
PA_tika-s02_01t:1621_5	Lesoti apadeso. Anavasesaṃ pharituṃ samatthassapi obhāsassa kenaci kāraṇena ekadesapharaṇampi	1621	
PA_tika-s02_01t:1621_6	siyā, ayaṃ pana sabbasova pharīti dassetuṃ samantattho kappa-saddo gahitoti āha “anavasesaṃ samantato”ti.	1621	
PA_tika-s02_01t:1622_0	Samaṇasaññāsamudācārenāti “ahaṃ samaṇo”ti evaṃ uppannasaññāsamuṭṭhitena samudācārena,	1622	
PA_tika-s02_01t:1622_1	tannimittena vā tabbohārena. Pubbayogeti pubbayogakathāyaṃ. Papañco esāti eso tumhesu	1622	
PA_tika-s02_01t:1622_2	āgatesu yathāpavatto paṭisanthāro kathāsamudācāro ca amhākaṃ papañco. Ettakampi akatvā	1622	
PA_tika-s02_01t:1622_3	samaṇadhammameva karomāti adhippāyo.	1622	
PA_tika-s02_01t:1623_0	Ariyabhūmiṃ pattoti anāgāmiphalaṃ adhigato. Pakkusātikulaputtaṃ sandhāya vadati.	1623	
PA_tika-s02_01t:1623_1	Vibhajitvāti vibhāgaṃ katvā. Turitālapanavasenāti turitaṃ ālapanavasena. Tena dullabho	1623	
PA_tika-s02_01t:1623_2	ayaṃ samaṇo, tasmā sīghamassa pañho kathetabbo, iminā ca sīghaṃ gantvā satthā pucchitabboti	1623	
PA_tika-s02_01t:1623_3	turitaṃ ālapīti dasseti. “Yathā vā”tiādinā pana vacanālaṅkāravasena dvikkhattuṃ ālapati.	1623	
PA_tika-s02_01t:1623_4	Evamāhāti “bhikkhu bhikkhū”ti evaṃ dvikkhattuṃ avoca.	1623	
PA_tika-s02_01t:1624_0	Vammikapariyāyena karajakāyaṃ paccakkhaṃ katvā dassentī devatā “ayaṃ vammiko”ti āha.	1624	
PA_tika-s02_01t:1624_1	Tāya pana bhāvatthassa abhāsitattā saddatthameva dassento “purato ṭhitaṃ…pe… ayanti	1624	
PA_tika-s02_01t:1624_2	āhā”ti avoca. Sesesupi eseva nayo. Maṇḍūkanti thalamaṇḍūkaṃ. So hi uddhumāyikāti	1624	
PA_tika-s02_01t:1624_3	vuccati, na udakamaṇḍūko. Tassa nivāsato vāto mā kho bādhayitthāti “uparivātato apagammā”ti	1624	
PA_tika-s02_01t:1624_4	vuttaṃ. Kathaṃ panāyaṃ devatā iminā nīhārena ime pañhe therassa ācikkhīti? Keci tāva	1624	
PA_tika-s02_01t:1624_5	āhu – yathāsutamatthaṃ upamābhāvena gahetvā attano paṭibhānena upameyyatthaṃ manasā	1624	
PA_tika-s02_01t:1624_6	cintetvā taṃ bhagavāva imassa ācikkhissati. Sā ca desanā atthāya hitāya sukhāya hotīti	1624	
PA_tika-s02_01t:1624_7	“ayaṃ vammiko”tiādinā upamāvaseneva pannarasa pañhe therassa ācikkhi. Kassapasammāsambuddhakāle	1624	
PA_tika-s02_01t:1624_8	kira bārāṇasiyaṃ eko seṭṭhi aḍḍho mahaddhano mahantaṃ nidhānaṃ nidahitvā palighādiākārāni	1624	
PA_tika-s02_01t:1624_9	kānicipi laṅgāni tattha ṭhapesi. So maraṇakāle attano sahāyassa brāhmaṇassa ārocesi	1624	
PA_tika-s02_01t:1624_10	– “imasmiṃ ṭhāne mayā nidhānaṃ nidahitaṃ, taṃ mama puttassa viññutaṃ pattassa dassetī”ti	16241	
PA_tika-s02_01t:1624_11	vatvā kālamakāsi. Brāhmaṇo sahāyakaputtassa viññutaṃ pattakāle taṃ ṭhānaṃ dassesi.	16241	
PA_tika-s02_01t:1624_12	So nikhanitvā sabbapacchā nāgaṃ passi, nāgo attano puttaṃ disvā “sukheneva dhanaṃ	16241	
PA_tika-s02_01t:1624_13	gaṇhatū”ti apagacchi. Svāyamattho tadā loke pākaṭo jāto. Ayaṃ pana devatā tadā bārāṇasiyaṃ	16241	
PA_tika-s02_01t:1624_14	gahapatikule nibbattitvā viññutaṃ patto satthari parinibbute uraṃ datvā sāsane pabbajito	16241	
PA_tika-s02_01t:1624_15	pañcahi sahāyakabhikkhūhi saddhiṃ samaṇadhammamakāsi. Ye sandhāya vuttaṃ “pañca bhikkhū	16241	
PA_tika-s02_01t:1624_16	nisseṇiṃ bandhitvā”tiādi. Tena vuttaṃ “yathāsutamatthaṃ upamābhāvena gahetvā”tiādi.	16241	
PA_tika-s02_01t:1624_17	Apare pana “devatā attano paṭibhānena ime pañhe evaṃ abhisaṅkharitvā therassa ācikkhī”ti	16241	
PA_tika-s02_01t:1624_18	vadanti. Devaputte nissakkaṃ devaputtapañhattā tassa atthassa.	16241	
PA_tika-s02_01t:1625_0	251. Catūhi mahābhūtehi nibbattoti cātumahābhūtiko. Tenāha “catumahābhūtamayassā”ti.	1625	
PA_tika-s02_01t:1625_1	Vamati uggiranto viya hotīti attho. Vantakoti ucchaḍḍako. Vantussayoti upacikāhi	1625	
PA_tika-s02_01t:1625_2	vantassa mattikāpiṇḍassa ussayabhūto. Vantasinehasambaddhoti vantena kheḷasinehena	1625	
PA_tika-s02_01t:1625_3	sampiṇḍito. Asucikalimalaṃ vamatīti ettha mukhādīhi pāṇakānaṃ niggamanato pāṇake	1625	
PA_tika-s02_01t:1625_4	vamatīti ayampi attho labbhateva. Ariyehi vantakoti kāyabhāvasāmaññena vuttaṃ. Dukkhasaccapariññāya	1625	
PA_tika-s02_01t:1625_5	vā sabbassapi tebhūmakadhammajātassa pariññātattā sabbopi kāyo ariyehi chandarāgappahānena	1625	
PA_tika-s02_01t:1625_6	vanto eva. Taṃ sabbanti yehi tīhi aṭṭhisatehi ussito, yehi nhārūhi sambaddho, yehi	1625	
PA_tika-s02_01t:1625_7	maṃsehi avalitto, yena allacammena pariyonaddho, yāya chaviyā rañjito, taṃ aṭṭhiādisabbaṃ	1625	
PA_tika-s02_01t:1625_8	accantameva jigucchitvā virattatāyavantameva. “Yathā cā”tiādinā vattabbopamatopi	1625	
PA_tika-s02_01t:1625_9	vammiko viya vammikoti imamatthaṃ dasseti.	1625	
PA_tika-s02_01t:1626_0	Sambhavati etasmāti sambhavo, mātāpettiko sambhavo etassāti mātāpettikasambhavo.	1626	
PA_tika-s02_01t:1626_1	Tassa. Upaciyati etenāti upacayo’ odanakummāsaṃ upacayo etassāti odanakummāsūpacayo.	1626	
PA_tika-s02_01t:1626_2	Tassa. Adhuvasabhāvatāya aniccadhammassa, sedagūtha-pitta-semhādi-dhātukkhobha-garubhāvaduggandhānaṃ	1626	
PA_tika-s02_01t:1626_3	vinodanāya ucchādetabbadhammassa, parito sambāhanena parimadditabbadhammassa, khaṇe	1626	
PA_tika-s02_01t:1626_4	khaṇe bhijjanasabhāvatāya bhedanadhammassa, tato eva vikiraṇasabhāvatāya viddhaṃsanadhammassāti	1626	
PA_tika-s02_01t:1626_5	dhamma-saddo paccekaṃ yojetabbo. Tanuvilepanenāti kāyāvalepanena ucchādanavilepanena.	1626	
PA_tika-s02_01t:1626_6	Aṅgapaccaṅgābādhavinodanatthāyāti tādisasamuṭṭhāna-sarīravikāravigamāya. Yasmā sukkasoṇitaṃ	1626	
PA_tika-s02_01t:1626_7	āhāro, ucchādanaṃ parimaddanañca yathārahaṃ uppādassa, vuḍḍhiyā ca paccayo, tasmā	1626	
PA_tika-s02_01t:1626_8	āha “mātāpettika…pe… kathito”ti. Uccāvacabhāvoti yathārahaṃ yojetabbo – odanakummāsūpacaya-ucchādanaparimaddanaggahaṇehi	1626	
PA_tika-s02_01t:1626_9	uccabhāvo, vaḍḍhī. Mātāpettikasambhavaggahaṇena samudayo. Itarehi avacabhāvo, parihāni,	1626	
PA_tika-s02_01t:1626_10	atthaṅgamo pakāsito. Aṅgapaccaṅgānaṃ saṇṭhapanampi hi vaṭṭapaccayattā vaṭṭanti.	16261	
PA_tika-s02_01t:1627_0	Kodho dhūmoti ettha dhūmapariyāyena kodhassa vuttattā dhūma-saddo kodhe vattatīti	1627	
PA_tika-s02_01t:1627_1	vuttaṃ “dhūmo viya dhūmo”ti. Bhasmanīti bhasmaṃ. Mosavajjanti musāvādo. Dhūmo eva	1627	
PA_tika-s02_01t:1627_2	dhūmāyitaṃ. Icchā dhūmāyitaṃ etissāti icchādhūmāyitā, pajā. Icchādhūmāyitasaddassa	1627	
PA_tika-s02_01t:1627_3	taṇhāya vutti vuttanayo eva. Dhūmāyantoti vitakkasantāpena saṃtappento, vitakkentoti	1627	
PA_tika-s02_01t:1627_4	attho. Palipoti dukkaramahākaddamaṃ. Timūlanti tīhi mūlehi patiṭṭhitaṃ viya acalaṃ	1627	
PA_tika-s02_01t:1627_5	pavattanti vuttaṃ. Rajo ca dhūmo ca mayā pakāsitāti rajasabhāvakaraṇaṭṭhena “rajo”ti	1627	
PA_tika-s02_01t:1627_6	ca dhūmasabhāvakaraṇaṭṭhena “dhūmo”ti ca mayā pakāsitā. Pakatidhūmo viya aggissa	1627	
PA_tika-s02_01t:1627_7	kilesaggijālassa paññāṇabhāvato. Dhammadesanādhūmo ñāṇaggisandhīpanassa pubbaṅgamabhāvato.	1627	
PA_tika-s02_01t:1627_8	Ayaṃ rattiṃ dhūmāyanāti yā divā kattabbakammante uddissa rattiyaṃ anuvitakkanā, ayaṃ rattiṃ dhūmāyanā.	1627	
PA_tika-s02_01t:1628_0	Sattannaṃ dhammānanti idaṃ sutte āgatanayena vuttaṃ. Suttañca tathā ārādhanaveneyyajjhāsayavasena.	1628	
PA_tika-s02_01t:1628_1	Tadekaṭṭhatāya vā tadaññakilesānaṃ. Sundarapaññoti ñātatīraṇapahānapariññāya paññāya sundarapañño.	1628	
PA_tika-s02_01t:1629_0	Etanti “sattha”nti etaṃ adhivacanaṃ saṃkilesadhammānaṃ sasanato samucchindanato.	1629	
PA_tika-s02_01t:1629_1	Nti vīriyaṃ. Paññāgatikameva paññāya hitasseva adhippetattā. Lokiyāya paññāya ārambhakāle	1629	
PA_tika-s02_01t:1629_2	lokiyavīriyaṃ gahetabbaṃ, lokuttarāya paññāya pavattikkhaṇe lokuttaravīriyaṃ gahetabbanti	1629	
PA_tika-s02_01t:1629_3	yojanā. Atthadīpanāti upameyyatthadīpanī upamā.	1629	
PA_tika-s02_01t:1630_0	Gāmatoti attano vasanagāmato. Manteti āthabbanamante. Te hi brāhmaṇā araññe eva vācenti	1630	
PA_tika-s02_01t:1630_1	“mā aññe assosu”nti. Tathā akāsīti cattāro koṭṭhāse akāsi. Evamettha vammikapañhasseva	1630	
PA_tika-s02_01t:1630_2	vasena upamā āgatā, sesānaṃ vasena heṭṭhā vuttanayena veditabbā.	1630	
PA_tika-s02_01t:1631_0	Laṅganaṭṭhena nivāraṇaṭṭhena laṅgī, paligho. Ñāṇamukheti vipassanāñāṇavīthiyaṃ. Patatīti	1631	
PA_tika-s02_01t:1631_1	pavattati. Kammaṭṭhānauggahaparipucchāvasenāti catusaccakammaṭṭhānassa uggaṇhanena	1631	
PA_tika-s02_01t:1631_2	tassa atthaparipucchāvasena ceva vipassanāsaṅkhāta-atthavinicchaya-paripucchāvasena	1631	
PA_tika-s02_01t:1631_3	ca. Sabbaso ñātuṃ icchā hi paripucchā. Vipassanā ca aniccādito sabbatebhūmakadhammānaṃ	1631	
PA_tika-s02_01t:1631_4	ñātuṃ icchati. Evaṃ vipassanāvasena avijjāpahānamāha, uparikattabbasabbhāvato na tāva maggavasena.	1631	
PA_tika-s02_01t:1632_0	Valliantare vāti vā-saddo paṃsuantare vā mattikantare vāti avuttavikappattho. Cittāvilamattakovāti	1632	
PA_tika-s02_01t:1632_1	cittakkhobhamattakova. Aniggahitoti paṭisaṅkhānabalena anivārito. Mukhavikulanaṃ	1632	
PA_tika-s02_01t:1632_2	mukhasaṅkoco. Hanusañcopanaṃ pāpeti antojappanāvatthāyaṃ. Disā vilokanaṃ pāpeti yattha	1632	
PA_tika-s02_01t:1632_3	bādhetabbo ṭhito, taṃdassanatthaṃ nivārakaparivāraṇatthaṃ. Daṇḍasatthābhinipātanti	1632	
PA_tika-s02_01t:1632_4	daṇḍasatthānaṃ parassa upari nipātanāvatthaṃ. Yena kodhena aniggahitena mātādikaṃ	1632	
PA_tika-s02_01t:1632_5	aghātetabbaṃ ugghātetvā “ayuttaṃ vata mayā kata”nti attānampi hanati, taṃ sandhāyetaṃ	1632	
PA_tika-s02_01t:1632_6	vuttaṃ “paraghātanampi attaghātanampi pāpetī”ti. Yena vā parassa haññamānassa vasena	1632	
PA_tika-s02_01t:1632_7	ghātakopi ghātanaṃ pāpuṇāti, tādisassa vasenāyamattho veditabbo. Kodhasāmaññena hetaṃ	1632	
PA_tika-s02_01t:1632_8	vuttaṃ “paraṃ ghātetvā attānaṃ ghātetī”ti. Paramussadagatoti paramukkaṃsagato. Daḷhaṃ	1632	
PA_tika-s02_01t:1632_9	parissayamāvahatāya kodhova kodhūpāyāso. Tenāha “balavappatto”tiādi.	1632	
PA_tika-s02_01t:1633	Dvedhāpathasamā hoti appaṭipattihetubhāvato.	163	
PA_tika-s02_01t:1634_0	Kusaladhammo na tiṭṭhati nīvaraṇehi nivāritaparamattā. Samathapubbaṅgamaṃ vipassanaṃ	1634	
PA_tika-s02_01t:1634_1	bhāvayato paṭhamaṃ samathena nīvaraṇavikkhambhanaṃ hoti, vipassanā pana tadaṅgavaseneva	1634	
PA_tika-s02_01t:1634_2	tāni nīharatīti vuttaṃ “vikkhambhanatadaṅgavasenā”ti.	1634	
PA_tika-s02_01t:1635_0	“Kummova aṅgāni sake kapāle”tiādīsu kummassa aṅgabhāvena visesato pādasīsāni eva	1635	
PA_tika-s02_01t:1635_1	vuccantīti āha “pañceva aṅgāni hontī”ti. Vipassanācārassa vuccamānattā adhikārato	1635	
PA_tika-s02_01t:1635_2	sammasanīyānameva dhammānaṃ idha gahaṇanti “sabbepi saṅkhatā dhammā”ti visesaṃ katvāva	1635	
PA_tika-s02_01t:1635_3	vuttaṃ. Tenāha bhagavā “pañcannetaṃ upādānakkhandhānaṃ adhivacana”nti.	1635	
PA_tika-s02_01t:1636_0	Sunanti koṭṭanti etthāti sūnā, adhikuṭṭananti āha “sūnāya uparī”ti. Asināti maṃsakantanena.	1636	
PA_tika-s02_01t:1636_1	Ghātiyamānāti haññamānā vibādhiyamānā. Vatthukāmānaṃ upari katvāti vatthukāmesu ṭhapetvā	1636	
PA_tika-s02_01t:1636_2	te accādhānaṃ katvā. Kantitāti chinditā. Koṭṭitāti bilaso vibhajitā. Chandarāgappahānanti	1636	
PA_tika-s02_01t:1636_3	chandarāgassa vikkhambhanappahānaṃ.	1636	
PA_tika-s02_01t:1637_0	Sammattāti mucchitā sammūḷhā. Nandīrāgaṃ upagamma vaṭṭaṃ vaḍḍhentīti sammūḷhattā	1637	
PA_tika-s02_01t:1637_1	evaādīnavaṃ apassantā nandīrāgassa ārammaṇaṃ upagantvā taṃ paribrūhenti. Nandīrāgabaddhāti	1637	
PA_tika-s02_01t:1637_2	nandīrāge laggattā tena baddhā. Vaṭṭe laggantīti tebhūmake vaṭṭe sajjanti. Tattha	1637	
PA_tika-s02_01t:1637_3	sajjattā eva dukkhaṃ patvāpi na ukkaṇṭhanti na nibbindanti. Idha anavasesappahānaṃ	1637	
PA_tika-s02_01t:1637_4	adhippetanti āha “catutthamaggena nandīrāgappahānaṃ kathita”nti.	1637	
PA_tika-s02_01t:1638_0	Anaṅgaṇasutte pakāsito eva “chandādīhi na gacchantī”tiādinā. “Buddho so bhagavā”tiādi	1638	
PA_tika-s02_01t:1638_1	“namo karohī”ti vuttanamakkārassa karaṇākāradassanaṃ. Bodhāyāti catusaccasambodhāya.	1638	
PA_tika-s02_01t:1638_2	Tathā damathasamathataraṇaparinibbānāni ariyamaggavasena veditabbāni. Samathaparinibbānāni	1638	
PA_tika-s02_01t:1638_3	pana anupādisesavasenapi yojetabbāni. Kammaṭṭhānaṃ ahosīti vipassanākammaṭṭhānaṃ	1638	
PA_tika-s02_01t:1638_4	ahosi. Etassa pañhassāti etassa pannarasamassa pañhassa attho. Evaṃ itaresupi vattabbaṃ	1638	
PA_tika-s02_01t:1638_5	vipassanākammaṭṭhānaṃ khīṇāsavaguṇehi matthakaṃ pāpento yathānusandhināva desanaṃ	1638	
PA_tika-s02_01t:1638_6	niṭṭhapesi, na pucchitānusandhināti adhippāyo. Nanu ca pucchāvasenāyaṃ desanā āraddhāti?	1638	
PA_tika-s02_01t:1638_7	Saccaṃ āraddhā, evaṃ pana “pucchāvasiko nikkhepo”ti vattabbaṃ, na “pucchānusandhivasena	1638	
PA_tika-s02_01t:1638_8	niṭṭhapitā”ti. Antarapucchāvasena desanāya aparivattitattā ārambhānurūpameva pana desanā niṭṭhapitā.	1638	
PA_tika-s02_01t:1639	Vammikasuttavaṇṇanāya līnatthappakāsanā samattā.	163	
PA_tika-s02_01t:1640	4. Rathavinītasuttavaṇṇanā	164	
PA_tika-s02_01t:1641_0	252. Mahāgovindena pariggahitatākittanaṃ tadā magadharājena pariggahitūpalakkhaṇaṃ.	1641	
PA_tika-s02_01t:1641_1	Tassa hi so purohito. Mahāgovindoti purātano eko magadharājāti keci. Gayhatīti gaho,	1641	
PA_tika-s02_01t:1641_2	rājūnaṃ gaho rājagahaṃ. Nagara-saddāpekkhāya napuṃsakaniddeso. Aññepettha pakāreti	1641	
PA_tika-s02_01t:1641_3	rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ. Ārakkhasampattiādinā	1641	
PA_tika-s02_01t:1641_4	anatthuppattihetutāya upagatānaṃ paṭirājūnaṃ gahaṃ gahabhūtantipi rājagahaṃ, ārāmarāmaṇīyakādīhi	1641	
PA_tika-s02_01t:1641_5	rājate, nivāsasukhatādinā sattehi mamattavasena gayhati, pariggayhatīti vā rājagahanti	1641	
PA_tika-s02_01t:1641_6	evamādike pakāre. Buddhakāle ca cakkavattikāle cāti idaṃ yebhuyyavasena vuttaṃ. Veḷūhi	1641	
PA_tika-s02_01t:1641_7	parikkhittaṃ ahosi, na pana kevalaṃ kaṭṭhakapavanameva. Rañño uyyānakāle patiṭṭhāpitaaṭṭālakavasena aṭṭālakayuttaṃ.	1641	
PA_tika-s02_01t:1642_0	Jananaṃ jāti, jātiyā bhūmi jātibhūmaṃ, jāyi vā mahābodhisatto etthābhi jāti, sā eva	1642	
PA_tika-s02_01t:1642_1	bhūmīti jātibhūmaṃ, sā imesaṃ nivāsoti jātibhūmakāti āha “jātibhūmakāti jātibhūmivāsino”ti.	1642	
PA_tika-s02_01t:1642_2	Kassa panāyaṃ jātibhūmīti āha “taṃ kho panā”tiādi. Tena anaññasādhāraṇāya jātiyā	1642	
PA_tika-s02_01t:1642_3	adhippetattā sadevake loke supākaṭabhāvato visesanena vināpi visiṭṭhavisayova idha	1642	
PA_tika-s02_01t:1642_4	jāti-saddo viññāyatīti dasseti. Tenāha “sabbaññubodhisattassa jātaṭṭhānasākiyajanapado”ti.	1642	
PA_tika-s02_01t:1642_5	Tatthapi kapilavatthusannissayo padesoti āha “kapilavatthāhāro”ti.	1642	
PA_tika-s02_01t:1643	Garudhammabhāvavaṇṇanā	164	
PA_tika-s02_01t:1644_0	Sākiyamaṇḍalassāti sākiyarājasamūhassa. Dasannaṃ appicchakathādīnaṃ vatthu dasakathāvatthu,	1644	
PA_tika-s02_01t:1644_1	appicchatādi. Tattha suppatiṭṭhitatāya tassa lābhī dasakathāvatthulābhī. Tatthāti	1644	
PA_tika-s02_01t:1644_2	dasakathāvatthusmiṃ.	1644	
PA_tika-s02_01t:1645_0	Garukaraṇīyatāya dhammo garu etassāti dhammagaru, tassa bhāvo dhammagarutā, tāya.	1645	
PA_tika-s02_01t:1645_1	“Ajjhāsayena veditabbo”ti vatvā na kevalaṃ ajjhāsayeneva, atha kho kāyavacīpayogehipi	1645	
PA_tika-s02_01t:1645_2	veditabboti dassento “dhammagarutāyeva hī”tiādimāha. Tiyāmarattiṃ dhammakathaṃ katvāti	1645	
PA_tika-s02_01t:1645_3	ettha “kumbhakārassa nivesane tiyāmarattiṃ vasanto dhammakathaṃ katvā”ti evaṃ vacanasesavasena	1645	
PA_tika-s02_01t:1645_4	attho veditabbo. Aññathā yathālābhavasena atthe gayhamāne tiyāmarattiṃ dhammakathā	1645	
PA_tika-s02_01t:1645_5	katāti āpajjati, na ca taṃ atthi. Vakkhati hi “bahudeva rattinti diyaḍḍhayāmamatta”nti.	1645	
PA_tika-s02_01t:1645_6	Dasabalādiguṇavisesā viya dhammagāravahetukā parahitapaṭipattipi sabbabuddhānaṃ majjhe	1645	
PA_tika-s02_01t:1645_7	bhinnasuvaṇṇaṃ viya sadisā evāti imassa bhagavato dhammagāravakittane “kassapopi	1645	
PA_tika-s02_01t:1645_8	bhagavā”tiādinā kassapabhagavato dhammagāravaṃ dasseti.	1645	
PA_tika-s02_01t:1646_0	Cārikaṃ nikkhamīti janapadacārikaṃ carituṃ nikkhami. Janapadacārikāya akāle nikkhantattā	1646	
PA_tika-s02_01t:1646_1	kosalarājādayo vāretuṃ ārabhiṃsu. Pavāretvā hi caraṇaṃ buddhāciṇṇaṃ. Puṇṇāya sammāpaṭipattiṃ	1646	
PA_tika-s02_01t:1646_2	paccāsīsanto bhagavā “kiṃ me karissasī”ti āha.	1646	
PA_tika-s02_01t:1647_0	Anahātovāti dhammasavanussukkena sāyanhe buddhāciṇṇaṃ nhānaṃ akatvāva. Attahitaparahitapaṭipattīsu	1647	
PA_tika-s02_01t:1647_1	ekissā dvinnañca atthitāsiddhā catubbidhatā paṭipattikatā eva nāma hotīti vuttaṃ	1647	
PA_tika-s02_01t:1647_2	“paṭipannako ca nāma…pe… catubbidho hotī”ti. Paṭikkhepapubbakopi hi paṭipanno atthato	1647	
PA_tika-s02_01t:1647_3	paṭipannattho evāti. Kāmaṃ attahitāya paṭipanno tāya sammāpaṭipattiyā sāsanaṃ sobhati,	1647	
PA_tika-s02_01t:1647_4	na pana sāsanaṃ vaḍḍheti appossukkabhāvato, na ca kāruṇikassa bhagavato sabbathā	1647	
PA_tika-s02_01t:1647_5	manorathaṃ pūreti. Tathā hi bhagavā paṭhamabodhiyaṃ ekasaṭṭhiyā ca arahantesu jātesu	1647	
PA_tika-s02_01t:1647_6	– “caratha, bhikkhave, bahujanahitāyā”tiādinā bhikkhū parahitapaṭipattiyaṃ niyojesi.	1647	
PA_tika-s02_01t:1647_7	Tena vuttaṃ “evarūpaṃ bhikkhuṃ bhagavā na pucchati, kasmā? Na mayhaṃ sāsanassa vuḍḍhipakkhe ṭhito”ti.	1647	
PA_tika-s02_01t:1648_0	Samudāyo appakena ūnopi anūno viya hotīti bākulattheraṃ catuttharāsito bahi katvāpi	1648	
PA_tika-s02_01t:1648_1	“asītimahātherā viyā”ti vuttaṃ. Asītimahātherasamaññā vā avayavepi aṭṭhasamāpattisāmaññā	1648	
PA_tika-s02_01t:1648_2	viya daṭṭhabbā. Īdise ṭhāne bahūnaṃ ekato kathanaṃ mahatā kaṇṭhena ca kathanaṃ satthu	1648	
PA_tika-s02_01t:1648_3	cittārādhanamevāti tehi bhikkhūhi tathā paṭipannanti dassento “te bhikkhū meghasaddaṃ	1648	
PA_tika-s02_01t:1648_4	sutvā”tiādimāha. Guṇasambhāvanāyāti vakkhamānaguṇahetukāya sambhāvanāya sambhāvito,	1648	
PA_tika-s02_01t:1648_5	na yena kenaci kiccasamatthatādinā.	1648	
PA_tika-s02_01t:1649	Garudhammabhāvavaṇṇanā niṭṭhitā.	164	
PA_tika-s02_01t:1650	Appicchatādivaṇṇanā	165	
PA_tika-s02_01t:1651_0	Appa-saddassa parittapariyāyataṃ manasi katvā āha “byañjanaṃ sāvasesaṃ viyā”ti. Tenāha	1651	
PA_tika-s02_01t:1651_1	“na hi tassā”tiādi. Appa-saddo panettha abhāvatthoti sakkā viññātuṃ “appābādhatañca	1651	
PA_tika-s02_01t:1651_2	sañjānāmī”tiādīsu viya.	1651	
PA_tika-s02_01t:1652_0	Atricchatā nāma atra atra icchāti katvā. Asantaguṇasambhāvanatāti attani avijjamānaṃ	1652	
PA_tika-s02_01t:1652_1	guṇānaṃ vijjamānānaṃ viya paresaṃ pakāsanā. Saddhoti maṃ jano jānātūti vattapaṭipattikārakavisesalābhīti	1652	
PA_tika-s02_01t:1652_2	jānātu “vattapaṭipattiāpāthakajjhāyitā”ti evamādinā. Santaguṇasambhāvanāti icchācāre	1652	
PA_tika-s02_01t:1652_3	ṭhatvā attani vijjamānasīladhutadhammādiguṇavibhāvanā. Tādisassa hi paṭiggahaṇe amattaññutāpi hoti.	1652	
PA_tika-s02_01t:1653	Gaṇhantoyeva ummujji aññesaṃ ajānantānaṃyevāti adhippāyo.	165	
PA_tika-s02_01t:1654_0	Appicchatāpadhānaṃ puggalādhiṭṭhānena catubbidhaṃ icchāpabhedaṃ dassetvā punapi puggalādhiṭṭhānena	1654	
PA_tika-s02_01t:1654_1	catubbidhaṃ icchāpabhedaṃ dassento “aparopi catubbidho appiccho”tiādimāha. Dāyakassa	1654	
PA_tika-s02_01t:1654_2	vasanti dāyakassa cittavasaṃ. Deyyadhammassa vasanti deyyadhammassa appabahubhāvaṃ.	1654	
PA_tika-s02_01t:1654_3	Attano thāmanti attano yāpanamattakathāmaṃ.	1654	
PA_tika-s02_01t:1655_0	Ekabhikkhupi na aññāsi sosānikavatte sammadeva vuttittā. Abbokiṇṇanti avicchedaṃ.	1655	
PA_tika-s02_01t:1655_1	Dutiyo maṃ na jāneyyāti dutiyo sahāyabhūtopi yathā maṃ jānituṃ na sakkuṇeyya, tathā	1655	
PA_tika-s02_01t:1655_2	saṭṭhi vassāni nirantaraṃ susāne vasāmi, tasmā ahaṃ aho sosānikuttamo.	1655	
PA_tika-s02_01t:1656_0	Dhammakathāya janataṃ khobhetvāti lomahaṃsanasādhukāradānacelukkhepādivasena sannipatitaṃ	1656	
PA_tika-s02_01t:1656_1	itarañca “kathaṃ nu kho ayyassa santikeva dhammaṃ sossāmā”ti kolāhalavasena mahājanaṃ	1656	
PA_tika-s02_01t:1656_2	khobhetvā. Gatoti “ayaṃ so, tena rattiyaṃ dhammakathā katā”ti jānanabhayena pariyattiappicchatāya pariveṇaṃ gato.	1656	
PA_tika-s02_01t:1657	Tayo kulaputtā viyāti pācīnavaṃsadāye samaggavāsaṃ vutthā tayo kulaputtā viya. Pahāyāti pubbabhāge tadaṅgādivasena pacchā aggamaggeneva pajahitvā.	165	
PA_tika-s02_01t:1658	Appicchatādivaṇṇanā niṭṭhitā.	165	
PA_tika-s02_01t:1659	Dvādasavidhasantosavaṇṇanā	165	
PA_tika-s02_01t:1660_0	Pakatidubbalādīnaṃ garucīvarādīni naphāsubhāvāvahāni sarīrakhedāvahāni ca hontīti	1660	
PA_tika-s02_01t:1660_1	payojanavasena naatricchatādivasena tāni parivattetvā lahukacīvaraparibhogo na santosavirodhīti	1660	
PA_tika-s02_01t:1660_2	āha “lahukena yāpentopi santuṭṭhova hotī”ti. Mahagghacīvaraṃ, bahūni vā cīvarāni	1660	
PA_tika-s02_01t:1660_3	labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti	1660	
PA_tika-s02_01t:1660_4	āha “tesaṃ…pe… dhārentopi santuṭṭhova hotī”ti. Evaṃ sesapaccayesupi yathābalayathāsāruppasantosaniddesesu	1660	
PA_tika-s02_01t:1660_5	apisaddaggahaṇe adhippāyo veditabbo. Yathāsāruppasantosoyeva aggo alobhajjhāsayassa ukkaṃsanato.	1660	
PA_tika-s02_01t:1661	Dvādasavidhasantosavaṇṇanā niṭṭhitā.	166	
PA_tika-s02_01t:1662	Tividhapavivekavaṇṇanā	166	
PA_tika-s02_01t:1663_0	Ekoti ekākī. Gacchatīti cuṇṇikairiyāpathavasena vuttaṃ. Caratīti vihārato bahi sañcāravasena,	1663	
PA_tika-s02_01t:1663_1	viharatīti divāvihārādivasena. Kāyavivekoti ca nekkhammādhimuttassa bhāvanānuyogavasena	1663	
PA_tika-s02_01t:1663_2	vivekaṭṭhakāyatā, na jhānavivekamattaṃ. Tenāha “nekkhammābhiratāna”nti. Parisuddhacittānanti	1663	
PA_tika-s02_01t:1663_3	nīvaraṇādisaṃkilesato visuddhacittānaṃ. Paramavodānappattānanti vitakkāditaṃtaṃjhānapaṭipakkhavigamena	1663	
PA_tika-s02_01t:1663_4	paramaṃ uttamaṃ vodānaṃ pattānaṃ. Nirupadhīnanti kilesupadhiādīnaṃ vigamena nirupadhīnaṃ.	1663	
PA_tika-s02_01t:1664	Tividhapavivekavaṇṇanā niṭṭhitā.	166	
PA_tika-s02_01t:1665	Pañcavidhasaṃsaggavaṇṇanā	166	
PA_tika-s02_01t:1666_0	Saṃsīdati etenāti saṃsaggo, rāgo. Savanahetuko, savanavasena vā pavatto saṃsaggo	1666	
PA_tika-s02_01t:1666_1	savanasaṃsaggo. Esa nayo sesesupi. Kāyasaṃsaggo pana kāyaparāmāso. Itthī vāti vadhū,	1666	
PA_tika-s02_01t:1666_2	yuvatī vā. Sandhānetunti pubbenāparaṃ ghaṭetuṃ. Sotaviññāṇavīthivasenāti idaṃ mūlabhūtaṃ	1666	
PA_tika-s02_01t:1666_3	savanaṃ sandhāya vuttaṃ, tassa piṭṭhivattakamanodvārikajavanavīthīsu uppannopi rāgo	1666	
PA_tika-s02_01t:1666_4	savanasaṃsaggoyeva. Dassanasaṃsaggepi eseva nayo. Anitthigandhabodhisatto parehi	1666	
PA_tika-s02_01t:1666_5	kathiyamānavasena pavattasavanasaṃsaggassa nidassanaṃ. Tissadaharo attanā suyyamānavasena.	1666	
PA_tika-s02_01t:1666_6	Tattha paṭhamaṃ jātake veditabbanti itaraṃ dassento “daharo kirā”tiādimāha. Kāmarāgena	1666	
PA_tika-s02_01t:1666_7	viddhoti rāgasallena hadaye appito anto anuviddho.	1666	
PA_tika-s02_01t:1667_0	Soti dassanasaṃsaggo. Evaṃ veditabboti vatthuvasena pākaṭaṃ karoti. Tasmiṃ kira gāme	1667	
PA_tika-s02_01t:1667_1	yebhuyyena itthiyo abhirūpā dassanīyā pāsādikā, tasmā thero “sace antogāme na carissasī”ti	1667	
PA_tika-s02_01t:1667_2	āha. Kālasseva paviṭṭhattā yāguṃ adāsi, tasmā yāgumeva gahetvā gacchantaṃ “nivattatha,	1667	
PA_tika-s02_01t:1667_3	bhante, bhikkhaṃ gaṇhāhī”ti āhaṃsu. Yācitvāti “na mayaṃ, bhante, bhikkhaṃ dātukāmā	1667	
PA_tika-s02_01t:1667_4	nivattema, apica idaṃ bhante kāraṇa”nti yācitvā.	1667	
PA_tika-s02_01t:1668	Ādito lapanaṃ ālāpo, vacanapaṭivacanavasena pavatto lāpo sallāpo. Bhikkhuniyāti idaṃ nidassanamattaṃ. Yāya kāyacipi itthiyā santakaparibhogavasena uppannarāgopi sambhogasaṃsaggova.	166	
PA_tika-s02_01t:1669	Pañcavidhasaṃsaggavaṇṇanā niṭṭhitā.	166	
PA_tika-s02_01t:1670	Gāhagāhakādivaṇṇanā	167	
PA_tika-s02_01t:1671_0	Bhikkhuno bhikkhūhi kāyaparāmāso kāyasambāhanādivasena. Kāyasaṃsagganti kāyaparāmāsasaṃsaggaṃ.	1671	
PA_tika-s02_01t:1671_1	Gāhagāhakoti gaṇhanakānaṃ gaṇhanakoti attho. Gāhamuttakoti ayoniso āmisehi saṅgaṇhanakehi	1671	
PA_tika-s02_01t:1671_2	sayaṃ muccanako. Muttagāhakoti yathāvuttasaṅgahato muttānaṃ saṅgaṇhanako. Muttamuttakoti	1671	
PA_tika-s02_01t:1671_3	muccanakehi sayampi muccanako. Gahaṇavasena saṅgaṇhanavasena. Upasaṅkamanti tato	1671	
PA_tika-s02_01t:1671_4	kiñci lokāmisaṃ paccāsīsantā, na dakkhiṇeyyavasena. Bhikkhupakkhe gahaṇavasenāti	1671	
PA_tika-s02_01t:1671_5	paccayalābhāya saṅgaṇhanavasenāti yojetabbaṃ. Vuttanayenāti “āmisenā”tiādinā vuttanayena.	1671	
PA_tika-s02_01t:1672_0	Ṭhānanti attano ṭhānāvatthaṃ. Pāpuṇituṃ na deti uppannameva taṃ paṭisaṅkhānabalena	1672	
PA_tika-s02_01t:1672_1	nīharanto vikkhambheti. Tenāha “mantenā”tiādi. Yathā jīvitukāmo puriso kaṇhasappena,	1672	
PA_tika-s02_01t:1672_2	amittena vā saha na saṃvasati, evaṃ khaṇamattampi kilesehi saha na saṃvasatīti attho.	1672	
PA_tika-s02_01t:1673_0	Catupārisuddhisīlaṃ lokiyaṃ lokuttarañca. Tathā samādhipi. Vipassanāya pādakā vipassanāpādakāti	1673	
PA_tika-s02_01t:1673_1	aṭṭhasamāpattiggahaṇena yathā lokiyasamādhi gahito, evaṃ vipassanāpādakā etesanti	1673	
PA_tika-s02_01t:1673_2	vipassanāpādakāti aṭṭhasamāpattiggahaṇeneva lokuttaro samādhi gahito. Yathā hi cattāri	1673	
PA_tika-s02_01t:1673_3	rūpajjhānāni adhiṭṭhānaṃ katvā pavatto maggasamādhi vipassanāpādako, evaṃ cattāri	1673	
PA_tika-s02_01t:1673_4	arūpajjhānāni adhiṭṭhānaṃ katvā pavattopi. Samāpattipariyāyo pana pubbavohārena veditabbo.	1673	
PA_tika-s02_01t:1673_5	Paṭipakkhasamucchedanena sammā āpajjanato vā yathā “sotāpattimaggo”ti. Evamettha	1673	
PA_tika-s02_01t:1673_6	sīlasamādhīnampi missakabhāvo veditabbo, na paññāya eva. Vimuttīti ariyaphalanti	1673	
PA_tika-s02_01t:1673_7	vuttaṃ “vimuttisampanno”ti vuttattā. Tañhi nipphādanaṭṭhena sampādetabbaṃ, na nibbānanti.	1673	
PA_tika-s02_01t:1674_0	Ettha ca appicchatāya laddhapaccayena paritussati, santuṭṭhatāya laddhā te agadhito	1674	
PA_tika-s02_01t:1674_1	amucchitoādīnavadassī nissaraṇapañño paribhuñjati, evaṃbhūto ca katthaci alaggamānasatāya	1674	
PA_tika-s02_01t:1674_2	pavivekaṃ paribrūhento kenaci asaṃsaṭṭho viharati gahaṭṭhena vā pabbajitena vā. So	1674	
PA_tika-s02_01t:1674_3	evaṃ ajjhāsayasampanno vīriyaṃ ārabhati appattassa pattiyā, anadhigamassa adhigamāya.	1674	
PA_tika-s02_01t:1674_4	Ārabhanto ca yathāsamādinnaṃ attano sīlaṃ paccavekkhati, tassa sīlassa suparisuddhataṃ	1674	
PA_tika-s02_01t:1674_5	nissāya uppajjati avippaṭisāro, ayamassa sīlasampadā. Tassa avippaṭisāramūlakehi	1674	
PA_tika-s02_01t:1674_6	pāmojjapītipassaddhisukhehi sammā brūhitaṃ cittaṃ sammadeva samādhiyati, ayamassa	1674	
PA_tika-s02_01t:1674_7	samādhisampadā. Tato yathābhūtaṃ jānaṃ passaṃ nibbindati, nibbindaṃ virajjati, virāgā	1674	
PA_tika-s02_01t:1674_8	vimuccati, ayamassa paññāsampadā. Vimuttacittatā panassa vimuttisampadā, tato vimuttito	1674	
PA_tika-s02_01t:1674_9	ñāṇadassananti etesaṃ dasannaṃ kathāvatthūnaṃ anupubbī veditabbā. Tassa yo dasahi	1674	
PA_tika-s02_01t:1674_10	kathāvatthūhi samannāgamo, ayaṃ attahitāya paṭipatti. Yā nesaṃ paresaṃ saṃkittanaṃ,	16741	
PA_tika-s02_01t:1674_11	ayaṃ parahitāya paṭipatti. Tāsu purimā ñāṇapubbaṅgamā ñāṇasampayuttā ca, itarā karuṇāpubbaṅgamā	16741	
PA_tika-s02_01t:1674_12	karuṇāsampayuttā cāti sabbaṃ ñāṇakaruṇākaṇḍaṃ vattabbaṃ.	16741	
PA_tika-s02_01t:1675_0	Dasahi kathāvatthūhi karaṇabhūtehi bhikkhūnaṃ ovādaṃ deti, “bhikkhunā nāma atricchatādike	1675	
PA_tika-s02_01t:1675_1	dūrato vajjetvā sammadeva appicchena bhavitabba”ntiādinā taṃ taṃ kathāvatthuṃ bhikkhūnaṃ	1675	
PA_tika-s02_01t:1675_2	upadisatīti attho. Upadisanto hi tāni “tehi bhikkhū ovadatī”ti vutto. Ovadatiyeva	1675	
PA_tika-s02_01t:1675_3	sarūpadassanamattena. Sukhumaṃ atthaṃ parivattetvāti evampi appicchatā hoti evampīti	1675	
PA_tika-s02_01t:1675_4	appicchatādivasena aparāparaṃ appicchatāvuttiṃ dassetvā tattha sukhumanipuṇaṃ appicchatāsaṅkhātaṃ	1675	
PA_tika-s02_01t:1675_5	atthaṃ jānāpetuṃ na sakkoti. Viññāpetīti yathāvuttehi visesehi viññāpeti. Kāraṇanti	1675	
PA_tika-s02_01t:1675_6	yena kāraṇena appicchatā ijjhati, taṃ pana “mahicchatādīsu ete dosā, appicchatāya	1675	
PA_tika-s02_01t:1675_7	ayamānisaṃso”tiādīnavānisaṃsadassanaṃ daṭṭhabbaṃ. Sammā hetunā appicchataṃ dassetīti	1675	
PA_tika-s02_01t:1675_8	sandassako. Gāhetunti yathā gaṇhati, tathā kātuṃ, tattha paṭṭhapetunti attho. Ussāhajananavasenāti	1675	
PA_tika-s02_01t:1675_9	yathā taṃ samādānaṃ niccalaṃ hoti, evaṃ ussoḷhiyā uppādanavasena sammadeva uttejetīti	1675	
PA_tika-s02_01t:1675_10	samuttejako. Ussāhajāteti appicchatāya jātussāhe. Vaṇṇaṃ vatvā tattha sampattiṃ āyatiñca	16751	
PA_tika-s02_01t:1675_11	labbhamānaguṇaṃ kittetvā sampahaṃseti sammadeva pakārehi tosetīti sampahaṃsako. Evaṃ	16751	
PA_tika-s02_01t:1675_12	santuṭṭhiādīsu yathārahaṃ yojanā kātabbā.	16751	
PA_tika-s02_01t:1676	Gāhagāhakādivaṇṇanā niṭṭhitā.	167	
PA_tika-s02_01t:1677	Pañcalābhavaṇṇanā	167	
PA_tika-s02_01t:1678_0	253. Satthu sammukhā evaṃ vaṇṇo abbhuggatoti. Iminā tassa vaṇṇassa yathābhūtaguṇasamuṭṭhitataṃ	1678	
PA_tika-s02_01t:1678_1	dasseti. Mandamando viyāti ati viya acheko viya. Abalabalo viyāti ati viya abalo	1678	
PA_tika-s02_01t:1678_2	viya. Bhākuṭikabhākuṭiko viyāti ati viya dummukho viya. Anumassāti anumasitvā, dasa	1678	
PA_tika-s02_01t:1678_3	kathāvatthūni sarūpato visesato ca anupariggahetvāti attho. Pariggaṇhanaṃ pana nesaṃ	1678	
PA_tika-s02_01t:1678_4	anupavisanaṃ viya hotīti vuttaṃ “anupavisitvā”ti. Sabrahmacārīhi vaṇṇabhāsanaṃ eko	1678	
PA_tika-s02_01t:1678_5	lābhoti yojanā. Evaṃ sesesupi. Patthayamāno evamāha dhammagarutāyāti adhippāyo.	1678	
PA_tika-s02_01t:1679	Pañcalābhavaṇṇanā niṭṭhitā.	167	
PA_tika-s02_01t:1680	Cārikādivaṇṇanā	168	
PA_tika-s02_01t:1681_0	254. Abhiramanaṃ abhirataṃ, tadeva anunāsikalopaṃ akatvā vuttaṃ “abhiranta”nti. Bhāvanapuṃsakañcetaṃ.	1681	
PA_tika-s02_01t:1681_1	Anabhirati nāma natthi, abhiramitvā ciravihāropi natthi sammadeva pariññātavatthukattā.	1681	
PA_tika-s02_01t:1681_2	Sabbasahā hi buddhā bhagavanto asayhalābhino.	1681	
PA_tika-s02_01t:1682_0	Pubbe dhammagarutākittanapasaṅgena gahitaṃ aggahitañca mahākassapapaccuggamanādiṃ	1682	
PA_tika-s02_01t:1682_1	ekadesena dassetvā vanavāsitissasāmaṇerassa vatthuṃ vitthāretvā janapadacārikaṃ kathetuṃ	1682	
PA_tika-s02_01t:1682_2	“bhagavā hī”tiādi āraddhaṃ. Ākāsagāmīhi saddhiṃ gantukāmo “chaḷabhiññānaṃ ārocehī”ti	1682	
PA_tika-s02_01t:1682_3	āha. Saṅghakammena sijjhamānāpi upasampadā satthu āṇāvaseneva sijjhanato “buddhadāyajjaṃ	1682	
PA_tika-s02_01t:1682_4	te dassāmī”ti vuttanti vadanti. Apare “aparipuṇṇavīsativassasseva tassa upasampadaṃ	1682	
PA_tika-s02_01t:1682_5	anujānanto satthā ‘buddhadāyajjaṃ te dassāmī’ti avocā”ti vadanti. Upasampādetvāti	1682	
PA_tika-s02_01t:1682_6	dhammasenāpatinā upajjhāyena upasampādetvā.	1682	
PA_tika-s02_01t:1683_0	Navayojanasatikaṃ majjhimadesapariyāpannameva, tato paraṃ nādhippetaṃ dandhatāvasena	1683	
PA_tika-s02_01t:1683_1	gamanato. Samantāti gatagataṭṭhānassa catūsu passesu. Aññenapi kāraṇenāti bhikkhūnaṃ	1683	
PA_tika-s02_01t:1683_2	samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena	1683	
PA_tika-s02_01t:1683_3	nikkhamati, antomaṇḍalaṃ otarati. Sattahi vātiādi “ekaṃ māsaṃ vā”tiādinā vuttānukkamena yojetabbaṃ.	1683	
PA_tika-s02_01t:1684_0	Sarīraphāsukatthāyāti ekasmiṃyeva ṭhāne nibaddhavāsena ussannadhātukassa sarīrassa	1684	
PA_tika-s02_01t:1684_1	virecanena phāsubhāvatthāya. Aṭṭhuppattikālābhikaṅkhanatthāyāti aggikkhandhūpamasutta	1684	
PA_tika-s02_01t:1684_2	maghadevajātakādidesanānaṃ viya dhammadesanāya aṭṭhuppattikālassa ākaṅkhanena. Surāpānasikkhāpadapaññāpane	1684	
PA_tika-s02_01t:1684_3	viya sikkhāpadapaññāpanatthāya. Bodhaneyyasatte aṅgulimālādike bodhanatthāya. Nibaddhavāsañca	1684	
PA_tika-s02_01t:1684_4	puggalaṃ uddissa cārikā nibaddhacārikā.	1684	
PA_tika-s02_01t:1685_0	255. Apariggahabhāvaṃ katthaci alaggabhāvaṃ dassetuṃ “yūthaṃ pahāya…pe… mattahatthī	1685	
PA_tika-s02_01t:1685_1	viyā”ti vuttaṃ. Asahāyakiccoti sahāyakiccarahito sīho viya. Tenassa ekavihāritaṃ	1685	
PA_tika-s02_01t:1685_2	tejavantatañca dasseti. Tadā pana kāyaviveko na sakkā laddhunti idamettha kāraṇaṃ	1685	
PA_tika-s02_01t:1685_3	daṭṭhabbaṃ. Bahūhītiādi pana sabhāvadassanavasena vuttaṃ. Therassa parisā suvinītā	1685	
PA_tika-s02_01t:1685_4	ciṇṇagaruvāsā garuno icchānurūpameva vattati.	1685	
PA_tika-s02_01t:1686_0	Vuttakāraṇayutte addhānagamane cārikānaṃ vohāro sāsane niruḷhoti āha “kiñcāpī”tiādi.	1686	
PA_tika-s02_01t:1686_1	Kenacideva nimittena kismiñci atthe pavattāya saññāya tannimittarahitepi aññasmiṃ	1686	
PA_tika-s02_01t:1686_2	pavatti ruḷhī nāma. Vijitamārattā saṅgāmavijayamahāyodho viya. Aññaṃ sevitvāti “mama	1686	
PA_tika-s02_01t:1686_3	āgatabhāvaṃ satthu ārocehī”ti ārocanatthaṃ aññaṃ bhikkhuṃ sevitvā.	1686	
PA_tika-s02_01t:1687_0	Bhagavā dhammaṃ desento taṃtaṃpuggalajjhāsayānurūpaṃ tadanucchavikameva dhammiṃ kathaṃ	1687	
PA_tika-s02_01t:1687_1	karotīti dassento “cūḷagosiṅgasutte”tiādimāha. Tattha sāmaggirasānisaṃsanti “kacci	1687	
PA_tika-s02_01t:1687_2	pana vo, anuruddhā, samaggā sammodamānā”tiādinā sāmaggirasānisaṃsaṃ kathesi. Āvasathānisaṃsanti	1687	
PA_tika-s02_01t:1687_3	“sītaṃ uṇhaṃ paṭihanatī”tiādinā āvasathapaṭisaṃyuttaṃ ānisaṃsaṃ. Satipaṭilābhikanti	1687	
PA_tika-s02_01t:1687_4	jotipālatthere lāmakaṃ ṭhānaṃ otiṇṇamatte mahābodhipallaṅke pana sabbaññutaṃ paṭivijjhituṃ	1687	
PA_tika-s02_01t:1687_5	patthanaṃ katvā pāramiyo pūrento āgato. Tādisassa nāma pamādavihāro na yuttoti yathā	1687	
PA_tika-s02_01t:1687_6	kassapo bhagavā bodhisattassa satiṃ paṭilabhituṃ dhammiṃ kathaṃ kathesi, tathā ayaṃ	1687	
PA_tika-s02_01t:1687_7	bhagavā tameva pubbenivāsapaṭisaṃyuttakathaṃ bhikkhūnaṃ ghaṭikārasuttaṃ kathesi.	1687	
PA_tika-s02_01t:1687_8	Cattāro dhammuddeseti – “upanīyati loko addhuvo, atāṇo loko anabhissaro, assako loko	1687	
PA_tika-s02_01t:1687_9	sabbaṃ pahāya gamanīyaṃ, ūno loko atitto taṇhādāso cā”ti ime cattāro dhammuddese	1687	
PA_tika-s02_01t:1687_10	kathesi. Kāmañcete dhammuddesā raṭṭhapālasutte āyasmatā raṭṭhapālattherena rañño	16871	
PA_tika-s02_01t:1687_11	korabyassa kathitā, te pana bhagavato eva āharitvā therena tattha kathitāti vuttaṃ	16871	
PA_tika-s02_01t:1687_12	“raṭṭhapālasutte”tiādi. Tathā hi vuttaṃ sutte – “atthi kho, mahārāja, tena bhagavatā	16871	
PA_tika-s02_01t:1687_13	jānatā passatā arahatā sammāsambuddhena cattāro dhammuddesā uddiṭṭhā”tiādi pānakānisaṃsakathanti	16871	
PA_tika-s02_01t:1687_14	“aggihuttaṃ mukhaṃ yaññā”tiādinā anumodanaṃ vatvā puna pakiṇṇakakathāvasena pānakapaṭisaṃyuttaṃ	16871	
PA_tika-s02_01t:1687_15	ānisaṃsakathaṃ kathesi. Ekībhāve ānisaṃsaṃ kathesi, yaṃ sandhāya vuttaṃ “atha kho	16871	
PA_tika-s02_01t:1687_16	bhagavā āyasmantaṃ bhaguṃ dhammiyā kathāya sandassesī”tiādi. Anantanayanti aparimāṇadesanānayaṃ	16871	
PA_tika-s02_01t:1687_17	appicchatādipaṭisaṃyuttaṃ dhammiṃ kathaṃ. Tenāha “puṇṇa, ayampi appicchakathāyevā”tiādi	16871	
PA_tika-s02_01t:1687_18	bahūhi pariyāyehi nānānayaṃ deseti. Kathaṃ tathā desitaṃ thero aññāsīti āha “paṭisambhidāpattassa…pe… ahosī”ti.	16871	
PA_tika-s02_01t:1688	Cārikādivaṇṇanā niṭṭhitā.	168	
PA_tika-s02_01t:1689	Sattavisuddhipañhavaṇṇanā	168	
PA_tika-s02_01t:1690_0	256. Tato paṭṭhāyāti. Yadā jātibhūmakā bhikkhū satthu sammukhā therassa vaṇṇaṃ bhāsiṃsu,	1690	
PA_tika-s02_01t:1690_1	tato paṭṭhāya. Sīsānulokī hutvā piṭṭhito piṭṭhito anubandhanaṃ therena samāgame ādaravasena	1690	
PA_tika-s02_01t:1690_2	katanti daṭṭhabbaṃ. Tathā hi vuttaṃ pāṭhe “appeva nāmā”tiādi, “taramānarūpo”ti ca.	1690	
PA_tika-s02_01t:1690_3	Yaṃ pana vuttaṃ aṭṭhakathāyaṃ “ekasmiṃ ṭhāne nilīna”ntiādi, taṃ akāraṇaṃ. Na hi dhammasenāpati	1690	
PA_tika-s02_01t:1690_4	tassa therassa nisinnaṭṭhānaṃ abhiññāñāṇena jānituṃ na sakkoti. “Kacci nu kho maṃ	1690	
PA_tika-s02_01t:1690_5	adisvāva gamissatī”ti ayampi cintā ādaravasenevāti yuttaṃ. Na hi satthāraṃ daṭṭhuṃ	1690	
PA_tika-s02_01t:1690_6	āgato sāvako api āyasmā aññātakoṇḍañño satthukappaṃ dhammasenāpatiṃ tattha vasantaṃ	1690	
PA_tika-s02_01t:1690_7	adisvāva gacchanako nāma atthi. Divāvihāranti sampadāne upayogavacananti āha “divāvihāratthāyā”ti.	1690	
PA_tika-s02_01t:1691_0	257. Purimakathāyāti paṭhamālāpe. Appatiṭṭhitāyāti nappavattitāya. Pacchimakathā	1691	
PA_tika-s02_01t:1691_1	na jāyatīti pacchā vattabbakathāya avasaro na hoti. Satta visuddhiyo pucchi diṭṭhasaṃsandanavasena.	1691	
PA_tika-s02_01t:1691_2	Ñāṇadassanavisuddhi nāma ariyamaggo. Yasmā tato uttarimpi pattabbaṃ attheva, tasmā	1691	
PA_tika-s02_01t:1691_3	“catupārisuddhisīlādīsu ṭhitassapi brahmacariyavāso matthakaṃ na pāpuṇātī”ti vuttaṃ.	1691	
PA_tika-s02_01t:1691_4	Tasmāti brahmacariyavāsassa matthakaṃ appattattā. Sabbaṃ paṭikkhipīti sattamampi	1691	
PA_tika-s02_01t:1691_5	pañhaṃ paṭikkhipi, itaresu vattabbameva natthi.	1691	
PA_tika-s02_01t:1692_0	Appaccayaparinibbānanti anupādisesanibbānamāha. Idāni pakārantarenapi anupādāparinibbānaṃ	1692	
PA_tika-s02_01t:1692_1	dassetuṃ “dvedhā”tiādi vuttaṃ. Tattha gahaṇūpādānanti daḷhaggahaṇabhūtaṃ upādānaṃ.	1692	
PA_tika-s02_01t:1692_2	Tenāha “kāmupādānādika”nti. Paccayūpādānanti yaṃ kiñci paccayamāha. So hi attano	1692	
PA_tika-s02_01t:1692_3	phalaṃ upādiyati upādānavasena gaṇhatīti upādānanti vuccati. Tenāha “paccayūpādānaṃ	1692	
PA_tika-s02_01t:1692_4	nāma…pe… paccayā”ti. “Anupādāya āsavehi cittaṃ vimuccatī”ti vacanato arahattaphalaṃ	1692	
PA_tika-s02_01t:1692_5	anupādāparinibbānanti kathenti. Na ca upādānasampayuttanti upādānehi etaṃ na sahitaṃ	1692	
PA_tika-s02_01t:1692_6	nāpi upādānehi saha pavatti hutvā. Na ca kañci dhammaṃ upādiyatīti kassaci dhammassa	1692	
PA_tika-s02_01t:1692_7	ārammaṇakaraṇavasena na upādiyati. Parinibbutanteti aggamaggena kātabbakilesaparinibbānapariyosānante	1692	
PA_tika-s02_01t:1692_8	jātattā. Amatadhātumeva anupādāparinibbānaṃ kathenti, kathentānañca yathā tassa koci	1692	
PA_tika-s02_01t:1692_9	paccayo nāma natthi, evaṃ adhigatopi yathā koci paccayo nāma na hoti, tathā parinibbānaṃ	1692	
PA_tika-s02_01t:1692_10	apaccayaparinibbānanti dassento “ayaṃ anto”tiādimāha. Puna pucchaṃ ārabhi anupādāparinibbānaṃ	16921	
PA_tika-s02_01t:1692_11	sarūpato patiṭṭhāpetukāmo.	16921	
PA_tika-s02_01t:1693_0	258. Sabbaparivattesūti sabbesu pañhaparivattanesu, pañhavāresūti attho. Sagahaṇadhammamevāti	1693	
PA_tika-s02_01t:1693_1	“etaṃ mamā”tiādinā gaṇhatīti gahaṇaṃ, saha gahaṇenāti sagahaṇaṃ, upādāniyanti attho.	1693	
PA_tika-s02_01t:1693_2	Vivaṭṭasannissitassa abhāvato vaṭṭameva anugatoti vaṭṭānugato. Tenāha “catupārisuddhisīlamattassapi	1693	
PA_tika-s02_01t:1693_3	abhāvato”ti. Yo pana catubbidhe vivaṭṭūpanissaye sīle ṭhito, sopi “aññatra imehi	1693	
PA_tika-s02_01t:1693_4	dhammehī”ti vattabbataṃ arahati.	1693	
PA_tika-s02_01t:1694	Sattavisuddhipañhavaṇṇanā niṭṭhitā.	169	
PA_tika-s02_01t:1695	Sattarathavinītavaṇṇanā	169	
PA_tika-s02_01t:1696_0	259. Nissakkavacanametaṃ “yāva heṭṭhimasopānakaḷevarā”tiādīsu viya. Atthoti payojanaṃ.	1696	
PA_tika-s02_01t:1696_1	Cittavisuddhi hettha sīlavisuddhiṃ payojeti tassa tadatthattā. Sīlavisuddhikiccaṃ	1696	
PA_tika-s02_01t:1696_2	kataṃ nāma hoti samādhisaṃvattanato. Samādhisaṃvattanikā hi sīlavisuddhi nāma. Sabbapadesūti	1696	
PA_tika-s02_01t:1696_3	“cittavisuddhi yāvadeva diṭṭhivisuddhatthā”tiādīsu sabbapadesu, diṭṭhivisuddhiyaṃ	1696	
PA_tika-s02_01t:1696_4	ṭhitassa cittavisuddhakiccaṃ kataṃ nāma hotītiādinā yojetabbaṃ.	1696	
PA_tika-s02_01t:1697_0	Sāvatthinagaraṃ viya sakkāyanagaraṃ atikkamitabbattā. Sāketanagaraṃ viya nibbānanagaraṃ	1697	
PA_tika-s02_01t:1697_1	pāpuṇitabbattā. Accāyikassa kiccassa uppādakālo viya navameneva khaṇena pattabbassa	1697	
PA_tika-s02_01t:1697_2	abhisamayakiccassa upādakālo. Yathā rañño sattamena rathavinītena sākete antepuradvāre	1697	
PA_tika-s02_01t:1697_3	oruḷhassa na tāva kiccaṃ niṭṭhitaṃ nāma hoti, saṃvidhātabbasaṃvidhānaṃ ñātimittagaṇaparivutassa	1697	
PA_tika-s02_01t:1697_4	surasabhojanaparibhoge niṭṭhitaṃ nāma siyā, evametaṃ ñāṇadassanavisuddhiyā kilese	1697	
PA_tika-s02_01t:1697_5	khepetvā tesaṃyeva paṭippassaddhipahānasādhakaariyaphalasamaṅgikāle abhisamayakiccaṃ	1697	
PA_tika-s02_01t:1697_6	niṭṭhitaṃ nāma hoti. Tenāha “yogino…pe… kālo daṭṭhabbo”ti. Tattha paropaṇṇāsa kusaladhammā	1697	
PA_tika-s02_01t:1697_7	nāma cittuppādapariyāpannā phassādayo paropaṇṇāsa anavajjadhammā. Nirodhasayaneti nibbānasayane.	1697	
PA_tika-s02_01t:1698_0	“Visuddhiyo”ti vā “kathāvatthūnī”ti vā atthato ekaṃ, byañjanameva nānanti tesaṃ atthato	1698	
PA_tika-s02_01t:1698_1	anaññabhāvaṃ dassetuṃ “itī”ti āraddhaṃ. Āyasmā puṇṇo dasa kathāvatthūni vissajjesīti	1698	
PA_tika-s02_01t:1698_2	satta visuddhiyo nāma vissajjantopi dasa kathāvatthūni vissajjesi tesaṃ atthato anaññattā.	1698	
PA_tika-s02_01t:1698_3	Eteneva dhammasenāpati sāriputtatthero satta visuddhiyo pucchanto dasa kathāvatthūni	1698	
PA_tika-s02_01t:1698_4	pucchīti ayampi attho vuttovāti veditabbo. Nti pañhaṃ. Kiṃ jānitvā pucchīti visuddhipariyāyena	1698	
PA_tika-s02_01t:1698_5	kathāvatthūni pucchāmīti kiṃ jānitvā pucchi. Dasakathāvatthulābhinaṃ theraṃ visuddhiyo	1698	
PA_tika-s02_01t:1698_6	pucchanto pucchitaṭṭhāneyeva pucchanena kiṃ titthakusalo vā pana hutvā visayasmiṃ	1698	
PA_tika-s02_01t:1698_7	pucchi, udāhu pānīyatthikamatitthehi chinnataṭehi pātento viya atitthakusalo hutvā	1698	
PA_tika-s02_01t:1698_8	apucchitabbaṭṭhāne avisayasmiṃ pucchīti yojanā. Iminā nayena vissajjanapakkhepi atthayojanā	1698	
PA_tika-s02_01t:1698_9	veditabbā. Yadatthamassa vicāraṇā āraddhā, taṃ dassentena “titthakusalo hutvā”tiādiṃ	1698	
PA_tika-s02_01t:1698_10	vatvā visuddhikathāvatthūnaṃ atthato anaññattepi ayaṃ viseso veditabboti dassetuṃ	16981	
PA_tika-s02_01t:1698_11	“yaṃ hī”tiādi vuttaṃ. Tadamināti yaṃ “saṃkhittaṃ, vitthiṇṇa”nti ca vuttaṃ, taṃ iminā	16981	
PA_tika-s02_01t:1698_12	idāni vuccamānena nayena vidhinā veditabbaṃ.	16981	
PA_tika-s02_01t:1699_0	Ekā sīlavisuddhīti visuddhīsu visuṃ ekā sīlavisuddhi. Dasasu kathāvatthūsu cattāri	1699	
PA_tika-s02_01t:1699_1	kathāvatthūni hutvā āgatā appicchatādīhi vinā sīlavisuddhiyā asambhavato. Appicchakathātiādīsu	1699	
PA_tika-s02_01t:1699_2	kathāsīsena dasakathāvatthu gahitaṃ. Kathetabbattā vā vatthu kathāvatthūti vuttaṃ.	1699	
PA_tika-s02_01t:1699_3	Evañca upakārato, sabhāvato vā catunnaṃ kathāvatthūnaṃ sīlavisuddhisaṅgaho daṭṭhabbo.	1699	
PA_tika-s02_01t:1699_4	Tiṇṇaṃ kathāvatthūnaṃ cittavisuddhisaṅgahepi eseva nayo. Pañca visuddhiyoti nāmarūpaparicchedo	1699	
PA_tika-s02_01t:1699_5	diṭṭhivisuddhi, sappaccayanāmarūpadassanaṃ kaṅkhāvitaraṇavisuddhi, vipassanupakkilese	1699	
PA_tika-s02_01t:1699_6	pahāya uppannaṃ vipassanāñāṇaṃ maggāmaggañāṇadassanavisuddhi, udayabbayañāṇādi navavidhañāṇaṃ	1699	
PA_tika-s02_01t:1699_7	paṭipadāñāṇadassanavisuddhi, ariyamaggañāṇaṃ ñāṇadassanavisuddhīti imā pañca visuddhiyo.	1699	
PA_tika-s02_01t:1700	Sattarathavinītavaṇṇanā niṭṭhitā.	170	
PA_tika-s02_01t:1701_0	260. Sammoditunti anantaraṃ vuccamānena sammodituṃ. Aṭṭhānaparikappenāti akāraṇassa	1701	
PA_tika-s02_01t:1701_1	vatthuno parikappanena tadā asambhavantaṃ atthaṃ parikappetvā vacanena. Abhiṇhadassanassāti	1701	
PA_tika-s02_01t:1701_2	niccadassanassa, niyatadassanassāti attho.	1701	
PA_tika-s02_01t:1702_0	Ukkhipīti guṇato kathitabhāvena ukkaṃseti. Therassāti āyasmato puṇṇattherassa. Imasmiṃ	1702	
PA_tika-s02_01t:1702_1	ṭhāne imasmiṃ kāraṇe ekapadeneva sāvakavisaye anaññasādhāraṇaguṇāvikaraṇanimittaṃ.	1702	
PA_tika-s02_01t:1702_2	Idāni tamevatthaṃ pākaṭataraṃ kātuṃ “amaccañhī”tiādi vuttaṃ. Apacāyamānoti pūjayanto.	1702	
PA_tika-s02_01t:1703_0	“Anumassa anumassa pucchitā”ti vuttattā vicāraṇavasenāha “kiṃ pana pañhassa pucchanaṃ	1703	
PA_tika-s02_01t:1703_1	bhāriyaṃ udāhu vissajjana”nti. Sahetukaṃ katvāti yuttāyuttaṃ katvā. Sakāraṇanti tasseva	1703	
PA_tika-s02_01t:1703_2	vevacanaṃ. Pucchanampīti evaṃ sahadhammena pucchitabbamatthaṃ sayaṃ sampādetvā pucchanampi	1703	
PA_tika-s02_01t:1703_3	bhāriyaṃ dukkaraṃ. Vissajjanampīti sahadhammena vissajjanampi dukkaraṃ. Evañhi vissajjento	1703	
PA_tika-s02_01t:1703_4	viññūnaṃ cittaṃ ārādhetīti. Yathānusandhināva desanā niṭṭhitāādito saparikkhāraṃ	1703	
PA_tika-s02_01t:1703_5	sīlaṃ, majjhe samādhiṃ, ante vasībhāvappattaṃ paññaṃ dassetvā desanāya niṭṭhāpitattāti.	1703	
PA_tika-s02_01t:1704	Rathavinītasuttavaṇṇanāya līnatthappakāsanā samattā.	170	
PA_tika-s02_01t:1705	5. Nivāpasuttavaṇṇanā	170	
PA_tika-s02_01t:1706_0	261. Nivappatīti nivāpo, nivāpaṃ vatteti, nivāpabhojanaṃ vā etassāti nevāpiko, nivāpena	1706	
PA_tika-s02_01t:1706_1	mige palobhetvā gaṇhanakamāgaviko. Tiṇabījānīti nivāpatiṇabījāni. Vappanti sassaṃ	1706	
PA_tika-s02_01t:1706_2	viya vapitabbaṭṭhena vappaṃ. “Mayaṃ viya aññe ke īdisaṃ labhissantī”ti mānamadaṃ	1706	
PA_tika-s02_01t:1706_3	āpajjissanti. Vissaṭṭhasatibhāvanti anussaṅkitaparisaṅkitabhāvaṃ. Tiracchānā hi vijātiyabalavatiracchānavasanaṭṭhānesu	1706	
PA_tika-s02_01t:1706_4	sāsaṅkā ubbiggahadayā appamattā honti visesato māgavikādimanussūpacāre, rasataṇhāya	1706	
PA_tika-s02_01t:1706_5	pana baddhā pamādaṃ āpajjassanti. Nivapati etthāti nivāpo, nivāpabhūmi nivāpaṭṭhānaṃ.	1706	
PA_tika-s02_01t:1706_6	Tenāha “nivāpaṭṭhāne”ti. “Yathākāmakaraṇīyā”ti vuttamatthaṃ vivarituṃ “ekaṃ kirā”tiādi	1706	
PA_tika-s02_01t:1706_7	vuttaṃ. Tattha nīvāravanaṃ viyāti nīvārassa samūho viya. Nīvāro nāma araññe sayaṃjātavīhijāti.	1706	
PA_tika-s02_01t:1706_8	Meghamālā viyāti meghaghaṭā viya. Ekagghananti ekajjhaṃ viya aviraṭṭhaṃ. Pakkamantīti	1706	
PA_tika-s02_01t:1706_9	āsaṅkaparisaṅkā hutvā pakkamanti. Kaṇṇe cālayamānāti anāsaṅkantānaṃ pahaṭṭhākāradassanaṃ.	1706	
PA_tika-s02_01t:1706_10	Maṇḍalagumbanti maṇḍalakākārena ṭhitaṃ gumbaṃ.	17061	
PA_tika-s02_01t:1707	262. Kappetvāti upamābhāvena parikappetvā. Mige attano vase vattāpanaṃ vasībhāvo. So eva ijjhanaṭṭhena iddhi, pabhāvanaṭṭhena ānubhāvo.	170	
PA_tika-s02_01t:1708_0	263. Bhayena bhogatoti bhayena saha sabhayaṃ nivāpaparibhogato. Balavīriyanti kāyabalañca	1708	
PA_tika-s02_01t:1708_1	uṭṭhānavīriyañca. Aṭṭhakathāyaṃ pana balameva vīriyaṃ. Balanti ca sarīrabalaṃ, tañca	1708	
PA_tika-s02_01t:1708_2	atthato manasikāramaggehi aparāparaṃ sañcaraṇakavātoti vuttaṃ “aparāparaṃ sañcaraṇavāyodhātū”ti.	1708	
PA_tika-s02_01t:1709_0	264. Sikkhitakerāṭikāti paricitasāṭheyyā, vañcakāti attho. Iddhimanto viya ānubhāvavanto	1709	
PA_tika-s02_01t:1709_1	viya. Pacurajanehi parabhūtā jātāti parajanā, mahābhūtā. Tenāha “yakkhā”ti. Samantā	1709	
PA_tika-s02_01t:1709_2	sappadesanti samantato padesavantaṃ vipulokāsasannivāsaṭṭhānaṃ. Tassa pana sappadesatā	1709	
PA_tika-s02_01t:1709_3	mahāokāsatāyāti vuttaṃ “mahantaṃ okāsa”nti.	1709	
PA_tika-s02_01t:1710_0	265. Ghaṭṭessantīti “sabhayasamuṭṭhāna”nti saññādānavasena cittaṃ cetessanti, tāsessantīti	1710	
PA_tika-s02_01t:1710_1	attho. Pariccajissantīti nibbisissanti. Mahallakoti jātiyā mahallako jiṇṇo. Dubbaloti	1710	
PA_tika-s02_01t:1710_2	byādhivasena, pakatiyā vā balavirahito.	1710	
PA_tika-s02_01t:1711_0	267. Nivāpasadisatāya nivāpoti vā. Lokapariyāpannaṃ hutvā kilesehi āmasitabbatāya	1711	
PA_tika-s02_01t:1711_1	lokāmisānīti vā. Vaṭṭe āmisabhūtattā vaṭṭāmisabhūtānaṃ. Vasaṃ vattetīti kāmaguṇehi	1711	
PA_tika-s02_01t:1711_2	kāmaguṇe giddhe satte tasseva gedhassa vasena attano vase vattetīti. Tenāha –	1711	
PA_tika-s02_01t:1712	“Antalikkhacaro pāso, yvāyaṃ carati mānaso;	171	
PA_tika-s02_01t:1713	Tena taṃ bādhayissāmi, na me samaṇa mokkhasī”ti. ;	171	
PA_tika-s02_01t:1714	Ayanti paṭhamamigajātūpamā. Vānapatthassa satova papañcaparadattikādisaputtadāranikkhamanaṃ sandhāyāha “saputtabhariyapabbajjāyā”ti.	171	
PA_tika-s02_01t:1715_0	268. Kāmato cittassa vimutti idha cetovimuttīti adhippetāti āha “cetovimutti nāma…pe…	1715	
PA_tika-s02_01t:1715_1	uppannaajjhāsayo”ti. Kāme vissajjetvā puna tattha nimuggatāya dutiyasamaṇabrāhmaṇā	1715	
PA_tika-s02_01t:1715_2	dutiyamigajātūpamā vuttā.	1715	
PA_tika-s02_01t:1716_0	269. Tatiyasamaṇabrāhmaṇā yathāpariccatte kāme pariccajitvā evaṃ ṭhitā, na dutiyā	1716	
PA_tika-s02_01t:1716_1	viya tattha nimuggāti adhippāyena “kiṃ pana te akaṃsū”ti pucchati. Itare kāmaṃ ujukaṃ	1716	
PA_tika-s02_01t:1716_2	kāmaguṇesu na nimuggā, pariyāyena pana nimuggā diṭṭhijālena ca ajjhotthaṭāti dassento	1716	
PA_tika-s02_01t:1716_3	“gāmanigamajanapadarājadhāniyo”tiādimāha. Diṭṭhijālampi taṇhājālānugatamevāti āha	1716	
PA_tika-s02_01t:1716_4	“mārassa pāpimato diṭṭhijālena parikkhipitvā”ti.	1716	
PA_tika-s02_01t:1717_0	271. Khandhakilesābhisaṅkhāramārā vā idha māraggahaṇena gahitāti daṭṭhabbaṃ. Akkhīni	1717	
PA_tika-s02_01t:1717_1	bhindi daṭṭhuṃ asamatthabhāvāpādanena. Tenāha “vipassanāpādakajjhāna”ntiādi. Kiñcāpi	1717	
PA_tika-s02_01t:1717_2	māro yaṃ kiñci jhānaṃ samāpannassapi bhikkhuno cittaṃ imaṃ nāma ārammaṇaṃ nissāya	1717	
PA_tika-s02_01t:1717_3	vattatīti na jānāti, idhādhippetassa pana bhikkhuno vasena “vipassanāpādakajjhāna”nti	1717	
PA_tika-s02_01t:1717_4	vuttaṃ. Teneva pariyāyenāti “na mārassa akkhīni bhindī”ti evamādinā yathāvuttapariyāyena.	1717	
PA_tika-s02_01t:1717_5	Adassanaṃ gatoti etthāpi eseva nayo. Cakkhussa padaṃ patiṭṭhāti ca idha ārammaṇaṃ	1717	
PA_tika-s02_01t:1717_6	adhippetaṃ taṃ pariggayha pavattanatoti āha “appatiṭṭhaṃ nirārammaṇa”nti. Soti māro.	1717	
PA_tika-s02_01t:1717_7	Disvāti dassanahetu. Yasmā maggena catusaccadassanahetu āsavā na parikkhīṇā. Phalakkhaṇe	1717	
PA_tika-s02_01t:1717_8	hi te khīṇāti vuccantīti.	1717	
PA_tika-s02_01t:1718_0	Loketi sattaloke saṅkhāraloke ca. Sattavisattabhāvenāti laggabhāvena ceva savisesaṃ	1718	
PA_tika-s02_01t:1718_1	āsattabhāvena ca. Atha vātiādinā niddesanayavasena visattikāpadaṃ niddisati. Visatāti	1718	
PA_tika-s02_01t:1718_2	vitthaṭā rūpādīsu tebhūmakadhammesu byāpanavasena visaṭāti purimavacanameva takārassa	1718	
PA_tika-s02_01t:1718_3	ṭakāraṃ katvā vuttaṃ. Visālāti vipulā. Visakkatīti parisakkati sahati. Ratto hi rāgavatthunā	1718	
PA_tika-s02_01t:1718_4	pādena tāliyamānopi sahati. Osakkanaṃ, vipphandanaṃ vā visakkanantipi vadanti. Visaṃharatīti	1718	
PA_tika-s02_01t:1718_5	yathā tathā kāmesu ānisaṃsaṃ dassentī vividhehi ākārehi nekkhammābhimukhappavattito	1718	
PA_tika-s02_01t:1718_6	cittaṃ saṃharati saṅkhipati, visaṃ vā dukkhaṃ, taṃ harati upanetīti attho. Visaṃvādikāti	1718	
PA_tika-s02_01t:1718_7	aniccādiṃ niccādito gaṇhāpentī visaṃvādikā hoti. Dukkhanibbattakassa kammassa hetubhāvato	1718	
PA_tika-s02_01t:1718_8	visamūlā, visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā	1718	
PA_tika-s02_01t:1718_9	visaṃ phalaṃ etissāti visaphalā. Taṇhāya rūpādikassa dukkhasseva paribhogo hoti,	1718	
PA_tika-s02_01t:1718_10	na amatassāti sā “visaparibhogā”ti vuttā. Sabbattha niruttivasena saddasiddhi veditabbā.	17181	
PA_tika-s02_01t:1718_11	Yo panettha padhāno attho, taṃ dassetuṃ puna “visālā vā panā”tiādi vuttaṃ. Nittiṇṇo	17181	
PA_tika-s02_01t:1718_12	uttiṇṇoti upasaggavasena padaṃ vaḍḍhitaṃ. Niravasesato vā tiṇṇo nittiṇṇo. Tena tena	17181	
PA_tika-s02_01t:1718_13	maggena uddhamuddhaṃ tiṇṇo uttiṇṇo. Yaṃ panettha atthato avibhattaṃ, taṃ suviññeyyameva.	17181	
PA_tika-s02_01t:1719	Nivāpasuttavaṇṇanāya līnatthappakāsanā samattā.	171	
PA_tika-s02_01t:1720	6. Pāsarāsisuttavaṇṇanā	172	
PA_tika-s02_01t:1721_0	272. Sādhumayanti ettha sādhu-saddo āyācanattho, na “sādhāvuso”tiādīsu viya abhinandanādiatthoti	1721	
PA_tika-s02_01t:1721_1	āha “āyācantā”ti. Tenāha pāḷiyaṃ “labheyyāmā”tiādi vuttaṃ. Na sakkonti, kasmā? Buddhā	1721	
PA_tika-s02_01t:1721_2	hi garū honti, paramagarū uttamaṃ gāravaṭṭhānaṃ, na yathā tathā upasaṅkamanīyā. Tenāha	1721	
PA_tika-s02_01t:1721_3	“ekacāriko sīho”tiādi.	1721	
PA_tika-s02_01t:1722_0	“Pākaṭakiriyāyā”ti saṅkhepena vuttaṃ vivarituṃ “yaṃ hī”tiādi vuttaṃ. Bhagavā sabbakālaṃ	1722	
PA_tika-s02_01t:1722_1	kimevamakāsīti? Na sabbakālamevamakāsi. Yadā pana akāsi, taṃ dassetuṃ “bhagavā paṭhamabodhiya”ntiādi	1722	
PA_tika-s02_01t:1722_2	vuttaṃ. Manussattabhāveti iminā purisattabhāvaṃ ulliṅgeti. Dhanapariccāgo kato nāma	1722	
PA_tika-s02_01t:1722_3	natthi bhagavato dharamānakāleti adhippāyo.	1722	
PA_tika-s02_01t:1723_0	Mālākacavaranti milātamālākacavaraṃ. Rajojallaṃ na upalimpati acchatarachavibhāvato.	1723	
PA_tika-s02_01t:1723_1	Vuttañhetaṃ “sukhumattā chaviyā kāye rajojallaṃ na limpatī”ti. Yadi evaṃ kasmā bhagavā	1723	
PA_tika-s02_01t:1723_2	nahāyatīti āha “utuggahaṇattha”nti.	1723	
PA_tika-s02_01t:1724_0	Vihāroti jetavanavihāro. Vīsatiusabhaṃ gāvutassa catuttho bhāgoti vadanti. Kadācīti	1724	
PA_tika-s02_01t:1724_1	kasmiñci buddhuppāde. Acalamevāti aparivattameva anaññabhāvato, mañcānaṃ pana appamahantatāhi	1724	
PA_tika-s02_01t:1724_2	pādānaṃ patiṭṭhitaṭṭhānassa hānivaḍḍhiyo hontiyeva.	1724	
PA_tika-s02_01t:1725_0	Yantanāḷikāhi paripuṇṇasuvaṇṇarasadhārāhi. Nhānavattanti “pabbajitena nāma evaṃ nhāyitabba”nti	1725	
PA_tika-s02_01t:1725_1	nahānacārittaṃ dassetvā. Yasmā bhagavato sarīraṃ sudhantacāmīkarasamānavaṇṇaṃ suparisodhitapavāḷarucirakaracaraṇāvaraṃ	1725	
PA_tika-s02_01t:1725_2	suvisuddhanīlaratanāvaḷisadisakesatanuruhaṃ, tasmā tahaṃ tahaṃ vinissatajātihiṅgulakarasūpasobhitaṃ	1725	
PA_tika-s02_01t:1725_3	upari mahaggharatanāvaḷisañchāditaṃ jaṅgamamiva kanakagirisikharaṃ virocittha. Tasmiñca	1725	
PA_tika-s02_01t:1725_4	samaye dasabalassa sarīrato nikkhamitvā chabbaṇṇarasmiyo samantato asītihatthappamāṇe	1725	
PA_tika-s02_01t:1725_5	padese ādhāvantī vidhāvantī ratanāvaḷiratanadāma-ratanacuṇṇa-vippakiṇṇaṃ viya, pasāritaratanacittakañcanapaṭṭamiva,	1725	
PA_tika-s02_01t:1725_6	āsiñcamānalākhārasadhārā-citamiva, ukkāsatanipātasamākulamiva, nirantaraṃ vippakiṇṇa-kaṇikāra-kiṅkiṇika-pupphamiva,	1725	
PA_tika-s02_01t:1725_7	vāyuvegasamuddhata-cinapiṭṭhacuṇṇa-rañjitamiva, indadhanu-vijjulatā-vitānasanthatamiva,	1725	
PA_tika-s02_01t:1725_8	gaganatalaṃ taṃ ṭhānaṃ pavanañca sammā pharanti. Tena vuttaṃ “vaṇṇabhūmi nāmesā”tiādi.	1725	
PA_tika-s02_01t:1725_9	Atthanti upameyyatthaṃ. Upamāyoti “īdiso ca hotī”ti yathārahaṃ tadanucchavikā upamā.	1725	
PA_tika-s02_01t:1725_10	Kāraṇānīti upamupameyyasambandhavibhāvanāni kāraṇāni. Pūretvāti vaṇṇanaṃ paripuṇṇaṃ	17251	
PA_tika-s02_01t:1725_11	katvā. Thāmo veditabbo “atitthe pakkhando”ti avattabbattā.	17251	
PA_tika-s02_01t:1726_0	273. Kaṇṇikāti sarīragatabindukatāni maṇḍalāni. Parikkhārabhaṇḍanti uttarāsaṅgaṃ	1726	
PA_tika-s02_01t:1726_1	saṅghāṭiñca sandhāya vadati. Kiṃ panāyaṃ nayo buddhānampi sarīre hotīti? Na hoti,	1726	
PA_tika-s02_01t:1726_2	vattadassanatthaṃ panetaṃ katanti dassetuṃ “buddhānaṃ panā”tiādi vuttaṃ. Gamanavasena	1726	
PA_tika-s02_01t:1726_3	kāyassābhinīharaṇaṃ gamanābhihāro. Yathādhippāyāvattanaṃ adhippāyakopanaṃ.	1726	
PA_tika-s02_01t:1727_0	Aññatarāya pāramiyāti nekkhammapāramiyā. Vīriyapāramiyāti apare. Mahābhinikkhamanassāti	1727	
PA_tika-s02_01t:1727_1	mahantassa carimabhave abhinikkhamanassa. Tañhi mahantaṃ bhogakkhandhaṃ mahantañca	1727	
PA_tika-s02_01t:1727_2	ñātiparivaṭṭaṃ mahantañca cakkavattisiriṃ pajahitvā sadevakassa lokassa samārakassa	1727	
PA_tika-s02_01t:1727_3	ca acinteyyāparimeyyabhedassa mahato atthāya hitāya sukhāya pavattattā mahanīyatāya	1727	
PA_tika-s02_01t:1727_4	ca mahantaṃ abhinikkhamananti vuccati.	1727	
PA_tika-s02_01t:1728_0	Purimoti “katamāya nu kathāya sannisinnā bhavathā”ti evaṃ vuttaattho. Kā ca pana	1728	
PA_tika-s02_01t:1728_1	voti ettha ca-saddo byatireke. Tena yathāpucchitāya kathāya vakkhamānaṃ vippakatabhāvaṃ	1728	
PA_tika-s02_01t:1728_2	joteti. Pana-saddo vacanālaṅkāre. Yāya hi kathāya te bhikkhū sannisinnā, sā eva antarākathābhūtā	1728	
PA_tika-s02_01t:1728_3	vippakatā visesena puna pucchīyati. Aññāti antarā-saddassa atthamāha. Aññattho hi	1728	
PA_tika-s02_01t:1728_4	ayaṃ antarā-saddo “bhūmantaraṃ samayantara”ntiādīsu viya, antarāti vā vemajjheti	1728	
PA_tika-s02_01t:1728_5	attho. Dasakathāvatthunissitāti “kiṃ sīlaṃ nāma, kathañca pūretabbaṃ, kāni cassa	1728	
PA_tika-s02_01t:1728_6	saṃkilesavodānānī”tiādinā appicchādinissitā sīlādinissitā ca kathā. Ariyoti niddoso.	1728	
PA_tika-s02_01t:1728_7	Atha vā atthakāmehi araṇīyoti ariyo, ariyānaṃ ayanti vā ariyoti. Bhāvanāmanasikāravasena	1728	
PA_tika-s02_01t:1728_8	tuṇhī bhavanti, na ekaccabāhirakapabbajitā viya mūgabbatasamādānena. Dutiyajjhānampi	1728	
PA_tika-s02_01t:1728_9	ariyo tuṇhībhāvo vacīsaṅkhārapahānato. Mūlakammaṭṭhānanti pārihāriya kammaṭṭhānampi.	1728	
PA_tika-s02_01t:1728_10	Jhānanti dutiyajjhānaṃ.	17281	
PA_tika-s02_01t:1729_0	274. “Sannipatitānaṃ vo, bhikkhave, dvaya”nti aṭṭhuppattivasena desanā pavattāti	1729	
PA_tika-s02_01t:1729_1	tassā uparidesanāya sambandhaṃ dassetuṃ “dvemā, bhikkhave, pariyesanāti ko anusandhī”ti	1729	
PA_tika-s02_01t:1729_2	anusandhiṃ pucchati. Ayaṃ tumhākaṃ pariyesanāti yā mahābhinikkhamanapaṭibaddhā dhammī	1729	
PA_tika-s02_01t:1729_3	kathā, sā tumhākaṃ dhammapariyesanā dhammavicāraṇā ariyapariyesanā nāma. Apāyamagganti	1729	
PA_tika-s02_01t:1729_4	anatthāvahaṃ maggaṃ. Uddesānukkamaṃ bhinditvāti uddesānupubbiṃ laṅghitvā. Dhamma-saddo	1729	
PA_tika-s02_01t:1729_5	“amosadhammaṃ nibbāna”ntiādīsu viya pakatipariyāyo. Jāyanasabhāvoti jāyanapakatikoti	1729	
PA_tika-s02_01t:1729_6	attho. Sesapadesupi eseva nayo.	1729	
PA_tika-s02_01t:1730_0	Sabbatthāti yathā “puttabhariya”nti dvandasamāsavasena ekattaṃ, esa nayo sabbattha	1730	
PA_tika-s02_01t:1730_1	“dāsidāsa”ntiādīsu sabbapadesu. Parato vikāraṃ anāpajjitvā sabbadā jātarūpameva hotīti	1730	
PA_tika-s02_01t:1730_2	jātarūpaṃ, suvaṇṇaṃ. Dhavalasabhāvatāya rañjīyatīti rajataṃ, rūpiyaṃ. Idha pana suvaṇṇaṃ	1730	
PA_tika-s02_01t:1730_3	ṭhapetvā yaṃ kiñci upabhogaparibhogārahaṃ rajataṃteva gahitaṃ. Upadhīyati ettha dukkhanti	1730	
PA_tika-s02_01t:1730_4	upadhayo. Cutīsaṅkhātaṃ maraṇanti ekabhavapariyāpannaṃ khandhanirodhasaṅkhātaṃ maraṇamāha.	1730	
PA_tika-s02_01t:1730_5	Khaṇikanirodho pana khaṇe khaṇe. Tenāha “sattānaṃ viyā”ti. Saṃkilissatīti dūsavisena	1730	
PA_tika-s02_01t:1730_6	viya attānaṃ dūsissati. Tenāha bhagavā – “pañcime, bhikkhave, jātarūpassa upakkilesā	1730	
PA_tika-s02_01t:1730_7	ayo loha”ntiādi. Malaṃ gahetvāti yehi sahayogato malinaṃ hoti, tesaṃ malinabhāvapaccayānaṃ	1730	
PA_tika-s02_01t:1730_8	vasena malaṃ gahetvā. Jīraṇato jarādhammavāre jātarūpaṃ gahitanti yojanā. Ye pana	1730	
PA_tika-s02_01t:1730_9	jātidhammavārepi jātarūpaṃ na paṭhanti, tesaṃ itaresaṃ viya jīraṇadhammavāre sarūpato	1730	
PA_tika-s02_01t:1730_10	anāgatampi upadhiggahaṇena gahitamevāti daṭṭhabbaṃ. Pariggahe ṭhitānaṃ pana vasena	17301	
PA_tika-s02_01t:1730_11	vuccamāne apākaṭānampi jātijarāmaraṇānaṃ vasena yojanā labbhateva. Jātarūpasīsena	17301	
PA_tika-s02_01t:1730_12	cettha sabbassapi anindriyabaddhassa gahaṇaṃ daṭṭhabbaṃ, puttabhariyādiggahaṇena	17301	
PA_tika-s02_01t:1730_13	viya mittāmaccādiggahaṇaṃ.	17301	
PA_tika-s02_01t:1731	275. Ariyehi pariyesanā, ariyānaṃ pariyesanāti vā ariyapariyesanāti samāsadvayaṃ dasseti “ayaṃ, bhikkhave”tiādinā.	173	
PA_tika-s02_01t:1732_0	276. Mūlato paṭṭhāyāti yaṃ mahābhinikkhamanassa mūlabhāvesuādīnavadassanaṃ, tato	1732	
PA_tika-s02_01t:1732_1	paṭṭhāya. Yasmā te bhikkhū tattha mahābhinikkhamanakathāya sannisinnā, sā ca nesaṃ	1732	
PA_tika-s02_01t:1732_2	antarākathā vippakatā, tasmā bhagavā tesaṃ mūlato paṭṭhāya mahābhinikkhamanakathaṃ	1732	
PA_tika-s02_01t:1732_3	kathetuṃ ārabhi. Ahampi pubbeti visesavacanaṃ aparipakkañāṇena sayaṃ carimabhave	1732	
PA_tika-s02_01t:1732_4	tīsu pāsādesu tividhanāṭakaparivārassa dibbasampattisadisāya mahāsampattiyā anubhavanaṃ,	1732	
PA_tika-s02_01t:1732_5	abhinikkhamitvā padhānapadahanavasena attakilamathānuyogañca sandhāyāha. Anariyapariyesanaṃ	1732	
PA_tika-s02_01t:1732_6	pariyesinti etthāpi eseva nayo. Pañcavaggiyāpīti yathāsakaṃ gihibhogaṃ anuyuttā taṃ	1732	
PA_tika-s02_01t:1732_7	pahāya pabbajitvā attakilamathānuyoge ṭhitā satthu dhammacakkapavattanadesanāya tampi	1732	
PA_tika-s02_01t:1732_8	pahāya ariyapariyesanaṃ pariyesiṃsūti.	1732	
PA_tika-s02_01t:1733_0	277. Kāmaṃ dahara-saddo “daharaṃ kumāraṃ mandaṃ uttānaseyyaka”nti ettha bāladārake	1733	
PA_tika-s02_01t:1733_1	āgato, “bhadrena yobbanena samannāgato”ti pana vakkhamānattā yuvāvatthā idha dahara-saddena	1733	
PA_tika-s02_01t:1733_2	vuttāti āha “taruṇova samāno”ti. Paṭhamavayena ekūnatiṃsavayattā. Jātiyā hi yāva	1733	
PA_tika-s02_01t:1733_3	tettiṃsavayā paṭhamavayo. Anādaratthe sāmivacanaṃ yathā “devadattassa rudantassa	1733	
PA_tika-s02_01t:1733_4	pabbajī”ti. Kāmaṃ assumuccanaṃ rodanaṃ, taṃ assumukhānanti iminā pakāsitaṃ, taṃ pana	1733	
PA_tika-s02_01t:1733_5	vatvā “rudantāna”nti vacanaṃ balavasokasamuṭṭhānaṃ ārodanavatthuṃ pakāsetīti āha	1733	
PA_tika-s02_01t:1733_6	“kanditvā rodamānāna”nti. Kiṃ kusalanti gavesamānoti kinti sabbaso avajjarahitaṃ	1733	
PA_tika-s02_01t:1733_7	ekanta niyyānikaṃ pariyesamāno. Varapadanti vaṭṭadukkhanissaraṇatthikehi ekantena	1733	
PA_tika-s02_01t:1733_8	varaṇīyaṭṭhena varaṃ, pajjitabbaṭṭhena padaṃ. Tuṅgasarīratāya dīgho, piṅgalacakkhutāya	1733	
PA_tika-s02_01t:1733_9	piṅgaloti dīghapiṅgalo. Dhammoti vinayo, samayoti attho. Sutvāva uggaṇhinti tena	1733	
PA_tika-s02_01t:1733_10	vuccamānassa savanamatteneva uggaṇhiṃ vācuggataṃ akāsiṃ.	17331	
PA_tika-s02_01t:1734_0	Paṭilapanamattakenāti puna lapanamattakena. Jānātīti ñāṇo, ñāṇoti vādo ñāṇavādo,	1734	
PA_tika-s02_01t:1734_1	taṃ ñāṇavādaṃ. “Vadāmī”ti āgatattā aṭṭhakathāyaṃ “jānāmī”ti uttamapurisavasena attho	1734	
PA_tika-s02_01t:1734_2	vutto. Aññepi bahūti aññepi bahū mama tathābhāvaṃ jānantā “ayaṃ imaṃ dhammaṃ jānātī”ti,	1734	
PA_tika-s02_01t:1734_3	“akampanīyatāya thiro”ti vā evaṃ vadanti. Lābhīti aññāsīti dhammassa uddisanena mahāpaññatāya	1734	
PA_tika-s02_01t:1734_4	“ayaṃ attanā gatamaggaṃ pavedeti, na anussutiko”ti aññāsi. Assāti bodhisattassa.	1734	
PA_tika-s02_01t:1734_5	Etadahosīti etaṃ “na kho āḷāro kālāmo”tiādi manasi ahosi, cintesīti attho.	1734	
PA_tika-s02_01t:1735_0	Heṭṭhimasamāpattīhi vinā uparimasamāpattīnaṃ sampādanassa asambhavato “satta samāpattiyo	1735	
PA_tika-s02_01t:1735_1	maṃ jānāpesī”ti āha. Payogaṃ kareyyanti bhāvanaṃ anuyuñjeyyanti attho. Evamāhāti	1735	
PA_tika-s02_01t:1735_2	evaṃ “ahaṃ, āvuso”tiādimāha, sattannaṃ samāpattīnaṃ adhigamaṃ paccaññāsīti attho.	1735	
PA_tika-s02_01t:1736_0	Anusūyakoti anissukī. Tena mahāpurise pasādaṃ pavedesi. Bodhisattassa tā samāpattiyo	1736	
PA_tika-s02_01t:1736_1	nibbattetvā ṭhitassa purimajātiparicayena ñāṇassa ca mahantatāya tāsaṃ gati ca abhisamparāyo	1736	
PA_tika-s02_01t:1736_2	ca upaṭṭhāsi. Tena “vaṭṭapariyāpannā evetā”ti nicchayo udapādi. Tenāha “nāyaṃ dhammo	1736	
PA_tika-s02_01t:1736_3	nibbidāyā”tiādi. Ekaccānaṃ virāgabhāvanāsamatikkamāvahopi neva tesampi accantāya	1736	
PA_tika-s02_01t:1736_4	samatikkamāvaho, sayañca vaṭṭapariyāpannoyeva, tasmā neva vaṭṭe nibbindanatthāya,	1736	
PA_tika-s02_01t:1736_5	yadaggena na nibbidāya, tadaggena na virajjanatthāya, rāgādīnaṃ pāpadhammānaṃ na	1736	
PA_tika-s02_01t:1736_6	nirujjhanatthāya, na upasamatthāya, tasmā taṃ abhiññeyyadhammaṃ na abhijānanatthāya…pe…	1736	
PA_tika-s02_01t:1736_7	saṃvattatīti yojanā.	1736	
PA_tika-s02_01t:1737_0	Yāvadeva ākiñcaññāyatanupapattiyāti sattasu samāpattīsu ukkaṭṭhaṃ gahetvā vadati.	1737	
PA_tika-s02_01t:1737_1	Uṭṭhāya samuṭṭhāya acutidhammaṃ pariyesituṃ yuttattā tañca anatikkantajātidhammamevāti	1737	
PA_tika-s02_01t:1737_2	mahāsatto pajahatīti āha “yañca ṭhānaṃ pāpetī”tiādi. Tato paṭṭhāyāti yadā samāpattidhammassa	1737	
PA_tika-s02_01t:1737_3	gatiñca abhisamparāyañca abbhaññāsi, tato paṭṭhāya. Makkhikāvasenāti bhojanassa makkhikāmissatāvasena.	1737	
PA_tika-s02_01t:1737_4	Manaṃ na uppādeti bhuñjitunti adhippāyo. Mahantena ussāhenāti idaṃ katipāhaṃ tattha	1737	
PA_tika-s02_01t:1737_5	bhāvanānuyogamattaṃ sandhāya vuttaṃ, na aññesaṃ viya kasiṇaparikammādikaraṇaṃ. Na	1737	
PA_tika-s02_01t:1737_6	hi antimabhavikabodhisattānaṃ samāpattinibbattane bhāriyaṃ nāma. Analaṅkaritvāti	1737	
PA_tika-s02_01t:1737_7	anu anu alaṃkatvā punappunaṃ “iminā na kiñci payojana”nti katvā.	1737	
PA_tika-s02_01t:1738	278. Vācāya uggahitamattovāti ettha pubbe vuttanayānusārena attho veditabbo.	173	
PA_tika-s02_01t:1739_0	279. Mahāvelā viya mahāvelā, vipulavālikapuñjatāya mahanto velātaṭo viyāti attho.	1739	
PA_tika-s02_01t:1739_1	Tenāha “mahāvālikarāsīti attho”ti. Uru maru sikatā vālukā vaṇṇu vālikāti ime saddā	1739	
PA_tika-s02_01t:1739_2	samānatthā, byañjanameva nānaṃ.	1739	
PA_tika-s02_01t:1740_0	Senā nigacchi nivisi etthāti senānigamo, senāya niviṭṭhaṭṭhānaṃ. Senānigāmoti pana	1740	
PA_tika-s02_01t:1740_1	ayaṃ samaññā aparakālikā. Gocaragāmanidassanañcetaṃ. Uparisuttasminti mahāsaccakasutte.	1740	
PA_tika-s02_01t:1740_2	Idha pana bodhipallaṅko adhippeto ariyapariyesanāya vuccamānattā.	1740	
PA_tika-s02_01t:1741_0	280. “Ñāṇadassana”nti ca ekajjhaṃ gahitapadadvayavisayavisesassa anāmaṭṭhattā “me”ti	1741	
PA_tika-s02_01t:1741_1	ca gahitattā anavasesañeyyāvabodhanasamatthameva ñāṇavisesaṃ bodheti, na ñāṇamattaṃ,	1741	
PA_tika-s02_01t:1741_2	na dassanamattanti āha “sabbadhammadassanasamatthañca me sabbaññutaññāṇaṃ udapādī”ti.	1741	
PA_tika-s02_01t:1741_3	Akuppatāyāti vimokkhantatāya sabbaso paṭipakkhadhammehi asaṅkhobhanīyatāya. Tenāha	1741	
PA_tika-s02_01t:1741_4	“rāgādīhi na kuppatī”ti. Ārammaṇasantatāyapi tadārammaṇānaṃ atthi viseso yathā taṃ	1741	
PA_tika-s02_01t:1741_5	“āneñjavihāre”ti āha “akuppārammaṇatāya cā”ti. Paccavekkhaṇañāṇampīti na kevalaṃ	1741	
PA_tika-s02_01t:1741_6	sabbaññutaññāṇameva, atha kho yathādhigate paṭivedhasaddhamme ekūnavīsatividhapaccavekkhaṇañāṇampi.	1741	
PA_tika-s02_01t:1742_0	281. Paṭividdhoti sayambhuñāṇena “idaṃ dukkha”ntiādinā paṭimukhaṃ nibbijjhanavasena	1742	
PA_tika-s02_01t:1742_1	patto, yathābhūtaṃ avabuddhoti attho. Gambhīroti mahāsamuddo viya makasatuṇḍasūciyā	1742	
PA_tika-s02_01t:1742_2	aññatra samupacitaparipakkañāṇasambhārehi aññesaṃ ñāṇena alabbhaneyyapatiṭṭho. Tenāha	1742	
PA_tika-s02_01t:1742_3	“uttānabhāvapaṭikkhepavacanameta”nti. Yo alabbhaneyyapatiṭṭho, so ogāhitumasakkuṇeyyatāya	1742	
PA_tika-s02_01t:1742_4	sarūpato ca passituṃ na sakkāti āha “gambhīrattāva duddaso”ti. Dukkhena daṭṭhabboti	1742	
PA_tika-s02_01t:1742_5	kicchena kenacideva daṭṭhabbo. Yaṃ pana daṭṭhumeva na sakkā, tassa ogāhetvā anu anu	1742	
PA_tika-s02_01t:1742_6	bujjhane kathā eva natthīti āha “duddasattāva duranubodho”ti. Dukkhena avabujjhitabbo	1742	
PA_tika-s02_01t:1742_7	avabodhassa dukkarabhāvato. Imasmiṃ ṭhāne – “taṃ kiṃ maññatha, bhikkhave, katamaṃ	1742	
PA_tika-s02_01t:1742_8	nu kho dukkarataraṃ vā durabhisambhavataraṃ vā”ti suttapadaṃ vattabbaṃ. Santārammaṇatāya	1742	
PA_tika-s02_01t:1742_9	vā santo. Nibbutasabbapariḷāhatāya nibbuto. Padhānabhāvaṃ nītoti vā paṇīto. Atittikaraṭṭhena	1742	
PA_tika-s02_01t:1742_10	atappako sādurasabhojanaṃ viya. Ettha ca nirodhasaccaṃ santaṃ ārammaṇanti santārammaṇaṃ,	17421	
PA_tika-s02_01t:1742_11	maggasaccaṃ santaṃ santārammaṇañcāti santārammaṇaṃ. Anupasantasabhāvānaṃ kilesānaṃ	17421	
PA_tika-s02_01t:1742_12	saṅkhārānañca abhāvato nibbutasabbapariḷāhatāya santapaṇītabhāveneva ca asecanakatāya	17421	
PA_tika-s02_01t:1742_13	atappakatā daṭṭhabbā. Tenāha “idaṃ dvayaṃ lokuttarameva sandhāya vutta”nti. Uttamañāṇavisayattā	17421	
PA_tika-s02_01t:1742_14	na takkena avacaritabbo, tato eva nipuṇañāṇagocaratāya ca saṇho. Sukhumasabhāvattā	17421	
PA_tika-s02_01t:1742_15	ca nipuṇo, bālānaṃ avisayattā paṇḍitehi eva veditabboti paṇḍitavedanīyo. Ālīyanti	17421	
PA_tika-s02_01t:1742_16	abhiramitabbaṭṭhena sevīyantīti ālayā, pañca kāmaguṇā. Ālayanti allīyantī abhiramaṇavasena	17421	
PA_tika-s02_01t:1742_17	sevantīti ālayā, taṇhāvicaritāni. Ramantīti ratiṃ vindanti kīḷanti laḷanti. Ālayaratāti ālayaniratā.	17421	
PA_tika-s02_01t:1743_0	Ṭhānaṃ sandhāyāti ṭhāna-saddaṃ sandhāya. Atthato pana ṭhānanti ca paṭiccasamuppādo	1743	
PA_tika-s02_01t:1743_1	eva adhippeto. Tiṭṭhati phalaṃ tadāyattavuttitāyāti ṭhānaṃ, saṅkhārādīnaṃ paccayabhūtā	1743	
PA_tika-s02_01t:1743_2	avijjādayo. Imesaṃ saṅkhārādīnaṃ paccayāti idappaccayā, avijjādayova. Idappaccayā	1743	
PA_tika-s02_01t:1743_3	eva idappaccayatā yathā “devo eva devatā”ti, idappaccayānaṃ vā avijjādīnaṃ attano	1743	
PA_tika-s02_01t:1743_4	phalaṃ pati paccayabhāvo uppādanasamatthatā idappaccayatā. Tena samatthapaccayalakkhaṇo	1743	
PA_tika-s02_01t:1743_5	paṭiccasamuppādo dassito hoti. Paṭicca samuppajjati phalaṃ etasmāti paṭiccasamuppādo.	1743	
PA_tika-s02_01t:1743_6	Padadvayenapi dhammānaṃ paccayaṭṭho eva vibhāvito. Tenāha “saṅkhārādipaccayānaṃ etaṃ	1743	
PA_tika-s02_01t:1743_7	adhivacana”nti. Ayamettha saṅkhepo, vitthāro pana visuddhimaggasaṃvaṇṇanāyaṃ vuttanayena veditabbo.	1743	
PA_tika-s02_01t:1744_0	Sabbasaṅkhārasamathotiādi sabbanti sabbasaṅkhārasamathādisaddābhidheyyaṃ sabbaṃ atthato	1744	
PA_tika-s02_01t:1744_1	nibbānameva. Idāni tassa nibbānabhāvaṃ dassetuṃ “yasmā hī”tiādi vuttaṃ. Nti nibbānaṃ.	1744	
PA_tika-s02_01t:1744_2	Āgammāti paṭicca ariyamaggassa ārammaṇapaccayabhāvahetu. Sammantīti appaṭisandhikūpasamavasena	1744	
PA_tika-s02_01t:1744_3	sammanti. Tathā santā savisesaṃ upasantā nāma hontīti āha “vūpasammantī”ti. Etena	1744	
PA_tika-s02_01t:1744_4	“sabbe saṅkhārā sammanti etthāti sabbasaṅkhārasamatho, nibbāna”nti dasseti. Sabbasaṅkhatavisaṃyutte	1744	
PA_tika-s02_01t:1744_5	ca nibbāne sabbasaṅkhāravūpasamapariyāyo heṭṭhā vuttanayeneva veditabbo. Sesapadesupi	1744	
PA_tika-s02_01t:1744_6	eseva nayo. Paṭinissaṭṭhāti samucchedavasena pariccattā honti. Sabbā taṇhāti aṭṭhasatappabhedā	1744	
PA_tika-s02_01t:1744_7	sabbāpi taṇhā. Sabbe kilesarāgāti kāmarāgarūparāgādibhedā sabbepi kilesabhūtā rāgā,	1744	
PA_tika-s02_01t:1744_8	sabbepi vā kilesā idha “kilesarāgā”ti veditabbā, na lobhavisesā eva cittassa vipariṇatabhāvāpādanato.	1744	
PA_tika-s02_01t:1744_9	Yathāha “rattampi cittaṃ vipariṇataṃ, duṭṭhampi cittaṃ vipariṇataṃ, mūḷhampi cittaṃ	1744	
PA_tika-s02_01t:1744_10	vipariṇata”nti. Virajjantīti palujjanti.	17441	
PA_tika-s02_01t:1745_0	Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā	1745	
PA_tika-s02_01t:1745_1	ca veditabbā. Sā ca kho desanāya atthaṃ ajānantānaṃ vasena vuttā, jānantānaṃ pana	1745	
PA_tika-s02_01t:1745_2	desanāya kāyaparissamopi satthu aparissamova. Tenāha bhagavā – “na ca maṃ dhammādhikaraṇaṃ	1745	
PA_tika-s02_01t:1745_3	vihesesī”ti. Tenevāha “yā ajānantānaṃ desanā nāma, so mama kilamatho assā”ti. Ubhayanti	1745	
PA_tika-s02_01t:1745_4	cittakilamatho ceva cittavihesā cāti ubhayampetaṃ buddhānaṃ natthi bodhimūleyeva samucchinnattā.	1745	
PA_tika-s02_01t:1746_0	Anubrūhanaṃ sampiṇḍanaṃ. Soti “apissū”ti nipāto. Manti paṭi-saddayogena sāmiatthe	1746	
PA_tika-s02_01t:1746_1	upayogavacananti āha “mamā”ti. Vuddhippattā vā acchariyā anacchariyā. Vuddhiatthopi	1746	
PA_tika-s02_01t:1746_2	hi a-kāro hoti yathā “asekkhā dhammā”ti. Kappānaṃ satasahassaṃ cattāri ca asaṅkhyeyyāni	1746	
PA_tika-s02_01t:1746_3	sadevakassa lokassa dhammasaṃvibhāgakaraṇatthameva pāramiyo pūretvā idāni adhigatadhammarajjassa	1746	
PA_tika-s02_01t:1746_4	tattha appossukkatāpattidīpanatā, gāthātthassa acchariyatā, tassa vuddhippatti cāti	1746	
PA_tika-s02_01t:1746_5	veditabbaṃ. Atthadvārena hi gāthānaṃ anacchariyatā. Gocarā ahesunti upaṭṭhahesuṃ.	1746	
PA_tika-s02_01t:1746_6	Upaṭṭhānañca vitakketabbatāti āha “parivitakkayitabbataṃ pāpuṇiṃsū”ti.	1746	
PA_tika-s02_01t:1747_0	Yadi sukhāpaṭipadāva, kathaṃ kicchatāti āha “pāramīpūraṇakāle panā”tiādi. Evamādīni	1747	
PA_tika-s02_01t:1747_1	duppariccajāni dentassa. Ha-iti vā “byatta”nti etasmiṃ atthe nipāto. Ekaṃsattheti	1747	
PA_tika-s02_01t:1747_2	keci. Ha byattaṃ, ekaṃsena vā alaṃ nippayojanaṃ evaṃ kicchena adhigatassa dhammassa	1747	
PA_tika-s02_01t:1747_3	desitanti yojanā. Halanti vā “ala”nti iminā samānatthaṃ padaṃ “halanti vadāmī”tiādīsu	1747	
PA_tika-s02_01t:1747_4	viya. Rāgadosapariphuṭṭhehīti phuṭṭhavisena viya sappena rāgena dosena ca samphuṭṭhehi	1747	
PA_tika-s02_01t:1747_5	abhibhūtehi. Rāgadosānugatehīti rāgena ca dosena ca anubandhehi.	1747	
PA_tika-s02_01t:1748_0	Kāmarāgarattā bhavarāgarattā ca nīvaraṇehi nivutatāya, diṭṭhirāgarattā viparītābhinivesena.	1748	
PA_tika-s02_01t:1748_1	Na dakkhantīti yāthāvato dhammaṃ na paṭivijjhissanti. Evaṃ gāhāpetunti “anicca”ntiādinā	1748	
PA_tika-s02_01t:1748_2	sabhāvena yāthāvato dhammaṃ jānāpetuṃ. Rāgadosaparetatāpi nesaṃ sammūḷhabhāvenevāti	1748	
PA_tika-s02_01t:1748_3	āha “tamokhandhena āvuṭā”ti.	1748	
PA_tika-s02_01t:1749_0	282. Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva	1749	
PA_tika-s02_01t:1749_1	codanaṃ samuṭṭhāpeti. Tattha aññātavesenāti imassa bhagavato sāvakabhāvūpagamanena	1749	
PA_tika-s02_01t:1749_2	aññātarūpena. Tāpasavesenāti keci. So pana arahattādhigameneva vigaccheyya. Tividhaṃ	1749	
PA_tika-s02_01t:1749_3	kāraṇaṃ appossukkatāpattiyā paṭipakkhassa balavabhāvo, dhammassa gambhīratā, tattha	1749	
PA_tika-s02_01t:1749_4	ca sātisayaṃ gāravanti, ta dassetuṃ “tassa hī”tiādi āraddhaṃ. (Tattha paṭipakkhā	1749	
PA_tika-s02_01t:1749_5	nāma rāgādayo kilesā sammāpaṭipattiyā antarāyakarattā. Tesaṃ balavabhāvato ciraparibhāvanāya	1749	
PA_tika-s02_01t:1749_6	sattasantānato dubbisodhiyatāya te satte mattahatthino viya dubbalapurisaṃ adhibhavitvā	1749	
PA_tika-s02_01t:1749_7	ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ	1749	
PA_tika-s02_01t:1749_8	kaṇṭakaduggampi adhisenti. Dūrappabhedaducchejjatāhi dubbisodhiyataṃ pana dassetuṃ	1749	
PA_tika-s02_01t:1749_9	“athassā”tiādi vuttaṃ. Tattha ca anto amaṭṭhatāya kañjiyapuṇṇā lābu. Cirapārivāsikatāya	1749	
PA_tika-s02_01t:1749_10	takkabharitā cāṭi. Snehatintadubbalabhāvena vasāpītapilotikā. Telamissitatāya añjanamakkhitahattho	17491	
PA_tika-s02_01t:1749_11	dubbisodhanīyā vuttā, hīnūpamā cetā rūpapabandhabhāvato acirakālikattā ca malīnatāya,	17491	
PA_tika-s02_01t:1749_12	kilesasaṃkileso eva pana dubbisodhanīyataro anādikālikattā anusayitattā ca. Tenāha	17491	
PA_tika-s02_01t:1749_13	“atisaṃkiliṭṭhā”ti. Yathā ca dubbisodhanīyataratāya, evaṃ gambhīraduddasaduranubodhānampi	17491	
PA_tika-s02_01t:1749_14	vuttaupamā hīnūpamāva).	17491	
PA_tika-s02_01t:1750_0	Paṭipakkhavigamanena gambhīropi dhammo supākaṭo bhaveyya. Paṭipakkhavigamanaṃ pana	1750	
PA_tika-s02_01t:1750_1	sammāpaṭipattipaṭibaddhaṃ, sā saddhammassavanādhīnā. Taṃ satthari dhamme ca pasādāyattaṃ,	1750	
PA_tika-s02_01t:1750_2	so garuṭṭhāniyānaṃ ajjhesanahetukoti panāḷikāya sattānaṃ dhammasampaṭipattiyā brahmayācanānimittanti	1750	
PA_tika-s02_01t:1750_3	taṃ dassento “apicā”tiādimāha.	1750	
PA_tika-s02_01t:1751_0	Upakkilesabhūtaṃ appaṃ rāgādirajaṃ etassāti apparajaṃ, apparajaṃ akkhi paññācakkhu	1751	
PA_tika-s02_01t:1751_1	yesaṃ te taṃsabhāvāti katvā apparajakkhajātikāti ayamattho vibhāvito “paññāmaye”tiādinā.	1751	
PA_tika-s02_01t:1751_2	Appaṃ rāgādirajaṃ yesaṃ taṃsabhāvā apparajakkhajātikāti evampi saddattho sambhavati.	1751	
PA_tika-s02_01t:1751_3	Dānādidasapuññakiriyavatthūni saraṇagamanaparahitapariṇāmanehi saddhiṃ (dvādasa hontīti)	1751	
PA_tika-s02_01t:1751_4	“dvādasapuññakiriyavasenā”ti vuttaṃ.	1751	
PA_tika-s02_01t:1752_0	Rāgādimalena samalehi pūraṇādīhi chahi satthārehi satthupaṭiññehi kabbaracanāvasena	1752	
PA_tika-s02_01t:1752_1	cintākaviādibhāve ṭhatvā takkapariyāhataṃ vīmaṃsānucaritaṃ sayaṃpaṭibhānaṃ cintito.	1752	
PA_tika-s02_01t:1752_2	Te kira buddhakolāhalānussavena sañjātakutūhalaṃ lokaṃ vañcetvā kohaññe ṭhatvā sabbaññutaṃ	1752	
PA_tika-s02_01t:1752_3	paṭijānantā yaṃ kiñci adhammaṃyeva dhammoti dīpesuṃ. Tenāha “te hi puretaraṃ uppajjitvā”tiādi.	1752	
PA_tika-s02_01t:1752_4	Apāpuretanti etaṃ kassapassa bhagavato sāsanantaradhānato pabhuti pihitaṃ nibbānanagarassa	1752	
PA_tika-s02_01t:1752_5	mahādvāraṃ ariyamaggaṃ saddhammadesanāhatthena apāpura vivara.	1752	
PA_tika-s02_01t:1753_0	Selapabbato ucco hoti thiro ca, na paṃsupabbato missakapabbato cāti āha “sele yathā	1753	
PA_tika-s02_01t:1753_1	pabbatamuddhanī”ti. Dhammamayaṃ pāsādanti lokuttaradhammamāha. So hi sabbaso pasādāvaho,	1753	
PA_tika-s02_01t:1753_2	sabbadhamme atikkamma abbhuggataṭṭhena pāsādasadiso ca. Paññāpariyāyo vā idha dhamma-saddo.	1753	
PA_tika-s02_01t:1753_3	Sā hi abbhuggataṭṭhena “pāsādo”ti abhidhamme niddiṭṭhā. Tathā cāha –	1753	
PA_tika-s02_01t:1754	“Paññāpāsādamāruyha, asoko sokiniṃ pajaṃ;	175	
PA_tika-s02_01t:1755	Pabbataṭṭhova bhūmaṭṭhe, dhīro bāle avekkhatī”ti. ;	175	
PA_tika-s02_01t:1756	Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.	175	
PA_tika-s02_01t:1757_0	283. Garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā,	1757	
PA_tika-s02_01t:1757_1	sāpi atthato yācanāva hotīti āha “ajjhesananti yācana”nti. Padesavisayaṃ ñāṇadassanaṃ	1757	
PA_tika-s02_01t:1757_2	ahutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti āha	1757	
PA_tika-s02_01t:1757_3	“imesañhi dvinnaṃ ñāṇānaṃ buddhacakkhūti nāma”nti. Tiṇṇaṃ maggañāṇānanti heṭṭhimānaṃ	1757	
PA_tika-s02_01t:1757_4	tiṇṇaṃ maggañāṇānaṃ “dhammacakkhū”ti nāmaṃ catusaccadhammadassanamattabhāvato. Yato	1757	
PA_tika-s02_01t:1757_5	tāni ñāṇāni vijjūpamabhāvena vuttāni, aggamaggañāṇaṃ pana ñāṇakiccassa sikhāppattiyā	1757	
PA_tika-s02_01t:1757_6	na dassanamattaṃ hotīti “dhammacakkhū”ti na vuccati, tato taṃ vajirūpamabhāvena vuttaṃ.	1757	
PA_tika-s02_01t:1757_7	Vuttanayenāti “apparajakkhā”ti ettha vuttanayena. Yasmā mandakilesā “apparajakkhā”ti	1757	
PA_tika-s02_01t:1757_8	vuttā, tasmā bahalakilesā “mahārajakkhā”ti veditabbā. Paṭipakkhavidhamanasamatthatāya	1757	
PA_tika-s02_01t:1757_9	tikkhāni sūrāni visadāni, vuttavipariyāyena mudūni. Saddhādayo ākārāti saddahanādippakāre	1757	
PA_tika-s02_01t:1757_10	vadati. Sundarāti kalyāṇā. Sammohavinodaniyaṃ pana “yesaṃ āsayādayo koṭṭhāsā sundarā,	17571	
PA_tika-s02_01t:1757_11	te svākārā, viparītā dvākārā”ti vuttaṃ, taṃ imāya atthavaṇṇanāya aññadatthu saṃsandati	17571	
PA_tika-s02_01t:1757_12	sametīti daṭṭhabbaṃ. Kāraṇaṃ nāma paccayākāro, saccāni vā.	17571	
PA_tika-s02_01t:1758_0	Ayaṃ panettha pāḷīti ettha apparajakkhādipadānaṃ atthavibhāvane ayaṃ tassatthassa	1758	
PA_tika-s02_01t:1758_1	vibhāvanī pāḷi. Saddhādīnaṃ vimuttiparipācakadhammānaṃ balavabhāvo tappaṭipakkhānaṃ	1758	
PA_tika-s02_01t:1758_2	pāpadhammānaṃ dubbalabhāveneva hoti, tesañca balavabhāvo saddhādīnaṃ dubbalabhāvenāti	1758	
PA_tika-s02_01t:1758_3	vimuttiparipācakadhammānaṃ atthitānatthitāvasena apparajakkhamahārajakkhatādayo pāḷiyaṃ	1758	
PA_tika-s02_01t:1758_4	vibhajitvā dassitā. Khandhādayo eva lujjanapalujjanaṭṭhena loko. Sampattibhavabhūto	1758	
PA_tika-s02_01t:1758_5	loko sampattibhavaloko, sugatisaṅkhāto upapattibhavo. Sampatti sambhavati etenāti	1758	
PA_tika-s02_01t:1758_6	sampattisambhavaloko. Sugatisaṃvattaniyo kammabhavo. Duggati saṅkhātaupapattibhavaduggati	1758	
PA_tika-s02_01t:1758_7	saṃvattaniyakammabhavā vipattibhavalokavipattisambhavalokā.	1758	
PA_tika-s02_01t:1759_0	Puna ekakadukādivasena lokaṃ vibhajitvā dassetuṃ “eko loko”tiādi vuttaṃ. Āhārādayo	1759	
PA_tika-s02_01t:1759_1	viya hi āhāraṭṭhitikā saṅkhārā lujjanapalujjanaṭṭhena lokoti. Ettha eko loko sabbe	1759	
PA_tika-s02_01t:1759_2	sattā āhāraṭṭhitikāti yāyaṃ puggalādhiṭṭhānāya kathāya sabbasaṅkhārānaṃ paccayāyattavutti,	1759	
PA_tika-s02_01t:1759_3	tāya sabbe saṅkhārā ekova loko ekavidho pakārantarassa abhāvato. Dve lokātiādīsupi	1759	
PA_tika-s02_01t:1759_4	iminā nayena attho veditabbo. Nāmaggahaṇena cettha nibbānassa aggahaṇaṃ tassa alokasabhāvattā.	1759	
PA_tika-s02_01t:1759_5	Nanu ca āhāraṭṭhitikāti ettha paccayāyattavuttitāya maggaphalānampi lokatā āpajjatīti?	1759	
PA_tika-s02_01t:1759_6	Nāpajjati pariññeyyānaṃ dukkhasaccadhammānaṃ idha “loko”ti adhippetattā. Atha vā	1759	
PA_tika-s02_01t:1759_7	na lujjati na palujjatīti yo gahito tathā na hoti, so lokoti taṃ-gahaṇarahitānaṃ	1759	
PA_tika-s02_01t:1759_8	lokuttarānaṃ natthi lokatā. Upādānānaṃ ārammaṇabhūtā khandhā upādānakkhandhā. Dasāyatanānīti	1759	
PA_tika-s02_01t:1759_9	dasa rūpāyatanāni. Sesamettha suviññeyyameva.	1759	
PA_tika-s02_01t:1760_0	Vivaṭṭajjhāsayassa adhippetattā tassa ca sabbaṃ tebhūmakakammaṃ garahitabbaṃ vajjitabbañca	1760	
PA_tika-s02_01t:1760_1	hutvā upaṭṭhātīti vuttaṃ “sabbe abhisaṅkhārā vajjaṃ, sabbe bhavagāmikammā vajja”nti.	1760	
PA_tika-s02_01t:1760_2	Apparajakkhamahārajakkhādīsu pañcasu dukesu ekekasmiṃ dasa dasa katvā “paññāsāya	1760	
PA_tika-s02_01t:1760_3	ākārehi imāni pañcindriyāni jānātī”ti vuttaṃ. Atha vā anvayato byatirekato ca saddhādīnaṃ	1760	
PA_tika-s02_01t:1760_4	indriyānaṃ paropariyattaṃ jānātīti katvā tathā vuttaṃ. Ettha ca apparajakkhādibhabbādivasena	1760	
PA_tika-s02_01t:1760_5	āvajjentassa bhagavato te sattā puñjapuñjāva hutvā upaṭṭhahanti, na ekekā.	1760	
PA_tika-s02_01t:1761_0	Uppalāni ettha santīti uppalinī, gacchopi jalāsayopi, idha pana jalāsayo adhippetoti	1761	
PA_tika-s02_01t:1761_1	āha “uppalavane”ti. Yāni udakassa anto nimuggāneva hutvā pusanti vaḍḍhanti, tāni	1761	
PA_tika-s02_01t:1761_2	antonimuggaposīni. Dīpitānīti aṭṭhakathāyaṃ pakāsitāni, idheva vā “aññānipī”tiādinā bhāsitāni.	1761	
PA_tika-s02_01t:1762_0	Ugghaṭitaññūti ugghaṭitaṃ nāma ñāṇugghaṭanaṃ, ñāṇe ugghaṭitamatte eva jānātīti attho.	1762	
PA_tika-s02_01t:1762_1	Vipañcitaṃ vitthāritameva atthaṃ jānātīti vipañcitaññū. Uddesādīhi netabboti neyyo.	1762	
PA_tika-s02_01t:1762_2	Saha udāhaṭavelāyāti udāhāre udāhaṭamatteyeva. Dhammābhisamayoti catusaccadhammassa	1762	
PA_tika-s02_01t:1762_3	ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā nayena	1762	
PA_tika-s02_01t:1762_4	saṃkhittena mātikāya ṭhapiyamānāya desanānusārena ñāṇaṃ pesetvā arahattaṃ gaṇhituṃ	1762	
PA_tika-s02_01t:1762_5	samattho puggalo “ugghaṭitaññū”ti vuccati. Ayaṃ vuccatīti ayaṃ saṃkhittena mātikaṃ	1762	
PA_tika-s02_01t:1762_6	ṭhapetvā vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti	1762	
PA_tika-s02_01t:1762_7	vuccati. Uddesatoti uddesahetu, uddisantassa, uddisāpentassa vāti attho. Paripucchatoti	1762	
PA_tika-s02_01t:1762_8	atthaṃ paripucchantassa. Anupubbena dhammābhisamayo hotīti anukkamena arahattappatti	1762	
PA_tika-s02_01t:1762_9	hoti. Na tāya jātiyā dhammābhisamayo hotīti tena attabhāvena maggaṃ vā phalaṃ vā	1762	
PA_tika-s02_01t:1762_10	antamaso jhānaṃ vā vipassanaṃ vā nibbattetuṃ na sakkoti. Ayaṃ vuccati puggalo padaparamoti	17621	
PA_tika-s02_01t:1762_11	ayaṃ puggalo byañjanapadameva paramaṃ assāti padaparamoti vuccati.	17621	
PA_tika-s02_01t:1763_0	Kammāvaraṇenāti pañcavidhena ānantariyakammena. Vipākāvaraṇenāti ahetukapaṭisandhiyā.	1763	
PA_tika-s02_01t:1763_1	Yasmā pana duhetukānampi ariyamaggapaṭivedho natthi, tasmā duhetukā paṭisandhipi	1763	
PA_tika-s02_01t:1763_2	“vipākāvaraṇamevā”ti veditabbā. Kilesāvaraṇenāti niyatamicchādiṭṭhiyā. Assaddhāti	1763	
PA_tika-s02_01t:1763_3	buddhādīsu saddhārahitā. Acchandikāti kattukamyatākusalacchandarahitā. Uttarakurukā	1763	
PA_tika-s02_01t:1763_4	manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā. Bhavaṅgapaññāya	1763	
PA_tika-s02_01t:1763_5	pana paripuṇṇāyapi yassa bhavaṅgaṃ lokuttarassa paccayo na hoti, sopi duppañño eva	1763	
PA_tika-s02_01t:1763_6	nāma. Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ	1763	
PA_tika-s02_01t:1763_7	maggaṃ okkamituṃ adhigantuṃ abhabbā. Na kammāvaraṇenātiādīni vuttavipariyāyena veditabbāni.	1763	
PA_tika-s02_01t:1764_0	Nibbānassa dvāraṃ pavisanamaggo. Vivaritvā ṭhapito mahākaruṇūpanissayena sayambhuñāṇena	1764	
PA_tika-s02_01t:1764_1	adhigatattā. Saddhaṃ pamuñcantūti attano saddhaṃ pavesentu, saddahanākāraṃ upaṭṭhapentūti	1764	
PA_tika-s02_01t:1764_2	attho. Sukhena akicchena pavattanīyatāya suppavattitaṃ. Na bhāsiṃ na bhāsissāmīti cintesiṃ.	1764	
PA_tika-s02_01t:1765_0	284. Dhammaṃ desessāmīti evaṃ pavattitadhammadesanāpaṭisaṃyuttassa vitakkassa sattamasattāhato	1765	
PA_tika-s02_01t:1765_1	paraṃ aṭṭhamasattāheyeva uppannattā vuttaṃ “aṭṭhame sattāhe”ti. Na itarasattāhāni	1765	
PA_tika-s02_01t:1765_2	viya paṭiniyatakiccalakkhitassa aṭṭhamasattāhassa nāma pavattitassa sabbhāvā.	1765	
PA_tika-s02_01t:1766_0	Vivaṭanti devatāviggahena vivaṭaaṅgapaccaṅganiddāya janānaṃ pākaṭaṃ vippakāranti	1766	
PA_tika-s02_01t:1766_1	attho. “Buddhattaṃ anadhigantvā na paccāgamissāmī”ti uppannavitakkātisayahetukena	1766	
PA_tika-s02_01t:1766_2	pathavīparivattanacetiyaṃ nāma dassetvā. Sākiyakoliyamallarajjavasena tīṇi rajjāni.	1766	
PA_tika-s02_01t:1766_3	Rukkhamūleti nigrodhamūle. Vatvā pakkāmi, pakkamantiyā cassā mahāsatto ākāraṃ dassesi	1766	
PA_tika-s02_01t:1766_4	suvaṇṇathālaggahaṇāya, sā “tumhākaṃ taṃ pariccattamevā”ti pakkāmi.	1766	
PA_tika-s02_01t:1767_0	Divāvihāraṃ katvāti nānāsamāpattiyo samāpajjanena divāvihāraṃ viharitvā. “Kāmaṃ taco	1767	
PA_tika-s02_01t:1767_1	ca nhāru ca, aṭṭhi ca avasissatu, upasussatu sarīre maṃsalohita”ntiādinā sutte āgatanayena	1767	
PA_tika-s02_01t:1767_2	caturaṅgavīriyaṃ adhiṭṭhahitvā.	1767	
PA_tika-s02_01t:1768_0	Navayojananti ubbedhato vuttaṃ, puthulato dvādasayojanā, dīghato yāva cakkavāḷā āyatāti	1768	
PA_tika-s02_01t:1768_1	vadanti. Ajjhottharanto upasaṅkamitvā – “uṭṭhehi so, siddhattha, ahaṃ imassa pallaṅkassa	1768	
PA_tika-s02_01t:1768_2	anucchaviko”ti vatvā tattha sakkhiṃ otārento attano parisaṃ niddisi. Ekappahāreneva	1768	
PA_tika-s02_01t:1768_3	– “ayameva anucchaviko, ayameva anucchaviko”ti kolāhalamakāsi, taṃ sutvā mahāsatto…pe…	1768	
PA_tika-s02_01t:1768_4	hatthaṃ pasāreti. Yaṃ sandhāya vuttaṃ –	1768	
PA_tika-s02_01t:1769	“Acetanāyaṃ pathavī, aviññāya sukhaṃ dukhaṃ;	176	
PA_tika-s02_01t:1770	Sāpi dānabalā mayhaṃ, sattakkhattuṃ pakampathā”ti. ;	177	
PA_tika-s02_01t:1771_0	Pubbenivāsañāṇaṃ visodhetvāti ānetvā sambandho sīhāvalokanañāyena. Vaṭṭavivaṭṭaṃ	1771	
PA_tika-s02_01t:1771_1	sammasitvāti catusaccamanasikāraṃ sandhāyāha. Imassa pallaṅkassa atthāyāti pallaṅkasīsena	1771	
PA_tika-s02_01t:1771_2	adhigatavisesaṃ dasseti. Tattha hi sikhāppattavimuttisukhaṃ avijahanto antarantarā	1771	
PA_tika-s02_01t:1771_3	ca paṭiccasamuppādaṅgaṃ manasikaronto ekapallaṅkena nisīdi. Ekaccānanti yā adhigatamaggā	1771	
PA_tika-s02_01t:1771_4	sacchikatanirodhā ekadesena ca buddhaguṇe jānanti, tā ṭhapetvā tadaññesaṃ devatānaṃ.	1771	
PA_tika-s02_01t:1771_5	Aññepi buddhattakarāti visākhāpuṇṇamato paṭṭhāya rattindivaṃ evaṃ niccasamāhitabhāvahetukānaṃ	1771	
PA_tika-s02_01t:1771_6	buddhaguṇānaṃ upari aññepi buddhattasādhakā, “ayaṃ buddho”ti buddhabhāvassa paresaṃ	1771	
PA_tika-s02_01t:1771_7	vibhāvanā dhammā kiṃ nu kho atthīti yojanā.	1771	
PA_tika-s02_01t:1772_0	Animisehīti dhammapītivipphāravasena pasādavikasitaniccalatāya nimesarahitehi. Ratanacaṅkameti	1772	
PA_tika-s02_01t:1772_1	devatāhi māpite ratanamayacaṅkame. Ratanabhūtānaṃ sattannaṃ pakaraṇānaṃ tattha ca	1772	
PA_tika-s02_01t:1772_2	anantanayassa dhammaratanassa sammasanena taṃ ṭhānaṃ ratanagharacetiyaṃ nāma jātantipi	1772	
PA_tika-s02_01t:1772_3	vadanti. Evanti vakkhamānākārena. Chabbaṇṇānaṃ rasmīnaṃ dantehi nikkhamanato chaddantanāgakulaṃ	1772	
PA_tika-s02_01t:1772_4	viyāti nidassanaṃ vuttaṃ.	1772	
PA_tika-s02_01t:1773	Heṭṭhā lohapāsādappamāṇoti navabhūmakassa sabbapaṭhamassa lohapāsādassa heṭṭhā lohapāsādappamāṇo. Khandhakaṭṭhakathāyaṃ pana tattha “bhaṇḍāgāragabbhappamāṇa”nti vuttaṃ.	177	
PA_tika-s02_01t:1774_0	Paccaggheti abhinave. Paccekaṃ mahagghatāya paccaggheti keci, taṃ na sundaraṃ. Na	1774	
PA_tika-s02_01t:1774_1	hi buddhā bhagavanto mahagghaṃ paṭiggaṇhanti paribhuñjanti vā. Piṇḍapātanti ettha	1774	
PA_tika-s02_01t:1774_2	manthañca madhupiṇḍikañca sandhāya vadati. Ayaṃ vitakkoti – “kassa nu kho ahaṃ paṭhamaṃ	1774	
PA_tika-s02_01t:1774_3	dhammaṃ deseyya”nti ayaṃ parivitakko.	1774	
PA_tika-s02_01t:1775_0	Paṇḍiccenāti samāpattipaṭilābhasaṃsiddhena adhigamabāhusaccasaṅkhātena paṇḍitabhāvena.	1775	
PA_tika-s02_01t:1775_1	Veyyattiyenāti samāpattipaṭilābhapaccayena pārihāriyapaññāsaṅkhātena byattabhāvena.	1775	
PA_tika-s02_01t:1775_2	Medhāvīti tihetukapaṭisandhipaññāsaṅkhātāya taṃtaṃitikattabbatāpaññāsaṅkhātāya ca	1775	
PA_tika-s02_01t:1775_3	medhāya samannāgatoti evampettha attho daṭṭhabbo. Mahājāniyoti mahāparihāniko. Āgamanapādāpi	1775	
PA_tika-s02_01t:1775_4	natthīti idaṃ paṭhamaṃ vattabbaṃ, athāhaṃ tattha gaccheyyaṃ, gantvā desiyamānaṃ dhammampissa	1775	
PA_tika-s02_01t:1775_5	sotuṃ sotapasādopi natthīti yojanā. Kiṃ pana bhagavatā attano buddhānubhāvena te	1775	
PA_tika-s02_01t:1775_6	dhammaṃ ñāpetuṃ na sakkāti? Āma, na sakkā. Na hi parato ghosaṃ antarena sāvakānaṃ	1775	
PA_tika-s02_01t:1775_7	dhammābhisamayo sambhavati, aññathā itarapaccayarahitassapi dhammābhisamayena bhavitabbaṃ,	1775	
PA_tika-s02_01t:1775_8	na ca taṃ atthi. Vuttañhetaṃ – “dveme, bhikkhave, paccayā sammādiṭṭhiyā uppādāya	1775	
PA_tika-s02_01t:1775_9	parato ca ghoso ajjhattañca yonisomanasikāro”ti. Pāḷiyaṃ rāmasseva samāpattilābhitā	1775	
PA_tika-s02_01t:1775_10	āgatā, na udakassa, taṃ tassa bodhisattena samāgatakālavasena vuttaṃ. So hi pubbepi	17751	
PA_tika-s02_01t:1775_11	tattha yuttappayutto viharanto mahāpurisena khippaññeva samāpattīnaṃ nibbattitabhāvaṃ	17751	
PA_tika-s02_01t:1775_12	sutvā saṃvegajāto mahāsatte tato nibbijja pakkante ghaṭento vāyamanto nacirasseva	17751	
PA_tika-s02_01t:1775_13	aṭṭha samāpattiyo nibbattesi. Tena vuttaṃ “nevasaññānāsaññāyatane nibbattoti addasā”ti.	17751	
PA_tika-s02_01t:1775_14	Ete aṭṭha brāhmaṇāti sambandho. Chaḷaṅgavāti chaḷaṅgaviduno. Mantanti mantapadaṃ.	17751	
PA_tika-s02_01t:1775_15	“Nijjhāyitvā”ti vacanaseso, mantetvāti attho. Viyākariṃsūti kathesuṃ.	17751	
PA_tika-s02_01t:1776_0	Yathāmantapadanti lakkhaṇamantasaṅkhātavedavacanānurūpaṃ. Gatāti paṭipannā. “Dveva	1776	
PA_tika-s02_01t:1776_1	gatiyo bhavanti anaññā”ti vuttaniyāmena nicchinituṃ asakkontā brāhmaṇā vuttameva	1776	
PA_tika-s02_01t:1776_2	paṭipajjiṃsu, na mahāpurisassa buddhabhāvappattiṃ paccāsīsiṃsu. Ime pana koṇḍaññādayo	1776	
PA_tika-s02_01t:1776_3	pañca “ekaṃsato buddho bhavissatī”ti jātanicchayattā mantapadaṃ atikkantā. Puṇṇapattanti	1776	
PA_tika-s02_01t:1776_4	tuṭṭhidānaṃ. Nibbitakkāti nibbikappā, na dvedhā takkā.	1776	
PA_tika-s02_01t:1777_0	Vappakāleti vapanakāle. Vapanatthaṃ bījāni nīharaṇantena tattha aggaṃ gahetvā dānaṃ	1777	
PA_tika-s02_01t:1777_1	bījaggadānaṃ nāma. Lāyanaggādīsupi eseva nayo. Dhaññaphalassa nātipariṇatakāle puthukakāle.	1777	
PA_tika-s02_01t:1777_2	Lāyaneti sassalāyane. Yathā lūnaṃ hatthakaṃ katvā veṇivasena bandhanaṃ veṇikaraṇaṃ.	1777	
PA_tika-s02_01t:1777_3	Veṇiyo pana purisabhāravasena bandhanaṃ kalāpo. Khale kalāpānaṃ ṭhapanadivase aggaṃ	1777	
PA_tika-s02_01t:1777_4	gahetvā dānaṃ khalaggaṃ. Madditvā vīhīnaṃ rāsikaraṇadivase aggaṃ gahetvā dānaṃ bhaṇḍaggaṃ.	1777	
PA_tika-s02_01t:1777_5	Koṭṭhāgāre dhaññassa pakkhipanadivase dānaṃ koṭṭhaggaṃ. Uddharitvāti khalato dhaññassa	1777	
PA_tika-s02_01t:1777_6	uddharitvā. Navannaṃ aggadānānaṃ dinnattāti idaṃ tassa rattaññūnaṃ aggabhāvatthāya	1777	
PA_tika-s02_01t:1777_7	katābhinīhārānurūpaṃ pavattitasāvakapāramiyā ciṇṇante pavattitattā vuttaṃ. Tiṇṇampi	1777	
PA_tika-s02_01t:1777_8	hi bodhisattānaṃ taṃtaṃpāramiyā sikhāppattakāle pavattitaṃ puññaṃ apuññaṃ vā garutaravipākameva	1777	
PA_tika-s02_01t:1777_9	hoti, dhammassa ca sabbapaṭhamaṃ sacchikiriyāya vinā kathaṃ rattaññūnaṃ aggabhāvasiddhīti.	1777	
PA_tika-s02_01t:1777_10	Bahukārā kho ime pañcavaggiyāti idaṃ pana upakārānussaraṇamattakameva paricayavasena	17771	
PA_tika-s02_01t:1777_11	āḷārudakānussaraṇaṃ viya.	17771	
PA_tika-s02_01t:1778_0	285. Vivareti majjhe. Tenāha “tigāvutantare ṭhāne”ti. Ayojiyamāne upayogavacanaṃ	1778	
PA_tika-s02_01t:1778_1	na pāpuṇāti sāmivacanassa pasaṅge antarā-saddayogena upayogavacanassa icchitattā.	1778	
PA_tika-s02_01t:1778_2	Tenāha “antarāsaddena pana yuttattā upayogavacanaṃ kata”nti.	1778	
PA_tika-s02_01t:1779_0	Sabbaṃ tebhūmakadhammaṃ abhibhavitvā pariññābhisamayavasena atikkamitvā. Catubhūmakadhammaṃ	1779	
PA_tika-s02_01t:1779_1	anavasesaṃ ñeyyaṃ sabbaso ñeyyāvaraṇassa pahīnattā sabbaññutaññāṇena avediṃ. Rajjanadussanamuyhanādinā	1779	
PA_tika-s02_01t:1779_2	kilesena. Appahātabbampi kusalābyākataṃ tappaṭibaddhakilesamathanena pahīnattā na	1779	
PA_tika-s02_01t:1779_3	hotīti āha “sabbaṃ tebhūmakadhammaṃ jahitvā ṭhito”ti. Ārammaṇatoti ārammaṇakaraṇavasena.	1779	
PA_tika-s02_01t:1780_0	Kiñcāpi lokiyadhammānampi yādiso lokanāthassa adhigamo, na tādiso adhigamo parūpadeso	1780	
PA_tika-s02_01t:1780_1	atthi, lokuttaradhamme panassa lesopi natthīti āha “lokuttaradhamme mayhaṃ ācariyo	1780	
PA_tika-s02_01t:1780_2	nāma natthī”ti. Paṭibhāgapuggaloti sīlādīhi guṇehi paṭinidhibhūto puggalo. Sahetunāti	1780	
PA_tika-s02_01t:1780_3	sahadhammena sapāṭihīrakatāya. Nayenāti abhijānanatādividhinā. Cattāri saccānīti	1780	
PA_tika-s02_01t:1780_4	idaṃ tabbinimuttassa ñeyyassa abhāvato vuttaṃ. Sayaṃ buddhoti sayameva sayambhuñāṇena	1780	
PA_tika-s02_01t:1780_5	buddho. Vigatapariḷāhatāya sītibhūto. Tato eva nibbuto. Āhañchanti āhanissāmi. Veneyyānaṃ	1780	
PA_tika-s02_01t:1780_6	amatādhigamāya ugghosanādiṃ katvā satthu dhammadesanā amatadundubhīti vuttā.	1780	
PA_tika-s02_01t:1781_0	Anantañāṇo jitakilesoti anantajino. Evampi nāma bhaveyyāti evaṃvidhe nāma rūparatane	1781	
PA_tika-s02_01t:1781_1	īdisena ñāṇena bhavitabbanti adhippāyo. Ayaṃ hissa pabbajjāya paccayo jāto, katādhikāro	1781	
PA_tika-s02_01t:1781_2	cesa. Tathā hi bhagavā tena samāgamatthaṃ padasāva taṃ maggaṃ paṭipajji.	1781	
PA_tika-s02_01t:1782	Koṭṭhāsasampannāti aṅgapaccaṅgasaṅkhātaavayavasampannā. Aṭṭīyatīti aṭṭo hoti, domanassaṃ āpajjatīti attho.	178	
PA_tika-s02_01t:1783_0	Avihaṃ upapannāseti avihesu nibbattā. Vimuttāti aggaphalavimuttiyā vimuttā. Te hitvā	1783	
PA_tika-s02_01t:1783_1	mānusaṃ dehaṃ, dibbayogaṃ upajjhagunti te upakā dayo mānusaṃ attabhāvaṃ jahitvā orambhāgiyasaṃyojanappahānena	1783	
PA_tika-s02_01t:1783_2	avihesu nibbattamattāva aggamaggādhigamena dibbayogaṃ uddhambhāgiyasaṃyojanaṃ samatikkamiṃsu.	1783	
PA_tika-s02_01t:1784_0	286. Saṇṭhapesunti “neva abhivādetabbo”tiādinā saṇṭhaṃ kiriyākāraṃ akaṃsu. Tenāha	1784	
PA_tika-s02_01t:1784_1	“katikaṃ akaṃsū”ti. Padhānatoti pubbe anuṭṭhitadukkaracaraṇato. Pabhāvitanti vācāsamuṭṭhānaṃ,	1784	
PA_tika-s02_01t:1784_2	vacīnicchāraṇanti attho. “Ayaṃ na kiñci visesaṃ adhigamissatī”ti anukkaṇṭhanatthaṃ.	1784	
PA_tika-s02_01t:1784_3	“Mayaṃ yattha katthaci gamissāmā”ti mā vitakkayittha. Obhāsoti vipassanobhāso. Nimittanti	1784	
PA_tika-s02_01t:1784_4	kammaṭṭhānanimittaṃ. Ekapadenevāti ekavacaneneva. “Anena pubbepi na kiñci micchā	1784	
PA_tika-s02_01t:1784_5	vuttapubba”nti satiṃ labhitvā. Yathābhūtavādīti uppannagāravā.	1784	
PA_tika-s02_01t:1785_0	Antovihāreyeva ahosi daharakumāro viya tehi bhikkhūhi pariharito. Maleti saṃkilese.	1785	
PA_tika-s02_01t:1785_1	Gāmato bhikkhūhi nīhaṭaṃ upanītaṃ bhattaṃ etassāti nīhaṭabhatto, tena nīhaṭabhattena	1785	
PA_tika-s02_01t:1785_2	bhagavatā. Ettakaṃ kathāmagganti – “dvemā, bhikkhave, pariyesanā”ti ārabhitvā yāva	1785	
PA_tika-s02_01t:1785_3	– “natthi dāni punabbhavo”ti padaṃ, ettakaṃ desanāmaggaṃ. Kāmañcettha – “tumhepi	1785	
PA_tika-s02_01t:1785_4	mamañceva pañcavaggiyānañca maggaṃ ārūḷhā, ariyapariyesanā tumhākaṃ pariyesanā”ti	1785	
PA_tika-s02_01t:1785_5	aṭṭhakathāvacanaṃ. Tena pana – “so kho ahaṃ, bhikkhave, attanā jātidhammo samāno…pe…	1785	
PA_tika-s02_01t:1785_6	asaṃkiliṭṭhaṃ anuttaraṃ yogakkhemaṃ nibbānaṃ ajjhagamanti, atha kho, bhikkhave, pañcavaggiyā	1785	
PA_tika-s02_01t:1785_7	bhikkhū mayā evaṃ ovadiyamānā…pe… anuttaraṃ yogakkhemaṃ nibbānaṃ ajjhagamaṃsu…pe…	1785	
PA_tika-s02_01t:1785_8	natthi dāni punabbhavo”ti imasseva suttapadassa attho vibhāvitoti katvā vuttaṃ “bhagavā	1785	
PA_tika-s02_01t:1785_9	yaṃ pubbe avaca tumhepi mamañceva pañcavaggiyānañca maggaṃ āruḷhā, ariyapariyesanā	1785	
PA_tika-s02_01t:1785_10	tumhākaṃ pariyesanāti. Imaṃ ekameva anusandhiṃ dassento āharī”ti.	17851	
PA_tika-s02_01t:1786_0	287. Anagāriyānampīti pabbajitānampi. Pañcakāmaguṇavasena anariyapariyesanā hoti	1786	
PA_tika-s02_01t:1786_1	gadhitādibhāvena paribhuñjanato. Micchājīvavasenapi anariyapariyesanā hotīti tato	1786	
PA_tika-s02_01t:1786_2	visesanatthaṃ “pañcakāmaguṇavasenā”ti vuttaṃ sacchandarāgaparibhogassa adhippetattā.	1786	
PA_tika-s02_01t:1786_3	Idāni catūsu paccayesu kāmaguṇe niddhāretuṃ “tatthā”tiādi vuttaṃ. Paribhogarasoti	1786	
PA_tika-s02_01t:1786_4	paribhogapaccayapītisomanassaṃ. Ayaṃ pana rasasamānatāvasena gahaṇaṃ upādāya “raso”ti	1786	
PA_tika-s02_01t:1786_5	vutto, na sabhāvato. Sabhāvena gahaṇaṃ upādāya pītisomanassaṃ dhammārammaṇaṃ siyā,	1786	
PA_tika-s02_01t:1786_6	na rasārammaṇaṃ. Appaccavekkhaṇaparibhogoti paccavekkhaṇarahito paribhogo, idamatthitaṃ	1786	
PA_tika-s02_01t:1786_7	anissāya gadhitādibhāvena paribhogoti attho. Gadhitāti taṇhāya baddhā. Mucchitāti	1786	
PA_tika-s02_01t:1786_8	mucchaṃ mohaṃ pamādaṃ āpannā. Ajjhogāḷhāti adhiogāḷhā, taṃ taṃ ārammaṇaṃ anupavisitvā	1786	
PA_tika-s02_01t:1786_9	ṭhitā. Ādīnavaṃ apassantāti sacchandarāgaparibhoge dosaṃ ajānantā. Apaccavekkhitaparibhogahetuādīnavaṃ	1786	
PA_tika-s02_01t:1786_10	nissarati atikkamati etenāti nissaraṇaṃ, paccavekkhaṇañāṇaṃ.	17861	
PA_tika-s02_01t:1787_0	Pāsarāsinti pāsasamudāyaṃ. Luddako hi pāsaṃ oḍḍento na ekaṃyeva, na ca ekasmiṃyeva	1787	
PA_tika-s02_01t:1787_1	ṭhāne oḍḍeti, atha kho taṃtaṃmigānaṃ āgamanamaggaṃ sallakkhetvā tattha tattha oḍḍento	1787	
PA_tika-s02_01t:1787_2	bahūyeva oḍḍeti, tasmā te cittena ekato gahetvā “pāsarāsī”ti vuttaṃ. Vāgurassa vā	1787	
PA_tika-s02_01t:1787_3	pāsapadesānaṃ bahubhāvato “pāsarāsī”ti vuttaṃ.	1787	
PA_tika-s02_01t:1788	Pāsarāsisuttavaṇṇanāya līnatthappakāsanā samattā.	178	
PA_tika-s02_01t:1789	7. Cūḷahatthipadopamasuttavaṇṇanā	178	
PA_tika-s02_01t:1790_0	288. Setaparivāroti setapaṭicchado, setavaṇṇālaṅkāroti attho. Pubbe pana “setālaṅkārā”ti	1790	
PA_tika-s02_01t:1790_1	assālaṅkāro gahito, idha cakkapañjarakubbarādirathāvayavesu kātabbālaṅkāro. Evaṃ	1790	
PA_tika-s02_01t:1790_2	vuttenāti evaṃ “setāya suda”ntiādinā pakārena saṃyuttamahāvagge vuttena. Nātimahā	1790	
PA_tika-s02_01t:1790_3	yuddhamaṇḍale sañcārasukhatthaṃ. Yodho sārathīti dvinnaṃ, paharaṇadāyakena saddhiṃ tiṇṇaṃ vā.	1790	
PA_tika-s02_01t:1791_0	Nagaraṃ padakkhiṇaṃ karoti nagarasobhanatthaṃ. Idaṃ kira tassa brāhmaṇassa jāṇussoṇiṭṭhānantaraṃ	1791	
PA_tika-s02_01t:1791_1	jātisiddhaṃ paramparāgataṃ cārittaṃ. Tenāha “ito ettakehi divasehī”tiādi. Cārittavasena	1791	
PA_tika-s02_01t:1791_2	nagaravāsinopi tathā tathā paṭipajjanti. Puññavādimaṅgalakathane niyuttā māṅgalikā.	1791	
PA_tika-s02_01t:1791_3	Suvatthipattanāya sovatthikā. Ādi-saddena vandīādīnaṃ saṅgaho. Yasasirisampattiyāti	1791	
PA_tika-s02_01t:1791_4	yasasampattiyā sirisampattiyā ca, parivārasampattiyā ceva vibhavasobhāsampattiyā cāti attho.	1791	
PA_tika-s02_01t:1792_0	Nagarābhimukho pāyāsi attano bhikkhācāravelāya. Paṇḍito maññeti ettha maññeti idaṃ	1792	
PA_tika-s02_01t:1792_1	“maññatī”ti iminā samānatthaṃ nipātapadaṃ. Tassa iti-saddaṃ ānetvā atthaṃ dassento	1792	
PA_tika-s02_01t:1792_2	“paṇḍitoti maññatī”ti āha. Anumatipucchāvasena cetaṃ vuttaṃ. Tenevāha “udāhu no”ti.	1792	
PA_tika-s02_01t:1792_3	“Taṃ kiṃ maññati bhavaṃ vacchāyano samaṇassa gotamassa paññāveyyattiya”nti hi vuttamevatthaṃ	1792	
PA_tika-s02_01t:1792_4	puna gaṇhanto “paṇḍito maññe”ti āha. Tasmā vuttaṃ “bhavaṃ vacchāyano, samaṇaṃ gotamaṃ	1792	
PA_tika-s02_01t:1792_5	paṇḍitoti maññati, udāhu no”ti, yathā te khameyya, tathā naṃ kathehīti adhippāyo.	1792	
PA_tika-s02_01t:1793_0	Ahaṃ ko nāma, mama avisayo esoti dasseti. Ko cāti hetunissakke paccattavacananti	1793	
PA_tika-s02_01t:1793_1	āha “kuto cā”ti. Tathā cāha “kena kāraṇena jānissāmī”ti, yena kāraṇena samaṇassa	1793	
PA_tika-s02_01t:1793_2	gotamassa paññāveyyattiyaṃ jāneyyaṃ, taṃ kāraṇaṃ mayi natthīti adhippāyo. Buddhoyeva	1793	
PA_tika-s02_01t:1793_3	bhaveyya, abuddhassa sabbathā buddhañāṇānubhāvaṃ jānituṃ na sakkāti. Vuttañhetaṃ	1793	
PA_tika-s02_01t:1793_4	– “appamattakaṃ kho panetaṃ, bhikkhave, oramattakaṃ sīlamattakaṃ, yena puthujjano	1793	
PA_tika-s02_01t:1793_5	tathāgatassa vaṇṇaṃ vadamāno vadeyya, atthi, bhikkhave, aññeva dhammā gambhīrā duddasā	1793	
PA_tika-s02_01t:1793_6	duranubodhā …pe… yehi tathāgatassa yathābhuccaṃ vaṇṇaṃ sammā vadamāno vadeyyā”ti	1793	
PA_tika-s02_01t:1793_7	ca. Etthāti “sopi nūnassa tādisovā”ti etasmiṃ pade. Pasattha pasatthoti pasatthehi	1793	
PA_tika-s02_01t:1793_8	attano guṇeheva so pasattho, na tassa kittinā, pasaṃsāsabhāveneva pāsaṃsoti attho.	1793	
PA_tika-s02_01t:1793_9	Tenāha “sabbaguṇāna”ntiādi. Maṇiratananti cakkavattino maṇiratanaṃ. Sadevake loke	1793	
PA_tika-s02_01t:1793_10	pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.	17931	
PA_tika-s02_01t:1794_0	Araṇīyato attho, so eva vasatīti vasoti atthavaso, tassa tassa payogassa ānisaṃsabhūtaṃ	1794	
PA_tika-s02_01t:1794_1	phalanti āha “atthavasanti atthānisaṃsa”nti. Attho vā vuttalakkhaṇo vaso etassāti	1794	
PA_tika-s02_01t:1794_2	atthavaso, kāraṇaṃ. Nāgavanavāsikoti hatthināgānaṃ vicaraṇavane tesaṃ gahaṇatthaṃ	1794	
PA_tika-s02_01t:1794_3	vasanako. Anuggahitasippoti asikkhitahatthisippo āyatavitthatassa padamattassa dassanena	1794	
PA_tika-s02_01t:1794_4	“mahā vata, bho nāgo”ti niṭṭhāgamanato. Parato pana bhagavatā vuttaṭṭhāne. Uggahitasippo	1794	
PA_tika-s02_01t:1794_5	puriso nāgavanikoti āgato āyatavitthatassa padassa uccassa ca nisevitassa byabhicārabhāvaṃ	1794	
PA_tika-s02_01t:1794_6	ñatvā tattakena niṭṭhaṃ agantvā mahāhatthiṃ disvāva niṭṭhāgamanato. Ñāṇaṃ pajjati	1794	
PA_tika-s02_01t:1794_7	etthāti ñāṇapadāni, khattiyapaṇḍitādīnaṃ dhammavinaye vinītattā vinayehi adhigatajjhānādīni.	1794	
PA_tika-s02_01t:1794_8	Tāni hi tathāgatagandhahatthino desanāñāṇena akkantaṭṭhānāni. Cattārīti pana vineyyānaṃ	1794	
PA_tika-s02_01t:1794_9	idha khattiyapaṇḍitādivasena catubbidhānaṃyeva gahitattā.	1794	
PA_tika-s02_01t:1795_0	289. Puggalesu paññāya ca nipuṇatā paṇḍitasamaññā nipuṇatthassa dassanasamatthatāvasenevāti	1795	
PA_tika-s02_01t:1795_1	āha “sukhumaatthantarapaṭivijjhanasamatthe”ti. Kata-saddo idha nipphannapariyāyo.	1795	
PA_tika-s02_01t:1795_2	Pare pavadanti ettha, etenāti parappavādo, parasamayo. Parehi pavadanaṃ parappavādo,	1795	
PA_tika-s02_01t:1795_3	viggāhikakathāya paravādamaddanaṃ. Tadubhayampi ekato katvā pāḷiyaṃ vuttanti āha	1795	
PA_tika-s02_01t:1795_4	“viññātaparappavāde ceva parehi saddhiṃ katavādaparicaye cā”ti, parasamayesu paravādamaddanesu	1795	
PA_tika-s02_01t:1795_5	ca nipphanneti attho. Vālavedhirūpeti vālavedhipatirūpe. Tenāha “vālavedhidhanuggahasadise”ti.	1795	
PA_tika-s02_01t:1795_6	Vālanti anekadhā bhinnassa vālassa aṃsusaṅkhātaṃ vālaṃ. Bhindantā viyāti ghaṭādiṃ	1795	
PA_tika-s02_01t:1795_7	saviggahaṃ muggarādinā bhindantā viya, diṭṭhigatāni ekaṃsato bhindantāti adhippāyo.	1795	
PA_tika-s02_01t:1795_8	“Atthaṃ guyhaṃ paṭicchannaṃ katvā pucchissāmā”ti saṅkhataṃ padapañhaṃ pucchantīti	1795	
PA_tika-s02_01t:1795_9	dassetuṃ “dupadampī”tiādi vuttaṃ. Vadanti etenāti vādo, doso. Pucchīyatīti pañho,	1795	
PA_tika-s02_01t:1795_10	attho. Pucchati etenāti pañho, saddo. Tadubhayaṃ ekato gahetvā āha “evarūpe pañhe”tiādi.	17951	
PA_tika-s02_01t:1795_11	“Evaṃ puccheyya, evaṃ vissajjeyyā”ti ca pucchāvissajjanānaṃ sikhāvagamanaṃ dasseti.	17951	
PA_tika-s02_01t:1795_12	Seyyoti uttamo, paramo lābhoti adhippāyo.	17951	
PA_tika-s02_01t:1796_0	Evaṃ attano vādavidhamanabhayenapi pare bhagavantaṃ pañhaṃ pucchituṃ na visahantīti	1796	
PA_tika-s02_01t:1796_1	vatvā idāni vādavidhamanena vināpi na visahanti evāti dassetuṃ “apicā”tiādi āraddhaṃ.	1796	
PA_tika-s02_01t:1796_2	Cittaṃ pasīdati pare attano attabhāvampi vissatthaṃ niyyādetukāmā honti odhisakamettāpharaṇasadisattā	1796	
PA_tika-s02_01t:1796_3	tassa mettāyanassa. Dassanasampannāti daṭṭhabbatāya sampannā dassanānuttariyabhāvato,	1796	
PA_tika-s02_01t:1796_4	ativiya dassanīyāti attho.	1796	
PA_tika-s02_01t:1797_0	Saraṇagamanavasena sāvakāti lokiyasaraṇagamanena sāvakā, lokuttarasaraṇagamanena	1797	
PA_tika-s02_01t:1797_1	pana sāvakattaṃ parato āgamissati, tañca pabbajitavasena vuccati, idha gahaṭṭhavasena,	1797	
PA_tika-s02_01t:1797_2	ubhayatthāpi saraṇagamanena sāvakattaṃ veditabbaṃ. Te hi paralokavajjabhayadassāvino	1797	
PA_tika-s02_01t:1797_3	kulaputtā, ācārakulaputtāpi tādisā bhavanti. Thokenāti iminā “manaṃ anassāmā”ti padassatthaṃ vadati.	1797	
PA_tika-s02_01t:1798_0	290. Udāharīyati ubbegapītivasenāti, tathā vā udāharaṇaṃ udānaṃ. Tenāha “udāhāraṃ	1798	
PA_tika-s02_01t:1798_1	udāharī”ti. Assa dhammassāti assa paṭipattisaddhammapubbakassa paṭivedhasaddhammassa.	1798	
PA_tika-s02_01t:1798_2	Soti hatthipadopamo hatthipadopamabhāvena vuccamāno dhammo. Ettāvatāti ettakena paribbājakena	1798	
PA_tika-s02_01t:1798_3	vuttakathāmaggamattena. Kāmaṃ tena vuttakathāmaggenapi hatthipadopamabhāvena vuccamāno	1798	
PA_tika-s02_01t:1798_4	dhammo paripuṇṇova arahattaṃ pāpetvā paveditattā, so ca kho saṅkhepato, na vitthāratoti	1798	
PA_tika-s02_01t:1798_5	āha “na ettāvatā vitthārena paripūro hotī”ti. Yadi yathā vitthārena hatthipadopamo	1798	
PA_tika-s02_01t:1798_6	paripūro hoti, tathā desanā āraddhā, atha kasmā kusaloti na vuttoti codanā.	1798	
PA_tika-s02_01t:1799_0	291. Āyāmatopīti pi-saddena ubbedhenapi rassāti dasseti. Nīcakāyā hi tā honti. Uccāti	1799	
PA_tika-s02_01t:1799_1	uccakā. Nisevanaṃ, nisevati etthāti vā nisevitaṃ. Nisevanañcettha kaṇḍuyitavinodanatthaṃ	1799	
PA_tika-s02_01t:1799_2	ghaṃsanaṃ. Tenāha “khandhappadese ghaṃsitaṭṭhāna”nti. Uccāti anīcā, ubbedhavantiyoti	1799	
PA_tika-s02_01t:1799_3	attho. Kāḷārikāti viraḷadantā, visaṅgatadantāti attho. Tenāha “dantāna”ntiādi. Kaḷāratāyāti	1799	
PA_tika-s02_01t:1799_4	viraḷatāya. Ārañjitānīti rañjitāni, vilikhitānīti attho. Kaṇerutāyāti kuṭumalasaṇṭhānatāya.	1799	
PA_tika-s02_01t:1799_5	Ayaṃ vāti ettha vā-saddo saṃsayitanicchayattho yathā aññatthāpi “ayaṃ vā imesaṃ samaṇabrāhmaṇānaṃ	1799	
PA_tika-s02_01t:1799_6	sabbabālo sabbamūḷho”tiādīsu.	1799	
PA_tika-s02_01t:1800_0	Nāgavanaṃ viyāti mahāhatthino vāmanikādīnañca padadassanaṭṭhānabhūtaṃ nāgavanaṃ viya.	1800	
PA_tika-s02_01t:1800_1	Ādito paṭṭhāya yāva nīvaraṇappahānā dhammadesanā tathāgatassa bāhiraparibbājakādīnañca	1800	
PA_tika-s02_01t:1800_2	padadassanabhāvato. Ādito paṭṭhāyāti ca “taṃ suṇāhī”ti padato paṭṭhāya. Kusalo nāgavaniko	1800	
PA_tika-s02_01t:1800_3	viya yogāvacaro pariyesanavasena pamāṇaggahaṇato. Matthake ṭhatvāti imassa suttassa	1800	
PA_tika-s02_01t:1800_4	pariyosāne ṭhatvā. Imasmimpi ṭhāneti “evameva kho brāhmaṇā”tiādinā upameyyassa atthassa upaññāsanaṭṭhānepi.	1800	
PA_tika-s02_01t:1801_0	Svāyanti idha-saddamattaṃ gaṇhāti, na yathāvisesitabbaṃ idha-saddaṃ. Tathā hi vakkhati	1801	
PA_tika-s02_01t:1801_1	“katthaci padapūraṇamattamevā”ti. Lokaṃ upādāya vuccati loka-saddena samānādhikaraṇabhāvena	1801	
PA_tika-s02_01t:1801_2	vuttattā. Sesapadadvaye pana saddantarasannidhānamattena taṃ taṃ upādāya vuttatā	1801	
PA_tika-s02_01t:1801_3	daṭṭhabbā. Okāsanti kañci padesaṃ indasālaguhāya adhippetattā. Padapūraṇamattameva	1801	
PA_tika-s02_01t:1801_4	okāsāpadisanassapi asambhavato.	1801	
PA_tika-s02_01t:1802_0	Tathāgata-saddādīnaṃ atthaviseso mūlapariyāyaṭṭhakathā visuddhimaggasaṃvaṇṇanāsu	1802	
PA_tika-s02_01t:1802_1	vutto eva. Tathāgatassa sattanikāyantogadhatāya “idha pana sattaloko adhippeto”ti	1802	
PA_tika-s02_01t:1802_2	vatvā tatthāyaṃ yasmiṃ sattanikāye, yasmiñca okāse uppajjati, taṃ dassetuṃ “sattaloke	1802	
PA_tika-s02_01t:1802_3	uppajjamānopi cā”tiādi vuttaṃ. Tattha imasmiṃyeva cakkavāḷeti imissā eva lokadhātuyā.	1802	
PA_tika-s02_01t:1802_4	“Aṭṭhānametaṃ, bhikkhave, anavakāso, yaṃ ekissā lokadhātuyā dve arahanto sammāsambuddho	1802	
PA_tika-s02_01t:1802_5	apubbaṃ acarimaṃ uppajjeyyu”nti ettha jātikhettabhūtā dasasahassilokadhātu “ekissā	1802	
PA_tika-s02_01t:1802_6	lokadhātuyā”ti vuttā. Idha pana imaṃyeva lokadhātuṃ sandhāya “imasmiṃyeva cakkavāḷe”ti	1802	
PA_tika-s02_01t:1802_7	vuttaṃ. Tisso hi saṅgītiyo āruḷhe tepiṭake buddhavacane visayakhettaṃ āṇākhettaṃ	1802	
PA_tika-s02_01t:1802_8	jātikhettanti tividhe khette ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti	1802	
PA_tika-s02_01t:1802_9	suttaṃ natthi, na uppajjantīti pana atthi. Kathaṃ? “Na me ācariyo atthi, sadiso me	1802	
PA_tika-s02_01t:1802_10	na vijjati, ekomhi sammāsambuddho”ti evamādīni imissā lokadhātuyā ṭhatvā vadantena	18021	
PA_tika-s02_01t:1802_11	bhagavatā – “kiṃ panāvuso, sāriputta, atthetarahi añño samaṇo vā brāhmaṇo vā bhagavatā	18021	
PA_tika-s02_01t:1802_12	samasamo sambodhiyanti evaṃ puṭṭhāhaṃ, bhante, noti vadeyya”nti vatvā tassa kāraṇaṃ	18021	
PA_tika-s02_01t:1802_13	dassetuṃ – “aṭṭhānametaṃ anavakāso, yaṃ ekissā lokadhātuyā dve arahanto sammāsambuddhā”ti	18021	
PA_tika-s02_01t:1802_14	imaṃ suttaṃ dassentena dhammasenāpatinā ca buddhānaṃ uppattiṭṭhānabhūtaṃ imaṃ lokadhātuṃ	18021	
PA_tika-s02_01t:1802_15	ṭhapetvā aññattha anuppatti vuttā hotīti.	18021	
PA_tika-s02_01t:1803_0	Sujātāyātiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena	1803	
PA_tika-s02_01t:1803_1	vutto. Āsannatarāya hi paṭipattiyaṃ ṭhito “uppajjatī”ti vuccati uppādassa ekantikattā,	1803	
PA_tika-s02_01t:1803_2	pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannapaṭipattidassanavasena,	1803	
PA_tika-s02_01t:1803_3	tatiyo buddhakaradhammapāripūrito paṭṭhāya buddhabhāvāya paṭipattidassanavasena.	1803	
PA_tika-s02_01t:1803_4	Na hi mahāsattānaṃ tusitabhavūpapattito paṭṭhāya bodhisambhārasambharaṇaṃ nāma atthi.	1803	
PA_tika-s02_01t:1803_5	Catuttho buddhakaradhammasamārambhato paṭṭhāya. Bodhiyā niyatabhāvāpattito pabhuti	1803	
PA_tika-s02_01t:1803_6	hi viññūhi “buddho uppajjatī”ti vattuṃ sakkā uppādassa ekantikattā, yathā pana “tiṭṭhanti	1803	
PA_tika-s02_01t:1803_7	pabbatā, sandanti nadiyo”ti tiṭṭhanasandanakiriyānaṃ avicchedamupādāya vattamānapayogo,	1803	
PA_tika-s02_01t:1803_8	evaṃ uppādatthāya paṭipajjanakiriyāya avicchedamupādāya catūsu vikappesu “uppajjati	1803	
PA_tika-s02_01t:1803_9	nāmā”ti vuttaṃ. Sabbapaṭhamaṃ uppannabhāvanti sabbehi upari vuccamānehi visesehi	1803	
PA_tika-s02_01t:1803_10	paṭhamaṃ tathāgatassa uppannatāsaṅkhātaṃ atthitāvisesaṃ.	18031	
PA_tika-s02_01t:1804_0	So bhagavāti yo “tathāgato araha”ntiādinā kittitaguṇo, so bhagavā. Imaṃ lokanti nayidaṃ	1804	
PA_tika-s02_01t:1804_1	mahājanassa sammukhāmattaṃ lokaṃ sandhāya vuttaṃ, atha kho anavasesaṃ pariyādāyāti	1804	
PA_tika-s02_01t:1804_2	dassetuṃ “sadevaka”ntiādi vuttaṃ. Tenāha “idāni vattabbaṃ nidassetī”ti. Pajātattāti	1804	
PA_tika-s02_01t:1804_3	yathāsakaṃ kammakilesehi nibbattattā. Pañcakāmāvacaradevaggahaṇaṃ pārisesañāyena	1804	
PA_tika-s02_01t:1804_4	itaresaṃ padantarehi saṅgahitattā. Sadevakanti ca avayavena viggaho samudāyo samāsattho.	1804	
PA_tika-s02_01t:1804_5	Chaṭṭhakāmāvacaradevaggahaṇaṃ paccāsattiñāyena. Tattha hi so jāto tannivāsī ca. Brahmakāyikādibrahmaggahaṇanti	1804	
PA_tika-s02_01t:1804_6	etthāpi eseva nayo. Paccatthikapaccāmittasamaṇabrāhmaṇaggahaṇanti nidassanamattametaṃ	1804	
PA_tika-s02_01t:1804_7	apaccatthikānaṃ asamitābāhitapāpānañca samaṇabrāhmaṇānaṃ sassamaṇabrāhmaṇivacanena	1804	
PA_tika-s02_01t:1804_8	gahitattā. Kāmaṃ “sadevaka”ntiādivisesanānaṃ vasena sattavisayo loka-saddoti viññāyati	1804	
PA_tika-s02_01t:1804_9	tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso	1804	
PA_tika-s02_01t:1804_10	labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.	18041	
PA_tika-s02_01t:1805_0	Arūpino sattā attano āneñjavihārena viharantā “dibbantīti devā”ti imaṃ nibbacanaṃ	1805	
PA_tika-s02_01t:1805_1	labhantīti āha “sadevakaggahaṇena arūpāvacaradevaloko gahito”ti. Tenevāha “ākāsānañcāyatanūpagānaṃ	1805	
PA_tika-s02_01t:1805_2	devānaṃ sahabyata”nti. Samārakaggahaṇena chakāmāvacaradevaloko gahito tassa savisesaṃ	1805	
PA_tika-s02_01t:1805_3	mārassa vase vattanato. Rūpī brahmaloko gahito arūpībrahmalokassa visuṃ gahitattā.	1805	
PA_tika-s02_01t:1805_4	Catuparisavasenāti khattiyādicatuparisavasena. Itarā pana catasso parisā samārakādiggahaṇena	1805	
PA_tika-s02_01t:1805_5	gahitā evāti. Avasesasabbasattaloko nāgagaruḷādibhedo.	1805	
PA_tika-s02_01t:1806_0	Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgasova	1806	
PA_tika-s02_01t:1806_1	lokaṃ gahetvā yojanaṃ dassetuṃ “apicetthā”tiādi vuttaṃ. Tattha ukkaṭṭhaparicchedatoti	1806	
PA_tika-s02_01t:1806_2	ukkaṃsagabhivijānanena. Pañcasu hi gatīsu devalokova seṭṭho. Tatthāpi arūpino “dūrasamussāritakilesadukkhatāya,	1806	
PA_tika-s02_01t:1806_3	santapaṇītaāneñjavihārasamaṅgitāya, ativiya dīghāyukatāyā”ti evamādīhi visesehi ativiya	1806	
PA_tika-s02_01t:1806_4	itarehi ukkaṭṭhā. Brahmā mahānubhāvotiādiṃ dasasahassiyaṃ mahābrahmuno vasena vadati.	1806	
PA_tika-s02_01t:1806_5	“Ukkaṭṭhaparicchedato”ti hi vuttaṃ. Anuttaranti seṭṭhaṃ navalokuttaraṃ. Bhāvānukkamo	1806	
PA_tika-s02_01t:1806_6	bhāvavasena paresaṃ ajjhāsayavasena “sadevaka”ntiādīnaṃ padānaṃ anukkamo. Tīhākārehīti	1806	
PA_tika-s02_01t:1806_7	devamārabrahmasahitatāsaṅkhātehi tīhi pakārehi. Tīsu padesūti “sadevaka”ntiādīsu	1806	
PA_tika-s02_01t:1806_8	tīsu padesu. Tena tenākārenāti sadevakattādinā tena tena pakārena. Tedhātukameva	1806	
PA_tika-s02_01t:1806_9	pariyādinnanti porāṇā panāhūti yojanā.	1806	
PA_tika-s02_01t:1807_0	Abhiññāti ya-kāralopenāyaṃ niddeso, abhijānitvāti ayamettha atthoti āha “abhiññāya,	1807	
PA_tika-s02_01t:1807_1	adhikena ñāṇena ñatvā”ti. Anumānādipaṭikkhepoti anumānaupamānaatthāpattiādipaṭikkhepo	1807	
PA_tika-s02_01t:1807_2	ekappamāṇattā. Sabbattha appaṭihatañāṇācāratāya hi sabbapaccakkhā buddhā bhagavanto.	1807	
PA_tika-s02_01t:1807_3	Anuttaraṃ vivekasukhanti phalasamāpattisukhaṃ. Tena vītimissāpi kadāci bhagavato	1807	
PA_tika-s02_01t:1807_4	dhammadesanā hotīti āha “hitvāpī”ti. Bhagavā hi dhammaṃ desento yasmiṃ khaṇe parisā	1807	
PA_tika-s02_01t:1807_5	sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena	1807	
PA_tika-s02_01t:1807_6	paricchinditvā phalasamāpattiṃ samāpajjati, yathāparicchedañca samāpattito vuṭṭhāya	1807	
PA_tika-s02_01t:1807_7	ṭhitaṭṭhānato paṭṭhāya dhammaṃ deseti.	1807	
PA_tika-s02_01t:1808_0	Desakāyattena āṇādividhinā atisajjanaṃ pabodhanaṃ desanāti sā pariyattidhammavasena	1808	
PA_tika-s02_01t:1808_1	veditabbāti āha “desanāya tāva catuppadikāyapi gāthāyā”tiādi. Sāsitabbapuggalagatena	1808	
PA_tika-s02_01t:1808_2	yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti	1808	
PA_tika-s02_01t:1808_3	taṃ paṭipattidhammavasena veditabbanti āha “sīlasamādhivipassanā”tiādi. Kusalānanti	1808	
PA_tika-s02_01t:1808_4	maggakusalānaṃ, kusalānanti vā anavajjānaṃ. Tena phaladhammānampi saṅgaho siddho	1808	
PA_tika-s02_01t:1808_5	hoti. Ādibhāvo sīladiṭṭhīnaṃ tammūlakattā uttarimanussadhammānaṃ. Tasmiṃ tasmiṃ atthe	1808	
PA_tika-s02_01t:1808_6	kathāvadhisaddappabandho gāthāvasena suttavasena ca vavatthito pariyattidhammo, yo	1808	
PA_tika-s02_01t:1808_7	idheva “desanā”ti vutto. Tassa pana attho visesena sīlādi evāti āha “bhagavā hi dhammaṃ	1808	
PA_tika-s02_01t:1808_8	desento…pe… nibbānaṃ dassetī”ti. Tattha sīlaṃ dassetvāti sīlaggahaṇena sasambhāraṃ	1808	
PA_tika-s02_01t:1808_9	sīlaṃ gahitaṃ. Tathā maggaggahaṇena sasambhāro maggoti tadubhayena anavasesato pariyattiatthaṃ	1808	
PA_tika-s02_01t:1808_10	pariyādiyati. Tenāti sīlādidassanena. Atthavasena hi idha desanāya ādikalyāṇādibhāvo	18081	
PA_tika-s02_01t:1808_11	adhippeto. Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.	18081	
PA_tika-s02_01t:1809_0	Na so sātthaṃ deseti niyyānatthavirahato tassā desanāya. Ekabyañjanādiyuttā vāti	1809	
PA_tika-s02_01t:1809_1	sithilādibhedesu byañjanesu ekappakāreneva, dvippakāreneva vā byañjanena yuttā vā	1809	
PA_tika-s02_01t:1809_2	damiḷabhāsā viya. Sabbattha niroṭṭhaṃ katvā vattabbatāya sabbaniroṭṭhabyañjanā vā	1809	
PA_tika-s02_01t:1809_3	kirātabhāsā viya. Sabbattheva vissajjanīyayuttatāya sabbavissaṭṭhabyañjanā vā yavanabhāsā	1809	
PA_tika-s02_01t:1809_4	viya. Sabbattheva sānusāratāya sabbaniggahitabyañjanā vā pārasikādimilakkhabhāsā	1809	
PA_tika-s02_01t:1809_5	viya. Sabbāpesā ekadesabyañjanavaseneva pavattiyā aparipuṇṇabyañjanāti katvā “abyañjanā”ti	1809	
PA_tika-s02_01t:1809_6	vuttā. Amakkhetvāti apalicchetvā avināsetvā, ahāpetvāti vā attho.	1809	
PA_tika-s02_01t:1810_0	Bhagavā yamatthaṃ ñāpetuṃ ekagāthampi ekavākyampi deseti, tamatthaṃ tāya desanāya	1810	
PA_tika-s02_01t:1810_1	sabbaso paripuṇṇameva katvā deseti, evaṃ sabbatthāti āha “ekadesanāpi aparipuṇṇā	1810	
PA_tika-s02_01t:1810_2	natthī”ti. Ullumpanasabhāvasaṇṭhitenāti saṃkilesapakkhato vaṭṭadukkhato ca uddharaṇasabhāvāvaṭṭhitena	1810	
PA_tika-s02_01t:1810_3	cittena. Tasmāti yasmā sikkhāttayasaṅgahaṃ sakalaṃ sāsanaṃ idha “brahmacariya”nti	1810	
PA_tika-s02_01t:1810_4	adhippetaṃ, tasmā. Brahmacariyanti iminā samānādhikaraṇāni sabbapadāni yojetvā atthaṃ	1810	
PA_tika-s02_01t:1810_5	dassento “so dhammaṃ deseti…pe… pakāsetīti evamettha attho daṭṭhabbo”ti āha.	1810	
PA_tika-s02_01t:1811_0	Dūrasamussāritamānasseva sāsane sammāpaṭipatti sambhavati, na māna jātikassāti āha	1811	
PA_tika-s02_01t:1811_1	“nihatamānattā”ti. Ussannattāti bahulabhāvato. Bhogārogyādivatthukā madā suppaheyyā	1811	
PA_tika-s02_01t:1811_2	honti nimittassa anavaṭṭhānato’ na tathā kulavijjāmadāti khattiyabrāhmaṇakulīnānaṃ	1811	
PA_tika-s02_01t:1811_3	pabbajitānampi jātivijjā nissāya mānajappanaṃ duppajahanti āha “yebhuyyena hi…pe…	1811	
PA_tika-s02_01t:1811_4	mānaṃ karontī”ti. Vijātitāyāti nihīnajātitāya. Patiṭṭhātuṃ na sakkontīti suvisuddhiṃ	1811	
PA_tika-s02_01t:1811_5	katvā sīlaṃ rakkhituṃ na sakkonti. Sīlavasena hi sāsane patiṭṭhāti. Patiṭṭhātunti	1811	
PA_tika-s02_01t:1811_6	vā saccapaṭivedhena lokuttarāya patiṭṭhāya patiṭṭhātuṃ. Yebhuyyena hi upanissayasampannā	1811	
PA_tika-s02_01t:1811_7	sujātā eva honti, na dujjātā.	1811	
PA_tika-s02_01t:1812_0	Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.	1812	
PA_tika-s02_01t:1812_1	Saddhaṃ paṭilabhatīti pothujjanikasaddhāvasena saddahati. Viññujātikānañhi dhammasampattigahaṇapubbikā	1812	
PA_tika-s02_01t:1812_2	saddhāsiddhi dhammapamāṇadhammappasannabhāvato. Jāyampatikā vasantīti kāmaṃ “jāyampatikā”ti	1812	
PA_tika-s02_01t:1812_3	vutte gharasāmikagharasāminivasena dvinnaṃyeva gahaṇaṃ viññāyati. Yassa pana purisassa	1812	
PA_tika-s02_01t:1812_4	anekā pajāpatiyo honti, tattha kiṃ vattabbaṃ? Ekāyapi tāya vāso sambādhoti dassanatthaṃ	1812	
PA_tika-s02_01t:1812_5	“dve”ti vuttaṃ. Rāgādinā sakiñcanaṭṭhena, khettavatthuādinā sapalibodhaṭṭhena. Rāgarajādīnaṃ	1812	
PA_tika-s02_01t:1812_6	āgamanapathatāpi uppajjanaṭṭhānatā evāti dvepi vaṇṇanā ekatthā, byañjanameva nānaṃ.	1812	
PA_tika-s02_01t:1812_7	Alagganaṭṭhenāti asajjanaṭṭhena appaṭibaddhabhāvena. Evaṃ akusalakusalappavattīnaṃ	1812	
PA_tika-s02_01t:1812_8	ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā	1812	
PA_tika-s02_01t:1812_9	eva aṭṭhānaṭhānabhāvena tesaṃ taṃ dassetuṃ “apicā”tiādi vuttaṃ.	1812	
PA_tika-s02_01t:1813_0	Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā. Ekampi divasanti	1813	
PA_tika-s02_01t:1813_1	ekadivasamattampi. Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.	1813	
PA_tika-s02_01t:1813_2	Kilesamalena amalīnanti taṇhāsaṃkilesādivasena asaṃkiliṭṭhaṃ katvā. Paridahitvāti	1813	
PA_tika-s02_01t:1813_3	nivāsetvā ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ	1813	
PA_tika-s02_01t:1813_4	agārassa hitaṃ. Bhogakkhandhoti bhogarāsi bhogasamudāyo. Ābandhanaṭṭhenāti “putto	1813	
PA_tika-s02_01t:1813_5	nattā”tiādinā pemavasena saparicchedaṃ sambandhanaṭṭhena. “Amhākamete”ti ñāyantīti	1813	
PA_tika-s02_01t:1813_6	ñātī. Pitāmahapituputtādivasena parivattanaṭṭhena parivaṭṭo.	1813	
PA_tika-s02_01t:1814_0	292. Sāmaññavācīpi sikkhā-saddo sājīva-saddasannidhānato upari vuccamānavisesāpekkhāya	1814	
PA_tika-s02_01t:1814_1	ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti. Sikkhitabbaṭṭhena	1814	
PA_tika-s02_01t:1814_2	sikkhā. Saha ājīvanti etthāti sājīvo. Sikkhanabhāvenāti sikkhāya sājīve ca sikkhanabhāvena.	1814	
PA_tika-s02_01t:1814_3	Sikkhaṃ paripūrentoti sīlasaṃvaraṃ paripūrento. Sājīvañca avītikkamantoti – “nāmakāyo	1814	
PA_tika-s02_01t:1814_4	padakāyo niruttikāyo byañjanakāyo”ti vuttasikkhāpadaṃ bhagavato vacanaṃ avītikkamanto	1814	
PA_tika-s02_01t:1814_5	hutvāti attho. Idameva ca dvayaṃ “sikkhana”nti vuttaṃ. Tattha sājīvānatikkamo sikkhāpāripūriyā	1814	
PA_tika-s02_01t:1814_6	paccayo. Tato hi yāva maggā sikkhāpāripūrī hotīti.	1814	
PA_tika-s02_01t:1815_0	Pajahitvāti samādānavasena pariccajitvā. Pahīnakālato paṭṭhāya…pe… viratovāti etena	1815	
PA_tika-s02_01t:1815_1	pahānassa viratiyā ca samānakālataṃ dasseti. Yadi evaṃ “pahāyā”ti kathaṃ purimakālaniddesoti?	1815	
PA_tika-s02_01t:1815_2	Tathā gahetabbataṃ upādāya. Dhammānañhi paccayapaccayuppannabhāve apekkhite sahajātānampi	1815	
PA_tika-s02_01t:1815_3	paccayapaccayuppannabhāvena gahaṇaṃ purimapacchimabhāveneva hotīti gahaṇapavattiākāravasena	1815	
PA_tika-s02_01t:1815_4	paccayabhūtesu hirottappañāṇādīsu pahānakiriyāya purimakālavohāro, paccayuppannāsu	1815	
PA_tika-s02_01t:1815_5	ca viratīsu viramaṇakiriyāya aparakālavohāro ca hotīti “pahāya paṭivirato hotī”ti	1815	
PA_tika-s02_01t:1815_6	vuttaṃ. Pahāyāti vā samādānakālavasena vuttaṃ, pacchā vītikkamitabbavatthusamāyogavasena	1815	
PA_tika-s02_01t:1815_7	paṭiviratoti. Pahāyāti vā –	1815	
PA_tika-s02_01t:1816	“Nihantvāna tamokhandhaṃ, uditoyaṃ divākaro;	181	
PA_tika-s02_01t:1817	Vaṇṇapabhāya bhāseti, obhāsetvā samuggato”ti ca. –	181	
PA_tika-s02_01t:1818_0	Evamādīsu viya samānakālavasena veditabbo. Atha vā pāṇo atipātīyati etenāti pāṇātipāto,	1818	
PA_tika-s02_01t:1818_1	pāṇaghātahetubhūto ahirikānottappadosamohavihiṃ sādiko cetanāpadhāno saṃkilesadhammo,	1818	
PA_tika-s02_01t:1818_2	taṃ samādānavasena pahāya. Tato…pe… viratova hotīti avadhāraṇena tassā viratiyā kālādivasena	1818	
PA_tika-s02_01t:1818_3	apariyantataṃ dasseti. Yathā hi aññe samādinnaviratikāpi anavaṭṭhitacittatāya lābhajīvikādihetu	1818	
PA_tika-s02_01t:1818_4	samādānaṃ bhindanteva, na evamayaṃ. Ayaṃ pana pahīnakālato paṭṭhāya orato viratoti.	1818	
PA_tika-s02_01t:1818_5	Adinnādānaṃ pahāyātiādīsupi iminā nayena attho veditabbo.	1818	
PA_tika-s02_01t:1819_0	Daṇḍanaṃ daṇḍanipātanaṃ daṇḍo. Muggarādipaharaṇavisesopi idha paharaṇavisesoti adhippeto.	1819	
PA_tika-s02_01t:1819_1	Tenāha “ṭhapetvā daṇḍaṃ sabbampi avasesaṃ upakaraṇa”nti. Daṇḍanasaṅkhātassa paraviheṭhanassa	1819	
PA_tika-s02_01t:1819_2	parivajjitabhāvadīpanatthaṃ daṇḍasatthānaṃ nikkhepavacananti āha “parūpaghātatthāyā”tiādi.	1819	
PA_tika-s02_01t:1819_3	Vihiṃsanabhāvatoti vibādhanabhāvato. Lajjīti ettha vuttalajjāya ottappampi vuttanti	1819	
PA_tika-s02_01t:1819_4	daṭṭhabbaṃ. Na hi pāpajigucchanapāputtāsarahitaṃ, pāpabhayaṃ vā alajjanaṃ atthi.	1819	
PA_tika-s02_01t:1819_5	Yassa vā dhammagarutāya dhammassa ca attādhīnattā attādhipatibhūtā lajjākiccakārī,	1819	
PA_tika-s02_01t:1819_6	tassa lokādhipatibhūtaṃ ottappaṃ kiccakaranti vattabbameva natthīti “lajjī”icceva	1819	
PA_tika-s02_01t:1819_7	vuttaṃ. Dayaṃ mettacittataṃ āpannoti kasmā vuttaṃ, nanu dayā-saddo “adayāpanno”tiādīsu	1819	
PA_tika-s02_01t:1819_8	karuṇāya vattatīti? Saccametaṃ, ayaṃ pana dayā-saddo anurakkhaṇatthaṃ antonītaṃ katvā	1819	
PA_tika-s02_01t:1819_9	pavattamāno mettāya ca karuṇāya ca pavattatīti idha mettāya pavattamāno vutto. Mijjati	1819	
PA_tika-s02_01t:1819_10	siniyhatīti mettā, sā etassa atthīti mettaṃ, mettaṃ cittaṃ etassa atthīti mettacitto,	18191	
PA_tika-s02_01t:1819_11	tassa bhāvo mettacittatā, mettāicceva attho.	18191	
PA_tika-s02_01t:1820_0	Sabbapāṇabhūtahitānukampīti etena tassā viratiyā sattavasena apariyantataṃ dasseti.	1820	
PA_tika-s02_01t:1820_1	Pāṇabhūteti pāṇajāte. Anukampakoti karuṇāyanako. Yasmā pana mettā karuṇāya visesapaccayo	1820	
PA_tika-s02_01t:1820_2	hoti, tasmā vuttaṃ “tāya eva dayāpannatāyā”ti. Evaṃ yehi dhammehi pāṇātipātā virati	1820	
PA_tika-s02_01t:1820_3	sampajjati, tehi lajjāmettākaruṇādhammehi samaṅgibhāvo dassito, saddhiṃ piṭṭhivaṭṭakadhammehīti	1820	
PA_tika-s02_01t:1820_4	daṭṭhabbaṃ. Etthāha – kasmā “pāṇātipātaṃ pahāyā”ti ekavacananiddeso kato, nanu niravasesānaṃ	1820	
PA_tika-s02_01t:1820_5	pāṇānaṃ atipātato virati idhādhippetā? Tathā hi vuttaṃ “sabbapāṇabhūtahitānukampī	1820	
PA_tika-s02_01t:1820_6	viharatī”ti. Teneva hi aṭṭhakathāyaṃ “sabbe pāṇabhūte hitena anukampako”ti puthuvacananiddesoti?	1820	
PA_tika-s02_01t:1820_7	Saccametaṃ, pāṇabhāvasāmaññavasena panettha pāḷiyaṃ ādito ekavacananiddeso kato,	1820	
PA_tika-s02_01t:1820_8	sabbasaddasannidhānena puthuttaṃ viññāyamānamevāti sāmaññaniddesaṃ akatvā bhedavacanicchāvasena	1820	
PA_tika-s02_01t:1820_9	dassetuṃ aṭṭhakathāyaṃ bahuvacanavasena attho vutto. Kiñca bhiyyo – sāmaññato saṃvarasamādānaṃ,	1820	
PA_tika-s02_01t:1820_10	tabbisesato saṃvarabhedoti imassa visesassa dassanatthaṃ ayaṃ vacanabhedo katoti	18201	
PA_tika-s02_01t:1820_11	veditabbaṃ. Viharatīti vuttappakāro hutvā ekasmiṃ iriyāpathe uppannaṃ dukkhaṃ aññena	18201	
PA_tika-s02_01t:1820_12	iriyāpathena vicchinditvā attabhāvaṃ harati pavattetīti attho. Tenāha “iriyati pāletī”ti.	18201	
PA_tika-s02_01t:1821_0	Na kevalaṃ kāyavacīpayogavasena ādānameva, atha kho ākaṅkhapissa pariccattavatthuvisayāvāti	1821	
PA_tika-s02_01t:1821_1	dassetuṃ “cittenapī”tiādi vuttaṃ. Theneti theyyaṃ karotīti theno, coro. Sucibhūtenāti	1821	
PA_tika-s02_01t:1821_2	ettha sucibhāvo adhikārato saddantarasannidhānato ca theyyasaṃkilesaviramaṇanti āha	1821	
PA_tika-s02_01t:1821_3	“athenattāyeva sucibhūtenā”ti. Kāmañcettha “lajjī dayāpanno”tiādi na vuttaṃ, adhikāravasena	1821	
PA_tika-s02_01t:1821_4	pana atthato vā vuttamevāti veditabbaṃ. Yathā hi lajjādayo pāṇātipātapahānassa visesapaccayo,	1821	
PA_tika-s02_01t:1821_5	evaṃ adinnādānapahānassapīti, tasmā sāpi pāḷi ānetvā vattabbā. Esa nayo ito paresupi.	1821	
PA_tika-s02_01t:1821_6	Atha vā sucibhūtenāti etena hirottappādīhi samannāgamo, ahirikādīnañca pahānaṃ vuttamevāti	1821	
PA_tika-s02_01t:1821_7	“lajjī”tiādi na vuttanti daṭṭhabbaṃ.	1821	
PA_tika-s02_01t:1822_0	Aseṭṭhacariyanti aseṭṭhānaṃ cariyaṃ, aseṭṭhaṃ vā cariyaṃ. Mithunānaṃ vuttākārena	1822	
PA_tika-s02_01t:1822_1	sadisabhūtānaṃ ayanti mithuno, yathāvutto durācāro. Ārācārī methunāti etena – “idha	1822	
PA_tika-s02_01t:1822_2	brāhmaṇa, ekacco…pe… na heva kho mātugāmena saddhiṃ dvayaṃdvayasamāpattiṃ samāpajjati,	1822	
PA_tika-s02_01t:1822_3	apica kho mātugāmassa ucchādanaparimaddananhāpanasambāhanaṃ sādiyati, so tadassādeti,	1822	
PA_tika-s02_01t:1822_4	taṃ nikāmeti, tena ca vittiṃ āpajjatī”tiādinā vuttā sattavidhamethunasaṃyogāpi paṭivirati	1822	
PA_tika-s02_01t:1822_5	dassitāti daṭṭhabbaṃ.	1822	
PA_tika-s02_01t:1823_0	Saccena saccanti purimena vacīsaccena pacchimaṃ vacīsaccaṃ sandahati asaccena anantarikattā.	1823	
PA_tika-s02_01t:1823_1	Tenāha “yo hī”tiādi. Haliddirāgo viya na thirakato hotīti ettha kathāya anavaṭṭhitabhāvena	1823	
PA_tika-s02_01t:1823_2	haliddirāgasadisatā veditabbā, na puggalassa. Pāsāṇalekhā viyāti etthāpi eseva nayo.	1823	
PA_tika-s02_01t:1823_3	Saddhā ayati pavattati etthāti saddhāyo, saddhāyo eva saddhāyiko yathā “venayiko”ti,	1823	
PA_tika-s02_01t:1823_4	saddhāya vā ayitabbo saddhāyiko, saddheyyoti attho. Vattabbataṃ āpajjativisaṃvādanatoti adhippāyo.	1823	
PA_tika-s02_01t:1824_0	Anuppadātāti anubalappadātā, anuvattanavasena vā padātā. Kassa pana anuvattanaṃ padānañcāti?	1824	
PA_tika-s02_01t:1824_1	“Sahitāna”nti vuttattā sandhānassāti viññāyati. Tenāha “sandhānānuppadātā”ti. Yasmā	1824	
PA_tika-s02_01t:1824_2	pana anuvattanavasena sandhānassa padānaṃ ādhānaṃ, rakkhaṇaṃ vā daḷhīkaraṇaṃ hoti.	1824	
PA_tika-s02_01t:1824_3	Tena vuttaṃ “dve jane samagge disvā”tiādi. Āramanti etthāti ārāmo, ramitabbaṭṭhānaṃ.	1824	
PA_tika-s02_01t:1824_4	Yasmā pana ā-kārena vināpi ayamattho labbhati, tasmā vuttaṃ “samaggarāmotipi pāḷi,	1824	
PA_tika-s02_01t:1824_5	ayamevettha attho”ti.	1824	
PA_tika-s02_01t:1825	Etthāti –	182	
PA_tika-s02_01t:1826	“Nelaṅgo setapacchādo, ekāro vattatī ratho;	182	
PA_tika-s02_01t:1827	Anīghaṃ passa āyantaṃ, chinnasotaṃ abandhana”nti. –	182	
PA_tika-s02_01t:1828_0	Imissā gāthāya. Sīlañhettha “nelaṅga”nti vuttaṃ. Tenevāha – citto gahapati, “nelaṅganti	1828	
PA_tika-s02_01t:1828_1	kho, bhante, sīlānametaṃ adhivacana”nti. Sukumārāti apharusatāya mudukā. Purassa	1828	
PA_tika-s02_01t:1828_2	esāti ettha pura-saddo tannivāsīvācako daṭṭhabbo “gāmo āgato”tiādīsu viya. Tenevāha	1828	
PA_tika-s02_01t:1828_3	“nagaravāsīna”nti. Manaṃ appāyati vaḍḍhetīti manāpā. Tena vuttaṃ “cittavuddhikarā”ti.	1828	
PA_tika-s02_01t:1829_0	Kālavādītiādi samphappalāpāpaṭiviratassa paṭipattidassanaṃ. Atthasaṃhitāpi hi vācā	1829	
PA_tika-s02_01t:1829_1	ayuttakālapayogena atthāvahā na siyāti anatthaviññāpanavācaṃ anulometi, tasmā samphappalāpaṃ	1829	
PA_tika-s02_01t:1829_2	pajahantena akālavāditā pariharitabbāti vuttaṃ “kālavādī”ti. Kāle vadantenapi ubhayānatthasādhanato	1829	
PA_tika-s02_01t:1829_3	abhūtaṃ parivajjetabbanti āha “bhūtavādī”ti. Bhūtañca vadantena yaṃ idhaloka-paraloka-hitasampādakaṃ,	1829	
PA_tika-s02_01t:1829_4	tadeva vattabbanti dassetuṃ “atthavādī”ti vuttaṃ. Atthaṃ vadantenapi lokiyadhammasannissitameva	1829	
PA_tika-s02_01t:1829_5	avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.	1829	
PA_tika-s02_01t:1829_6	Yathā ca attho lokuttaradhammasannissito hoti, taṃdassanatthaṃ “vinayavādī”ti vuttaṃ.	1829	
PA_tika-s02_01t:1829_7	Pañcannañhi saṃvaravinayānaṃ, pañcannañca pahānavinayānaṃ vasena vuccamāno attho	1829	
PA_tika-s02_01t:1829_8	nibbānādhigamahetubhāvato lokuttaradhammasannissito hotīti. Evaṃ guṇavisesayuttova	1829	
PA_tika-s02_01t:1829_9	attho vuccamāno desanākosalle sati sobhati, kiccakaro ca hoti, na aññathāti dassetuṃ	1829	
PA_tika-s02_01t:1829_10	“nidhānavatiṃ vācaṃ bhāsitā”ti vuttaṃ. Idāni taṃ desanākosallaṃ vibhāvetuṃ “kālenā”tiādimāha.	18291	
PA_tika-s02_01t:1829_11	Pucchādivasena hi otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetuudāharaṇaṃ	18291	
PA_tika-s02_01t:1829_12	saṃsandanādiṃ taṃtaṃkālānurūpaṃ vibhāventiyā parimitaparicchinnarūpāya vipulatara-gambhīrodāra-paramattha-vitthārasaṅgāhikāya	18291	
PA_tika-s02_01t:1829_13	kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti	18291	
PA_tika-s02_01t:1829_14	evamettha atthayojanā veditabbā.	18291	
PA_tika-s02_01t:1830_0	293. Evaṃ paṭipāṭiyā satta mūlasikkhāpadāni vibhāvetvā satipi abhijjhādipahānaindriyasaṃvarasatisampajaññajāgariyānuyogādike	1830	
PA_tika-s02_01t:1830_1	uttaradesanāyaṃ vibhāvetuṃ taṃ pariharitvā ācārasīlasseva vibhajanavasena pāḷi pavattāti	1830	
PA_tika-s02_01t:1830_2	tadatthaṃ vivarituṃ “bījagāmabhūtagāmasamārambhā”tiādi vuttaṃ. Tattha bījānaṃ gāmo	1830	
PA_tika-s02_01t:1830_3	samūho bījagāmo. Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo.	1830	
PA_tika-s02_01t:1830_4	Nanu ca rukkhādayo cittarahitatāya na jīvā, cittarahitatā ca paripphandābhāvato chinne	1830	
PA_tika-s02_01t:1830_5	viruhanato visadisajātikabhāvato catuyoniapariyāpannato ca veditabbā, vuḍḍhi pana	1830	
PA_tika-s02_01t:1830_6	pavāḷasilālavaṇānampi vijjatīti na tesaṃ jīvabhāve kāraṇaṃ, visayaggahaṇañca nesaṃ	1830	
PA_tika-s02_01t:1830_7	parikappanāmattaṃ supanaṃ viya ciñcādenaṃ, tathā dohaḷādayo, tattha kasmā bījagāmabhūtagāmasamārambhā	1830	
PA_tika-s02_01t:1830_8	paṭivirati icchitāti? Samaṇasāruppato tannivāsisattānurakkhaṇato ca. Tenevāha – “jīvasaññino	1830	
PA_tika-s02_01t:1830_9	hi moghapurisa manussā rukkhasmi”ntiādi.	1830	
PA_tika-s02_01t:1831_0	Mūlameva bījaṃ mūlabījaṃ, mūlabījaṃ etassātipi mūlabījaṃ. Sesesupi eseva nayo. Phaḷubījanti	1831	
PA_tika-s02_01t:1831_1	pabbabījaṃ. Paccayantarasamavāye sadisaphaluppattiyā visesakāraṇabhāvato viruhaṇasamatthe	1831	
PA_tika-s02_01t:1831_2	sāraphale niruḷho bījasaddo tadatthasaṃsiddhiyā mūlādīsupi kesuci pavattatīti mūlādito	1831	
PA_tika-s02_01t:1831_3	nivattanatthaṃ ekena bīja-saddena visesetvā vuttaṃ “bījabīja”nti “rūparūpaṃ, dukkhadukkha”nti	1831	
PA_tika-s02_01t:1831_4	ca yathā. Kasmā panettha bījagāmabhūtagāmaṃ uddharitvā bījagāmo eva niddiṭṭhoti?	1831	
PA_tika-s02_01t:1831_5	Na kho panetaṃ evaṃ daṭṭhabbaṃ, nanu avocumha – “mūlameva bījaṃ mūlabījaṃ, mūlabījaṃ	1831	
PA_tika-s02_01t:1831_6	etassātipi mūlabīja”nti. Tattha purimena bījagāmo niddiṭṭho, dutiyena bhūtagāmo,	1831	
PA_tika-s02_01t:1831_7	duvidhopesa mūlabījañca mūlabījañca mūlabījanti sāmaññaniddesena, ekasesanayena vā	1831	
PA_tika-s02_01t:1831_8	uddiṭṭhoti veditabbo. Tenevāha “pañcavidhassā”tiādi. Nīlatiṇarukkhādikassāti allatiṇassa	1831	
PA_tika-s02_01t:1831_9	ceva allarukkhādikassa ca. Ādi-saddena osadhigacchalatādīnaṃ saṅgaho.	1831	
PA_tika-s02_01t:1832_0	Ekaṃ bhattaṃ ekabhattaṃ, taṃ assa atthīti ekabhattiko. So pana rattibhojanenapi siyāti	1832	
PA_tika-s02_01t:1832_1	tannivattanatthaṃ āha “rattūparato”ti. Evampi aparaṇhabhojīpi siyā ekabhattikoti	1832	
PA_tika-s02_01t:1832_2	tannivattanatthaṃ “virato vikālabhojanā”ti vuttaṃ. Aruṇuggamanakālato paṭṭhāya yāva	1832	
PA_tika-s02_01t:1832_3	majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma, tadañño	1832	
PA_tika-s02_01t:1832_4	vikālo. Aṭṭhakathāyaṃ pana dutiyapadena rattibhojanassa paṭikkhittattā “atikkante	1832	
PA_tika-s02_01t:1832_5	majjhanhike yāva sūriyatthaṅgamanā bhojanaṃ vikālabhojanaṃ nāmā”ti vuttaṃ.	1832	
PA_tika-s02_01t:1833_0	“Sabbapāpassa akaraṇa”ntiādinayappavattaṃ bhagavato sāsanaṃ accantarāguppattiyā naccādidassanaṃ	1833	
PA_tika-s02_01t:1833_1	na anulometīti āha “sāsanassa ananulomattā”ti. Attanā payojiyamānaṃ, parehi payojāpiyamānañca	1833	
PA_tika-s02_01t:1833_2	naccaṃ naccabhāvasāmaññena pāḷiyaṃ ekeneva nacca-saddena gahitaṃ, tathā gītavādita-saddena	1833	
PA_tika-s02_01t:1833_3	cāti āha “naccananaccāpanādivasenā”ti. Ādi-saddena gāyanagāyāpanavādanavādāpanāni	1833	
PA_tika-s02_01t:1833_4	saṅgayhanti. Dassanena cettha savanampi saṅgahitaṃ virūpekasesanayena. Yathāsakaṃ	1833	
PA_tika-s02_01t:1833_5	visayassa ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato	1833	
PA_tika-s02_01t:1833_6	“dassanā”icceva vuttaṃ. Tenāha “pañcahi viññāṇehi na kañci dhammaṃ paṭivijānāti aññatra	1833	
PA_tika-s02_01t:1833_7	abhinipātamattā”ti. Avisūkabhūtassa gītassa savanaṃ kadāci vaṭṭatīti āha “visūkabhūtā	1833	
PA_tika-s02_01t:1833_8	dassanā”ti. Tathā hi vuttaṃ paramatthajotikāyaṃ khuddakaṭṭhakathāyaṃ “dhammūpasaṃhitaṃ	1833	
PA_tika-s02_01t:1833_9	gītaṃ vaṭṭati, gītūpasaṃhito dhammo na vaṭṭatī”ti. Yaṃ kiñcīti ganthitaṃ vā aganthitaṃ	1833	
PA_tika-s02_01t:1833_10	vā yaṃ kiñci pupphaṃ. Gandhajātanti gandhajātikaṃ. Tassapi “yaṃ kiñcī”ti vacanato	18331	
PA_tika-s02_01t:1833_11	pisitassa apisitassapi yassa kassaci vilepanādi na vaṭṭatīti dasseti.	18331	
PA_tika-s02_01t:1834_0	Uccāti ucca-saddena samānatthaṃ ekaṃ saddantaraṃ. Seti etthāti sayanaṃ. Uccāsayanaṃ	1834	
PA_tika-s02_01t:1834_1	mahāsayanañca samaṇasārupparahitaṃ adhippetanti āha “pamāṇātikkantaṃ akappiyattharaṇa”nti.	1834	
PA_tika-s02_01t:1834_2	Āsanañcettha sayaneneva saṅgahitanti daṭṭhabbaṃ. Yasmā pana ādhāre paṭikkhitte tadādhārā	1834	
PA_tika-s02_01t:1834_3	kiriyā paṭikkhittāva hoti, tasmā “uccāsayanamahāsayanā”icceva vuttaṃ, atthato pana	1834	
PA_tika-s02_01t:1834_4	tadupabhogabhūtanisajjānipajjanehi virati dassitāti daṭṭhabbaṃ. Atha vā uccāsayanamahāsayanañca	1834	
PA_tika-s02_01t:1834_5	uccāsayanamahāsayanañca uccāsayanamahāsayananti etasmiṃ atthe ekasesena ayaṃ niddeso	1834	
PA_tika-s02_01t:1834_6	kato yathā “nāmarūpapaccayā saḷāyatana”nti, āsanakiriyāpubbakattā vā sayanakiriyāya	1834	
PA_tika-s02_01t:1834_7	sayanaggahaṇena āsanampi gahitanti veditabbaṃ.	1834	
PA_tika-s02_01t:1835_0	Dārumāsakoti ye vohāraṃ gacchantīti iti-saddena evaṃpakāre dasseti. Aññehi gāhāpane	1835	
PA_tika-s02_01t:1835_1	upanikkhittasādiyane ca paṭiggahaṇattho labbhatīti āha “neva naṃ uggaṇhāti, na uggaṇhāpeti,	1835	
PA_tika-s02_01t:1835_2	na upanikkhittaṃ sādiyatī”ti. Atha vā tividhaṃ paṭiggahaṇaṃ kāyena vācāya manasāti.	1835	
PA_tika-s02_01t:1835_3	Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ, manasā paṭiggahaṇaṃ	1835	
PA_tika-s02_01t:1835_4	sādiyananti tividhampi paṭiggahaṇaṃ ekajjhaṃ gahetvā “paṭiggahaṇā”ti vuttanti āha	1835	
PA_tika-s02_01t:1835_5	“neva naṃ uggaṇhātī”tiādi. Esa nayo āmakadhaññapaṭiggahaṇātiādīsupi. Nīvārādiupadhaññassa	1835	
PA_tika-s02_01t:1835_6	sāliādimūladhaññantogadhattā vuttaṃ “sattavidhassā”ti. “Anujānāmi, bhikkhave, pañca	1835	
PA_tika-s02_01t:1835_7	vasāni bhesajjāni acchavasaṃ macchavasaṃ susukāvasaṃ sukaravasaṃ gadrabhavasa”nti	1835	
PA_tika-s02_01t:1835_8	vuttattā idaṃ odissa anuññātaṃ nāma, tassa pana “kāle paṭiggahita”nti vuttattā paṭiggahaṇaṃ	1835	
PA_tika-s02_01t:1835_9	vaṭṭati. Sati paccayeti āha “aññatra odissa anuññātā”ti.	1835	
PA_tika-s02_01t:1836_0	Sarūpena vañcanaṃ rūpakūṭaṃ, patirūpena vañcanāti attho. Aṅgena attano sarīrāvayavena	1836	
PA_tika-s02_01t:1836_1	vañcanaṃ aṅgakūṭaṃ. Gahaṇavasena vañcanaṃ gahaṇakūṭaṃ. Paṭicchannaṃ katvā vañcanaṃ	1836	
PA_tika-s02_01t:1836_2	paṭicchannakūṭaṃ. Akkamatīti nippīḷeti, pubbabhāge akkamatīti sambandho.	1836	
PA_tika-s02_01t:1837	Hadayanti nāḷiādīnaṃ mānabhājanānaṃ abbhantaraṃ. Tilādīnaṃ nāḷiādīhi minanakāle ussāpitasikhāyeva sikhā. Sikhābhedo tassāhāpanaṃ.	183	
PA_tika-s02_01t:1838_0	Kecīti sārasamāsācariyā, uttaravihāravāsino ca. Vadhoti muṭṭhipahārakasātāḷanādīhi	1838	
PA_tika-s02_01t:1838_1	vihesanaṃ, vibādhananti attho. Viheṭhanatthopi hi vadha-saddo dissati “attānaṃvadhitvā	1838	
PA_tika-s02_01t:1838_2	vadhitvā rodatī”tiādīsu. Yathā hi apariggahabhāvasāmaññe satipi pabbajitehi appaṭiggahitabbavatthuvibhāgasandassanatthaṃ	1838	
PA_tika-s02_01t:1838_3	itthikumāridāsidāsādayo vibhāgena vuttā. Evaṃ parassa haraṇabhāvato adinnādānabhāvasāmaññe	1838	
PA_tika-s02_01t:1838_4	satipi tulākūṭādayo adinnādānavisesabhāvadassanatthaṃ vibhāgena vuttā, na evaṃ pāṇātipātapariyāyassa	1838	
PA_tika-s02_01t:1838_5	vadhassa puna gahaṇe payojanaṃ atthi, tattha sayaṃkāro, idha paraṃkāroti ca na sakkā	1838	
PA_tika-s02_01t:1838_6	vattuṃ “kāyavacīpayogasamuṭṭhāpikā cetanā chappayogā”ti vacanato. Tasmā yathāvutto	1838	
PA_tika-s02_01t:1838_7	evettha attho yutto. Aṭṭhakathāyaṃ pana “vadhoti māraṇa”nti vuttaṃ, tampi pothanameva	1838	
PA_tika-s02_01t:1838_8	sandhāyāti ca sakkā viññātuṃ māraṇa-saddassapi vihiṃsane dissanato.	1838	
PA_tika-s02_01t:1839_0	294. Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato	1839	
PA_tika-s02_01t:1839_1	aṭṭhannaṃ parikkhārānaṃ antare tappayojanatā sambhavatīti dassento “te sabbepī”tiādimāha.	1839	
PA_tika-s02_01t:1839_2	Etepīti navaparikkhārikādayopi appicchāva santuṭṭhāva. Na hi tatthakena mahicchatā,	1839	
PA_tika-s02_01t:1839_3	asantuṭṭhitā vā hotīti.	1839	
PA_tika-s02_01t:1840_0	Catūsu disāsu sukhaṃ viharati, tato eva sukhavihāraṭṭhānabhūtā catasso disā assa	1840	
PA_tika-s02_01t:1840_1	santīti vā cātuddiso. Tattha cāyaṃ satte vā saṅkhāre vā bhayena na paṭihaññatīti	1840	
PA_tika-s02_01t:1840_2	appaṭigho. Dvādasavidhassa santosassa vasena santussanako santussamāno. Itarītarenāti	1840	
PA_tika-s02_01t:1840_3	uccāvacena. Parissayānaṃ bāhirānaṃ sīhabyagghādīnaṃ, abbhantarānañca kāmacchandādīnaṃ	1840	
PA_tika-s02_01t:1840_4	kāyacittupaddavānaṃ abhibhavanato parissayānaṃ sahitā. Thaddhabhāvakarabhayābhāvena	1840	
PA_tika-s02_01t:1840_5	acchambhī. Eko asahāyo. Tato eva khaggamigasiṅgasadisatāya khaggavisāṇakappo careyyāti attho.	1840	
PA_tika-s02_01t:1841_0	Chinnapakkho, asañjātapakkho vā sakuṇo gantuṃ na sakkotīti “pakkhī sakuṇo”ti pakkhi-saddena	1841	
PA_tika-s02_01t:1841_1	visesetvā sakuṇo pāḷiyaṃ vuttoti āha “pakkhayutto sakuṇo”ti. Yassa sannidhikāraparibhogo	1841	
PA_tika-s02_01t:1841_2	kiñci ṭhapetabbaṃ sāpekkhāya ṭhapanañca natthi, tādiso ayaṃ bhikkhūti dassento “ayaṃ	1841	
PA_tika-s02_01t:1841_3	panettha saṅkhepattho”tiādimāha. Ariyanti apenti tato dosā, tehi vā ārakāti ariyoti	1841	
PA_tika-s02_01t:1841_4	āha “ariyenāti niddosenā”ti. Ajjhattanti attani. Niddosasukhanti nirāmisasukhaṃ kilesavajjarahitattā.	1841	
PA_tika-s02_01t:1842_0	295. Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato,	1842	
PA_tika-s02_01t:1842_1	tassa ca paripālakabhāvatoti vuttaṃ “so iminā ariyena sīlakkhandhena samannāgato	1842	
PA_tika-s02_01t:1842_2	bhikkhū”ti. Sesapadesūti “na nimittaggāhī hotī”tiādīsu padesu. Yasmā visuddhimagge	1842	
PA_tika-s02_01t:1842_3	vuttaṃ, tasmā tassa līnatthappakāsiniyaṃ saṃvaṇṇanāyaṃ vuttanayeneva veditabbaṃ.	1842	
PA_tika-s02_01t:1842_4	Rūpādīsu nimittādiggāhaparivajjanalakkhaṇattā indriyasaṃvarassa kilesehi anavasittasukhatā	1842	
PA_tika-s02_01t:1842_5	avikiṇṇasukhatā cassa vuttā.	1842	
PA_tika-s02_01t:1843_0	296. Paccayasampattinti paccayapāripūriṃ. Ime cattāroti sīlasaṃvaro santoso indriyasaṃvaro	1843	
PA_tika-s02_01t:1843_1	satisampajaññanti ime cattāro araññavāsassa sambhārā. Tiracchānagatehi vattabbataṃ	1843	
PA_tika-s02_01t:1843_2	āpajjati isisiṅgassa pituādayo viya. Vanacarakehīti vanacarakamātugāmehi. Bheravasaddaṃ	1843	
PA_tika-s02_01t:1843_3	sāventi, tāvatā apalāyantānaṃ hatthehi sīsaṃ…pe… karonti. Paṇṇattivītikkamasaṅkhātaṃ	1843	
PA_tika-s02_01t:1843_4	kāḷakaṃ vā. Micchāvitakkasaṅkhātaṃ tilakaṃ vā. Tanti pītiṃ vibhūtabhāvena upaṭṭhānato khayato sammasanto.	1843	
PA_tika-s02_01t:1844_0	Vivittanti janavivittaṃ. Tenāha “suñña”nti. Sā ca vivittatā nissaddabhāvena lakkhitabbāti	1844	
PA_tika-s02_01t:1844_1	āha “appasaddaṃ appanigghosa”nti. Āvasathabhūtaṃ senāsanaṃ viharitabbaṭṭhena vihārasenāsanaṃ.	1844	
PA_tika-s02_01t:1844_2	Masārakādi mañcapīṭhaṃ tattha attharitabbaṃ bhisiupadhānañca mañcapīṭhasambandhito	1844	
PA_tika-s02_01t:1844_3	mañcapīṭhasenāsanaṃ. Cimilikādi bhūmiyaṃ santharitabbatāya santhatasenāsanaṃ. Rukkhamūlādi	1844	
PA_tika-s02_01t:1844_4	paṭikkamitabbaṭṭhānaṃ caṅkamanādīnaṃ okāsabhāvato okāsasenāsanaṃ.	1844	
PA_tika-s02_01t:1845	“Anucchavikaṃ dassento”ti vatvā tameva anucchavikabhāvaṃ vibhāvetuṃ “tattha hī”tiādi vuttaṃ. Acchannanti iṭṭhakachadanādinā antamaso rukkhasākhāhipi na channaṃ.	184	
PA_tika-s02_01t:1846_0	Bhattassa pacchatoti bhattabhuñjanassa pacchato. Ūrubaddhāsananti ūrūnaṃ adhobandhanavasena	1846	
PA_tika-s02_01t:1846_1	nisajjaṃ. Heṭṭhimakāyassa anujukaṭṭhapanaṃ nisajjāvacaneneva bodhitanti. Ujuṃ kāyanti	1846	
PA_tika-s02_01t:1846_2	ettha kāya-saddo uparimakāyavisayoti āha “uparimaṃ sarīraṃ ujukaṃ ṭhapetvā”ti. Taṃ	1846	
PA_tika-s02_01t:1846_3	pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ. Na paṇamantīti	1846	
PA_tika-s02_01t:1846_4	na oṇamanti. Na paripatatīti na vigacchati, vīthiṃ na vilaṅgheti. Tato eva pubbenāparaṃ	1846	
PA_tika-s02_01t:1846_5	visesappattiyā kammaṭṭhānaṃ vuddhiṃ phātiṃ upagacchati. Mukhasamīpeti mukhassa samīpe	1846	
PA_tika-s02_01t:1846_6	nāsikagge vā uttaroṭṭhe vā. Idha pari-saddo abhi-saddena samānatthoti āha “kammaṭṭhānābhimukha”nti,	1846	
PA_tika-s02_01t:1846_7	bahiddhā puthuttārammaṇato nivāretvā kammaṭṭhānaṃyeva purakkhatvāti attho. Parīti	1846	
PA_tika-s02_01t:1846_8	pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho, tasmā	1846	
PA_tika-s02_01t:1846_9	pariggahitaniyyānasatinti sabbathā gahitāsammosaṃ pariccattasammosaṃ satiṃ katvā,	1846	
PA_tika-s02_01t:1846_10	paramaṃ satinepakkaṃ upaṭṭhapetvāti attho.	18461	
PA_tika-s02_01t:1847_0	Vikkhambhanavasenāti ettha vikkhambhanaṃ anuppādanaṃ appavattanaṃ na paṭipakkhena	1847	
PA_tika-s02_01t:1847_1	suppahīnatā. Pahīnattāti ca pahīnasadisataṃ sandhāya vuttaṃ jhānassa anadhigatatā.	1847	
PA_tika-s02_01t:1847_2	Tathāpi nayidaṃ cakkhuviññāṇaṃ viya sabhāvato vigatābhijjhaṃ, atha kho bhāvanāvasena.	1847	
PA_tika-s02_01t:1847_3	Tenāha “na cakkhuviññāṇasadisenā”ti. Eseva nayoti yathā cakkhuviññāṇaṃ sabhāvena	1847	
PA_tika-s02_01t:1847_4	vigatābhijjhaṃ abyāpannañca, na bhāvanāya vikkhambhitattā, na evamidaṃ. Idaṃ pana	1847	
PA_tika-s02_01t:1847_5	cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ nibbicikicchañcāti	1847	
PA_tika-s02_01t:1847_6	attho. Idaṃ ubhayanti satisampajaññamāha.	1847	
PA_tika-s02_01t:1848_0	297. Ucchinditvā pātentīti ettha ucchindanaṃ pātanañca tāsaṃ paññānaṃ anuppannānaṃ	1848	
PA_tika-s02_01t:1848_1	uppajjituṃ appadānameva. Iti mahaggatānuttarapaññānaṃ ekaccāya ca parittapaññāya	1848	
PA_tika-s02_01t:1848_2	anuppattihetubhūtā nīvaraṇā dhammā itarāya ca samatthataṃ vihanantiyevāti paññāya	1848	
PA_tika-s02_01t:1848_3	dubbalīkaraṇā vuttā. Idampi paṭhamajjhānaṃ veneyyasantāne patiṭṭhāpiyamānaṃ ñāṇaṃ	1848	
PA_tika-s02_01t:1848_4	pajjati etthāti ñāṇapadaṃ. Ñāṇaṃ vaḷañjeti etthāti ñāṇavaḷañjaṃ.	1848	
PA_tika-s02_01t:1849_0	299. Na tāva niṭṭhaṃ gato bāhirakānaṃ ñāṇena akkantaṭṭhānānipi siyunti. Yadi evaṃ	1849	
PA_tika-s02_01t:1849_1	anaññasādhāraṇe maggañāṇapade kathaṃ na niṭṭhaṅgatoti āha “maggakkhaṇepī”tiādi. Tīsu	1849	
PA_tika-s02_01t:1849_2	ratanesu niṭṭhaṃ gato hotīti buddhasubuddhataṃ dhammasudhammataṃ saṅghasuppaṭipattitañca	1849	
PA_tika-s02_01t:1849_3	ārabbha ñāṇena niṭṭhaṃ nicchayaṃ upagato hoti. Kāmañcettha paṭhamamaggeneva sabbaso	1849	
PA_tika-s02_01t:1849_4	vicikicchāya pahīnattā sabbassapi ariyasāvakassa kaṅkhā vā vimati vā natthi, tattha	1849	
PA_tika-s02_01t:1849_5	pana yathā paññāvepullappattassa arahato savisaye ñāṇaṃ savisesaṃ ogāhati, na tathā	1849	
PA_tika-s02_01t:1849_6	anāgāmiādīnanti ratanattaye sātisayaṃ ñāṇanicchayagamanaṃ sandhāya “aggamaggavasena	1849	
PA_tika-s02_01t:1849_7	tatthaniṭṭhāgamanaṃ vutta”nti vuttaṃ. Yaṃ panettha avibhattaṃ, taṃ suviññeyyamevāti.	1849	
PA_tika-s02_01t:1850	Cūḷahatthipadopamasuttavaṇṇanāya līnatthappakāsanā samattā.	185	
PA_tika-s02_01t:1851	8. Mahāhatthipadopamasuttavaṇṇanā	185	
PA_tika-s02_01t:1852_0	300. Jaṅgalānanti ettha yo nipicchalena amuduko nirudakatāya thaddhalūkhabhūmippadeso,	1852	
PA_tika-s02_01t:1852_1	so “jaṅgalo”ti vuccati. Tabbahulatāya pana idha sabbo bhūmippadeso jaṅgalo, tasmiṃ	1852	
PA_tika-s02_01t:1852_2	jaṅgale jātā, bhavāti vā jaṅgalā, tesaṃ jaṅgalānaṃ. Evañhi nadīcarānampi hatthīnaṃ	1852	
PA_tika-s02_01t:1852_3	saṅgaho kato hoti. Samodhātabbānaṃ viya hi samodhāyakānampi jaṅgalaggahaṇena gahetabbato.	1852	
PA_tika-s02_01t:1852_4	Pathavītalacārīnanti iminā jalacārino na nivatteti adissamānapādattā. Pāṇānanti sādhāraṇavacanampi	1852	
PA_tika-s02_01t:1852_5	“padajātānī”ti saddantarasannidhānena visesaniviṭṭhameva hotīti āha “sapādakapāṇāna”nti.	1852	
PA_tika-s02_01t:1852_6	“Muttagata”ntiādīsu gata-saddo anatthantaro viya, jāta-saddo anatthantaroti āha “padajātānīti	1852	
PA_tika-s02_01t:1852_7	padānī”ti. Samodhānanti samavarodhaṃ, antogamaṃ vā. Mahantattenāti vipulabhāvena.	1852	
PA_tika-s02_01t:1853_0	Kusalā dhammāti anavajjasukhavipākā dhammā, na anavajjamattadhammā. Kusalattike āgatanayena	1853	
PA_tika-s02_01t:1853_1	hi idha kusalā dhammā gahetabbā, na bāhitikasutte āgatanayena. Catubbidho saṅgahoti	1853	
PA_tika-s02_01t:1853_2	kasmā vuttaṃ, nanu ekavidhovettha saṅgaho adhippetoti? Na, atthaṃ aggahetvā aniddhāritatthassa	1853	
PA_tika-s02_01t:1853_3	saddasseva gahitattā. Saṅgaha-saddo tāva attano atthavasena catubbidhoti ayañhettha	1853	
PA_tika-s02_01t:1853_4	attho. Atthopi vā aniddhāritaviseso sāmaññena gahetabbataṃ patto “saṅgahaṃ gacchatī”ti	1853	
PA_tika-s02_01t:1853_5	ettha saṅgaha-saddena vacanīyataṃ gatoti na koci doso, niddhārite visese tassa ekavidhatā	1853	
PA_tika-s02_01t:1853_6	siyā, na tato pubbeti. Sajātisaṅgahoti samānajātiyā, samānajātikānaṃ vā saṅgaho.	1853	
PA_tika-s02_01t:1853_7	Dhātukathāvaṇṇanāyaṃ pana “jātisaṅgaho”icceva vuttaṃ, taṃ jāti-saddassa sāpekkhasaddattā	1853	
PA_tika-s02_01t:1853_8	jātiyā saṅgahoti vutte attano jātiyāti viññāyati sambandhārahassa aññassa avuttattāti	1853	
PA_tika-s02_01t:1853_9	katvā vuttaṃ. Idha pana rūpakaṇḍavaṇṇanāyaṃ viya pākaṭaṃ katvā dassetuṃ “sajātisaṅgaho”icceva	1853	
PA_tika-s02_01t:1853_10	vuttaṃ. Sañjāyanti etthāti sañjāti, sañjātiyā saṅgaho sañjātisaṅgaho, sañjātidesavasena	18531	
PA_tika-s02_01t:1853_11	saṅgahoti attho. “Sabbe rathikā”ti vutte sabbe rathayodhā rathena yujjhanakiriyāya	18531	
PA_tika-s02_01t:1853_12	ekasaṅgahoti. “Sabbe dhanuggahā”ti vutte sabbe issāsā dhanunā vijjhanakiriyāya ekasaṅgahoti	18531	
PA_tika-s02_01t:1853_13	āha “evaṃ kiriyavasena saṅgaho”ti. Rūpakkhandhena saṅgahitanti rūpakkhandhena ekasaṅgahaṃ	18531	
PA_tika-s02_01t:1853_14	rūpakkhandhoteva gaṇitaṃ, gahaṇaṃ gatanti attho.	18531	
PA_tika-s02_01t:1854_0	Diyaḍḍhameva saccaṃ bhajati maggasaccadukkhasaccekadesabhāvato. Saccekadesantogadhampi	1854	
PA_tika-s02_01t:1854_1	saccantogadhameva hotīti āha “saccānaṃ antogadhattā”ti. Idāni tamatthaṃ sāsanato	1854	
PA_tika-s02_01t:1854_2	ca lokato ca upamaṃ āha ritvā dīpetuṃ “yathā hī”tiādi vuttaṃ. Tattha sādhikamidaṃ,	1854	
PA_tika-s02_01t:1854_3	bhikkhave, diyaḍḍhasikkhāpadasatanti idaṃ yasmiṃ kāle taṃ suttaṃ desitaṃ, tadā paññattasikkhāpadavasena	1854	
PA_tika-s02_01t:1854_4	vuttaṃ, tato paraṃ pana sādhikāni dvesatāni sikkhāpadānīti. Sikkhānaṃ antogadhattā	1854	
PA_tika-s02_01t:1854_5	adhisīlasikkhāya. Ettha ca “sīlaṃ sikkhantopi tisso sikkhā sikkhatī”ti visamoyaṃ	1854	
PA_tika-s02_01t:1854_6	upaññāso. Tattha hi yo pahātabbaṃ pajahati, saṃvaritabbato saṃvaraṃ āpajjati, ayamassa	1854	
PA_tika-s02_01t:1854_7	adhisīlasikkhā. Yo tattha cetaso avikkhepo, ayamassa adhicittasikkhā. Yā tattha vīmaṃsā,	1854	
PA_tika-s02_01t:1854_8	ayamassa adhipaññāsikkhā. Iti so kulaputto sarūpato labbhamānā eva tisso sikkhā sikkhatīti	1854	
PA_tika-s02_01t:1854_9	dīpito, na sikkhānaṃ antogadhatāmattena. Tenāha aṭṭhakathāyaṃ “yo tathābhūtassa saṃvaro,	1854	
PA_tika-s02_01t:1854_10	ayamettha adhisīlasikkhā, yo tathābhūtassa samādhi, ayamettha adhicittasikkhā, yā	18541	
PA_tika-s02_01t:1854_11	tathābhūtassa paññā, ayaṃ adhipaññāsikkhā. Imā tisso sikkhā tasmiṃ ārammaṇe tāya	18541	
PA_tika-s02_01t:1854_12	satiyā tena manasikārena sikkhati āsevati bhāveti bahulīkarotī”ti. Idha pana saccānaṃ	18541	
PA_tika-s02_01t:1854_13	antogadhattā sacca-saddābhidheyyatāmattena catūsu saccesu gaṇanantogadhā hontīti?	18541	
PA_tika-s02_01t:1854_14	Na, tatthāpi hi nippariyāyato adhisīlasikkhāva labbhati, itarā pariyāyatoti katvā	18541	
PA_tika-s02_01t:1854_15	“sikkhānaṃ antogadhattā”ti vuttaṃ.	18541	
PA_tika-s02_01t:1855_0	Catūsu ariyasaccesu saṅgahaṃ gacchantīti ca tato amuccitvā tasseva antogadhataṃ sandhāya	1855	
PA_tika-s02_01t:1855_1	vuttaṃ. Evañca katvā “yathā ca ekassa hatthipadassā”tiādinā dassitā hatthipadopamā	1855	
PA_tika-s02_01t:1855_2	samatthitā daṭṭhabbā. Ekasmimpi dvīsupi tīsupi saccesu gaṇanaṃ gatā dhammāti idaṃ	1855	
PA_tika-s02_01t:1855_3	na kusalattikavaseneva veditabbaṃ, atha kho tikadukesu yathārahaṃ labbhamānapadavasena	1855	
PA_tika-s02_01t:1855_4	veditabbaṃ. Tattha ekasmiṃ sacce gaṇanaṃ gato dhammo asaṅkhatadhammo daṭṭhabbo, dvīsu	1855	
PA_tika-s02_01t:1855_5	saccesu gaṇanaṃ gatā kusalā dhammā, tathā akusalā dhammā, abyākatā ca dhammā, tīsu	1855	
PA_tika-s02_01t:1855_6	saccesu gaṇanaṃ gatā saṅkhatā dhammā, evaṃ aññesampi tikadukapadānaṃ vasena ayamattho	1855	
PA_tika-s02_01t:1855_7	yathārahaṃ vibhajitvā vattabbo. Tenāha “ekasmimpi…pe… gatāva hontī”ti. Ekadeso hi	1855	
PA_tika-s02_01t:1855_8	samudāyantogadhattā viseso viya sāmaññena samūhena saṅgahaṃ labhati. Tenāha “saccānaṃ	1855	
PA_tika-s02_01t:1855_9	antogadhattā”ti. Desanānukkamoti ariyasaccāni uddisitvā dukkhasaccaniddesavasena	1855	
PA_tika-s02_01t:1855_10	pañcannaṃ upādānakkhandhānaṃ vibhajanaṃ. Tattha ca rūpakkhandhaniddesavasenaādito	18551	
PA_tika-s02_01t:1855_11	ajjhattikāya pathavīdhātuyā vibhajananti. Ayaṃ imissā desanāya anukkamo.	18551	
PA_tika-s02_01t:1856_0	301. Taṃ panetaṃ upamāhi vibhāvetuṃ “yathā hī”tiādi vuttaṃ. Tattha sujātanti sundaraṃ,	1856	
PA_tika-s02_01t:1856_1	susaṇṭhitaṃ supariṇatañcāti adhippāyo. Pesiyoti vilīve. Mudubhāvato kucchibhāgaṃ	1856	
PA_tika-s02_01t:1856_2	ādāya. Itare ca cattāro koṭṭhāseti pañcadhā bhinnakoṭṭhāsesu itare ca cattāro koṭṭhāse.	1856	
PA_tika-s02_01t:1856_3	Itare ca tayo koṭṭhāsetiādito catudhā bhinnakoṭṭhāsesu itare ca tayo koṭṭhāse.	1856	
PA_tika-s02_01t:1857_0	Rājaputtūpamāyāti rañño jeṭṭhaputtaupamāya. Nti piḷandhanaṃ. Ure vāyāmajanitaariyajātiyā	1857	
PA_tika-s02_01t:1857_1	oraso. Mukhato jātoti mukhato niggatadhammadesanāya jāto, buddhānaṃ vā dhammakāyassa	1857	
PA_tika-s02_01t:1857_2	mukhabhūtaariyadhammato jāto. Tato eva dhammajo dhammanimmito. Satthu dhammadāyādasseva	1857	
PA_tika-s02_01t:1857_3	gahitattā dhammadāyādo. Tenāha “no āmisadāyādo”ti. Nti “bhagavato putto”tiādivacanaṃ.	1857	
PA_tika-s02_01t:1857_4	Mahāpaññatādiguṇehi sātisayaṃ anupubbabhāve ṭhitattā sammā yathābhūtaṃ vadamāno vattuṃ sakkonto vadeyya.	1857	
PA_tika-s02_01t:1858	Akutobhayaṃ nibbānaṃ nibbānagāminiñca. Rāgarajādīnaṃ vigamena vigatarajaṃ dhammaṃ desentaṃ sugataṃ sammāsambuddhaṃ bhikkhūnaṃ parosahassaṃ payirupāsatīti yojanā.	185	
PA_tika-s02_01t:1859_0	“Sevetha bhajathā”ti vatvā tattha kāraṇamāha “paṇḍitā bhikkhū anuggāhakā”ti. Paṇḍitāpi	1859	
PA_tika-s02_01t:1859_1	samānā na appassutā, atha kho ovādānusāsanīhi anuggāhakāti purimā upamā therasseva	1859	
PA_tika-s02_01t:1859_2	vasena udāhaṭā, dutiyā pana bhagavato bhikkhusaṅghassapi vasena udāhaṭā.	1859	
PA_tika-s02_01t:1860_0	302. Ajjhattikāti sattasantānapariyāpannā. Ajjhattaṃ paccattanti padadvayenapi taṃtaṃpāṭipuggalikadhammā	1860	
PA_tika-s02_01t:1860_1	vuccantīti āha “ubhayampetaṃ niyakādhivacanamevā”ti. Sasantatipariyāpannatāya pana	1860	
PA_tika-s02_01t:1860_2	attāti gahetabbabhāvūpagamanavasena attānaṃ adhikicca uddissa pavattaṃ ajjhattaṃ,	1860	
PA_tika-s02_01t:1860_3	taṃtaṃsattasantānapariyāpannatāya paccattaṃ. Tenāha aṭṭhakathāyaṃ “attani pavattattā	1860	
PA_tika-s02_01t:1860_4	ajjhattaṃ, attānaṃ paṭicca paṭicca pavattattā paccatta”nti. Kakkhaḷanti kathinaṃ.	1860	
PA_tika-s02_01t:1860_5	Yasmā taṃ thaddhabhāvena sahajātānaṃ patiṭṭhā hoti, tasmā “thaddha”nti vuttaṃ. Kharigatanti	1860	
PA_tika-s02_01t:1860_6	kharasabhāvesu gataṃ tappariyāpannaṃ, kharasabhāvamevāti attho. Yasmā pana kharasabhāvaṃ	1860	
PA_tika-s02_01t:1860_7	pharusākārena upaṭṭhānato pharusākāraṃ hoti, tasmā vuttaṃ “pharusa”nti. Upādinnaṃ	1860	
PA_tika-s02_01t:1860_8	nāma sarīraṭṭhakaṃ. Tattha yaṃ kammasamuṭṭhānaṃ, taṃ nippariyāyato “upādinna”nti	1860	
PA_tika-s02_01t:1860_9	vuccati, itaraṃ anupādinnaṃ. Tadubhayampi idha taṇhādīhi ādinnagahitaparāmaṭṭhavasena	1860	
PA_tika-s02_01t:1860_10	upādinnamevāti dassetuṃ “sarīraṭṭhakañhī”tiādi vuttaṃ. Tattha ādinnanti abhiniviṭṭhaṃ.	18601	
PA_tika-s02_01t:1860_11	Mamanti gahitaṃ. Ahanti parāmaṭṭhaṃ. Dhātukammaṭṭhānikassāti catudhātuvavatthānavasena	18601	
PA_tika-s02_01t:1860_12	dhātukammaṭṭhānaṃ pariharantassa. Etthāti etasmiṃ dhātukammaṭṭhāne. Tīsu koṭṭhāsesūti	18601	
PA_tika-s02_01t:1860_13	tippakāresu koṭṭhāsesu. Na hi te tayo cattāro koṭṭhāsā.	18601	
PA_tika-s02_01t:1861_0	Vuttappakārāti “kesā lomā”tiādinā vuttappakārā. Nānāsabhāvatoti satipi kakkhaḷabhāvasāmaññe	1861	
PA_tika-s02_01t:1861_1	sasambhāravibhattito pana kesādisaṅghātagatanānāsabhāvato. Ālayoti apekkhā. Nikantīti	1861	
PA_tika-s02_01t:1861_2	nikāmanā. Patthanāti taṇhāpatthanā. Pariyuṭṭhānanti taṇhāpariyuṭṭhānaṃ. Gahaṇanti	1861	
PA_tika-s02_01t:1861_3	kāmupādānaṃ. Parāmāsoti parato āmasanā micchābhiniveso. Na balavā ālayādi. Yadi evaṃ	1861	
PA_tika-s02_01t:1861_4	kasmā vibhaṅge bāhirāpi pathavīdhātu vitthāreneva vibhattāti? Yathādhammadesanattā	1861	
PA_tika-s02_01t:1861_5	tattha vitthāreneva desanā pavattā, yathānulomadesanattā panettha vuttanayena desanā saṃkhittā.	1861	
PA_tika-s02_01t:1862_0	Yojetvā dassetīti ekajjhaṃ katvā dasseti. Sāti ajjhattikā pathavīdhātu. Sukhapariggaho	1862	
PA_tika-s02_01t:1862_1	hoti “na me so attā”ti. Siddhe hi anattalakkhaṇe dukkhalakkhaṇaṃ aniccalakkhaṇañca	1862	
PA_tika-s02_01t:1862_2	siddhameva hoti saṅkhatadhammesu tadavinābhāvatoti. Visūkāyatīti visūkaṃ virūpakiriyaṃ	1862	
PA_tika-s02_01t:1862_3	pavatteti. Sā pana atthato vipphandanamevāti āha “vipphandatī”ti. Assāti ajjhattikāya	1862	
PA_tika-s02_01t:1862_4	pathavīdhātuyā. Acetanābhāvo pākaṭo hoti dhātumattatāya dassanato. Taṃ ubhayampīti	1862	
PA_tika-s02_01t:1862_5	taṃ pathavīdhātudvayampi.	1862	
PA_tika-s02_01t:1863_0	Tato visesatarenāti tato bāhiramahāpathavito visesavantatarena, lahutarenāti attho.	1863	
PA_tika-s02_01t:1863_1	Kuppatīti luppati. Vilīyamānāti pakatiudake loṇaṃ viya vilayaṃ gacchantī. Udakānugatāti	1863	
PA_tika-s02_01t:1863_2	udakaṃ anugatā udakagatikā. Tenāha “udakameva hotī”ti. Abhāvo eva abhāvatā, na bhavatīti	1863	
PA_tika-s02_01t:1863_3	vā abhāvo, tathāsabhāvo dhammo. Tassa bhāvo abhāvatā. Vayo vināso dhammo sabhāvo	1863	
PA_tika-s02_01t:1863_4	etassāti vayadhammo, tassa bhāvo vayadhammatā, atthato khayo eva. Sesapadesupi eseva	1863	
PA_tika-s02_01t:1863_5	nayo. Tenāha “sabbehipi imehi padehi aniccalakkhaṇameva vutta”nti. Viddhaṃsanabhāvassa	1863	
PA_tika-s02_01t:1863_6	pana paveditabbattā kāmaṃ aniccalakkhaṇameva vuttaṃ sarūpato, itarānipi atthato vuttānevāti	1863	
PA_tika-s02_01t:1863_7	dassento āha “yaṃ panā”tiādi.	1863	
PA_tika-s02_01t:1864_0	Mattaṃ khaṇamattaṃ tiṭṭhatīti mattaṭṭho, appamattaṭṭho mattaṭṭhako, atiittarakhaṇikoti	1864	
PA_tika-s02_01t:1864_1	attho. Tenāha “parittaṭṭhitikassā”ti. Ṭhitiparittatāyāti ekacittapavattimattatāṭhānalakkhaṇassa	1864	
PA_tika-s02_01t:1864_2	itarabhāvena. Ekassa cittassa pavattikkhaṇamatteneva hi sattānaṃ paramatthato jīvanakkhaṇo	1864	
PA_tika-s02_01t:1864_3	paricchinno. Tenāha “ayaṃ hī”tiādi.	1864	
PA_tika-s02_01t:1865_0	Jīvitanti jīvitindriyaṃ. Sukhadukkhāti sukhadukkhā vedanā. Upekkhāpi hi sukhadukkhāsveva	1865	
PA_tika-s02_01t:1865_1	antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā	1865	
PA_tika-s02_01t:1865_2	vuttā. Kevalāti attaniccabhāvena avomissā. Ekacittasamāyuttāti ekena cittena sahitā	1865	
PA_tika-s02_01t:1865_3	ekacittakkhaṇikā. Lahuso vattate khaṇoti tāya eva ekakkhaṇikatāya lahuko atiittaro	1865	
PA_tika-s02_01t:1865_4	jīvitādīnaṃ khaṇo vattati vītivattatīti attho. Idanti gāthāvacanaṃ.	1865	
PA_tika-s02_01t:1866_0	Yasmā sattānaṃ jīvitaṃ assāsapassāsānaṃ aparāparasañcaraṇaṃ labhamānameva pavattati,	1866	
PA_tika-s02_01t:1866_1	na alabhamānaṃ, tasmā assāsapassāsūpanibaddhaṃ. Tathā mahābhūtānaṃ samavuttitaṃ labhamānameva	1866	
PA_tika-s02_01t:1866_2	pavattati. Pathavīdhātuyā hi āpodhātuādīnaṃ vā aññatarapakopena balasampannopi puriso	1866	
PA_tika-s02_01t:1866_3	patthaddhakāyo vā, atisārādivasena kilinnapūtikāyo vā, mahāḍāhapareto vā, sañchijjamānasandhibandhano	1866	
PA_tika-s02_01t:1866_4	vā hutvā jīvitakkhayaṃ pāpuṇāti. Kabaḷīkārāhārānaṃ yuttakāle labhantasseva jīvitaṃ	1866	
PA_tika-s02_01t:1866_5	pavattati, alabhantassa parikkhayaṃ gacchati, viññāṇe pavattamāneyeva ca jīvitaṃ	1866	
PA_tika-s02_01t:1866_6	pavattati, na tasmiṃ appavattamāne. Jīvitanti ettha iti-saddena iriyāpathūpanibaddhatāsītuṇhūpanibaddhatādīnaṃ	1866	
PA_tika-s02_01t:1866_7	saṅgaho. Catunnañhi iriyāpathānaṃ samavuttitaṃ labhamānameva jīvitaṃ pavattati, aññatarassa	1866	
PA_tika-s02_01t:1866_8	pana adhimattatāya āyusaṅkhārā upacchijjanti, sītuṇhānampi samavuttitaṃ labhamānameva	1866	
PA_tika-s02_01t:1866_9	pavattati, atisītena pana atiuṇhena vā abhibhūtassa vipajjatīti.	1866	
PA_tika-s02_01t:1867_0	Taṇhupādinnassāti iminā hi paccayuppannatākittanena sarasapabhaṅgutaṃyeva vibhāveti.	1867	
PA_tika-s02_01t:1867_1	Dukkhānupassanāya taṇhāggāhassa aniccānupassanāya mānaggāhassa anattānupassanāya	1867	
PA_tika-s02_01t:1867_2	diṭṭhiggāhassa ujuvipaccanīkabhāvato ekaṃseneva tīhi anupassanāhi gāhāpi vigacchantīti	1867	
PA_tika-s02_01t:1867_3	āha “noteva hotī”ti. Ekaṃyeva āgataṃ bāhirāya pathavīdhātuyā antaradhānadassanapavattajotanāya.	1867	
PA_tika-s02_01t:1868_0	Pariggahanti dhātupariggahaṇaṃ. Paṭṭhapentoti ārabhanto desento. Sotadvāre balaṃ	1868	
PA_tika-s02_01t:1868_1	dassetīti yojanā. Kammaṭṭhānikassa baladassanāpadesena kammaṭṭhānassa ānubhāvaṃ dasseti.	1868	
PA_tika-s02_01t:1868_2	Vācāya ghaṭṭanameva vuttaṃ sotadvāre baladassanabhāvato. Balanti ca bāhirāya viya	1868	
PA_tika-s02_01t:1868_3	ajjhattikāyapi pathavīdhātuyā acetanābhāvadassanena rukkhassa viya akkosantepi paharantepi	1868	
PA_tika-s02_01t:1868_4	nibbikāratā. Sampativattamānuppannabhāvenāti tadā paccuppannabhāvena. Samudācāruppannabhāvenāti	1868	
PA_tika-s02_01t:1868_5	āpāthagate tasmiṃ aniṭṭhe saddārammaṇe ārammaṇakaraṇasaṅkhātauppattivasena sotadvāre	1868	
PA_tika-s02_01t:1868_6	javanavedanā dukkhāti vacanato. Tathā hi “upanissayavasenā”ti vuttaṃ. Vedanādayopīti	1868	
PA_tika-s02_01t:1868_7	“vedanā aniccā”ti ettha vuttavedanā ceva saññādayo ca. Te hi phassena samānabhūmikā	1868	
PA_tika-s02_01t:1868_8	na pubbe vuttavedanā. Dhātusaṅkhātameva ārammaṇanti yathāpariggahitaṃ pathavīdhātusaṅkhātameva	1868	
PA_tika-s02_01t:1868_9	visayaṃ. Pakkhandatīti vipassanācittaṃ aniccantipi dukkhantipi anattātipi sammasanavasena	1868	
PA_tika-s02_01t:1868_10	anupavisati. Etena bahiddhāvikkhepābhāvamāha, pasīdatīti pana iminā kammaṭṭhānassa	18681	
PA_tika-s02_01t:1868_11	vīthipaṭipannataṃ. Santiṭṭhatīti iminā uparūpari visesāvahabhāvena avatthānaṃ paṭipakkhābhibhavena	18681	
PA_tika-s02_01t:1868_12	niccalabhāvato. Vimuccatīti iminā taṇhāmānadiṭṭhiggāhato visesena muccanaṃ. Aṭṭhakathāyaṃ	18681	
PA_tika-s02_01t:1868_13	pana samuṭṭhānavasena attho vutto “adhimokkhaṃ labhatī”ti. Sotadvāramhi ārammaṇe	18681	
PA_tika-s02_01t:1868_14	āpāthagateti idaṃ mūlapariññāya mūladassanaṃ. Sotadvārehi āvajjanavoṭṭhabbanānaṃ	18681	
PA_tika-s02_01t:1868_15	ayoniso āvajjayato voṭṭhabbanavasena iṭṭhe ārammaṇe lobho, aniṭṭhe ca paṭigho uppajjati,	18681	
PA_tika-s02_01t:1868_16	manodvāre pana “itthī, puriso”ti rajjanādi hoti, tassa pañcadvārajavanaṃ mūlaṃ, sabbaṃ	18681	
PA_tika-s02_01t:1868_17	vā bhavaṅgādi. Evaṃ manodvārajavanassa mūlavasena pariññā. Āgantukatāvakālikapariññā	18681	
PA_tika-s02_01t:1868_18	pana pañcadvārajavanasseva apubbabhāvavasena itarabhāvavasena ca veditabbā. Ayamettha	18681	
PA_tika-s02_01t:1868_19	saṅkhepo, vitthāro pana satipaṭṭhānasaṃvaṇṇanāyaṃ vutto eva.	18681	
PA_tika-s02_01t:1869_0	Yāthāvato dhātūnaṃ pariggaṇhanavasena katapariggahassapi anādikālabhāvanāvasena ayoniso	1869	
PA_tika-s02_01t:1869_1	āvajjanaṃ sacepi uppajjati. Voṭṭhabbanaṃ patvāti voṭṭhabbanakiccataṃ patvā. Ekaṃ	1869	
PA_tika-s02_01t:1869_2	dve vāre āsevanaṃ labhitvā, na āsevanapaccayaṃ. Na hi upekkhāsahagatāhetukacittaṃ	1869	
PA_tika-s02_01t:1869_3	āsevanapaccayabhūtaṃ atthi. Yadi siyā, paṭṭhāne kusalattike paṭiccavārādīsu “na maggapaccayā	1869	
PA_tika-s02_01t:1869_4	āsevane dve, āsevanapaccayā na magge dve”ti ca vattabbaṃ siyā, “na maggapaccayā āsevane	1869	
PA_tika-s02_01t:1869_5	ekaṃ, āsevanapaccayā na magge eka”nti ca pana vuttaṃ. Ekaṃ dve vāreti ettha ca ekaggahaṇaṃ	1869	
PA_tika-s02_01t:1869_6	vacanasiliṭṭhatāya vasena vuttaṃ. Na hi dutiye moghavāre ekavārameva voṭṭhabbanaṃ	1869	
PA_tika-s02_01t:1869_7	pavattati. Dvikkhattuṃ vā tassa pavattiṃ sandhāya ekavāraggahaṇaṃ, tikkhattuṃ pavattiṃ	1869	
PA_tika-s02_01t:1869_8	sandhāya dvevāraggahaṇaṃ. Tattha dutiyaṃ tatiyañca pavattamānaṃ laddhāsevanaṃ viya	1869	
PA_tika-s02_01t:1869_9	hoti. Yasmā pana “voṭṭhabbanaṃ patvā ekaṃ dve vāreāsevanaṃ labhitvā cittaṃ bhavaṅgameva	1869	
PA_tika-s02_01t:1869_10	otaratī”ti idaṃ dutiyamoghavāravasena vuttaṃ bhaveyya. So ca ārammaṇadubbalatāya	18691	
PA_tika-s02_01t:1869_11	eva hotīti abhidhammaṭṭhakathāyaṃ niyamito. Idha pana tikkhānupassanānubhāvena akusaluppattiyā	18691	
PA_tika-s02_01t:1869_12	asambhavavasena ayonisova āvajjato ayoniso vavatthānaṃ siyā, na yoniso, tasmiñca	18691	
PA_tika-s02_01t:1869_13	pavatte mahati atimahati vā ārammaṇe javanaṃ na uppajjeyyāti ayamattho vicāretvā gahetabbo.	18691	
PA_tika-s02_01t:1870_0	Etasseva vā satipi duvidhatāparikappane so ca yadi anulome vedanāttike paṭiccavārādīsu	1870	
PA_tika-s02_01t:1870_1	“āsevanapaccayā na magge dve, na maggapaccayā āsevane dve”ti ca vuttaṃ siyā, (labbheyya),	1870	
PA_tika-s02_01t:1870_2	na ca vuttaṃ. Yadi pana voṭṭhabbanampi āsevanapaccayo siyā, kusalākusalānampi siyā.	1870	
PA_tika-s02_01t:1870_3	Na hi āsevanapaccayaṃ laddhuṃ yuttassa āsevanapaccayatāpi dhammo āsevanapaccayo hotīti	1870	
PA_tika-s02_01t:1870_4	avutto atthi, voṭṭhabbanassa pana kusalākusalānaṃ āsevanapaccayabhāvo avutto – “kusalaṃ	1870	
PA_tika-s02_01t:1870_5	dhammaṃ paṭicca kusalo dhammo uppajjati nāsevanapaccayā. Akusalaṃ…pe… nāsevanapaccayā”ti	1870	
PA_tika-s02_01t:1870_6	vacanato paṭikkhitto ca. Athāpi siyā asamānavedanānaṃ vaseneva vuttanti ca, evamapi	1870	
PA_tika-s02_01t:1870_7	yathā – “āvajjanā kusalānaṃ khandhānaṃ akusalānaṃ khandhānaṃ anantarapaccayena paccayo”ti	1870	
PA_tika-s02_01t:1870_8	vuttaṃ, evaṃ “āsevanapaccayena paccayo”tipi vattabbaṃ siyā. Taṃ jātibhedā na vuttanti	1870	
PA_tika-s02_01t:1870_9	ce? Bhūmibhinnassa kāmāvacarassa rūpāvacarādīnaṃ āsevanapaccayabhāvo viya jātibhinnassapi	1870	
PA_tika-s02_01t:1870_10	bhaveyyāti vattabbo eva siyā, abhinnajātikassa ca vasena yathā – “āvajjanā sahetukānaṃ	18701	
PA_tika-s02_01t:1870_11	khandhānaṃ anantarapaccayena paccayo”ti vuttaṃ, evaṃ “āsevanapaccayena paccayo”tipi	18701	
PA_tika-s02_01t:1870_12	vattabbaṃ siyā, na ca vuttaṃ. Tasmā vedanāttikepi “āsevanapaccayā na magge ekaṃ,	18701	
PA_tika-s02_01t:1870_13	na maggapaccayā āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattassa	18701	
PA_tika-s02_01t:1870_14	abhāvā ayaṃ moghavāro upaparikkhitvā gahetabbo.	18701	
PA_tika-s02_01t:1871_0	Voṭṭhabbanaṃ pana vīthivipākasantatiyā āvaṭṭanato āvajjanā, tato visadisassa javanassa	1871	
PA_tika-s02_01t:1871_1	karaṇato manasikāroti ca vattabbataṃ labheyya, evañca katvā paṭṭhāne “voṭṭhabbanaṃ	1871	
PA_tika-s02_01t:1871_2	kusalānaṃ khandhānaṃ anantarapaccayena paccayo”tiādi na vuttaṃ, “āvajjanā”icceva	1871	
PA_tika-s02_01t:1871_3	vuttaṃ, tampi voṭṭhabbanato paraṃ catunnaṃ pañcannaṃ vā javanānaṃ ārammaṇapurejātaṃ	1871	
PA_tika-s02_01t:1871_4	bhavituṃ asakkontaṃ rūpādiṃ ārabbha pavattamānaṃ voṭṭhabbanaṃ javanaṭṭhāne ṭhatvā	1871	
PA_tika-s02_01t:1871_5	bhavaṅgaṃ otarati. Javanaṭṭhāne ṭhatvāti ca javanassa uppajjanaṭṭhāne dvikkhattuṃ	1871	
PA_tika-s02_01t:1871_6	pavattitvāti attho, na javanabhāvenāti. Āsevanaṃ labhitvāti cettha āsevanaṃ viya	1871	
PA_tika-s02_01t:1871_7	āsevananti vuttovāyamattho. Vipphārikattā cassa dvikkhattuṃ vā tikkhattuṃ vā pavattiyeva	1871	
PA_tika-s02_01t:1871_8	cettha āsevanasadisatā. Vipphārikatāya hi viññattisamuṭṭhāpakatā cassa vuccati. Vipphārikampi	1871	
PA_tika-s02_01t:1871_9	javanaṃ viya anekakkhattuṃ appavattiyā asuppatiṭṭhitatāya ca na nippariyāyato āsevanabhāvena	1871	
PA_tika-s02_01t:1871_10	vattatīti na imassa āsevanatthaṃ vuttaṃ. Aṭṭhakathāyaṃ pana phalacittesu maggapariyāyo	18711	
PA_tika-s02_01t:1871_11	viya pariyāyavasena vuttaṃ.	18711	
PA_tika-s02_01t:1872_0	Ayanti “sacepī”tiādinā vutto ekavārampi rāgādīnaṃ anuppādanavasena vipassanāya kammaṃ	1872	
PA_tika-s02_01t:1872_1	karonto yogāvacaro. Koṭippattoti matthakaṃ patto. Paṭipakkhehi anabhibhūtattā visadavipassanāñāṇatāya	1872	
PA_tika-s02_01t:1872_2	tikkhavipassako. Ārammaṇaṃ pariggahitameva hoti “evaṃ me javanaṃ javita”nti sārammaṇassa	1872	
PA_tika-s02_01t:1872_3	javanassa hutvā abhāvavavatthāpanassa kammaṭṭhānabhāvato, tathā āvajjanavasena vā	1872	
PA_tika-s02_01t:1872_4	taṃ ārammaṇaṃ vissajjetvā tāvadeva mūlakammaṭṭhānabhūtaṃ ārammaṇaṃ pariggahitameva	1872	
PA_tika-s02_01t:1872_5	hoti. Dutiyassa pana vasenāti “aparassa rāgādivasena ekavāraṃ javanaṃ javatī”tiādinā	1872	
PA_tika-s02_01t:1872_6	vuttassa nātitikkhavipassakassa vasena “tassa dhātārammaṇameva cittaṃ pakkhandatī”tiādinā	1872	
PA_tika-s02_01t:1872_7	imasmiṃ sutte āgatattā. “Tamenaṃ upadhipahānāya paṭipannaṃ upadhipaṭinissaggāya kadāci	1872	
PA_tika-s02_01t:1872_8	karahaci satisammosā upadhipaṭisaṃyuttā sarasaṅkappā samudācaranti. Dandho udāyi	1872	
PA_tika-s02_01t:1872_9	satuppādo, atha kho naṃ khippameva pajahati vinodeti byantīkaroti anabhāvaṃ gametī”ti	1872	
PA_tika-s02_01t:1872_10	laṭukikopame. Tassa hi aṭṭhakathāyaṃ “sotāpannādayo tāva pajahantu, puthujjano kathaṃ	18721	
PA_tika-s02_01t:1872_11	pajahatī”ti codanaṃ paṭṭhapetvā “āraddhavipassako hi satisammosena sahasā kilese	18721	
PA_tika-s02_01t:1872_12	uppanne ‘mādisassa nāma bhikkhuno kileso uppanno’ti saṃvegaṃ katvā vīriyaṃ paggayha	18721	
PA_tika-s02_01t:1872_13	vipassanaṃ vaḍḍhetvā maggena kilese samugghāteti, iti so pajahati nāmā”ti attho vutto.	18721	
PA_tika-s02_01t:1872_14	Tena vuttaṃ – “tassa dhātārammaṇameva cittaṃ pakkhandatītiādinā imasmiṃ sutte āgatattā”tiādi.	18721	
PA_tika-s02_01t:1872_15	Indriyabhāvane ca majjhimassa vasena ayamattho veditabbo.	18721	
PA_tika-s02_01t:1873_0	Pariggahavasenāti dhātupariggahavasena. Mammacchedanādivasena pavattaakkosanādiṃ	1873	
PA_tika-s02_01t:1873_1	aniṭṭhaṃ ārammaṇaṃ patvā sotadvāre kilamati puggalo, tathā pothanapaharaṇādikaṃ aniṭṭhaṃ	1873	
PA_tika-s02_01t:1873_2	ārammaṇaṃ patvā kāyadvāre kilamati.	1873	
PA_tika-s02_01t:1874_0	Samudācarantīti sabbaso uddhaṃ ācaranti. Tayidaṃ amanāpehi samudācaraṇaṃ nāma pothanapaharaṇādivasena	1874	
PA_tika-s02_01t:1874_1	upakkamanamevāti āha “upakkamantī”ti, bādhantīti attho. Tathāsabhāvoti yathā pāṇippahārādīhi	1874	
PA_tika-s02_01t:1874_2	ghaṭṭitamatto vikāraṃ āpajjati, tathāsabhāvo. “Ubhatodaṇḍakena cepi, bhikkhave, kakacenā”tiādinā	1874	
PA_tika-s02_01t:1874_3	ovādadānaṃ nāma anaññasādhāraṇaṃ buddhānaṃyeva āveṇikanti āha “vuttaṃ kho panetaṃ	1874	
PA_tika-s02_01t:1874_4	bhagavatāti anussarantopi…pe… kakacūpamovādaṃ anussarantopī”ti vuttaṃ. Tassapi pariyattidhammabhāvatoti	1874	
PA_tika-s02_01t:1874_5	keci. Yaṃ pana kakacokantakesupi manussesu appadussanaṃ nibbikāraṃ, taṃ satthusāsanaṃ	1874	
PA_tika-s02_01t:1874_6	anussarantopi sammāpaṭipattilakkhaṇaṃ dhammaṃ anussaratiyevāti evaṃ vā ettha attho	1874	
PA_tika-s02_01t:1874_7	veditabbo. Bhikkhuno guṇanti ariyadhammādhigamanasiddhaṃ guṇamāha. So ca sabbesampi	1874	
PA_tika-s02_01t:1874_8	ariyānaṃ guṇoti taṃ anussarantopi saṅghaṃ anussarati evāti vuttaṃ.	1874	
PA_tika-s02_01t:1875_0	Vipassanupekkhā adhippetā, tasmā upekkhā kusalanissitā na saṇṭhātīti vipassanāvasena	1875	
PA_tika-s02_01t:1875_1	sabbasmimpi saṅkhāragate ajjhupekkhanaṃ na labhatīti attho. Chaḷaṅgupekkhāti chaḷaṅgupekkhā	1875	
PA_tika-s02_01t:1875_2	viya chaḷaṅgupekkhā iṭṭhāniṭṭhesu nibbikāratāsāmaññena. Tenāha “sā panesā”tiādi.	1875	
PA_tika-s02_01t:1875_3	Chaḷaṅgupekkhāṭhāne ṭhapeti “lābhā vata me, suladdhaṃ vata me”tiādinā attamanataṃ āpajjanto.	1875	
PA_tika-s02_01t:1876_0	303. Āpogatanti ābandhanavasena āpo, tadeva āposabhāvaṃ gatattā āpogataṃ, sabhāveneva	1876	
PA_tika-s02_01t:1876_1	āpobhāvaṃ vā pattanti attho. Yasmā pana so āpobhāvasaṅkhāto allayūsabhāvo sasambhārapathavīsasambhāraudakādigate	1876	
PA_tika-s02_01t:1876_2	sabbasmimpi āpasmiṃ vijjati, tasmā vuttaṃ “sabbaāpesu gataṃ allayūsabhāvalakkhaṇa”nti,	1876	
PA_tika-s02_01t:1876_3	dravabhāvalakkhaṇanti attho. “Pakuppatī”ti pākatikapakopaṃ sandhāyāha “oghavasena	1876	
PA_tika-s02_01t:1876_4	vaḍḍhatī”ti. Tenāha “ayamassa pākatiko pakopo”ti. Itaraṃ pana dassetuṃ “āposaṃvaṭṭakāle	1876	
PA_tika-s02_01t:1876_5	panā”tiādi vuttaṃ. Ogacchantīti ettha ogamananti pariyādānaṃ adhippetaṃ, na adhogamanamattanti	1876	
PA_tika-s02_01t:1876_6	āha “uddhane…pe… pāpuṇantī”ti.	1876	
PA_tika-s02_01t:1877_0	304. Sabbatejesu gatanti indhanādivasena anekabhedesu sabbesu tejokoṭṭhāsesu gataṃ	1877	
PA_tika-s02_01t:1877_1	pavattaṃ. Yathā pīti eva pītigataṃ, evaṃ tejo eva tejogataṃ, tejanavasena pavattimattanti	1877	
PA_tika-s02_01t:1877_2	attho. Evaṃ āpogataṃ, vāyogatañca veditabbanti āha “purime”tiādi. Ekāhikajarādibhāvenāti	1877	
PA_tika-s02_01t:1877_3	ekāhikādijarābhedena. Usumajātoti usmābhibhūto. Jīratīti jiṇṇo hoti. Tejodhātuvasena	1877	
PA_tika-s02_01t:1877_4	labbhamānā imasmiṃ kāye jarāpavatti pākaṭajarāvasena veditabbāti dassetuṃ “indriyavekallatta”ntiādi	1877	
PA_tika-s02_01t:1877_5	vuttaṃ. Valipalitādibhāvanti valitapalitabhāvaṃ, aṅgapaccaṅgānaṃ sithilabhāvañca.	1877	
PA_tika-s02_01t:1877_6	Kuppitenāti khubhitena. Satakkhattuṃ tāpetvā tāpetvā sītūdake pakkhipitvā uddhaṭasappi	1877	
PA_tika-s02_01t:1877_7	satadhotasappīti vadanti. Sarīre pakatiusumaṃ atikkamitvā uṇhabhāvo santāpo, sarīrassa	1877	
PA_tika-s02_01t:1877_8	dahanavasena pavatto mahādāho paridāhoti ayameva tesaṃ viseso. Asitanti suttaṃ. Khāyitanti	1877	
PA_tika-s02_01t:1877_9	khāditaṃ. Sāyitanti assāditaṃ. Sammā paripākaṃ gacchatīti samavepākiniyā gahaṇiyā	1877	
PA_tika-s02_01t:1877_10	vasena vuttaṃ. Asammāparipākopi visamapākiniyā gahaṇiyā vasena veditabbo. Rasādibhāvenāti	18771	
PA_tika-s02_01t:1877_11	rasarudhiramaṃsamedanhāruaṭṭhiaṭṭhimiñjasukkabhāvena. Vivekanti puthubhāvaṃ aññamaññaṃ	18771	
PA_tika-s02_01t:1877_12	visadisabhāvaṃ. Asitādibhedassa āhārassa pariṇāme raso hoti, taṃ paṭicca rasadhātu	18771	
PA_tika-s02_01t:1877_13	uppajjatīti attho. Evaṃ rasassa pariṇāme “rudhira”ntiādinā sabbaṃ netabbaṃ.	18771	
PA_tika-s02_01t:1878	Haritantanti haritameva, anta-saddena padavaḍḍhanaṃ kataṃ yathā “vanantaṃ suttanta”nti. Cammanillekhanaṃ cammaṃ likhitvā chaḍḍitakasaṭaṃ.	187	
PA_tika-s02_01t:1879_0	305. Uggārahikkārādīti ettha ādi-saddena uddekakhīpanādipavattakavātānaṃ saṅgaho	1879	
PA_tika-s02_01t:1879_1	daṭṭhabbo. Uccārapassāvādīti ādi-saddena pittasemhalasikādinīharaṇavātassa ceva usumavātassa	1879	
PA_tika-s02_01t:1879_2	ca saṅgaho veditabbo. Yadipi kucchi-saddo udarapariyāyo, koṭṭha-saddena pana abbhantarassa	1879	
PA_tika-s02_01t:1879_3	vuccamānattā tadavasiṭṭho udarapadeso idha kucchi-saddena vuccatīti āha “kucchisayā	1879	
PA_tika-s02_01t:1879_4	vātāti antānaṃ bahivātā”ti. Samiñjanapasāraṇādīnīti ādi-saddena ālokanavilokanauddharaṇādikā	1879	
PA_tika-s02_01t:1879_5	sabbā kāyikakiriyā saṅgahitā. Avasavati udakaṃ etasmāti ossavanaṃ, chadananto. Idhāti imasmiṃ ṭhāne.	1879	
PA_tika-s02_01t:1880_0	306. Nissattabhāvanti anattakataṃ. Yathādassitā hi catasso dhātuyo anattaniyaṃ kevalaṃ	1880	
PA_tika-s02_01t:1880_1	dhātumattā nissattanijjīvāti imamatthaṃ dasseti. Parivāritoti parivāritabhāvena ṭhito	1880	
PA_tika-s02_01t:1880_2	parivuto. Tenāha “etānī”tiādi, kaṭṭhādīni sannivesavisesavasena ṭhapitānīti adhippāyo.	1880	
PA_tika-s02_01t:1880_3	Aññathā agārasamaññāya bhāvato. Tenāha “kaṭṭhādīsu panā”tiādi. Yadatthaṃ pāḷiyaṃ	1880	
PA_tika-s02_01t:1880_4	“seyyathāpi, āvuso”tiādi āraddhaṃ, tamatthaṃ pākaṭaṃ katvā dassetuṃ “yathā kaṭṭhādīnī”tiādi vuttaṃ.	1880	
PA_tika-s02_01t:1881_0	Kāmaṃ heṭṭhā “mattaṭṭhakassa kāyassā”tiādinā avibhāgena ekadesena ca upādārūpampi	1881	
PA_tika-s02_01t:1881_1	kathitaṃ, tathā vedanādayo khandhabhāvena pariggahetvā na kathitā, tathā taṇhāpi	1881	
PA_tika-s02_01t:1881_2	samudayasaccabhāvena. Itarāni pana saccāni sabbena sabbaṃ na kathitāni. Tenevāha	1881	
PA_tika-s02_01t:1881_3	“heṭṭhā…pe… na kathitānī”ti. Cakkhupasāde niruddheti cakkhupasāde vinaṭṭhe. Upahateti	1881	
PA_tika-s02_01t:1881_4	pubbakimiādīhi upaddute. Palibuddheti pubbādiuppattiyā vinā paṭicchādite. Tajjoti	1881	
PA_tika-s02_01t:1881_5	tassānurūpo, cakkhuviññāṇuppattiyā anurūpoti attho. Cakkhussa rūpārammaṇe āpāthagate	1881	
PA_tika-s02_01t:1881_6	uppajjanamanasikāro hadayasannissayopi cakkhumhi sati hoti, asati na hotīti katvā	1881	
PA_tika-s02_01t:1881_7	“cakkhuṃ paṭicca uppajjanamanasikāro”ti vutto. Bhavaṅgāvaṭṭanaṃ tassa yathā ārammaṇapaccaye,	1881	
PA_tika-s02_01t:1881_8	evaṃ pasādapaccayepi hotīti vuttaṃ “cakkhuñca rūpe ca paṭiccā”ti. Nti cakkhudvāre	1881	
PA_tika-s02_01t:1881_9	kiriyamanodhātucittaṃ. Aññavihitassāti aññārammaṇapasutassa. Tadanurūpassāti tesaṃ	1881	
PA_tika-s02_01t:1881_10	cakkhurūpatadābhogānaṃ anurūpassa.	18811	
PA_tika-s02_01t:1882_0	Cattāri saccāni dasseti sarūpato atthāpattito cāti adhippāyo. Tappakāro bhūto, tappakāraṃ	1882	
PA_tika-s02_01t:1882_1	vā patto tathābhūto, tassa, yathā cakkhuviññāṇaṃ uppajjati, tādisassa paccayākārasamavetassāti	1882	
PA_tika-s02_01t:1882_2	attho. Tisamuṭṭhānarūpanti utukammāhārasamuṭṭhānarūpaṃ. Idañca satipi tadā bhavaṅgāvaṭṭanacittasamuṭṭhānarūpe	1882	
PA_tika-s02_01t:1882_3	kevalaṃ cakkhuviññāṇasamuṭṭhitarūpassa abhāvamattaṃ gahetvā vuttaṃ. Saṅgahaṃ gacchatīti	1882	
PA_tika-s02_01t:1882_4	nagaraṃ viya rajje rūpakkhandhe saṅgahetabbataṃ gahetabbataṃ gacchati. “Tathābhūtassā”ti	1882	
PA_tika-s02_01t:1882_5	vuttattā vedanādayo cakkhuviññāṇasampayuttāva, viññāṇampi cakkhuviññāṇameva. Saṅkhārāti	1882	
PA_tika-s02_01t:1882_6	cetanāva vuttā cetanāpadhānattā saṅkhārakkhandhassāti adhippāyo. Tattha pana phassajīvitindriyamanasikāracittaṭṭhitiyopi	1882	
PA_tika-s02_01t:1882_7	saṅkhārakkhandhadhammāva. Ekato saṅgaho “pañcakkhandhā”ti ekato gaṇanā. Samāgamoti	1882	
PA_tika-s02_01t:1882_8	yathāsakaṃ paccayavasena samodhānaṃ. Samavāyoti aññamaññassa paccayabhāvena samavetatāya samuditabhāvo.	1882	
PA_tika-s02_01t:1883_0	Paccayuppannadhammo paṭicca samuppajjati etasmāti paṭiccasamuppādo, paccayākāro.	1883	
PA_tika-s02_01t:1883_1	Paccayadhamme passantopi paccayuppannadhamme passati, te passantopi paccayadhamme	1883	
PA_tika-s02_01t:1883_2	passatīti vuttaṃ “yo paṭiccasamuppāda”ntiādi. Chandakaraṇavasenāti taṇhāyanavasena.	1883	
PA_tika-s02_01t:1883_3	Ālayakaraṇavasenāti apekkhākaraṇavasena. Anunayakaraṇavasenāti anurajjanavasena.	1883	
PA_tika-s02_01t:1883_4	Ajjhogāhitvāti ārammaṇaṃ anupavisitvā viya gilitvā viya niṭṭhapetvā viya daḷhaggahaṇavasena.	1883	
PA_tika-s02_01t:1883_5	Chandarāgo vinayati pahīyati etthāti chandarāgavinayo chandarāgapahānañcāti vuccati	1883	
PA_tika-s02_01t:1883_6	nibbānaṃ. Āharitvāti pāḷiyaṃ sarūpato anāgatampi atthato ānetvā saṅgaṇhanavasena	1883	
PA_tika-s02_01t:1883_7	gahetabbaṃ. Āharaṇavidhiṃ pana dassento “yā imesū”tiādimāha. Imesu tīsu ṭhānesūti	1883	
PA_tika-s02_01t:1883_8	yathāvuttesu sukhadukkhādīsu tīsu abhisamayaṭṭhānesu. Diṭṭhīti pariññābhisamayādivasena	1883	
PA_tika-s02_01t:1883_9	pavattā sammādiṭṭhi yāthāvadassanaṃ. Evaṃ saṅkappādayopi yathārahaṃ veditabbā. Bhāvanāpaṭivedhoti	1883	
PA_tika-s02_01t:1883_10	bhāvanāvasena paṭivedho, na ārammaṇakaraṇamattena. Ayaṃ maggoti ayaṃ catunnaṃ ariyasaccānaṃ	18831	
PA_tika-s02_01t:1883_11	paṭivijjhanavasena pavatto aṭṭhaṅgiko maggo. Ettāvatāpīti evaṃ ekasmiṃ cakkhudvāre	18831	
PA_tika-s02_01t:1883_12	vatthu pariggahamukhenapi catusaccakammaṭṭhānassa matthakaṃ pāpanena bahuṃ vipulaṃ	18831	
PA_tika-s02_01t:1883_13	paripuṇṇameva bhagavato sāsanaṃ kataṃ anuṭṭhitaṃ hoti.	18831	
PA_tika-s02_01t:1884_0	Uppajjitvā niruddhameva bhavaṅgacittaṃ āvajjanacittassa paccayo bhavatīti vuttaṃ	1884	
PA_tika-s02_01t:1884_1	“taṃ niruddhampī”ti. Mandathāmagatamevāti mahatiyā niddāya abhibhūtassa vasena vuttaṃ,	1884	
PA_tika-s02_01t:1884_2	kapimiddhaparetassa pana bhavaṅgacittaṃ kadāci āvajjanassa paccayo bhaveyyāti. Bhavaṅgasamayenevāti	1884	
PA_tika-s02_01t:1884_3	bhavaṅgasseva pavattanasamayena paguṇajjhānapaguṇakammaṭṭhānapaguṇaganthesu tesaṃ	1884	
PA_tika-s02_01t:1884_4	paguṇabhāveneva ābhogena vināpi manasikāro pavattati. Tathā hi paguṇaṃ ganthaṃ paguṇabhāveneva	1884	
PA_tika-s02_01t:1884_5	nirantaraṃ viya ajjhayamāne aññavihitatāya “ettako gantho gato, ettako avasiṭṭho”ti	1884	
PA_tika-s02_01t:1884_6	sallakkhaṇā na hoti. Catusamuṭṭhānampīti sabbaṃ catusamuṭṭhānarūpaṃ, na pubbe viya	1884	
PA_tika-s02_01t:1884_7	tisamuṭṭhānamevāti adhippāyo. Pubbaṅgamattā oḷārikattā ca phassacetanāva saṅkhārakkhandhoti	1884	
PA_tika-s02_01t:1884_8	gahitā, na aññesaṃ abhāvā. Ekadesameva sammasantoti yathāuddiṭṭhaṃ atthaṃ heṭṭhā	1884	
PA_tika-s02_01t:1884_9	anavasesato aniddisitvā ekadesameva niddisanavasena desanāya āmasanto. Imasmiṃ ṭhāneti	1884	
PA_tika-s02_01t:1884_10	yathāuddiṭṭhassa atthassa “ajjhattikañceva, āvuso, cakkhu”ntiādinā chadvāravasena	18841	
PA_tika-s02_01t:1884_11	niddisanaṭṭhāne. Heṭṭhā parihīnadesananti – “yaṃ upādārūpaṃ cattāro arūpino khandhā	18841	
PA_tika-s02_01t:1884_12	upari tīṇi ariyasaccānī”ti niddesavasena parihīnaṃ atthajātaṃ sabbaṃ. Taṃtaṃdvāravasenāti	18841	
PA_tika-s02_01t:1884_13	cakkhudvārādikaṃ taṃtaṃdvāravasena. Catusaccavasena āraddhā desanā catusacceneva	18841	
PA_tika-s02_01t:1884_14	pariyosāpitāti āha “yathānusandhināva suttantaṃ niṭṭhapesī”ti.	18841	
PA_tika-s02_01t:1885	Mahāhatthipadopamasuttavaṇṇanāya līnatthappakāsanā samattā.	188	
PA_tika-s02_01t:1886	9. Mahāsāropamasuttavaṇṇanā	188	
PA_tika-s02_01t:1887_0	307. Nacirapakkanteti na ciraṃ pakkante, pakkantassa sato na cirasseva. Saliṅgenevāti	1887	
PA_tika-s02_01t:1887_1	muṇḍiyakāsāyaggahaṇādinā attano purimaliṅgeneva. Pāṭiyekke jāteti vipannācāradiṭṭhitāya	1887	
PA_tika-s02_01t:1887_2	pakāsanīyakammakaraṇato paraṃ aññatitthiyasadise visuṃ bhūte. Kulaputtoti jātimattena	1887	
PA_tika-s02_01t:1887_3	kulaputto. Asambhinnāyāti sambhedarahitāya, jātisaṅkaravirahitāyāti atto. Jātisīsena	1887	
PA_tika-s02_01t:1887_4	idha jātivatthukaṃ dukkhaṃ vuttanti āha “otiṇṇoti yassa jāti anto anupaviṭṭhā”ti.	1887	
PA_tika-s02_01t:1887_5	Jāto hi satto jātakālato paṭṭhāya jātinimittena dukkhena anto anupaviṭṭho viya vibādhīyati.	1887	
PA_tika-s02_01t:1887_6	Jarāyātiādīsupi eseva nayo. Cattāro paccayā labbhantīti lābhā, catunnaṃ paccayānaṃ	1887	
PA_tika-s02_01t:1887_7	labbhamānānaṃ sukatabhāvo suṭṭhu abhisaṅkhatabhāvo. Vaṇṇabhaṇananti guṇakittanaṃ.	1887	
PA_tika-s02_01t:1887_8	Apaññātāti sambhāvanāvasena na paññātā. Lābhādinibbattiyābhāvadassanañhetaṃ. Tenāha	1887	
PA_tika-s02_01t:1887_9	“ghāsacchādanamattampi na labhantī”ti. Appesakkhāti appānubhāvā. Sā pana appesakkhatā	1887	
PA_tika-s02_01t:1887_10	adhipateyyasampattiyā ca parivārasampattiyā ca abhāvena pākaṭā hoti. Tattha parivārasampattiyā	18871	
PA_tika-s02_01t:1887_11	abhāvaṃ dassento “appaparivārā”ti āha.	18871	
PA_tika-s02_01t:1888_0	Sārenapi keci ajānanena aññālābhena vā asārabhūtampi kattabbaṃ karontīti tato visesanatthaṃ	1888	
PA_tika-s02_01t:1888_1	“sārena sārakaraṇīya”nti vuttanti taṃ dassento “akkhacakkayuganaṅgalādika”nti āha.	1888	
PA_tika-s02_01t:1888_2	Brahmacariyassāti sikkhāttayasaṅgahassa sāsanabrahmacariyassa. Mahārukkhassa maggaphalasārassa	1888	
PA_tika-s02_01t:1888_3	ñāṇadassanapheggukassa samādhitacassa sīlapapaṭikassa cañcalasabhāvā saṃsappacārīti	1888	
PA_tika-s02_01t:1888_4	ca cattāro paccayā sākhāpalāsaṃ nāma. Tenevāti lābhasakkārasilokanibbattaneneva.	1888	
PA_tika-s02_01t:1888_5	Sāro me pattoti imasmiṃ sāsane adhigantabbasāro nāma iminā lābhādinibbattanena anuppattoti	1888	
PA_tika-s02_01t:1888_6	vosānaṃ niṭṭhitakiccaṃ āpanno.	1888	
PA_tika-s02_01t:1889_0	310. Ñāṇadassananti ñāṇabhūtaṃ dassanaṃ visayassa sacchikaraṇavasena pavattaṃ abhiññāñāṇaṃ.	1889	
PA_tika-s02_01t:1889_1	Sukhumaṃ rūpanti devādīnaṃ, aññampi vā sukhumasabhāvaṃ rūpaṃ. Tenāha “antamaso…pe…	1889	
PA_tika-s02_01t:1889_2	viharantī”ti, dibbacakkhu hi idha ukkaṭṭhaniddesena “ñāṇadassana”nti gahitaṃ.	1889	
PA_tika-s02_01t:1890_0	311. Asamayavimokkhaṃ ārādhetīti ettha adhippetaṃ asamayavimokkhaṃ pāḷiyā eva dassetuṃ	1890	
PA_tika-s02_01t:1890_1	“katamo asamayavimokkho”tiādi vuttaṃ. Aṭṭhannañhi samāpajjanasamayopi atthi asamayopi,	1890	
PA_tika-s02_01t:1890_2	maggavimokkhena pana vimuccanassa samayo vā asamayo vā natthi. Yassa saddhā balavatī,	1890	
PA_tika-s02_01t:1890_3	vipassanā ca āraddhā, tassa gacchantassa tiṭṭhantassa nisīdantassa bhuñjantassa ca	1890	
PA_tika-s02_01t:1890_4	maggaphalapaṭivedho nāma na hotīti na vattabbaṃ, iti maggavimokkhena vimuccantassa	1890	
PA_tika-s02_01t:1890_5	samayo vā asamayo vā natthīti so asamayavimokkho. Tenāha “lokiyasamāpattiyo hī”tiādi.	1890	
PA_tika-s02_01t:1891_0	Na kuppati, na nassatīti akuppā, kadācipi aparihānasabhāvā. Sabbasaṃkilesehi paṭippassaddhivasena	1891	
PA_tika-s02_01t:1891_1	cetaso vimuttīti cetovimutti. Tenāha “arahattaphalavimuttī”ti. Ayamattho payojanaṃ	1891	
PA_tika-s02_01t:1891_2	etassāti etadatthaṃ, sāsanabrahmacariyaṃ, tassa esā paramakoṭi. Yathāraddhassa sāropamena	1891	
PA_tika-s02_01t:1891_3	phalena desanā niṭṭhāpitāti āha “yathānusandhināva desanaṃ niṭṭhapesī”ti. Yaṃ panettha	1891	
PA_tika-s02_01t:1891_4	atthato avibhattaṃ, taṃ suviññeyyameva.	1891	
PA_tika-s02_01t:1892	Mahāsāropamasuttavaṇṇanāya līnatthappakāsanā samattā.	189	
PA_tika-s02_01t:1893	10. Cūḷasāropamasuttavaṇṇanā	189	
PA_tika-s02_01t:1894_0	312. Piṅgaladhātukoti piṅgalasabhāvo piṅgalacchaviko, piṅgalakkhoti vā attho. Pabbajitasamūhasaṅkhāto	1894	
PA_tika-s02_01t:1894_1	saṅgho, na sīlādiguṇehi saṅgahitabbabhāvena. Saṅgho etesaṃ atthi parivārabhūtoti	1894	
PA_tika-s02_01t:1894_2	saṅghino. Svevāti so eva pabbajitasamūhasaṅkhāto. Ācārasikkhāpanavasenāti attanā	1894	
PA_tika-s02_01t:1894_3	parikappitaacelavatādiācārasikkhāpanavasena. Paññātāti yathāsakaṃ samādinnavatavasena	1894	
PA_tika-s02_01t:1894_4	ceva viññātaladdhivasena ca paññātā. Laddhikarāti tassā micchādiṭṭhiyā uppādakā.	1894	
PA_tika-s02_01t:1894_5	Bahujanassāti puthujanassa. Tassa pana āgamasampadāpi nāma natthi, kuto adhigamoti	1894	
PA_tika-s02_01t:1894_6	ekaṃsato andhaputhujjano evāti āha “assutavato andhabālaputhujjanassā”ti. Na hi viññū	1894	
PA_tika-s02_01t:1894_7	appasādanīye pasīdanti. Maṅgalesu kātabbadāsakiccakaro dāso maṅgaladāso.	1894	
PA_tika-s02_01t:1895_0	Tantāvutānanti tante pasāretvā vītānaṃ. Gaṇṭhanakilesoti saṃsāre bandhanakileso.	1895	
PA_tika-s02_01t:1895_1	Evaṃ vāditāyāti evaṃ paṭiññatāya, evaṃ diṭṭhitāya vā. Niyyānikāti niyyānagatisappāṭihīrakā	1895	
PA_tika-s02_01t:1895_2	anupārambhabhūtattāti adhippāyo. No ce niyyānikāti ānetvā yojanā. Tesaṃ sabbaññupaṭiññāya	1895	
PA_tika-s02_01t:1895_3	abhūtattā tassā abhūtabhāvakathanena tassa brāhmaṇassa na kāci atthasiddhīti āha	1895	
PA_tika-s02_01t:1895_4	“nesaṃ aniyyānikabhāvakathanena atthābhāvato”ti.	1895	
PA_tika-s02_01t:1896	318. Nihīnalokāmise līno ajjhāsayo etassa, na pana nibbāneti. Līnajjhāsayo. Sāsanaṃ sithilaṃ katvā gaṇhāti sikkhāya na tibbagāravattā.	189	
PA_tika-s02_01t:1897_0	323. Heṭṭhāti anantarātītasutte mahāsāropame. Paṭhamajjhānādidhammā vipassanāpādakāti	1897	
PA_tika-s02_01t:1897_1	vipassanāya padaṭṭhānabhūtā. Idhāti imasmiṃ cūḷasāropame āgatā. Nirodhapādakāti anāgāmino,	1897	
PA_tika-s02_01t:1897_2	arahanto vā nirodhasamāpattiṃ samāpajjituṃ samatthā. Tasmāti nirodhapādakattā. Paṭhamajjhānādidhammā	1897	
PA_tika-s02_01t:1897_3	ñāṇadassanato uttaritarāti veditabbā.	1897	
PA_tika-s02_01t:1898	Cūḷasāropamasuttavaṇṇanāya līnatthappakāsanā samattā.	189	
PA_tika-s02_01t:1899	Niṭṭhitā ca opammavaggavaṇṇanā.	189	
PA_tika-s02_01t:1900	4. Mahāyamakavaggo	190	
PA_tika-s02_01t:1901	1. Cūḷagosiṅgasuttavaṇṇanā	190	
PA_tika-s02_01t:1902_0	325. Ñātīnaṃ nivāsaṭṭhānabhūto gāmo ñātiko, so eva nātiko. So kira gāmo yesaṃ santako,	1902	
PA_tika-s02_01t:1902_1	tesaṃ pubbapurisena attano ñātīnaṃ sādhāraṇabhāvena nivesito, tena “nātiko”ti paññāyittha.	1902	
PA_tika-s02_01t:1902_2	Atha pacchā tattha dvīhi dāyādehi dvidhā vibhajitvā paribhutto. Tenāha “dvinnaṃ cūḷapitimahāpitiputtānaṃ	1902	
PA_tika-s02_01t:1902_3	dve gāmā”ti. Giñjakā vuccanti iṭṭhakā, giñjakāhiyeva kato āvasatho giñjakāvasatho.	1902	
PA_tika-s02_01t:1902_4	Tasmiṃ kira padese mattikā sakkharamarumbavālikādīhi asammissā akaṭhinā saṇhā sukhumā,	1902	
PA_tika-s02_01t:1902_5	tāya katāni kulālabhājanānipi silāmayāni viya daḷhāni, tasmā te upāsakā tāya mattikāya	1902	
PA_tika-s02_01t:1902_6	dīghaputhulaiṭṭhakā kāretvā tāhi ṭhapetvā dvārabāhavātapānakavāṭatulāyo sesaṃ sabbaṃ	1902	
PA_tika-s02_01t:1902_7	dabbasambhārena vinā iṭṭhakāhi eva pāsādaṃ kāresuṃ. Tenāha “iṭṭhakāhevā”tiādi.	1902	
PA_tika-s02_01t:1903_0	Gosiṅgasālavanadāyanti gosiṅgasālavananti laddhanāmaṃ rakkhitaṃ araññaṃ. Jeṭṭhakarukkhassāti	1903	
PA_tika-s02_01t:1903_1	vanappatibhūtassa sālarukkhassa. Sāmaggirasanti samaggabhāvādiguṇaṃ vivekasukhaṃ.	1903	
PA_tika-s02_01t:1903_2	Uparipaṇṇāsake upakkilesasutte puthujjanakālo kathito, idha cūḷagosiṅgasutte khīṇāsavakālo	1903	
PA_tika-s02_01t:1903_3	kathito. Katakiccāpi hi te mahātherā attano diṭṭhadhammasukhavihāraṃ paresaṃ diṭṭhānugatiṃ	1903	
PA_tika-s02_01t:1903_4	āpajjanañca sampassantā paramañca vivekaṃ anubrūhantā sāmaggirasaṃ anubhavamānā tattha	1903	
PA_tika-s02_01t:1903_5	viharanti. Tadāti tasmiṃ upakkilesasuttadesanākāle. Teti anuruddhappamukhā kulaputtā.	1903	
PA_tika-s02_01t:1903_6	Laddhassādāti vipassanāya vīthipaṭipattiyā adhigatassādā. Vipassanā hi pubbenāparaṃ	1903	
PA_tika-s02_01t:1903_7	visesaṃ āvahantī pavattamānā sātisayaṃ pītisomanassaṃ āvahati. Tenāha bhagavā –	1903	
PA_tika-s02_01t:1904	“Yato yato sammasati, khandhānaṃ udayabbayaṃ;	190	
PA_tika-s02_01t:1905	Labhati pītipāmojjaṃ, amataṃ taṃ vijānata”nti. ;	190	
PA_tika-s02_01t:1906	Laddhapatiṭṭhā maggaphalādhigamanena. Sati hi maggaphalādhigame sāsane patiṭṭhā laddhā nāma hoti, no aññathā.	190	
PA_tika-s02_01t:1907_0	Kāmaṃ sāriputtamoggallānāpi mahāsāvakapariyāpannāva, aggasāvakabhāvena pana nesaṃ	1907	
PA_tika-s02_01t:1907_1	visesadassanatthaṃ “dhammasenāpatimahāmoggallānattheresu vā”ti visuṃ gahaṇaṃ. Satipi	1907	
PA_tika-s02_01t:1907_2	hi sāmaññayoge visesavanto visuṃ gayhanti yathā “brāhmaṇā āgatā, vāsiṭṭhopi āgato”ti.	1907	
PA_tika-s02_01t:1907_3	Tesu pana visuṃ gahitesupi “asītimahāsāvakesū”ti asītiggahaṇaṃ appakaṃ ūnamadhikaṃ	1907	
PA_tika-s02_01t:1907_4	vā gaṇanupagaṃ na hotīti. Antamasoti idaṃ dhammabhaṇḍāgārikassa upaṭṭhākabhāvena	1907	
PA_tika-s02_01t:1907_5	āsannacāritāya vuttaṃ. Anīkāti hatthānīkā, hatthānīkato hatthisamūhatoti attho. Kāḷasīho	1907	
PA_tika-s02_01t:1907_6	yebhuyyena yūthacaroti katvā vuttaṃ “yūthā nissaṭo kāḷasīho viyā”ti. Kesarī pana	1907	
PA_tika-s02_01t:1907_7	ekacarova. Vātacchinno valāhako viyāti vātacchinno pabbatakūṭappamāṇo valāhakacchedo	1907	
PA_tika-s02_01t:1907_8	viya. Tesaṃ paggaṇhanatoti yathā nāma jighacchitassa bhojane, pipāsitassa pānīye,	1907	
PA_tika-s02_01t:1907_9	sītena phuṭṭhassa uṇhe, uṇhena phuṭṭhassa sīte, dukkhitassa sukhe abhiruci uppajjati,	1907	
PA_tika-s02_01t:1907_10	evamevaṃ bhagavato kosambake bhikkhū aññamaññaṃ vivādāpanne disvā apare samaggāvāsaṃ	19071	
PA_tika-s02_01t:1907_11	vasante āvajjitassa ime tayo kulaputtā āpāthaṃ āgamiṃsu, atha ne paggaṇhitukāmo upasaṅkami,	19071	
PA_tika-s02_01t:1907_12	evāyaṃ paṭipattianukkamena kosambakānaṃ bhikkhūnaṃ vinayanupāyo hotīti. Tenāha “tesaṃ	19071	
PA_tika-s02_01t:1907_13	paggaṇhanato”ti. Eteneva pacchimajanataṃ anukampanatoti idampi kāraṇaṃ ekadesena	19071	
PA_tika-s02_01t:1907_14	saṃvaṇṇitanti daṭṭhabbaṃ. Ukkaṃsitvāti yathābhūtehi guṇehi sampahaṃsanena visesetvā	19071	
PA_tika-s02_01t:1907_15	visiṭṭhe katvā pasaṃsāvasena cetaṃ āmeḍitavacanaṃ.	19071	
PA_tika-s02_01t:1908_0	Taṃ araññaṃ rakkhati vanasāminā āṇatto. Rakkhitagopitaṃ vanasaṇḍaṃ, na mahāvanādi	1908	
PA_tika-s02_01t:1908_1	viya apariggahitaṃ. Sīlādippabhedāya attatthāya paṭipannā attakāmā, na apariccattasinehāti	1908	
PA_tika-s02_01t:1908_2	āha “attano hitaṃ kāmayamānā”ti. Tenāha “yo hī”tiādi. Bhindeyyāti vināseyya.	1908	
PA_tika-s02_01t:1909_0	Dubbalamanussāti paññāya dubbalā aviddasuno manussā. Tānīti abhijātiādīsu uppannapāṭihāriyāni.	1909	
PA_tika-s02_01t:1909_1	Cīvaragabbhena paṭicchādetvāti cīvarasaṅkhāte ovarake nigūhitvā viya. Na hi cīvarapārupanamattena	1909	
PA_tika-s02_01t:1909_2	buddhānubhāvo paṭicchanno hoti. “Mā sudha kocimaṃ buddhānubhāvaṃ aññāsī”ti pana tathārūpena	1909	
PA_tika-s02_01t:1909_3	iddhābhisaṅkhārena taṃ chādetvā gato bhagavā tathā vutto. Tenāha “aññātakavesena agamāsī”ti.	1909	
PA_tika-s02_01t:1910_0	Abhikkamathāti padaṃ abhimukhabhāvena vidhimukhena vadatīti āha “ito āgacchathā”ti.	1910	
PA_tika-s02_01t:1910_1	Buddhānaṃ kāyo nāma suvisuddhajātimaṇi viya sobhano, kiñci malaṃ apanetabbaṃ natthi,	1910	
PA_tika-s02_01t:1910_2	kimatthaṃ bhagavā pāde pakkhālesīti āha “buddhāna”ntiādi.	1910	
PA_tika-s02_01t:1911_0	326. Anuruddhāti vā ekasesanayena vuttaṃ virūpekasesassapi icchitabbattā, evañca	1911	
PA_tika-s02_01t:1911_1	katvā bahuvacananiddesopi samatthito hoti. Iriyāpatho khamatīti sarīrassa lahuṭṭhānatāya	1911	
PA_tika-s02_01t:1911_2	catubbidhopi iriyāpatho sukhappavattiko. Jīvitaṃ yāpetīti yāpanālakkhaṇaṃ jīvitaṃ	1911	
PA_tika-s02_01t:1911_3	imaṃ sarīrayantaṃ yāpeti sukhena pavatteti. Uḷuṅkayāguṃ vā kaṭacchubhikkhaṃ vāti	1911	
PA_tika-s02_01t:1911_4	idaṃ makaravuttiyā missakabhattena yāpanaṃ vattanti katvā vuttaṃ. Tenāha “bhikkhācāravattaṃ pucchatī”ti.	1911	
PA_tika-s02_01t:1912_0	Aññamaññaṃ saṃsandatīti satipi ubhayesaṃ kalāpānaṃ paramatthato bhede pacurajanehi	1912	
PA_tika-s02_01t:1912_1	duviññeyyanānattaṃ khīrodakasammoditaṃ accantameva saṃsaṭṭhaṃ viya hutvā tiṭṭhati.	1912	
PA_tika-s02_01t:1912_2	Tenāha “visuṃ na hoti, ekattaṃ viya upetī”ti. Piyabhāvadīpanāni cakkhūni piyacakkhūni.	1912	
PA_tika-s02_01t:1912_3	Piyāyati, piyāyitabboti vā piyoti. Samaggavāsassa yaṃ ekantakāraṇaṃ, taṃ pucchanto	1912	
PA_tika-s02_01t:1912_4	bhagavā “yathā kathaṃ panā”tiādimāhāti “kathanti kāraṇapucchā”ti vuttaṃ. Yo nesaṃ	1912	
PA_tika-s02_01t:1912_5	mettāsahitānaṃyeva kammādīnaṃ aññamaññasmiṃ paccupaṭṭhānākāro, taṃ sandhāya “katha”nti	1912	
PA_tika-s02_01t:1912_6	pucchā. Tathā hi parato “evaṃ kho mayaṃ, bhante”tiādinā therehi vissajjanaṃ kathitaṃ.	1912	
PA_tika-s02_01t:1913_0	Mittaṃ etassa atthīti mettaṃ, kāyakammaṃ. Āvīti pakāsaṃ. Rahoti appakāsaṃ. Yañhi	1913	
PA_tika-s02_01t:1913_1	uddissa mettaṃ kāyakammaṃ paccupaṭṭhapeti, taṃ tassa sammukhā ce, pakāsaṃ hoti, parammukhā	1913	
PA_tika-s02_01t:1913_2	ce, appakāsaṃ. Tenāha “āvi ceva raho cāti sammukhā ceva parammukhā cā”ti. Itarānīti	1913	
PA_tika-s02_01t:1913_3	parammukhā kāyavacīkammāni. “Tatthā”tiādinā saṅkhepato vuttamatthaṃ vivarituṃ “yaṃ	1913	
PA_tika-s02_01t:1913_4	hī”tiādi vuttaṃ. Sammajjanādivasena paṭijaggitabbayuttaṃ ṭhānaṃ vā. Tathevāti yathā	1913	
PA_tika-s02_01t:1913_5	sammukhā kate mettākāyakamme vuttaṃ, tatheva. “Kacci khamanīya”nti evamādikā kathā	1913	
PA_tika-s02_01t:1913_6	sammodanīyakathā. Yathā parehi saddhiṃ attano chiddaṃ na hoti, tathā paṭisanthāravasena	1913	
PA_tika-s02_01t:1913_7	pavattā kathā paṭisanthārakathā. “Aho tadā therena mayhaṃ dinno ovādo, dinnā anusāsanī”ti	1913	
PA_tika-s02_01t:1913_8	evaṃ kālantare saritabbayuttā, chasāraṇīyapaṭisaṃyuttā vā kathā sāraṇīyakathā. Suttapadaṃ	1913	
PA_tika-s02_01t:1913_9	nikkhipitvā tassa atthaniddesavasena sīlādidhammapaṭisaṃyuttā kathā dhammīkathā.	1913	
PA_tika-s02_01t:1913_10	Sarena suttassa uccāraṇaṃ sarabhaññaṃ. Pañhassa ñātuṃ icchitassa atthassa pucchanaṃ	19131	
PA_tika-s02_01t:1913_11	pañhapucchanaṃ. Tassa yathāpucchitassaādisanaṃ pañhavissajjanaṃ. Evaṃ samannāharatoti	19131	
PA_tika-s02_01t:1913_12	evaṃ manasikaroto, evaṃ mettaṃ upasaṃharatoti attho.	19131	
PA_tika-s02_01t:1914_0	Ekato kātuṃ na sakkā, tasmā nānā. Hitaṭṭhenāti attano viya aññamaññassa hitabhāvena.	1914	
PA_tika-s02_01t:1914_1	Nirantaraṭṭhenāti antarābhāvena bhedābhāvena. Aviggahaṭṭhenāti avirodhabhāvena. Samaggaṭṭhenāti	1914	
PA_tika-s02_01t:1914_2	sahitabhāvena. Paribhaṇḍaṃ katvāti bahalatanumattikālepehi limpetvā. Cīvaraṃ vā dhovantīti	1914	
PA_tika-s02_01t:1914_3	attano cīvaraṃ vā dhovanti. Paribhaṇḍaṃ vāti attano paṇṇasālāya paribhaṇḍaṃ vā karonti.	1914	
PA_tika-s02_01t:1915_0	327. Paṭiviruddhā evāti etthāpi “yebhuyyenā”ti padaṃ ānetvā sambandhitabbaṃ. Tesaṃ	1915	
PA_tika-s02_01t:1915_1	appamādalakkhaṇanti tesaṃ appamajjanasabhāvaṃ. Kacci pana vo anuruddhā samaggāti	1915	
PA_tika-s02_01t:1915_2	etthāpi voti nipātamattaṃ, paccattavacanaṃ vā, kacci tumheti evamattho veditabbo.	1915	
PA_tika-s02_01t:1915_3	Samuggapātinti samuggapuṭasadisaṃ pātiṃ.	1915	
PA_tika-s02_01t:1916_0	Paṇṇasālāyaṃ anto bahi ca sammajjanena sodhitaṅgaṇatā vattapaṭipatti. Paṭivisamattamevāti	1916	
PA_tika-s02_01t:1916_1	attano yāpanapaṭivisamattameva. Osāpetvāti pakkhipitvā. Pamāṇamevāti attano yāpanapamāṇameva.	1916	
PA_tika-s02_01t:1916_2	Vuttanayena jahitvāti pāḷiyaṃ vuttanayena jahitvā.	1916	
PA_tika-s02_01t:1917_0	Hatthena hatthaṃ saṃsibbantāti attano hatthena itarassa hatthaṃ daḷhaggahaṇavasena	1917	
PA_tika-s02_01t:1917_1	bandhantā. Vilaṅgheti desantaraṃ pāpeti etenāti vilaṅghako, hattho. Hattho eva vilaṅghako	1917	
PA_tika-s02_01t:1917_2	hatthavilaṅghako, tena hatthavilaṅghakena.	1917	
PA_tika-s02_01t:1918_0	Taṃ akhaṇḍaṃ katvāti taṃ tīsupi divasesu dhammassavanaṃ pavattanavasena akhaṇḍikaṃ	1918	
PA_tika-s02_01t:1918_1	katvā. Etanti “pañcāhikaṃ kho panā”tiādivacanaṃ. Pañcame pañcame ahani bhavatīti	1918	
PA_tika-s02_01t:1918_2	pañcāhikaṃ. Bhagavatā pucchitena anuruddhattherena. Pamādaṭṭhānesuyevāti aññesaṃ	1918	
PA_tika-s02_01t:1918_3	pamādaṭṭhānesuyeva. “Pamādaṭṭhānesuyevā”ti vuttamevatthaṃ pākaṭataraṃ kātuṃ “aññesañhī”tiādi	1918	
PA_tika-s02_01t:1918_4	vuttaṃ. Papañcakaraṇaṭṭhānānīti kathāpapañcassa karaṇaṭṭhānāni vissaṭṭhakathāpavattanena	1918	
PA_tika-s02_01t:1918_5	kammaṭṭhāne pamajjanaṭṭhānāni. Tatthāpi “mayaṃ, bhante, kammaṭṭhānaviruddhaṃ na paṭipajjāmā”ti	1918	
PA_tika-s02_01t:1918_6	sikhāppattaṃ attano appamādalakkhaṇaṃ thero dasseti. Ettakaṃ ṭhānaṃ muñcitvāti pana	1918	
PA_tika-s02_01t:1918_7	idaṃ tadā vihārasamāpattīnaṃ vaḷañjābhāvena vuttaṃ.	1918	
PA_tika-s02_01t:1919_0	328. Jhānassa adhippetattā “alamariyañāṇadassanaviseso”icceva vuttaṃ. Attano sammāpaṭipannatāya	1919	
PA_tika-s02_01t:1919_1	satthu cittārādhanatthaṃ tassa ca visesādhigamassa satthu paccakkhabhāvato thero	1919	
PA_tika-s02_01t:1919_2	“kiñhi no siyā, bhante”ti āha. Yāvadevāti yattakaṃ kālaṃ ekaṃ divasabhāgaṃ vā sakalarattiṃ	1919	
PA_tika-s02_01t:1919_3	vā yāva satta vā divase.	1919	
PA_tika-s02_01t:1920_0	329. Samatikkamāyāti sammadeva atikkamanāya. Sati hi upari visesādhigame heṭṭhimajjhānaṃ	1920	
PA_tika-s02_01t:1920_1	samatikkantaṃ nāma hoti paṭippassaddhi ca. Tenāha “paṭippassaddhiyā”ti. Ñāṇadassanavisesoti	1920	
PA_tika-s02_01t:1920_2	kāraṇūpacārena vuttoti veditabbo. Vedayitasukhatoti vedanāsahitajjhānasukhato vā	1920	
PA_tika-s02_01t:1920_3	phalasukhato vā. Avedayitasukhanti nibbānasukhaṃ viya vedanārahitaṃ sukhaṃ. Avedayitasukhanti	1920	
PA_tika-s02_01t:1920_4	ca nidassanamattametaṃ, taṃ pana aphassaṃ asaññaṃ acetananti sabbacittacetasikarahitameva.	1920	
PA_tika-s02_01t:1920_5	Tato ca satipi rūpadhammappavattiyaṃ tassa acetanattā sabbaso saṅkhāradukkhavirahitatāya	1920	
PA_tika-s02_01t:1920_6	santatarā paṇītatarā ca nirodhasamāpattīti vuccate. Tenāha “avedayitasukhaṃ santataraṃ	1920	
PA_tika-s02_01t:1920_7	paṇītataraṃ hotī”ti. Tena vuttaṃ “imamhā cā”tiādi.	1920	
PA_tika-s02_01t:1921_0	330. Sāmaggirasānisaṃsameva nesaṃ bhagavā kathesi ajjhāsayānukūlattā tassa. Anusāvetvāti	1921	
PA_tika-s02_01t:1921_1	anupagamanavasena sammadeva ārocetvā. “Anusaṃsāvetvā”ti vā pāṭho, so evattho. Tato	1921	
PA_tika-s02_01t:1921_2	paṭinivattitvāti etarahi bhagavato ekavihāre ajjhāsayoti satthu manaṃ gaṇhantā “idheva	1921	
PA_tika-s02_01t:1921_3	tiṭṭhathā”ti vissajjitaṭṭhānato nivattitvā. Pabbajjādīnīti ādi-saddena upasampadā-visuddhi-dhutakammaṭṭhānānuyoga-jhānavimokkha-samāpatti-ñāṇadassana-maggabhāvanā-phalasacchikiriyādike	1921	
PA_tika-s02_01t:1921_4	saṅgaṇhāti. Adhigantvāpīti pi-saddena yathādhigatānampi. Attano guṇakathāya aṭṭiyamānāti	1921	
PA_tika-s02_01t:1921_5	bhagavantaṃ nissāya adhigantvāpi dhammādhikaraṇaṃ satthuvihesābhāvadīpane bhagavato	1921	
PA_tika-s02_01t:1921_6	pākaṭaguṇānaṃ kathāya aṭṭiyamānāpīti yojanā. Devatāti taṃtaṃsamāpattilābhiniyo devatā.	1921	
PA_tika-s02_01t:1921_7	Mukhaṃ me sajjanti mukhaṃ me kathane samatthaṃ, kathane yogyanti attho.	1921	
PA_tika-s02_01t:1922	331. Evaṃ āgatoti evaṃ āṭānāṭiyasutte āgato. Paliveṭhenteti codente. Maccharāyantīti attano guṇānaṃ bhagavatopi ārocanaṃ asahamānā maccharāyantīti so cintetīti katvā vuttaṃ.	192	
PA_tika-s02_01t:1923_0	01 Tesaṃ lābhāti tesaṃ vajjirājūnaṃ vajjiraṭṭhavāsīnañca manussattaṃ, patirūpadesavāsādiko,	1923	
PA_tika-s02_01t:1923_1	bhagavato tiṇṇañca kulaputtānaṃ dassanavandanadānadhammassavanādayo lābhā. Suladdhā	1923	
PA_tika-s02_01t:1923_2	lābhāti yojanā. Pasannacittaṃ anussareyyāti taṃ kulañhetaṃ sīlādiguṇe cittaṃ pasādetvā	1923	
PA_tika-s02_01t:1923_3	anussareyya. Vuttaṃ tesaṃ “anussaraṇampāhaṃ, bhikkhave, tesaṃ bhikkhūnaṃ bahūpakāraṃ vadāmī”ti.	1923	
PA_tika-s02_01t:1924	Cūḷagosiṅgasuttavaṇṇanāya līnatthappakāsanā samattā.	192	
PA_tika-s02_01t:1925	2. Mahāgosiṅgasuttavaṇṇanā	192	
PA_tika-s02_01t:1926_0	332. Kocidevāti gosiṅgasālavanasāmantato niviṭṭhesu yo koci gāmo gocaragāmo bhavissati,	1926	
PA_tika-s02_01t:1926_1	tasmā anibaddhabhāvato gocaragāmo na gahito, vasanaṭṭhānameva paridīpitaṃ, tato eva	1926	
PA_tika-s02_01t:1926_2	araññanidānakaṃ nāmetaṃ. Sabbatthāti devaloke manussaloke ca. Thirakārakehīti sāsane	1926	
PA_tika-s02_01t:1926_3	thirabhāvakārakehi. Savanante jātattāti catusaccagabbhassa dhammassavanassa pariyosāne	1926	
PA_tika-s02_01t:1926_4	ariyāya jātiyā jātattā. Yathā paṭivedhabāhusaccaṃ ijjhati, tathā dhammassa savanato	1926	
PA_tika-s02_01t:1926_5	sāvakā. Sūriyo viya bhāsuraguṇaraṃsitāya mohandhakāravidhamanato. Cando viya ramaṇīyamanoharasītalaguṇatāya	1926	
PA_tika-s02_01t:1926_6	kilesapariḷāhavūpasamato. Sāgaro viya gambhīrathiravipulānekaguṇatāya ṭhitadhammasabhāvato.	1926	
PA_tika-s02_01t:1926_7	Guṇamahantatāya therassa abhiññātatā, guṇamahantatā ca suttesu āgatanayeneva ñātabbāti	1926	
PA_tika-s02_01t:1926_8	taṃ vitthārato dassetuṃ “na kevala”ntiādi vuttaṃ. Sīhanādasuttanti majjhimanikāye	1926	
PA_tika-s02_01t:1926_9	āgataṃ mahāsīhanādasuttaṃ. Therapañhasuttanti suttanipāte aṭṭhakavagge āgataṃ sāriputtasuttaṃ.	1926	
PA_tika-s02_01t:1926_10	Therasīhanādasuttanti imassa ca therassa janapadacārikāya satthu sammukhā sīhanādasuttaṃ.	19261	
PA_tika-s02_01t:1926_11	Abhinikkhamananti therasseva mahatā ñātiparivaṭṭena mahatā ca bhogaparivaṭṭena saha	19261	
PA_tika-s02_01t:1926_12	gharāvāsapariccāgo abhinikkhamanaṃ. Esa nayo ito paresupi. Yadidanti nipāto, yo ayanti attho.	19261	
PA_tika-s02_01t:1927_0	Mahāpaññe bhikkhū gahetvāti āyasmato kira sāriputtattherassa parivārabhikkhūpi mahāpaññā	1927	
PA_tika-s02_01t:1927_1	eva ahesuṃ. Dhātuso hi sattā saṃsandanti. Sayaṃ iddhimātiādīsupi eseva nayo. Ayaṃ	1927	
PA_tika-s02_01t:1927_2	panattho dhātusaṃyuttena dīpetabbo – gijjhakūṭapabbate gilānaseyyāya nisinno bhagavā	1927	
PA_tika-s02_01t:1927_3	ārakkhatthāya parivāretvā vasantesu sāriputtamoggallānādīsu ekamekaṃ attano parisāya	1927	
PA_tika-s02_01t:1927_4	saddhiṃ caṅkamantaṃ voloketvā bhikkhū āmantesi – “passatha no tumhe, bhikkhave, sāriputtaṃ	1927	
PA_tika-s02_01t:1927_5	sambahulehi bhikkhūhi saddhiṃ caṅkamantanti. Evaṃ, bhante. Sabbe kho ete, bhikkhave,	1927	
PA_tika-s02_01t:1927_6	bhikkhū mahāpaññā”ti sabbaṃ vitthāretabbaṃ.	1927	
PA_tika-s02_01t:1928_0	Vananteti upavanante. Meghavaṇṇāyāti nīlābhāya. Samuddakucchito uggacchantassa viya	1928	
PA_tika-s02_01t:1928_1	upaṭṭhānaṃ sandhāya vuttaṃ. Cakkavāḷapabbatamatthakasamīpe ābhāpharaṇavasena pavattiyā	1928	
PA_tika-s02_01t:1928_2	“pācīnacakkavāḷapabbatamatthake”ti vuttaṃ, na cakkavāḷapabbatamatthake candamaṇḍalassa	1928	
PA_tika-s02_01t:1928_3	vicaraṇato. Tathā sati lokantarikanirayesupi candimasūriyānaṃ ābhā phareyya. Ubbedhavasena	1928	
PA_tika-s02_01t:1928_4	hi cakkavāḷapabbatassa vemajjhato candimasūriyā vicaranti. Sālakusumapabhānaṃ atirattatāya	1928	
PA_tika-s02_01t:1928_5	vuttaṃ “lākhārasena siñcamānaṃ viyā”ti. Upagāyamānā viyāti payirupāsanavasena upecca	1928	
PA_tika-s02_01t:1928_6	gāyamānā viya. Kāya nu kho ajja ratiyāti ajja jhānasamāpattiratiyā eva nu kho, udāhu	1928	
PA_tika-s02_01t:1928_7	dhammasākacchāratiyā dhammadesanāratiyāti cintesi.	1928	
PA_tika-s02_01t:1929_0	Dve candamaṇḍalāni viya paramasobhaggappattāya kantiyā. Dve sūriyamaṇḍalāni viya	1929	
PA_tika-s02_01t:1929_1	ativiya suvisuddhasamujjalāya guṇavibhūtiyā. Dve chaddantanāgarājāno viya mahānubhāvatāya.	1929	
PA_tika-s02_01t:1929_2	Dve sīhā viya tejussadatāya. Dve byagghā viya anolīnavuttitāya. Sabbapāliphullamevāti	1929	
PA_tika-s02_01t:1929_3	sabbameva samantato vikasitaṃ.	1929	
PA_tika-s02_01t:1930_0	333. Kathā upacarati pavattati etthāti kathāupacāro, savanūpacāro padeso, taṃ kathāupacāraṃ.	1930	
PA_tika-s02_01t:1930_1	Ramaṇīyameva rāmaṇeyyakaṃ. Ujjaṅgaleti lūkhapadese kaṭhinapadese. Dosehi itā apagatāti	1930	
PA_tika-s02_01t:1930_2	dosinā ta-kārassa na-kāraṃ katvā. Dibbā maññe gandhāti devaloke gandhā viya. Divi	1930	
PA_tika-s02_01t:1930_3	bhavāti dibbā. Dve therāti sāriputtattheraānandattherā. Ānandatthero tāva mamāyatu	1930	
PA_tika-s02_01t:1930_4	akhīṇāsavabhāvato, sāriputtatthero kathanti? Na idaṃ mamāyanaṃ gehassitapemavasena,	1930	
PA_tika-s02_01t:1930_5	atha kho guṇabhattivasenāti nāyaṃ doso.	1930	
PA_tika-s02_01t:1931_0	Anumatiyā pucchā anumatipucchā, anumatiggahaṇatthaṃ pucchanaṃ. Tattha yasmā adhammikampi	1931	
PA_tika-s02_01t:1931_1	vuddhassa anumatiṃ itaro paṭikkhipituṃ na labhati, tena sā anujānitabbāva hoti, tasmā	1931	
PA_tika-s02_01t:1931_2	saṅghakhuddakato paṭṭhāya anumati pucchitabbā. Tenāha “anumatipucchā nāmesā”tiādi.	1931	
PA_tika-s02_01t:1931_3	Khuddakato paṭṭhāyāti kaṇiṭṭhato paṭṭhāya. Paṭibhāti upaṭṭhātīti paṭibhānaṃ, yathādhippeto	1931	
PA_tika-s02_01t:1931_4	attho, taṃ paṭibhānaṃ. Sikhāppattā vepullappattā na bhavissati padesañāṇe ṭhitehi	1931	
PA_tika-s02_01t:1931_5	bhāsitattā. Sikhāppattā vepullappattā bhavissati sabbaññutaññāṇena saṃsanditattā.	1931	
PA_tika-s02_01t:1931_6	Vuttamevatthaṃ upamāya vibhāvetuṃ “yathā hī”tiādi vuttaṃ. Tattha paccatthikā aṭṭiyanti	1931	
PA_tika-s02_01t:1931_7	dukkhāyanti etenāti aṭṭo, vinicchitabbavohāro. Gāmabhojakanti yasmiṃ gāme so uppanno,	1931	
PA_tika-s02_01t:1931_8	taṃ gāmabhojakaṃ. Janapadabhojakanti yasmiṃ janapade so uppanno, taṃ janapadabhojakaṃ.	1931	
PA_tika-s02_01t:1931_9	Mahāvinicchayaamaccanti yasmiṃ rajje so janapado, tassa rājadhāniyaṃ mahāvinicchayaamaccaṃ.	1931	
PA_tika-s02_01t:1931_10	Senāpatinti yassa rañño so amacco, tassa senāpatiṃ. Tathā uparājanti. Idaṃ panettha	19311	
PA_tika-s02_01t:1931_11	pakaticārittavasena vuttaṃ upameyyatthānurūpatoti daṭṭhabbaṃ. Aparāparaṃ na sañcarati	19311	
PA_tika-s02_01t:1931_12	vinicchayanārahena vinicchitabhāvato.	19311	
PA_tika-s02_01t:1932_0	Pakaṭṭhānaṃ ukkaṭṭhānaṃ sīlādiatthānaṃ bodhanato, sabhāvaniruttivasena buddhādīhi	1932	
PA_tika-s02_01t:1932_1	bhāsitattā ca pakaṭṭhānaṃ vacanappabandhānaṃ āḷīti pāḷi, pariyattidhammo. Purimassa	1932	
PA_tika-s02_01t:1932_2	atthassa pacchimena atthena anusandhānaṃ anusandhi. Atthamukhena pana pāḷipadesānampi	1932	
PA_tika-s02_01t:1932_3	anusandhi hotiyeva, so ca pubbāparānusandhi-pucchānusandhi-ajjhāsayānusandhi-yathānusandhivasena	1932	
PA_tika-s02_01t:1932_4	catubbidho. Taṃtaṃdesanānaṃ pana pubbāparasaṃsandanaṃ pubbāparaṃ. Pāḷivasena anusandhivasena	1932	
PA_tika-s02_01t:1932_5	pubbāparavasenāti paccekaṃ yojetabbaṃ. Uggahitanti byañjanaso atthaso ca uddhaṃ uddhaṃ	1932	
PA_tika-s02_01t:1932_6	gahitaṃ, pariyāpuṇanavasena ceva paripucchāvasena ca hadayena gahitanti attho. Vaṭṭadukkhanissaraṇatthikehi	1932	
PA_tika-s02_01t:1932_7	sotabbato sutaṃ, pariyattidhammo, taṃ dhāretīti sutadharo. Yo hi sutadharo, sutaṃ	1932	
PA_tika-s02_01t:1932_8	tasmiṃ patiṭṭhitaṃ hoti suppatiṭṭhitaṃ, tasmā vuttaṃ “sutassa ādhārabhūto”ti. Tenāha	1932	
PA_tika-s02_01t:1932_9	“yassa hī”tiādi. Ekapadaṃ ekakkharampi avinaṭṭhaṃ hutvā sannicīyatīti sannicayo,	1932	
PA_tika-s02_01t:1932_10	sutaṃ sannicayo etasminti sutasannicayo. Ajjhosāyāti anupavisitvā. Tiṭṭhatīti na mussati.	19321	
PA_tika-s02_01t:1933_0	Ṭhitā paguṇāti paguṇā vācuggatā. Niccalitanti aparivattitaṃ. Saṃsanditvāti aññehi	1933	
PA_tika-s02_01t:1933_1	saṃsanditvā. Samanuggāhitvāti paripucchāvasena atthaṃ ogāhetvā. Pabandhassa vibandhābhāvato	1933	
PA_tika-s02_01t:1933_2	gaṅgāsotasadisaṃ, “bhavaṅgasotasadisa”nti vā pāṭho, akittimaṃ sukhappavattīti attho.	1933	
PA_tika-s02_01t:1933_3	Suttekadesassa suttassa ca vacasā paricayo idha nādhippeto, vaggādivasena pana adhippetoti	1933	
PA_tika-s02_01t:1933_4	āha “suttadasaka…pe… sajjhāyitā”ti, “dasa suttāni gatāni, dasa vaggāgatā”tiādinā	1933	
PA_tika-s02_01t:1933_5	sallakkhetvā vācāya sajjhāyitāti attho. Manasā anu anu pekkhitā bhāgaso nijjhāyitā	1933	
PA_tika-s02_01t:1933_6	cintitā manasānupekkhitā. Rūpagataṃ viya paññāyatīti rūpagataṃ viya cakkhussa vibhūtaṃ	1933	
PA_tika-s02_01t:1933_7	hutvā paññāyati. Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.	1933	
PA_tika-s02_01t:1934_0	Pajjati attho ñāyati etenāti padaṃ, tadeva atthaṃ byañjetīti byañjananti āha “padameva	1934	
PA_tika-s02_01t:1934_1	atthassa byañjanato padabyañjana”nti. Akkharapāripūriyā padabyañjanassa parimaṇḍalatā,	1934	
PA_tika-s02_01t:1934_2	sā pana pāripūrī evaṃ veditabbāti āha “dasavidhabyañjanabuddhiyo aparihāpetvā”ti.	1934	
PA_tika-s02_01t:1934_3	Aññaṃ upārambhakaranti yathānikkhittasuttato aññaṃ tassa ananulomakaṃ suttaṃ āharati.	1934	
PA_tika-s02_01t:1934_4	Tadatthaṃ otāretīti tassa āhaṭasuttasseva atthaṃ vicāreti. Tassa kathā aparimaṇḍalā	1934	
PA_tika-s02_01t:1934_5	nāma hoti atthassa aparipuṇṇabhāvato. Yathānikkhittassa suttassa atthasaṃvaṇṇanāvaseneva	1934	
PA_tika-s02_01t:1934_6	suttantarampi ānento bahi ekapadampi na gacchati nāma. Amakkhentoti avināsento. Taṃ	1934	
PA_tika-s02_01t:1934_7	taṃ atthaṃ suṭṭhu vavatthitaṃ katvā dassento tulikāya paricchindanto viya. Gambhīrataramatthaṃ	1934	
PA_tika-s02_01t:1934_8	gamento gambhīramātikāya udakaṃ pesento viya. Uttānamātikāya hi mariyādaṃ ottharitvā	1934	
PA_tika-s02_01t:1934_9	udakaṃ aññathā gaccheyya. Ekaṃyeva padaṃ anekehi pariyāyehi punappunaṃ saṃvaṇṇento	1934	
PA_tika-s02_01t:1934_10	padaṃ koṭṭento sindhavājānīyo viya. So hi vaggitāya gatiyā pade padaṃ koṭṭento gacchati.	19341	
PA_tika-s02_01t:1934_11	Kathāmaggena tassa kathā parimaṇḍalā nāma hoti dhammato atthato anusandhito pubbāparato	19341	
PA_tika-s02_01t:1934_12	ācariyuggahatoti sabbaso paripuṇṇabhāvato.	19341	
PA_tika-s02_01t:1935_0	Anuppabandhehīti vissaṭṭhehi āsajjamānehi. Nātisīghaṃ nātisaṇikaṃ nirantaraṃ ekarasañca	1935	
PA_tika-s02_01t:1935_1	katvā parisāya ajjhāsayānurūpaṃ dhammaṃ kathento vissaṭṭhāya kathāya katheti nāma,	1935	
PA_tika-s02_01t:1935_2	na aññathāti dassento “yo bhikkhū”tiādimāha. Araṇiṃ manthento viya, uṇhakhādanīyaṃ	1935	
PA_tika-s02_01t:1935_3	khādanto viyāti sīghaṃ sīghaṃ kathanassa udāharaṇaṃ, gahitaṃ gahitamevātiādi laṅghetvā	1935	
PA_tika-s02_01t:1935_4	kathanassa. Purāṇapaṇṇantaresu hi paripātiyamānagodhā kadāci dissati, evamekaccassa	1935	
PA_tika-s02_01t:1935_5	atthavaṇṇanā katthaci na dissati. Ohāyāti ṭhapetvā. Yopītiādinā ekarūpena kathāya	1935	
PA_tika-s02_01t:1935_6	akathanaṃ dasseti. Petaggi nijjhāmataṇhikapetassa mukhato niccharaṇakaaggi. Vitthāyatīti	1935	
PA_tika-s02_01t:1935_7	appaṭitānatamāpajjati. Kenaci rogena dukkhaṃ patto viya nitthunanto. Kandanto viyāti	1935	
PA_tika-s02_01t:1935_8	ukkuṭṭhiṃ karonto viya. Appabandhā nāma hoti sukhena appavattabhāvato. Ācariyehi	1935	
PA_tika-s02_01t:1935_9	dinnanaye ṭhitoti ācariyuggahaṃ amuñcanto, yathā ca ācariyā taṃ taṃ suttaṃ saṃvaṇṇesuṃ,	1935	
PA_tika-s02_01t:1935_10	teneva nayena saṃvaṇṇentoti attho. Acchinnadhāraṃ katvāti “nātisīghaṃ nātisaṇika”ntiādinā	19351	
PA_tika-s02_01t:1935_11	heṭṭhā vuttanayena avicchinnaṃ kathāpabandhaṃ katvā. Anusayasamugghātāyāti iminā	19351	
PA_tika-s02_01t:1935_12	tassā kathāya arahattapariyosānataṃ dasseti. Evarūpenāti nayidaṃ ekavacanaṃ tattakavasena	19351	
PA_tika-s02_01t:1935_13	gahetabbaṃ, atha kho lakkhaṇe pavattanti dassento “tathārūpeneva bhikkhusatena bhikkhusahassena	19351	
PA_tika-s02_01t:1935_14	vā”ti vuttaṃ. Pallaṅkenāti pallaṅkapadesena, pallaṅkāsanantenāti attho. Iminā nayenāti	19351	
PA_tika-s02_01t:1935_15	vārantarasādhāraṇaṃ atthaṃ atidisati, asādhāraṇaṃ pana vakkhatevāti.	19351	
PA_tika-s02_01t:1936	334. Āramati etenāti ārāmo.	193	
PA_tika-s02_01t:1937	335. Dhuvasevananti niyatasevitaṃ. Pāsādapariveṇeti pāsādaṅgaṇe. Nābhiyā patiṭṭhitānanti nābhiyā bhūmiyaṃ patiṭṭhitānaṃ. Arantarānīti aravivarāni taṃtaṃarānaṃ vemajjhaṭṭhānāni.	193	
PA_tika-s02_01t:1938	336. Samādinnaaraññadhutaṅgo āraññiko, na araññavāsamattena.	193	
PA_tika-s02_01t:1939	337. Na osādentīti na avasādenti, na avasādanāpekkhā aññamaññaṃ pañhaṃ pucchantīti attho. Pavattinīti paguṇā.	193	
PA_tika-s02_01t:1940	338. Lokuttarā vihārasamāpatti nāma therassa arahattaphalasamāpattiyo, pariyāyato pana nirodhasamāpattipi veditabbā.	194	
PA_tika-s02_01t:1941_0	339. Sādhukāro ānandattherassa dinno. Tenāha bhagavā “yathā taṃ ānandova sammā byākaramāno	1941	
PA_tika-s02_01t:1941_1	byākareyyā”tiādi. Sammāti suṭṭhu, yathāajjhāsayanti adhippāyo. Yena hi yaṃ yathācittaṃ	1941	
PA_tika-s02_01t:1941_2	kathitaṃ, taṃ sammā kathitaṃ nāma hoti. Sampattavasena hi yathākārī tathāvādī sobhati.	1941	
PA_tika-s02_01t:1941_3	Tenāha “attano anucchavikamevā”tiādi. Bahussuto bhikkhu tattha tattha sutte sīlādīnaṃ	1941	
PA_tika-s02_01t:1941_4	āgataṭṭhāne tesaṃ suviditattā yathānusiṭṭhaṃ paṭipajjamāno tāni paripūretīti āha	1941	
PA_tika-s02_01t:1941_5	“sīlassa āgataṭṭhāne”tiādi. Maggādipasavanāya vipassanāgabbhaṃ gaṇhāpetvā paripākaṃ gametvāti attho.	1941	
PA_tika-s02_01t:1942	340. “Eseva nayo”ti atidesavasena saṅkhepato vuttamatthaṃ vivaranto “āyasmā hi revato”tiādimāha.	194	
PA_tika-s02_01t:1943	342. Aparepi nānappakāre kileseti aparepi nānappakāre dosamohādikilese. Dhunitvāti vidhametvā.	194	
PA_tika-s02_01t:1944_0	343. Āyasmā mahāmoggallāno evaṃ byākāsīti sambandho. Sakalampi cakkhuviññāṇavīthigataṃ	1944	
PA_tika-s02_01t:1944_1	cittaṃ cakkhuviññāṇanti aggahetvā cakkhusannissitameva pana viññāṇaṃ cakkhuviññāṇaṃ,	1944	
PA_tika-s02_01t:1944_2	tadanantaraṃ sampaṭicchanaṃ, tadanantaraṃ santīraṇantiādinā saṇhaṃ sukhumaṃ atiittarakhaṇavantaṃ	1944	
PA_tika-s02_01t:1944_3	cittantaraṃ cittanānattaṃ. Khandhādīnañca nānattasaṅkhātaṃ khandhantarādi. Pathavīkasiṇe	1944	
PA_tika-s02_01t:1944_4	paṭhamajjhānaṃ samāpajjitvā tatheva tatiyaṃ jhānantiādinā ārammaṇaṃ anukkamitvā jhānasseva	1944	
PA_tika-s02_01t:1944_5	ekantarikabhāvena ukkamanaṃ jhānokkantikaṃ nāma. Pathavīkasiṇe paṭhamaṃ jhānaṃ samāpajjitvā	1944	
PA_tika-s02_01t:1944_6	puna tadeva tejokasiṇetiādinā jhānaṃ anukkamitvā ārammaṇasseva ekantarikabhāvena	1944	
PA_tika-s02_01t:1944_7	ukkamanaṃ ārammaṇokkantikaṃ nāma. “Paṭhamajjhānaṃ pañcaṅgika”ntiādinā yāva nevasaññānāsaññāyatanaṃ	1944	
PA_tika-s02_01t:1944_8	duvaṅgikanti jhānaṅgamattasseva vavatthāpanaṃ aṅgavavatthānaṃ. “Idaṃ pathavīkasiṇaṃ…pe…	1944	
PA_tika-s02_01t:1944_9	idaṃ odātakasiṇa”nti ārammaṇamattasseva vavatthāpanaṃ ārammaṇavavatthānaṃ. Pathavīkasiṇe	1944	
PA_tika-s02_01t:1944_10	paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkanti. Pathavīkasiṇe	19441	
PA_tika-s02_01t:1944_11	paṭhamaṃ jhānaṃ samāpajjitvā tadeva āpokasiṇeti evaṃ sabbakasiṇesu ekasseva jhānassa	19441	
PA_tika-s02_01t:1944_12	samāpajjanaṃ ārammaṇasaṅkanti. Ekatovaḍḍhanaṃ ubhatovaḍḍhananti idaṃ khandhādidesanāyaṃ	19441	
PA_tika-s02_01t:1944_13	labbhati. Abhidhammabhājanīye hi vedanākkhandhaṃ bhājento bhagavā tike gahetvā dukesu	19441	
PA_tika-s02_01t:1944_14	pakkhipi, duke gahetvā tikesu pakkhipi, idaṃ ekatovaḍḍhanaṃ. Tike ca duke ca ubhatovaḍḍhananīhārena	19441	
PA_tika-s02_01t:1944_15	kathesi, idaṃ ubhatovaḍḍhanaṃ. Evaṃ sesakhandhesu dhātāyatanādīsu ca yathārahaṃ vibhaṅgappakaraṇe	19441	
PA_tika-s02_01t:1944_16	abhidhammabhājanīye āgatanayena veditabbaṃ. Tenāha “ābhidhammikadhammakathikasseva	19441	
PA_tika-s02_01t:1944_17	pākaṭa”nti. Khandhādīsu sabhāvadhammesu tīsu lakkhaṇesu paññattiyaṃ samayantaresu	19441	
PA_tika-s02_01t:1944_18	ca kosallābhāvato ayaṃ sakavādo ayaṃ paravādoti na jānāti. Tato eva sakavādaṃ…pe…	19441	
PA_tika-s02_01t:1944_19	dhammantaraṃ visaṃvādeti. Khandhādīsu pana kusalatāya ābhidhammiko sakavādaṃ…pe… na visaṃvādeti.	19441	
PA_tika-s02_01t:1945_0	344. Cittaṃ attano vase vattetuṃ sakkoti paṭisaṅkhānabhāvanābalehi pariggaṇhanasamatthattā.	1945	
PA_tika-s02_01t:1945_1	Idāni tamatthaṃ byatirekato anvayato ca vibhāvetuṃ “duppañño hī”tiādimāha. Tattha	1945	
PA_tika-s02_01t:1945_2	sabbānassāti sabbāni assa. Visevitavipphanditānīti kilesavisūkāyikāni ceva duccaritavipphanditāni	1945	
PA_tika-s02_01t:1945_3	ca. Bhañjitvāti madditvā. Bahīti kammaṭṭhānato bahi puthuttārammaṇe.	1945	
PA_tika-s02_01t:1946_0	345. Pariyāyenāti ettha pariyāya-saddo “atthi khvesa, brāhmaṇa, pariyāyo”tiādīsu	1946	
PA_tika-s02_01t:1946_1	viya kāraṇatthoti āha “sobhanakāraṇaṃ atthī”ti. Yadi bhagavā – “idha, sāriputta,	1946	
PA_tika-s02_01t:1946_2	bhikkhu pacchābhattaṃ piṇḍapātapaṭikkanto”tiādinā attano mahābodhipallaṅkaṃ sandhāyāha,	1946	
PA_tika-s02_01t:1946_3	evaṃ sante sammāsambuddheheva saṅghārāmo sobhetabbo, na aññehīti āpannanti āha “apica	1946	
PA_tika-s02_01t:1946_4	pacchimaṃ janata”ntiādi. Nibbānatthāya paṭipattisāraṃ etassāti paṭipattisāro, taṃ	1946	
PA_tika-s02_01t:1946_5	paṭipattisāraṃ. Nippariyāyenevāti kenaci pariyāyena lesena vinā mukhyena nayeneva.	1946	
PA_tika-s02_01t:1946_6	Yo “arahattaṃ appatvā na vuṭṭhahissāmī”ti daḷhasamādānaṃ katvā nisinno taṃ adhigantvāva	1946	
PA_tika-s02_01t:1946_7	uṭṭhahati. Evarūpena idaṃ gosiṅgasālavanaṃ sobhati, sāsane sabbārambhānaṃ tadatthattāti	1946	
PA_tika-s02_01t:1946_8	attho. Āsavakkhayāvahaṃ paṭipattiṃ ārabhitvā āsavakkhayeneva desanāya pariyosāpitattā	1946	
PA_tika-s02_01t:1946_9	yathānusandhināva desanaṃ niṭṭhapesīti.	1946	
PA_tika-s02_01t:1947	Mahāgosiṅgasuttavaṇṇanāya līnatthappakāsanā samattā.	194	
PA_tika-s02_01t:1948	3. Mahāgopālakasuttavaṇṇanā	194	
PA_tika-s02_01t:1949_0	346. Tatthāti gopālakasutte. Tisso kathāti tisso aṭṭhakathā, tividhā suttassa atthavaṇṇanāti	1949	
PA_tika-s02_01t:1949_1	attho. Ekekaṃ padaṃ nāḷaṃ mūlaṃ etissāti evaṃsaññitā ekanāḷikā, ekekaṃ vā padaṃ nāḷaṃ	1949	
PA_tika-s02_01t:1949_2	atthaniggamanamaggo etissāti ekanāḷikā. Tenāha “ekekapadassa atthakathana”nti. Cattāro	1949	
PA_tika-s02_01t:1949_3	aṃsā bhāgā atthasallakkhaṇūpāyā etissāti caturassā. Tenāha “catukkaṃ bandhitvā kathana”nti.	1949	
PA_tika-s02_01t:1949_4	Niyamato nisinnassa āraddhassa vatto saṃvatto etissā atthīti nisinnavattikā, yathāraddhassa	1949	
PA_tika-s02_01t:1949_5	atthassa visuṃ visuṃ pariyosāpikāti attho. Tenāha “paṇḍitaṃ gopālakaṃ dassetvā”tiādi.	1949	
PA_tika-s02_01t:1949_6	Ekekapadassāti piṇḍatthadassanavasena bahunnaṃ padānaṃ ekajjhaṃ atthaṃ akathetvā	1949	
PA_tika-s02_01t:1949_7	ekamekassa padassa atthavaṇṇanā. Ayaṃ sabbattheva labbhati. Catukkaṃ bandhitvāti	1949	
PA_tika-s02_01t:1949_8	kaṇhapakkhe upamūpameyyadvayaṃ, tathā sukkapakkheti idaṃ catukkaṃ yojetvā. Ayaṃ īdisesu	1949	
PA_tika-s02_01t:1949_9	eva suttesu labbhati. Pariyosānagamananti keci tāva āhu – “kaṇhapakkhe upamaṃ dassetvā	1949	
PA_tika-s02_01t:1949_10	upamā ca nāma yāvadeva upameyyasampaṭidānatthāti upameyyatthaṃ āharitvā saṃkilesapakkhaniddeso	19491	
PA_tika-s02_01t:1949_11	ca vodānapakkhavibhāvanatthāyāti sukkapakkhampi upamūpameyyavibhāgena āharitvā suttatthassa	19491	
PA_tika-s02_01t:1949_12	pariyosāpana”nti. Kaṇhapakkhe upameyyaṃ dassetvā pariyosānagamanādīsupi eseva nayo.	19491	
PA_tika-s02_01t:1949_13	Apare pana “kaṇhapakkhe sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva	19491	
PA_tika-s02_01t:1949_14	kathanaṃ pariyosānagamana”nti vadanti. Ayanti nisinnavattikā. Idhāti imasmiṃ gopālakasutte.	19491	
PA_tika-s02_01t:1949_15	Sabbācariyānaṃ āciṇṇāti sabbehipi pubbācariyehi ācaritā saṃvaṇṇitā, tathā ceva pāḷi pavattāti.	19491	
PA_tika-s02_01t:1950_0	Aṅgīyanti avayavabhāvena ñāyantīti aṅgāni, bhāgā. Tāni panettha yasmā sāvajjasabhāvāni,	1950	
PA_tika-s02_01t:1950_1	tasmā āha “aṅgehīti aguṇakoṭṭhāsehī”ti. Gomaṇḍalanti gosamūhaṃ. Pariharitunti rakkhituṃ.	1950	
PA_tika-s02_01t:1950_2	Taṃ pana pariharaṇaṃ pariggahetvā vicaraṇanti āha “pariggahetvā vicaritu”nti. Vaḍḍhinti	1950	
PA_tika-s02_01t:1950_3	gunnaṃ bahubhāvaṃ bahugorasatāsaṅkhātaṃ parivuddhiṃ. “Ettakamida”nti rūpīyatīti rūpaṃ,	1950	
PA_tika-s02_01t:1950_4	parimānaparicchedopi sarīrarūpampīti āha “gaṇanato vā vaṇṇato vā”ti. Na pariyesati	1950	
PA_tika-s02_01t:1950_5	vinaṭṭhabhāvasseva ajānanato. Nīlāti ettha iti-saddo ādiattho. Tena setasabalādivaṇṇaṃ saṅgaṇhāti.	1950	
PA_tika-s02_01t:1951_0	Dhanusattisūlādīti ettha issāsācariyānaṃ gāvīsu kataṃ dhanulakkhaṇaṃ. Kumārabhattigaṇānaṃ	1951	
PA_tika-s02_01t:1951_1	gāvīsu kataṃ sattilakkhaṇaṃ. Issarabhattigaṇānaṃ gāvīsu kataṃ sūlalakkhaṇanti yojanā.	1951	
PA_tika-s02_01t:1951_2	Ādi-saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.	1951	
PA_tika-s02_01t:1952	Nīlamakkhikāti piṅgalamakkhikā, khuddamakkhikā eva vā. Saṭati rujati etāyāti sāṭikā, saṃvaddhā sāṭikāti āsāṭikā. Tenāha “vaḍḍhantī”tiādi.	195	
PA_tika-s02_01t:1953_0	Vākenāti vākapattena. Cīrakenāti pilotikena. Antovasseti vassakālassa abbhantare.	1953	
PA_tika-s02_01t:1953_1	Niggāhanti susumārādiggāharahitaṃ. Pītanti pānīyassa pītabhāvaṃ. Sīhabyagghādiparissayena	1953	
PA_tika-s02_01t:1953_2	sāsaṅko sappaṭibhayo.	1953	
PA_tika-s02_01t:1954	Pañca ahāni bhūtāni etassāti pañcāhito, so eva vāroti pañcāhikavāro. Evaṃ sattāhikavāroti veditabbo. Ciṇṇaṭṭhānanti caritaṭṭhānaṃ gocaraggahitaṭṭhānaṃ.	195	
PA_tika-s02_01t:1955_0	Pituṭṭhānanti pitarā kātabbaṭṭhānaṃ, pitarā kātabbakaraṇanti attho. Yathāruciṃ gahetvā	1955	
PA_tika-s02_01t:1955_1	gacchantīti gunnaṃ rucianurūpaṃ gocarabhūmiyaṃ vā nadipāraṃ vā gahetvā gacchanti.	1955	
PA_tika-s02_01t:1955_2	Gobhattanti kappāsaṭṭhikādimissaṃ gobhuñjitabbaṃ bhattaṃ, bhattaggahaṇeneva yāgupi gahitā.	1955	
PA_tika-s02_01t:1956_0	347. “Dvīhākārehī”ti vuttaṃ ākāradvayaṃ dassetuṃ “gaṇanato vā samuṭṭhānato vā”ti	1956	
PA_tika-s02_01t:1956_1	vuttaṃ. Evaṃ pāḷiyaṃ āgatāti “upacayo santatī”ti jātiṃ dvidhā bhinditvā hadayavatthuṃ	1956	
PA_tika-s02_01t:1956_2	aggahetvā “dasa āyatanāni pañcadasa sukhumarūpānī”ti evaṃ rūpakaṇḍapāḷiyaṃ āgatā.	1956	
PA_tika-s02_01t:1956_3	Pañcavīsati rūpakoṭṭhāsāti salakkhaṇato aññamaññasaṅkarābhāvato rūpabhāgā. Rūpakoṭṭhāsāti	1956	
PA_tika-s02_01t:1956_4	vā visuṃ visuṃ appavattitvā kalāpabhāveneva pavattanato rūpakalāpā. Koṭṭhāsāti ca	1956	
PA_tika-s02_01t:1956_5	aṃsā, avayavāti attho. Koṭṭhanti vā sarīraṃ, tassa aṃsā kesādayo koṭṭhāsāti aññepi	1956	
PA_tika-s02_01t:1956_6	avayavā koṭṭhāsā viya koṭṭhāsā. Seyyathāpīti upamāsaṃsandanaṃ. Tattha rūpaṃ pariggahetvāti	1956	
PA_tika-s02_01t:1956_7	yathāvuttaṃ rūpaṃ salakkhaṇato ñāṇena pariggaṇhitvā. Arūpaṃ vavatthapetvāti taṃ rūpaṃ	1956	
PA_tika-s02_01t:1956_8	nissāya ārammaṇañca katvā pavattamāne vedanādike cattāro khandhe “arūpa”nti vavatthapetvā.	1956	
PA_tika-s02_01t:1956_9	Rūpārūpaṃ pariggahetvāti puna tattha yaṃ ruppanalakkhaṇaṃ, taṃ rūpaṃ, tadaññaṃ arūpaṃ,	1956	
PA_tika-s02_01t:1956_10	ubhayavinimuttaṃ kiñci natthi attā vā attaniyaṃ vāti evaṃ rūpārūpaṃ pariggahetvā.	19561	
PA_tika-s02_01t:1956_11	Tadubhayañca avijjādinā paccayena sappaccayanti paccayaṃ sallakkhetvā aniccādilakkhaṇaṃ	19561	
PA_tika-s02_01t:1956_12	āropetvā yo kalāpasammasanādikkamena kammaṭṭhānaṃ matthakaṃ pāpetuṃ na sakkoti, so	19561	
PA_tika-s02_01t:1956_13	na vaḍḍhatīti yojanā.	19561	
PA_tika-s02_01t:1957_0	Ettakaṃ rūpaṃ ekasamuṭṭhānanti cakkhāyatanaṃ, sotaghānajivhākāyāyatanaṃ itthindriyaṃ	1957	
PA_tika-s02_01t:1957_1	purisindriyaṃ jīvitindriyanti aṭṭhavidhaṃ kammavasena, kāyaviññatti vacīviññattīti	1957	
PA_tika-s02_01t:1957_2	idaṃ dvayaṃ cittavasenāti ettakaṃ rūpaṃ ekasamuṭṭhānaṃ. Saddāyatanamekaṃ utucittavasena	1957	
PA_tika-s02_01t:1957_3	dvisamuṭṭhānaṃ. Rūpassa lahutā mudutā kammaññatāti ettakaṃ rūpaṃ utucittāhāravasena	1957	
PA_tika-s02_01t:1957_4	tisamuṭṭhānaṃ. Rūpagandharasaphoṭṭhabbāyatanaṃ ākāsadhātu āpodhātu kabaḷīkāro āhāroti	1957	
PA_tika-s02_01t:1957_5	ettakaṃ rūpaṃ utucittāhārakammavasena catusamuṭṭhānaṃ. Upacayo santati jaratā rūpassa	1957	
PA_tika-s02_01t:1957_6	aniccatāti ettakaṃ rūpaṃ na kutoci samuṭṭhātīti na jānāti. Samuṭṭhānato rūpaṃ ajānantotiādīsu	1957	
PA_tika-s02_01t:1957_7	vattabbaṃ “gaṇanato rūpaṃ ajānanto”tiādesu vuttanayeneva veditabbaṃ.	1957	
PA_tika-s02_01t:1958_0	Kammalakkhaṇoti attanā kataṃ duccaritakammaṃ lakkhaṇaṃ etassāti kammalakkhaṇo, bālo.	1958	
PA_tika-s02_01t:1958_1	Vuttañhetaṃ – “tīṇimāni, bhikkhave, bālassa bālalakkhaṇāni. Katamāni tīṇi? Duccintitacintī	1958	
PA_tika-s02_01t:1958_2	hoti, dubbhāsitabhāsī, dukkaṭakammakārī. Imāni kho…pe… lakkhaṇānī”ti. Attanā kataṃ	1958	
PA_tika-s02_01t:1958_3	sucaritakammaṃ lakkhaṇaṃ etassāti kammalakkhaṇo, paṇḍito. Vuttampi cetaṃ – “tīṇimāni,	1958	
PA_tika-s02_01t:1958_4	bhikkhave, paṇḍitassa paṇḍitalakkhaṇāni. Katamāni tīṇi? Sucintitacintī hoti, subhāsitabhāsī,	1958	
PA_tika-s02_01t:1958_5	sukatakammakārī. Imāni kho…pe… paṇḍitalakkhaṇānī”ti. Tenāha “kusalākusalaṃ kammaṃ	1958	
PA_tika-s02_01t:1958_6	paṇḍitamālalakkhaṇa”nti. Bāle vajjetvā paṇḍite na sevatīti yaṃ bālapuggale vajjetvā	1958	
PA_tika-s02_01t:1958_7	paṇḍitasevanaṃ atthakāmena kātabbaṃ, taṃ na karoti. Tathābhūtassa ayamādīnavoti dassetuṃ	1958	
PA_tika-s02_01t:1958_8	puna “bāle vajjetvā”tiādi vuttaṃ. Tattha yaṃ bhagavatā “idaṃ vo kappatī”ti anuññātaṃ,	1958	
PA_tika-s02_01t:1958_9	tadanulomañce, taṃ kappiyaṃ. Yaṃ “idaṃ vo na kappatī”ti paṭikkhittaṃ, tadanulomañce,	1958	
PA_tika-s02_01t:1958_10	taṃ akappiyaṃ. Yaṃ kosallasambhūtaṃ, taṃ kusalaṃ, tappaṭipakkhaṃ akusalaṃ. Tadeva	19581	
PA_tika-s02_01t:1958_11	sāvajjaṃ, kusalaṃ anavajjaṃ. Āpattito ādito dve āpattikkhandhā garukaṃ, tadaññaṃ	19581	
PA_tika-s02_01t:1958_12	lahukaṃ. Dhammato mahāsāvajjaṃ garukaṃ, appasāvajjaṃ lahukaṃ. Sappaṭikāraṃ satekiccaṃ,	19581	
PA_tika-s02_01t:1958_13	appaṭikāraṃ atekicchaṃ. Dhammatānugataṃ kāraṇaṃ, itaraṃ akāraṇaṃ. Taṃ ajānantoti	19581	
PA_tika-s02_01t:1958_14	kappiyākappiyaṃ garukalahukaṃ satekicchātekicchaṃ ajānanto suvisuddhaṃ katvā sīlaṃ	19581	
PA_tika-s02_01t:1958_15	rakkhituṃ na sakkoti, kusalākusalaṃ sāvajjānavajjaṃ kāraṇākāraṇaṃ ajānanto khandhādīsu	19581	
PA_tika-s02_01t:1958_16	akusalatāya rūpārūpapariggahampi kātuṃ na sakkoti, kuto tassa kammaṭṭhānaṃ gahetvā	19581	
PA_tika-s02_01t:1958_17	vaḍḍhanā. Tenāha “kammaṭṭhānaṃ gahetvā vaḍḍhetuṃ na sakkotī”ti.	19581	
PA_tika-s02_01t:1959	Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti āsāṭikāti āha “akusalavitakkaṃ āsāṭikaṃ ahāretvā”ti.	195	
PA_tika-s02_01t:1960_0	“Gaṇḍoti kho, bhikkhave, pañcannetaṃ upādānakkhandhānaṃ adhivacana”nti vacanato chahi	1960	
PA_tika-s02_01t:1960_1	vaṇamukhehi vissandamānayūso gaṇḍo viya pilotikakhaṇḍena chahi dvārehi vissandamānakilesāsuci	1960	
PA_tika-s02_01t:1960_2	attabhāvavaṇo satisaṃvarena pidahitabbo, ayaṃ pana evaṃ na karotīti āha “yathā so	1960	
PA_tika-s02_01t:1960_3	gopālako vaṇaṃ na paṭicchādeti, evaṃ saṃvaraṃ na sampādetī”ti.	1960	
PA_tika-s02_01t:1961_0	Yathā dhūmo indhanaṃ nissāya uppajjamāno saṇho sukhumo taṃ taṃ vivaraṃ anupavissa	1961	
PA_tika-s02_01t:1961_1	byāpento sattānaṃ ḍaṃsamakasādiparissayaṃ vinodeti, aggijālasamuṭṭhānassa pubbaṅgamo	1961	
PA_tika-s02_01t:1961_2	hoti, evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā	1961	
PA_tika-s02_01t:1961_3	saṇhā sukhumā taṃ taṃ khandhantaraṃ āyatanantarañca anupavissa byāpeti, sattānaṃ	1961	
PA_tika-s02_01t:1961_4	micchāvitakkādiparissayaṃ vinodeti, ñāṇaggijālasamuṭṭhānassa pubbaṅgamoti dhūmo viyāti	1961	
PA_tika-s02_01t:1961_5	dhūmoti āha “gopālako dhūmaṃ viya dhammadesanādhūmaṃ na karotī”ti. Attano santikaṃ	1961	
PA_tika-s02_01t:1961_6	upagantvā nisinnassa kātabbā tadanucchavikā dhammakathā upanisinnakathā. Katassa	1961	
PA_tika-s02_01t:1961_7	dānādipuññassa anumodanakathā anumodanā. Tatoti dhammakathādīnaṃ akaraṇato. “Bahussuto	1961	
PA_tika-s02_01t:1961_8	guṇavā”ti na jānantīti kasmā vuttaṃ, nanu attano jānāpanatthaṃ dhammakathādi na kātabbamevāti?	1961	
PA_tika-s02_01t:1961_9	Saccaṃ, na kātabbameva, suddhāsayena pana dhamme kathite tassa guṇajānanataṃ sandhāyetaṃ	1961	
PA_tika-s02_01t:1961_10	vuttaṃ. Tenāha bhagavā –	19611	
PA_tika-s02_01t:1962	“Nābhāsamānaṃ jānanti, missaṃ bālehi paṇḍitaṃ;	196	
PA_tika-s02_01t:1963	Bhāsaye jotaye dhammaṃ, paggaṇhe isinaṃ dhaja”nti. ;	196	
PA_tika-s02_01t:1964_0	Taranti etthāti titthaṃ, nadītaḷākādīnaṃ nahānādiatthaṃ otaraṇaṭṭhānaṃ. Yathā pana	1964	
PA_tika-s02_01t:1964_1	taṃ udakena otiṇṇasattānaṃ sarīramalaṃ pavāheti, parissamaṃ vinodeti, visuddhiṃ uppādeti,	1964	
PA_tika-s02_01t:1964_2	evaṃ bahussutā attano samīpaṃ otiṇṇasattānaṃ dhammūdakena cittamalaṃ pavāhenti, parissamaṃ	1964	
PA_tika-s02_01t:1964_3	vinodenti, visuddhiṃ uppādenti, tasmā te titthaṃ viyāti titthaṃ. Tenāha “titthabhūte	1964	
PA_tika-s02_01t:1964_4	bahussutabhikkhū”ti. Byañjanaṃ kathaṃ ropetabbanti, bhante, idaṃ byañjanaṃ ayaṃ saddo	1964	
PA_tika-s02_01t:1964_5	kathaṃ imasmiṃ atthe ropetabbo, kena pakārena imassa atthassa vācako jāto. “Nirūpetabba”nti	1964	
PA_tika-s02_01t:1964_6	vā pāṭho, nirūpetabbaṃ ayaṃ sabhāvanirutti kathamettha niruḷhāti adhippāyo. Imassa	1964	
PA_tika-s02_01t:1964_7	bhāsitassa ko atthoti saddatthaṃ pucchati. Imasmiṃ ṭhāneti imasmiṃ pāḷipadese. Pāḷi	1964	
PA_tika-s02_01t:1964_8	kiṃ vadetīti bhāvatthaṃ pucchati. Attho kiṃ dīpetīti bhāvatthaṃ vā saṅketatthaṃ vā.	1964	
PA_tika-s02_01t:1964_9	Na paripucchatīti vimaticchedanapucchāvasena sabbaso pucchaṃ na karoti. Na paripañhatīti	1964	
PA_tika-s02_01t:1964_10	pari pari attano ñātuṃ icchaṃ na ācikkhati na vibhāveti. Tenāha “na jānāpetī”ti.	19641	
PA_tika-s02_01t:1964_11	Teti bahussutabhikkhū. Vivaraṇaṃ nāma atthassa vibhajitvā kathananti āha “bhājetvā	19641	
PA_tika-s02_01t:1964_12	na dassentī”ti. Anuttānīkatanti ñāṇena apākaṭīkataṃ guyhaṃ paṭicchannaṃ. Na uttānīkarontīti	19641	
PA_tika-s02_01t:1964_13	sinerumūlakaṃ vālikaṃ uddharanto viya pathavīsandhārodakaṃ vivaritvā dassento viya	19641	
PA_tika-s02_01t:1964_14	ca uttānaṃ na karonti. Evaṃ yassa dhammassa vasena bahussutā “tittha”nti vuttā pariyāyato,	19641	
PA_tika-s02_01t:1964_15	idāni tameva dhammaṃ nippariyāyato titthanti dassetuṃ “yathā cā”tiādi vuttaṃ. Dhammo	19641	
PA_tika-s02_01t:1964_16	hi taranti etena nibbānaṃ nāma taḷākanti “tittha”nti vuccati. Tenāha bhagavā sumedhabhūto –	19641	
PA_tika-s02_01t:1965	“Evaṃ kilesamaladhovaṃ, vijjante amatantaḷe;	196	
PA_tika-s02_01t:1966	Na gavesati taṃ taḷākaṃ, na doso amatantaḷe”ti. ;	196	
PA_tika-s02_01t:1967	Dhammasseva nibbānassotaraṇatitthabhūtassa otaraṇapakāraṃ ajānanto “dhammatitthaṃ na jānātī”ti vutto.	196	
PA_tika-s02_01t:1968_0	Pītāpītanti gogaṇe pītaṃ apītañca gorūpaṃ na jānāti na vindati. Avindanto hi na labhatīti	1968	
PA_tika-s02_01t:1968_1	vutto. “Ānisaṃsaṃ na vindatī”ti vatvā tassa avindanākāraṃ dassento “dhammassavanaggaṃ gantvā”tiādimāha.	1968	
PA_tika-s02_01t:1969_0	Ayaṃ lokuttaroti padaṃ sandhāyāha “ariya”nti. Paccāsattiñāyena anantaravidhippaṭisedho	1969	
PA_tika-s02_01t:1969_1	vā, ariya-saddo vā niddosapariyāyo daṭṭhabbo. Aṭṭhaṅgikanti ca visuṃ ekajjhañca aṭṭhaṅgikaṃ	1969	
PA_tika-s02_01t:1969_2	upādāya gahetabbaṃ, aṭṭhaṅgatā bāhullato ca. Evañca katvā sattaṅgassapi ariyamaggassa	1969	
PA_tika-s02_01t:1969_3	saṅgaho siddho hoti.	1969	
PA_tika-s02_01t:1970_0	Cattāro satipaṭṭhānetiādīsu avisesena satipaṭṭhānā vuttā. Tattha kāyavedanācittadhammārammaṇā	1970	
PA_tika-s02_01t:1970_1	satipaṭṭhānā lokiyā, tattha sammohaviddhaṃsanavasena pavattā nibbānārammaṇā lokuttarāti	1970	
PA_tika-s02_01t:1970_2	evaṃ ime lokiyā, ime lokuttarāti yathābhūtaṃ na pajānāti.	1970	
PA_tika-s02_01t:1971_0	Anavasesaṃ duhatīti paṭiggahaṇe mattaṃ ajānanto kismiñci dāyake saddhāhāniyā kismiñci	1971	
PA_tika-s02_01t:1971_1	paccayahāniyā anavasesaṃ duhati. Vācāya abhihāro vācābhihāro. Paccayānaṃ abhihāro paccayābhihāro.	1971	
PA_tika-s02_01t:1972_0	Ime amhesu garucittīkāraṃ na karontīti iminā navakānaṃ bhikkhūnaṃ dhammasampaṭipattiyā	1972	
PA_tika-s02_01t:1972_1	abhāvaṃ dasseti ācariyupajjhāyesu pitupemassa anupaṭṭhāpanato. Tena ca sikkhāgāravatābhāvadīpanena	1972	
PA_tika-s02_01t:1972_2	saṅgahassa abhājanabhāvaṃ, tena therānaṃ tesu anuggahābhāvaṃ. Na hi sīlādiguṇehi	1972	
PA_tika-s02_01t:1972_3	sāsane thirabhāvappattā ananuggahetabbe sabrahmacārī anuggaṇhanti, niratthakaṃ vā	1972	
PA_tika-s02_01t:1972_4	anuggahaṃ karonti. Tenāha “navake bhikkhū”ti. Dhammakathābandhanti paveṇiāgataṃ pakiṇṇakadhammakathāmaggaṃ.	1972	
PA_tika-s02_01t:1972_5	Saccasattapaṭisandhipaccayākārapaṭisaṃyuttaṃ suññatādīpanaṃ guyhaganthaṃ. Vuttavipallāsavasenāti	1972	
PA_tika-s02_01t:1972_6	“na rūpaññū”tiādīsu vuttassa paṭisedhassa paṭikkhepavasena aggahaṇavasena. Yojetvāti	1972	
PA_tika-s02_01t:1972_7	“rūpaññū hotīti gaṇanāto vā vaṇṇato vā rūpaṃ jānātī”tiādinā, “tassa gogaṇopi na parihāyati,	1972	
PA_tika-s02_01t:1972_8	pañcagorasaparibhogatopi na paribāhiro hotī”tiādinā ca atthaṃ yojetvā. Veditabboti	1972	
PA_tika-s02_01t:1972_9	tasmiṃ tasmiṃ padese yathārahaṃ attho veditabbo.	1972	
PA_tika-s02_01t:1973	Mahāgopālakasuttavaṇṇanāya līnatthappakāsanā samattā.	197	
PA_tika-s02_01t:1974	4. Cūḷagopālakasuttavaṇṇanā	197	
PA_tika-s02_01t:1975_0	350. Celukkāhīti celamayāhi ukkāhi. Ukkabhūtāni celāni etthāti ukkacelā, nagaraṃ.	1975	
PA_tika-s02_01t:1975_1	Sabbā gaṅgā pākaṭā hutvā paññāyatīti pakaticakkhussa pākaṭā hutvā upaṭṭhāti, dibbacakkhussa	1975	
PA_tika-s02_01t:1975_2	pana samantacakkhussa vā yattha katthaci nisinnassapi bhagavato pākaṭā hutvā paññāyateva.	1975	
PA_tika-s02_01t:1975_3	Sotthīti anupaddavo. Vaḍḍhīti aparihāni. Ārogyanti arogatā ābādhābhāvo.	1975	
PA_tika-s02_01t:1976_0	Magadho janapado nivāso etassāti māgadho, māgadhova māgadhiko. Paññāya nāma duṭṭhubhāvo	1976	
PA_tika-s02_01t:1976_1	natthi ekantānavajjatāya, tasmā du-saddo abhāvavācī “dussīlo”tiādīsu viya, jāti-saddo	1976	
PA_tika-s02_01t:1976_2	ca sabhāvatthoti āha “nippaññasabhāvo”ti. -Saddo ārambhatthoti āha “patāresīti tāretuṃ	1976	
PA_tika-s02_01t:1976_3	ārabhī”ti paratīraṃ gāvīnaṃ appattattā. Suvidehānanti sundaravidehānaṃ. Videharaṭṭhaṃ	1976	
PA_tika-s02_01t:1976_4	kira bhūmibhāgadassanasampattiyā ca vanarāmaṇeyyakādinā ca sundaraṃ. Āmaṇḍalikaṃ	1976	
PA_tika-s02_01t:1976_5	karitvāti āvatte patitā temaṇḍalākārena paribbhamitvā. Katipayāpi gāviyo asesetvā	1976	
PA_tika-s02_01t:1976_6	nadīsotena vūḷhattā vuttaṃ “avaḍḍhiṃ vināsaṃ pāpuṇiṃsū”ti. Katipayāsupi hi avasiṭṭhāsu	1976	
PA_tika-s02_01t:1976_7	gāvīsu anukkamenapi siyā gogaṇassa vaḍḍhīti. Vissamaṭṭhānanti parissamavinodanaṭṭhānaṃ.	1976	
PA_tika-s02_01t:1976_8	Titthā bhaṭṭhāti gahetuṃ asamatthatāya titthaṃ appattā. Arogo nāma nāhosīti lomamattampi	1976	
PA_tika-s02_01t:1976_9	asesetvā sabbā gāviyo nadīsote vinaṭṭhāti attho.	1976	
PA_tika-s02_01t:1977_0	Yesu khandhāyatanadhātūsu idha lokasamaññā, te ajānantā “akusalā imassa lokassā”ti	1977	
PA_tika-s02_01t:1977_1	vuttāti āha “idhaloke khandhadhātāyatanesu akusalā achekā”ti. Ayameva nayo “akusalā	1977	
PA_tika-s02_01t:1977_2	parassa lokassā”ti etthāpīti āha “paralokepi eseva nayo”ti. Māro ettha dhīyatīti	1977	
PA_tika-s02_01t:1977_3	māradheyyaṃ. Māroti cettha kilesamāro veditabbo. Khandhābhisaṅkhārā hi tassa pavattanabhāvena	1977	
PA_tika-s02_01t:1977_4	gahitā, maccumāro visuṃ gahito eva, kilesamāravaseneva ca devaputtamārassa kāmabhave	1977	
PA_tika-s02_01t:1977_5	ādhipaccanti. Tesanti ye idhalokādīsu achekā, tesaṃ. Te pana ukkaṭṭhaniddesena dassento	1977	
PA_tika-s02_01t:1977_6	āha “iminā cha satthāro dassitā”ti.	1977	
PA_tika-s02_01t:1978_0	351. Balavagāvoti balavante gorūpe. Te pana dammataṃ upagatagoṇā ceva dhenuyo cāti	1978	
PA_tika-s02_01t:1978_1	āha “dantagoṇe ceva dhenuyo cā”ti. Avijātagāvoti na vijātagāviyo. Vacchaketi khuddakavacche.	1978	
PA_tika-s02_01t:1978_2	Appattho hi ayaṃ ka-saddo. Tenāha “taruṇavacchake”ti. Kisābalaketi dubbale.	1978	
PA_tika-s02_01t:1979_0	352. Mārassa taṇhāsotaṃ chetvāti khandhamārasambandhītaṇhāsaṅkhātaṃ sotaṃ samucchinditvā.	1979	
PA_tika-s02_01t:1979_1	Tayo koṭṭhāse khepetvā ṭhitāti anāgāmino sandhāyāha. Sabbavāresūti sakadāgāmisotāpannaaṭṭhamakavāresu.	1979	
PA_tika-s02_01t:1979_2	Tattha pana yathākkamaṃ catumaggavajjhānaṃ kilesānaṃ dve koṭṭhāse khepetvā ṭhitā,	1979	
PA_tika-s02_01t:1979_3	ekakoṭṭhāsaṃ khepetvā ṭhitā, paṭhamaṃ koṭṭhāsaṃ khepentoti vattabbaṃ. Dhammaṃ anussaranti,	1979	
PA_tika-s02_01t:1979_4	dhammassa vā anussaraṇasīlāti dhammānusārino. Dhammoti cettha paññā adhippetā. Saddhaṃ	1979	
PA_tika-s02_01t:1979_5	anussaranti, saddhāya vā anussaraṇasīlāti saddhānusārino.	1979	
PA_tika-s02_01t:1980_0	Jānatāti ettha jānanakiriyāvisayassa avisesitattā adhikāravasena anavasesañeyyavisesā	1980	
PA_tika-s02_01t:1980_1	adhippetāti āha “sabbadhamme jānantenā”ti. Antosāravirahato abbhuggataṭṭhena ca naḷo	1980	
PA_tika-s02_01t:1980_2	viyāti naḷo, mānoti āha “vigatamānanaḷaṃ kata”nti. Khemaṃ patthethāti ettha catūhi	1980	
PA_tika-s02_01t:1980_3	yogehi anupaddavattā “khema”nti arahattaṃ adhippetaṃ. Patthanā ca chandapatthanā,	1980	
PA_tika-s02_01t:1980_4	na taṇhāpatthanāti āha “kattukamyatāchandena arahattaṃ patthethā”ti. Pattāyeva nāma	1980	
PA_tika-s02_01t:1980_5	tassa pattiyā na koci antarāyo. Sotthinā pāragamanaṃ uddissa desanaṃ ārabhitvā khemappattiyā	1980	
PA_tika-s02_01t:1980_6	desanāya pariyosāpitattā yathānusandhināva desanaṃ niṭṭhāpesīti.	1980	
PA_tika-s02_01t:1981	Cūḷagopālakasuttavaṇṇanāya līnatthappakāsanā samattā.	198	
PA_tika-s02_01t:1982	5. Cūḷasaccakasuttavaṇṇanā	198	
PA_tika-s02_01t:1983	353. Haṃsavaṭṭakacchannenāti haṃsavaṭṭakapaṭicchannena, haṃsamaṇḍalākārenāti attho.	198	
PA_tika-s02_01t:1984_0	Vadanti etenāti vādo, maggo. Kiṃ vadanti? Uttaraṃ. Vādānaṃ satāni vādasatāni. “Nigaṇṭho	1984	
PA_tika-s02_01t:1984_1	pañcavādasatāni, nigaṇṭhī pañcavādasatānī”ti evaṃ nigaṇṭho ca nigaṇṭhī ca pañca pañca	1984	
PA_tika-s02_01t:1984_2	vādasatāni uggahetvā vicarantā. Kiriyato te pucchiṃsu, liṅgato pana nigaṇṭhabhāvo	1984	
PA_tika-s02_01t:1984_3	ñāto. Tenāha “ahaṃ vādaṃ āropessāmī”ti.	1984	
PA_tika-s02_01t:1985_0	Jagganto sammajjanādivasena. Divātaranti atidivaṃ. “Kassa pucchā, kassa vissajjanaṃ	1985	
PA_tika-s02_01t:1985_1	hotū”ti paribbājikāhi vutte thero āha “pucchā nāma amhākaṃ pattā”ti. Pucchā vādānaṃ	1985	
PA_tika-s02_01t:1985_2	pubbapakkho, yasmā tumhe vādapasutā vādābhiratā dhajaṃ paggayha vicaratha, tasmā	1985	
PA_tika-s02_01t:1985_3	vādānaṃ pubbapakkho amhākaṃ patto, evaṃ santepi tumhākaṃ mātugāmabhāvato pubbapakkhaṃ	1985	
PA_tika-s02_01t:1985_4	demāti āha “tumhe pana mātugāmā nāma paṭhamaṃ pucchathā”ti. Tā paribbājikā ekekā	1985	
PA_tika-s02_01t:1985_5	aḍḍhateyyasatavādamaggaṃ pucchantiyo vādasahassaṃ pucchiṃsu. Yathā nisitassa khaggassa	1985	
PA_tika-s02_01t:1985_6	kumudanāḷacchedane kimatthi bhāriyaṃ, evaṃ paṭisambhidāppattassa sāvakesu paññavantānaṃ	1985	
PA_tika-s02_01t:1985_7	aggabhāve ṭhitassa dhammasenāpatino puthujjanaparikappitapañhavissajjane kimatthi	1985	
PA_tika-s02_01t:1985_8	bhāriyaṃ. Tenāha “thero khaggenā”tiādi. Tattha nijjaṭaṃ niggaṇṭhiṃ katvāti yathā	1985	
PA_tika-s02_01t:1985_9	tā puna tattha jaṭaṃ gaṇṭhiṃ kātuṃ na visahanti, tathā vijaṭetvā kathesi. Ayaṃ thero	1985	
PA_tika-s02_01t:1985_10	caturaṅgasamannāgate andhakāre sahassavaṭṭikaṃ dīpento viya aññesaṃ avisaye andhakārabhūte	19851	
PA_tika-s02_01t:1985_11	pañhe pucchitamatteyeva vissajjesīti therassa paññāveyyattiyaṃ disvā sayañca antimabhavikatāya	19851	
PA_tika-s02_01t:1985_12	kohaññe ṭhātuṃ asakkontiyo “ettakameva, bhante, mayaṃ jānāmā”ti āhaṃsu. Therassa	19851	
PA_tika-s02_01t:1985_13	visayanti therassa paññāvisayaṃ.	19851	
PA_tika-s02_01t:1986_0	Neva antaṃ na koṭiṃ addasaṃsūti ekanti vattabbassa bahubhāvato tassā pucchāya attho	1986	
PA_tika-s02_01t:1986_1	evamanto evamavasānakoṭīti na passiṃsu na jāniṃsu. Thero tāsaṃ ajjhāsayaṃ olokento	1986	
PA_tika-s02_01t:1986_2	pabbajjāruciṃ disvā āha “idāni kiṃ karissathā”ti? Uttaritarapaññoti vādamaggaparicayena	1986	
PA_tika-s02_01t:1986_3	medhāvitāya ca yādisā tāsaṃ paññā, tato uttaritarapañño.	1986	
PA_tika-s02_01t:1987_0	Kathāmaggoti vādamaggo. Tasmā tehi tehi parappavādādīhi bhassaṃ vādamaggaṃ pakārehi	1987	
PA_tika-s02_01t:1987_1	vadetīti bhassappavādako. Paṇḍitavādoti ahaṃ paṇḍito nipuṇo bahussutoti evaṃvādī.	1987	
PA_tika-s02_01t:1987_2	Yaṃ yaṃ nakkhattācārena ādisatīti nakkhattagatiyā kālañāṇena “asukadivase candaggāho	1987	
PA_tika-s02_01t:1987_3	bhavissati, sūriyaggāho bhavissatī”tiādinā yaṃ yaṃ ādesaṃ bhaṇati. Sādhuladdhiko	1987	
PA_tika-s02_01t:1987_4	ñāṇasampattiyā sundaro. Āropitoti paṭiññāhetunidassanādidosaṃ upari āropito vādo	1987	
PA_tika-s02_01t:1987_5	svāropito. Dosapadaṃ āropentena vādinā paravādimhi abhibhuyya tassa dhātukkhobhopi	1987	
PA_tika-s02_01t:1987_6	siyā, cittavikkhepena yena doso tena saṅkappito sampavedhitoti. Thūṇanti sarīraṃ	1987	
PA_tika-s02_01t:1987_7	khobhitanti katvā. Thūṇanti hi lohitapittasemhānaṃ adhivacanaṃ sabbaṅgasarīradhāraṇato.	1987	
PA_tika-s02_01t:1987_8	Apica thūṇapado nāma atthi kathāmaggo vādamaggaṃ gaṇhantānaṃ. Saccako pana kohaññe	1987	
PA_tika-s02_01t:1987_9	ṭhatvā attano vādappabhedavasena pare vimhāpento “thūṇaṃ cepāha”ntiādimāha. Sāvakānaṃ	1987	
PA_tika-s02_01t:1987_10	vinayaṃ nāma sikkhāpadaṃ, tañca dhammadesanā hotīti esā eva cassa anusāsanīti vinayanādimukhena	19871	
PA_tika-s02_01t:1987_11	sammāsambuddhassa mataṃ sāsanaṃ pucchanto saccako “kathaṃ pana, bho, assajī”tiādimāha.	19871	
PA_tika-s02_01t:1987_12	Athassa thero “lakkhaṇattayakathā nāma anaññasādhāraṇā buddhāveṇikā dhammadesanā,	19871	
PA_tika-s02_01t:1987_13	tatra ca mayā aniccakathāya samuṭṭhāpitāya taṃ asahanto saccako tucchamānena paṭapaṭāyanto	19871	
PA_tika-s02_01t:1987_14	kurumāno licchavī gahetvā bhagavato santikaṃ āgamissati, athassa bhagavā vādaṃ madditvā	19871	
PA_tika-s02_01t:1987_15	aniccanti patiṭṭhapento dhammaṃ kathessati, tadā bhavissati vijahitavādo sammāpaṭipattiyā	19871	
PA_tika-s02_01t:1987_16	patiṭṭhito”ti cintetvā aniccānattalakkhaṇapaṭisaṃyuttaṃ bhagavato anusāsanaṃ dassento	19871	
PA_tika-s02_01t:1987_17	“evaṃ, bho, aggivessanā”tiādimāha.	19871	
PA_tika-s02_01t:1988_0	Kasmā panettha dukkhalakkhaṇaṃ aggahitanti āha “thero panā”tiādi. “Upārambhassa okāso	1988	
PA_tika-s02_01t:1988_1	hotī”ti saṅkhepato vuttaṃ vivarituṃ “maggaphalānī”tiādi vuttaṃ. Tattha pariyāyenāti	1988	
PA_tika-s02_01t:1988_2	saṅkhāradukkhatāpariyāyena. Ayanti saccako. Nayidaṃ tumhākaṃ sāsanaṃ nāmāti yattha	1988	
PA_tika-s02_01t:1988_3	tumhe avaṭṭhitā, idaṃ tumhākaṃ sabbaññusāsanaṃ nāma na hoti dukkhato anissaraṇattā,	1988	
PA_tika-s02_01t:1988_4	atha kho mahāāghātanaṃ nāmetaṃ, mahādukkhaniddiṭṭhattā pana nirayussado nāma ussadanirayo	1988	
PA_tika-s02_01t:1988_5	nāma, tasmā natti nāma tumhākaṃ sukhāsā. Uṭṭhāyuṭṭhāyāti ussukkaṃ katvā, dukkhameva	1988	
PA_tika-s02_01t:1988_6	jīrāpentā sabbaso dukkhameva anubhavantā, āhiṇḍatha vicarathāti. Sabbamidaṃ tassa	1988	
PA_tika-s02_01t:1988_7	micchāparikappitameva. Kasmā? Dukkhasaccūpasañhitāyeva hettha nippariyāyakathā nāma.	1988	
PA_tika-s02_01t:1988_8	Tassa hi pariññatthaṃ bhagavati brahmacariyaṃ vussati. Maggaphalāni saṅkhārabhāvena	1988	
PA_tika-s02_01t:1988_9	“yadaniccaṃ, taṃ dukkha”nti pariyāyato dukkhaṃ, na nippariyāyato. Tenāha “tasmā”tiādi.	1988	
PA_tika-s02_01t:1988_10	Sotuṃ ayuttaṃ micchāvādattāti adhippāyo.	19881	
PA_tika-s02_01t:1989_0	354. Saha atthānusāsanaṃ agāranti sandhāgāraṃ, rājakulānaṃ santhāpanaagārantipi sandhāgāraṃ,	1989	
PA_tika-s02_01t:1989_1	tasmiṃ santhāgāreti attho. Ekasmiṃ kāle tādise kāle rājakiccānaṃ santhānamettha vicārentīti	1989	
PA_tika-s02_01t:1989_2	sandhāgāraṃ, tasmiṃ santhāgāretipi attho. Patiṭṭhitanti “aniccaṃ anattā”ti ca paṭiññātaṃ.	1989	
PA_tika-s02_01t:1989_3	Idāneva piṭṭhiṃ parivattentoti bhagavato nalāṭaṃ anoloketvā vimukhabhāvaṃ āpajjanto.	1989	
PA_tika-s02_01t:1989_4	Surāghareti surāsampādakagehe. Piṭṭhakilañjanti piṭṭhaṭhapanakiḷañjaṃ. Vālanti caṅgavāraṃ.	1989	
PA_tika-s02_01t:1989_5	Sāṇasāṭakakaraṇatthanti sāṇasāṭakaṃ karonti etenāti sāṇasāṭakakaraṇaṃ, suttaṃ, tadatthaṃ.	1989	
PA_tika-s02_01t:1989_6	Sāṇavākā etesu santīti sāṇavākā, sāṇadaṇḍā. Te gahetvā sāṇānaṃ dhovanasadisaṃ kīḷitajātaṃ	1989	
PA_tika-s02_01t:1989_7	yathā “uddālapupphabhañjikā, sāṇabhañjikā”ti ca. Kiṃ so bhavamānoti kīdiso hutvā	1989	
PA_tika-s02_01t:1989_8	so bhavamāno, kiṃ honto loke aggapuggalassa sammāsambuddhassa vādāropanaṃ nāma tato	1989	
PA_tika-s02_01t:1989_9	uttaritarasūraguṇo eva yakkhādibhāvena so bhavamāno abhisambhuṇeyya. Ayaṃ pana appānubhāvatāya	1989	
PA_tika-s02_01t:1989_10	pisācarūpo kiṃ ettakaṃ kālaṃ niddāyanto ajja pabujjhitvā evaṃ vadatīti adhippāyo.	19891	
PA_tika-s02_01t:1989_11	Tenāha “kiṃ yakkho”tiādi.	19891	
PA_tika-s02_01t:1990_0	355. Mahāmajjhanhikasamayeti mahati majjhanhikakāle, gaganamajjhe sūriyagatavelāya.	1990	
PA_tika-s02_01t:1990_1	Divāpadhānikā padhānānuyuñjakā. Vattaṃ dassetvāti pacchābhattaṃ divāvihārūpagamanato	1990	
PA_tika-s02_01t:1990_2	pubbe kātabbavattaṃ dassetvā paṭipajjitvā. Bhagavantaṃ dassentoti bhagavati gāravabahumānaṃ	1990	
PA_tika-s02_01t:1990_3	vibhāvento ubho hatthe kamalamakulākāre katvā ukkhippa bhagavantaṃ dassento.	1990	
PA_tika-s02_01t:1991_0	Taṃ sandhāyāti taṃ aparicchinnagaṇanaṃ sandhāya evaṃ “mahatiyā licchaviparisāyā”ti	1991	
PA_tika-s02_01t:1991_1	vuttaṃ. Kiṃ sīsena bhūmiṃ paharanteneva vandanā katā hoti? Kerāṭikāti saṭhā. Mocentāti	1991	
PA_tika-s02_01t:1991_2	bhikkhādānato mocentā. Avakkhittamattikāpiṇḍo viyāti heṭṭhākhittamattikāpiṇḍo viya.	1991	
PA_tika-s02_01t:1991_3	Yattha katthacīti attano anurūpaṃ vacanaṃ asallapento yattha katthaci.	1991	
PA_tika-s02_01t:1992_0	356. Dissati “idaṃ imassa phala”nti apadissati etenāti deso, kāraṇaṃ, tadeva tassa	1992	
PA_tika-s02_01t:1992_1	pavattiṭṭhānatāya okāsoti āha “kañcideva desanti kañci okāsaṃ kiñci kāraṇa”nti. Okāso	1992	
PA_tika-s02_01t:1992_2	ṭhānanti ca kāraṇaṃ vuccati “aṭṭhānametaṃ anavakāso”tiādīsu. Yadākaṅkhasīti na vadanti	1992	
PA_tika-s02_01t:1992_3	anavasesadhammavisayattā paṭiññāya. Tumhanti tumhākaṃ. Yakkha…pe… paribbājakānanti	1992	
PA_tika-s02_01t:1992_4	ettha “pucchāvuso, yadākaṅkhasī”tiādīni pucchāvacanāni yathākkamaṃ yojetabbāni.	1992	
PA_tika-s02_01t:1993	Ñatvā sayaṃ lokamimaṃ parañcāti idaṃ mahāsatto nirayaṃ saggañca tesaṃ paccakkhato dassetvā āha.	199	
PA_tika-s02_01t:1994_0	Taggha te ahamakkhissaṃ, yathāpi kusalo tathāti yathā pakārena sukusalo sabbaññū	1994	
PA_tika-s02_01t:1994_1	jānāti katheti, tathā ahaṃ kathessāmi. Tassa pana kāraṇaṃ akāraṇañca avijānanto rājānaṃ	1994	
PA_tika-s02_01t:1994_2	karotu vā mā vā, ahaṃ pana te akkhissāmīti āha “rājā ca kho…pe… na vā”ti.	1994	
PA_tika-s02_01t:1995_0	Kathitaniyāmeneva kathentoti teparivaṭṭakathāya dukkhalakkhaṇampesa kathessati, idha	1995	
PA_tika-s02_01t:1995_1	pana aññathā sāvakena assajinā kathitaṃ, aññathā samaṇena gotamenāti vacanokāsapariharaṇatthaṃ	1995	
PA_tika-s02_01t:1995_2	dukkhalakkhaṇaṃ anāmasitvā therena kathitaniyāmeneva aniccānattalakkhaṇameva kathentena	1995	
PA_tika-s02_01t:1995_3	bhagavatā – “rūpaṃ anattā yāva viññāṇaṃ anattā”ti vutte saccako taṃ asampaṭicchanto	1995	
PA_tika-s02_01t:1995_4	upamāya atthañāpane upamāpamāṇaṃ yathā “go viya gavayo”ti attānaṃ upameyyaṃ katvā	1995	
PA_tika-s02_01t:1995_5	upamāpamāṇena patiṭṭhāpetukāmo āha “upamā maṃ, bho gotama, paṭibhātī”ti, upamaṃ te	1995	
PA_tika-s02_01t:1995_6	karissāmi, upamāyapidhekacce viññū purisā bhāsitassa atthaṃ ājānantīti adhippāyo.	1995	
PA_tika-s02_01t:1995_7	Bhagavā upamāsatena, aññena vāpi pamāṇena tava attā patiṭṭhāpetuṃ na labbhā attano	1995	
PA_tika-s02_01t:1995_8	viya pamāṇassapi anupalabbhanatoti āha “paṭibhātu taṃ aggivessanā”ti. Yathā hi attā	1995	
PA_tika-s02_01t:1995_9	nāma koci paramatthato na upalabbhati ekaṃsena anupaladdhito, evassa ñāpakapuggalaṃ	1995	
PA_tika-s02_01t:1995_10	pamāṇampi na upalabbhati. Tenāha “āhara taṃ upamaṃ vissattho”ti, na tena tava attavādo	19951	
PA_tika-s02_01t:1995_11	patiṭṭhaṃ labhatīti adhippāyo.	19951	
PA_tika-s02_01t:1996_0	Yaṃ diṭṭhaṃ kāyikaṃ vā puññāpuññaṃ purisapuggale upalabbhati, tena viññāyati rūpattāyaṃ	1996	
PA_tika-s02_01t:1996_1	purisapuggalo, tathā yaṃ diṭṭhaṃ sukhadukkhapaṭisaṃvedanaṃ purisapuggale upalabbhati,	1996	
PA_tika-s02_01t:1996_2	yaṃ diṭṭhaṃ nīlādisañjānanaṃ, yaṃ diṭṭhaṃ rajjanadussanādi, yaṃ diṭṭhaṃ ārammaṇapaṭivijānanaṃ	1996	
PA_tika-s02_01t:1996_3	purisapuggale upalabbhati, tena viññāyati viññāṇattāyaṃ purisapuggaloti. Evaṃ rūpādilakkhaṇo	1996	
PA_tika-s02_01t:1996_4	attā tattha tattha kāye kalyāṇapāpakānaṃ kammānaṃ vipākaṃ sukhadukkhaṃ paṭisaṃvedeti,	1996	
PA_tika-s02_01t:1996_5	evañcetaṃ sampaṭicchitabbaṃ, aññathā kammaphalasambandho na yujjeyyāti imamatthaṃ	1996	
PA_tika-s02_01t:1996_6	dassento “iminā kiṃ dīpetī”tiādimāha. Tattha teti sattā. Patiṭṭhāyāti nissāya. “Rūpattāyaṃ	1996	
PA_tika-s02_01t:1996_7	purisapuggalo”tiādinā rūpādidhamme “attā”ti vatvā puna “rūpe patiṭṭhāyā”tiādiṃ vadanto	1996	
PA_tika-s02_01t:1996_8	ayaṃ nigaṇṭho attano vādaṃ bhindati patiṭṭhānassa, patiṭṭhāyakassa ca abhedadīpanato.	1996	
PA_tika-s02_01t:1996_9	Rūpādayo vedanādisabhāvā attā tannissayena puññādikiriyāsamupaladdhito idha yaṃ nissāya	1996	
PA_tika-s02_01t:1996_10	puññādikiriyā samupalabbhati, te rūpādayo sattasaññitā attasabhāvā diṭṭhā yathā taṃ	19961	
PA_tika-s02_01t:1996_11	devatādīsu, ye pana sattasaññitā tato aññe asattasabhāvā diṭṭhā yathā taṃ kaṭṭhakaliṅgarādīsūti	19961	
PA_tika-s02_01t:1996_12	evaṃ sādhetabbaṃ atthaṃ sahetuṃ katvā dassento nigaṇṭho nidassanaṃ ānesīti āha “ativiya	19961	
PA_tika-s02_01t:1996_13	sakāraṇaṃ katvā upamaṃ āharī”ti. Tassa pana “balakaraṇīyā”ti vuttapurisappayogā viya	19961	
PA_tika-s02_01t:1996_14	bījagāmabhūtagāmāpi sajīvā evāti laddhīti te sadisūdāharaṇabhāvena vuttāti daṭṭhabbaṃ.	19961	
PA_tika-s02_01t:1996_15	Sace pana ye jīvassa ādhāraṇabhāvena sahitena pavattetabbabhāvena sallakkhetabbā,	19961	
PA_tika-s02_01t:1996_16	te sajīvāti icchitā, na kevalena pavattetabbabhāvena. Evaṃ sati “balakaraṇīyā kammantā”ti	19961	
PA_tika-s02_01t:1996_17	vadantena visadisūdāharaṇabhāvena upanītanti daṭṭhabbaṃ.	19961	
PA_tika-s02_01t:1997_0	Samattho nāma natthi attavādabhañjanassa anattatāpatiṭṭhāpanassa ca sugatāveṇikattā.	1997	
PA_tika-s02_01t:1997_1	Yaṃ panetarahi sāsanikā yathāsatti tadubhayaṃ karonti, taṃ buddhehi dinnanaye ṭhatvā	1997	
PA_tika-s02_01t:1997_2	tesaṃ desanānusārato. Nivattetvāti nīharitvā, visuṃ katvāti attho. Sakalaṃ vesālinti	1997	
PA_tika-s02_01t:1997_3	sabbavesālivāsinaṃ janaṃ nissayūpacārena nissitaṃ vadati yathā “gāmo āgato”ti. Saṃvaṭṭitvāti	1997	
PA_tika-s02_01t:1997_4	sampiṇḍitvā, ekajjhaṃ gahetvāti attho.	1997	
PA_tika-s02_01t:1998_0	357. Patiṭṭhapetvāti yathā taṃ vādaṃ na avajānāti, evaṃ paṭiññaṃ kāretvāti attho.	1998	
PA_tika-s02_01t:1998_1	Ghāti-saddo hiṃsanattho, tato ca saddavidū arahatthaṃ tāya-saddaṃ uppādetvā ghātetāyanti	1998	
PA_tika-s02_01t:1998_2	rūpasiddhiṃ icchantīti āha “ghātāraha”nti. Jāpetāyantiādīsupi eseva nayo. Vattituñca	1998	
PA_tika-s02_01t:1998_3	marahatīti ma-kāro padasandhikaro. Visesetvā dīpetīti “vattati”icceva avatvā “vattituñca	1998	
PA_tika-s02_01t:1998_4	marahatī”ti dutiyena padena bhagavatā vuttaṃ visesetvā dīpeti.	1998	
PA_tika-s02_01t:1999_0	Pāsādikaṃ abhirūpanti abhimatarūpasampannaṃ sabbāvayavaṃ. Tato eva susajjitaṃ sabbakālaṃ	1999	
PA_tika-s02_01t:1999_1	suṭṭhu sajjitākārameva. Evaṃvidhanti yādisaṃ sandhāya vuttaṃ, taṃ dasseti “dubbaṇṇa”ntiādinā.	1999	
PA_tika-s02_01t:1999_2	Imasmiṃ ṭhāneti “vattati te tasmiṃ rūpe vaso”ti etasmiṃ kāraṇaggahaṇe. Kāraṇañhetaṃ	1999	
PA_tika-s02_01t:1999_3	bhagavatā gahitaṃ “vattati…pe… mā ahosī”ti. Tenetaṃ dasseti rūpaṃ anattā avasavattanato,	1999	
PA_tika-s02_01t:1999_4	yañhi vase na vattati, taṃ anattakameva diṭṭhaṃ yathā taṃ sampatti. Vādanti dosaṃ	1999	
PA_tika-s02_01t:1999_5	niggahaṃ āropessati. Sattadhā muddhā phalatīti sahadhammikasākacchāhi tathāgate,	1999	
PA_tika-s02_01t:1999_6	pucchante abyākaraṇena vihesāya kayiramānattā tatiye vāre dhammatāvasena vihesakassa	1999	
PA_tika-s02_01t:1999_7	sattadhā muddhā phalati yathā taṃ sabbaññupaṭiññāya bhagavato sammukhabhāvūpagamane.	1999	
PA_tika-s02_01t:1999_8	Vajirapāṇi pana kasmā ṭhito hotīti? Bhagavā viya anukampamāno mahantaṃ bhayānakaṃ	1999	
PA_tika-s02_01t:1999_9	rūpaṃ māpetvā tāsetvā imaṃ diṭṭhiṃ vissajjāpemīti tassa purato ākāse vajiraṃ āharanto	1999	
PA_tika-s02_01t:1999_10	tiṭṭhati, na muddhaṃ phāletukāmo. Na hi bhagavato purato kassaci anattho nāma hoti.	19991	
PA_tika-s02_01t:1999_11	Yasmā pana bhagavā ekaṃsato sahadhammikameva pañhaṃ pucchati, tasmā aṭṭhakathāyaṃ	19991	
PA_tika-s02_01t:1999_12	“pucchite”icceva vuttaṃ.	19991	
PA_tika-s02_01t:2000_0	Ādittanti dippamānaṃ. Akkhināsādīnīti ādi-saddena eḷakasīsasadisakesamassuādīnaṃ	2000	
PA_tika-s02_01t:2000_1	saṅgaṇhāti. “Diṭṭhivissajjāpanattha”nti vatvā nayidaṃ yadicchāvasena āgamanaṃ, atha	2000	
PA_tika-s02_01t:2000_2	kho ādito mahābrahmānaṃ purato katvā attanā katapaṭiññāvasenāti dassento “apicā”tiādimāha.	2000	
PA_tika-s02_01t:2000_3	Nti vajirapāṇiṃ. Taṃ saccakassa paṭiññāya parivattanakāraṇaṃ. Aññepi nu khotiādi	2000	
PA_tika-s02_01t:2000_4	saccakassa vīmaṃsakabhāvadassanaṃ. Avīmaṃsakena hi taṃ disvā mahāyakkhoti vadeyya,	2000	
PA_tika-s02_01t:2000_5	tenassa asāruppaṃ siyā, ayaṃ pana aññesaṃ abhītabhāvaṃ upadhāretvā “addhāme yakkhaṃ	2000	
PA_tika-s02_01t:2000_6	na passanti, tasmā mayhameva bhayaṃ uppanna”nti tīretvā yuttappattavasena paṭipajji.	2000	
PA_tika-s02_01t:2001_0	358. Upadhāretvāti byākātabbamatthaṃ sallakkhetvā. Eseva nayoti saṅkhāraviññāṇesupi	2001	
PA_tika-s02_01t:2001_1	saññāya viya nayoti attho. Vuttavipariyāyenāti “akusalā dukkhā vedanā mā ahosi, akusalā	2001	
PA_tika-s02_01t:2001_2	domanassasampayuttā saññā mā ahosī”tiādinā nayena attho veditabbo. Sappadaṭṭhavisanti	2001	
PA_tika-s02_01t:2001_3	sabbasattānaṃ sappadaṭṭhaṭṭhāne sarīrapadese patitaṃ visaṃ. Allīnoti saṃsiliṭṭho.	2001	
PA_tika-s02_01t:2001_4	Upagatoti na apagato. Ajjhositoti gilitvā pariniṭṭhapetvā ṭhito. Parito jāneyyāti	2001	
PA_tika-s02_01t:2001_5	samantato sabbaso kiñcipi asesetvā jāneyya. Parikkhepetvāti āyatiṃ anuppattidhammatāpādanavasena	2001	
PA_tika-s02_01t:2001_6	sabbaso khepetvā. Tathābhūto cassa khayavayaṃ upaneti nāmāti āha “khayaṃ vayaṃ anuppādaṃ upanetvā”ti.	2001	
PA_tika-s02_01t:2002_0	359. Attano vādassa asārabhāvato, yathāparikappitassa vā sārassa abhāvato antosāravirahito	2002	
PA_tika-s02_01t:2002_1	ritto. Vippakāranti diṭṭhiyā sīlācārassa ca vasena virūpataṃ sāparādhataṃ sāvajjataṃ	2002	
PA_tika-s02_01t:2002_2	tesaṃ upari āropetvā. Sinnapattoti tanukapatto. Viphāritanti viphāḷitaṃ.	2002	
PA_tika-s02_01t:2003_0	Asārakarukkhaparicitoti palāsādiasārarukkhakoṭṭane kataparicayo. Thaddhabhāvanti	2003	
PA_tika-s02_01t:2003_1	vipakkabhāvaṃ, tikkhabhāvanti attho. Natthīti sadā natthīti na vattabbaṃ. Parisatīti	2003	
PA_tika-s02_01t:2003_2	catuparisamajjhe. Tathā hi “gaṇṭhikaṃ paṭimuñcitvā paṭicchannasarīrā”ti vuttaṃ. Yantāruḷhassa	2003	
PA_tika-s02_01t:2003_3	viyāti byākaraṇatthaṃ vāyamayantaṃ āruḷhassa viya.	2003	
PA_tika-s02_01t:2004_0	360. Diṭṭhivisūkānīti diṭṭhikiñcakāni. Diṭṭhisañcaritānīti diṭṭhitāḷanāni. Diṭṭhivipphanditānīti	2004	
PA_tika-s02_01t:2004_1	diṭṭhiiñjitāni. Tesaṃ adhippāyaṃ ñatvāti tesaṃ licchavikumārānaṃ iñjiteneva ajjhāsayaṃ	2004	
PA_tika-s02_01t:2004_2	jānitvā. Tenāha “ime”tiādi.	2004	
PA_tika-s02_01t:2005_0	361. Yasmiṃ adhigate puggalo satthusāsane visārado hoti parehi asaṃhāriyo, taṃ ñāṇaṃ	2005	
PA_tika-s02_01t:2005_1	visāradassa bhāvoti katvā vesārajjanti āha “vesārajjappattoti ñāṇappatto”ti. Tato	2005	
PA_tika-s02_01t:2005_2	evamassa na paro paccetabbo etassa atthīti aparappaccayo. Na paro pattiyo saddahātabbo	2005	
PA_tika-s02_01t:2005_3	etassa atthīti aparappattiyo. Kāmaṃ saccako sekkhabhūmi asekkhabhūmīti idaṃ sāsanavohāraṃ	2005	
PA_tika-s02_01t:2005_4	na jānāti. Passatīti pana dassanakiriyāya vippakatabhāvassa vuttattā “na ettāvatā	2005	
PA_tika-s02_01t:2005_5	bhikkhukiccaṃ pariyosita”nti aññāsi, tasmā puna “kittāvatā panā”ti pucchaṃ ārabhi.	2005	
PA_tika-s02_01t:2005_6	Tena vuttaṃ “passatīti vuttattā”tiādi.	2005	
PA_tika-s02_01t:2006_0	Yathābhūtaṃ passatīti dassanaṃ, visiṭṭhaṭṭhena anuttariyaṃ, dassanameva anuttariyanti	2006	
PA_tika-s02_01t:2006_1	dassanānuttariyaṃ, dassanesu vā anuttariyaṃ dassanānuttariyaṃ. Lokiyapaññāti cettha	2006	
PA_tika-s02_01t:2006_2	vipassanāpaññā veditabbā. Sā hi sabbalokiyapaññāhi visiṭṭhaṭṭhena “anuttarā”ti vuttā.	2006	
PA_tika-s02_01t:2006_3	Lokiyapaṭipadānuttariyesupi eseva nayo. Idāni nippariyāyatova tividhampi anuttariyaṃ	2006	
PA_tika-s02_01t:2006_4	dassetuṃ “suddhalokuttaramevā”tiādi vuttaṃ. Satipi sabbesampi lokuttaradhammānaṃ	2006	
PA_tika-s02_01t:2006_5	anuttarabhāve ukkaṭṭhaniddesena aggamaggapaññā tato uttaritarassa abhāvato dassanānuttariyaṃ.	2006	
PA_tika-s02_01t:2006_6	Tenāha “arahattamaggasammādiṭṭhī”ti. Sesāni maggaṅgānīti sesāni arahattamaggaṅgāni.	2006	
PA_tika-s02_01t:2006_7	Tāni hi matthakappattāni nibbānagāminī paṭipadāti. Aggaphalavimuttīti aggamaggassa	2006	
PA_tika-s02_01t:2006_8	phalavimutti arahattaphalaṃ. Khīṇāsavassāti sabbaso khīyamānāsavassa. Nibbānadassananti	2006	
PA_tika-s02_01t:2006_9	aggamaggasammādiṭṭhiyā sacchikiriyābhisamayamāha. Tattha maggaṅgānīti aṭṭha maggaṅgāni.	2006	
PA_tika-s02_01t:2006_10	Catusaccantogadhattā sabbassa ñeyyadhammassa “cattāri saccāni buddho”ti vuttaṃ. Saccānugatasammohaviddhaṃsaneneva	20061	
PA_tika-s02_01t:2006_11	hi bhagavato sabbaso ñeyyāvaraṇappahānaṃ. Nibbisevanoti niruddhakilesavisevano.	20061	
PA_tika-s02_01t:2007_0	362. Dhaṃsīti anuddhaṃsanasīlā. Anupahatanti avikkhittaṃ. Sakalanti anūnaṃ. Kāyaṅganti	2007	
PA_tika-s02_01t:2007_1	kāyameva aṅganti vadanti, kāyasaṅkhātaṃ aṅgaṃ sīsādiavayavanti attho. Tathā “hotu,	2007	
PA_tika-s02_01t:2007_2	sādhū”ti evamidaṃ vācāya avayavo vācaṅganti.	2007	
PA_tika-s02_01t:2008_0	363. Āharantīti abhiharanti. Puññanti puññaphalasaṅkhāto ānubhāvo. Puññaphalampi	2008	
PA_tika-s02_01t:2008_1	hi uttarapadalopena “puñña”nti vuccati – “kusalānaṃ, bhikkhave, dhammānaṃ samādānahetu	2008	
PA_tika-s02_01t:2008_2	evamidaṃ puññaṃ pavaḍḍhatī”tiādīsu. Tenāha “āyatiṃ vipākakkhandhā”ti. Puññamahīti	2008	
PA_tika-s02_01t:2008_3	mahati puññaphalavibhūti setacchattamakuṭacāmarādi. Tena vuttaṃ “vipākakkhandhānaṃyeva	2008	
PA_tika-s02_01t:2008_4	parivāro”ti. Licchavīhi pesitena khādanīyabhojanīyena samaṇo gotamo sasāvakasaṅgho	2008	
PA_tika-s02_01t:2008_5	mayā parivisito, tasmā licchavīnameva taṃ puññaṃ hotīti. Tenāha “taṃ dāyakānaṃ sukhāya	2008	
PA_tika-s02_01t:2008_6	hotū”ti. Yasmā pana bhagavato bhikkhusaṅghassa ca saccakena dānaṃ dinnaṃ, na licchavīhi,	2008	
PA_tika-s02_01t:2008_7	tasmā bhagavā saccakassa satiṃ parivattento “yaṃ kho”tiādimāha. Tena vuttaṃ “iti	2008	
PA_tika-s02_01t:2008_8	bhagavā”tiādi. Nigaṇṭhassa matena vināyevāti saccakassa cittena vinā eva tassa dakkhiṇaṃ	2008	
PA_tika-s02_01t:2008_9	khettagataṃ katvā dasseti. Tenāha “attano dinnaṃ dakkhiṇaṃ…pe… niyyātesī”ti.	2008	
PA_tika-s02_01t:2009	Cūḷasaccakasuttavaṇṇanāya līnatthappakāsanā samattā.	200	
PA_tika-s02_01t:2010	6. Mahāsaccakasuttavaṇṇanā	201	
PA_tika-s02_01t:2011_0	364. Ekaṃ samayaṃ bhagavā vesāliyaṃ viharatīti iminā tadā bhagavato vesāliyaṃ nivāsaparicchinno	2011	
PA_tika-s02_01t:2011_1	pubbaṇhādibhedo sabbo samayo sādhāraṇato gahito, tathā tena kho pana samayenāti ca	2011	
PA_tika-s02_01t:2011_2	iminā. Pubbaṇhasamayanti pana iminā tabbiseso, yo bhikkhācāratthāya paccavekkhaṇakālo.	2011	
PA_tika-s02_01t:2011_3	Aṭṭhakathāyaṃ pana “tīhi padehi ekova samayo vutto”ti vuttaṃ visesassa sāmaññantogadhattā.	2011	
PA_tika-s02_01t:2011_4	Mukhadhovanassa pubbakālakiriyābhāvasāmaññato vuttaṃ “mukhaṃ dhovitvā”ti. Mukhaṃ	2011	
PA_tika-s02_01t:2011_5	dhovitvā eva hi vāsadhuro ce, velaṃ sallakkhetvā yathāciṇṇaṃ bhāvanānuyogaṃ, ganthadhuro	2011	
PA_tika-s02_01t:2011_6	ce, ganthaparicaye katipaye nisajjavāre anuyuñjitvā pattacīvaraṃ ādāya vitakkamāḷaṃ upagacchati.	2011	
PA_tika-s02_01t:2012	Kāraṇaṃ yuttaṃ, anucchavikanti attho. Pubbe yathācintitaṃ pañhaṃ apucchitvā aññaṃ pucchanto maggaṃ ṭhapetvā ummaggato parivattento viya hotīti āha “passena tāva pariharanto”ti.	201	
PA_tika-s02_01t:2013_0	365. Ūrukkhambhopi nāma bhavissatīti ettha nāma-saddo vimhayatthoti katvā vuttaṃ	2013	
PA_tika-s02_01t:2013_1	“vimhayatthavasenā”tiādi. “Andho nāma pabbataṃ abhiruhissatī”tiādīsu viya vimhayavācīsaddayogena	2013	
PA_tika-s02_01t:2013_2	hi “bhavissatī”ti anāgatavacanaṃ. Kāyanvayanti kāyānugataṃ. “Ayampi kho kāyo evaṃdhammo	2013	
PA_tika-s02_01t:2013_3	evaṃbhāvī evaṃanatīto”tiādinā kāyassa asubhāniccāditāya anupassanā kāyabhāvanāti	2013	
PA_tika-s02_01t:2013_4	āha “kāyabhāvanāti pana vipassanā vuccatī”ti. Anāgatarūpanti abhīte atthe anāgatasaddāropanaṃ	2013	
PA_tika-s02_01t:2013_5	anāgatappayogo na sameti. Atthopīti “ūrukkhambhopi nāma bhavissatī”ti vuttaatthopi	2013	
PA_tika-s02_01t:2013_6	na sameti. Ayanti attakilamathānuyogo. Tesanti nigaṇṭhānaṃ.	2013	
PA_tika-s02_01t:2014_0	366. Attano adhippetakāyabhāvanaṃ vitthārento vitthārato dassento ye taṃ anuyuttā,	2014	
PA_tika-s02_01t:2014_1	te nāmagottato vibhāvento “nando vaccho”tiādimāha. Kiliṭṭhatapānanti kāyassa kilesanatapānaṃ	2014	
PA_tika-s02_01t:2014_2	puggalānaṃ. Jātamedanti medabhāvāpattivasena uppannamedaṃ. Purimaṃ pahāyāti kālaparicchedena	2014	
PA_tika-s02_01t:2014_3	anāhāraappāhāratādivasena kāyassa apacinanaṃ khedanaṃ pariccajitvā. Kāyabhāvanā pana	2014	
PA_tika-s02_01t:2014_4	na paññāyatīti niyamaṃ paramatthato kāyabhāvanāpi tava ñāṇena na ñāyati, sesatopi na dissati.	2014	
PA_tika-s02_01t:2015_0	367. Imasmiṃ pana ṭhāneti “kāyabhāvanampi kho tvaṃ, aggivessana, na aññāsi, kuto	2015	
PA_tika-s02_01t:2015_1	pana tvaṃ cittabhāvanaṃ jānissasī”ti imasmiṃ ṭhāne. Tathā “yo tvaṃ evaṃ oḷārikaṃ	2015	
PA_tika-s02_01t:2015_2	dubbalaṃ kāyabhāvanaṃ na jānāsi, so tvaṃ kuto santasukhumaṃ cittabhāvanaṃ jānissasī”ti	2015	
PA_tika-s02_01t:2015_3	etasmiṃ atthavaṇṇanāṭhāne. Abuddhavacanaṃ nāmetaṃ padanti kāyabhāvanāsaññitavipassanāto	2015	
PA_tika-s02_01t:2015_4	cittabhāvanā santā, vipassanā pana pādakajjhānato oḷārikā ceva dubbalā cāti ayañca	2015	
PA_tika-s02_01t:2015_5	etassa padassa attho. “Abuddhavacanaṃ nāmetaṃ vacanaṃ siyā”ti vatvā thero pakkamituṃ	2015	
PA_tika-s02_01t:2015_6	ārabhati. Atha naṃ mahāsīvatthero “vipassanā nāmesā na ādito subrūhitā balavatī tikkhā	2015	
PA_tika-s02_01t:2015_7	visadā hoti, tasmā taruṇavasenāyamattho veditabbo”ti dassento “dissati, bhikkhave”ti	2015	
PA_tika-s02_01t:2015_8	suttapadaṃ āhari. Tattha ādānanti paṭisandhi. Nikkhepananti cuti. Oḷārikanti arūpadhammehi	2015	
PA_tika-s02_01t:2015_9	duṭṭhullabhāvattā oḷārikaṃ. Kāyanti catusantatirūpasamūhabhūtaṃ kāyaṃ. Oḷārikanti	2015	
PA_tika-s02_01t:2015_10	bhāvanapuṃsakaniddeso, oḷārikākārenāti attho. Teneva vuttaṃ “ādānampi nikkhepanampī”ti.	20151	
PA_tika-s02_01t:2016_0	368. Sukhasārāgena samannāgatoti sukhavedanāya balavatararāgena samaṅgībhūto. Paṭṭhāne	2016	
PA_tika-s02_01t:2016_1	paṭisiddhā avacaneneva. Tasmāti sukhe ṭhite eva dukkhassānuppajjanato. Evaṃ vuttanti	2016	
PA_tika-s02_01t:2016_2	“sukhāya vedanāya nirodhā uppajjati dukkhā vedanā”ti evaṃ vuttaṃ, na anantarāva uppajjanato.	2016	
PA_tika-s02_01t:2016_3	Khepetvāti kusalāni khepetvā. Gaṇhitvā attano eva okāsaṃ gahetvā. Ubhatopakkhaṃ hutvāti	2016	
PA_tika-s02_01t:2016_4	“kadāci sukhavedanā, kadāci dukkhavedanā”ti pakkhadvayavasenapi vedanā cittassa pariyādāya	2016	
PA_tika-s02_01t:2016_5	hoti yathākkamaṃ abhāvitakāyassa abhāvitacittassa.	2016	
PA_tika-s02_01t:2017_0	369. Vipassanā ca sukhassa paccanīkāti sukkhavipassakassaādikammikassa mahābhūtapariggahādikāle	2017	
PA_tika-s02_01t:2017_1	bahi cittacāraṃ nisedhetvā kammaṭṭhāne eva satiṃ saṃharantassa aladdhassādaṃ kāyasukhaṃ	2017	
PA_tika-s02_01t:2017_2	na vindati, sambādhe vaje sanniruddho gogaṇo viya vihaññati vipphandati, accāsannahetukañca	2017	
PA_tika-s02_01t:2017_3	sarīre dukkhaṃ uppajjateva. Tena vuttaṃ “dukkhassa āsannā”ti. Tenāha “vipassanaṃ	2017	
PA_tika-s02_01t:2017_4	paṭṭhapetvā”tiādi. Addhāne gacchante gacchanteti mahābhūtapariggahādivasena kāle	2017	
PA_tika-s02_01t:2017_5	gacchante. Tattha tatthāti tasmiṃ tasmiṃ sarīrapadese. Dukkhaṃ dūrāpagataṃ hoti samāpattibalena	2017	
PA_tika-s02_01t:2017_6	vikkhambhitattā appanābhāvato. Anappakaṃ vipulaṃ. Sukhanti jhānasukhaṃ. Okkamatīti	2017	
PA_tika-s02_01t:2017_7	jhānasamuṭṭhānapaṇītarūpavasena rūpakāyaṃ anupavisati, nāmakāyokkamane vattabbameva	2017	
PA_tika-s02_01t:2017_8	natthi. Kāyapassaddhikammikassapi sammasanabhāvanā paṭṭhapetvā nisinnassa kassaci	2017	
PA_tika-s02_01t:2017_9	āditova kāyakilamathacittupaghātāpi sambhavanti, samādhissa pana apaccanīkattā siniddhabhāvato	2017	
PA_tika-s02_01t:2017_10	ca na sukkhavipassanā viya sukhassa vipaccanīko, anukkamena ca dukkhaṃ vikkhambhetīti	20171	
PA_tika-s02_01t:2017_11	āha “yathā samādhī”ti. Yathā samādhi, vipassanāya panetaṃ natthīti āha “na ca tathā	20171	
PA_tika-s02_01t:2017_12	vipassanā”ti. Tena vuttanti yasmā vipassanā sukhassa paccanīkā, sā ca kāyabhāvanā,	20171	
PA_tika-s02_01t:2017_13	tena vuttaṃ “uppannāpi sukhā vedanā cittaṃ na pariyādāya tiṭṭhati, bhāvitattā kāyassā”ti.	20171	
PA_tika-s02_01t:2017_14	Tathā yasmā samādhi dukkhassa paccanīko, so ca cittabhāvanā, tena vuttaṃ “uppannāpi	20171	
PA_tika-s02_01t:2017_15	dukkhā vedanā cittaṃ na pariyādāya tiṭṭhati, bhāvitattā cittassā”ti yojanā.	20171	
PA_tika-s02_01t:2018	370. Guṇe ghaṭṭetvāti apadesena vinā samīpameva netvā. Taṃ vata mama cittaṃ uppannā sukhā vedanā pariyādāya ṭhassatīti netaṃ ṭhānaṃ vijjatīti yojanā.	201	
PA_tika-s02_01t:2019_0	371. Kiṃ na bhavissati, sukhāpi dukkhāpi vedanā yathāpaccayaṃ uppajjatevāti attho.	2019	
PA_tika-s02_01t:2019_1	Tamatthanti sukhadukkhavedanānaṃ uppattiyā attano cittassa anabhibhavanīyatāsaṅkhātaṃ	2019	
PA_tika-s02_01t:2019_2	atthaṃ. Tattha tāva pāsarāsisutte bodhipallaṅke nisajjā “tattheva nisīdi”nti vuttā.	2019	
PA_tika-s02_01t:2019_3	Idha mahāsaccakasutte dukkarakārikāya dukkaracaraṇe nisajjā “tattheva nisīdi”nti vuttā.	2019	
PA_tika-s02_01t:2020_0	374. Chandakaraṇavasenāti taṇhāyanavasenāti attho. Sinehakaraṇavasenāti sinehanavasena.	2020	
PA_tika-s02_01t:2020_1	Mucchākaraṇavasenāti mohanavasena pamādāpādanena. Vipāsākaraṇavasenāti pātukamyatāvasena.	2020	
PA_tika-s02_01t:2020_2	Anudahanavasenāti rāgagginā anudahanavasena. Lokuttaramaggavevacanameva vaṭṭanissaraṇassa adhippetattā.	2020	
PA_tika-s02_01t:2021_0	Allaggahaṇena kilesānaṃ asamucchinnabhāvaṃ dasseti, sasnehaggahaṇena avikkhambhitabhāvaṃ,	2021	
PA_tika-s02_01t:2021_1	udake pakkhittabhāvaggahaṇena samudācārāvatthaṃ, udumbarakaṭṭhaggahaṇena attabhāvassa	2021	
PA_tika-s02_01t:2021_2	asārakattaṃ. Imināva nayenāti “allaṃ udumbarakaṭṭha”ntiādinā vuttanayena. Saputtabhariyapabbajjāyāti	2021	
PA_tika-s02_01t:2021_3	puttabhariyehi saddhiṃ kataparibbājakapabbajjāvasena veditabbā. Kuṭīcakabahūdakahaṃsa-paramahaṃsādibhedā brāhmaṇapabbajjā.	2021	
PA_tika-s02_01t:2022_0	376. Kutopi imassa āposineho natthīti koḷāpaṃ. Tenāha “chinnasinehaṃ nirāpa”nti.	2022	
PA_tika-s02_01t:2022_1	Koḷanti vā sukkhakaliṅgaraṃ vuccati, koḷaṃ koḷabhāvaṃ āpannanti koḷāpaṃ. Paṭipannassa	2022	
PA_tika-s02_01t:2022_2	upakkamamahattanissitatā pakatiyā kilesehi anabhibhūtatāya. Atintatā paṭipakkhabhāvanāya.	2022	
PA_tika-s02_01t:2022_3	Tathā hi sukkhakoḷāpabhāvo, ārakā udakā thale nikkhittabhāvo ca nidassito. Opakkamikāhīti	2022	
PA_tika-s02_01t:2022_4	kilesaatiniggaṇhanupakkamappabhavāhi. Vedanāhīti paṭipattivedanāhi. Dukkhā paṭipadā hi idhādhippetā.	2022	
PA_tika-s02_01t:2023_0	377. Kiṃ pana na samattho, yato evaṃ parehi cintitumpi asakkuṇeyyaṃ dukkaracariyaṃ	2023	
PA_tika-s02_01t:2023_1	chabbassāni akāsīti adhippāyo. Katvāpi akatvāpi samatthova kāraṇassa nipphannattā.	2023	
PA_tika-s02_01t:2023_2	“Yathāpi sabbesampi kho bodhisattānaṃ carimabhave antamaso sattāhamattampi dhammatāvasena	2023	
PA_tika-s02_01t:2023_3	dukkaracariyā hotiyeva, evaṃ bhagavā samattho dukkaracariyaṃ kātuṃ, evañca naṃ akāsi,	2023	
PA_tika-s02_01t:2023_4	na pana tāya buddho jāto, atha kho majjhimāya eva paṭipattiyā”ti tassā byatirekamukhena	2023	
PA_tika-s02_01t:2023_5	sadevakassa lokassa bodhāya amaggabhāvadīpanatthaṃ, imassa pana bhagavato kammavipākavasena	2023	
PA_tika-s02_01t:2023_6	chabbassāni dukkaracariyā ahosi. Vuttañhetaṃ –	2023	
PA_tika-s02_01t:2024	“Avacāhaṃ jotipālo, kassapaṃ sugataṃ tadā;	202	
PA_tika-s02_01t:2025	Kuto nu bodhi muṇḍassa, bodhi paramadullabhā.	202	
PA_tika-s02_01t:2026	Tena kammavipākena, acariṃ dukkaraṃ bahuṃ;	202	
PA_tika-s02_01t:2027	Chabbassānuruvelāyaṃ, tato bodhimapāpuṇiṃ.	202	
PA_tika-s02_01t:2028	Nāhaṃ etena maggena, pāpuṇiṃ bodhimuttamaṃ;	202	
PA_tika-s02_01t:2029	Kumaggena gavesissaṃ, pubbakammena vārito”ti.	202	
PA_tika-s02_01t:2030_0	Dukkaracariyāya bodhāya amaggabhāvadassanatthaṃ dukkaracariyaṃ akāsīti keci. Atha	2030	
PA_tika-s02_01t:2030_1	vā lokanāthassa attano parakkamasampattidassanatthāya dukkaracariyā. Paṇītādhimuttiyā	2030	
PA_tika-s02_01t:2030_2	hi paramukkaṃsagatabhāvato abhinīhārānurūpaṃ sambodhiyaṃ tibbachandatāya sikhāppattiyā	2030	
PA_tika-s02_01t:2030_3	tadatthaṃ īdisampi nāma dukkaracariyaṃ akāsīti loke attano vīriyānubhāvaṃ vibhāvetuṃ	2030	
PA_tika-s02_01t:2030_4	– “so ca me pacchā pītisomanassāvaho bhavissatī”ti lokanātho dukkaracariyaṃ akāsi.	2030	
PA_tika-s02_01t:2030_5	Tenāha “sadevakassa lokassā”tiādi. Tattha vīriyanimmathanaguṇoti vīriyassa saṃvaḍḍhanasampādanaguṇo.	2030	
PA_tika-s02_01t:2030_6	Yathāvuttamatthaṃ upamāya vibhāvetuṃ “pāsāde”tiādi vuttaṃ. Saṅgāme dve tayo sampahāreti	2030	
PA_tika-s02_01t:2030_7	dvikkhattuṃ tikkhattuṃ vā parasenāya pahārapayoge. Padhānavīriyanti sammappadhānehi	2030	
PA_tika-s02_01t:2030_8	āsevanavīriyaṃ, sabbaṃ vā pubbabhāgavīriyaṃ.	2030	
PA_tika-s02_01t:2031_0	Abhidantanti abhibhavanadantaṃ, uparidantanti attho. Tenāha “uparidanta”nti. So hi	2031	
PA_tika-s02_01t:2031_1	itaraṃ musalaṃ viya udukkhalaṃ visesato kassaci khādanakāle abhibhuyya vattati. Kusalacittenāti	2031	
PA_tika-s02_01t:2031_2	balavasammāsaṅkappayuttena kusalacittena. Akusalacittanti kāmavitakkādisahitaṃ akusalacittaṃ.	2031	
PA_tika-s02_01t:2031_3	Akusalacittassa pavattituṃ appadānaṃ niggaho. Taṃtaṃpaṭikkhepavasena vinodanaṃ abhinippīḷanaṃ.	2031	
PA_tika-s02_01t:2031_4	Vīriyatāpena vikkhambhanaṃ abhisantāpanaṃ. Sadarathoti sapariḷāho. Padhānenāti padahanena,	2031	
PA_tika-s02_01t:2031_5	kāyassa kilamathuppādakena vīriyenāti attho. Viddhassāti tudassa. Satoti samānassa.	2031	
PA_tika-s02_01t:2032_0	378. Sīsaveṭhananti sīsaṃ rajjuyā bandhitvā daṇḍakena parivattakaveṭhanaṃ. Arahanto	2032	
PA_tika-s02_01t:2032_1	nāma evarūpā hontīti iminā yathāyaṃ, evaṃ visaññībhūtāpi hutvā viharantīti dasseti.	2032	
PA_tika-s02_01t:2032_2	Tenāha “matakasadisā”ti, vedanāppattā viya hontīti attho. Supinappaṭiggahaṇato paṭṭhāyāti	2032	
PA_tika-s02_01t:2032_3	paṭisandhiggahaṇe setavāraṇasupinaṃ passitvā brāhmaṇehi byākatakālato paṭṭhāya.	2032	
PA_tika-s02_01t:2033_0	379. Dhammasarīrassa arogabhāvena sādhūti marisaniyoti māriso, piyāyanavacanametaṃ.	2033	
PA_tika-s02_01t:2033_1	Tenāha “sampiyāyamānā”tiādi. Ajajjitanti evaṃ abhuñjitaṃ bhakārassa jakārādesaṃ katvā.	2033	
PA_tika-s02_01t:2033_2	Tenāha “abhojana”nti. Evaṃ mā karitthāti “lomakūpehi ajjhohāressāma anuppavesessāmā”ti	2033	
PA_tika-s02_01t:2033_3	yathā tumhehi vuttaṃ, evaṃ mā karittha. Kasmā? Yāpessāmahanti ahañca yāvadatthaṃ	2033	
PA_tika-s02_01t:2033_4	āhāramattaṃ bhuñjanto yathā yāpessāmi, evaṃ āhāraṃ paṭisevissāmi.	2033	
PA_tika-s02_01t:2034_0	380-81. Etāva paramanti ettakaṃ paramaṃ, na ito paraṃ opakkamikadukkhavedanāvediyanaṃ	2034	
PA_tika-s02_01t:2034_1	atthīti attho. Rañño gahetabbanaṅgalato aññāni sandhāya “ekena ūna”nti vuttaṃ. Taṃ	2034	
PA_tika-s02_01t:2034_2	suvaṇṇaparikkhataṃ, itarāni rajataparikkhatāni. Tenāha “amaccā ekenūnaaṭṭhasatarajatanaṅgalānī”ti.	2034	
PA_tika-s02_01t:2034_3	Āḷārudakasamāgame laddhajjhānāni vaṭṭapādakāni, ānāpānasamādhi pana kāyagatāsatipariyāpannattā	2034	
PA_tika-s02_01t:2034_4	sabbesañca bodhisattānaṃ vipassanāpādakattā “bodhāya maggo”ti vutto. Bujjhanatthāyāti	2034	
PA_tika-s02_01t:2034_5	catunnaṃ ariyasaccānaṃ, sabbasseva vā ñeyyadhammassa abhisambujjhanāya. Satiyā anussaraṇakaviññāṇaṃ	2034	
PA_tika-s02_01t:2034_6	satānusāriviññāṇaṃ. Kassā pana satiyāti taṃ dassetuṃ “nayida”ntiādi vuttaṃ.	2034	
PA_tika-s02_01t:2035_0	382. Paccupaṭṭhitāti taṃtaṃvattakaraṇavasena patiupaṭṭhitā upaṭṭhāyakā. Tenāha “paṇṇasālā”tiādi.	2035	
PA_tika-s02_01t:2035_1	Paccayabāhullikoti paccayānaṃ bāhullāya paṭipanno. Āvattoti pubbe paccayagedhappahānāya	2035	
PA_tika-s02_01t:2035_2	paṭipanno, idāni tato paṭinivatto. Tenāha “rasagiddho…pe… āvatto”ti. Dhammaniyāmenāti	2035	
PA_tika-s02_01t:2035_3	dhammatāya. Tameva dhammataṃ dassetuṃ “bodhisattassā”tiādimāha. Bārāṇasimeva tatthāpi	2035	
PA_tika-s02_01t:2035_4	ca sabbabuddhānaṃ avijahitadhammacakkapavattanaṭṭhānameva agamaṃsu. Pañcavaggiyā	2035	
PA_tika-s02_01t:2035_5	kira visākhamāsassa addhamāsiyaṃ gatā. Tenāha “tesu gatesu aḍḍhamāsaṃ kāyavivekaṃ labhitvā”ti.	2035	
PA_tika-s02_01t:2036_0	387. “Addhābhoto gotamassa sāvakācittabhāvanānuyogamanuyuttā viharanti, no kāyabhāvana”nti	2036	
PA_tika-s02_01t:2036_1	imaṃ sandhāyāha “ekaṃ pañhaṃ pucchi”nti. Imaṃ dhammadesananti “abhijānāmi kho panāha”ntiādikaṃ	2036	
PA_tika-s02_01t:2036_2	dhammadesanaṃ. Asallīno taṇhādiṭṭhikilesānaṃ samucchinnattā tehi sabbaso na litto.	2036	
PA_tika-s02_01t:2036_3	Anupalittoti tasseva vevacanaṃ taṇhānandiyā abhāvena. Gocarajjhattamevāti gocarajjhattasaññite	2036	
PA_tika-s02_01t:2036_4	phalasamāpattiyā ārammaṇe, nibbāneti attho. Yaṃ sandhāya pāḷiyaṃ “purimasmiṃ samādhinimitte”ti	2036	
PA_tika-s02_01t:2036_5	vuttaṃ sannisīdāpemīti phalasamāpattisamādhinā accantasamādānavasena cittaṃ sammadeva	2036	
PA_tika-s02_01t:2036_6	nisīdāpemi. Pubbābhogenāti samāpajjanato pubbe pavattaābhogena. Paricchinditvāti	2036	
PA_tika-s02_01t:2036_7	samāpajjanakkhaṇaṃ paricchinditvā. Tenāha “sādhukāra…pe… avicchinneyevā”ti. Evamassa	2036	
PA_tika-s02_01t:2036_8	paricchinnakālasamāpajjanaṃ yathāparicchinnakālaṃ vuṭṭhānañca buddhānaṃ na bhāriyaṃ	2036	
PA_tika-s02_01t:2036_9	vasībhāvassa tathāsuppaguṇabhāvatoti dassento āha “buddhānaṃ hī”tiādi. Dhammasampaṭiggāhakānaṃ	2036	
PA_tika-s02_01t:2036_10	assāsavāre vā. Tadā hi desiyamānaṃ dhammaṃ upadhāretuṃ na sakkonti, tasmā tasmiṃ	20361	
PA_tika-s02_01t:2036_11	khaṇe desitadesanā niratthakā siyā. Na hi buddhānaṃ niratthakā kiriyā atthi.	20361	
PA_tika-s02_01t:2037_0	Okappanīyametanti “tassā eva kathāyā”tiādinā vuttaṃ ativiya acchariyagataṃ aṭṭhuppattiṃ	2037	
PA_tika-s02_01t:2037_1	sutvā īdisī paṭipatti sammāsambuddhasseva hotīti upavādavasena vadati, na sabhāvena.	2037	
PA_tika-s02_01t:2037_2	Tenāha “satthari pasādamattampi na uppanna”nti. Kāyadarathoti paccayavisesavasena	2037	
PA_tika-s02_01t:2037_3	rūpakāyassa parissamākāro. Upādinnaketi indriyabaddhe. Anupādinnaketi anindriyabaddhe.	2037	
PA_tika-s02_01t:2037_4	Vikasanti sūriyarasmisamphassena. Tadabhāvena makulāni honti. Kesañci tintinikādirukkhānaṃ.	2037	
PA_tika-s02_01t:2037_5	Patilīyanti nissayarūpadhammaavipphārikatāya. Arūpadhammatāya pañcaviññāṇānañceva	2037	
PA_tika-s02_01t:2037_6	kiriyāmayaviññāṇānañca appavattisaññitā avipphārikatā hoti, yattha niddāsamaññā.	2037	
PA_tika-s02_01t:2037_7	Tenāha “darathavasena bhavaṅgasotañca idha niddāti adhippeta”nti. Tattha darathavasenāti	2037	
PA_tika-s02_01t:2037_8	darathavaseneva, na thinamiddhavasenāti avadhāraṇaṃ avadhāraṇaphalañca niddhāretabbaṃ.	2037	
PA_tika-s02_01t:2037_9	Taṃ sandhāyāti kāyassa darathasaṅkhātasarīragilānahetukaṃ niddaṃ sandhāya. Sarīragilānañca	2037	
PA_tika-s02_01t:2037_10	bhagavato natthīti na sakkā vattuṃ “piṭṭhi me āgilāyatī”ti vacanato. Sammohavihārasminti	20371	
PA_tika-s02_01t:2037_11	paccatte etaṃ bhummavacananti āha “sammohavihāroti vadantī”ti, sammohavihārasmiṃ	20371	
PA_tika-s02_01t:2037_12	vā pariyāpannaṃ etaṃ vadanti, yadidaṃ divā niddokkamananti yojanā.	20371	
PA_tika-s02_01t:2038_0	389. Upanītehīti dosamaggaṃ nindāpathaṃ upanītehi. Abhinanditvāti sampiyāyitvā. Tenāha	2038	
PA_tika-s02_01t:2038_1	“cittena sampaṭicchanto”ti. Anumoditvāti “sādhu sādhū”ti desanāya thomanavasena anumoditvā.	2038	
PA_tika-s02_01t:2038_2	Tenāha “vācāyapi pasaṃsanto”ti. Sampatte kāleti pabbajjāyogge kāle anuppatte.	2038	
PA_tika-s02_01t:2039_0	Gaṇaṃ vinodetvāti gaṇaṃ apanetvā gaṇapalibodhaṃ chinditvā. Papañcanti avasesakilesaṃ.	2039	
PA_tika-s02_01t:2039_1	“Puññavā rājapūjito”ti vuttamatthaṃ vivarituṃ “tasmiñhi kāle”tiādi vuttaṃ. Chandavāsaharaṇena	2039	
PA_tika-s02_01t:2039_2	uposathakammaṃ karonto.	2039	
PA_tika-s02_01t:2040_0	Sakalaṃ rattiṃ buddhaguṇānaṃyeva kathitattā therassa ñāṇaṃ desanāvibhavañca vibhāvento	2040	
PA_tika-s02_01t:2040_1	āha “ettakāva, bhante, buddhaguṇā”ti. Imāya, bhante, tumhākaṃ dhammakathāya anavasesato	2040	
PA_tika-s02_01t:2040_2	buddhaguṇā kathitā viya jāyanti, evaṃ santepi anantāparimeyyāva te, kiṃ ito parepi	2040	
PA_tika-s02_01t:2040_3	vijjantevāti theraṃ tattha sīhanādaṃ nadāpetukāmo āha “udāhu aññepi atthī”tiādi.	2040	
PA_tika-s02_01t:2040_4	Rajjassa padesikattā, yathāvuttasubhāsitassa ca anagghattā vuttaṃ “ayaṃ me duggatapaṇṇākāro”ti.	2040	
PA_tika-s02_01t:2040_5	Tiyojanasatikanti idaṃ parikkhepavasena vuttaṃ, tañca kho manussānaṃ paribhogavasenāti daṭṭhabbaṃ.	2040	
PA_tika-s02_01t:2041	Mahāsaccakasuttavaṇṇanāya līnatthappakāsanā samattā.	204	
PA_tika-s02_01t:2042	7. Cūḷataṇhāsaṅkhayasuttavaṇṇanā	204	
PA_tika-s02_01t:2043_0	390. Tatrāti tasmiṃ pubbārāmamigāramātupāsādānaṃ atthavibhāvane ayaṃ idāni vuccamānā	2043	
PA_tika-s02_01t:2043_1	anupubbī kathā. Maṇīnanti ettha padumarāgamaṇīnaṃ adhippetattā āha “aññehi cā”ti.	2043	
PA_tika-s02_01t:2043_2	Tena indanīlādimaṇīnaṃ saṅgaho daṭṭhabbo. Nīlapītalohitodātamañjiṭṭhapabhassarakabaravaṇṇavasena sattavaṇṇehi.	2043	
PA_tika-s02_01t:2044_0	Taṇhā sabbaso khīyanti etthāti taṇhāsaṅkhayo, tasmiṃ. Taṇhāsaṅkhayeti ca visaye idaṃ	2044	
PA_tika-s02_01t:2044_1	bhummanti āha “taṃ ārammaṇaṃ katvā”ti. Vimuttacittatāyāti sabbasaṃkilesehi vimuttacittatāya.	2044	
PA_tika-s02_01t:2044_2	Aparabhāgapaṭipadā nāma ariyasaccābhisamayo, sā sāsanacārigocarā paccattaṃ veditabbatoti	2044	
PA_tika-s02_01t:2044_3	āha “pubbabhāgappaṭipadaṃ saṃkhittena desethāti pucchatī”ti. Akuppadhammatāya khayavayasaṅkhātaṃ	2044	
PA_tika-s02_01t:2044_4	antaṃ atītāti accantā, so eva aparihānasabhāvattā accantā niṭṭhā etassāti accantaniṭṭho.	2044	
PA_tika-s02_01t:2044_5	Tenāha “ekantaniṭṭho satataniṭṭhoti attho”ti. Na hi paṭividdhassa lokuttaradhammassa	2044	
PA_tika-s02_01t:2044_6	dassanaṃ kuppanaṃ nāma atthi. Accantameva catūhi yogehi khemo etassa atthīti accantayogakkhemī.	2044	
PA_tika-s02_01t:2044_7	Maggabrahmacariyassa vusitattā, tassa ca aparihānasabhāvattā accantaṃ brahmacārīti	2044	
PA_tika-s02_01t:2044_8	accantabrahmacārī. Tenāha “niccabrahmacārīti attho”ti. Pariyosānanti brahmacariyassa pariyosānaṃ.	2044	
PA_tika-s02_01t:2045_0	Vegāyatīti turitāyati. Sallakkhesīti cintesi, attanā yathā sutāya satthu desanāya	2045	
PA_tika-s02_01t:2045_1	anussaraṇavasena upadhāresi. Anuggaṇhitvāvāti atthavinicchayavasena anuggahetvā eva.	2045	
PA_tika-s02_01t:2045_2	Chasu dvāresu niyuttāti chadvārikā, tehi.	2045	
PA_tika-s02_01t:2046_0	Pañcakkhandhāti pañcupādānakkhandhā. Sakkāyasabbañhi sandhāya idha “sabbe dhammā”ti	2046	
PA_tika-s02_01t:2046_1	vuttaṃ vipassanāvisayassa adhippetattā, tasmā āyatanadhātuyopi taggatikā eva daṭṭhabbā.	2046	
PA_tika-s02_01t:2046_2	Tenāha bhagavā “nālaṃ abhinivesāyā”ti. Na yuttā abhinivesāya “etaṃ mama, eso me attā”ti	2046	
PA_tika-s02_01t:2046_3	ajjhosānāya. “Alameva nibbindituṃ alaṃ virajjitu”ntiādīsu viya alaṃ-saddo yuttatthopi	2046	
PA_tika-s02_01t:2046_4	hotīti āha “na yuttā”ti. Sampajjantīti bhavanti. Yadipi “tatiyā, catutthī”ti idaṃ	2046	
PA_tika-s02_01t:2046_5	visuddhidvayaṃ abhiññāpaññā, tassā pana sappaccayanāmarūpadassanabhāvato, sati ca	2046	
PA_tika-s02_01t:2046_6	paccayapariggahe sappaccayattā (nāmarūpassa aniccatā, aniccaṃ dukkhaṃ, dukkhañca	2046	
PA_tika-s02_01t:2046_7	anattāti atthato) lakkhaṇattayaṃ supākaṭameva hotīti āha “aniccaṃ dukkhaṃ anattāti	2046	
PA_tika-s02_01t:2046_8	ñātapariññāya abhijānātī”ti. Tatheva tīraṇapariññāyāti iminā aniccādibhāvena nālaṃ	2046	
PA_tika-s02_01t:2046_9	abhinivesāyāti nāmarūpassa upasaṃharati, na abhiññāpaññānaṃ sambhāradhammānaṃ. Purimāya	2046	
PA_tika-s02_01t:2046_10	hi atthato āpannalakkhaṇattayaṃ gaṇhāti salakkhaṇasallakkhaṇaparattā tassā, dutiyāya	20461	
PA_tika-s02_01t:2046_11	sarūpato tassā lakkhaṇattayāropanavasena sammasanabhāvato. Ekacittakkhaṇikatāya abhinipātamattatāya	20461	
PA_tika-s02_01t:2046_12	ca appamattakampi. Rūpapariggahassa oḷārikabhāvato arūpapariggahaṃ dasseti. Dassento	20461	
PA_tika-s02_01t:2046_13	ca vedanāya āsannabhāvato, visesato sukhasārāgitāya, bhavassādagadhitamānasatāya	20461	
PA_tika-s02_01t:2046_14	ca sakkassa vedanāvasena nibbattetvā dasseti.	20461	
PA_tika-s02_01t:2047_0	Uppādavayaṭṭhenāti udayabbayasabhāvena uppajjitvā nirujjhanena. Aniccāti addhu vā.	2047	
PA_tika-s02_01t:2047_1	Aniccalakkhaṇaṃ aniccatā udayavayatā. Tasmāti yasmā pañcannaṃ khandhānaṃ khayato	2047	
PA_tika-s02_01t:2047_2	vayato dassanañāṇaṃ aniccānupassanā, taṃsamaṅgī ca puggalo aniccānupassī, tasmā.	2047	
PA_tika-s02_01t:2047_3	Khayavirāgoti khayasaṅkhāto virāgo saṅkhārānaṃ palujjanā. Yaṃ āgamma sabbaso saṅkhārehi	2047	
PA_tika-s02_01t:2047_4	virajjanā hoti, taṃ nibbānaṃ accantavirāgo. Nirodhānupassimhipīti nirodhānupassipadepi.	2047	
PA_tika-s02_01t:2047_5	“Eseva nayo”ti abhidisitvā taṃ ekadesena vivaranto “nirodhopi hi…pe… duvidhoyevā”ti	2047	
PA_tika-s02_01t:2047_6	āha. Sabbāsavasaṃvare vuttavossaggova idha “paṭinissaggo”ti vuttoti dassento “paṭinissaggo	2047	
PA_tika-s02_01t:2047_7	vuccati vossaggo”tiādimāha. Pariccāgavossaggo vipassanā. Pakkhandanavasena appanato	2047	
PA_tika-s02_01t:2047_8	pakkhandanavossaggo maggo aññassa tadabhāvato. Soti maggo. Ārammaṇatoti kiccasādhanavasena	2047	
PA_tika-s02_01t:2047_9	ārammaṇakaraṇato. Evañhi maggato aññesaṃ nibbānārammaṇānaṃ pakkhandanavossaggābhāvo	2047	
PA_tika-s02_01t:2047_10	siddho hoti. Pariccajanena pakkhandanena cāti dvīhipi vā kāraṇehi. Sabbesaṃ khandhānaṃ	20471	
PA_tika-s02_01t:2047_11	vossajjanaṃ tappaṭibaddhasaṃkilesappahānena daṭṭhabbaṃ. Cittaṃ pakkhandatīti maggasampayuttaṃ	20471	
PA_tika-s02_01t:2047_12	cittaṃ sandhāyāha. Ubhayampetaṃ vossajjanaṃ. Tadubhayasamaṅgīti vipassanāsamaṅgī	20471	
PA_tika-s02_01t:2047_13	maggasamaṅgī ca. “Aniccānupassanāya niccasaññaṃ pajahatī”tiādivacanato yathā vipassanāya	20471	
PA_tika-s02_01t:2047_14	kilesānaṃ pariccāgapaṭinissaggo labbhati, evaṃ āyatiṃ tehi kilesehi uppādetabbakhandhānampi	20471	
PA_tika-s02_01t:2047_15	pariccāgapaṭinissaggo vattabbo, pakkhandanapaṭinissaggo pana magge labbhamānāya ekantakāraṇabhūtāya	20471	
PA_tika-s02_01t:2047_16	vuṭṭhānagāminivipassanāya vasena veditabbo, magge pana tadubhayampi ñāyāgatameva	20471	
PA_tika-s02_01t:2047_17	nippariyāyatova labbhamānattā. Tenāha “tadubhayasamaṅgī puggalo”tiādi.	20471	
PA_tika-s02_01t:2048_0	Pucchantassa ajjhāsayavasena “na kiñci loke upādiyatī”ti ettha kāmupādānavasena upādiyanaṃ	2048	
PA_tika-s02_01t:2048_1	paṭikkhipīyatīti āha “taṇhāvasena na upādiyatī”ti. Taṇhāvasena vā asati upādiyane	2048	
PA_tika-s02_01t:2048_2	diṭṭhivasena upādiyanaṃ anavakāsamevāti “taṇhāvasena”icceva vuttaṃ. Na parāmasatīti	2048	
PA_tika-s02_01t:2048_3	nādiyati, diṭṭhiparāmāsavasena vā “nicca”ntiādinā na parāmasati. Saṃkhitteneva khippaṃ	2048	
PA_tika-s02_01t:2048_4	kathesīti tassa ajjhāsayavasena papañcaṃ akatvā kathesi.	2048	
PA_tika-s02_01t:2049_0	391. Abhisamāgantvāti abhimukhañāṇena ñeyyaṃ samāgantvā yāthāvato viditvā. Tenāha	2049	
PA_tika-s02_01t:2049_1	“jānitvā”ti. Yathāparisaviññāpakattāti yathāparisaṃ dhammasampaṭiggāhikāya mahatiyā,	2049	
PA_tika-s02_01t:2049_2	appakāya vā parisāya anurūpameva viññāpanato. Pariyantaṃ na niccharatīti na pavattati.	2049	
PA_tika-s02_01t:2049_3	Mā niratthakā agamāsīti idaṃ dhammatāvasena vuttaṃ, na satthu ajjhāsayavasena. Ekañhetaṃ	2049	
PA_tika-s02_01t:2049_4	satthu vacīghosassa aṭṭhasu aṅgesu, yadidaṃ parisapariyantatā. Chiddavivarokāsoti	2049	
PA_tika-s02_01t:2049_5	chiddabhūto, vivarabhūto vā okāsopi natthi, bhagavato saddāsavanakāraṇaṃ vuttameva.	2049	
PA_tika-s02_01t:2049_6	Tasmāti yathāvuttakāraṇato.	2049	
PA_tika-s02_01t:2050_0	Pañca aṅgāni etassāti pañcaṅgaṃ, pañcaṅgaṃ eva pañcaṅgikaṃ. Mahatīādi vīṇāvisesopi	2050	
PA_tika-s02_01t:2050_1	ātatamevāti “cammapariyonaddhesū”ti visesitaṃ. Ekatalaṃ kumbhathūṇadaddarādi. Cammapariyonaddhaṃ	2050	
PA_tika-s02_01t:2050_2	hutvā tantibaddhaṃ ātatavitataṃ. Tenāha “tantibaddhapaṇavādī”ti. Gomukhīādīnampi	2050	
PA_tika-s02_01t:2050_3	ettheva saṅgaho daṭṭhabbo. Vaṃsādīti ādi-saddena saṅkhasiṅgādīnaṃ saṅgaho. Sammādīti	2050	
PA_tika-s02_01t:2050_4	sammatāḷakaṃsatāḷasilāsalākatāḷādi. Tattha sammatāḷaṃ nāma daṇḍamayatāḷaṃ. Kaṃsatāḷaṃ	2050	
PA_tika-s02_01t:2050_5	lohamayaṃ. Silāya ayopattena ca vādanatāḷaṃ silāsalākatāḷaṃ. Samappitoti sammā appito	2050	
PA_tika-s02_01t:2050_6	upeto. Tenāha “upagato”ti. Upaṭṭhānavasena pañcahi tūriyasatehi upeto. Evaṃbhūto	2050	
PA_tika-s02_01t:2050_7	ca yasmā tehi upaṭṭhito samannāgato nāma hoti, tasmā vuttaṃ “samaṅgībhūtoti tasseva	2050	
PA_tika-s02_01t:2050_8	vevacana”nti. Paricāretīti parito cāreti. Kāni pana cāreti, kathaṃ vā cāretīti āha	2050	
PA_tika-s02_01t:2050_9	“sampattiṃ…pe… cāretī”ti. Tattha tato tatoti tasmiṃ tasmiṃ vādite tattha tattha ca	2050	
PA_tika-s02_01t:2050_10	vādakajane. Apanetvāti vādakajane nisedhetvā. Tenāha “nissaddāni kārāpetvā”ti. Devacārikaṃ	20501	
PA_tika-s02_01t:2050_11	gacchatiyeva devatānaṃ manussānañca anukampāya. Svāyamattho vimānavatthūhi dīpetabbo.	20501	
PA_tika-s02_01t:2051_0	392. Appeva sakena karaṇīyenāti mārisa, moggallāna, mayaṃ sakena karaṇīyena appeva	2051	
PA_tika-s02_01t:2051_1	bahukiccāpi na homa. Apica devānaṃyevāti apica kho pana devānaṃyeva tāvatiṃsānaṃ	2051	
PA_tika-s02_01t:2051_2	karaṇīyena visesato bahukiccāti atthayojanā. Bhummaṭṭhakadevatānampi keci aṭṭā sakkena	2051	
PA_tika-s02_01t:2051_3	vinicchitabbā hontīti āha “pathavito paṭṭhāyā”ti. Niyamentoti avadhārento. Taṃ pana	2051	
PA_tika-s02_01t:2051_4	karaṇīyaṃ sarūpato dassetuṃ “devānaṃ hī”tiādi vuttaṃ. Tāsanti devadhītudevaputtapādaparicārikānaṃ.	2051	
PA_tika-s02_01t:2051_5	Maṇḍanapasādhanakārikāti maṇḍanapasādhanasaṃvidhāyikā. Aṭṭakaraṇaṃ natthi saṃsayasseva abhāvato.	2051	
PA_tika-s02_01t:2052_0	Yanti savanuggahaṇādivasena suparicitampi yaṃ atthajātaṃ. Na dissati, paññācakkhuno	2052	
PA_tika-s02_01t:2052_1	sabbaso na paṭibhātīti attho. Kecīti sārasamāsācariyā. Somanassasaṃveganti somanassasamuṭṭhānaṃ	2052	
PA_tika-s02_01t:2052_2	saṃvegaṃ, na cittasantāsaṃ.	2052	
PA_tika-s02_01t:2053_0	Samupabyūḷhoti yujjhanavasena sahapatito samogāḷho. Evaṃbhūto ca yasmā samūhavasena	2053	
PA_tika-s02_01t:2053_1	sampiṇḍito hoti, tasmā vuttaṃ “sannipatito rāsibhūto”ti. Anantare attabhāveti idaṃ	2053	
PA_tika-s02_01t:2053_2	dutiyaṃ sakkattabhāvaṃ tato anantarātītena sakkattabhāvena sakkattabhāvasāmaññato	2053	
PA_tika-s02_01t:2053_3	ekamiva katvā gahaṇavasena vuttaṃ, aññathā “tatiye attabhāve”ti vattabbaṃ siyā. Maghattabhāvo	2053	
PA_tika-s02_01t:2053_4	hi ito tatiyoti. Atha vā yasmiṃ attabhāve so devāsurasaṅgāmo ahosi, tassa anantarattā	2053	
PA_tika-s02_01t:2053_5	maghattabhāvassa vuttaṃ “anantare attabhāve”ti. Sattānaṃ hitesitāya mātāpituupaṭṭhānādinā	2053	
PA_tika-s02_01t:2053_6	cariyāhi bodhisattacariyā viyassa cariyā ahosi. Satta vatapadānīti satta vatakoṭṭhāse.	2053	
PA_tika-s02_01t:2054_0	Mahāpānanti mahantaṃ surāpānaṃ. Gaṇḍapānanti gaṇḍasurāpānaṃ, adhimattapānanti attho.	2054	
PA_tika-s02_01t:2054_1	Pariharamānāti parivārentā. Vedikāpādāti sinerussa pariyante vedikāparikkhepā. Pañcasu	2054	
PA_tika-s02_01t:2054_2	ṭhānesūti pañcasu paribhaṇḍaṭṭhānesu nāgasenādīhi ārakkhaṃ ṭhapesi.	2054	
PA_tika-s02_01t:2055_0	393. Rāmaṇeyyakanti ramaṇīyabhāvaṃ. Masāragallatthambheti kabaramaṇimaye thambhe.	2055	
PA_tika-s02_01t:2055_1	Suvaṇṇādimaye ghaṭaketi “rajatatthambhesu suvaṇṇamaye, suvaṇṇatthambhesu rajatamaye”tiādinā	2055	
PA_tika-s02_01t:2055_2	suvaṇṇādimaye ghaṭake vāḷarūpakāni ca. Pabāḷhaṃ mattoti pamatto. Tenāha “ativiya	2055	
PA_tika-s02_01t:2055_3	matto”ti. Nāṭakaparivārenāti accharāparivārena.	2055	
PA_tika-s02_01t:2056_0	Acchariyabbhutanti padadvayenapi vimhayanākārova vutto, tasmā sañjātaṃ acchariyabbhutaṃ	2056	
PA_tika-s02_01t:2056_1	vimhayanākāro etesanti sañjātaacchariyaabbhutā, tathā pavattacittuppādā. Acchariyabbhutahetukā	2056	
PA_tika-s02_01t:2056_2	sañjātā tuṭṭhi etesanti sañjātatuṭṭhino. Saṃvigganti sañjātasaṃvegaṃ. Svāyaṃ saṃvego	2056	
PA_tika-s02_01t:2056_3	yasmā purimāvatthāya cittassa calanaṃ hoti, tasmā vuttaṃ “calita”nti.	2056	
PA_tika-s02_01t:2057_0	394. Tamaṃ vinoditanti pāṭihāriyadassanena “aho therassa iddhānubhāvo”ti sammāpaṭipattiyaṃ	2057	
PA_tika-s02_01t:2057_1	sañjātabahumāno, īdisaṃ nāma sāsanaṃ labhitvāpi mayaṃ niratthakena bhogamadena sammattā	2057	
PA_tika-s02_01t:2057_2	bhavāmāti yoniso manasikāruppādanena sammohatamaṃ vinoditaṃ vidhamitaṃ. Eteti mahāthero	2057	
PA_tika-s02_01t:2057_3	sakko cāti te dvepi samānabrahmacariyatāya sabrahmacārino.	2057	
PA_tika-s02_01t:2058_0	395. Paññātānanti pākaṭānaṃ cātumahārāja-suyāma-santusita-paranimmitavasavattimahābrahmānaṃ	2058	
PA_tika-s02_01t:2058_1	aññataro, na yesaṃ kesañcīti adhippāyo. Āraddhadhammavaseneva pariyosāpitattā yathānusandhināva niṭṭhapesi.	2058	
PA_tika-s02_01t:2059	Cūḷataṇhāsaṅkhayasuttavaṇṇanāya līnatthappakāsanā samattā.	205	
PA_tika-s02_01t:2060	8. Mahātaṇhāsaṅkhayasuttavaṇṇanā	206	
PA_tika-s02_01t:2061_0	396. Laddhimattanti micchāgāhamattaṃ, na diṭṭhābhiniveso. Sassatadiṭṭhīti niccābhiniveso.	2061	
PA_tika-s02_01t:2061_1	Soti ariṭṭho bhikkhu. Kathetvā samodhānentanti yojanā. Samodhānentanti ca nigamentanti	2061	
PA_tika-s02_01t:2061_2	attho. Tattha tatthevāti tesu tesu eva bhavesu nirujjhanti, na bhavantaraṃ saṅkamanti.	2061	
PA_tika-s02_01t:2061_3	Viññāṇaṃ pana abhinnasabhāvaṃ anaññanti adhippāyo. Idhalokatoti imasmā attabhāvā.	2061	
PA_tika-s02_01t:2061_4	Paralokanti parabhavasaññitaṃ attabhāvaṃ. Sandhāvatīti niccatāya kenaci asambaddhaṃ	2061	
PA_tika-s02_01t:2061_5	viya gacchati. Tena idhalokato paralokagamanamāha. Saṃsaratīti iminā paralokato idhāgamanaṃ.	2061	
PA_tika-s02_01t:2061_6	Sandhāvatīti vā bhavantarasaṅkamanamāha. Saṃsaratīti tattha tattha aparāparasañcaraṇaṃ.	2061	
PA_tika-s02_01t:2062_0	“Paccaye sati bhavatī”tiādinā viññāṇassa anvayato byatirekato ca paṭiccasamuppannabhāvaṃ	2062	
PA_tika-s02_01t:2062_1	dassento sassatabhāvaṃ paṭikkhipati. Buddhena akathitaṃ kathesīti iminā “yaṃ abhāsitaṃ	2062	
PA_tika-s02_01t:2062_2	alapitaṃ tathāgatena, taṃ bhāsitaṃ lapitaṃ tathāgatenāti dīpetī”ti imasmiṃ bhedakaravatthusmiṃ	2062	
PA_tika-s02_01t:2062_3	sandissatīti dasseti. Jinacakke pahāraṃ detīti “tadevidaṃ viññāṇaṃ…pe… anañña”nti	2062	
PA_tika-s02_01t:2062_4	niccataṃ paṭijānanto – “sabbe saṅkhārā aniccā, rūpaṃ, bhikkhave, anicca”nti ca ādinayappavatte	2062	
PA_tika-s02_01t:2062_5	satthu dhammacakke khīlaṃ uppādento pahāraṃ deti. Sabbaññutaññāṇena aniccanti diṭṭhaṃ	2062	
PA_tika-s02_01t:2062_6	paveditañca viññāṇaṃ niccanti paṭijānanto vesārajjañāṇaṃ paṭibāhati. Sotukāmaṃ jananti	2062	
PA_tika-s02_01t:2062_7	ariyadhammādhigamassa ekantaupāyabhūtaṃ vipassanāmaggaṃ sotukāmaṃ janaṃ niccaggāhapaggaṇhanena	2062	
PA_tika-s02_01t:2062_8	visaṃvādeti. Tato eva ariyapathe ariyadhammavīthiyaṃ tassā paṭikkhipanena tiriyaṃ nipatitvā.	2062	
PA_tika-s02_01t:2063_0	398. Viññāṇasīsena attanā gahitaṃ attānaṃ vibhāvento “yvāyaṃ, bhante”tiādimāha. Tattha	2063	
PA_tika-s02_01t:2063_1	vado vedeyyotiādayo sassatadiṭṭhiyā eva abhinivesākārā. Vadatīti vado, vacīkammassa	2063	
PA_tika-s02_01t:2063_2	kārakoti attho. Iminā hi kārakabhāvupāyikasattānaṃ hitasukhāvabodhanasamatthataṃ	2063	
PA_tika-s02_01t:2063_3	attano dasseti. Vediyova vedeyyo, jānāti anubhavati cāti attho. Īdisānañhi padānaṃ	2063	
PA_tika-s02_01t:2063_4	bahulā kattusādhanataṃ saddavidū maññanti. Vedayatīti taṃ taṃ anubhavitabbaṃ anubhavati.	2063	
PA_tika-s02_01t:2063_5	Tahiṃ tahinti tesu tesu bhavayonigatiṭhitisattāvāsasattanikāyesu.	2063	
PA_tika-s02_01t:2064_0	399. Taṃ vādaṃ paggayha ṭhitattā sātissa chinnapaccayatā aviruḷhadhammatā ca veditabbā.	2064	
PA_tika-s02_01t:2064_1	Heṭṭhāti alagaddasuttasaṃvaṇṇanaṃ sandhāyāha. Parato heṭṭhāti vuttaṭṭhānepi eseva	2064	
PA_tika-s02_01t:2064_2	nayo. Pāṭiyekko anusandhīti tīhipi anusandhīhi avomisso visuṃyeveko anusandhi. Nanu	2064	
PA_tika-s02_01t:2064_3	cāyampi sātissa ajjhāsayavasena pavattitattā ajjhāsayānusandhiyevāti? Na, niyyānamukhena	2064	
PA_tika-s02_01t:2064_4	appavattattā. Niyyānañhi purakkhatvā pucchādivasena pavattā itarā desanāpucchānusandhiādayo.	2064	
PA_tika-s02_01t:2064_5	Idha tadabhāvato vuttaṃ “pāṭiyekko anusandhī”ti. Parisāya laddhiṃ sodhentoti yādisī	2064	
PA_tika-s02_01t:2064_6	sātissa laddhi, tadabhāvadassanavasena parisāya laddhiṃ sodhento, parisāya laddhisodhaneneva	2064	
PA_tika-s02_01t:2064_7	sāti gaṇato nissārito nāma jāto.	2064	
PA_tika-s02_01t:2065_0	400. Yaṃ yadevāti idaṃ yadipi avisesato paccayadhammaggahaṇaṃ, “viññāṇantveva saṅkhyaṃ	2065	
PA_tika-s02_01t:2065_1	gacchatī”ti pana vuttattā taṃtaṃviññāṇassa samaññānimittapaccayajātaṃ gahitanti daṭṭhabbaṃ.	2065	
PA_tika-s02_01t:2065_2	Tena vuttaṃ pāḷiyaṃ – “cakkhuviññāṇantveva saṅkhyaṃ gacchatī”tiādi. Atha vā taṃtaṃdvāraniyataṃ	2065	
PA_tika-s02_01t:2065_3	itarampi sabbaṃ tassa tassa viññāṇassa paccayajātaṃ idha “yaṃ yadevā”ti gahitaṃ,	2065	
PA_tika-s02_01t:2065_4	tattha pana yaṃ asādhāraṇaṃ, tena samaññāti “cakkhuviññāṇantvevā”tiādi vuttaṃ. Dvārasaṅkantiyā	2065	
PA_tika-s02_01t:2065_5	abhāvanti viññāṇassa dvārantarasaṅkamanassa abhāvaṃ. Svāyaṃ oḷārikanayena mandabuddhīnaṃ	2065	
PA_tika-s02_01t:2065_6	sukhāvabodhanatthaṃ nayadassanavasena vutto. Na hi kadāci paccuppannaṃ viññāṇaṃ vigacchantaṃ	2065	
PA_tika-s02_01t:2065_7	anantaraviññāṇaṃ saṅkamati anantarādipaccayālābhe tassa anuppajjanato.	2065	
PA_tika-s02_01t:2066_0	Evamevāti yathā aggi upādānaṃ paṭicca jalanto anupādāno tattheva nibbāyati, na katthaci	2066	
PA_tika-s02_01t:2066_1	saṅkamati, evameva. “Paccayavekallena tattheva nirujjhatī”ti kasmā vuttaṃ, na hettha	2066	
PA_tika-s02_01t:2066_2	anuppādanirodho icchito tādisassa nirodhassa idha anadhippetattā, atha kho khaṇanirodho,	2066	
PA_tika-s02_01t:2066_3	so ca sābhāvikattā na paccayavekallahetuko? Saccametaṃ, taṃtaṃdvārikassa pana viññāṇassa	2066	
PA_tika-s02_01t:2066_4	dvārantaraṃ asaṅkamitvā tattha tattheva nirujjhanaṃ idhādhippetaṃ. Yesañca paccayānaṃ	2066	
PA_tika-s02_01t:2066_5	vasena dvārantarikaviññāṇena bhavitabbaṃ, tesaṃ tadabhāvato paccayavekallaggahaṇaṃ,	2066	
PA_tika-s02_01t:2066_6	tasmā paccayavekallena na sotādīni saṅkamitvā sotaviññāṇantiādi saṅkhyaṃ gacchatīti	2066	
PA_tika-s02_01t:2066_7	yojanā. Etena yaṃ viññāṇaṃ cakkhurūpādipaccayasāmaggiyā vasena cakkhuviññāṇasaṅkhyaṃ	2066	
PA_tika-s02_01t:2066_8	gacchati, tattha tattheva nirujjhati tāvakālikabhāvato, tassa pana sotasaddādipaccayābhāvato	2066	
PA_tika-s02_01t:2066_9	kuto sotaviññāṇādisamaññā, evamappavattito tassa kuto saṅkamoti dassitaṃ hoti. Viññāṇappavatteti	2066	
PA_tika-s02_01t:2066_10	viññāṇappavattiyaṃ. Dvārasaṅkantimattanti dvārantarasaṅkamanamattampi na vadāmi tattha	20661	
PA_tika-s02_01t:2066_11	tattheva bhijjanato paccayassa uppādavantato sati ca uppāde avassaṃbhāvī nirodhoti	20661	
PA_tika-s02_01t:2066_12	hutvā abhāvaṭṭhena aniccatā dīpitā hotīti.	20661	
PA_tika-s02_01t:2067_0	401. “Paṭiccasamuppannaṃ viññāṇaṃ vuttaṃ mayā, aññatra paccayā natthi viññāṇassa	2067	
PA_tika-s02_01t:2067_1	sambhavo”ti pāḷiyā anvayato ca byatirekato ca viññāṇassa saṅkhatatāva dassitāti āha	2067	
PA_tika-s02_01t:2067_2	“sappaccayabhāvaṃ dassetvā”ti. Hetupaccayehi jātaṃ nibbattaṃ “bhūta”nti idhādhippetaṃ,	2067	
PA_tika-s02_01t:2067_3	taṃ atthato pañcakkhandhā tabbinimuttassa sappaccayassa abhāvato, yañca khandhapañcakaṃ	2067	
PA_tika-s02_01t:2067_4	attano tesañca bhikkhūnaṃ, taṃ “bhūtamida”nti bhagavā avocāti āha “idaṃ khandhapañcaka”nti.	2067	
PA_tika-s02_01t:2067_5	Attano phalaṃ āharatīti āhāro, paccayo. Sambhavati etasmāti sambhavo, āhāro sambhavo	2067	
PA_tika-s02_01t:2067_6	etassāti āhārasambhavaṃ. Tenāha “paccayasambhava”nti. Tassa paccayassa nirodhāti	2067	
PA_tika-s02_01t:2067_7	yena avijjādinā paccayena khandhapañcakaṃ sambhavati, tassa paccayassa anuppādanirodhā.	2067	
PA_tika-s02_01t:2067_8	Khaṇanirodho pana kāraṇanirapekkho.	2067	
PA_tika-s02_01t:2068_0	Nossūti saṃsayajotano nipātoti āha “bhūtaṃ nu kho idaṃ, na nu kho bhūta”nti. Bhūtamidaṃ	2068	
PA_tika-s02_01t:2068_1	nossūti ca iminā khandhapañcakameva nu kho idaṃ, udāhu attattaniyanti evaṃjātiko	2068	
PA_tika-s02_01t:2068_2	saṃsayanākāro gahito. Tadāhārasambhavaṃ nossūti pana iminā sahetukaṃ nu kho idaṃ	2068	
PA_tika-s02_01t:2068_3	bhūtaṃ, udāhu ahetukanti yathā ahetukabhāvāpanno saṃsayanākāro gahito, evaṃ visamahetukabhāvāpannopi	2068	
PA_tika-s02_01t:2068_4	saṃsayanākāro gahitoti daṭṭhabbaṃ. Visamahetunopi paramatthato bhūtassa ahetukabhāvato.	2068	
PA_tika-s02_01t:2068_5	Visamahetuvādopi parehi parikappitamattatāya sabhāvaniyatiyadicchādivādehi samānayogakkhamoti.	2068	
PA_tika-s02_01t:2068_6	Nirodhadhammaṃ nossūti iminā yathā aniccaṃ nu kho idaṃ bhūtaṃ, udāhu niccanti aniccataṃ	2068	
PA_tika-s02_01t:2068_7	paṭicca saṃsayanākāro gahito, evaṃ dukkhaṃ nu kho, udāhu na dukkhaṃ, anattā nu kho,	2068	
PA_tika-s02_01t:2068_8	udāhu na anattātipi saṃsayanākāro gahitoyevāti daṭṭhabbaṃ aniccassa dukkhabhāvādiavassaṃbhāvato,	2068	
PA_tika-s02_01t:2068_9	nicce ca tadubhayābhāvato. Yāthāvasarasalakkhaṇatoti aviparītasarasato salakkhaṇato	2068	
PA_tika-s02_01t:2068_10	ca, kiccato ceva sabhāvato cāti attho. Vipassanāya adhiṭṭhānabhūtāpi paññā vipassanā	20681	
PA_tika-s02_01t:2068_11	evāti vuttaṃ “vipassanāpaññāyā”ti. Sarasatoti ca sabhāvato. Salakkhaṇatoti sāmaññalakkhaṇato.	20681	
PA_tika-s02_01t:2068_12	Tenāha “vipassanāpaññāya sammā passantassā”ti. Vuttanayenevāti “yāthāvasarasalakkhaṇato”ti	20681	
PA_tika-s02_01t:2068_13	vuttanayeneva. Ye yeti tassaṃ parisāyaṃ ye ye bhikkhū. Sallakkhesunti sammadeva upadhāresuṃ.	20681	
PA_tika-s02_01t:2069_0	Tehīti tehi bhikkhūhi. Tatthāti tissaṃ vipassanāpaññāyaṃ. Nittaṇhabhāvanti taṇhābhāvaṃ	2069	
PA_tika-s02_01t:2069_1	“etaṃ mama”nti taṇhāggāhassa pahīnataṃ. Etenapi bhagavā “ahaṃ, bhikkhave, dhammesupi	2069	
PA_tika-s02_01t:2069_2	taṇhāpahānameva vaṇṇemi, sāti pana moghapuriso attabhāvepi taṇhāsaṃvaddhaniṃ viparītadiṭṭhiṃ	2069	
PA_tika-s02_01t:2069_3	paggayha tiṭṭhatī”ti sātiṃ niggaṇhāti. Sabhāvadassanenāti dhammānaṃ aviparītasabhāvadassanena.	2069	
PA_tika-s02_01t:2069_4	Paccayadassanenāti kāraṇadassanena anavasesato hetuno paccayassa ca dassanena. Allīyethāti	2069	
PA_tika-s02_01t:2069_5	taṇhādiṭṭhivasena nissayetha. Tenāha “taṇhādiṭṭhīhī”ti. Kelāyethāti pariharaṇakeḷiyā	2069	
PA_tika-s02_01t:2069_6	parihareyyātha. Tenāha “kīḷamānā vihareyyāthā”ti. Dhanaṃ viya icchantāti dhanaṃ viya	2069	
PA_tika-s02_01t:2069_7	drabyaṃ viya icchaṃ taṇhaṃ janentā. Tenāha “gedhaṃ āpajjeyyāthā”ti. Mamattaṃ uppādeyyāthāti	2069	
PA_tika-s02_01t:2069_8	“mamamida”nti taṇhādiṭṭhivasena abhinivesaṃ janeyyātha. Nikantivasenapi gahaṇatthāya	2069	
PA_tika-s02_01t:2069_9	no desito, tassa vā saṇhasukhumassa vipassanādhammassa gahaṇaṃ nāma nikantiyā eva	2069	
PA_tika-s02_01t:2069_10	siyā, na oḷārikataṇhāyāti vuttaṃ “nikantivasenā”ti.	20691	
PA_tika-s02_01t:2070_0	402. Paṭicca etasmā phalaṃ etīti paccayo, sabbo kāraṇavisesoti āha “khandhānaṃ paccayaṃ	2070	
PA_tika-s02_01t:2070_1	dassento”ti. Yāva avijjā hi sabbo nesaṃ kāraṇaviseso idha dassito. Puna ādito paṭṭhāya	2070	
PA_tika-s02_01t:2070_2	yāva pariyosānā, antato paṭṭhāya yāva ādīti anulomato paṭilomato ca vaṭṭavivaṭṭadassanavasena	2070	
PA_tika-s02_01t:2070_3	nānānayehi paṭiccasamuppādo dassito, niccaggāhassa nimittabhūto kilesopi idha natthīti	2070	
PA_tika-s02_01t:2070_4	dīpeti. Tampi vuttatthamevāti tampi “ime ca, bhikkhave, cattāro āhārā”tiādi yāva	2070	
PA_tika-s02_01t:2070_5	“taṇhāpabhavā”ti pāḷipadaṃ, tāva vuttatthameva sammādiṭṭhisuttavaṇṇanāyaṃ. Sesaṃ	2070	
PA_tika-s02_01t:2070_6	paṭiccasamuppādakathābhāvato visuddhimagge vitthāritāvāti imināva saṅgahitaṃ.	2070	
PA_tika-s02_01t:2071	404. Imasmiṃ sati idaṃ hotītiādīsu yaṃ vattabbaṃ, taṃ paramatthadīpaniyaṃ udānaṭṭhakathāyaṃ vuttanayeneva veditabbaṃ.	207	
PA_tika-s02_01t:2072_0	407. Paṭidhāvanāti paṭisaraṇaṃ, pubbe attano āgataṃ atītaṃ addhānaṃ uddissa taṇhādiṭṭhivasena	2072	
PA_tika-s02_01t:2072_1	paṭigamananti attho. Nanu vicikicchāvasena pāḷiyaṃ paṭidhāvanā āgatāti? Saccaṃ āgatā,	2072	
PA_tika-s02_01t:2072_2	sā pana taṇhādiṭṭhihetukāti “taṇhādiṭṭhivasenā”ti vuttaṃ. Tatthāti tasmiṃ yathādhigate ñāṇadassane.	2072	
PA_tika-s02_01t:2073_0	Niccalabhāvanti suppatiṭṭhitabhāvaṃ, titthiyavādavātehi akampiyabhāvañca. Garūti	2073	
PA_tika-s02_01t:2073_1	garuguṇayutto. Bhāriko pāsāṇacchattasadiso. Akāmā anuvattitabboti saddhāmattakeneva	2073	
PA_tika-s02_01t:2073_2	anuvattanamāha, na aveccappasādena. Kiccanti satthukiccaṃ. Brāhmaṇānanti jātimantabrāhmaṇānaṃ.	2073	
PA_tika-s02_01t:2073_3	Vatasamādānānīti magavatādivatasamādānāni. Diṭṭhikutūhalānīti taṃtaṃdiṭṭhiggāhavasena	2073	
PA_tika-s02_01t:2073_4	“idaṃ saccaṃ, idaṃ sacca”ntiādinā gahetabbakutūhalāni. Evaṃ nissaṭṭhānīti yathā mayā	2073	
PA_tika-s02_01t:2073_5	tumhākaṃ ovādo dinno, evaṃ nissaṭṭhāni vatādīni taṃ atikkamitvā kiṃ gaṇheyyātha.	2073	
PA_tika-s02_01t:2073_6	Sayaṃ ñāṇena ñātanti paraneyyataṃ muñcitvā attano eva ñāṇena yāthāvato ñātaṃ. Evaṃbhūtañca	2073	
PA_tika-s02_01t:2073_7	sayaṃ paccakkhato diṭṭhaṃ nāma hotīti āha “sayaṃ paññācakkhunā diṭṭha”nti. Sayaṃ	2073	
PA_tika-s02_01t:2073_8	vibhāvitanti tehi bhikkhūhi tassa atthassa paccattaṃ vibhūtabhāvaṃ āpāditaṃ. Upanītāti	2073	
PA_tika-s02_01t:2073_9	upakkamena dhammadesanānusārena nītā. Mayāti kattari karaṇavacanaṃ. Dhammenāti kāraṇena.	2073	
PA_tika-s02_01t:2073_10	Etaṃ vacananti etaṃ “sandiṭṭhiko”tiādivacanaṃ.	20731	
PA_tika-s02_01t:2074_0	408. Taṃ sammohaṭṭhānaṃ assa lokassa. Samodhānenāti samāgamena. Gabbhati attabhāvabhāvena	2074	
PA_tika-s02_01t:2074_1	vattatīti gabbho, kalalādiavattho dhammapabandho, tannissitattā pana sattasantāno	2074	
PA_tika-s02_01t:2074_2	“gabbho”ti vutto yathā “mañcā ukkuṭṭhiṃ karontī”ti. Tannissayabhāvato mātukucchi	2074	
PA_tika-s02_01t:2074_3	“gabbho”ti veditabbo, gabbho viyāti vā. Yathā hi nivāsaṭṭhānatāya sattānaṃ ovarako	2074	
PA_tika-s02_01t:2074_4	“gabbho”ti vuccati, evaṃ gabbhaseyyakānaṃ yāva abhijāti nivāsaṭṭhānatāya mātukucchi “gabbho”ti vuttoti.	2074	
PA_tika-s02_01t:2075_0	Yamekarattinti yassaṃ ekarattiyaṃ. Bhummatthe hi idaṃ upayogavacanaṃ, accantasaṃyoge	2075	
PA_tika-s02_01t:2075_1	vā. Paṭhamanti sabbapaṭhamaṃ paṭisandhikkhaṇe. Gabbheti mātukucchiyaṃ. Māṇavoti satto.	2075	
PA_tika-s02_01t:2075_2	Yebhuyyena sattā rattiyaṃ paṭisandhiṃ gaṇhantīti rattiggahaṇaṃ. Abbhuṭṭhitovāti uṭṭhitaabbho	2075	
PA_tika-s02_01t:2075_3	viya, abhimukhabhāvena vā uṭṭhito eva maraṇassāti adhippāyo. So yātīti so māṇavo	2075	
PA_tika-s02_01t:2075_4	yāti paṭhamakkhaṇato paṭṭhāya gacchateva. Sa gacchaṃ na nivattatīti so evaṃ gacchanto	2075	
PA_tika-s02_01t:2075_5	khaṇamattampi na nivattati, aññadatthu maraṇameva upagacchatīti gāthāya attho.	2075	
PA_tika-s02_01t:2076_0	Utusamayaṃ sandhāya vuttaṃ, na lokasamaññātarajassa lagganadivasamattaṃ. Idāni vuttamevatthaṃ	2076	
PA_tika-s02_01t:2076_1	pākaṭataraṃ kātuṃ “mātugāmassa kira yasmi”ntiādi vuttaṃ. Tatthāti tasmiṃ gabbhāsaye.	2076	
PA_tika-s02_01t:2076_2	Saṇṭhahitvāti nibbattitvā. Bhijjitvāti aggahitagabbhā eva bhinnā hutvā. Ayañhi tassā	2076	
PA_tika-s02_01t:2076_3	sabhāvo. Vatthu suddhaṃ hotīti paggharitalohitattā anāmayattā ca gabbhāsayo suddho	2076	
PA_tika-s02_01t:2076_4	hoti. Suddhavatthuttā tato paraṃ katipayadivasāni khettameva hoti gabbhasaṇṭhahanassa	2076	
PA_tika-s02_01t:2076_5	parittassa lohitalesassa vijjamānattā. Sambhavassa pana kathaṃ sabbhāvoti āha “tasmiṃ	2076	
PA_tika-s02_01t:2076_6	samaye”tiādi. Itthisantānepi sukkadhātu labbhateva. Tenāha “aṅgaparāmasanenapi dārako	2076	
PA_tika-s02_01t:2076_7	nibbattatiyevā”ti. Yathā pārikāya nābhiparāmasanena sāmassa bodhisattassa, diṭṭhamaṅgalikāya	2076	
PA_tika-s02_01t:2076_8	nābhiparāmasanena maṇḍabyassa nibbatti. Gandhabboti gandhanato uppajjanagatiyā nimittupaṭṭhāpanena	2076	
PA_tika-s02_01t:2076_9	sūcanato gandhoti laddhanāmena bhavagāmikammunā abbati pavattatīti gandhabbo, tattha	2076	
PA_tika-s02_01t:2076_10	uppajjanakasatto. Tenāha “tatrūpagasatto”ti. Kammayantayantitoti tatrūpapattiāvahena	20761	
PA_tika-s02_01t:2076_11	kammasaṅkhātena pellanakayantena tathattāya pellito upanīto. Mahantena jīvitasaṃsayenāti	20761	
PA_tika-s02_01t:2076_12	vijāyanaparikkilesena “jīvissāmi kho, na nu kho jīvissāmi ahaṃ vā, putto vā me”ti	20761	
PA_tika-s02_01t:2076_13	evaṃ pavattena jīvitasaṃsayena vipulena garutarena saṃsayena. Taṃ ṭhānanti thanappadesamāha.	20761	
PA_tika-s02_01t:2076_14	Kīḷanti tenāti kīḷanaṃ, kīḷanameva kīḷanakaṃ.	20761	
PA_tika-s02_01t:2077_0	409. Sārajjatīti sārattacitto hoti. Byāpajjatīti byāpannacitto hoti. Kāye kesādidvattiṃsāsucisamudāye	2077	
PA_tika-s02_01t:2077_1	taṃsabhāvārammaṇā sati kāyasati. Anupaṭṭhapetvāti anuppādetvā, yathāsabhāvato kāyaṃ	2077	
PA_tika-s02_01t:2077_2	anupadhāretvāti attho. Parittacetasoti kilesehi parito khaṇḍitacitto. Tenāha “akusalacitto”ti.	2077	
PA_tika-s02_01t:2077_3	Ete akusaladhammā. Nirujjhantīti nirodhaṃ pattā honti. Taṇhāvasena abhinandatīti	2077	
PA_tika-s02_01t:2077_4	sappītikataṇhāvasena abhimukhaṃ hutvā nandati. Abhivadatīti taṇhāvasena taṃ taṃ ārammaṇaṃ	2077	
PA_tika-s02_01t:2077_5	abhinivissa vadati. Ajjhosāyāti anaññasādhāraṇaṃ viya ārammaṇaṃ taṇhāvasena anupavisitvā.	2077	
PA_tika-s02_01t:2077_6	Tenāha “gilitvā pariniṭṭhapetvā”ti. Dukkhaṃ kathaṃ abhinandatīti ettha dukkhahetukaṃ	2077	
PA_tika-s02_01t:2077_7	abhinandanto dukkhaṃ abhinandati nāmāti daṭṭhabbaṃ. Aṭṭhakathāyaṃ pana yāvatā yassa	2077	
PA_tika-s02_01t:2077_8	dukkhe diṭṭhitaṇhā abhinandanā appahīnā, tāvatāyaṃ dukkhaṃ abhinandati nāmāti dassetuṃ	2077	
PA_tika-s02_01t:2077_9	“ahaṃ dukkhito mama dukkhanti gaṇhanto abhinandati nāmā”ti vuttaṃ. Tena gāhadvayahetukā	2077	
PA_tika-s02_01t:2077_10	tattha abhinandanāti dasseti. Puna ekavāranti punapi ekavāraṃ. Phalahetusandhihetuphalasandhivasena	20771	
PA_tika-s02_01t:2077_11	dvisandhī. “Gabbhassāvakkanti hotī”tiādinā atthato sarūpato ca etarahi phalasaṅkhepassa.	20771	
PA_tika-s02_01t:2077_12	Sarūpeneva ca itaradvayassa desitattā āha “tisaṅkhepa”nti.	20771	
PA_tika-s02_01t:2078_0	410-414. Samathayānikassa bhikkhuno vedanāmukhena saṅkhepeneva yāva arahattā kammaṭṭhānaṃ	2078	
PA_tika-s02_01t:2078_1	idha kathitanti āha “saṃkhittena taṇhāsaṅkhayavimuttiṃ dhārethā”ti. “Imaṃ taṇhāsaṅkhayavimutti”nti	2078	
PA_tika-s02_01t:2078_2	ca bhagavā yathādesitaṃ desanaṃ avocāti vuttaṃ “imaṃ…pe… vimuttidesana”nti. Yadi	2078	
PA_tika-s02_01t:2078_3	evaṃ kathaṃ desanā vimuttīti āha “desanā hi…pe… vimuttīti vuttā”ti. Yassā taṇhāya	2078	
PA_tika-s02_01t:2078_4	vasena sāti bhikkhu sassataggāhamahāsaṅghāṭapaṭimukko, sā sabbabuddhānaṃ desanā hatthāvalambamānepi	2078	
PA_tika-s02_01t:2078_5	durugghāṭiyā jātāti āha “mahātaṇhājālataṇhāsaṅghāṭapaṭimukka”nti. Mahātaṇhājāleti	2078	
PA_tika-s02_01t:2078_6	mahante taṇhājaṭe. Taṇhāsaṅghāṭeti taṇhāya saṅghāṭe. Tathābhūto ca tassa abbhantare	2078	
PA_tika-s02_01t:2078_7	kato nāma hotīti āha “anupaviṭṭho antogadho”ti. Sesaṃ suviññeyyameva.	2078	
PA_tika-s02_01t:2079	Mahātaṇhāsaṅkhayasuttavaṇṇanāya līnatthappakāsanā samattā.	207	
PA_tika-s02_01t:2080	9. Mahāassapurasuttavaṇṇanā	208	
PA_tika-s02_01t:2081_0	415. Jānapadinoti janapadavanto, janapadassa vā issarā rājakumārā gottavasena aṅgā	2081	
PA_tika-s02_01t:2081_1	nāma. Tesaṃ nivāso yadi eko janapado, kathaṃ bahuvacananti āha “ruḷhīsaddenā”ti.	2081	
PA_tika-s02_01t:2081_2	Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti.	2081	
PA_tika-s02_01t:2081_3	Ayamettha ruḷhī yathā “kurūsu viharati, mallesu viharatī”ti ca. Tabbisesane pana	2081	
PA_tika-s02_01t:2081_4	janapadasadde jātisadde ekavacanameva. Tenāha “aṅgesu janapade”ti. Assā vuccanti	2081	
PA_tika-s02_01t:2081_5	pāsāṇāni, tāni sundarāni tattha santīti “assapura”nti so nigamo vuttoti kecī. Apare	2081	
PA_tika-s02_01t:2081_6	pana ājānīyo asso rañño tattha gahaṇaṃ upagatoti “assapura”nti vuttoti vadanti. Kiṃ	2081	
PA_tika-s02_01t:2081_7	tehi, nāmametaṃ tassa nigamassa. Yasmā pana tattha bhagavato nibaddhavasanaṭṭhānaṃ	2081	
PA_tika-s02_01t:2081_8	kiñci nāhosi, tasmā “taṃ gocaragāmaṃ katvā viharati”cceva vuttaṃ. Tathā hi pāḷiyaṃ	2081	
PA_tika-s02_01t:2081_9	“assapuraṃ nāma aṅgānaṃ nigamo”ti gocaragāmakittanameva kataṃ.	2081	
PA_tika-s02_01t:2082_0	Evarūpena sīlenātiādīsu sīlaggahaṇena vārittasīlamāha. Tena sammāvācākammantājīve	2082	
PA_tika-s02_01t:2082_1	dasseti. Ācāraggahaṇena cārittasīlaṃ. Tena parisuddhaṃ kāyavacīsamācāraṃ. Paṭipattiggahaṇena	2082	
PA_tika-s02_01t:2082_2	samathavipassanāmaggaphalasaṅgahaṃ sammāpaṭipattiṃ. Lajjinoti iminā yathāvuttasīlācāramūlakāraṇaṃ.	2082	
PA_tika-s02_01t:2082_3	Pesalāti iminā pārisuddhiṃ. Uḷāraguṇāti iminā paṭipattiyā pāripūriṃ. Bhikkhusaṅghasseva	2082	
PA_tika-s02_01t:2082_4	vaṇṇaṃ kathentīti idaṃ tesaṃ upāsakānaṃ yebhuyyena bhikkhūnaṃ guṇakittanapasutatāya	2082	
PA_tika-s02_01t:2082_5	vuttaṃ. Te pana saddhammepi sammāsambuddhepi abhippasannā eva. Tenāha “buddhamāmakā	2082	
PA_tika-s02_01t:2082_6	dhammamāmakā”ti. Vatthuttaye hi ekasmiṃ abhippasannā itaradvaye abhippasannā eva	2082	
PA_tika-s02_01t:2082_7	tadavinābhāvato. Piṇḍapātāpacāyaneti lakkhaṇavacanametaṃ yathā “kākehi sappi rakkhitabba”nti,	2082	
PA_tika-s02_01t:2082_8	tasmā paccayapaṭipūjaneti vuttaṃ hoti. Paccayadāyakānañhi kārassa attano sammāpaṭipattiyā	2082	
PA_tika-s02_01t:2082_9	mahapphalabhāvassa karaṇaṃ idha “piṇḍapātāpacāyana”nti adhippetaṃ.	2082	
PA_tika-s02_01t:2083_0	Samaṇakaraṇāti samaṇabhāvakarā, samaṇabhāvassa kārakāti attho. Te pana ekantato attano	2083	
PA_tika-s02_01t:2083_1	santāne uppāditā vaḍḍhitā ca hontīti āha “samādāya paripūritā”ti. Samaṇaggahaṇañcettha	2083	
PA_tika-s02_01t:2083_2	samaṇavasena, na sāmaññamattenāti āha “samitapāpasamaṇa”nti. Brāhmaṇakaraṇāti etthāpi	2083	
PA_tika-s02_01t:2083_3	vuttanayenevattho veditabbo. Byañjanato eva cāyaṃ bhedo, yadidaṃ samaṇabrāhmaṇāti,	2083	
PA_tika-s02_01t:2083_4	na atthato. Samaṇena kattabbadhammāti samaṇadhamme ṭhitena sampādetabbadhammā. Yo	2083	
PA_tika-s02_01t:2083_5	hi heṭṭhimasikkhāsaṅkhātasamaṇabhāve suppatiṭṭhito, tena ye uparisikkhāsaṅkhātasamaṇabhāvā	2083	
PA_tika-s02_01t:2083_6	sampādetabbā, tesaṃ vaseneva vuttasamaṇena kattabbadhammā vuttāti. Tathā hi tesaṃ	2083	
PA_tika-s02_01t:2083_7	samaṇabhāvāvahataṃ sandhāyāha “tepi ca samaṇakaraṇā hontiyevā”ti. Idha panāti mahāassapure.	2083	
PA_tika-s02_01t:2083_8	Hirottappādivasena desanā vitthāritāti hirottappa-parisuddhakāyavacīmanosamācārājīvaindriyasaṃvara-bhojanemattaññuta-	2083	
PA_tika-s02_01t:2083_9	jāgariyānuyogasatisampajañña-jhānavijjāvasena samaṇakaraṇadhammadesanā vitthārato	2083	
PA_tika-s02_01t:2083_10	desitā, na tikanipāte viya saṅkhepato. Phalaggahaṇeneva vipākaphalaṃ gahitaṃ, taṃ	20831	
PA_tika-s02_01t:2083_11	pana ukkaṭṭhaniddesena catubbidhaṃ sāmaññaphalaṃ daṭṭhabbaṃ. Ānisaṃsaggahaṇena piyamanāpatādiudrayo.	20831	
PA_tika-s02_01t:2083_12	Tasseva atthoti tasseva avañcāpadasseva atthaniddeso. “Yassā hī”tiādinā byatirekavasena	20831	
PA_tika-s02_01t:2083_13	atthaṃ vadati. Ettakena ṭhānenāti ettakena pāḷipadesena. Hirottappādīnaṃ upari pāḷiyaṃ	20831	
PA_tika-s02_01t:2083_14	vuccamānānaṃ samaṇakaraṇadhammānaṃ. Vaṇṇaṃ kathesīti guṇaṃ ānisaṃsaṃ abhāsi. Satipaṭṭhāne	20831	
PA_tika-s02_01t:2083_15	vuttanayenāti “apica vaṇṇabhaṇanameta”ntiādinā satipaṭṭhānavaṇṇanāyaṃ vuttanayena.	20831	
PA_tika-s02_01t:2084_0	416. Yaṃ hirīyatīti yena dhammena hetubhūtena vā jigucchati. Karaṇe hetaṃ paccattavacanaṃ.	2084	
PA_tika-s02_01t:2084_1	Yanti vā liṅgavipallāsena vutto, dhammoti attho. Hirīyitabbenāti upayogatthe karaṇavacanaṃ,	2084	
PA_tika-s02_01t:2084_2	hirīyitabbayuttakaṃ kāyaduccaritādinti attho. Ottappitabbenāti etthāpi eseva nayo.	2084	
PA_tika-s02_01t:2084_3	Ajjhattaṃ niyakajjhattaṃ jātiādi samuṭṭhānaṃ etissāti ajjhattasamuṭṭhānā hirī, bahiddhā	2084	
PA_tika-s02_01t:2084_4	attato bahibhūto parasatto samuṭṭhānaṃ etissāti bahiddhāsamuṭṭhānaṃ ottappaṃ. Attādhipatito	2084	
PA_tika-s02_01t:2084_5	āgatā attādhipateyyā, attānaṃ adhipatiṃ katvā pavattā. Lajjāsabhāvasaṇṭhitāti pāpajigucchanasabhāvaṭṭhāyinī.	2084	
PA_tika-s02_01t:2084_6	Sappatissavalakkhaṇattā garunā kismiñci vutte gāravavasena patissavanaṃ patissavo,	2084	
PA_tika-s02_01t:2084_7	saha patissavenāti sappatissavaṃ, patissavabhūtaṃ taṃsabhāvañca yaṃ kiñci gāravaṃ.	2084	
PA_tika-s02_01t:2084_8	Jātiādimahattatāpaccavekkhaṇena uppajjamānā ca hirī tattha gāravavasena pavattatīti	2084	
PA_tika-s02_01t:2084_9	sappatissavalakkhaṇāti vuccati. Bhayasabhāvasaṇṭhitanti pāpato bhāyanasabhāvaṭṭhāyī,	2084	
PA_tika-s02_01t:2084_10	vajjabhīrukabhayadassāvilakkhaṇattā vajjaṃ bhāyati taṃ bhayato passatīti vajjabhīrukabhayadassāvī,	20841	
PA_tika-s02_01t:2084_11	evaṃsabhāvaṃ ottappaṃ. Ajjhattasamuṭṭhānāditā ca hirottappānaṃ tattha tattha pākaṭabhāveneva	20841	
PA_tika-s02_01t:2084_12	vuccati, na paresaṃ kadāci aññamaññavippayogā. Na hi lajjanaṃ nibbhayaṃ, pāpabhayaṃ	20841	
PA_tika-s02_01t:2084_13	vā alajjanaṃ hotīti. Ayamettha saṅkhepo, vitthāro pana aṭṭhasāliniyaṃ vuttanayeneva	20841	
PA_tika-s02_01t:2084_14	veditabbo. Lokamariyādassa pālanato lokapāladhammā nāma. Sukkāti odātā pabhassarabhāvakārakā,	20841	
PA_tika-s02_01t:2084_15	sukkābhijātihetutāya vā sukkā. Sambhedanti ācāramariyādāsaṅkaraṃ. Devabhāvāvahā dhammāti devadhammā.	20841	
PA_tika-s02_01t:2085	Sukkadhammasamāhitāti yathāvuttasukkadhammasamaṅgino. Santoti vūpasantadosā. Sappurisāti santajanā. Saparahitasādhakā hi sādhavo.	208	
PA_tika-s02_01t:2086_0	Avayavavinimuttassa samudāyassa abhāvato, avayavena ca samudāyassa apadisitabbato	2086	
PA_tika-s02_01t:2086_1	ovādūpasampadāvahaovādekadeso ovādūpasampadāti. Idhāti imasmiṃ assapure. Ete hirottappadhammā.	2086	
PA_tika-s02_01t:2086_2	Samaṇadhammā nāmāti dassitā mūlabhūtasamaṇabhāvakarā dhammāti katvā. Tathā hi tesaṃ ādito gahaṇaṃ.	2086	
PA_tika-s02_01t:2087_0	Yassa adhigamena nippariyāyato samaṇā nāma honti, so ariyamaggo “samaṇassa kammaṃ	2087	
PA_tika-s02_01t:2087_1	paṭipadā”ti katvā sāmaññaṃ, tassa pana phalabhāvato, ārammaṇakaraṇavasena araṇīyato	2087	
PA_tika-s02_01t:2087_2	phalanibbānāni sāmaññattho. Rāgaṃ khepetīti rāgakkhayo, ariyamaggo. Rāgo khīyati	2087	
PA_tika-s02_01t:2087_3	etthāti rāgakkhayo, nibbānaṃ. Phalaṃ pana kāraṇūpacārena rāgakkhayo daṭṭhabbo. Dosakkhayo	2087	
PA_tika-s02_01t:2087_4	mohakkhayoti etthāpi eseva nayo. Sāmaññabhūto attho sāmaññattho, maggo, sāmaññassa	2087	
PA_tika-s02_01t:2087_5	atthoti sāmaññattho, phalanti āha “maggampi phalampi ekato katvā sāmaññattho kathito”ti.	2087	
PA_tika-s02_01t:2087_6	Tayidaṃ ukkaṭṭhaniddesena vuttaṃ. Sīlādipubbabhāgapaṭipadāpi hi idha “sāmaññattho”ti	2087	
PA_tika-s02_01t:2087_7	gahitā. Tenevāha “sati uttarikaraṇīye”ti. Paṭivedayāmīti punappunaṃ ñāpemi.	2087	
PA_tika-s02_01t:2088_0	417. Kammapathavasenevāti akusalakammapathabhāveneva, tato tādisampi akusalakammaṃ	2088	
PA_tika-s02_01t:2088_1	bhikkhussa kātuṃ na yuttanti duṭṭhullabhāveneva tato oramatīti adhippāyo. Sikkhāpadabaddhenāti	2088	
PA_tika-s02_01t:2088_2	sikkhāpadapaññāpanena. Pānīyaghaṭe vā patte vā kākānaṃ hatthaṃ vā daṇḍaṃ vā leḍḍuṃ	2088	
PA_tika-s02_01t:2088_3	vāti sabbamidaṃ nidassanamattaṃ daṭṭhabbaṃ. Yattha katthaci hi ṭhitānaṃ aññesampi	2088	
PA_tika-s02_01t:2088_4	pāṇīnaṃ uṭṭhāpanādi sabbaṃ aniṭṭhakaraṇaṃ idha aparisuddhakāyasamācārabhāveneva saṅgahitanti.	2088	
PA_tika-s02_01t:2088_5	Uttānoti uddhamuddhaṃ tanotīti uttāno. Evaṃbhūto ca kenaci anuppādabhūmiyaṃ sañjātasālakalyāṇīkhandho	2088	
PA_tika-s02_01t:2088_6	viya uparūpari uggatuggato pākaṭo ca hotīti āha “uggato pākaṭo”ti. Anāvaṭoti anivuto.	2088	
PA_tika-s02_01t:2088_7	Tenāha “asañchanno”ti, nacchādetabboti attho. Ekasadiso visuddhabhāvena. Antarantare	2088	
PA_tika-s02_01t:2088_8	chiddarahito pubbenāparaṃ sammāpaṭipattiyā sandhānena. Saṃvuto kāyikassa saṃvarassa	2088	
PA_tika-s02_01t:2088_9	anupakkilesato. Tenāha “kilesānaṃ dvāraṃ pidahanenā”ti.	2088	
PA_tika-s02_01t:2089_0	418. Ettha yathā lahukataraṃ kākuṭṭhāpanādikāyakammaṃ kāyasamācārassa aparisuddhabhāvāvahaṃ	2089	
PA_tika-s02_01t:2089_1	sallekhavikopanato, micchāvitakkanamattañca manosamācārassa, evaṃ yaṃ kiñci aniyyānakathākathanamattaṃ	2089	
PA_tika-s02_01t:2089_2	vacīsamācārassa aparisuddhabhāvāvahaṃ sallekhavikopanato, na hasādhippāyena musākathananti	2089	
PA_tika-s02_01t:2089_3	daṭṭhabbaṃ. Hasādhippāyena hi musākathanaṃ sikkhāpadabaddheneva paṭikkhittanti.	2089	
PA_tika-s02_01t:2090_0	420. Ājīvopi ekacco kammapathavasena vārito labbhati. So pana atioḷāriko kāyavacīsamācāravāresu	2090	
PA_tika-s02_01t:2090_1	vuttanayo evāti na gahitoti daṭṭhabbaṃ. Ye pana “tādiso bhikkhūnaṃ ayogyato na gahito”ti	2090	
PA_tika-s02_01t:2090_2	vadanti, taṃ micchā tathā sati kāyavacīsamācāravārepi tassa aggahetabbabhāvāpattito.	2090	
PA_tika-s02_01t:2090_3	“Khādatha pivathā”ti pucchā attano khāditukāmatādīpanena, pariyāyakathābhāvato panesā	2090	
PA_tika-s02_01t:2090_4	sallekhavikopanā jātā.	2090	
PA_tika-s02_01t:2091_0	422. Anesanaṃ pahāya dhammena samena paccaye pariyesanto pariyesanamattaññū nāma.	2091	
PA_tika-s02_01t:2091_1	Dāyakassa deyyadhammassa attano ca pamāṇaññutāpaṭiggaṇhanto paṭiggahaṇamattaññū nāma.	2091	
PA_tika-s02_01t:2091_2	Yoniso paccavekkhitvā paribhuñjanto paribhogamattaññū nāma.	2091	
PA_tika-s02_01t:2092_0	423. Ekasmiṃ koṭṭhāseti majjhimayāmasaññite ekasmiṃ koṭṭhāse. “Vāmena passena sentī”ti	2092	
PA_tika-s02_01t:2092_1	evaṃ vuttā. Dakkhiṇapassena sayāno nāma natthi dakkhiṇahatthassa sarīraggahaṇādipayogakkhamato.	2092	
PA_tika-s02_01t:2092_2	Purisavasena cetaṃ vuttaṃ.	2092	
PA_tika-s02_01t:2093_0	Tejussadattāti iminā sīhassa abhīrukabhāvaṃ dasseti. Bhīrukā hi sesamigā attano āsayaṃ	2093	
PA_tika-s02_01t:2093_1	pavisitvā santāsapubbakaṃ yathā tathā sayanti, sīho pana abhīrukabhāvato satokārī	2093	
PA_tika-s02_01t:2093_2	bhikkhu viya satiṃ upaṭṭhapetvāva sayati. Tenāha “dve purimapāde”tiādi. Seti abyāvaṭabhāvena	2093	
PA_tika-s02_01t:2093_3	pavattati etthāti seyyā, catutthajjhānameva seyyā. Kiṃ pana taṃ catutthajjhānanti?	2093	
PA_tika-s02_01t:2093_4	Ānāpānacatutthajjhānaṃ. Tattha hi ṭhatvā vipassanaṃ vaḍḍhetvā bhagavā anukkamena	2093	
PA_tika-s02_01t:2093_5	aggamaggaṃ adhigato tathāgato jātoti keci, tayidaṃ padaṭṭhānaṃ nāma na seyyā. Apare	2093	
PA_tika-s02_01t:2093_6	pana “catutthajjhānasamanantarā bhagavā parinibbāyī”ti vuttapadaṃ gahetvā “lokiyacatutthajjhānasamāpatti	2093	
PA_tika-s02_01t:2093_7	tathāgataseyyā”ti vadanti, tathā sati parinibbānakālikā tathāgataseyyāti āpajjati,	2093	
PA_tika-s02_01t:2093_8	na ca bhagavā catutthajjhānaṃ samāpajjanabahulo vihāsi, aggaphalajhānaṃ panettha	2093	
PA_tika-s02_01t:2093_9	“catutthajjhāna”nti adhippetaṃ. Tattha yathā sattānaṃ niddupagamanalakkhaṇā seyyā	2093	
PA_tika-s02_01t:2093_10	bhavaṅgacittavāravasena hoti, tañca tesaṃ paṭhamajātisamanvayaṃ yebhuyyavuttikaṃ,	20931	
PA_tika-s02_01t:2093_11	evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ	20931	
PA_tika-s02_01t:2093_12	“tathāgataseyyā”ti veditabbaṃ. Sīhaseyyāti seṭṭhaseyyāti āha “uttamaseyyā”ti.	20931	
PA_tika-s02_01t:2094	426. Vigatantānīti iṇamūlāni. Tesanti iṇamūlānaṃ. Pariyantoti avaseso.	209	
PA_tika-s02_01t:2095_0	Pavattinivāraṇena catuiriyāpathaṃ chindanto. Ābādhatīti pīḷeti. Dukkhitoti sañjātadukkho.	2095	
PA_tika-s02_01t:2095_1	Appaṃ balaṃ balamattā. Appattho hi ayaṃ mattā-saddo “mattāsukhapariccāgā”tiādīsu	2095	
PA_tika-s02_01t:2095_2	viya, balavattho pana mattā-saddo anatthantaro. Sesanti “tassa hi bandhanā muttomhīti	2095	
PA_tika-s02_01t:2095_3	āvajjayato tadubhayaṃ hotī”tiādinā vattabbaṃ sandhāyāha. Sabbapadesūti vuttāvasiṭṭhesu	2095	
PA_tika-s02_01t:2095_4	sabbapadesu. Yenakāmaṃ yathāruci gacchatīti yenakāmaṃgamoti anunāsikalopaṃ akatvā	2095	
PA_tika-s02_01t:2095_5	niddeso. Bhujo attano yathāsukhaviniyogo isso icchitabbo etthāti bhujisso, sāmiko.	2095	
PA_tika-s02_01t:2095_6	So pana aparasantakatāya “attano santako”ti vutto. Dullabhaāpatāya kaṃ tārenti etthāti	2095	
PA_tika-s02_01t:2095_7	kantāroti āha “nirudakaṃ dīghamagga”nti.	2095	
PA_tika-s02_01t:2096_0	Vināsetīti khādanadubbiniyojanādīhi yathā iṇamūlaṃ kiñci na hoti, tathā karoti. Yamhi	2096	
PA_tika-s02_01t:2096_1	rāgavatthumhi. So puggalo. Tena rāgavatthunā, puriso ce itthiyā, itthī ce purisena.	2096	
PA_tika-s02_01t:2096_2	Iṇaṃ viya kāmacchando daṭṭhabbo pīḷāsamānato.	2096	
PA_tika-s02_01t:2097	Na vindatīti na jānāti. Upaddavethāti sukhavihārassa upaddavaṃ karotha, vibādhethāti attho. Rogo viya byāpādo daṭṭhabbo sukhabhañjanasamānato.	209	
PA_tika-s02_01t:2098_0	Nānāvidhahetūpāyālaṅkatatāya khandhāyatanadhātupaṭiccasamuppādādidhammanītivicittatāya	2098	
PA_tika-s02_01t:2098_1	ca vicittanaye. Dhammassavaneti dhammakathāyaṃ. Kathā hi sotabbaṭṭhena “savana”nti	2098	
PA_tika-s02_01t:2098_2	vuttā. Evamettha sīlaṃ vibhattaṃ, evaṃ jhānābhiññā, evaṃ vipassanāmaggaphalānīti	2098	
PA_tika-s02_01t:2098_3	neva tassa dhammassavanassa ādimajjhapariyosānaṃ jānāti. Uṭṭhiteti niṭṭhite. Aho	2098	
PA_tika-s02_01t:2098_4	kāraṇanti tattha tattha paṭiññānurūpena nikkhittasādhanavasena gahitakāraṇaṃ. Aho	2098	
PA_tika-s02_01t:2098_5	upamāti tasseva kāraṇassa patiṭṭhāpanavasena anvayato byatirekato ca patiṭṭhaṃ udāharaṇādi.	2098	
PA_tika-s02_01t:2098_6	Bandhanāgāraṃ viya thinamiddhaṃ daṭṭhabbaṃ dukkhato niyyānassa vibandhanato.	2098	
PA_tika-s02_01t:2099_0	Yasmā kukkuccanīvaraṇaṃ uddhaccarahitaṃ natthi, yasmā vā uddhaccakukkuccaṃ samānakiccāhārapaṭipakkhaṃ,	2099	
PA_tika-s02_01t:2099_1	tasmā kukkuccassa visayaṃ dassento “vinaye apakataññunā”tiādimāha. Yathā hi uddhaccaṃ	2099	
PA_tika-s02_01t:2099_2	sattassa avūpasamakaraṃ, tathā kukkuccampi. Yathāpi uddhaccassa ñātivitakkādi āhāro,	2099	
PA_tika-s02_01t:2099_3	tathā kukkuccassapi. Yathā ca uddhaccassa samatho paṭipakkho, tathā kukkuccassapīti.	2099	
PA_tika-s02_01t:2099_4	Dāsabyaṃ viya uddhaccakukkuccaṃ daṭṭhabbaṃ aseribhāvāpādanato.	2099	
PA_tika-s02_01t:2100_0	Soḷasavatthukā vicikicchā aṭṭhavatthukaṃ vicikicchaṃ anupaviṭṭhāti āha “aṭṭhasu ṭhānesu	2100	
PA_tika-s02_01t:2100_1	vicikicchā”ti. Vicikicchantoti saṃsayanto. Adhimuccitvāti pattiyāyetvā. Gaṇhitunti	2100	
PA_tika-s02_01t:2100_2	saddheyyavatthuṃ pariggahetuṃ. Abhimukhaṃ sappanaṃ āsappanaṃ, parito sappanaṃ parisappanaṃ.	2100	
PA_tika-s02_01t:2100_3	Padadvayenapi cittassa anicchanākārameva vadati. Khemantagāmimaggaṃ na pariyogāhati	2100	
PA_tika-s02_01t:2100_4	etenāti apariyogāhanaṃ, ussaṅkitaparisaṅkitabhāvena chambhitaṃ hoti cittaṃ yassa	2100	
PA_tika-s02_01t:2100_5	dhammassa vasena, so dhammo chambhitattanti vicikicchanākāramāha. Tenāha “cittassa	2100	
PA_tika-s02_01t:2100_6	uppādayamānā”ti. Kantāraddhānamaggo viyāti sāsaṅkakantāraddhānamaggo viya daṭṭhabbā	2100	
PA_tika-s02_01t:2100_7	appaṭipattihetubhāvato.	2100	
PA_tika-s02_01t:2101_0	Natthi ettha iṇanti aṇaṇo, tassa bhāvo āṇaṇyaṃ, kassaci iṇassa adhāraṇaṃ. Samiddhakammantoti	2101	
PA_tika-s02_01t:2101_1	nipphannajīvikappayogo. Paribundhati uparodhetīti ra-kārassa la-kāraṃ katvā palibodho,	2101	
PA_tika-s02_01t:2101_2	aserivihāro, tassa mūlaṃ kāraṇanti palibodhamūlaṃ. Cha dhamme bhāvetvāti asubhanimittaggāhādike	2101	
PA_tika-s02_01t:2101_3	cha dhamme uppādetvā vaḍḍhetvā. Cha dhamme bhāvetvāti ca mettānimittaggāhādayo ca	2101	
PA_tika-s02_01t:2101_4	tattha tattha cha dhammāti vuttāti veditabbo. Pajahatīti vikkhambhanavasena pajahati.	2101	
PA_tika-s02_01t:2101_5	Tenāha “ācārapaṇṇattiādīni sikkhāpiyamāno”tiādi. Paravatthumhīti visabhāgavatthusmiṃ,	2101	
PA_tika-s02_01t:2101_6	paravisaye vā. Paravisayā hete bhikkhuno, yadidaṃ pañca kāmaguṇā. Āṇaṇyamiva kāmacchandappahānaṃ	2101	
PA_tika-s02_01t:2101_7	āha piyavatthuabhāvāvahato.	2101	
PA_tika-s02_01t:2102	Ācāravipattipaṭibāhakāni sikkhāpadāni ācārapaṇṇattiādīni. Ārogyamiva byāpādappahānaṃ āha kāyacittānaṃ phāsubhāvāvahato.	210	
PA_tika-s02_01t:2103	Bandhanā mokkhamiva thinamiddhappahānaṃ āha cittassa niggahitabhāvāvahato.	210	
PA_tika-s02_01t:2104	Bhujissaṃ viya uddhaccakukkuccappahānaṃ āha cittassa seribhāvāvahato.	210	
PA_tika-s02_01t:2105	Tiṇaṃ viyāti tiṇamiva katvā. Agaṇetvāti acintetvā. Khemantabhūmiṃ viya vicikicchāpahānaṃ āha anussaṅkitāparisaṅkitabhāvena sammāpaṭipattihetubhāvato.	210	
PA_tika-s02_01t:2106_0	427. Kirīyati gabbhāsaye khipīyatīti karo, sambhavo, karato jātoti karajo, mātāpettikasambhavoti	2106	
PA_tika-s02_01t:2106_1	attho. Mātuyā hi sarīrasaṇṭhāpanavasena karato jātoti karajoti apare. Ubhayathāpi	2106	
PA_tika-s02_01t:2106_2	karajakāyanti catusantatirūpamāha. Temetīti tintaṃ karoti. Ko panettha tintabhāvoti	2106	
PA_tika-s02_01t:2106_3	āha “snehetī”ti, pītisnehena pīṇanaṃ karotīti attho. Tenāha “sabbattha pavattapītisukhaṃ	2106	
PA_tika-s02_01t:2106_4	karotī”ti. Pītisamuṭṭhānapaṇītarūpehi sakalassa karajakāyassa pariphuṭatāya cettha	2106	
PA_tika-s02_01t:2106_5	taṃsamuṭṭhāpakapītisukhānaṃ sabbattha pavatti jotitā. Parisandetītiādīsupi eseva	2106	
PA_tika-s02_01t:2106_6	nayo. Tatthāpi hi “samantato sandeti temeti sneheti, sabbattha pavattapītisukhaṃ	2106	
PA_tika-s02_01t:2106_7	karotī”tiādinā yathārahaṃ attho veditabbo. Paripūretīti vāyunā bhastaṃ viya imaṃ	2106	
PA_tika-s02_01t:2106_8	karajakāyaṃ pītisukhena pūreti. Samantato phusatīti imaṃ karajakāyaṃ pītisukhena	2106	
PA_tika-s02_01t:2106_9	phusati. Sabbāvatoti a-kārassa ā-kāro kato, sabbāvayavavatoti atthoti āha “sabbakoṭṭhāsavato”ti,	2106	
PA_tika-s02_01t:2106_10	maṃsādisabbābhāgavatoti attho. Aphuṭaṃ nāma na hoti pītisukhasamuṭṭhānehi rūpehi	21061	
PA_tika-s02_01t:2106_11	sabbatthakameva byāpitattā. Kātuñceva yojetuñca cheko sannetuṃ paṭibaloti yojanā.	21061	
PA_tika-s02_01t:2106_12	Nhānīyacuṇṇānaṃ parimaddanavasena piṇḍaṃ karontena hatthena bhājanaṃ nippīḷetabbaṃ	21061	
PA_tika-s02_01t:2106_13	hotīti āha “sannentassa bhijjatī”ti. Anugatāti anupaviṭṭhā. Parigatāti parito samantato	21061	
PA_tika-s02_01t:2106_14	tintā. Tintabhāveneva samaṃ antaraṃ bāhirañca etissāti santarabāhirā. Sabbatthakamevāti	21061	
PA_tika-s02_01t:2106_15	sabbattheva. Na ca pagghariṇī pamāṇayuttasseva udakassa sittattā. Ettha ca nhānīyapiṇḍaṃ	21061	
PA_tika-s02_01t:2106_16	viya karajakāyo, taṃ temetvā sampiṇḍitapamāṇayuttaudakaṃ viya paṭhamajjhānasukhaṃ daṭṭhabbaṃ.	21061	
PA_tika-s02_01t:2107_0	428. Heṭṭhā ubbhijjitvā uggacchanaudakoti rahadassa adhothūladhārāvasena ubbhijja	2107	
PA_tika-s02_01t:2107_1	uṭṭhahanaudako. Antoyeva ubbhijjanaudakoti rahadassa abbhantareyeva thūladhārā ahutvā	2107	
PA_tika-s02_01t:2107_2	uṭṭhitaudakasirāmukhehi ubbhijjanako. Āgamanamaggoti nadītaḷākakandarasaraādito āgamanamaggo.	2107	
PA_tika-s02_01t:2108_0	429. Uppalagacchāni ettha santīti uppalinī, vāri. Ayamettha vinicchayo, tathā hi	2108	
PA_tika-s02_01t:2108_1	loke rattakkhiko “puṇḍarīkakkho”ti vuccati. Keci pana “rattaṃ padumaṃ, setaṃ puṇḍarīka”nti	2108	
PA_tika-s02_01t:2108_2	vadanti. Uppalādīni viya karajakāyo, udakaṃ viya tatiyajjhānasukhanti ayampi attho	2108	
PA_tika-s02_01t:2108_3	“purimanayenā”ti atideseneva vibhāvitoti daṭṭhabbaṃ.	2108	
PA_tika-s02_01t:2109_0	430. Nirupakkilesaṭṭhenāti rajojallādinā anupakkiliṭṭhatāya amalīnabhāvena. Amalīnampi	2109	
PA_tika-s02_01t:2109_1	kiñci vatthu pabhassarasabhāvaṃ hotīti vuttaṃ “pabhassaraṭṭhenā”ti. Utupharaṇanti	2109	
PA_tika-s02_01t:2109_2	uṇhautupharaṇaṃ. Sabbatthakameva jhānasukhena phuṭṭho karajakāyo yathā utunā phuṭṭhavatthasadisoti	2109	
PA_tika-s02_01t:2109_3	āha “vatthaṃ viya karajakāyo”ti. Tasmāti “vatthaṃ viyā”tiādinā vuttamevatthaṃ hetubhāvena	2109	
PA_tika-s02_01t:2109_4	paccāmasati, karajakāyassa vatthasadisattā catutthajjhānasukhassa ca utupharaṇasadisattāti	2109	
PA_tika-s02_01t:2109_5	attho. Santasabhāvattā ñāṇuttarattā cettha upekkhāpi sukhe saṅgahitāti catutthajjhānepi	2109	
PA_tika-s02_01t:2109_6	sukhaggahaṇaṃ kataṃ. “Parisuddhena pariyodātena pharitvā nisinno hotī”ti vacanato	2109	
PA_tika-s02_01t:2109_7	catutthajjhānacittassa vatthasadisatā vuttā. Catutthajjhānasamuṭṭhānarūpehi bhikkhuno	2109	
PA_tika-s02_01t:2109_8	kāyassa phuṭabhāvaṃ sandhāya “taṃsamuṭṭhānarūpaṃ utupharaṇaṃ viyā”ti vuttaṃ. Purisassa	2109	
PA_tika-s02_01t:2109_9	kāyo viya bhikkhuno karajakāyoti ayaṃ panattho pākaṭoti na gahito, gahito eva vā	2109	
PA_tika-s02_01t:2109_10	“yathā hi katthaci…pe… kāyo phuṭo hotī”ti vuttattā.	21091	
PA_tika-s02_01t:2110_0	431. Pubbenivāsañāṇaupamāyanti pubbenivāsañāṇassa dassitaupamāyaṃ. Taṃdivasaṃkatakiriyāgahaṇaṃ	2110	
PA_tika-s02_01t:2110_1	pākatikasattassapi yebhuyyena pākaṭā hotīti dassanatthaṃ. Taṃdivasagatagāmattayaggahaṇeneva	2110	
PA_tika-s02_01t:2110_2	mahābhinīhārehi aññesampi pubbenivāsañāṇalābhīnaṃ tīsu bhavesu katā kiriyā yebhuyyena	2110	
PA_tika-s02_01t:2110_3	pākaṭā hotīti dīpitanti daṭṭhabbaṃ.	2110	
PA_tika-s02_01t:2111_0	432. Sammukhadvārāti aññamaññassa abhimukhadvārā. Aparāparaṃ sañcaranteti taṃtaṃkiccavasena	2111	
PA_tika-s02_01t:2111_1	ito cito ca sañcarante. Ito pana gehā…pe… pavisanavasenapīti idaṃ cutūpapātañāṇassa	2111	
PA_tika-s02_01t:2111_2	visayadassanavasena vuttaṃ. Dvinnaṃ gehānaṃ antare ṭhatvāti dvinnaṃ gehadvārānaṃ	2111	
PA_tika-s02_01t:2111_3	sammukhaṭṭhānabhūte antaravīthiyaṃ vemajjhe ṭhatvā. Tesu hi ekassa ce pācīnamukhadvāraṃ	2111	
PA_tika-s02_01t:2111_4	itarassa pacchimamukhaṃ, tassa sammukhaṃ ubhinnaṃ antaravīthiyaṃ ṭhitassa dakkhiṇāmukhassa,	2111	
PA_tika-s02_01t:2111_5	uttarāmukhassa vā cakkhumato purisassa tattha pavisanakanikkhamanakapurisā yathā	2111	
PA_tika-s02_01t:2111_6	sukheneva pākaṭā honti, evaṃ dibbacakkhuñāṇasamaṅgino cavanakaupapajjanakapurisā.	2111	
PA_tika-s02_01t:2111_7	Yathā pana tassa purisassa aññeneva khaṇena pavisantassa dassanaṃ, aññena nikkhamantassa	2111	
PA_tika-s02_01t:2111_8	dassanaṃ, evaṃ imassapi aññeneva khaṇena cavamānassa dassanaṃ, aññena upapajjamānassa	2111	
PA_tika-s02_01t:2111_9	dassananti daṭṭhabbaṃ. Ñāṇassa pākaṭāti ānetvā sambandho. Tassāti ñāṇassa.	2111	
PA_tika-s02_01t:2112_0	433. Pabbatasikharaṃ yebhuyyena saṃkhittaṃ saṅkucitaṃ hotīti idha pabbatamatthakaṃ	2112	
PA_tika-s02_01t:2112_1	“pabbatasaṅkhepo”ti vuttaṃ, pabbatapariyāpanno vā padeso pabbatasaṅkhepo. Anāviloti	2112	
PA_tika-s02_01t:2112_2	akālusso. Sā cassa anāvilatā kaddamābhāvena hotīti āha “nikkaddamo”ti. Ṭhitāsupi	2112	
PA_tika-s02_01t:2112_3	nisinnāsupi gāvīsu. Vijjamānāsūti labbhamānāsu. Itarā ṭhitāpi nisinnāpi carantīti	2112	
PA_tika-s02_01t:2112_4	vuccanti sahacaraṇañāyena. Tiṭṭhantameva, na kadācipi carantaṃ. Dvayanti sippisammukaṃ	2112	
PA_tika-s02_01t:2112_5	macchagumbanti imaṃ ubhayaṃ tiṭṭhantanti vuttaṃ, carantampīti adhippāyo. Kiṃ vā imāya	2112	
PA_tika-s02_01t:2112_6	sahacariyāya, yathālābhaggahaṇaṃ panettha daṭṭhabbaṃ. Sakkharakathalassa hi vasena	2112	
PA_tika-s02_01t:2112_7	“tiṭṭhanta”nti, sippisambukassa macchagumbassa ca vasena “tiṭṭhantampi, carantampī”ti yojanā kātabbā.	2112	
PA_tika-s02_01t:2113_0	434. Bhikkhūti bhinnakilesoti bhikkhu. So hi paramatthato samaṇotināmako. Tattha	2113	
PA_tika-s02_01t:2113_1	ariyamaggena sabbaso pāpānaṃ samitāvīti samaṇo. Tenāha “samitapāpattā”ti. Seṭṭhaṭṭhena	2113	
PA_tika-s02_01t:2113_2	brahmā vuccati sammāsambuddho, tato āgatoti brahmā, ariyamaggo, taṃ asammohapaṭivedhavasena	2113	
PA_tika-s02_01t:2113_3	aññāsīti brāhmaṇo. Taṃsamaṅgitāya hissa pāpānaṃ bāhitabhāvo. Tenāha “bāhitapāpattā	2113	
PA_tika-s02_01t:2113_4	brāhmaṇo”ti. Aṭṭhaṅgikena ariyamaggajalena nhātavā niddhotakilesoti nhātako. Gatattāti	2113	
PA_tika-s02_01t:2113_5	pahānābhisamayavasena paṭividdhattā. Tenāha “viditattā”ti. Nissutattāti samucchedappahānavasena	2113	
PA_tika-s02_01t:2113_6	santānato sabbaso nihatattā. Tenāha “apahatattā”ti, mariyādavasena kilesānaṃ hiṃsitattā	2113	
PA_tika-s02_01t:2113_7	ariyamaggehi odhiso sabbaso kilesānaṃ samucchinnattāti attho. Tenāha “hatattā”ti.	2113	
PA_tika-s02_01t:2113_8	Ārakattāti suppahīnatāya vippakaṭṭhabhāvato. Tenāha “dūrībhūtattā”ti. Ubhayampi ubhayattha	2113	
PA_tika-s02_01t:2113_9	yojetabbaṃ – kilesānaṃ ārakattā hatattā dūrībhūtattā ca ariyo, tathā arahanti. Yaṃ	2113	
PA_tika-s02_01t:2113_10	panettha atthato na vibhattaṃ, taṃ uttānatthattā suviññeyyameva.	21131	
PA_tika-s02_01t:2114	Mahāassapurasuttavaṇṇanāya līnatthappakāsanā samattā.	211	
PA_tika-s02_01t:2115	10. Cūḷaassapurasuttavaṇṇanā	211	
PA_tika-s02_01t:2116_0	435. Purimasadisamevāti “assapuravāsīnaṃ bhikkhusaṅghe gāravabahumānaṃ nipaccakārañca	2116	
PA_tika-s02_01t:2116_1	disvā bhikkhū piṇḍapātāpacāyane niyojento idaṃ suttaṃ abhāsī”ti purimasutte mahāassapure	2116	
PA_tika-s02_01t:2116_2	vuttasadisameva. Samaṇānaṃ anucchavikāti samaṇānaṃ samaṇabhāvassa anucchavikā patirūpā.	2116	
PA_tika-s02_01t:2116_3	Samaṇānaṃ anulomappaṭipadāti samaṇānaṃ sāmaññasaṅkhātassa ariyamaggassa anukūlappaṭipadā.	2116	
PA_tika-s02_01t:2117_0	436. Ete dhammāti ete pāḷiyaṃ āgatā abhijjhābyāpādādayo pāpadhammā. Uppajjamānāti	2117	
PA_tika-s02_01t:2117_1	uppajjamānā eva, pageva santāne bhāvitā. Malineti malavante kiliṭṭhe. Malaggahiteti	2117	
PA_tika-s02_01t:2117_2	gahitamale sañjātamale. Samaṇamalāti samaṇānaṃ samaṇabhāvassa malā. Dussantīti vipajjanti	2117	
PA_tika-s02_01t:2117_3	vinassanti. Samaṇadosāti samaṇānaṃ samaṇabhāvadūsanā. Kasaṭeti asāre. Nirojeti nitteje.	2117	
PA_tika-s02_01t:2117_4	Ayato sukhato apetāti apāyā, nirayādayo, taṃ phalaṃ arahanti, taṃ payojanaṃ vā etesanti	2117	
PA_tika-s02_01t:2117_5	āpāyikā. Ṭhānāni abhijjhādayo. Tenāha “apāye”tiādi. Kāraṇabhāvena duggatipariyāpannāya	2117	
PA_tika-s02_01t:2117_6	vedanāya hitānīti duggativedaniyāni. Tena vuttaṃ “duggatiyaṃ vipākavedanāya paccayāna”nti.	2117	
PA_tika-s02_01t:2117_7	Tikhiṇaṃ ayanti vekantakasadisaṃ sāraayaṃ. Ayenāti ayoghaṃsakena. Koñcasakuṇānaṃ	2117	
PA_tika-s02_01t:2117_8	kira kucchiyaṃ nivutthaṃ yaṃ kiñci kharaṃ tikhiṇañca hoti. Tathā hi tesaṃ vaccaṃ	2117	
PA_tika-s02_01t:2117_9	aṭṭhimpi pāsāṇampi vilīyāpeti. Tena vuttaṃ “koñcasakuṇe khādāpentī”ti. Taṃ kira ayacuṇṇaṃ	2117	
PA_tika-s02_01t:2117_10	aggināpi kicchena dayhati, bhesajjabalena pana sukhena dayheyya. Tena vuttaṃ “susikkhitā	21171	
PA_tika-s02_01t:2117_11	ca naṃ ayakārā bahuhatthakammamūlaṃ labhitvā karontī”tiādi. Atitikhiṇaṃ hoti, aññataraṃ	21171	
PA_tika-s02_01t:2117_12	ayobandhanaṃ pheggudaṇḍaṃ viya sukheneva chindanti. Sasabiḷāracammehi saṅghaṭitaṭṭhena	21171	
PA_tika-s02_01t:2117_13	saṅghāṭīti vuccati āvudhaparicchadoti āha “saṅghāṭiyāti kosiyā”ti. Pariyonaddhanti	21171	
PA_tika-s02_01t:2117_14	parito onaddhaṃ chāditaṃ. Samantato veṭhitanti sabbaso pihitaṃ.	21171	
PA_tika-s02_01t:2118_0	437. Rajoti āgantukarajo. Jallanti sarīre uṭṭhānakaloṇādimalaṃ. Rajojallañca vatasamādānavasena	2118	
PA_tika-s02_01t:2118_1	anapanītaṃ etassa atthīti rajojalliko, tassa. Tenāha “rajojalladhārino”ti. Udakaṃ	2118	
PA_tika-s02_01t:2118_2	orohantassātiādīnamattho mahāsīhanādasuttavaṇṇanāyaṃ vuttoyeva. Sabbametantiādīsu	2118	
PA_tika-s02_01t:2118_3	sabbasopi vatasamādānavasenāti adhippāyo. Yasmā sabbametaṃ bāhirasamayavaseneva kathitaṃ,	2118	
PA_tika-s02_01t:2118_4	tasmā saṅghāṭikassāti pilotikakhaṇḍehi saṅghaṭitattā “saṅghāṭī”ti laddhanāmavatthadhārinoti	2118	
PA_tika-s02_01t:2118_5	attho. Tathā hi pāḷiyaṃ “saṅghāṭikassa”icceva vuttaṃ, na “bhikkhuno”ti. Tenāha “imasmiṃ	2118	
PA_tika-s02_01t:2118_6	hī”tiādi. Kasmā panettha bhagavatā saṅghāṭikattādīniyeva vatasamādānāni paṭikkhittānīti?	2118	
PA_tika-s02_01t:2118_7	Nayadassanametaṃ aññesampi pañcātapamūgavatādīnaṃ tappaṭikkhepeneva pasiddhito. Apare	2118	
PA_tika-s02_01t:2118_8	pana bhaṇanti – “nāhaṃ, bhikkhave, saṅghāṭikassa saṅghāṭidhāraṇamattena sāmaññaṃ	2118	
PA_tika-s02_01t:2118_9	vadāmī”ti vutte tattha nisinno koci titthantaraladdhiko acelakattaṃ nu kho kathanti	2118	
PA_tika-s02_01t:2118_10	cintesi, apare rajojallakattaṃ nu kho kathanti, evaṃ taṃ taṃ cintentānaṃ ajjhāsayavasena	21181	
PA_tika-s02_01t:2118_11	bhagavā imāneva vatasamādānāni idha paṭikkhipīti. Saṅghāṭikanti nivāsanapārupanavasena	21181	
PA_tika-s02_01t:2118_12	saṅghāṭivantaṃ. Tenāha “saṅghāṭikaṃ vattha”ntiādi. Attano ruciyā mittādayo saṅghāṭikaṃ	21181	
PA_tika-s02_01t:2118_13	kareyyuṃ, pacchā viññutaṃ pattakāle saṅghāṭikatte samādapeyyuṃ.	21181	
PA_tika-s02_01t:2119_0	438. Attānaṃ visujjhantaṃ passati abhijjhādīnaṃ samudācārābhāvato. Maggena asamucchinnattā	2119	
PA_tika-s02_01t:2119_1	visuddhoti pana na vattabbo. Pāmojjanti taruṇapītimāha. Tassa hi attano sammāpaṭipattiyā	2119	
PA_tika-s02_01t:2119_2	kilesānaṃ vikkhambhitattā cittassa visuddhataṃ passantassa pāmojjaṃ jāyati, taṃ tuṭṭhākāraṃ.	2119	
PA_tika-s02_01t:2119_3	Tenāha “tuṭṭhākāro”ti. Pītīti passaddhiāvahā balavapīti. Nāmakāyo passambhatīti iminā	2119	
PA_tika-s02_01t:2119_4	ubhayampi passaddhiṃ vadati. Vediyatīti anubhavati vindati. Idāni tena nīvaraṇehi	2119	
PA_tika-s02_01t:2119_5	cittassa visodhanattaṃ laddhanti āha “appanāppattaṃ viya hotī”ti. Aññattha uṭṭhitā	2119	
PA_tika-s02_01t:2119_6	aññaṃ ṭhānaṃ upagatāti ettakena upamābhāvena uccanīcatāsāmaññena heṭṭhā asaddhammānaṃ	2119	
PA_tika-s02_01t:2119_7	paṭipakkhavasena desanāya pariyosāpitattā vuttaṃ “yathānusandhinā”ti. Mahāsīhanādasutte	2119	
PA_tika-s02_01t:2119_8	maggo pokkharaṇiyā upamito “seyyathāpi, sāriputta, pokkharaṇī”tiādiṃ ārabhitvā upamāsaṃsandane	2119	
PA_tika-s02_01t:2119_9	“tathāyaṃ puggalo paṭipanno, tathā ca iriyati, tañca maggaṃ samāruḷho, yathā āsavānaṃ	2119	
PA_tika-s02_01t:2119_10	khayā”ti vuttattā. Yathā hi puratthimādidisāhi āgatā purisā taṃ pokkharaṇiṃ āgamma	21191	
PA_tika-s02_01t:2119_11	visuddharūpakāyā vigatapariḷāhā ca honti, evaṃ khattiyādikulato āgatā tathāgatappaveditaṃ	21191	
PA_tika-s02_01t:2119_12	dhammavinayaṃ sāsanaṃ āgamma visuddhanāmakāyā vigatakilesapariḷāhā ca honti. Tasmā	21191	
PA_tika-s02_01t:2119_13	sabbakilesānaṃ samitattā paramatthasamaṇo hotīti. Sesaṃ suviññeyyameva.	21191	
PA_tika-s02_01t:2120	Cūḷaassapurasuttavaṇṇanāya līnatthappakāsanā samattā.	212	
PA_tika-s02_01t:2121	Niṭṭhitā ca mahāyamakavaggavaṇṇanā.	212	
PA_tika-s02_01t:2122	5. Cūḷayamakavaggo	212	
PA_tika-s02_01t:2123	1. Sāleyyakasuttavaṇṇanā	212	
PA_tika-s02_01t:2124_0	439. Mahājanakāye sannipatiteti keci “pahaṃsanavidhiṃ dassetvā rājakumāraṃ hāsessāmā”ti,	2124	
PA_tika-s02_01t:2124_1	keci “taṃ kīḷanaṃ passissāmā”ti evaṃ mahājanasamūhe sannipatite. Devanaṭanti dibbagandhabbaṃ.	2124	
PA_tika-s02_01t:2124_2	Kusalaṃ kusalanti vacanaṃ upādāyāti “kacci kusalaṃ? Āma kusala”nti vacanapaṭivacanavasena	2124	
PA_tika-s02_01t:2124_3	pavattakusalavāditāya te manussā ādito kusalāti samaññaṃ labhiṃsu. Tesaṃ kusalānaṃ	2124	
PA_tika-s02_01t:2124_4	issarāti rājakumārā kosalā. Kosale jātā. Tesaṃ nivāsoti sabbaṃ pubbe vuttanayameva.	2124	
PA_tika-s02_01t:2124_5	Tenāha “so padeso kosalāti vuccatī”ti.	2124	
PA_tika-s02_01t:2125_0	Cārikaṃ caramānoti sāmaññavacanampi “mahatā…pe… tadavasarī”ti vacanato visesaṃ niviṭṭhamevāti	2125	
PA_tika-s02_01t:2125_1	āha “aturitacārikaṃ caramāno”ti. Mahatāti guṇamahattenapi saṅkhyāmahattenapi mahatā.	2125	
PA_tika-s02_01t:2125_2	Tasmiñhi bhikkhusamūhe keci adhisīlasikkhāvasena sīlasampannā, tathā keci sīlasamādhisampannā,	2125	
PA_tika-s02_01t:2125_3	keci sīlasamādhipaññāsampannāti guṇamahattenapi so bhikkhusamūho mahāti. Taṃ anāmasitvā	2125	
PA_tika-s02_01t:2125_4	saṅkhyāmahattameva dassento “sataṃ vā”tiādimāha. Aññagāmapaṭibaddhajīvikāvasena samosaranti	2125	
PA_tika-s02_01t:2125_5	etthāti samosaraṇaṃ, gāmo nivāsagāmo. Nti sālaṃ brāhmaṇagāmaṃ. Vihāroti bhagavato	2125	
PA_tika-s02_01t:2125_6	viharaṇaṭṭhānaṃ. Etthāti etasmiṃ sāleyyakasutte. Aniyamitoti asukasmiṃ ārāme pabbate	2125	
PA_tika-s02_01t:2125_7	rukkhamūle vāti na niyamito, sarūpaggahaṇavasena na niyamitvā vutto. Tasmāti aniyamitattā.	2125	
PA_tika-s02_01t:2125_8	Atthāpattisiddhamatthaṃ parikappanavasena dassento “vanasaṇḍo bhavissatī”ti āha,	2125	
PA_tika-s02_01t:2125_9	addhā bhaveyyāti attho.	2125	
PA_tika-s02_01t:2126_0	Upalabhiṃsūti savanavasena upalabhiṃsūti imamatthaṃ dassento “sotadvāra…pe… jāniṃsū”ti	2126	
PA_tika-s02_01t:2126_1	āha. Avadhāraṇaphalattā sabbampi vākyaṃ antogadhāvadhāraṇanti āha “padapūraṇamatte	2126	
PA_tika-s02_01t:2126_2	vā nipāto”ti. Avadhāraṇattheti pana iminā iṭṭhatthāvadhāraṇatthaṃ kho-saddaggahaṇanti	2126	
PA_tika-s02_01t:2126_3	dasseti. “Assosu”nti padaṃ kho-sadde gahite tena phullitamaṇḍitavibhūsitaṃ viya hontaṃ	2126	
PA_tika-s02_01t:2126_4	pūritaṃ nāma hoti, tena ca purimapacchimapadāni saṃsiliṭṭhāni honti, na tasmiṃ aggahiteti	2126	
PA_tika-s02_01t:2126_5	āha “padapūraṇena byañjanasiliṭṭhatāmattamevā”ti. Matta-saddo visesanivattiattho.	2126	
PA_tika-s02_01t:2126_6	Tenassa anatthantaradīpanataṃ dasseti, eva-saddena pana byañjanasiliṭṭhatāya ekantikataṃ.	2126	
PA_tika-s02_01t:2126_7	Sālāyaṃ jātā saṃvaḍḍhakā sāleyyakā yathā “katteyyakā ubbheyyakā”ti.	2126	
PA_tika-s02_01t:2127_0	Samitapāpattāti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato	2127	
PA_tika-s02_01t:2127_1	bhagavato pāpasamanaṃ visesitaṃ hoti. Anekatthattā nipātānaṃ idha anussavattho adhippetoti	2127	
PA_tika-s02_01t:2127_2	āha “khalūti anussavanatthe nipāto”ti. Ālapanamattanti piyālāpavacanaṃ. Piyasamudāhārā	2127	
PA_tika-s02_01t:2127_3	hete “bho”ti vā “āvuso”ti vā “devānaṃpiyā”ti vā. Gottavasenāti ettha taṃ tāyatīti	2127	
PA_tika-s02_01t:2127_4	gottaṃ. Gotamoti hi pavattamānaṃ abhidhānaṃ buddhiñca ekaṃsikavisayatāya tāyati rakkhatīti	2127	
PA_tika-s02_01t:2127_5	gotamagottaṃ. Yathā hi buddhi ārammaṇabhūtena atthena vinā na vattati, evaṃ abhidhānaṃ	2127	
PA_tika-s02_01t:2127_6	abhidheyyabhūtena, tasmā so tāni tāyati rakkhatīti vuccati. So pana atthato aññakulaparamparāsādhāraṇaṃ	2127	
PA_tika-s02_01t:2127_7	tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.	2127	
PA_tika-s02_01t:2127_8	Uccākulaparidīpanaṃ uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato	2127	
PA_tika-s02_01t:2127_9	paṭṭhāya asambhinnaṃ uḷāratamaṃ sakyarājakulaṃ. Kenaci pārijuññenāti ñātipārijuññabhogapārijuññādinā	2127	
PA_tika-s02_01t:2127_10	kenacipi pārijuññena parihāniyā anabhibhūto anajjhotthaṭo. Tathā hi kadācipi tassa	21271	
PA_tika-s02_01t:2127_11	kulassa tādisapārijuññābhāvo, abhinikkhamanakāle ca tato samiddhatamabhāvo loke pākaṭo	21271	
PA_tika-s02_01t:2127_12	paññātoti. Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ	21271	
PA_tika-s02_01t:2127_13	vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvadīpanato.	21271	
PA_tika-s02_01t:2127_14	Ettha ca samaṇoti iminā parikkhakajanehi bhagavato bahumatabhāvo dassito samitapāpatādīpanato,	21271	
PA_tika-s02_01t:2127_15	gotamoti iminā lokiyajanehi uḷāratamakulīnatādīpanato.	21271	
PA_tika-s02_01t:2128_0	Abbhuggatoti ettha abhi-saddo itthambhūtākhyāne, taṃyogato pana “bhavantaṃ gotama”nti	2128	
PA_tika-s02_01t:2128_1	upayogavacanaṃ sāmiatthepi samānaṃ itthambhūtayogadīpanato “itthambhūtākhyānatthe”ti	2128	
PA_tika-s02_01t:2128_2	vuttaṃ. Tenāha “tassa kho pana bhoto gotamassāti attho”ti. Kalyāṇoti bhaddako. Sā	2128	
PA_tika-s02_01t:2128_3	cassa kalyāṇatā uḷāravisayatāyāti āha “kalyāṇaguṇasamannāgato”ti. Taṃvisayatā hettha	2128	
PA_tika-s02_01t:2128_4	samannāgamo. Seṭṭhoti etthāpi eseva nayo yathā “bhagavāti vacanaṃ seṭṭha”nti. “Bhagavā	2128	
PA_tika-s02_01t:2128_5	araha”ntiādinā guṇānaṃ saṃkittanato saṃsaddanato ca kittisaddo vaṇṇoti āha “kittiyevā”ti.	2128	
PA_tika-s02_01t:2128_6	Kittipariyāyopi hi sadda-saddo yathā taṃ “uḷārasaddā isayo guṇavanto tapassino”ti.	2128	
PA_tika-s02_01t:2128_7	Thutighosoti abhitthavudāhāro. Ajjhottharitvāti paṭipakkhābhāvena anaññasādhāraṇatāya ca abhibhavitvā.	2128	
PA_tika-s02_01t:2129_0	So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ	2129	
PA_tika-s02_01t:2129_1	abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi	2129	
PA_tika-s02_01t:2129_2	kāraṇehi bhagavāti laddhanāmo, so bhagavā. “Bhagavā”ti hi idaṃ satthu nāmakittanaṃ.	2129	
PA_tika-s02_01t:2129_3	Tathā hi vuttaṃ “bhagavāti netaṃ nāmaṃ mātarā kata”ntiādi. Parato pana “bhagavā”ti	2129	
PA_tika-s02_01t:2129_4	guṇakittanameva. Evaṃ “araha”ntiādīhi padehi ye sadevake loke ativiya paññātā buddhaguṇā,	2129	
PA_tika-s02_01t:2129_5	te nānappakārato vibhāvitāti dassetuṃ paccekaṃ itipi-saddo yojetabboti āha “itipi	2129	
PA_tika-s02_01t:2129_6	arahaṃ, itipi samāsambuddho…pe… itipi bhagavā”ti. “Itipetaṃ bhūtaṃ, itipetaṃ taccha”ntiādīsu	2129	
PA_tika-s02_01t:2129_7	viya hi idha iti-saddo āsannapaccakkhakāraṇattho, pi-saddo sampiṇḍanattho tena tesaṃ	2129	
PA_tika-s02_01t:2129_8	guṇānaṃ bahubhāvadīpanato. Tāni guṇasallakkhaṇakāraṇāni saddhāsampannānaṃ viññujātikānaṃ	2129	
PA_tika-s02_01t:2129_9	paccakkhāni evāti dassento “iminā ca iminā ca kāraṇenāti vuttaṃ hotī”tiādi. Tato	2129	
PA_tika-s02_01t:2129_10	visuddhimaggato. Tesanti “araha”ntiādīnaṃ. Vitthāro atthaniddeso gahetabbo. Tato	21291	
PA_tika-s02_01t:2129_11	eva taṃsaṃvaṇṇanāyaṃ vutto “ārakāti arahaṃ suvidūrabhāvato, ārakāti arahaṃ āsannabhāvato,	21291	
PA_tika-s02_01t:2129_12	rahitabbassa abhāvato, sayañca arahitabbato, natthi etassa rahogamanaṃ gatīsu paccājāti,	21291	
PA_tika-s02_01t:2129_13	pāsaṃsabhāvato vā araha”ntiādinā “araha”ntiādīnaṃ padānaṃ attho vitthārato veditabbo.	21291	
PA_tika-s02_01t:2130	Bhavanti cettha –	213	
PA_tika-s02_01t:2131	“Sammā nappaṭipajjanti, ye nihīnāsayā narā;	213	
PA_tika-s02_01t:2132	Ārakā tehi bhagavā, dūre tenārahaṃ mato.	213	
PA_tika-s02_01t:2133	Ye sammā paṭipajjanti, suppaṇītādhimuttikā;	213	
PA_tika-s02_01t:2134	Bhagavā tehi āsanno, tenāpi arahaṃ jino.	213	
PA_tika-s02_01t:2135	Pāpadhammā rahā nāma, sādhūhi rahitabbato;	213	
PA_tika-s02_01t:2136	Tesaṃ suṭṭhu pahīnattā, bhagavā arahaṃ mato.	213	
PA_tika-s02_01t:2137	Ye sacchikatasaddhammā, ariyā suddhagocarā;	213	
PA_tika-s02_01t:2138	Na tehi rahito hoti, nātho tenārahaṃ mato.	213	
PA_tika-s02_01t:2139	Raho vā gamanaṃ yassa, saṃsāre natthi sabbaso;	213	
PA_tika-s02_01t:2140	Pahīnajātimaraṇo, arahaṃ sugato mato.	214	
PA_tika-s02_01t:2141	Guṇehi sadiso natthi, yasmā loke sadevake;	214	
PA_tika-s02_01t:2142	Tasmā pāsaṃsiyattāpi, arahaṃ dvipaduttamo.	214	
PA_tika-s02_01t:2143	Ārakā mandabuddhīnaṃ, āsannā ca vijānataṃ;	214	
PA_tika-s02_01t:2144	Rahānaṃ suppahīnattā, vidūnamaraheyyato;	214	
PA_tika-s02_01t:2145	Bhavesu ca rahābhāvā, pāsaṃsā arahaṃ jino”ti.	214	
PA_tika-s02_01t:2146_0	Sundaranti bhaddakaṃ. Tañca passantassa hitasukhāvahabhāvena veditabbanti āha “atthāvahaṃ	2146	
PA_tika-s02_01t:2146_1	sukhāvaha”nti. Tattha atthāvahanti diṭṭhadhammikasamparāyikaparamatthasañhitahitāvahaṃ.	2146	
PA_tika-s02_01t:2146_2	Sukhāvahanti tappariyāpannatividhasukhāvahaṃ. Tathārūpānanti tādisānaṃ. Yādisehi	2146	
PA_tika-s02_01t:2146_3	pana guṇehi bhagavā samannāgato, tehi catuppamāṇikassa lokassa sabbathāpi accantāya	2146	
PA_tika-s02_01t:2146_4	pasādanīyoti dassetuṃ “anekehipī”tiādi vuttaṃ. Tattha yathābhūta…pe… arahatanti iminā	2146	
PA_tika-s02_01t:2146_5	dhammappamāṇānaṃ lūkhappamāṇānaṃ sattānaṃ bhagavato pasādāvahatamāha, itarena itaresaṃ.	2146	
PA_tika-s02_01t:2146_6	Dassanamattampi sādhu hotīti ettha kosiyasakuṇassa vatthu kathetabbaṃ. Ekaṃ padampi	2146	
PA_tika-s02_01t:2146_7	sotuṃ labhissāma, sādhutaraṃyeva bhavissatīti ettha maṇḍūkadevaputtavatthu kathetabbaṃ.	2146	
PA_tika-s02_01t:2147_0	Iminā nayena agārikapucchā āgatāti idaṃ yebhuyyavasena vuttaṃ. Yebhuyyena hi agārikā	2147	
PA_tika-s02_01t:2147_1	evaṃ pucchanti. Anagārikapucchāyapi eseva nayo. Yathā na sakkonti…pe… vissajjentoti	2147	
PA_tika-s02_01t:2147_2	iminā satthu tesaṃ brāhmaṇagahapatikānaṃ niggaṇhanavidhiṃ dasseti. Tesañhi saṃkhittarucitāya	2147	
PA_tika-s02_01t:2147_3	saṅkhepadesanā, tāya atthaṃ ajānantā vitthāradesanaṃ āyācanti, sā ca nesaṃ saṃkhittarucitā	2147	
PA_tika-s02_01t:2147_4	paṇḍitamānitāya, so ca māno yathādesitassa atthassa ajānante appatiṭṭho hoti, iti	2147	
PA_tika-s02_01t:2147_5	bhagavā tesaṃ mānaniggahavidhiṃ cintetvā saṅkhepeneva pañhaṃ vissajjesi, na sabbaso	2147	
PA_tika-s02_01t:2147_6	desanāya asallakkhaṇatthaṃ. Tenāha “paṇḍitamānikā hī”tiādi. Yasmā maṃ tumhe yācatha,	2147	
PA_tika-s02_01t:2147_7	saṃkhittena vuttamatthaṃ na jānitthāti adhippāyo.	2147	
PA_tika-s02_01t:2148_0	440. “Ekavidhena ñāṇavatthu”ntiādīsu viya koṭṭhāsattho vidha-saddo, so ca vibhattivacanavipallāsaṃ	2148	
PA_tika-s02_01t:2148_1	katvā paccatte karaṇavacanavasena “tividha”nti vutto. Attho pana karaṇaputhuvacanavasena	2148	
PA_tika-s02_01t:2148_2	daṭṭhabboti āha “tividhanti tīhi koṭṭhāsehī”ti. Pakārattho vā vidha-saddo, pakāratthattāyeva	2148	
PA_tika-s02_01t:2148_3	labbhamānaṃ adhammacariyāvisamacariyābhāvasāmaññaṃ, kāyadvārikabhāvasāmaññaṃ vā upādāya	2148	
PA_tika-s02_01t:2148_4	ekattaṃ netvā “tividha”nti vuttaṃ. Pakārabhede pana apekkhite “tividhā”icceva vuttaṃ	2148	
PA_tika-s02_01t:2148_5	hoti. Kāyenāti ettha kāyoti copanakāyo adhippeto, so ca adhammacariyāya dvārabhūto	2148	
PA_tika-s02_01t:2148_6	tena vinā tassā appavattanato. Kāyenāti ca hetumhi karaṇavacanaṃ. Kiñcāpi hi adhammacariyāsaṅkhātacetanāsamuṭṭhānā	2148	
PA_tika-s02_01t:2148_7	sā viññatti, na ca sā paṭṭhāne āgatesu catuvīsatiyā paccayesu ekenapi paccayena cetanāya	2148	
PA_tika-s02_01t:2148_8	paccayo hoti, tassā pana tathāpavattamānāya kāyakammasaññitāya cetanāya pavatti hotīti	2148	
PA_tika-s02_01t:2148_9	tena dvārena lakkhitabbabhāvato tassā kāraṇaṃ viya ca sabbohāramattaṃ hoti. Kāyadvārenāti	2148	
PA_tika-s02_01t:2148_10	vā kāyena dvārabhūtena kāyadvārabhūtenāti taṃ itthambhūtalakkhaṇe karaṇavacanaṃ.	21481	
PA_tika-s02_01t:2148_11	Adhammaṃ carati etāyāti adhammacariyā, tathāpavattā cetanā. Adhammoti pana taṃsamuṭṭhāno	21481	
PA_tika-s02_01t:2148_12	payogo daṭṭhabbo. Dhammato anapetāti dhammā, na dhammāti adhammā, adhammā ca sā cariyā	21481	
PA_tika-s02_01t:2148_13	cāti adhammacariyā. Paccanīkasamanaṭṭhena samaṃ, samānaṃ sadisaṃ yuttanti vā samaṃ,	21481	
PA_tika-s02_01t:2148_14	sucaritaṃ. Samato vigataṃ, viruddhaṃ vā tassāti visamaṃ, duccaritaṃ. Sā eva visamā	21481	
PA_tika-s02_01t:2148_15	cariyāti visamacariyā. Sabbesu kaṇhasukkapadesūti “catubbidhaṃ vācāya adhammacariyāvisamacariyā	21481	
PA_tika-s02_01t:2148_16	hotī”tiādinā uddesaniddesavasena āgatesu sabbesu kaṇhapadesu – “tividhaṃ kho gahapatayo	21481	
PA_tika-s02_01t:2148_17	kāyena dhammacariyāsamacariyā hotī”tiādinā uddesaniddesavasena āgatesu sabbesu sukkapadesu ca.	21481	
PA_tika-s02_01t:2149_0	Rodeti kurūrakammantatāya parapaṭibaddhe satte assūni mocetīti ruddo, so eva luddo	2149	
PA_tika-s02_01t:2149_1	ra-kārassa la-kāraṃ katvā. Kakkhaḷoti luddo. Dāruṇoti pharuso. Sāhasikoti sāhassakārī.	2149	
PA_tika-s02_01t:2149_2	Sacepi na lippanti. Tathāvidho paresaṃ ghātanasīlo lohitapāṇītveva vuccati yathā	2149	
PA_tika-s02_01t:2149_3	dānasīlo paresaṃ dānatthaṃ adhotahatthopi “payatapāṇī”tveva vuccati. Paharaṇaṃ pahāradānamattaṃ	2149	
PA_tika-s02_01t:2149_4	hataṃ, pavuddhaṃ paharaṇaṃ parassa māraṇaṃ pahatanti dassento “hate”tiādimāha. Tattha	2149	
PA_tika-s02_01t:2149_5	niviṭṭhoti abhiniviṭṭho pasuto.	2149	
PA_tika-s02_01t:2150_0	Yassa vasena “parassā”ti sāminiddeso, taṃ sāpateyyaṃ. Yañhi sāmaññato gahitaṃ, taṃ	2150	
PA_tika-s02_01t:2150_1	teneva sāminiddesena pakāsitanti āha “parassa santaka”nti. Parassaparavittūpakaraṇanti	2150	
PA_tika-s02_01t:2150_2	vā ekamevetaṃ samāsapadaṃ, yaṃ kiñci parasantakaṃ visesato parassa vittūpakaraṇaṃ	2150	
PA_tika-s02_01t:2150_3	vāti attho. Tehi parehīti yesaṃ santakaṃ, tehi. Yassa vasena puriso “theno”ti vuccati,	2150	
PA_tika-s02_01t:2150_4	taṃ theyyanti āha “avaharaṇacittassetaṃ adhivacana”nti. Theyyasaṅkhātena, na vissāsatāvakālikādivasenāti attho.	2150	
PA_tika-s02_01t:2151_0	Mate vāti vā-saddo avuttavikappattho. Tena pabbajitādibhāvaṃ saṅgaṇhāti. Etenupāyenāti	2151	
PA_tika-s02_01t:2151_1	yaṃ mātari matāya, naṭṭhāya vā pitā rakkhati, sā piturakkhitā. Yaṃ ubhosu asantesu	2151	
PA_tika-s02_01t:2151_2	bhātā rakkhati, sā bhāturakkhitāti evamādiṃ sandhāyāha. Sabhāgakulānīti āvāhakiriyāya	2151	
PA_tika-s02_01t:2151_3	sabhāgāni kulāni. Dassukavidhiṃ vā uddissa ṭhapitadaṇḍārājādīhi. Sammādiṭṭhisutte	2151	
PA_tika-s02_01t:2151_4	“asaddhammādhippāyena kāyadvārappavattā agamanīyaṭṭhānavītikkamacetanā”ti evaṃ vuttamicchācāralakkhaṇavasena.	2151	
PA_tika-s02_01t:2152_0	Hatthapādādihetūti hatthapādādibhedanahetu. Dhanahetūti dhanassa lābhahetu jānihetu	2152	
PA_tika-s02_01t:2152_1	ca. Lābhoti ghāsacchādanāni labbhatīti lābho. Kiñcikkhanti kiñcimattakaṃ āmisajātaṃ.	2152	
PA_tika-s02_01t:2152_2	Tenāha “yaṃ vā”tiādi. Jānantoyevāti musābhāvaṃ tassa vatthuno atthi, taṃ jānanto eva.	2152	
PA_tika-s02_01t:2153_0	Aṇḍakāti vuccati rukkhe aṇḍasadisā gaṇṭhiyo. Yathā thaddhā visamā dubbinītā ca honti,	2153	
PA_tika-s02_01t:2153_1	evamevaṃ khuṃsanavambhanavasena pavattavācāpi hi “aṇḍakā”ti vuttā. Tenāha “yathā	2153	
PA_tika-s02_01t:2153_2	sadose rukkhe”tiādi. Kakkasāti pharusā eva, so panassā kakkasabhāvo byāpādanimittatāya	2153	
PA_tika-s02_01t:2153_3	tato pūtikāti. Tenāha “yathā nāmā”tiādi. Kaṭukāti aniṭṭhā. Amanāpāti na manavaḍḍhanī,	2153	
PA_tika-s02_01t:2153_4	tato eva dosajananī, cittasandosuppattikārikā. Mammesūti ghaṭṭanena dukkhuppattito	2153	
PA_tika-s02_01t:2153_5	mammasadisesu jātiādīsu. Lagganakārīti evaṃ vadantassa evaṃ vadāmīti atthādhippāyena	2153	
PA_tika-s02_01t:2153_6	lagganakārī, na byañjanavasena. Kodhassa āsannā tassa kāraṇabhāvato. Sadosavācāyāti	2153	
PA_tika-s02_01t:2153_7	attano samuṭṭhāpakadosassa vasena sadosavācāya vevacanāni.	2153	
PA_tika-s02_01t:2154_0	Akālenāti ayuttakālena. Akāraṇanissitanti nipphalaṃ. Phalañhi kāraṇanissitaṃ nāma	2154	
PA_tika-s02_01t:2154_1	tadavinābhāvato. Akāraṇanissitaṃ nipphalaṃ, samphanti attho. Asabhāvavattāti ayāthāvavādī.	2154	
PA_tika-s02_01t:2154_2	Asaṃvaravinayapaṭisaṃyuttassāti saṃvaravinayarahitassa, attano suṇantassa ca na saṃvaravinayāvahassa	2154	
PA_tika-s02_01t:2154_3	vattā. Hadayamañjūsāyaṃ nidhetunti ahitasaṃhitattā cittaṃ anuppavisetvā nidhetuṃ.	2154	
PA_tika-s02_01t:2154_4	Ayuttakāleti dhammaṃ kathentena yo attho yasmiṃ kāle vattabbo, tato pubbe pacchā	2154	
PA_tika-s02_01t:2154_5	tassa akālo, tasmiṃ ayuttakāle vattā hoti. Anapadesanti bhagavatā asukasutte evaṃ	2154	
PA_tika-s02_01t:2154_6	vuttanti suttāpadesavirahitaṃ. Aparicchedanti paricchedarahitaṃ. Yathā pana vācā	2154	
PA_tika-s02_01t:2154_7	paricchedarahitā hoti, taṃ dassetuṃ “suttaṃ vā”tiādi vuttaṃ. Upalabbhanti anuyogaṃ.	2154	
PA_tika-s02_01t:2154_8	Bāhirakathaṃyevāti yaṃ suttaṃ, jātakaṃ vā nikkhittaṃ, tassa sarīrabhūtaṃ kathaṃ anāmasitvā	2154	
PA_tika-s02_01t:2154_9	tato bahibhūtaṃyeva kathaṃ. Sampajjitvāti viruḷhaṃ āpajjitvā. Paveṇijātakāvāti anujātapārohamūlāniyeva	2154	
PA_tika-s02_01t:2154_10	tiṭṭhanti. Āharitvāti nikkhittasuttato aññampi anuyogaupamāvatthuvasena tadanupayoginaṃ	21541	
PA_tika-s02_01t:2154_11	āharitvā. Jānāpetunti etadatthamidaṃ vuttanti jānāpetuṃ yo sakkoti. Tassa kathetunti	21541	
PA_tika-s02_01t:2154_12	tassa tathārūpassa dhammakathikassa bahumpi kathetuṃ vaṭṭati. Na atthanissitanti	21541	
PA_tika-s02_01t:2154_13	attano paresañca na hitāvahaṃ.	21541	
PA_tika-s02_01t:2155_0	Abhijjhāyanaṃ yebhuyyena parasantakassa dassanavasena hotīti “abhijjhāya oloketā	2155	
PA_tika-s02_01t:2155_1	hotī”ti vuttaṃ. Abhijjhāyanto vā abhijjhāyitaṃ vatthuṃ yattha katthaci ṭhitampi paccakkhato	2155	
PA_tika-s02_01t:2155_2	passanto viya abhijjhāyatīti vuttaṃ “abhijjhāya oloketā hotī”ti. Kammapathabhedo	2155	
PA_tika-s02_01t:2155_3	na hoti, kevalaṃ lobhamattova hoti pariṇāmanavasena appavattattā. Yathā pana kammapathabhedo	2155	
PA_tika-s02_01t:2155_4	hoti, taṃ dassetuṃ “yadā panā”tiādi vuttaṃ. Pariṇāmetīti attano santakabhāvena pariggayha nāmeti.	2155	
PA_tika-s02_01t:2156_0	Vipannacittoti byāpādena vipattiṃ āpāditacitto. Tenāha “pūtibhūtacitto”ti. Byāpādo	2156	
PA_tika-s02_01t:2156_1	hi visaṃ viya lohitassa cittaṃ pūtibhāvaṃ janeti. Dosena duṭṭhacittasaṅkappoti visena	2156	
PA_tika-s02_01t:2156_2	viya sappiādikopena dūsitacittasaṅkappo. Ghātīyantūti hanīyantu. Vadhaṃ pāpuṇantūti	2156	
PA_tika-s02_01t:2156_3	maraṇaṃ pāpuṇantu. Mā vā ahesunti sabbena sabbaṃ na hontu. Tenāha “kiñcipi mā ahesu”nti,	2156	
PA_tika-s02_01t:2156_4	anavasesavināsaṃ pāpuṇantūti attho. Haññantūti ādicintanenevāti ekantato vināsacintāya eva.	2156	
PA_tika-s02_01t:2157_0	Micchādiṭṭhikoti ayoniso uppannadiṭṭhiko. So ca ekantato kusalapaṭipakkhadiṭṭhikoti	2157	
PA_tika-s02_01t:2157_1	āha “akusaladassano”ti. Vipallatthadassanoti dhammatāya vipariyāsaggāhī. Natthi dinnanti	2157	
PA_tika-s02_01t:2157_2	deyyadhammasīsena dānaṃ vuttanti āha “dinnassa phalābhāvaṃ sandhāya vadatī”ti. Dinnaṃ	2157	
PA_tika-s02_01t:2157_3	pana annādivatthuṃ kathaṃ paṭikkhipati. Esa nayo “yiṭṭhaṃ huta”nti etthāpi. Mahāyāgoti	2157	
PA_tika-s02_01t:2157_4	sabbasādhāraṇaṃ mahādānaṃ. Paheṇakasakkāroti pāhunakānaṃ kattabbasakkāro. Phalanti	2157	
PA_tika-s02_01t:2157_5	ānisaṃsaphalañca nissandaphalañca. Vipākoti sadisaṃ phalaṃ. Paraloke ṭhitassa ayaṃ	2157	
PA_tika-s02_01t:2157_6	loko natthīti paraloke ṭhitassa kammunā laddhabbo ayaṃ loko na hoti. Idhaloke ṭhitassapi	2157	
PA_tika-s02_01t:2157_7	paraloko natthīti idhaloke ṭhitassa kammunā laddhabbo paraloko na hoti. Tattha kāraṇamāha	2157	
PA_tika-s02_01t:2157_8	“sabbe tattha tattheva ucchijjantī”ti. Ime sattā yattha yattha bhavayonigatiādīsu	2157	
PA_tika-s02_01t:2157_9	ṭhitā tattha tattheva ucchijjanti nirudayavināsavasena vinassanti. Phalābhāvavasenāti	2157	
PA_tika-s02_01t:2157_10	mātāpitūsu sammāpaṭipattimicchāpaṭipattīnaṃ phalassa abhāvavasena “natthi mātā, natthi	21571	
PA_tika-s02_01t:2157_11	pitā”ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ abhāvavasena	21571	
PA_tika-s02_01t:2157_12	tesaṃ lokapaccakkhattā. Bubbuḷakassa viya imesaṃ sattānaṃ uppādo nāma kevalova, na	21571	
PA_tika-s02_01t:2157_13	cavitvā āgamanapubbakoti dassanatthaṃ “natthi sattā opapātikā”ti vuttanti āha “cavitvā	21571	
PA_tika-s02_01t:2157_14	upapajjanakasattā nāma natthīti vadatī”ti. Samaṇena nāma yāthāvato jānantena kassaci	21571	
PA_tika-s02_01t:2157_15	kiñci akathetvā saññatena bhavitabbaṃ, aññathā ahopurisikā nāma siyā, kiṃ paro parassa	21571	
PA_tika-s02_01t:2157_16	karissati, tathā attano sampādanassa kassaci avasaro eva natthi tattha tattheva ucchijjanatoti	21571	
PA_tika-s02_01t:2157_17	āha “ye imañca…pe… pavedentī”ti. Ettāvatāti “natthi dinna”ntiādinā byapadesena. Dasavatthukāti	21571	
PA_tika-s02_01t:2157_18	paṭikkhipitabbāni dasa vatthūni etissāti dasavatthukā.	21571	
PA_tika-s02_01t:2158	441. Anabhijjhādayo heṭṭhā atthato pakāsitattā uttānatthāyeva.	215	
PA_tika-s02_01t:2159_0	442. Saha byayati gacchatīti sahabyo, sahavattanako, tassa bhāvo sahabyatā, sahapavattīti	2159	
PA_tika-s02_01t:2159_1	āha “sahabhāvaṃ upagaccheyya”nti. Brahmānaṃ kāyo samūhoti brahmakāyo, tappariyāpannatāya	2159	
PA_tika-s02_01t:2159_2	tattha gatāti brahmakāyikā. Kāmaṃ cetāya sabbassapi brahmanikāyassa samaññāya bhavitabbaṃ,	2159	
PA_tika-s02_01t:2159_3	“ābhāna”ntiādinā pana dutiyajjhānabhūmikādīnaṃ upari gahitattā gobalībaddañāyena	2159	
PA_tika-s02_01t:2159_4	tadavasesānaṃ ayaṃ samaññāti āha “brahmakāyikānaṃ devānanti paṭhamajjhānabhūmidevāna”nti.	2159	
PA_tika-s02_01t:2159_5	Ābhā nāma visuṃ devā natthi, parittābhādīnaṃyeva pana ābhāvantatāsāmaññena ekajjhaṃ	2159	
PA_tika-s02_01t:2159_6	gahetvā pavattaṃ etaṃ adhivacanaṃ, yadidaṃ “ābhā”ti yathā “brahmapārisajjabrahmapurohitamahābrahmānaṃ	2159	
PA_tika-s02_01t:2159_7	brahmakāyikā”ti. Parittābhānantiādi panāti ādi-saddena appamāṇābhānaṃ devānaṃ ābhassarānaṃ	2159	
PA_tika-s02_01t:2159_8	devānanti imaṃ pāḷiṃ saṅgaṇhāti. Ekato aggahetvāti ābhāti vā, ekattakāyanānattasaññāti	2159	
PA_tika-s02_01t:2159_9	vā ekato aggahetvā. Tesaṃyevāti ābhāti vuttadevānaṃyeva. Bhedato gahaṇanti kāraṇassa	2159	
PA_tika-s02_01t:2159_10	hīnādibhedabhinnatādassanavasena parittābhādiggahaṇaṃ. Iti bhagavā āsavakkhayaṃ dassetvāti	21591	
PA_tika-s02_01t:2159_11	evaṃ bhagavā dhammacariyaṃ, samacariyaṃ, vaṭṭanissitaṃ sugatigāmipaṭipadaṃ, vivaṭṭanissitaṃ	21591	
PA_tika-s02_01t:2159_12	āsavakkhayagāmipaṭipadaṃ katvā tibhavabhañjanato āsavakkhayaṃ dassetvā arahattanikūṭena desanaṃ niṭṭhapesi.	21591	
PA_tika-s02_01t:2160_0	Idha ṭhatvāti imasmiṃ dhammacariyāsamacariyāya niddese ṭhatvā. Devalokā samānetabbāti	2160	
PA_tika-s02_01t:2160_1	chabbīsatipi devalokā samodhānetabbā. Vīsati brahmalokāti taṃtaṃbhavapariyāpannanikāyavasena	2160	
PA_tika-s02_01t:2160_2	vīsati brahmalokā, vīsati brahmanikāyāti attho. Dasakusalakammapathehīti yathārahaṃ	2160	
PA_tika-s02_01t:2160_3	dasakusalakammapathehi kammūpanissayapaccayabhūtehi kevalaṃ upanissayabhūtehi ca nibbatti dassitā.	2160	
PA_tika-s02_01t:2161_0	Tiṇṇaṃ sucaritānanti tiṇṇaṃ kāmāvacarasucaritānaṃ. Kāmāvacaraggahaṇañcettha manosucaritāpekkhāya.	2161	
PA_tika-s02_01t:2161_1	Vipākenevāti iminā vipākuppādeneva nibbatti hoti, na upanissayatāmattenāti dasseti.	2161	
PA_tika-s02_01t:2161_2	“Upanissayavasenā”ti vuttamatthaṃ vivarituṃ “dasa kusalakammapathā hī”tiādi vuttaṃ.	2161	
PA_tika-s02_01t:2161_3	Dutiyādīni bhāvetvātiādīsupi “sīle patiṭṭhāyā”ti padaṃ ānetvā sambandhitabbaṃ. Kasmā	2161	
PA_tika-s02_01t:2161_4	panettha “upanissayavasenā”ti vuttaṃ, nanu paṭisambhidāmagge – “paṭhamena jhānena	2161	
PA_tika-s02_01t:2161_5	nīvaraṇānaṃ pahānaṃ sīlaṃ, veramaṇi sīlaṃ, cetanā sīlaṃ, saṃvaro sīlaṃ, avītikkamo	2161	
PA_tika-s02_01t:2161_6	sīla”ntiādinā sabbesupi jhānesu sīlaṃ uddhaṭanti tassa vasena uparidevalokānampi	2161	
PA_tika-s02_01t:2161_7	vipākena nibbatti vattabbāti? Na, tassa pariññāya desanattā, pariññāya desanatā cassa	2161	
PA_tika-s02_01t:2161_8	“yattha ca pahāna”ntiādinā visuddhimaggasaṃvaṇṇanāyañca pakāsitā eva. Tathā hi idhāpi	2161	
PA_tika-s02_01t:2161_9	“dasa kusalakammapathā hi sīla”ntiādinā sīlassa rūpārūpabhavānaṃ upanissayatā vibhāvitā,	2161	
PA_tika-s02_01t:2161_10	na nibbattakatāya. Kasmā panettha bhāvanālakkhaṇāya dhammacariyāya bhavavisese vibhajiyamāne	21611	
PA_tika-s02_01t:2161_11	asaññabhavo na gahitoti āha “asaññabhavo pana…pe… na niddiṭṭho”ti. Bāhirakā hi ayathābhūtadassitāya	21611	
PA_tika-s02_01t:2161_12	asaññabhavaṃ bhavavippamokkhaṃ maññamānā tadupagajjhānaṃ bhāvetvā asaññesu nibbattanti.	21611	
PA_tika-s02_01t:2161_13	Ayamettha saṅkhepo, yaṃ panettha vattabbaṃ, taṃ brahmajālaṭṭhakathāyaṃ taṃsaṃvaṇṇanāyañca	21611	
PA_tika-s02_01t:2161_14	vuttanayeneva veditabbaṃ.	21611	
PA_tika-s02_01t:2162	Sāleyyakasuttavaṇṇanāya līnatthappakāsanā samattā.	216	
PA_tika-s02_01t:2163	2. Verañjakasuttavaṇṇanā	216	
PA_tika-s02_01t:2164_0	444. Verañjavāsinoti verañjagāmavāsino. Keci pana “vividharaṭṭhavāsino verañjakā”ti	2164	
PA_tika-s02_01t:2164_1	etamatthaṃ vadanti, tesaṃ matena “verajjakā”ti pāḷiyā bhavitabbanti. Aniyamitakiccenāti	2164	
PA_tika-s02_01t:2164_2	“iminā nāmā”ti evaṃ na niyamitena kiccena. Ayaṃ visesoti ayaṃ puggalādhiṭṭhānadhammādhiṭṭhānakato	2164	
PA_tika-s02_01t:2164_3	imesu dvīsu suttesu desanāya viseso, attho pana desanānayo ca majjhe bhinnasuvaṇṇaṃ	2164	
PA_tika-s02_01t:2164_4	viya avisiṭṭhoti dasseti. Kasmā pana bhagavā katthaci puggalādhiṭṭhānadesanaṃ deseti,	2164	
PA_tika-s02_01t:2164_5	katthaci dhammādhiṭṭhānanti? Desanāvilāsato veneyyajjhāsayato ca. Desanāvilāsappattā	2164	
PA_tika-s02_01t:2164_6	hi buddhā bhagavanto, te yathāruci katthaci puggalādhiṭṭhānaṃ katvā, katthaci dhammādhiṭṭhānaṃ	2164	
PA_tika-s02_01t:2164_7	katvā dhammaṃ desenti. Ye pana veneyyā sāsanakkamaṃ anotiṇṇā, tesaṃ puggalādhiṭṭhānadesanaṃ	2164	
PA_tika-s02_01t:2164_8	desenti. Ye otiṇṇā, tesaṃ dhammādhiṭṭhānaṃ. Sammutisaccavisayā puggalādhiṭṭhānā,	2164	
PA_tika-s02_01t:2164_9	itarā paramatthasaccavisayā. Purimā karuṇānukūlā, itarā paññānukūlā. Saddhānusārigottānaṃ	2164	
PA_tika-s02_01t:2164_10	vā purimā. Te hi puggalappamāṇā, pacchimā dhammānusārīnaṃ. Saddhācaritatāya vā lokādhipatīnaṃ	21641	
PA_tika-s02_01t:2164_11	vasena puggalādhiṭṭhānā, paññācaritatāya dhammādhipatīnaṃ vasena dhammādhiṭṭhānā.	21641	
PA_tika-s02_01t:2164_12	Purimā ca neyyatthā, pacchimā nītatthā. Iti bhagavā taṃ taṃ visesaṃ avekkhitvā tattha	21641	
PA_tika-s02_01t:2164_13	tattha duvidhaṃ desanaṃ desetīti veditabbaṃ.	21641	
PA_tika-s02_01t:2165	Verañjakasuttavaṇṇanāya līnatthappakāsanā samattā.	216	
PA_tika-s02_01t:2166	3. Mahāvedallasuttavaṇṇanā	216	
PA_tika-s02_01t:2167_0	449. Garubhāvo gāravaṃ, pāsāṇacchattaṃ viya garukaraṇīyatā. Saha gāravenāti sagāravo,	2167	
PA_tika-s02_01t:2167_1	garunā kismiñci vutte gāravavasena patissavanaṃ patissavo, saha patissavena sappatissavo,	2167	
PA_tika-s02_01t:2167_2	patissavabhūtaṃ taṃsabhāgañca yaṃ kiñci garukaraṇaṃ. Sagārave sappatissavacanaṃ sagāravasappatissavacanaṃ.	2167	
PA_tika-s02_01t:2167_3	Garukaraṇaṃ vā gāravo, sagāravassa sappatissavacanaṃ sagāravasappatissavacanaṃ. Etena	2167	
PA_tika-s02_01t:2167_4	sabhāveneva sagāravassa tathāpavattaṃ vacananti dasseti. Aññattha du-saddo garahatthopi	2167	
PA_tika-s02_01t:2167_5	hoti “dukkhaṃ dupputto”tiādīsu viya, idha pana so na sambhavati kucchitāya paññāya	2167	
PA_tika-s02_01t:2167_6	abhāvatoti āha “paññāya duṭṭhaṃ nāma natthī”ti. “Dussīlo”tiādīsu viya abhāvattho	2167	
PA_tika-s02_01t:2167_7	du-saddoti vuttaṃ “appañño nippaññoti attho”ti. Kittakenāti kena parimāṇena. Taṃ	2167	
PA_tika-s02_01t:2167_8	pana parimāṇaṃ yasmā parimeyyassa atthassa paricchindanaṃ hoti, nu-saddo ca pucchāya	2167	
PA_tika-s02_01t:2167_9	jotako, tasmā “kittāvatā nu khoti kāraṇaparicchedapucchā”ti vatvā “kittakena nu kho	2167	
PA_tika-s02_01t:2167_10	evaṃ vuccatīti attho”ti āha. “Kāraṇaparicchedapucchā”ti iminā “kittāvatā”ti sāmaññato	21671	
PA_tika-s02_01t:2167_11	pucchābhāvo dassito, na visesato, tassa pucchāvisesabhāvañāpanatthaṃ mahāniddese	21671	
PA_tika-s02_01t:2167_12	āgatā sabbāva pucchā atthuddhāranayena dasseti “pucchā ca nāmā”tiādinā. Adiṭṭhaṃ	21671	
PA_tika-s02_01t:2167_13	jotīyati etāyāti adiṭṭhajotanā, pucchā. Diṭṭhasaṃsandanā sākacchāvasena vinicchayakaraṇaṃ.	21671	
PA_tika-s02_01t:2167_14	Vimati chijjati etāyāti vimaticchedanā. Anumatiyā pucchā anumatipucchā. “Taṃ kiṃ	21671	
PA_tika-s02_01t:2167_15	maññatha, bhikkhave”tiādipucchāya hi “kiṃ tumhākaṃ anumatī”ti anumati pucchitā hoti.	21671	
PA_tika-s02_01t:2167_16	Kathetuṃ kamyatāya pucchā kathetukamyatāpucchā.	21671	
PA_tika-s02_01t:2168_0	Lakkhaṇanti ñātuṃ icchito yo koci sabhāvo. Aññātanti yena kenaci ñāṇena aññātabhāvaṃ	2168	
PA_tika-s02_01t:2168_1	āha. Adiṭṭhanti dassanabhūtena paccakkhaṃ viya adiṭṭhataṃ. Atulitanti “ettakaṃ ida”nti	2168	
PA_tika-s02_01t:2168_2	tulanabhūtena atulitataṃ. Atīritanti tīraṇabhūtena akatañāṇakiriyāsamāpanataṃ. Avibhūtanti	2168	
PA_tika-s02_01t:2168_3	ñāṇassa apākaṭabhāvaṃ. Avibhāvitanti ñāṇena apākaṭīkatabhāvaṃ. Idha diṭṭhasaṃsandanāpucchā	2168	
PA_tika-s02_01t:2168_4	adhippetā, na adiṭṭhajotanā vimaticchedanā cāti.	2168	
PA_tika-s02_01t:2169_0	Kathamayaṃ attho viññāyatīti āha “thero hī”tiādi. Sayaṃ vinicchinantoti sayameva	2169	
PA_tika-s02_01t:2169_1	tesaṃ pañhānaṃ atthaṃ visesena nicchinanto. Idaṃ suttanti idaṃ pañcavīsatipañhapaṭimaṇḍitasuttaṃ,	2169	
PA_tika-s02_01t:2169_2	na yaṃ kiñci anavaseseneva matthakaṃ pāpesīti. “Sayameva pañhaṃ samuṭṭhāpetvā sayaṃ	2169	
PA_tika-s02_01t:2169_3	vinicchinanto”ti ettha catukkoṭikaṃ bhavatīti dassento “ekacco hī”tiādimāha. Pañhaṃ	2169	
PA_tika-s02_01t:2169_4	samuṭṭhāpetuṃyeva sakkotīti pucchanavidhiṃyeva jānāti. Na nicchetunti nicchetuṃ na	2169	
PA_tika-s02_01t:2169_5	sakkoti, vissajjanavidhiṃ na jānātīti attho. Visesaṭṭhānanti aññehi asadisaṭṭhānaṃ.	2169	
PA_tika-s02_01t:2169_6	Therena sadisoti therena sadiso sāvako natthi.	2169	
PA_tika-s02_01t:2170_0	Saṃsanditvāti saṃyojetvā samānaṃ katvā, yathā tattha sabbaññutaññāṇaṃ pavattaṃ, tathā	2170	
PA_tika-s02_01t:2170_1	taṃ avilometvāti attho. Līḷāyantoti līḷaṃ karonto. Dhammakathikatāya aggabhāvappattiyā	2170	
PA_tika-s02_01t:2170_2	tattha appaṭihatañāṇatāya buddhalīḷāya viya catunnaṃ parisānaṃ gamanaṃ gaṇhanto dhammakathaṃ katheti.	2170	
PA_tika-s02_01t:2171_0	Ito vā etto vā anukkamitvāti uggahitakathāmaggato yattha katthaci īsakampi anukkamitvā	2171	
PA_tika-s02_01t:2171_1	uggahitaniyāmenevāti attho. Tenāha “yaṭṭhikoṭi”ntiādi. Ekapadikanti ekapadanikkhepamattaṃ.	2171	
PA_tika-s02_01t:2171_2	Daṇḍakasetunti ekadaṇḍakamayaṃ setuṃ. Heṭṭhā ca upari ca suttapadānaṃ āharaṇena tepiṭakaṃ	2171	
PA_tika-s02_01t:2171_3	buddhavacanaṃ heṭṭhupariyaṃ karonto. Jātassarasadisañca gāthaṃ, suttapadaṃ vā nikkhipitvā	2171	
PA_tika-s02_01t:2171_4	tattha nānāupamākāraṇāni āharanto tāni ca tehi suttapadehi bodhento samuṭṭhāpento	2171	
PA_tika-s02_01t:2171_5	“jātassare pañcavaṇṇāni kusumāni phullāpento viya sinerumatthake vaṭṭisahassaṃ jālento viyā”ti vutto.	2171	
PA_tika-s02_01t:2172_0	Ekapaduddhāreti ekasmiṃ paduddhāraṇakkhaṇe. Padavasena saṭṭhi padasatasahassāni gāthāvasena	2172	
PA_tika-s02_01t:2172_1	pannarasa gāthāsahassāni. Ākaḍḍhitvā gaṇhanto viyāti paccekaṃ pupphāni anocinitvā	2172	
PA_tika-s02_01t:2172_2	vallimeva ākaḍḍhitvā ekajjhaṃ pupphāni katvā gaṇhanto viya. Tenāha “ekappahārenevā”ti.	2172	
PA_tika-s02_01t:2172_3	Gatimantānanti atisayāya ñāṇagatiyā yuttānaṃ. Dhitimantānanti dhāraṇabalena yuttānaṃ.	2172	
PA_tika-s02_01t:2173_0	Anantanayussadanti paccayuppannabhāsitatthanibbānavipākakiriyādivasena anantapabhede	2173	
PA_tika-s02_01t:2173_1	visaye pavattiyā anantanayehi ussannaṃ upacitaṃ. Caturoghanittharaṇatthikānaṃ titthe	2173	
PA_tika-s02_01t:2173_2	ṭhapitanāvā viyāti yojanā. Sahassayuttaājaññarathoti vejayantarathaṃ sandhāya vadati.	2173	
PA_tika-s02_01t:2174_0	Yasmā pucchāyaṃ byāpanicchānayena “duppañño duppañño”ti āmeḍitavasena vuttaṃ, tasmā	2174	
PA_tika-s02_01t:2174_1	dhammasenāpati pucchitamatthaṃ vissajjento pucchāsabhāgena “nappajānāti nappajānātī”ti	2174	
PA_tika-s02_01t:2174_2	āmeḍitavasenevāha. Tattha iti-saddo kāraṇatthoti dassento “yasmā nappajānāti, tasmā	2174	
PA_tika-s02_01t:2174_3	duppaññoti vuccatī”ti āha. Idaṃ dukkhanti idaṃ upādānakkhandhapañcakaṃ dukkhaṃ ariyasaccaṃ.	2174	
PA_tika-s02_01t:2174_4	Tañca kho ruppanaṃ vediyanaṃ sañjānanaṃ abhisaṅkharaṇaṃ vijānananti saṅkhepato ettakaṃ.	2174	
PA_tika-s02_01t:2174_5	Ito uddhaṃ kiñci dhammajātaṃ dukkhaṃ ariyasaccaṃ nāma natthīti yāthāvasarasalakkhaṇato	2174	
PA_tika-s02_01t:2174_6	pavattikkamato ceva pīḷanasaṅkhatasantāpavipariṇāmalakkhaṇato ca yathābhūtaṃ ariyamaggapaññāya	2174	
PA_tika-s02_01t:2174_7	nappajānāti. Avasesapaccayasamāgame udayati uppajjati, svāyaṃ samudayo saṃsārapavattibhāvenāti	2174	
PA_tika-s02_01t:2174_8	āha “pavattidukkhapabhāvikā”ti, dukkhasaccassa uppādikāti attho. Yāthāvasarasalakkhaṇatoti	2174	
PA_tika-s02_01t:2174_9	yathābhūtaṃ anupacchedakaraṇarasato ceva sampiṇḍananidānasaṃyogapalibodhalakkhaṇato ca.	2174	
PA_tika-s02_01t:2175_0	Idaṃ nāma ṭhānaṃ patvāti idaṃ nāma appavattikāraṇaṃ āgamma. Nirujjhatīti anuppādanirodhavasena	2175	
PA_tika-s02_01t:2175_1	nirujjhati, tenāha “ubhinnaṃ appavattī”ti. Yāthāvasarasalakkhaṇatoti yathābhūtaṃ	2175	
PA_tika-s02_01t:2175_2	accutirasato ceva nissaraṇavivekāsaṅkhatāmatalakkhaṇato ca. Ayaṃ paṭipadāti ayaṃ	2175	
PA_tika-s02_01t:2175_3	sammādiṭṭhiādikā samodhānalakkhaṇā paṭipajjati etāyāti paṭipadā. Dukkhanirodhaṃ gacchatīti	2175	
PA_tika-s02_01t:2175_4	dukkhanirodhaṃ nibbānaṃ sacchikiriyābhisamayavasena gacchati ārabbha pavattati. Yāthāvasarasalakkhaṇatoti	2175	
PA_tika-s02_01t:2175_5	yathābhūtaṃ kilesappahānakaraṇasarasato ceva niyyānahetudassanādhipateyyalakkhaṇato	2175	
PA_tika-s02_01t:2175_6	ca nappajānāti. Anantaravāreti dutiyavāre. Imināva nayenāti “idaṃ dukkhaṃ, ettakaṃ	2175	
PA_tika-s02_01t:2175_7	dukkha”ntiādinā paṭhamavāre vuttanayena. Tattha hi duppaññaniddesattā pajānanapaṭikkhepavasena	2175	
PA_tika-s02_01t:2175_8	desanā āgatā, idha paññavantaniddesattā pajānanavasenāti ayameva viseso. Etthāti dutiyavāre.	2175	
PA_tika-s02_01t:2176_0	Savanatoti kammaṭṭhānassa savanato uggaṇhāti. Ganthasavanamukhena hi tadatthassa	2176	
PA_tika-s02_01t:2176_1	uggahaṇaṃ. Ṭhapetvā taṇhantiādi tassa uggahaṇākāranidassanaṃ. Abhinivisatīti vipassanābhinivesavasena	2176	
PA_tika-s02_01t:2176_2	abhinivisati vipassanākammaṭṭhānaṃ paṭṭhapeti. No vivaṭṭeti vivaṭṭe abhiniveso na	2176	
PA_tika-s02_01t:2176_3	hoti avisayattā. Ayanti catusaccakammaṭṭhāniko.	2176	
PA_tika-s02_01t:2177_0	Pañcakkhandhāti pañcupādānakkhandhā. Khandhavasena vipassanābhinivesassa cakkhādivasena	2177	
PA_tika-s02_01t:2177_1	vedanādivasena ca satipi anekavidhatte sukaraṃ suviññeyyanti catudhātumukhena taṃ	2177	
PA_tika-s02_01t:2177_2	dassetuṃ “dhātukammaṭṭhānavasena otaritvā”ti āha. Rūpanti vavatthapetīti ruppanaṭṭhena	2177	
PA_tika-s02_01t:2177_3	rūpanti asaṅkarato paricchindati. Tadārammaṇāti taṃ rūpaṃ ārammaṇaṃ katvā pavattanakā.	2177	
PA_tika-s02_01t:2177_4	Nāmanti vedanādicatukkaṃ namanaṭṭhena nāmanti vavatthāpeti. Yamakatālakkhandhaṃ bhindanto	2177	
PA_tika-s02_01t:2177_5	viya yamakaṃ bhinditvā “arūpaṃ, rūpañcā”ti dveva ime dhammā, na ettha koci attā vā	2177	
PA_tika-s02_01t:2177_6	attaniyaṃ vāti nāmarūpaṃ vavatthapeti paricchindati pariggaṇhāti. Ettāvatā diṭṭhivisuddhi	2177	
PA_tika-s02_01t:2177_7	dassitā. Taṃ panetaṃ nāmarūpaṃ na ahetukaṃ. Yasmā sabbaṃ sabbattha sabbadā ca natthi,	2177	
PA_tika-s02_01t:2177_8	tasmā sahetukaṃ. Kīdisena hetunā? Na issarādivisamahetunā. Yaṃ panettha vattabbaṃ,	2177	
PA_tika-s02_01t:2177_9	taṃ visuddhimaggasaṃvaṇṇanāyaṃ vuttanayena gahetabbaṃ. Sahetukattā eva sapaccayaṃ.	2177	
PA_tika-s02_01t:2177_10	Avijjādayoti avijjātaṇhupādānakammāhārādayo. Evanti “taṃ paneta”ntiādinā vuttappakārena	21771	
PA_tika-s02_01t:2177_11	avijjādike paccaye ceva rūpavedanādike paccayuppannadhamme ca vavatthapetvā paricchinditvā	21771	
PA_tika-s02_01t:2177_12	pariggahetvā. Vuttañhetaṃ “avijjāsamudayā rūpasamudayo, taṇhāsamudayā rūpasamudayo”ti.	21771	
PA_tika-s02_01t:2177_13	Ettāvatā kaṅkhāvitaraṇavisuddhiṃ dasseti.	21771	
PA_tika-s02_01t:2178_0	Hutvāti hetupaccayasamavāye uppajjitvā. Abhāvaṭṭhenāti tadanantarameva vinassanaṭṭhena.	2178	
PA_tika-s02_01t:2178_1	Aniccāti aniccā addhuvā. Aniccalakkhaṇaṃ āropetīti tesu pañcasu khandhesu aniccatāsaṅkhātaṃ	2178	
PA_tika-s02_01t:2178_2	sāmaññalakkhaṇaṃ niropeti. Tatoti aniccalakkhaṇāropanato paraṃ, tato vā aniccabhāvato.	2178	
PA_tika-s02_01t:2178_3	Udayabbayappaṭipīḷanākārenāti uppādanirodhehi pati pati abhikkhaṇaṃ pīḷanākārena	2178	
PA_tika-s02_01t:2178_4	hetunā dukkhā aniṭṭhā, dukkhamā vā. Avasavattanākārenāti kassaci vasena avasavattanākārena.	2178	
PA_tika-s02_01t:2178_5	Anattāti na sayaṃ attā, nāpi nesaṃ koci attā atthīti anattāti. Tilakkhaṇaṃ āropetvāti	2178	
PA_tika-s02_01t:2178_6	evaṃ aniccassa dukkhabhāvato, dukkhassa ca anattabhāvato khandhapañcake tividhampi	2178	
PA_tika-s02_01t:2178_7	sāmaññalakkhaṇaṃ āropetvā. Sammasantoti udayabbayañāṇuppattiyā uppanne vipassanupakkilese	2178	
PA_tika-s02_01t:2178_8	pahāya maggāmaggaṃ vavatthapetvā udayabbayañāṇādivipassanāpaṭipāṭiyā saṅkhāre sammasanto	2178	
PA_tika-s02_01t:2178_9	gotrabhuñāṇānantaraṃ lokuttaramaggaṃ pāpuṇāti.	2178	
PA_tika-s02_01t:2179_0	Ekapaṭivedhenāti ekeneva ñāṇena paṭivijjhanena. Paṭivedho paṭighātābhāvena visaye	2179	
PA_tika-s02_01t:2179_1	nissaṅgacārasaṅkhātaṃ nibbijjhanaṃ. Abhisamayo avirajjhitvā adhigamanasaṅkhāto avabodho.	2179	
PA_tika-s02_01t:2179_2	“Idaṃ dukkhaṃ, ettaṃ dukkhaṃ, na ito bhiyyo”ti paricchinditvā yāthāvato jānanameva	2179	
PA_tika-s02_01t:2179_3	vuttanayena paṭivedhoti pariññāpaṭivedho, idañca yathā ñāṇe pavatte pacchā dukkhassa	2179	
PA_tika-s02_01t:2179_4	sarūpādiparicchede sammoho na hoti, tathā pavattiṃ gahetvā vuttaṃ, na pana maggañāṇassa	2179	
PA_tika-s02_01t:2179_5	“idaṃ dukkha”ntiādinā pavattanato. Tenāha “tasmiñcassa khaṇe”tiādi. Pahīnassa puna	2179	
PA_tika-s02_01t:2179_6	apahātabbatāya pakaṭṭhaṃ hānaṃ cajanaṃ samucchindanaṃ pahānaṃ, pahānameva vuttanayena	2179	
PA_tika-s02_01t:2179_7	paṭivedhoti pahānapaṭivedho. Ayampi yena kilesena appahīyamānena maggabhāvanāya na	2179	
PA_tika-s02_01t:2179_8	bhavitabbaṃ, asati ca maggabhāvanāya yo uppajjeyya, tassa padaghātaṃ karontassa anuppattidhammataṃ	2179	
PA_tika-s02_01t:2179_9	āpādentassa ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto.	2179	
PA_tika-s02_01t:2179_10	Sacchikiriyā paccakkhakaraṇaṃ anussavākāraparivitakkādike muñcitvāva sarūpato ārammaṇakaraṇaṃ	21791	
PA_tika-s02_01t:2179_11	“idaṃ ta”nti yāthāvasabhāvato gahaṇaṃ, sā eva vuttanayena paṭivedhoti sacchikiriyāpaṭivedho.	21791	
PA_tika-s02_01t:2179_12	Ayampi yassa āvaraṇassa asamucchindanato ñāṇaṃ nirodhaṃ ālambituṃ na sakkoti, tassa	21791	
PA_tika-s02_01t:2179_13	samucchindanato taṃ sarūpato vibhāvitameva pavattatīti evaṃ vutto.	21791	
PA_tika-s02_01t:2180_0	Bhāvanā uppādanā vaḍḍhanā ca. Tattha paṭhamamagge uppādanaṭṭhena bhāvanā, dutiyādīsu	2180	
PA_tika-s02_01t:2180_1	vaḍḍhanaṭṭhena, ubhayatthāpi vā ubhayaṃ veditabbaṃ. Paṭhamamaggopi hi yathārahaṃ	2180	
PA_tika-s02_01t:2180_2	vuṭṭhānagāminiyaṃ pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena	2180	
PA_tika-s02_01t:2180_3	bhāvanāti sakkā viññātuṃ. Dutiyādīsupi appahīnakilesappahānato puggalantarasādhanato	2180	
PA_tika-s02_01t:2180_4	ca uppādanaṭṭhena bhāvanā, sā eva vuttanayena paṭivedhoti bhāvanāpaṭivedho. Ayampi	2180	
PA_tika-s02_01t:2180_5	yathā ñāṇe pavatte pacchā maggadhammānaṃ sarūpaparicchede sammoho na hoti, tathā	2180	
PA_tika-s02_01t:2180_6	pavattiṃ gahetvā vutto. Tiṭṭhantu tāva yathādhigatā maggadhammā, yathāpavattesu phalesupi	2180	
PA_tika-s02_01t:2180_7	ayaṃ yathādhigatasaccadhammesu viya vigatasammohova hoti sekkhopi samāno. Tena vuttaṃ	2180	
PA_tika-s02_01t:2180_8	– “diṭṭhadhammo pattadhammo viditadhammo pariyogāḷhadhammo”ti. Yathā cassa dhammā	2180	
PA_tika-s02_01t:2180_9	tāsaṃ jotitā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṃ	2180	
PA_tika-s02_01t:2180_10	paccavekkhaṇā pavattanti. Dukkhasaccadhammā hi sakkāyadiṭṭhiādayo. Ayañca atthavaṇṇanā	21801	
PA_tika-s02_01t:2180_11	pariññābhisamayenātiādīsupi vibhāvetabbā. Kiccatoti asammohato. Nirodhaṃ ārammaṇatoti	21801	
PA_tika-s02_01t:2180_12	ettha “ārammaṇatopī”ti pi-saddo luttaniddiṭṭho daṭṭhabbo nirodhepi asammohapaṭivedhassa	21801	
PA_tika-s02_01t:2180_13	labbhanato. Etassāti catusaccakammaṭṭhānikassa puggalassa.	21801	
PA_tika-s02_01t:2181_0	Paññavāti niddiṭṭho nippariyāyato paññavantatāya idha adhippetattā. Pāḷitoti dhammato.	2181	
PA_tika-s02_01t:2181_1	Atthatoti aṭṭhakathāto. Anusandhitoti tasmiṃ tasmiṃ sutte taṃtaṃanusandhito. Pubbāparatoti	2181	
PA_tika-s02_01t:2181_2	pubbenāparassa saṃsandanato. Saṅgītikkamena cettha pubbāparatā veditabbā. Taṃtaṃdesanāyameva	2181	
PA_tika-s02_01t:2181_3	vā pubbabhāgena aparabhāgassa saṃsandanato. Viññāṇacaritoti vijānanacarito vīmaṃsanacarito	2181	
PA_tika-s02_01t:2181_4	tepiṭake buddhavacane vicāraṇācāravepullato. Paññavāti na vattabbo maggenāgatāya	2181	
PA_tika-s02_01t:2181_5	paññāya abhāvato. Ajja ajjeva arahattanti ittaraṃ atikhippamevāti adhippāyo. Paññavāpakkhaṃ	2181	
PA_tika-s02_01t:2181_6	bhajati sekkhapariyāyasabbhāvato. Sutte pana paṭivedhova kathito saccābhisamayavasena āgatattā.	2181	
PA_tika-s02_01t:2182_0	Esāti anantare vutto ariyapuggalo. Kammakārakacittanti bhāvanākammassa pavattanakacittaṃ.	2182	
PA_tika-s02_01t:2182_1	Sukhavedanampi vijānātīti ko vediyati, kassa vedanā, kiṃkāraṇā vedanā, sopi kassaci	2182	
PA_tika-s02_01t:2182_2	abhāvaggahaṇamukhena sukhaṃ vedanaṃ sabhāvato samudayato atthaṅgamato assādato ādīnavato	2182	
PA_tika-s02_01t:2182_3	ca yathābhūtaṃ paricchindanto pariggaṇhanto sukhaṃ vedanaṃ vijānāti nāma. Sesapadadvayepi	2182	
PA_tika-s02_01t:2182_4	eseva nayo. Yasmā “satipaṭṭhāne”ti iminā satipaṭṭhānakathaṃ upalakkheti. Tāya hi	2182	
PA_tika-s02_01t:2182_5	tadattho veditabbo, tasmā taṃsaṃvaṇṇanāyampi vuttanayena tassattho veditabbo. Kāmañcetaṃ	2182	
PA_tika-s02_01t:2182_6	viññāṇaṃ vedanāto aññampi ārammaṇaṃ vijānāti, anantaravāre pana rūpamukhena vipassanābhinivesassa	2182	
PA_tika-s02_01t:2182_7	dassitattā idha arūpamukhena dassetuṃ “sukhantipi vijānātī”tiādinā niddiṭṭhaṃ, pucchantassa vā ajjhāsayavasena.	2182	
PA_tika-s02_01t:2183_0	Saṃsaṭṭhāti sampayuttā. Tenāha “ekuppādādilakkhaṇena saṃyogaṭṭhenā”ti. Visaṃsaṭṭhāti	2183	
PA_tika-s02_01t:2183_1	vippayuttā. Bhinditvāti aññabhūmikassa aññabhūmidassaneneva vināsetvā, saṃbhinditvā	2183	
PA_tika-s02_01t:2183_2	vā. Saṃsaṭṭhabhāvaṃ pucchatīti taṃcittuppādapariyāpannānaṃ pañcaviññāṇānaṃ saṃsaṭṭhabhāvaṃ	2183	
PA_tika-s02_01t:2183_3	pucchati. Yadi evaṃ kathaṃ pucchāya avasaro visaṃsaṭṭhabhāvāsaṅkāya eva abhāvato?	2183	
PA_tika-s02_01t:2183_4	Na, cittuppādantaragatānaṃ maggapaññāmaggaviññāṇānaṃ vipassanāpaññāvipassanāviññāṇānañca	2183	
PA_tika-s02_01t:2183_5	vomissakasaṃsaṭṭhabhāvassa labbhamānattā. Vinivaṭṭetvāti aññamaññato vivecetvā. Nānākaraṇaṃ	2183	
PA_tika-s02_01t:2183_6	dassetuṃ na sakkāti idaṃ kevalaṃ saṃsaṭṭhabhāvameva sandhāya vuttaṃ, na sabhāvabhedaṃ,	2183	
PA_tika-s02_01t:2183_7	sabhāvabhedato pana nānākaraṇaṃ nesaṃ pākaṭameva. Tenāha “ārammaṇato vā vatthuto	2183	
PA_tika-s02_01t:2183_8	vā uppādato vā nirodhato vā”ti. Idāni tameva sabhāvabhedaṃ visayabhedena suṭṭhu pākaṭaṃ	2183	
PA_tika-s02_01t:2183_9	katvā dassetuṃ “tesaṃ tesaṃ panā”tiādi vuttaṃ. Visayoti pavattiṭṭhānaṃ issariyabhūmi,	2183	
PA_tika-s02_01t:2183_10	yena cittapaññānaṃ tattha tattha pubbaṅgamatā vuccati.	21831	
PA_tika-s02_01t:2184_0	Kāmañca vipassanāpi paññāvaseneva kiccakārī, maggopi viññāṇasahitova, na kevalo,	2184	
PA_tika-s02_01t:2184_1	yathā pana lokiyadhammesu cittaṃ padhānaṃ tatthassa dhorayhabhāvena pavattisabbhāvato.	2184	
PA_tika-s02_01t:2184_2	Tathā hi taṃ “chadvārādhipati rājā”ti vuccati, evaṃ lokuttaradhammesu paññā padhānā	2184	
PA_tika-s02_01t:2184_3	paṭipakkhavidhamanassa visesato tadadhīnattā. Tathā hi maggadhamme sammādiṭṭhi eva	2184	
PA_tika-s02_01t:2184_4	paṭhamaṃ gahitā. Ayañca nesaṃ visayavasena pavattibhedo, tathā ca paññāpanavidhi	2184	
PA_tika-s02_01t:2184_5	na kevalaṃ thereheva dassito, apica kho bhagavatāpi dassitoti vibhāvento “sammāsambuddhopī”tiādimāha.	2184	
PA_tika-s02_01t:2184_6	Yattha paññā na labbhati, tattha cittavasena pucchane vattabbameva natthi yathā “kiṃcitto	2184	
PA_tika-s02_01t:2184_7	tvaṃ bhikkhū”tiādīsu. Yattha pana paññā labbhati, tatthāpi cittavasena jotanā hoti	2184	
PA_tika-s02_01t:2184_8	yathā – “ajjhattameva cittaṃ saṇṭhapeti sannisādeti ekodiṃ karoti samādahati, yasmiṃ	2184	
PA_tika-s02_01t:2184_9	samaye kāmāvacaraṃ kusalaṃ cittaṃ uppannaṃ hotī”tiādīsu. Aṭṭhakathāyaṃ pana lokiyadhammesu	2184	
PA_tika-s02_01t:2184_10	cittavasena, lokuttaradhammesu paññāvasena codanaṃ byatirekamukhena dassetuṃ “katamā	21841	
PA_tika-s02_01t:2184_11	te bhikkhu paññā adhigatā”tiādi vuttaṃ. Yebhuyyavasena cetaṃ vuttanti daṭṭhabbaṃ.	21841	
PA_tika-s02_01t:2184_12	Tathā hi katthaci lokiyadhammā paññāsīsenapi niddisīyanti – “paṭhamassa jhānassa	21841	
PA_tika-s02_01t:2184_13	lābhino kāmasahagatā saññāmanasikārā samudācaranti hānabhāginī paññā”tiādīsu. Saññāsīsenapi	21841	
PA_tika-s02_01t:2184_14	– “uddhumātakasaññāti vā sesarūpārūpasaññāti vā ime dhammā ekatthā, udāhu nānatthā”tiādīsu.	21841	
PA_tika-s02_01t:2184_15	Tathā lokuttaradhammāpi katthaci cittasīsena niddisīyanti – “yasmiṃ samaye lokuttaraṃ	21841	
PA_tika-s02_01t:2184_16	cittaṃ bhāvetī”ti, tathā phassādisīsenapi – “yasmiṃ samaye lokuttaraṃ phassaṃ bhāveti,	21841	
PA_tika-s02_01t:2184_17	vedanaṃ saññaṃ cetanaṃ bhāvetī”tiādīsu.	21841	
PA_tika-s02_01t:2185_0	Catūsu sotāpattiyaṅgesūti sappurisasevanā, saddhammassavanaṃ, yonisomanasikāro, dhammānudhammapaṭipattīti	2185	
PA_tika-s02_01t:2185_1	imesu catūsu sotāpattimaggassa kāraṇesu. Kāmaṃ cetesu satiādayopi dhammā icchitabbāva	2185	
PA_tika-s02_01t:2185_2	tehi vinā tesaṃ asambhavato, tathāpi cettha saddhā visesato kiccakārīti veditabbā.	2185	
PA_tika-s02_01t:2185_3	Saddo eva hi sappurise payirupāsati, saddhammaṃ suṇāti, yoniso ca manasi karoti,	2185	
PA_tika-s02_01t:2185_4	ariyamaggassa ca anudhammaṃ paṭipajjati, tasmā vuttaṃ “ettha saddhindriyaṃ daṭṭhabba”nti.	2185	
PA_tika-s02_01t:2185_5	Iminā nayena sesindriyesupi attho daṭṭhabbo. Catūsu sammappadhānesūti catubbidhasammappadhānabhāvanāya.	2185	
PA_tika-s02_01t:2185_6	Catūsu satipaṭṭhānesūtiādīsupi eseva nayo. Ettha ca sotāpattiyaṅgesu saddhā viya	2185	
PA_tika-s02_01t:2185_7	sammappadhānabhāvanāya vīriyaṃ viya ca satipaṭṭhānabhāvanāya – “satimā vineyya loke	2185	
PA_tika-s02_01t:2185_8	abhijjhādomanassa”nti vacanato pubbabhāge kiccato sati adhikā icchitabbā. Evaṃ samādhikammikassa	2185	
PA_tika-s02_01t:2185_9	samādhi, “ariyasaccabhāvanā paññābhāvanā”ti katvā tattha paññā pubbabhāge adhikā	2185	
PA_tika-s02_01t:2185_10	icchitabbāti pākaṭoyamattho, adhigamakkhaṇe pana samādhipaññānaṃ viya sabbesampi	21851	
PA_tika-s02_01t:2185_11	indriyānaṃ saddhādīnaṃ samarasatāva icchitabbā. Tathā hi “ettha saddhindriya”ntiādinā	21851	
PA_tika-s02_01t:2185_12	tattha tattha etthaggahaṇaṃ kataṃ. Evanti yaṃ ṭhānaṃ, taṃ indriyasamattādiṃ paccāmasati.	21851	
PA_tika-s02_01t:2185_13	Savisayasmiṃyevāti attano attano visaye eva. Lokiyalokuttarā dhammā kathitāti lokiyadhammā	21851	
PA_tika-s02_01t:2185_14	lokuttaradhammā ca tena tena pavattivisesena kathitā. Idaṃ vuttaṃ hoti – saddhāpañcamesu	21851	
PA_tika-s02_01t:2185_15	indriyesu saha pavattamānesu tattha tattha visaye saddhādīnaṃ kiccādhikatāya tassa	21851	
PA_tika-s02_01t:2185_16	tasseva daṭṭhabbatā vuttā, na sabbesaṃ. Evaṃ aññepi lokiyalokuttarā dhammā yathāsakaṃ	21851	
PA_tika-s02_01t:2185_17	visaye pavattivisesavasena bodhitāti.	21851	
PA_tika-s02_01t:2186_0	Idāni saddhādīnaṃ indriyānaṃ tattha tattha atirekakiccataṃ upamāya vibhāvetuṃ “yathā	2186	
PA_tika-s02_01t:2186_1	hī”tiādi vuttaṃ. Tatridaṃ upamāsaṃsandanaṃ rājapañcamā sahāyā viya vimuttiparipācakāni	2186	
PA_tika-s02_01t:2186_2	pañcindriyāni. Nesaṃ kīḷanatthaṃ ekajjhaṃ vīthiotaraṇaṃ viya indriyānaṃ ekajjhaṃ	2186	
PA_tika-s02_01t:2186_3	vipassanāvīthiotaraṇaṃ. Sahāyesu paṭhamādīnaṃ yathāsakageheva vicāraṇā viya saddhādīnaṃ	2186	
PA_tika-s02_01t:2186_4	sotāpattiaṅgādīni patvā pubbaṅgamatā. Sahāyesu itaresaṃ tattha tattha tuṇhībhāvo	2186	
PA_tika-s02_01t:2186_5	viya sesindriyānaṃ tattha tattha tadanvayatā. Tassa pubbaṅgamabhūtassa indriyassa	2186	
PA_tika-s02_01t:2186_6	kiccānugatatā. Na hi tadā tesaṃ sasambhārapathavīādīsu āpādīnaṃ viya kiccaṃ pākaṭaṃ	2186	
PA_tika-s02_01t:2186_7	hoti, saddhādīnaṃyeva pana kiccaṃ vibhūtaṃ hutvā tiṭṭhati puretaraṃ tathāpaccayehi	2186	
PA_tika-s02_01t:2186_8	cittasantānassa abhisaṅkhatattā. Ettha ca vipassanākammikassa bhāvanā visesato paññuttarāti	2186	
PA_tika-s02_01t:2186_9	dassanatthaṃ rājānaṃ nidassanaṃ katvā paññindriyaṃ vuttaṃ. Itītiādi yathādhigatassa atthassa nigamanaṃ.	2186	
PA_tika-s02_01t:2187_0	Maggaviññāṇampīti ariyamaggasahagataṃ apacayagāmiviññāṇampi. Tatheva taṃ vijānātīti	2187	
PA_tika-s02_01t:2187_1	saccadhammaṃ “idaṃ dukkha”ntiādinā nayeneva vijānāti ekacittuppādapariyāpannattā	2187	
PA_tika-s02_01t:2187_2	maggānukūlattā ca. Yaṃ vijānātīti ettha vijānanapajānanāni vipassanācittuppādapariyāpannāni	2187	
PA_tika-s02_01t:2187_3	adhippetāni, na “yaṃ pajānātī”ti ettha viya maggacittuppādapariyāpannāti āha “yaṃ	2187	
PA_tika-s02_01t:2187_4	saṅkhāragata”ntiādi. Tathevāti “anicca”ntiādinā nayena. Ekacittuppādapariyāpannattā	2187	
PA_tika-s02_01t:2187_5	vipassanābhāvato ca samānapaccayehi saha pavattikatā ekuppādatā, tato eva ekajjhaṃ	2187	
PA_tika-s02_01t:2187_6	saheva nirujjhanaṃ ekanirodhatā, ekaṃyeva vatthuṃ nissāya pavatti ekavatthukatā,	2187	
PA_tika-s02_01t:2187_7	ekaṃyeva ārammaṇaṃ ārabbha pavatti ekārammaṇatā. Hetumhi cetaṃ karaṇavacanaṃ. Tena	2187	
PA_tika-s02_01t:2187_8	ekuppādāditāya saṃsaṭṭhabhāvaṃ sādheti. Anavasesapariyādānañcetaṃ, ito tīhipi sampayuttalakkhaṇaṃ hotiyeva.	2187	
PA_tika-s02_01t:2188_0	Maggapaññaṃ sandhāya vuttaṃ, sā hi ekantato bhāvetabbā, na pariññeyyā, paññāya pana	2188	
PA_tika-s02_01t:2188_1	bhāvetabbatāya taṃsampayuttadhammāpi taggatikāva hontīti āha “taṃsampayuttaṃ panā”tiādi.	2188	
PA_tika-s02_01t:2188_2	Kiñcāpi vipassanāpaññāya bhāvanāvasena pavattanato taṃsampayuttaviññāṇampi tatheva	2188	
PA_tika-s02_01t:2188_3	pavattati, tassa pana pariññeyyabhāvānativattanato pariññeyyatā vuttā. Tenevāha –	2188	
PA_tika-s02_01t:2188_4	“yampi taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ nirodhadhamma”nti.	2188	
PA_tika-s02_01t:2189_0	450. Evaṃ santepīti vedanāti evaṃ sāmaññaggahaṇe satipi. Tebhūmikasammasanacāravedanāvāti	2189	
PA_tika-s02_01t:2189_1	bhūmittayapariyāpannā, tato eva sammasanañāṇassa gocarabhūtā vedanā eva adhippetā	2189	
PA_tika-s02_01t:2189_2	sabrahmacārīnaṃ upakārāvahabhāvena desanāya āraddhattā. Tathā hi vuttaṃ “caturoghanittharaṇatthikāna”ntiādi.	2189	
PA_tika-s02_01t:2189_3	Esa nayo paññāyapi. Idha sukhādisaddā tadārammaṇavisayāti imamatthaṃ suttena sādhetuṃ	2189	
PA_tika-s02_01t:2189_4	“rūpañca hī”tiādi vuttaṃ. Ekantadukkhanti ekanteneva aniṭṭhaṃ, tato eva dukkhamatāya	2189	
PA_tika-s02_01t:2189_5	dukkhaṃ. Ārammaṇakaraṇavasena dukkhavedanāya anupatitaṃ, otiṇṇañcāti dukkhānupatitaṃ,	2189	
PA_tika-s02_01t:2189_6	dukkhāvakkantaṃ. Sukhena anavakkantaṃ abhavissāti yojanā. Nayidanti ettha idanti	2189	
PA_tika-s02_01t:2189_7	nipātamattaṃ. Sārajjeyyunti sārāgaṃ uppādeyyuṃ. Sukhanti sabhāvato ca iṭṭhaṃ. Sārāgā	2189	
PA_tika-s02_01t:2189_8	saṃyujjantīti bahalarāgahetu yathārahaṃ dasahipi saṃyojanehi saṃyujjanti. Saṃyogā	2189	
PA_tika-s02_01t:2189_9	saṃkilissantīti tathā saṃyuttatāya taṇhāsaṃkilesādivasena saṃkilissanti, vibādhīyanti	2189	
PA_tika-s02_01t:2189_10	upatāpīyanti cāti attho. Ārammaṇanti iṭṭhaṃ, aniṭṭhaṃ, majjhattañca ārammaṇaṃ yathākkamaṃ	21891	
PA_tika-s02_01t:2189_11	sukhaṃ, dukkhaṃ, adukkhamasukhanti kathitaṃ. Evaṃ avisesena pañcapi khandhe sukhādiārammaṇabhāvena	21891	
PA_tika-s02_01t:2189_12	dassetvā idāni vedanā eva sukhādiārammaṇabhāvena dassetuṃ “apicā”tiādi vuttaṃ. Pākatikapacurajanavasenāyaṃ	21891	
PA_tika-s02_01t:2189_13	kathitāti katvā “purimaṃ sukhaṃ vedanaṃ ārammaṇaṃ katvā”ti vuttaṃ. Visesalābhī pana	21891	
PA_tika-s02_01t:2189_14	anāgatampi sukhaṃ vedanaṃ ārammaṇaṃ karoteva. Vuttametaṃ satipaṭṭhānavaṇṇanāyaṃ.	21891	
PA_tika-s02_01t:2189_15	Vedanāya hi ārammaṇaṃ vediyantiyā taṃsamaṅgīpuggalo vedetīti vohāramattaṃ hoti.	21891	
PA_tika-s02_01t:2190_0	Sabbasaññāyāti sabbāyapi catubhūmikasaññāya. Sabbatthakasaññāyāti sabbasmiṃ cittuppāde	2190	
PA_tika-s02_01t:2190_1	pavattanakasaññāya. Vatthe vāti vā-saddena vaṇṇadhātuṃ saṅgaṇhāti. Pāpentoti bhāvanaṃ	2190	
PA_tika-s02_01t:2190_2	upacāraṃ vā appanaṃ vā upanento. Uppajjanakasaññāpīti “nīlaṃ rūpaṃ, rūpārammaṇaṃ	2190	
PA_tika-s02_01t:2190_3	nīla”nti uppajjanakasaññāpi.	2190	
PA_tika-s02_01t:2191_0	Asabbasaṅgāhikattāti sabbesaṃ vedanāsaññāviññāṇānaṃ asaṅgahitattā. Takkagatanti suttakantanakatakkamhi,	2191	
PA_tika-s02_01t:2191_1	suttavattanakatakkamhi vā veṭhanavasena ṭhitaṃ. Parivaṭṭakādigatanti suttaveṭhanaparivaṭṭakādigataṃ.	2191	
PA_tika-s02_01t:2191_2	Vissaṭṭhattāva na gahitā, yadaggena paññā viññāṇena saddhiṃ sampayogaṃ labhāpitā,	2191	
PA_tika-s02_01t:2191_3	tadaggena vedanāsaññāhipi sampayogaṃ labhāpitā evāti. Tadeva sañjānāti saṃsaṭṭhabhāvato.	2191	
PA_tika-s02_01t:2192_0	Sañjānāti vijānātīti ettha “pajānātī”ti padaṃ ānetvā vattabbaṃ pajānanavasenapi visesassa	2192	
PA_tika-s02_01t:2192_1	vakkhamānattā. Jānātīti ayaṃ saddo ca laddatoyevettha aviseso, atthato pana visesato	2192	
PA_tika-s02_01t:2192_2	icchitabbo. Anekatthattā hi dhātūnaṃ tena ākhyātapadena nāmapadena ca vuttamatthaṃ	2192	
PA_tika-s02_01t:2192_3	upasaggapadaṃ jotakabhāvena viseseti, na vācakabhāvena. Tenāha “tassapi jānanatthe	2192	
PA_tika-s02_01t:2192_4	viseso veditabbo”ti. Etena saññāviññāṇapaññāpadāni antogadhajānanatthe yathāsakaṃ	2192	
PA_tika-s02_01t:2192_5	visiṭṭhavisaye ca niṭṭhānīti dasseti. Tenevāha “saññā hī”tiādi. Sañjānanamattamevāti	2192	
PA_tika-s02_01t:2192_6	ettha matta-saddena visesanivattiatthena vijānanapajānanākāre nivatteti, eva-saddena	2192	
PA_tika-s02_01t:2192_7	kadācipi imissā te visesā natthevāti avadhāreti. Tenevāha “aniccaṃ dukkha”ntiādi.	2192	
PA_tika-s02_01t:2192_8	Tattha viññāṇakiccampi kātuṃ asakkontī saññā kuto paññākiccaṃ kareyyāti “lakkhaṇapaṭivedhaṃ	2192	
PA_tika-s02_01t:2192_9	pāpetuṃ na sakkoti”cceva vuttaṃ, na vuttaṃ “maggapātubhāva”nti.	2192	
PA_tika-s02_01t:2193_0	Ārammaṇe pavattamānaṃ viññāṇaṃ na saññā viya nīlapītādimattasañjānanavasena pavattati,	2193	
PA_tika-s02_01t:2193_1	atha kho tattha aññampi tādisaṃ visesaṃ jānantameva pavattatīti āha “viññāṇa”ntiādi.	2193	
PA_tika-s02_01t:2193_2	Kathaṃ pana viññāṇaṃ lakkhaṇapaṭivedhaṃ pāpetīti? Paññāya dassitamaggena. Lakkhaṇārammaṇikavipassanāya	2193	
PA_tika-s02_01t:2193_3	hi anekavāraṃ lakkhaṇāni paṭivijjhitvā pavattamānāya paguṇabhāvato paricayavasena	2193	
PA_tika-s02_01t:2193_4	ñāṇavippayuttacittenapi vipassanā sambhavati, yathā taṃ paguṇassa ganthassa ajjhayane	2193	
PA_tika-s02_01t:2193_5	tattha tattha gatāpi vārā na upadhārīyanti. “Lakkhaṇapaṭivedha”nti ca lakkhaṇānaṃ	2193	
PA_tika-s02_01t:2193_6	ārammaṇakaraṇamattaṃ sandhāya vuttaṃ, na paṭivijjhanaṃ. Ussakkitvāti udayabbayañāṇādiñāṇapaṭipāṭiyā	2193	
PA_tika-s02_01t:2193_7	ārabhitvā. Maggapātubhāvaṃ pāpetuṃ na sakkoti asambodhasabhāvattā. Ārammaṇampi sañjānāti	2193	
PA_tika-s02_01t:2193_8	avabujjhanavaseneva, na sañjānanamattena. Tathā lakkhaṇapaṭivedhampi pāpeti, na vijānanamattena,	2193	
PA_tika-s02_01t:2193_9	attano pana aññāsādhāraṇena ānubhāvena ussakkitvā maggapātubhāvampi pāpeti.	2193	
PA_tika-s02_01t:2194_0	Idāni yathāvuttamatthaṃ upamāya vibhāvetuṃ “yathā hī”tiādi vuttaṃ. Tattha ajātabuddhīti	2194	
PA_tika-s02_01t:2194_1	asañjātabyavahārabuddhi. Upabhogaparibhoganti upabhogaparibhogārahaṃ, upabhogaparibhogavatthūnaṃ	2194	
PA_tika-s02_01t:2194_2	paṭilābhayogganti attho. Kūṭoti kahāpaṇapatirūpako tambakaṃsādimayo. Chekoti mahāsāro.	2194	
PA_tika-s02_01t:2194_3	Karatoti aḍḍhasāro. Saṇhoti mudujātiko samasāro. Iti-saddo ādiattho. Tena pādasāraparopādasāraaḍḍhasārādīnaṃ	2194	
PA_tika-s02_01t:2194_4	saṅgaho. Jānanto ca pana naṃ rūpaṃ disvāpi…pe… asukācariyena katotipi jānāti tathā	2194	
PA_tika-s02_01t:2194_5	heraññikaganthassa suggahitattā. Evamevantiādi upamāsaṃsandanaṃ. Saññāvibhāgaṃ akatvā	2194	
PA_tika-s02_01t:2194_6	piṇḍavaseneva ārammaṇassa gahaṇato dārakassa kahāpaṇadassanasadisā vuttā. Tathā hi	2194	
PA_tika-s02_01t:2194_7	sā yathāupaṭṭhitavisayapadaṭṭhānā vuccati. Viññāṇaṃ ārammaṇe ekaccavisesaggahaṇasamatthabhāvato	2194	
PA_tika-s02_01t:2194_8	gāmikapurisakahāpaṇadassanasadisaṃ vuttaṃ. Paññā pana ārammaṇe anavasesāvabodhato	2194	
PA_tika-s02_01t:2194_9	heraññikakahāpaṇadassanasadisā vuttā. Nesanti saññāviññāṇapaññānaṃ. Visesoti sabhāvaviseso.	2194	
PA_tika-s02_01t:2194_10	Duppaṭivijjho pakatipaññāya. Imināva nesaṃ accantasukhumataṃ dasseti.	21941	
PA_tika-s02_01t:2195_0	Ekārammaṇe pavattamānānanti ekasmiṃyeva ārammaṇe pavattamānānaṃ. Tena abhinnavisayābhinnakālatādassanena	2195	
PA_tika-s02_01t:2195_1	avinibbhogavuttitaṃ vibhāvento duppaṭivijjhataṃyeva ulliṅgeti. Vavatthānanti asaṅkarato	2195	
PA_tika-s02_01t:2195_2	ṭhapanaṃ. Ayaṃ phasso…pe… idaṃ cittanti nidassanamattametaṃ. Iti-saddo vā ādiattho.	2195	
PA_tika-s02_01t:2195_3	Tena sesadhammānampi saṅgaho daṭṭhabbo. Idanti arūpīnaṃ dhammānaṃ vavatthānakaraṇaṃ.	2195	
PA_tika-s02_01t:2195_4	Tatoti yaṃ vuttaṃ tilatelādiuddharaṇaṃ, tato. Yadi dukkarataraṃ, kathaṃ tanti āha	2195	
PA_tika-s02_01t:2195_5	“bhagavā panā”tiādi.	2195	
PA_tika-s02_01t:2196_0	451. Nissaṭenāti nikkhantena ataṃsambandhena. Pariccattenāti pariccattasadisena paccayabhāvānupagamanena	2196	
PA_tika-s02_01t:2196_1	paccayuppannasambandhābhāvato. Nissakkavacanaṃ apādānadīpanato. Karaṇavacanaṃ kattuatthadīpanato.	2196	
PA_tika-s02_01t:2196_2	Kāmāvacaramanoviññāṇaṃ na niyamato “idaṃ nāma pañcadvārikāsambandhā”ti sakkā vattuṃ,	2196	
PA_tika-s02_01t:2196_3	rūpāvacaraviññāṇaṃ pana na tathāti, tasseva pañcahi indriyehi nissaṭatā vuttāti āha	2196	
PA_tika-s02_01t:2196_4	“rūpāvacaracatutthajjhānacittenā”ti. Catutthajjhānaggahaṇaṃ tasseva arūpāvacarassa	2196	
PA_tika-s02_01t:2196_5	padaṭṭhānabhāvato. Parisuddhenāti visesato asaṃkilesikattāva. Tañhi vigatūpakkilesatāya	2196	
PA_tika-s02_01t:2196_6	visesato parisuddhaṃ. Tenāha “nirupakkilesenā”ti. Jānitabbaṃ neyyaṃ, saparasantānesu	2196	
PA_tika-s02_01t:2196_7	idaṃ atisayaṃ jānitabbato bujjhitabbaṃ bodhetabbaṃ vāti attho. Neyyanti vā attano	2196	
PA_tika-s02_01t:2196_8	santāne netabbaṃ pavattetabbanti attho. Tenāha “nibbattetuṃ sakkā hoti. Ettha ṭhitassa	2196	
PA_tika-s02_01t:2196_9	hi sā ijjhatī”ti. Pāṭiyekkanti visuṃ visuṃ, anupadadhammavasenāti attho. Abhinivesābhāvatoti	2196	
PA_tika-s02_01t:2196_10	vipassanābhinivesassa asambhavato. Kalāpato nayatoti kalāpasammasanasaṅkhātato nayavipassanato.	21961	
PA_tika-s02_01t:2196_11	Bhikkhunoti sāvakassa. Sāvakasseva hi tatra anupadadhammavipassanā na sambhavati,	21961	
PA_tika-s02_01t:2196_12	na satthu. Tenāha “tasmā”tiādi. Vissajjesīti tappaṭibaddhachandarāgappahānena pajahati.	21961	
PA_tika-s02_01t:2197_0	Hatthagatattāti hatthagatasadisattā, āsannattāti attho. Yadā hi lokanātho bodhimūle	2197	
PA_tika-s02_01t:2197_1	aparājitapallaṅke nisinno – “kicchaṃ vatāyaṃ loko āpanno”tiādinā paṭiccasamuppādamukhena	2197	
PA_tika-s02_01t:2197_2	vipassanābhinivesaṃ katvā adhigantabbasabbaññutaññāṇānurūpaṃ chattiṃsakoṭisahassamukhena	2197	
PA_tika-s02_01t:2197_3	mahāvajirañāṇaṃ nāma mahābodhisattasammasanaṃ pavattento anekākārasamāpattidhammasammasane	2197	
PA_tika-s02_01t:2197_4	anupadameva nevasaññānāsaññāyatanadhammepi aparāparaṃ sammasi. Tenāha “bhagavā panā”tiādi.	2197	
PA_tika-s02_01t:2197_5	Paropaññāsāti dvepaññāsaṃ. Kāmañcettha keci dhammā vedanādayo phassapañcamakādīsu	2197	
PA_tika-s02_01t:2197_6	vuttāpi jhānakoṭṭhāsādīsupi saṅgahitā, taṃtaṃpaccayabhāvavisiṭṭhena pana atthavisesena	2197	
PA_tika-s02_01t:2197_7	dhammantarāni viya hontīti evaṃ vuttaṃ. Tathā hi lokuttaracittuppādesu navindriyatā	2197	
PA_tika-s02_01t:2197_8	vuccati. Aṅguddhārenāti tattha labbhamānajhānaṅgabojjhaṅgamaggaṅgānaṃ uddharaṇena.	2197	
PA_tika-s02_01t:2197_9	Aṅga-saddo vā koṭṭhāsapariyāyo, tasmā aṅguddhārenāti phassapañcamakādikoṭṭhāsānaṃ	2197	
PA_tika-s02_01t:2197_10	samuddharaṇena. Yāvatā saññāsamāpattiyoti yattakā saññāsahagatā jhānasamāpattiyo,	21971	
PA_tika-s02_01t:2197_11	tāhi vuṭṭhāya adhigandhabbattā tāvatikā veneyyānaṃ aññāpaṭivedho arahattasamadhigamo.	21971	
PA_tika-s02_01t:2198_0	Dassanapariṇāyakaṭṭhenāti andhassa yaṭṭhikoṭiṃ gahetvā maggadesako viya dhammānaṃ	2198	
PA_tika-s02_01t:2198_1	yathāsabhāvadassanasaṅkhātena pariṇāyakabhāvena. Yathā vā so tassa cakkhubhūto, evaṃ	2198	
PA_tika-s02_01t:2198_2	sattānaṃ paññā. Tenāha “cakkhubhūtāya paññāyā”ti. Samādhisampayuttā paññā samādhipaññā.	2198	
PA_tika-s02_01t:2198_3	Samādhi cettha āruppasamādhīti vadanti, sammasanapayogo pana koci jhānasamādhīti	2198	
PA_tika-s02_01t:2198_4	yuttaṃ. Vipassanābhūtā paññā vipassanāpaññā. Samādhipaññāya antosamāpattiyaṃ kiccato	2198	
PA_tika-s02_01t:2198_5	pajānāti, “samāhito yathābhūtaṃ pajānātī”ti pana vacanato asammohato pajānāti. Tattha	2198	
PA_tika-s02_01t:2198_6	kiccatoti gocarajjhatte ārammaṇakaraṇakiccato. Asammohatoti sampayuttadhammesu sammohavidhamanato	2198	
PA_tika-s02_01t:2198_7	yathā pītipaṭisaṃvedanādīsu. Kimatthiyāti kiṃpayojanāti āha “ko etissā attho”ti.	2198	
PA_tika-s02_01t:2198_8	Abhiññeyye dhammeti yāthāvasarasalakkhaṇāvabodhavasena abhimukhaṃ ñeyye jānitabbe	2198	
PA_tika-s02_01t:2198_9	khandhāyatanādidhamme. Abhijānātīti salakkhaṇato sāmaññalakkhaṇato ca abhimukhaṃ	2198	
PA_tika-s02_01t:2198_10	avirajjhanavasena jānāti. Etena ñātapariññābyāpāramāha. Pariññeyyeti aniccātipi dukkhātipi	21981	
PA_tika-s02_01t:2198_11	anattātipi paricchijja jānitabbe. Parijānātīti “yaṃ kiñci rūpaṃ…pe… aniccaṃ khayaṭṭhenā”tiādinā	21981	
PA_tika-s02_01t:2198_12	paricchinditvā jānāti. Iminā tīraṇapariññābyāpāramāha. Pahātabbe dhammeti niccasaññādike	21981	
PA_tika-s02_01t:2198_13	yāva arahattamaggavajjhā sabbe pāpadhamme. Pajahati pakaṭṭhato jahati, vikkhambheti	21981	
PA_tika-s02_01t:2198_14	ceva samucchindati cāti attho. Iminā pahānapariññābyāpāramāha. Sā panesā paññā lokiyāpi	21981	
PA_tika-s02_01t:2198_15	tippakārā lokuttarāpi, tāsaṃ visesaṃ sayamevāha. Kiccatoti abhijānanavasena ārammaṇakiccato.	21981	
PA_tika-s02_01t:2198_16	Asammohatoti yathābalaṃ abhiññeyyādīsu sammohavidhamanato. Nibbānamārammaṇaṃ katvā	21981	
PA_tika-s02_01t:2198_17	pavattanato abhiññeyyādīsu vigatasammohato evāti āha “lokuttarā asammohato”ti.	21981	
PA_tika-s02_01t:2199_0	452. Kammassakatā sammādiṭṭhi ca vaṭṭanissitattā idha nādhippetā, vivaṭṭakathā hesāti	2199	
PA_tika-s02_01t:2199_1	vuttaṃ “vipassanāsammādiṭṭhiyā ca maggasammādiṭṭhiyā cā”ti. Parato ghosoti parato	2199	
PA_tika-s02_01t:2199_2	satthuto, sāvakato vā labbhamāno dhammaghoso. Tenāha “sappāyadhammassavana”nti. Tañhi	2199	
PA_tika-s02_01t:2199_3	sammādiṭṭhiyā paccayo bhavituṃ sakkoti, na yo koci paratoghoso. Upāyamanasikāroti	2199	
PA_tika-s02_01t:2199_4	yena nāmarūpapariggahādi sijjhati, tādiso pathamanasikāro. Ayañca sammādiṭṭhiyā paccayoti	2199	
PA_tika-s02_01t:2199_5	niyamapakkhiko, na sabbasaṃgāhakoti dassento “paccekabuddhānaṃ panā”tiādimāha. Yonisomanasikārasmiṃyevāti	2199	
PA_tika-s02_01t:2199_6	avadhāraṇena paratoghosameva nivatteti, na padaṭṭhānavisesaṃ paṭiyogīnivattanatthattā eva-saddassa.	2199	
PA_tika-s02_01t:2200_0	Laddhupakārāti yathārahaṃ nissayādivasena laddhapaccayā. Vipassanāsammādiṭṭhiyā anuggahitabhāvena	2200	
PA_tika-s02_01t:2200_1	gahitattā maggasammādiṭṭhīsu ca arahattamaggasammādiṭṭhi, anantarassa hi vidhi, paṭisedho	2200	
PA_tika-s02_01t:2200_2	vā. Aggaphalasamādhimhi tapparikkhāradhammesuyeva ca kevalo cetopariyāyo niruḷhoti	2200	
PA_tika-s02_01t:2200_3	sammādiṭṭhīti arahattamaggasammādiṭṭhi. Phalakkhaṇeti anantare kālantare cāti duvidhe	2200	
PA_tika-s02_01t:2200_4	phalakkhaṇe. Paṭippassaddhivasena sabbasaṃkilesehi ceto vimuccati etāyāti cetovimutti,	2200	
PA_tika-s02_01t:2200_5	aggaphalapaññaṃ ṭhapetvā avasesā phaladhammā. Tenāha “cetovimutti phalaṃ assāti.	2200	
PA_tika-s02_01t:2200_6	Cetovimuttisaṅkhātaṃ phalaṃ ānisaṃso”ti, sabbasaṃkilesehi cetaso vimuccanasaṅkhātaṃ	2200	
PA_tika-s02_01t:2200_7	paṭippassambhanasaññitaṃ pahānaṃ phalaṃ ānisaṃso cāti yojanā. Idha ca cetovimutti-saddena	2200	
PA_tika-s02_01t:2200_8	pahānamattaṃ gahitaṃ, pubbe pahāyakadhammā, aññathā phaladhammā eva ānisaṃsoti gayhamāne	2200	
PA_tika-s02_01t:2200_9	punavacanaṃ niratthakaṃ siyā.	2200	
PA_tika-s02_01t:2201_0	Paññāvimuttiphalānisaṃsāti etthāpi evameva attho veditabbo. Sammāvācākammantājīvā	2201	
PA_tika-s02_01t:2201_1	sīlasabhāvattā visesato samādhissa upakārā, tathā sammāsaṅkappo jhānasabhāvattā.	2201	
PA_tika-s02_01t:2201_2	Tathā hi so “appanā”ti niddiṭṭho. Sammāsatisammāvāyāmā pana samādhipakkhiyā evāti	2201	
PA_tika-s02_01t:2201_3	āha “avasesā dhammā cetovimuttīti veditabbā”ti. Catupārisuddhisīlanti ariyamaggādhigamassa	2201	
PA_tika-s02_01t:2201_4	padaṭṭhānabhūtaṃ catupārisuddhisīlaṃ. Sutādīsupi eseva nayo. Attano cittappavattiārocanavasena	2201	
PA_tika-s02_01t:2201_5	saha kathanaṃ saṃkathā, saṃkathāva sākacchā. Idha pana kammaṭṭhānapaṭibaddhāti āha	2201	
PA_tika-s02_01t:2201_6	“kammaṭṭhāne…pe… kathā”ti. Tattha kammaṭṭhānassa ekavāraṃ vīthiyā appaṭipajjanaṃ	2201	
PA_tika-s02_01t:2201_7	khalanaṃ, anekavāraṃ pakkhalanaṃ, tadubhayassa vicchedanīkathā khalanapakkhalanachedanakathā.	2201	
PA_tika-s02_01t:2201_8	Pūrentassāti vivaṭṭanissitaṃ katvā pālentassa brūhentassa ca. Suṇantassāti “yathāuggahitakammaṭṭhānaṃ	2201	
PA_tika-s02_01t:2201_9	phātiṃ gamissatī”ti evaṃ suṇantassa. Teneva hi “sappāyadhammassavana”nti vuttaṃ.	2201	
PA_tika-s02_01t:2201_10	Kammaṃ karontassāti bhāvanānuyogakammaṃ karontassa.	22011	
PA_tika-s02_01t:2202_0	Pañcasupi ṭhānesu anta-saddo hetuatthajotano daṭṭhabbo. Evañhi “yathā hī”tiādinā	2202	
PA_tika-s02_01t:2202_1	vuccamānā ambupamā ca yujjeyya. Udakakoṭṭhakanti ālavālaṃ. Thiraṃ katvā bandhatīti	2202	
PA_tika-s02_01t:2202_2	asithilaṃ daḷhaṃ nātimahantaṃ nātikhuddakaṃ katvā yojeti. Thiraṃ karotīti udakasiñcanakāle	2202	
PA_tika-s02_01t:2202_3	tato tato vissaritvā udakassa anikkhamanatthaṃ ālavālaṃ thirataraṃ karoti. Sukkhadaṇḍakoti	2202	
PA_tika-s02_01t:2202_4	tasseva ambagacchakassa sukkho sākhāsīsako. Kipillikapuṭoti tambakipillikakuṭajaṃ.	2202	
PA_tika-s02_01t:2202_5	Khaṇittinti kudālaṃ. Koṭṭhakabandhanaṃ viya sīlaṃ sammādiṭṭhiyā vaḍḍhanupāyassa mūlabhāvato.	2202	
PA_tika-s02_01t:2202_6	Udakasiñcanaṃ viya dhammassavanaṃ bhāvanāya paribrūhanato. Mariyādāya thirabhāvakaraṇaṃ	2202	
PA_tika-s02_01t:2202_7	viya samatho yathāvuttabhāvanādhiṭṭhānāya sīlamariyādāya daḷhabhāvāpādanato. Samāhitassa	2202	
PA_tika-s02_01t:2202_8	hi sīlaṃ thirataraṃ hoti. Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ	2202	
PA_tika-s02_01t:2202_9	ijjhitabbabhāvanāya vibandhāpanayanato. Mūlakhaṇanaṃ viya sattannaṃ anupassanānaṃ	2202	
PA_tika-s02_01t:2202_10	bhāvanā tassā vibandhassa mūlakānaṃ taṇhāmānadiṭṭhīnaṃ palikhaṇanato. Ettha ca yasmā	22021	
PA_tika-s02_01t:2202_11	suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,	22021	
PA_tika-s02_01t:2202_12	tato yathāsute atthe sākacchāsamāpajjanaṃ, tato kammaṭṭhānavisodhanena samathanipphatti,	22021	
PA_tika-s02_01t:2202_13	tato samāhitassa āraddhavipassakassa vipassanāpāripūri. Paripuṇṇavipassano maggasammādiṭṭhiṃ	22021	
PA_tika-s02_01t:2202_14	paribrūhetīti evametesaṃ aṅgānaṃ paramparāya sammukhā ca anuggaṇhanato ayamānupubbī	22021	
PA_tika-s02_01t:2202_15	kathitāti veditabbaṃ.	22021	
PA_tika-s02_01t:2203_0	453. Idha kiṃ pucchatīti idha evaṃ arahattaphalaṃ pāpitāya desanāya “kati panāvuso,	2203	
PA_tika-s02_01t:2203_1	bhavā”ti bhavaṃ pucchanto kīdisaṃ anusandhiṃ upādāya pucchatīti attho. Teneva hi	2203	
PA_tika-s02_01t:2203_2	“mūlameva gato anusandhī”ti vatvā adhippāyaṃ pakāsento “duppañño”tiādimāha. Duppaññoti	2203	
PA_tika-s02_01t:2203_3	hi idha appaṭividdhasacco adhippeto, na jaḷo eva. Kāmabhavotiādīsu kammopapattibhedato	2203	
PA_tika-s02_01t:2203_4	duvidhopi bhavo adhippetoti dassento “kāmabhavūpagaṃ kamma”ntiādimāha. Tattha yaṃ	2203	
PA_tika-s02_01t:2203_5	vattabbaṃ, taṃ visuddhimagge taṃsaṃvaṇṇanāyaṃ vuttanayena veditabbaṃ. Punabbhavassāti	2203	
PA_tika-s02_01t:2203_6	punappunaṃ aparāparaṃ bhavanato jāyanato punabbhavoti laddhanāmassa vaṭṭapabandhassa.	2203	
PA_tika-s02_01t:2203_7	Tenāha “idha vaṭṭaṃ pucchissāmī”ti. Abhinibbattīti bhavayonigatiādivasena nibbatti.	2203	
PA_tika-s02_01t:2203_8	Tahiṃ tahiṃ tasmiṃ tasmiṃ bhavādike. Abhinandanāti taṇhāabhinandanahetu. Gamanāgamanaṃ	2203	
PA_tika-s02_01t:2203_9	hotītiādinā bhavādīsu sattānaṃ aparāparaṃ cutipaṭisandhiyo dasseti. Khayanirodhenāti	2203	
PA_tika-s02_01t:2203_10	accantakhayasaṅkhātena anuppādanirodhena. Ubhayametaṃ na vattabbaṃ pahānābhisamayabhāvanābhisamayānaṃ	22031	
PA_tika-s02_01t:2203_11	accāsannakālattā. Vattabbaṃ taṃ hetuphaladhammūpacāravasena. Yathā hi padīpujjalanahetuko	22031	
PA_tika-s02_01t:2203_12	andhakāravigamo, evaṃ vijjuppādahetuko avijjānirodho, hetuphaladhammā ca samānakālāpi	22031	
PA_tika-s02_01t:2203_13	pubbāparakālā viya voharīyanti yathā – “cakkhuñca paṭicca rūpe ca uppajjati cakkhuviññāṇa”nti	22031	
PA_tika-s02_01t:2203_14	paccayapaccayuppannakiriyā. Gamanaṃ upacchijjati idha kāmabhave parinibbānena. Āgamanaṃ	22031	
PA_tika-s02_01t:2203_15	upacchijjati tattha rūpārūpesu parinibbānena. Gamanāgamanaṃ upacchijjati sabbaso	22031	
PA_tika-s02_01t:2203_16	aparāparuppattiyā abhāvato.	22031	
PA_tika-s02_01t:2204_0	454. Vivaṭṭakathāya parato jotitaṃ paṭhamaṃ jhānaṃ vivaṭṭaṃ patvā ṭhitassa ukkaṭṭhaniddesena	2204	
PA_tika-s02_01t:2204_1	ubhatobhāgavimuttassa nirodhasādhakaṃ vibhāvituṃ yuttanti āha “katamaṃ panāvusoti	2204	
PA_tika-s02_01t:2204_2	idha kiṃ pucchatī”tiādi. Tathā hi anantaraṃ nirodhasamāpajjanakena bhikkhunā jānitabbāni	2204	
PA_tika-s02_01t:2204_3	paṭhamassa jhānassa sampayogapahānaṅgāni pucchitāni. Aṅgavavatthānanti jhānaṅgavavatthānaṃ.	2204	
PA_tika-s02_01t:2204_4	Koṭṭhāsaparicchedoti tattha labbhamānaphassapañcamakādidhammakoṭṭhāsaparicchedo jānitabbo.	2204	
PA_tika-s02_01t:2204_5	Imasmiṃ jhāne ettakā dhammā saṃvijjanti, ettakā nirodhitāti jānitabbaṃ. Upakārānupakārāni	2204	
PA_tika-s02_01t:2204_6	aṅgānīti nirodhasamāpattiyā upakārāni ca anupakārāni ca aṅgāni. Nirodhasamāpattiyā	2204	
PA_tika-s02_01t:2204_7	hi soḷasahi ñāṇacariyāhi navahi samādhicariyāhi ca pattabbattā taṃtaṃñāṇassa samādhicariyāhi	2204	
PA_tika-s02_01t:2204_8	samatikkamitabbā dhammā anupakārakaṅgāni, samatikkamakā upakārakaṅgāni. Tesañhi vasena	2204	
PA_tika-s02_01t:2204_9	yathānupubbaṃ upasantupasantaoḷārikabhāvāya bhavaggasamāpattiyā saṅkhārāvasesasukhumataṃ	2204	
PA_tika-s02_01t:2204_10	pattā cittacetasikā yathāparicchinnaṃ kālaṃ nirujjhanti, appavattiṃ gacchanti. Tassāti	22041	
PA_tika-s02_01t:2204_11	nirodhassa. Anantarapaccayanti anantarapaccayasadisaṃ. Na hi nirodhassa koci dhammo	22041	
PA_tika-s02_01t:2204_12	anantarapaccayo nāma atthi. Yañhi tadā cittacetasikānaṃ tathā nirujjhanaṃ, taṃ yathāvuttapubbābhisaṅkhārahetukāya	22041	
PA_tika-s02_01t:2204_13	nevasaññānāsaññāyatanasamāpattiyā ahosīti sā tassa anantarapaccayo viya hotīti taṃ	22041	
PA_tika-s02_01t:2204_14	vuttaṃ. Cha samāpattiyoti suttantanayena vuttasuttantapiṭakasaṃvaṇṇanāti katvā. “Satta	22041	
PA_tika-s02_01t:2204_15	samāpattiyo”ti pana vattabbaṃ, aññathā idaṃ “caturaṅgika”nti na vattabbaṃ siyā. Nayaṃ	22041	
PA_tika-s02_01t:2204_16	vā dassetvāti ādiantadassanavasena nayadassanaṃ katvā.	22041	
PA_tika-s02_01t:2205_0	455. Evaṃ nirodhassa pādakaṃ vibhāvetvā idāni antonirodhe anupabandhabhāvato pañcannaṃ	2205	
PA_tika-s02_01t:2205_1	pasādānaṃ paccayapucchane paṭhamaṃ tāva te sarūpato āveṇikato āveṇikavisayato paṭissaraṇato	2205	
PA_tika-s02_01t:2205_2	ca pucchanavasena pāḷi pavattāti dassento “viññāṇanissaye pañca pasāde pucchanto”ti	2205	
PA_tika-s02_01t:2205_3	āha. Gocaravisayanti ettha kāmaṃ tabbahulacāritāpekkhaṃ gocaraggahaṇaṃ, anaññatthabhāvāpekkhaṃ	2205	
PA_tika-s02_01t:2205_4	visayaggahaṇanti attheva gocaravisayabhāvānaṃ viseso, vivariyamānaṃ pana ubhayampi	2205	
PA_tika-s02_01t:2205_5	ārammaṇasabhāvamevāti āha “gocarabhūtaṃ visaya”nti. Ekekassāti eko ekassa, añño aññassāti	2205	
PA_tika-s02_01t:2205_6	attho. Aññattho hi ayaṃ eka-saddo “ittheke abhivadantī”tiādīsu viya. Sace hītiādi	2205	
PA_tika-s02_01t:2205_7	abhūtaparikappanavacanametaṃ. Tattha samodhānetvāti ekajjhaṃ katvā. Vināpi mukhenātiādinā	2205	
PA_tika-s02_01t:2205_8	atthasallāpikanidassanaṃ nāma dasseti. Yathā viññāṇādhiṭṭhitameva cakkhu rūpaṃ passati,	2205	
PA_tika-s02_01t:2205_9	na kevalaṃ, evaṃ cakkhunissayameva viññāṇaṃ taṃ passati, na itaranti āha “cakkhupasāde	2205	
PA_tika-s02_01t:2205_10	upanehī”ti. Tena tesaṃ tattha saṃhaccakāritaṃ dasseti. Yadi vā nīlaṃ yadi vā pītakanti	22051	
PA_tika-s02_01t:2205_11	idaṃ nīlapītādisabhāvajānanamattaṃ sandhāyāha. Nīlaṃ pītakanti pajānanaṃ cakkhuviññāṇassa	22051	
PA_tika-s02_01t:2205_12	nattheva avikappakabhāvato. Etesaṃ cakkhuviññāṇādīnaṃ. Nissayasīsena nissitapucchā	22051	
PA_tika-s02_01t:2205_13	hesā, evañhi visayānubhavanacodanā samatthitā hoti. Tenāha “cakkhuviññāṇaṃ hī”tiādi.	22051	
PA_tika-s02_01t:2205_14	Yathāsakaṃ visayaṃ rajjanādivasena anubhavituṃ asamatthāni cakkhuviññāṇādīni, tattha	22051	
PA_tika-s02_01t:2205_15	samatthatāyeva ca natthi, na kiñci atthato paṭisarantāni viya hontīti vuttaṃ “kiṃ	22051	
PA_tika-s02_01t:2205_16	etāni paṭisarantī”ti. Javanamano paṭisaraṇanti pañcadvārikaṃ itarañca sādhāraṇato	22051	
PA_tika-s02_01t:2205_17	vatvā puna yāya’ssa rajjanādipavattiyā paṭisaraṇatā, sā savisesā yattha labbhati,	22051	
PA_tika-s02_01t:2205_18	taṃ dassento “manodvārikajavanamano vā”ti āha. Etasmiṃ pana dvāreti cakkhudvāre javanaṃ	22051	
PA_tika-s02_01t:2205_19	rajjati vā dussati vā muyhati vā, yato tattha aññāṇādiasaṃvaro pavattati.	22051	
PA_tika-s02_01t:2206_0	Tatrāti tasmiṃ javanamanasseva paṭisaraṇabhāve. Dubbalabhojakāti hīnasāmatthiyā rājabhoggā.	2206	
PA_tika-s02_01t:2206_1	Sevakānaṃ gaṇanāya yojitadivase labbhamānakahāpaṇo yuttikahāpaṇo. Andubandhanena	2206	
PA_tika-s02_01t:2206_2	baddhassa vissajjanena labbhamānakahāpaṇo bandhakahāpaṇo. Kiñci paharante mā paharantūti	2206	
PA_tika-s02_01t:2206_3	paṭikkhipato dātabbadaṇḍo māpahārakahāpaṇo. So sabbopi parittakesu gāmikamanussesu	2206	
PA_tika-s02_01t:2206_4	tathā labbhamāno ettako hotīti āha “aṭṭhakahāpaṇo vā”tiādi. Satavatthukanti satakarīsavatthukaṃ.	2206	
PA_tika-s02_01t:2206_5	Esa nayo sesapadadvayepi. Tatthātiādi upamāsaṃsandhanaṃ, taṃ suviññeyyameva.	2206	
PA_tika-s02_01t:2207_0	456. Antonirodhasmiṃ pañca pasādeti nirodhasamāpannassa pavattamāne pañca pasāde.	2207	
PA_tika-s02_01t:2207_1	Kiriyamayapavattasminti javanādikiriyānibbattakadhammappavattiyaṃ. Balavapaccayā	2207	
PA_tika-s02_01t:2207_2	hontīti pacchājātavippayuttaatthiavigatapaccayehi paccayā honti, upatthambhakabhāvena	2207	
PA_tika-s02_01t:2207_3	balavapaccayā honti. Jīvitindriyaṃ paṭiccāti indriyaatthiavigatapaccayavasena paccayabhūtaṃ	2207	
PA_tika-s02_01t:2207_4	jīvitindriyaṃ paṭicca pañcavidhopi pasādo tiṭṭhati. Jīvitindriyena vinā na tiṭṭhati	2207	
PA_tika-s02_01t:2207_5	jīvitindriyarahitassa kammasamuṭṭhānarūpakalāpassa abhāvato. Tasmāti yasmā anupālanalakkhaṇena	2207	
PA_tika-s02_01t:2207_6	jīvitena anupālitā eva usmā pavattati, na tena ananupālitā, tasmā usmā āyuṃ paṭicca	2207	
PA_tika-s02_01t:2207_7	tiṭṭhati. Jālasikhaṃ paṭicca ābhā paññāyatīti jālasikhāsaṅkhātabhūtasaṅghātaṃ saheva	2207	
PA_tika-s02_01t:2207_8	pavattamānaṃ nissāya “ābhā”ti laddhanāmā vaṇṇadhātu “ujjalati, andhakāraṃ vidhamati,	2207	
PA_tika-s02_01t:2207_9	rūpagatāni ca vidaṃsetī”tiādīhi pakārehi ñāyati. Taṃ ālokaṃ paṭiccāti taṃ vuttappakāraṃ	2207	
PA_tika-s02_01t:2207_10	ālokaṃ paccayaṃ labhitvā. Jālasikhā paññāyatīti “appikā, mahatī, uju, kuṭilā”tiādinā pākaṭā hoti.	22071	
PA_tika-s02_01t:2208_0	Jālasikhā viya kammajatejo nissayabhāvato. Āloko viya jīvitindriyaṃ tannissitabhāvato.	2208	
PA_tika-s02_01t:2208_1	Idāni upamopamitabbānaṃ sambandhaṃ dassetuṃ “jālasikhā hī”tiādi vuttaṃ. Ālokaṃ gahetvāva	2208	
PA_tika-s02_01t:2208_2	uppajjatīti iminā yathā jālasikhāya saheva āloko uppajjati, evaṃ kammajusmanā saheva	2208	
PA_tika-s02_01t:2208_3	jīvitindriyaṃ uppajjatīti dasseti. Jālasikhāsannissayo tassā satiyeva honto āloko	2208	
PA_tika-s02_01t:2208_4	tāya uppādito viya hotīti āha “attanā janitaālokenevā”ti. Usmā nāmettha kammasamuṭṭhānā	2208	
PA_tika-s02_01t:2208_5	tejodhātu tannissitañca jīvitindriyaṃ tadanupālakañcāti āha “kammajamahābhūtasambhavena	2208	
PA_tika-s02_01t:2208_6	jīvitindriyena usmāya anupālana”nti. Na kevalaṃ khaṇaṭṭhitiyā eva, atha kho pabandhānupacchedassapi	2208	
PA_tika-s02_01t:2208_7	jīvitindriyaṃ kāraṇanti āha “vassasatampi kammajatejapavattaṃ pāletī”ti. Usmā āyuno	2208	
PA_tika-s02_01t:2208_8	paccayo honto sesabhūtasahito eva hotīti āha “mahābhūtānī”ti. Tathā āyupi sahajātarūpaṃ	2208	
PA_tika-s02_01t:2208_9	pālentameva usmāya paccayo hotīti vuttaṃ “mahābhūtāni pāletī”ti.	2208	
PA_tika-s02_01t:2209_0	457. Āyu eva indriyapaccayādivasena sahajātadhammānaṃ anupālanavasena saṅkharaṇato	2209	
PA_tika-s02_01t:2209_1	āyusaṅkhāro. Bahuvacananiddeso pana anekasatasahassabhedesu rūpakalāpesu pavattiyā	2209	
PA_tika-s02_01t:2209_2	anekabhedanti katvā. Ārammaṇarasaṃ anubhavantīti vedaniyā yathā “niyyānikā”ti. Tenāha	2209	
PA_tika-s02_01t:2209_3	“vedanā dhammāvā”ti. Sukhādibhedabhinnattā bahuvacananiddeso. Imesaṃ āyusaṅkhāravedanānaṃ	2209	
PA_tika-s02_01t:2209_4	ekantanirodhaṃ samāpannassa maraṇena bhavitabbaṃ vedanāya niruddhattā. Āyusaṅkhārānaṃ	2209	
PA_tika-s02_01t:2209_5	tathā aniruddhattā nirodhassa samāpajjanameva na siyā, kuto vuṭṭhānaṃ. Tena vuttaṃ	2209	
PA_tika-s02_01t:2209_6	pāḷiyaṃ “te ca hāvuso”tiādi. Vuṭṭhānaṃ paññāyati saññāvedanādīnaṃ uppattiyā. Idāni	2209	
PA_tika-s02_01t:2209_7	tamatthaṃ vitthārato upamāya vibhāvetuṃ “yo hī”tiādi vuttaṃ. Ukkaṇṭhitvāti nānārammaṇāpātato	2209	
PA_tika-s02_01t:2209_8	nibbinditvā. Yathāparicchinnakālavasenāti yathāparicchinne kāle sampatte. Rūpajīvitindriyapaccayāti	2209	
PA_tika-s02_01t:2209_9	indriyapaccayabhūtā. Jālāpavattaṃ viya arūpadhammā tejussadabhāvato visayobhāsanato	2209	
PA_tika-s02_01t:2209_10	ca. Udakappahāro viya nirodhasamāpattiyā pubbābhisaṅkhāro. Pihitaaṅgārā viya rūpajīvitindriyaṃ	22091	
PA_tika-s02_01t:2209_11	usmāmattatāya anobhāsanato. Yathāparicchinnakālāgamananti yathāparicchinnakālassa	22091	
PA_tika-s02_01t:2209_12	upagamanaṃ. Anurūpapattivaseneva rūpapavattiggahaṇaṃ. Imaṃ rūpakāyaṃ jahantīti imasmā	22091	
PA_tika-s02_01t:2209_13	rūpakāyā kaḷevarā vigacchanti nappavattanti.	22091	
PA_tika-s02_01t:2210_0	Kāyena saṅkharīyantīti kāyasaṅkhārā tappaṭibaddhavuttitāya. Vācaṃ saṅkharontīti vacīsaṅkhārā.	2210	
PA_tika-s02_01t:2210_1	Vitakketvā vicāretvā hi vācaṃ bhindati katheti. Cittena saṅkharīyantīti cittasaṅkhārā	2210	
PA_tika-s02_01t:2210_2	tappaṭibaddhavuttito. Cittasaṅkhāranirodhacodanāya rūpanirodho viya cittanirodho	2210	
PA_tika-s02_01t:2210_3	acodito tesaṃ tato aññattāti na cittasampayuttanirodho ekantiko vitakkādinirodhe	2210	
PA_tika-s02_01t:2210_4	tadabhāvato. Yaṃ pana vuttaṃ “vācā aniruddhā hotī”ti, tampi na. Vācaṃ saṅkharontīti	2210	
PA_tika-s02_01t:2210_5	hi vacīsaṅkhārā, tesu niruddhesu kathaṃ vācāya anirodho. Cittaṃ pana niruddhesupi	2210	
PA_tika-s02_01t:2210_6	cittasaṅkhāresu tehi anabhisaṅkhatattā vitakkādinirodho viya pavattatiyevāti ayamettha	2210	
PA_tika-s02_01t:2210_7	parassa adhippāyo. Ānantariyakammaṃ kataṃ bhaveyya, cittassa aniruddhattā taṃ nissāya	2210	
PA_tika-s02_01t:2210_8	ca rūpadhammānaṃ anapagatattā te jīvanti eva nāmāti. Byañjane abhinivesaṃ akatvāti	2210	
PA_tika-s02_01t:2210_9	“cittasaṅkhārā niruddhā”ti vacanato teva niruddhā, na cittanti evaṃ neyyatthaṃ suttaṃ	2210	
PA_tika-s02_01t:2210_10	“nītattha”nti abhinivesaṃ akatvā. Ācariyānaṃ naye ṭhatvāti paramparāgatānaṃ ācariyānaṃ	22101	
PA_tika-s02_01t:2210_11	adhippāye ṭhatvāti attho. Upaparikkhitabboti suttantarāgamato suttantarapadassa aviparīto	22101	
PA_tika-s02_01t:2210_12	attho vīmaṃsitabbo. Yathā hi “asaññabhavo”ti vacanato “saññāva tattha natthi, itare	22101	
PA_tika-s02_01t:2210_13	pana cittacetasikā santī”ti ayamettha attho na gayhati. Yathā ca “nevasaññānāsaññāyatana”nti	22101	
PA_tika-s02_01t:2210_14	vacanato “saññāva tattha tādisī, na phassādayo”ti ayamettha attho na gayhati saññāsīsena	22101	
PA_tika-s02_01t:2210_15	desanāti katvā, evamidhāpi “cittasaṅkhārā niruddhā”ti, “saññāvedayitanirodho”ti ca	22101	
PA_tika-s02_01t:2210_16	desanāsīsameva. Sabbepi pana cittacetasikā tattha nirujjhantevāti ayamettha aviparīto	22101	
PA_tika-s02_01t:2210_17	attho veditabbo, tathāpubbābhisaṅkhārena sabbesaṃyeva cittacetasikānaṃ tattha nirujjhanato.	22101	
PA_tika-s02_01t:2210_18	Etena yaṃ pubbe “aññattā, tadabhāvato”ti ca yuttivacanaṃ, tadayuttaṃ adhippāyānavabodhatoti	22101	
PA_tika-s02_01t:2210_19	dassitaṃ hoti. Tenāha “attho hi paṭisaraṇaṃ, na byañjana”nti.	22101	
PA_tika-s02_01t:2211_0	Upahatānīti bādhitāni. Makkhitānīti dhaṃsitāni. Ārammaṇaghaṭṭanāya indriyānaṃ kilamatho	2211	
PA_tika-s02_01t:2211_1	cakkhunā bhāsurarūpasukhumarajadassanena vibhāvetabbo. Tathā hi uṇhakāle purato aggimhi	2211	
PA_tika-s02_01t:2211_2	jalante kharassare ca paṇave ākoṭite akkhīni bhedāni viya na sahanti sotāni “sikharena	2211	
PA_tika-s02_01t:2211_3	viya abhihaññantī”ti vattāro honti.	2211	
PA_tika-s02_01t:2212_0	458. Rūpāvacaracatutthajjhānameva rūpavirāgabhāvanāvasena pavattaṃ arūpajjhānanti	2212	
PA_tika-s02_01t:2212_1	nevasaññānāsaññāyatanaṃ vissajjento dhammasenāpati “sukhassa ca pahānā”tiādinā vissajjesi.	2212	
PA_tika-s02_01t:2212_2	Apagamanena vigamena paccayā apagamanapaccayā sukhādippahānāni. Adhigamapaccayā pana	2212	
PA_tika-s02_01t:2212_3	kasiṇesu rūpāvacaracatutthajjhānaṃ heṭṭhimā tayo ca āruppā. Na hi sakkā tāni anadhigantvā	2212	
PA_tika-s02_01t:2212_4	nevasaññānāsaññāyatanamadhigantuṃ. Nirodhato vuṭṭhānakaphalasamāpattinti nirodhato	2212	
PA_tika-s02_01t:2212_5	vuṭṭhānabhūtaṃ aniccānupassanāsamudāgataphalasamāpattiṃ. Sā hi “animittā cetovimuttī”ti	2212	
PA_tika-s02_01t:2212_6	vuccati. Yathā samathanissando abhiññā, mettākaruṇāmuditābrahmavihāranissando upekkhābrahmavihāro,	2212	
PA_tika-s02_01t:2212_7	kasiṇanissando āruppā, samathavipassanānissando nirodhasamāpatti, evaṃ vipassanāya	2212	
PA_tika-s02_01t:2212_8	nissandaphalabhūtaṃ sāmaññaphalanti āha “vipassanānissandāya phalasamāpattiyā”ti.	2212	
PA_tika-s02_01t:2212_9	Ārammaṇā nāma sārammaṇadhammānaṃ visesato uppattinimittanti āha “sabbanimittānanti	2212	
PA_tika-s02_01t:2212_10	rūpādīnaṃ sabbārammaṇāna”nti. Natthi ettha kiñci saṅkhāranimittanti animittā, asaṅkhatā	22121	
PA_tika-s02_01t:2212_11	dhātūti āha “sabbanimittāpagatāya nibbānadhātuyā”ti. Phalasamāpattisahajātaṃ manasikāraṃ	22121	
PA_tika-s02_01t:2212_12	sandhāyāha, na āvajjanamanasikāraṃ. Na hettha tassa sambhavo anulomānantaraṃ uppajjanato.	22121	
PA_tika-s02_01t:2213_0	Imasmiṃ ṭhāneti idha vuttanirodhassa ādimajjhapariyosānānaṃ gahitānaṃ imasmiṃ pariyosānassa	2213	
PA_tika-s02_01t:2213_1	gahitaṭṭhāne. Dvīhi balehīti samathavipassanābalehi. Tayo ca saṅkhārānanti kāyasaṅkhārādīnaṃ	2213	
PA_tika-s02_01t:2213_2	tiṇṇaṃ saṅkhārānaṃ. Soḷasahi ñāṇacariyāhīti aniccānupassanā, dukkhā, anattā, nibbidā,	2213	
PA_tika-s02_01t:2213_3	virāgā, nirodhā, paṭinissaggā, vivaṭṭānupassanā, sotāpattimaggo…pe… arahattaphalasamāpattīti	2213	
PA_tika-s02_01t:2213_4	imāhi soḷasahi ñāṇacariyāhi. Navahi samādhicariyāhīti paṭhamajjhānasamādhiādīhi navahi	2213	
PA_tika-s02_01t:2213_5	samādhicariyāhi. Yo yathāvuttāsu cariyāsu puggalassa vasībhāvo, sā vasībhāvatāpaññā.	2213	
PA_tika-s02_01t:2213_6	Assā sā kathitāti yojanā. Vinicchayakathāti vinicchayavasena pavattā aṭṭhakathā kathitā.	2213	
PA_tika-s02_01t:2213_7	Tasmā visuddhimagge taṃsaṃvaṇṇanāyañca vuttanayena veditabbā.	2213	
PA_tika-s02_01t:2214_0	Valañjanasamāpatti ariyavihāravasena viharaṇasamāpatti. Ṭhitiyāti ettha pabandhaṭṭhiti	2214	
PA_tika-s02_01t:2214_1	adhippetā, na khaṇaṭṭhiti. Kasmā? Samāpajjanattā. Tenāha “ṭhitiyāti ciraṭṭhitattha”nti.	2214	
PA_tika-s02_01t:2214_2	Addhānaparicchedoti ettakaṃ kālaṃ samāpattiyā vītināmessāmīti pageva kālaparicchedo.	2214	
PA_tika-s02_01t:2214_3	Rūpādinimittavasenāti kammakammanimittagatinimittesu yathārahaṃ labbhamānarūpādinimittavasena.	2214	
PA_tika-s02_01t:2214_4	Tattha yasmā kammanimitte chabbidhampi ārammaṇaṃ labbhati, tasmā “sabbanimittāna”nti	2214	
PA_tika-s02_01t:2214_5	vuttaṃ, na sabbesaṃ ārammaṇānaṃ ekajjhaṃ, ekantato vā manasikātabbato. Lakkhaṇavacanañhetaṃ	2214	
PA_tika-s02_01t:2214_6	yathā “dātabbametaṃ bhesajjaṃ, yadi me byādhitā siyu”nti.	2214	
PA_tika-s02_01t:2215_0	459. Nīlampi sañjānātītiādinā nīlādiggahaṇamukhena taṃvaṇṇānaṃ sattānaṃ sañjānanaṃ	2215	
PA_tika-s02_01t:2215_1	averādibhāvamanasikaraṇaṃ jotitanti āha “etasmiñhi ṭhāne appamāṇā cetovimutti kathitā”ti.	2215	
PA_tika-s02_01t:2215_2	Ettha ākiñcaññaṃ kathitanti sambandho. “Ettha suññatā”ti, “ettha animittā”ti etthāpi	2215	
PA_tika-s02_01t:2215_3	eseva nayo. Nti “idha aññaṃ abhinavaṃ nāma natthī”tiādinā vuttaṃ atthavacanaṃ. Etāti	2215	
PA_tika-s02_01t:2215_4	appamāṇacetovimuttiādayo. Ekanāmakāti ekekanāmakā, ye nānābyañjanāti adhippetā. Eko	2215	
PA_tika-s02_01t:2215_5	dhammoti arahattaphalasamāpatti. Catunāmakoti appamāṇacetovimuttiādināmako. Etanti	2215	
PA_tika-s02_01t:2215_6	etamatthaṃ. Appamāṇāti anodhiso, odhisopi vā “ettakā”ti aparimitā. Asesetvāti asubhasamāpatti	2215	
PA_tika-s02_01t:2215_7	viya ekasseva aggahaṇato.	2215	
PA_tika-s02_01t:2216_0	Kiñcāpi asubhanimittārammaṇampi kiñcanaṃ hoti, ārammaṇasaṅghaṭṭanassa kiñcanassa	2216	
PA_tika-s02_01t:2216_1	asubhasamāpattīnampi paṭibhāganimittasaṅkhātaṃ ārammaṇaṃ sabimbaṃ viya viggahaṃ kiñcanaṃ	2216	
PA_tika-s02_01t:2216_2	hutvā upaṭṭhāti, na tathā imassāti. Nanu brahmavihārapaṭhamāruppānampi paṭibhāganimittabhūtaṃ	2216	
PA_tika-s02_01t:2216_3	kiñci ārammaṇaṃ natthīti? Saccaṃ natthi, ayaṃ pana paṭhamāruppaviññāṇaṃ viya na paṭibhāganimittabhūtaārammaṇatāya	2216	
PA_tika-s02_01t:2216_4	evaṃ vuttā. Attenāti attanā. Bhavati etena attāti abhidhānaṃ buddhi cāti bhāvo, attā.	2216	
PA_tika-s02_01t:2216_5	Bhāva-saddopi attapariyāyoti āha “bhāvaposapuggalādisaṅkhātenā”ti. Nesaṃ appamāṇasamādhiādīnaṃ	2216	
PA_tika-s02_01t:2216_6	catunnaṃ. “Nānatā pākaṭāvā”ti vuttaṃ nānattaṃ bhūmito ārammaṇato ca dassetuṃ “attho	2216	
PA_tika-s02_01t:2216_7	panā”tiādi vuttaṃ. Parittādibhāvena atītādibhāvena ajjhattādibhāvena ca na vattabbaṃ	2216	
PA_tika-s02_01t:2216_8	ārammaṇaṃ etissāti navattabbārammaṇā nibbānārammaṇaphalasamāpattibhāvato.	2216	
PA_tika-s02_01t:2217_0	Ettakoti rāgādīhi saṃkiliṭṭhatāya ettakappamāṇo, uttāno parittacetasoti attho. Nibbānampi	2217	
PA_tika-s02_01t:2217_1	appamāṇameva pamāṇakaraṇānaṃ abhāvenāti ānetvā sambandho. Akuppāti arahattaphalacetovimutti	2217	
PA_tika-s02_01t:2217_2	paṭipakkhehi akopanīyatāya. Kiñcatīti kattari paṭhito dhātu maddanatthoti āha “kiñcati	2217	
PA_tika-s02_01t:2217_3	maddatī”ti. Tassa payogaṃ dassetuṃ “manussā kirā”tiādi vuttaṃ.	2217	
PA_tika-s02_01t:2218_0	Samūhādighanavasena sakiccaparicchedatāya ca saviggahā viya upaṭṭhitā saṅkhārā niccādiggāhassa	2218	
PA_tika-s02_01t:2218_1	vatthutāya “niccanimittaṃ sukhādinimitta”nti ca vuccati. Vipassanā pana tattha ghanavinibbhogaṃ	2218	
PA_tika-s02_01t:2218_2	karontī niccādiggāhaṃ vidhamentī “nimittaṃ samugghātetī”ti vuttā ghananimittassa	2218	
PA_tika-s02_01t:2218_3	ārammaṇabhūtassa abhāvā. Na gahitāti ekatthapadaniddese pāḷiyaṃ kasmā na gahitā?	2218	
PA_tika-s02_01t:2218_4	Sāti suññatā cetovimutti. Sabbatthāti appamāṇācetovimuttiādiniddesesu. Ārammaṇavasenāti	2218	
PA_tika-s02_01t:2218_5	ārammaṇavasenapi ekatthā, na kevalaṃ sabhāvasarasatova. Iminā pariyāyenāti appamāṇatotiādinā	2218	
PA_tika-s02_01t:2218_6	ārammaṇato laddhapariyāyena. Aññasmiṃ pana ṭhāneti ākiñcaññādisaddapavattihetuto	2218	
PA_tika-s02_01t:2218_7	aññena hetunā appamāṇātisaddappavattiyaṃ etassa cetovimuttiyā honti. Esa nayo sesesupi.	2218	
PA_tika-s02_01t:2218_8	Iminā pariyāyenāti iminā tāya tāya samaññāya voharitabbatāpariyāyena. Saccānaṃ dassanamukhena	2218	
PA_tika-s02_01t:2218_9	vaṭṭavasena uṭṭhitadesanaṃ arahattena kūṭaṃ gaṇhanto yathānusandhināva desanaṃ niṭṭhapesi.	2218	
PA_tika-s02_01t:2218_10	Yaṃ panettha atthato avibhattaṃ, taṃ suviññeyyameva.	22181	
PA_tika-s02_01t:2219	Mahāvedallasuttavaṇṇanāya līnatthappakāsanā samattā.	221	
PA_tika-s02_01t:2220	4. Cūḷavedallasuttavaṇṇanā	222	
PA_tika-s02_01t:2221_0	460. Ayaṃ desanā yasmā pucchāvissajjanavasena pavattā, tasmā pucchakavissajjake pucchānimittañca	2221	
PA_tika-s02_01t:2221_1	samudāyato vibhāvetuṃ “ko panāya”ntiādi vuttaṃ. Upāsakattanti amaggāgataṃ upāsakattaṃ.	2221	
PA_tika-s02_01t:2221_2	Tesanti ekādasanahutānaṃ. Maggāgatena upasamena santindriyo santamānaso.	2221	
PA_tika-s02_01t:2222_0	“Kiṃ nu kho ajja bhavissati ayyaputto”ti vīthiṃ olokayamānā. Olambanatthanti tassa	2222	
PA_tika-s02_01t:2222_1	hatthāvalambanatthaṃ pubbāciṇṇavasena attano hatthaṃ pasāresi. Bahiddhāti attanā	2222	
PA_tika-s02_01t:2222_2	aññaṃ visabhāgavatthuṃ sandhāya vadati. Paribhedakenāti pesuññavādinā.	2222	
PA_tika-s02_01t:2223_0	Adhigamappicchatāya “na pakāsetabbo”ti cintesi. Puna taṃ anukampanto “sace kho panāha”ntiādiṃ	2223	
PA_tika-s02_01t:2223_1	cintesi. Eso dhammoti eso lokuttaradhammo. Vivaṭṭaṃ uddissa upacitaṃ nibbedhabhāgiyaṃ	2223	
PA_tika-s02_01t:2223_2	kusalaṃ upanissayo. “Yadi me upanissayo atthi, sakkā etaṃ paṭiladdhuṃ. Sacepi natthi,	2223	
PA_tika-s02_01t:2223_3	āyatiṃ upanissayo bhavissatī”ti cirakālaparibhāvitāya ghaṭe padīpajālā viya abbhantare	2223	
PA_tika-s02_01t:2223_4	dippamānāya hetusampattiyā codiyamānā āha “evaṃ sante mayhaṃ pabbajjaṃ anujānāthā”ti.	2223	
PA_tika-s02_01t:2224_0	Lābhasakkāro uppajji sucirakālaṃ katūpacitapuññatāya. Abhinīhārasampannattāti sujātattherassa	2224	
PA_tika-s02_01t:2224_1	padumuttarassa bhagavato aggasāvakassa nipaccakāraṃ katvā – “tumhehi diṭṭhadhammassa	2224	
PA_tika-s02_01t:2224_2	bhāgī assa”nti nibbedhabhāgiyaṃ dānaṃ datvā katapatthanāsaṅkhātasampannābhinīhārattā.	2224	
PA_tika-s02_01t:2224_3	Nāticiraṃ kilamitthāti kammaṭṭhānaṃ bhāventī vipassanāya paripākavasena ciraṃ na	2224	
PA_tika-s02_01t:2224_4	kilamittha. Vuttamevatthaṃ vivarituṃ “ito paṭṭhāyā”tiādi vuttaṃ. Dutiyagamanenāti	2224	
PA_tika-s02_01t:2224_5	pabbājanatthaṃ gamanato dutiyagamanena.	2224	
PA_tika-s02_01t:2225_0	Upanetvāti pañhassa atthabhāvena upanetvā. Sakkāyanti sakāyaṃ. Upanikkhittaṃ kiñci	2225	
PA_tika-s02_01t:2225_1	vatthuṃ sampaṭicchamānā, viya sampaṭicchantī viya. Eko eva pāso etissāti ekapāsakā,	2225	
PA_tika-s02_01t:2225_2	gaṇṭhi. Sā hi sumociyā, anekapāsā pana dummociyā, ekapāsaggahaṇaṃ vissajjanassa sukarabhāvadassanatthaṃ.	2225	
PA_tika-s02_01t:2225_3	Paṭisambhidāvisaye ṭhatvāti etena theriyā pabhinnapaṭisambhidataṃ dasseti. Paccayabhūtāti	2225	
PA_tika-s02_01t:2225_4	ārammaṇādivasena paccayabhūtā.	2225	
PA_tika-s02_01t:2226_0	Theriyā visesādhigamassa attano avisayatāya visākho “na sakkā”tiādinā cintesīti daṭṭhabbaṃ.	2226	
PA_tika-s02_01t:2226_1	Saccavinibbhogapañhabyākaraṇenāti saccapariyāpannassa dhammassa dassanato aññānaññatthaniddhāraṇabhedanāsaṅkhātassa	2226	
PA_tika-s02_01t:2226_2	vinibbhogapañhassa vissajjanena. Dve saccānīti dukkhasamudayasaccāni. Paṭinivattetvāti	2226	
PA_tika-s02_01t:2226_3	parivattetvā. Gaṇṭhipañhanti dubbinibbedhatāya gaṇṭhibhūtaṃ pañhaṃ.	2226	
PA_tika-s02_01t:2227_0	Na taṃyeva upādānaṃ te pañcupādānakkhandhā ekadesassa samudāyatābhāvato, samudāyassa	2227	
PA_tika-s02_01t:2227_1	ca ekadesatābhāvato. Nāpi aññatra pañcahi upādānakkhandhehi upādānaṃ tassa tadekadesabhāvato.	2227	
PA_tika-s02_01t:2227_2	Na hi ekadeso samudāyavinimutto hoti. Yadi hi taññevātiādinā ubhayapakkhepi dosaṃ	2227	
PA_tika-s02_01t:2227_3	dasseti. Rūpādisabhāvampīti rūpavedanāsaññāviññāṇasabhāvampi, phassacetanādisabhāvampi	2227	
PA_tika-s02_01t:2227_4	upādānaṃ siyā. Aññatra siyāti pañcahi upādānakkhandhehi visuṃyeva upādānaṃ yadi siyā.	2227	
PA_tika-s02_01t:2227_5	Parasamayeti nikāyavāde. Cittavippayutto anusayoti nidassanamattametaṃ nikāyavāde	2227	
PA_tika-s02_01t:2227_6	cittasabhāvābhāvaviññāṇādīnampi cittavippayuttabhāvapaṭijānanato. Evaṃ byākāsīti	2227	
PA_tika-s02_01t:2227_7	“na kho, āvuso”tiādinā khandhagatachandarāgabhāvena byākāsi. Atthadhammanicchayasambhavato	2227	
PA_tika-s02_01t:2227_8	asambandhena. Tesu katthacipi asammuyhanato avitthāyantena. Pucchāvisaye mohandhakāravigamanena	2227	
PA_tika-s02_01t:2227_9	padīpasahassaṃ jālentena viya. Saupādānupādānaṭṭhānaṃ anuttānatāya pacurajanassa	2227	
PA_tika-s02_01t:2227_10	gūḷho. Aggahitasaṅketānaṃ kesañci paṭicchāditasadisattā paṭicchanno. Tilakkhaṇabbhāhatadhammavisayatāya	22271	
PA_tika-s02_01t:2227_11	tilakkhaṇāhato. Gambhīrañāṇagocaratāya gambhīro. Laddhapatiṭṭhā ariyasaccasampaṭivedhanato.	22271	
PA_tika-s02_01t:2227_12	Evaṃ diṭṭhadhammādibhāvato vesārajjappattā. Sabbaso nivutthabrahmacariyatāya tiṇṇaṃ	22271	
PA_tika-s02_01t:2227_13	bhavānampi aparabhāge nibbāne nivutthavatīti bhavamatthake ṭhitā.	22271	
PA_tika-s02_01t:2228_0	461. “Rūpaṃ attato samanupassatī”ti paduddhāraṃ katvā “idhekacco”tiādinā paṭisambhidāpāṭhena	2228	
PA_tika-s02_01t:2228_1	tadatthaṃ vivarati. Tattha attato samanupassatīti attāti samanupassati, attabhāvena	2228	
PA_tika-s02_01t:2228_2	samanupassati. Ahanti attānaṃ niddisati. Ahaṃbuddhinibandhanañhi attānaṃ attavādī	2228	
PA_tika-s02_01t:2228_3	paññapeti, tasmā yaṃ rūpaṃ so ahanti yadetaṃ mama rūpaṃ nāma, so ahanti vuccamāno	2228	
PA_tika-s02_01t:2228_4	mama attā taṃ mama rūpanti rūpañca attañca advayaṃ anaññaṃ samanupassati. Tathā passato	2228	
PA_tika-s02_01t:2228_5	ca attā viya rūpaṃ, rūpaṃ viya vā attā aniccoti āpannameva. Accīti jālasikhā. Sā	2228	
PA_tika-s02_01t:2228_6	ce vaṇṇo, cakkhuviññeyyāva siyā, na kāyaviññeyyā, vaṇṇopi vā kāyādiviññeyyo acciyā	2228	
PA_tika-s02_01t:2228_7	anaññattāti upameyyaṃ viya upamāpi diṭṭhigatikassa ayuttāva. Diṭṭhipassanāyāti micchādiṭṭhisaṅkhātāya	2228	
PA_tika-s02_01t:2228_8	passanāya passati, na taṇhāmānapaññānupassanāya. Arūpaṃ vedanādiṃ attāti gahetvā	2228	
PA_tika-s02_01t:2228_9	chāyāya rukkhādhīnatāya chāyāvantaṃ rukkhaṃ viya, rūpassa santakabhāvena attādhīnatāya	2228	
PA_tika-s02_01t:2228_10	rūpavantaṃ attānaṃ samanupassati. Pupphādhīnatāya pupphasmiṃ gandhaṃ viya ādheyyabhāvena	22281	
PA_tika-s02_01t:2228_11	attādhīnatāya rūpassa attani rūpaṃ samanupassati. Yathā karaṇḍo maṇino ādhāro, evaṃ	22281	
PA_tika-s02_01t:2228_12	rūpampi attano ādhāroti katvā attānaṃ rūpasmiṃ samanupassati. Eseva nayoti iminā	22281	
PA_tika-s02_01t:2228_13	attano vedanādīhi anaññattaṃ tesañcādhāraṇataṃ nissitatañca yathāvuttaṃ atidisati.	22281	
PA_tika-s02_01t:2229_0	Arūpaṃ attāti kathitaṃ “vedanāvanta”ntiādīsu viya rūpena vomissakatāya abhāvato.	2229	
PA_tika-s02_01t:2229_1	Rūpārūpamissako attā kathito rūpena saddhiṃ sesārūpadhammānaṃ attāti gahitattā. Ucchedadiṭṭhi	2229	
PA_tika-s02_01t:2229_2	kathitā rūpādīnaṃ vināsadassanato. Tenevāha “rūpaṃ attāti yo vadeyya, taṃ na upapajjati,	2229	
PA_tika-s02_01t:2229_3	attā me uppajjati ca veti cāti iccassa evamāgataṃ hotī”tiādi. Avasesesūti pannarasasu	2229	
PA_tika-s02_01t:2229_4	ṭhānesu. Sassatadiṭṭhi kathitā rūpavantādibhāvena gahitassa aniddhāritarūpattā.	2229	
PA_tika-s02_01t:2230_0	Diṭṭhigatiko yaṃ vatthuṃ attāti samanupassati, yebhuyyena taṃ niccaṃ sukhanti ca	2230	
PA_tika-s02_01t:2230_1	samanupassateva. Sāvako pana tappaṭikkhepena sabbe dhammā anattāti sudiṭṭhattā rūpaṃ	2230	
PA_tika-s02_01t:2230_2	attāti na samanupassati, tathābhūto ca aniccaṃ dukkhaṃ anattāti samanupassati, tathā	2230	
PA_tika-s02_01t:2230_3	vedanādayoti dassento “na rūpaṃ attato”tiādimāha. Evaṃ bhavadiṭṭhipi avijjābhavataṇhā	2230	
PA_tika-s02_01t:2230_4	viya vaṭṭassa samudayoyevāti diṭṭhikathāyaṃ “ettakena gamanaṃ hotī”tiādi. Diṭṭhippahānakathāyañca	2230	
PA_tika-s02_01t:2230_5	“ettakena gamanaṃ na hotī”tiādi vuttaṃ.	2230	
PA_tika-s02_01t:2231_0	462. Heṭṭhā vuttamatthameva pucchitattā “theriyā paṭipucchitvā vissajjetabbo”ti vatvā	2231	
PA_tika-s02_01t:2231_1	paṭipucchanavidhiṃ dassetuṃ “upāsakā”tiādi vuttaṃ. Paṭipattivasenāti sakkāyanirodhagāminipaṭipadābhāvena.	2231	
PA_tika-s02_01t:2231_2	Saṅkhatāsaṅkhatavasena lokiyalokuttaravasena saṅgahitāsaṅgahitavasenāti “vasenā”ti	2231	
PA_tika-s02_01t:2231_3	padaṃ paccekaṃ yojetabbaṃ. Tattha kāmaṃ asaṅkhato nāma maggo natthi, kiṃ saṅkhato,	2231	
PA_tika-s02_01t:2231_4	udāhu asaṅkhatoti pana pucchāvasena tathā vuttaṃ? “Ariyo”ti vacaneneva maggassa lokuttarato	2231	
PA_tika-s02_01t:2231_5	siddhā, saṅgāhakakhandhapariyāpannānaṃ pana maggadhammānampi siyā lokiyatāti idha	2231	
PA_tika-s02_01t:2231_6	lokiyaggahaṇaṃ. Kiñcāpi saṅgahitapadameva pāḷiyaṃ āgataṃ, na asaṅgahitapadaṃ, ye	2231	
PA_tika-s02_01t:2231_7	pana saṅgāhakabhāvena vuttā, te saṅgahitā na hontīti aṭṭhakathāyaṃ asaṅgahitaggahaṇaṃ	2231	
PA_tika-s02_01t:2231_8	katanti daṭṭhabbaṃ. Saṅkhatotiādīsu samecca sambhuyya paccayehi katoti saṅkhato.	2231	
PA_tika-s02_01t:2231_9	Tathābhūto ca taṃsamaṅgino puggalassa pubbabhāgacetanāti mayhaṃ maggo aṭṭhaṅgiko	2231	
PA_tika-s02_01t:2231_10	hotu sattaṅgiko vāti cetitabhāvena cetito. Sahajātacetanāyapi cetitova tassā sahakārīkāraṇabhāvato,	22311	
PA_tika-s02_01t:2231_11	tato eva pakappito āyūhito. Paccayehi nipphāditattā kato nibbattito ca. Samāpajjantena	22311	
PA_tika-s02_01t:2231_12	attano santāne sammadeva āpajjantena uppādentena. Iti sattahipi padehi paccayanibbattitaṃyeva	22311	
PA_tika-s02_01t:2231_13	ariyamaggassa dasseti.	22311	
PA_tika-s02_01t:2232_0	Asaṅgahito khandhānaṃ padeso etassa atthīti maggo sappadeso. Natthi etesaṃ padesāti	2232	
PA_tika-s02_01t:2232_1	khandhā nippadesā. Padissati etena samudāyoti hi padeso, avayavo. Ayanti maggo. Sappadesattā	2232	
PA_tika-s02_01t:2232_2	ekadesattā. Nippadesehi samudāyabhāvato niravasesapadesehi. Yathā nagaraṃ rajjekadesabhūtaṃ	2232	
PA_tika-s02_01t:2232_3	tadantogadhattā rajjena saṅgahitaṃ, evaṃ ariyamaggo khandhattayekadesabhūto tadantogadhattā	2232	
PA_tika-s02_01t:2232_4	tīhi khandhehi saṅgahitoti dasseti “nagaraṃ viya rajjenā”ti iminā. Sajātitoti samānajātitāya,	2232	
PA_tika-s02_01t:2232_5	samānasabhāvattā evāti attho. Ettha ca sīlakkhandho “nava koṭisahassānī”tiādinā vuttapabhedavasena	2232	
PA_tika-s02_01t:2232_6	ceva sampattasamādānaviratiādivasena ca gayhamāno nippadeso, maggasīlaṃ pana ājīvaṭṭhamakameva	2232	
PA_tika-s02_01t:2232_7	samucchedaviratimattamevāti sappadesaṃ. Samādhikkhandho parittamahaggatādivasena	2232	
PA_tika-s02_01t:2232_8	ceva upacārappanāsamādhivasena ca anekabhedatāya nippadeso, maggasamādhi pana lokuttarova,	2232	
PA_tika-s02_01t:2232_9	appanāsamādhi evāti sappadeso. Tathā paññākkhandho parittamahaggatādivasena ceva	2232	
PA_tika-s02_01t:2232_10	sutamayañāṇādivasena ca anekabhedatāya nippadeso, maggapaññā pana lokuttarāva, bhāvanāmayā	22321	
PA_tika-s02_01t:2232_11	evāti sappadesā. Attano dhammatāyāti sahakārīkāraṇaṃ anapekkhitvā attano sabhāvena	22321	
PA_tika-s02_01t:2232_12	attano balena appetuṃ na sakkoti vīriyena anupatthambhitaṃ, satiyā ca anupaṭṭhitaṃ.	22321	
PA_tika-s02_01t:2232_13	Paggahakiccanti yathā kosajjapakkhe na patitā cittaṭṭhiti, tathā paggaṇhanakiccaṃ.	22321	
PA_tika-s02_01t:2232_14	Apilāpanakiccanti yathā ārammaṇe na pilavati, evaṃ apilāpanakiccaṃ.	22321	
PA_tika-s02_01t:2233_0	Ekato jātāti sahajātā. Piṭṭhiṃ datvā onatasahāyo viya vāyāmo samādhissa ārammaṇe	2233	
PA_tika-s02_01t:2233_1	appanāya visesapaccayabhāvato. Aṃsakūṭaṃ datvā ṭhitasahāyo viya sati samādhissa ārammaṇe	2233	
PA_tika-s02_01t:2233_2	daḷhapavattiyā paccayabhāvato. Kiriyatoti upakārakiriyato.	2233	
PA_tika-s02_01t:2234_0	Ākoṭetvāti ārammaṇaṃ āhanitvā. Tathā hi vitakko “āhananaraso”ti, yogāvacaro ca “kammaṭṭhānaṃ	2234	
PA_tika-s02_01t:2234_1	takkāhataṃ vitakkapariyāhataṃ karotī”ti vuccati. Idhāpīti sammādiṭṭhisaṅkappesu.	2234	
PA_tika-s02_01t:2234_2	Kiriyatoti vuttappakāraupakārakiriyato.	2234	
PA_tika-s02_01t:2235_0	Subhasukhādinimittaggāhavidhamanaṃ catukiccasādhanaṃ. Paccayattenāti sahajātādipaccayabhāvena.	2235	
PA_tika-s02_01t:2235_1	Catukiccasādhanavasenevāti idaṃ maggavīriyasseva gahitabhāvadassanaṃ. Tañhi ekaṃyeva	2235	
PA_tika-s02_01t:2235_2	hutvā catukiccaṃ yathāvuttaupakārakasabhāvena ca parivāraṭṭhena parikkhāro hoti.	2235	
PA_tika-s02_01t:2235_3	Maggasampayuttadhammānanti iminā maggadhammānampi gahaṇaṃ, na taṃsampayuttaphassādīnaṃyeva.	2235	
PA_tika-s02_01t:2235_4	Ekacittakkhaṇikāti maggacittuppādavasena ekacittakkhaṇikā.	2235	
PA_tika-s02_01t:2236_0	Sattahi ñāṇehīti paramukkaṃsagatehi sattahi javanehi sampayuttañāṇehi, sattahi vā	2236	
PA_tika-s02_01t:2236_1	anupassanāñāṇehi. Ādito sevanā āsevanā, tato paraṃ vaḍḍhanā bhāvanā, punappunaṃ karaṇaṃ	2236	
PA_tika-s02_01t:2236_2	bahulīkammanti adhippāyenāha “aññena cittenā”tiādi. Adhippāyavasena niddhāretvā gahetabbatthaṃ	2236	
PA_tika-s02_01t:2236_3	suttaṃ neyyatthaṃ. Yathārutavasena gahetabbatthaṃ nītatthaṃ. Evaṃ santeti yadi idaṃ	2236	
PA_tika-s02_01t:2236_4	suttaṃ nītatthaṃ, āsevanādi ca visuṃ visuṃ cittehi hoti, evaṃ sante. Āsevanādi nāma	2236	
PA_tika-s02_01t:2236_5	cittassa anekavāraṃ uppattiyā hoti, na ekavāramevāti āha “ekaṃ citta”ntiādi. Tatrāyaṃ	2236	
PA_tika-s02_01t:2236_6	saṅkhepattho – āsevanāvasena pavattamānaṃ cittaṃ sucirampi kālaṃ āsevanāvaseneva	2236	
PA_tika-s02_01t:2236_7	pavatteyya, tathā bhāvanābahulīkammavasena pavattamānānipi, na cettha ettakāneva	2236	
PA_tika-s02_01t:2236_8	cittāni āsevanāvasena pavattanti, ettakāni bhāvanāvasena, bahulīkammavasenāti niyamo	2236	
PA_tika-s02_01t:2236_9	labbhati. Iti anekacittakkhaṇikaariyamaggaṃ vadantassa dunnivāriyovāyaṃ doso. Yathā	2236	
PA_tika-s02_01t:2236_10	pana pubbabhāgepi nānācittesu pavattapariññādikiccānaṃ sammādiṭṭhiādīnaṃ paṭivedhakāle	22361	
PA_tika-s02_01t:2236_11	yathārahaṃ catukiccasādhanaṃ, ekacittakkhaṇikā ca pavatti, evaṃ vipassanāya pavattābhisaṅkhāravasena	22361	
PA_tika-s02_01t:2236_12	āsevanābhāvanābahulīkammāni paṭivedhakāle ekacittakkhaṇikāneva hontīti vadantānaṃ	22361	
PA_tika-s02_01t:2236_13	ācariyānaṃ na koci doso āsevanādīhi kātabbakiccassa tadā ekacittakkhaṇeyeva sijjhanato.	22361	
PA_tika-s02_01t:2236_14	Tenāha “ekacittakkhaṇikāvā”tiādi. Sace sañjānātīti sace saññattiṃ gacchati. Yāguṃ	22361	
PA_tika-s02_01t:2236_15	pivāhīti uyyojetabbo dhammasākacchāya abhabbabhāvatoti adhippāyo.	22361	
PA_tika-s02_01t:2237_0	463. Puññābhisaṅkhārādīsūti ādi-saddena kāyasañcetanādi lakkhaṇe kāyasaṅkhārādikepi	2237	
PA_tika-s02_01t:2237_1	saṅgaṇhāti, na apuññāneñjābhisaṅkhāre eva. Kāyapaṭibaddhattā kāyena saṅkharīyati,	2237	
PA_tika-s02_01t:2237_2	na kāyasamuṭṭhānattā. Cittasamuṭṭhānā hi te dhammāti. Nibbattīyatīti ca idaṃ kāye	2237	
PA_tika-s02_01t:2237_3	sati sabbhāvaṃ, asati ca abhāvaṃ sandhāya vuttaṃ. Vācanti vacīghosaṃ. Saṅkharotīti	2237	
PA_tika-s02_01t:2237_4	janeti. Tenāha “nibbattetī”ti. Na hi taṃ vitakkavicārarahitacittaṃ vacīghosaṃ nibbattetuṃ	2237	
PA_tika-s02_01t:2237_5	sakkoti. Cittapaṭibaddhattāti etena cittassa nissayādipaccayabhāvo cittasaṅkhārasaṅkharaṇanti	2237	
PA_tika-s02_01t:2237_6	dasseti. Aññamaññamissāti atthato bhinnāpi kāyasaṅkhārādivacanavacanīyabhāvena aññamaññamissitā	2237	
PA_tika-s02_01t:2237_7	abhinnā viya, tato eva āluḷitā saṃkiṇṇā avibhūtā apākaṭā duddīpanā duviññāpayā. Ādānaggahaṇamuñcanacopanānīti	2237	
PA_tika-s02_01t:2237_8	yassa kassaci kāyena ādātabbassa ādānasaṅkhātaṃ gahaṇaṃ, vissajjanasaṅkhātaṃ muñcanaṃ,	2237	
PA_tika-s02_01t:2237_9	yathātathācalanasaṅkhātaṃ copananti imāni pāpetvā sādhetvā uppannā. Kāyato pavattā	2237	
PA_tika-s02_01t:2237_10	saṅkhārā, kāyena saṅkharīyantīti ca kāyasaṅkhārātveva vuccanti. Hanusaṃcopananti	22371	
PA_tika-s02_01t:2237_11	hanusañcalanaṃ. Vacībhedanti vācānicchāraṇaṃ. Vācaṃ saṅkharontīti katvā idha vacīsaṅkhārātveva vuccanti.	22371	
PA_tika-s02_01t:2238_0	464. Samāpajjissanti padaṃ nirodhassa āsannānāgatabhāvavisayaṃ āsannaṃ vajjetvā dūrassa	2238	
PA_tika-s02_01t:2238_1	gahaṇe payojanābhāvato. Nirodhapādakassa nevasaññānāsaññāyatanacittassa ca gahaṇato	2238	
PA_tika-s02_01t:2238_2	paṭṭhāya nirodhaṃ samāpajjati nāmāti adhippāyena “padadvayena nevasaññānāsaññāyatanasamāpattikālo	2238	
PA_tika-s02_01t:2238_3	kathito”ti vuttaṃ. Tathā cittaṃ bhāvitaṃ hotīti ettha addhānaparicchedacittaggahaṇaṃ	2238	
PA_tika-s02_01t:2238_4	itaresaṃ nānantariyabhāvato. Na hi baladvayañāṇasamādhicariyānaṃ vasībhāvāpādanacittehi	2238	
PA_tika-s02_01t:2238_5	vinā addhānaparicchedacittaṃ acittakabhāvāya hoti.	2238	
PA_tika-s02_01t:2239_0	Sesasaṅkhārehīti kāyasaṅkhāracittasaṅkhārehi. Dutiyajjhāneyeva nirujjhati anuppattinirodhena.	2239	
PA_tika-s02_01t:2239_1	Itaresupi eseva nayo. Vuṭṭhahissanti padaṃ vuṭṭhahanassa āsannānāgatabhāvavisayaṃ	2239	
PA_tika-s02_01t:2239_2	āsannaṃ vajjetvā dūrassa gahaṇe payojanābhāvato. Nirodhato vuṭṭhānassa ca cittuppādena	2239	
PA_tika-s02_01t:2239_3	paricchinnattā tato oramevāti āha “padadvayena antonirodhakālo kathito”ti. Tathā	2239	
PA_tika-s02_01t:2239_4	cittaṃ bhāvitaṃ hotīti yathā yathāparicchinnakālameva acittakabhāvo, tato paraṃ sacittakabhāvo	2239	
PA_tika-s02_01t:2239_5	hoti, tathā nirodhassa parikammacittaṃ uppāditaṃ hoti.	2239	
PA_tika-s02_01t:2240_0	Paṭisaṅkhāti paṭisaṅkhāya idameva kātabbaṃ jānitvā appavattimattaṃ. Samāpajjantīti	2240	
PA_tika-s02_01t:2240_1	acittakabhāvaṃ sampadeva āpajjanti. Atha kasmā sattāhameva samāpajjantīti? Yathākālaparicchedakaraṇato,	2240	
PA_tika-s02_01t:2240_2	tañca yebhuyyena āhārūpajīvīnaṃ sattānaṃ upādinnakapavattassa ekadivasaṃ bhuttāhārassa	2240	
PA_tika-s02_01t:2240_3	sattāhameva yāpanato.	2240	
PA_tika-s02_01t:2241_0	Sabbā phalasamāpatti assāsapassāse na samuṭṭhāpetīti idaṃ natthīti āha “samuṭṭhāpetī”ti.	2241	
PA_tika-s02_01t:2241_1	Yā pana na samuṭṭhāpeti, taṃ dassento “imassa pana…pe… na samuṭṭhāpetī”ti āha. Tattha	2241	
PA_tika-s02_01t:2241_2	imassāti idha pāḷiyaṃ vuttanirodhasamāpajjanabhikkhuno. Tassa pana phalasamāpatti	2241	
PA_tika-s02_01t:2241_3	catutthajjhānikāvāti niyamo natthīti āha “kiṃ vā etenā”tiādi. Abbohārikāti sukhumattabhāvappattiyā	2241	
PA_tika-s02_01t:2241_4	“atthī”ti voharituṃ asakkuṇeyyāti keci. Nirodhassa pana pādakabhūtāya catutthajjhānādisamādhicariyāya	2241	
PA_tika-s02_01t:2241_5	vasena acatutthajjhānikāpi nirodhānantaraphalasamāpatti assāsapassāse na samuṭṭhāpetīti	2241	
PA_tika-s02_01t:2241_6	abhāvato eva te abbohārikā vuttā. Evañca katvā sañjīvattheravatthumhi ānītasamāpattiphalanidassanampi	2241	
PA_tika-s02_01t:2241_7	suṭṭhu upapajjati. Tenāha “bhavaṅgasamayenevetaṃ kathita”nti. Kiriyamayapavattavaḷañjanakāleti	2241	
PA_tika-s02_01t:2241_8	ettha kiriyamayapavattaṃ kāyavacīviññattivipphāro, tassa vaḷañjanakāle pavattanasamaye.	2241	
PA_tika-s02_01t:2241_9	Vācaṃ abhisaṅkhātuṃ na sakkonti aviññattijanakattā tesaṃ vitakkavicārānaṃ.	2241	
PA_tika-s02_01t:2242_0	Saguṇenāti sarasena, sabhāvenāti attho. Suññatā nāma phalasamāpatti rāgādīhi suññattā.	2242	
PA_tika-s02_01t:2242_1	Tathā rāganimittādīnaṃ abhāvā animittā, rāgapaṇidhiādīnaṃ abhāvā appaṇihitāti āha	2242	
PA_tika-s02_01t:2242_2	“animittaappaṇihitesupi eseva nayo”ti. Animittaṃ appaṇihitañca nibbānaṃ ārammaṇaṃ	2242	
PA_tika-s02_01t:2242_3	katvā uppannaphalasamāpattiyaṃ phasso animitto phasso appaṇihito phasso nāmāti imamatthaṃ	2242	
PA_tika-s02_01t:2242_4	“eseva nayo”ti iminā atidisati.	2242	
PA_tika-s02_01t:2243_0	Attasuññatādassanato anattānupassanā suññatā, niccanimittugghāṭanato aniccānupassanā	2243	
PA_tika-s02_01t:2243_1	animittā, sukhappaṇidhipaṭikkhepato dukkhānupassanā appaṇihitāti āha – “suññatā…pe…	2243	
PA_tika-s02_01t:2243_2	vipassanāpi vuccatī”ti. Aniccato vuṭṭhātīti saṅkhārānaṃ aniccākāraggāhiniyā vuṭṭhānagāminiyā	2243	
PA_tika-s02_01t:2243_3	parato ekatovuṭṭhānaubhatovuṭṭhānehi nimittapavattato vuṭṭhāti. Aniccato pariggahetvāti	2243	
PA_tika-s02_01t:2243_4	ca idaṃ “na ekantikaṃ evampi hotī”ti katvā vuttaṃ. Esa nayo sesesupi. Appaṇihitavipassanāya	2243	
PA_tika-s02_01t:2243_5	maggotiādinā, suññatavipassanāya maggotiādinā ca yojanaṃ sandhāyāha “eseva nayo”ti.	2243	
PA_tika-s02_01t:2243_6	Vikappo āpajjeyya āgamanassa vavatthānassa abhāvena avavatthānakarattā. Evañhi tayo	2243	
PA_tika-s02_01t:2243_7	phassā phusantīti evaṃ saguṇato ārammaṇato ca nāmalābhe suññatādināmakā tayo phassā	2243	
PA_tika-s02_01t:2243_8	phusantīti aniyamavacanaṃ. Sameti yujjati ekasseva phassassa nāmattayayogato.	2243	
PA_tika-s02_01t:2244	Sabbasaṅkhatavivittatāya nibbānaṃ viveko nāma upadhivivekoti katvā. Ninnatā tappaṭipakkhavimukhassa tadabhimukhatā. Poṇatā onamanaṃ, pabbhāratā tato vissaṭṭhabhāvo.	224	
PA_tika-s02_01t:2245_0	465. Cakkhādito rūpādīsu pavattarūpakāyato uppajjanato pañcadvārikaṃ sukhaṃ kāyikaṃ	2245	
PA_tika-s02_01t:2245_1	nāma, manodvārikaṃ cetophassajātāya cetasikaṃ nāma. Sabhāvaniddeso sukhayatīti katvā.	2245	
PA_tika-s02_01t:2245_2	Madhurabhāvadīpakanti iṭṭhabhāvajotanaṃ. Vedayitabhāvadīpakanti vedakabhāvavibhāvakaṃ.	2245	
PA_tika-s02_01t:2245_3	Vedanā eva hi paramatthato ārammaṇaṃ vedeti, ārammaṇaṃ pana veditabbanti. Dukkhanti	2245	
PA_tika-s02_01t:2245_4	sabhāvaniddesotievamādiatthavacanaṃ sandhāyāha “eseva nayo”ti. Ṭhitisukhāti ṭhitiyā	2245	
PA_tika-s02_01t:2245_5	dharamānatāya sukhā, na ṭhitikkhaṇamattena. Tenāha “atthibhāvo sukha”nti. Vipariṇāmadukkhāti	2245	
PA_tika-s02_01t:2245_6	vipariṇamanena vigamanena dukkhā, na nirodhakkhaṇena. Tenāha “natthibhāvo dukkha”nti.	2245	
PA_tika-s02_01t:2245_7	Apariññātavatthukānañhi sukhavedanuparamo dukkhato upaṭṭhāti. Svāyamattho piyavippayogena	2245	
PA_tika-s02_01t:2245_8	dīpetabbo. Ṭhitidukkhā vipariṇāmasukhāti etthāpi eseva nayo. Tenāha “atthibhāvo dukkhaṃ,	2245	
PA_tika-s02_01t:2245_9	natthibhāvo sukha”nti. Dukkhavedanuparamo hi sattānaṃ sukhato upaṭṭhāti. Evañhi vadanti	2245	
PA_tika-s02_01t:2245_10	– “tassa rogassa vūpasamena aho sukhaṃ jāta”nti. Jānanabhāvoti yāthāvasabhāvato avabujjhanaṃ.	22451	
PA_tika-s02_01t:2245_11	Adukkhamasukhañhi vedanaṃ jānantassa sukhaṃ hoti tassa sukhumabhāvato, yathā tadaññe	22451	
PA_tika-s02_01t:2245_12	dhamme salakkhaṇato sāmaññalakkhaṇato ca sammadeva avabodho paramaṃ sukhaṃ. Tenevāha –	22451	
PA_tika-s02_01t:2246	“Yato yato sammasati, khandhānaṃ udayabbayaṃ;	224	
PA_tika-s02_01t:2247	Labhatī pītipāmojjaṃ, amataṃ taṃ vijānata”nti. ;	224	
PA_tika-s02_01t:2248_0	Ajānanabhāvoti ettha vuttavipariyāyena attho veditabbo. Dukkhañhi sammohavihāroti.	2248	
PA_tika-s02_01t:2248_1	Aparo nayo jānanabhāvoti jānanassa ñāṇassa sabbhāvo. Ñāṇasampayuttā hi ñāṇopanissayā	2248	
PA_tika-s02_01t:2248_2	ca adukkhamasukhā vedanā sukhā iṭṭhākārā. Yathāha “iṭṭhā ceva iṭṭhaphalā cā”ti. Ajānanabhāvo	2248	
PA_tika-s02_01t:2248_3	dukkhanti ettha vuttavipariyāyena attho veditabbo.	2248	
PA_tika-s02_01t:2249_0	Katamo anusayo anusetīti kāmarāgānusayādīsu sattasu anusayesu katamo anusayo anusayavasena	2249	
PA_tika-s02_01t:2249_1	pavattati? Appahīnabhāvena hi santāne anusayantīti anusayā, anurūpaṃ kāraṇaṃ labhitvā	2249	
PA_tika-s02_01t:2249_2	uppajjantīti attho. Etena kāraṇalābhe sati uppajjanārahatā nesaṃ dassitā. Appahīnā	2249	
PA_tika-s02_01t:2249_3	hi kilesā kāraṇalābhe sati uppajjanti. Tenāha “appahīnaṭṭhena sayito viya hotī”ti.	2249	
PA_tika-s02_01t:2249_4	Te ca nippariyāyato anāgatā kilesā daṭṭhabbā, atītā paccuppannā ca taṃsabhāvattā	2249	
PA_tika-s02_01t:2249_5	tathā vuccanti. Na hi dhammānaṃ kālabhedena sabhāvabhedo atthi. Yadi appahīnaṭṭho	2249	
PA_tika-s02_01t:2249_6	anusayaṭṭho, nanu sabbepi kilesā appahīnā anusayā bhaveyyunti? Na mayaṃ appahīnatāmattena	2249	
PA_tika-s02_01t:2249_7	anusayaṭṭhaṃ vadāma, atha kho pana appahīnaṭṭhena thāmagatā kilesā anusayā. Idaṃ	2249	
PA_tika-s02_01t:2249_8	thāmagamanañca rāgādīnameva āveṇiko sabhāvo daṭṭhabbo, yato abhidhamme – “thāmagataṃ	2249	
PA_tika-s02_01t:2249_9	anusayaṃ pajahatī”ti vuttaṃ. Soti rāgānusayo. Appahīnoti appahīnabhāvamukhena anusayanaṭṭhamāha.	2249	
PA_tika-s02_01t:2249_10	So ca apariññātakkhandhavatthuto, pariññātesu patiṭṭhaṃ na labhati. Tenāha “na sabbāya	22491	
PA_tika-s02_01t:2249_11	sukhāya vedanāya so appahīno”ti. Ārammaṇavasena cāyaṃ anusayaṭṭho adhippeto. Tenāha	22491	
PA_tika-s02_01t:2249_12	“na sabbaṃ sukhaṃ vedanaṃ ārabbha uppajjatīti attho”ti.	22491	
PA_tika-s02_01t:2250	Vatthuvasenapi pana anusayaṭṭho veditabbo, yo “bhūmiladdha”nti vuccati. Tena hi aṭṭhakathāyaṃ vuttaṃ –	225	
PA_tika-s02_01t:2251_0	“Bhūmīti vipassanāya ārammaṇabhūtā tebhūmakā pañcakkhandhā. Bhūmiladdhaṃ nāma tesu	2251	
PA_tika-s02_01t:2251_1	khandhesu uppattirahaṃ kilesajātaṃ. Tena hi sā bhūmiladdhā nāma hoti, tasmā bhūmiladdhanti	2251	
PA_tika-s02_01t:2251_2	vuccati, sā ca kho na ārammaṇavasena. Ārammaṇavasena hi sabbepi atītānāgate pariññātepi	2251	
PA_tika-s02_01t:2251_3	ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ khandhe	2251	
PA_tika-s02_01t:2251_4	ārabbha soreyyaseṭṭhinandamāṇavakādīnaṃ viya. Yadi ca taṃ bhūmiladdhaṃ nāma siyā,	2251	
PA_tika-s02_01t:2251_5	tassa appaheyyato na koci bhavamūlaṃ pajaheyya, vatthuvasena pana bhūmiladdhaṃ veditabbaṃ.	2251	
PA_tika-s02_01t:2251_6	Yattha yattha hi vipassanāya apariññātā khandhā uppajjanti, tattha tattha uppādato	2251	
PA_tika-s02_01t:2251_7	pabhuti tesu vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabba”ntiādi.	2251	
PA_tika-s02_01t:2252_0	Esa nayo sabbatthāti iminā “na sabbāya dukkhāya vedanāya so appahīno, na sabbaṃ dukkhaṃ	2252	
PA_tika-s02_01t:2252_1	vedanaṃ ārabbha uppajjatī”tiādiṃ atidisati. Tattha yaṃ vattabbaṃ, taṃ vuttanayeneva	2252	
PA_tika-s02_01t:2252_2	veditabbaṃ. “Yo anusayo yattha anuseti, so pahīyamāno tattha pahīno nāma hotī”ti	2252	
PA_tika-s02_01t:2252_3	tattha tattha pahānapucchā, taṃ sandhāyāha “kiṃ pahātabbanti ayaṃ pahānapucchā nāmā”ti.	2252	
PA_tika-s02_01t:2253_0	Ekeneva byākaraṇenāti “idhāvuso, visākha, bhikkhu vivicceva kāmehī”tiādinā ekeneva	2253	
PA_tika-s02_01t:2253_1	vissajjanena. Dve pucchāti anusayapucchā pahānapucchāti dvepi pucchā vissajjesi.	2253	
PA_tika-s02_01t:2253_2	“Rāgaṃ tena pajahatī”ti idamekaṃ vissajjanaṃ, “na tattha rāgānusayo anusetī”ti idamekaṃ	2253	
PA_tika-s02_01t:2253_3	vissajjanaṃ, pucchānukkamañcettha anādiyitvā pahānakkamena vissajjanā pavattā. “Dve	2253	
PA_tika-s02_01t:2253_4	pucchā vissajjesī”ti saṅkhepato vuttamatthaṃ vivarituṃ “idhā”tiādi vuttaṃ. Tattha	2253	
PA_tika-s02_01t:2253_5	tathāvikkhambhitameva katvāti iminā yo rāgaṃ vikkhambhetvā puna uppajjituṃ appadānato	2253	
PA_tika-s02_01t:2253_6	tathāvikkhambhitameva katvā maggena samugghāteti, tassa vasena “rāgaṃ tena pajahati,	2253	
PA_tika-s02_01t:2253_7	na tattha rāgānusayo anusetī”ti vattabbanti dasseti. Kāmoghādīhi catūhi oghehi saṃsārabhavogheneva	2253	
PA_tika-s02_01t:2253_8	vā vegasā vuyhamānesu sattesu taṃ uttaritvā pattabbaṃ, tassa pana gādhabhāvato patiṭṭhānabhūtaṃ.	2253	
PA_tika-s02_01t:2253_9	Tenāha bhagavā – “tiṇṇo pāraṅgato thale tiṭṭhati brāhmaṇo”ti.	2253	
PA_tika-s02_01t:2254_0	Suññatādibhedena anekabhedattā pāḷiyaṃ “anuttaresū”ti bahuvacananiddesoti “anuttarā	2254	
PA_tika-s02_01t:2254_1	vimokkhā”ti vatvā puna tesaṃ sabbesampi arahattabhāvasāmaññena “arahatte”ti vuttaṃ.	2254	
PA_tika-s02_01t:2254_2	Visaye cetaṃ bhummaṃ. Patthanaṃ paṭṭhapentassāti “aho vatāhaṃ arahattaṃ labheyya”nti	2254	
PA_tika-s02_01t:2254_3	patthanaṃ upaṭṭhapentassa, patthentassāti attho. Paṭṭhapentassāti cettha hetumhi	2254	
PA_tika-s02_01t:2254_4	antasaddo. Kathaṃ pana arahattavisayā patthanā uppajjatīti? Na kāci arahattaṃ ārammaṇaṃ	2254	
PA_tika-s02_01t:2254_5	katvā patthanā uppajjati anadhigatattā avisayabhāvato. Parikappitarūpaṃ pana taṃ	2254	
PA_tika-s02_01t:2254_6	uddissa patthanā uppajjati. “Uppajjati pihāpaccayā”ti vuttaṃ paramparapaccayataṃ	2254	
PA_tika-s02_01t:2254_7	sandhāya, ujukaṃ pana paccayabhāvo natthīti vuttaṃ “na patthanāya paṭṭhapanamūlakaṃ	2254	
PA_tika-s02_01t:2254_8	uppajjatī”ti. Idaṃ pana sevitabbaṃ domanassaṃ akusalappahānassa kusalābhivuḍḍhiyā	2254	
PA_tika-s02_01t:2254_9	ca nimittabhāvato. Tenāha bhagavā – “domanassampāhaṃ, devānaminda, duvidhena vadāmi	2254	
PA_tika-s02_01t:2254_10	sevitabbampi asevitabbampī”ti. Tīhi māsehi sampajjanakā temāsikā. Sesapadadvayepi	22541	
PA_tika-s02_01t:2254_11	eseva nayo. Imasmiṃ vāreti imasmiṃ pavāraṇavāre. Visuddhipavāraṇanti “parisuddho	22541	
PA_tika-s02_01t:2254_12	aha”nti evaṃ pavattaṃ visuddhipavāraṇaṃ. Arahantānameva hesa pavāraṇā.	22541	
PA_tika-s02_01t:2255_0	Na kadāci pahātabbassa pahāyakatā atthīti dassento “na domanassena vā”tiādiṃ vatvā	2255	
PA_tika-s02_01t:2255_1	pariyāyenetaṃ vuttaṃ, taṃ vibhāvento “ayaṃ panā”tiādimāha. Yaṃ panettha vattabbaṃ,	2255	
PA_tika-s02_01t:2255_2	taṃ parato vitthārena āgamissati. Paṭipadaṃ gahetvā patthanaṃ katvā patthanaṃ ṭhapetvā.	2255	
PA_tika-s02_01t:2255_3	Paṭisañcikkhatīti ovādavasena attānaṃ samuttejento katheti. Sīlena hīnaṭṭhānanti	2255	
PA_tika-s02_01t:2255_4	aññehi arahattāya paṭipajjantehi sīlena hīnaṭṭhānaṃ kiṃ tuyhaṃ atthīti adhippāyo.	2255	
PA_tika-s02_01t:2255_5	Suparisuddhanti akhaṇḍādibhāvato sudhotajātimaṇi viya suṭṭhu parisuddhaṃ. Supaggahitanti	2255	
PA_tika-s02_01t:2255_6	kadācipi saṅkocābhāvato vīriyaṃ suṭṭhu paggahitaṃ. Paññāti vipassanāpaññā paṭipakkhehi	2255	
PA_tika-s02_01t:2255_7	anadhibhūtatāya akuṇṭhā tikkhavisadā saṅkhārānaṃ sammasane sūrā hutvā vahati pavattati.	2255	
PA_tika-s02_01t:2255_8	Pariyāyenāti tassa domanassassa arahattupanissayatāpariyāyena. Ārammaṇavasena anusayanaṃ	2255	
PA_tika-s02_01t:2255_9	idhādhippetanti āha “na taṃ ārabbha uppajjatī”ti. Anuppajjanamettha pahānaṃ nāmāti	2255	
PA_tika-s02_01t:2255_10	vuttaṃ “pahīnova tattha paṭighānusayoti attho”ti. Tatiyajjhānena vikkhambhetabbā	22551	
PA_tika-s02_01t:2255_11	avijjā, sā eva ariyamaggena samucchindīyatīti “avijjānusayaṃ vikkhambhetvā”tiādi	22551	
PA_tika-s02_01t:2255_12	vuttaṃ, anusayasadisatāya vā. “Rāgānusayaṃ vikkhambhetvā”ti etthāpi eseva nayo. Catutthajjhāne	22551	
PA_tika-s02_01t:2255_13	nānuseti nāma tattha kātabbakiccākaraṇato.	22551	
PA_tika-s02_01t:2256_0	466. Tasmāti paccanīkattā sabhāvato kiccato paccayato cāti adhippāyo. Visabhāgapaṭibhāgo	2256	
PA_tika-s02_01t:2256_1	kathito “kaṇhasukkasappaṭibhāgā dhammā”tiādīsu viya. Andhakārāti andhakārasadisā	2256	
PA_tika-s02_01t:2256_2	appakā sabhāvato. Avibhūtā apākaṭā anoḷārikabhāvato. Tato eva duddīpanā duviññāpanā.	2256	
PA_tika-s02_01t:2256_3	Tādisāvāti upekkhāsadisāva. Yathā upekkhā sukhadukkhāni viya na oḷārikā, evaṃ avijjā	2256	
PA_tika-s02_01t:2256_4	rāgadosā viya na oḷārikā. Atha kho andhakārā avibhūtā duddīpanā duviññāpanāti attho.	2256	
PA_tika-s02_01t:2256_5	Sabhāgapaṭibhāgo kathito “paṇidhi paṭighoso”tiādīsu viya. Yattakesu ṭhānesūti dukkhādīsu	2256	
PA_tika-s02_01t:2256_6	yattakesu ṭhānesu, yattha vā ñeyyaṭṭhānesu. Visabhāgapaṭibhāgoti andhakārassa viya	2256	
PA_tika-s02_01t:2256_7	āloko vighātakapaṭibhāgo. Vijjāti maggañāṇaṃ adhippetaṃ, vimuttīti phalanti āha “ubhopete	2256	
PA_tika-s02_01t:2256_8	dhammā anāsavā”ti. Anāsavaṭṭhenātiādīsu paṇītaṭṭhenātipi vattabbaṃ. Sopi hi vimuttinibbānānaṃ	2256	
PA_tika-s02_01t:2256_9	sādhāraṇo, vimuttiyā asaṅkhataṭṭhena nibbānassa visabhāgatāpi labbhateva. Pañhaṃ	2256	
PA_tika-s02_01t:2256_10	atikkamitvā gatosi, apucchitabbaṃ pucchantoti adhippāyo. Pañhānaṃ paricchedapamāṇaṃ	22561	
PA_tika-s02_01t:2256_11	gahetuṃ yuttaṭṭhāne aṭṭhatvā tato paraṃ pucchanto nāsakkhi pañhānaṃ pariyantaṃ gahetuṃ.	22561	
PA_tika-s02_01t:2256_12	Appaṭibhāgadhammassāti nippariyāyato sabhāgapaṭibhāgena appaṭibhāgadhammassa. Anāgatādipariyāyena	22561	
PA_tika-s02_01t:2256_13	nibbānassa sabhāgapaṭibhāgo vutto, visabhāge ca attheva saṅkhatadhammā, tasmā nippariyāyato	22561	
PA_tika-s02_01t:2256_14	kiñci sabhāgapaṭibhāgaṃ sandhāya pucchatīti katvā “accayāsī”tiādi vuttaṃ. Asaṅkhatassa	22561	
PA_tika-s02_01t:2256_15	hi appatiṭṭhassa ekantaniccassa sato nibbānassa kuto nippariyāyena sabhāgassa sambhavo.	22561	
PA_tika-s02_01t:2256_16	Tenāha “nibbānaṃ nāmeta”ntiādi.	22561	
PA_tika-s02_01t:2257_0	Viraddhoti ettha sabhāgapaṭibhāgaṃ pucchissāmīti nicchayābhāvato pucchitamatthaṃ	2257	
PA_tika-s02_01t:2257_1	virajjhitvāva pucchi, na ajānitvāti attho. Etena heṭṭhā sabbapucchā diṭṭhasaṃsandananayena	2257	
PA_tika-s02_01t:2257_2	jānitvāva pavattāti dīpitaṃ hoti. Therī pana taṃ taṃ pucchitamatthaṃ sabhāvato vibhāventī	2257	
PA_tika-s02_01t:2257_3	satthu desanāñāṇaṃ anugantvāva vissajjesi. Nibbānogadhanti nibbānaṃ ogāhitvā ṭhitaṃ	2257	
PA_tika-s02_01t:2257_4	nibbānantogadhaṃ. Tenāha “nibbānabbhantaraṃ nibbānaṃ anupaviṭṭha”nti. Assāti brahmacariyassa.	2257	
PA_tika-s02_01t:2258_0	467. Paṇḍiccena samannāgatāti ettha vuttapaṇḍiccaṃ dassetuṃ “dhātukusalā”tiādi vuttaṃ.	2258	
PA_tika-s02_01t:2258_1	Tenevāha – “kittāvatā nu kho, bhante, paṇḍito hoti? Yato kho, ānanda, bhikkhu dhātukusalo	2258	
PA_tika-s02_01t:2258_2	ca hoti, āyatanakusalo ca paṭiccasamuppādakusalo ca ṭhānāṭṭhānakusalo ca. Ettāvatā	2258	
PA_tika-s02_01t:2258_3	nu kho, ānanda, bhikkhu paṇḍito hotī”ti. Paññāmahattaṃ nāma theriyā asekkhappaṭisambhidappattāya	2258	
PA_tika-s02_01t:2258_4	paṭisambhidāyo pūretvā ṭhitatāti taṃ dassetuṃ “mahante atthe”tiādi vuttaṃ. Rājayuttehīti	2258	
PA_tika-s02_01t:2258_5	rañño kamme niyuttapurisehi. Āhaccavacanenāti satthārā karaṇādīni āhanitvā pavattitavacanena.	2258	
PA_tika-s02_01t:2258_6	Yadettha atthato na vibhattaṃ, taṃ heṭṭhā vuttanayattā suviññeyyameva.	2258	
PA_tika-s02_01t:2259	Cūḷavedallasuttavaṇṇanāya līnatthappakāsanā samattā.	225	
PA_tika-s02_01t:2260	5. Cūḷadhammasamādānasuttavaṇṇanā	226	
PA_tika-s02_01t:2261_0	468. Dhammoti gahitagahaṇānīti dhammo vā hotu itaro vā, dhammoti paggahitaggāhappavattā	2261	
PA_tika-s02_01t:2261_1	cariyāva. Āyūhanakkhaṇeti tassa dhammoti gahitassa pavattanakkhaṇe. Sukhanti akicchaṃ.	2261	
PA_tika-s02_01t:2261_2	Tenāha “sukara”nti. Dukkhavipākanti aniṭṭhaphalavipaccanaṃ.	2261	
PA_tika-s02_01t:2262_0	469. Yathā cakkhādīnaṃ pañcannaṃ indriyānaṃ yathāsakaṃ visayaggahaṇaṃ sabhāvasiddhaṃ,	2262	
PA_tika-s02_01t:2262_1	evaṃ manasopi. Te ca visayā iṭṭhākārato gahaṇe na koci doso, purisattabhāve na ca	2262	
PA_tika-s02_01t:2262_2	te dosaṃ pavattentīti ayaṃ tesaṃ samaṇabrāhmaṇānaṃ laddhīti āha “vatthukāmesupi kilesakāmesupi	2262	
PA_tika-s02_01t:2262_3	doso natthī”ti, assādetvā visayaparibhoge natthi ādīnavo, tappaccayā na koci antarāyoti	2262	
PA_tika-s02_01t:2262_4	adhippāyo. Pātabyataṃ āpajjantīti paribhuñjanakataṃ upagacchanti. Paribhogattho hi	2262	
PA_tika-s02_01t:2262_5	ayaṃ pā-saddo kattusādhano ca tabya-saddo, yathāruci paribhuñjantīti attho. Kilesakāmopi	2262	
PA_tika-s02_01t:2262_6	assādiyamāno vatthukāmantogadhoyeva, kilesakāmavasena pana nesaṃ assādetabbatāti	2262	
PA_tika-s02_01t:2262_7	āha “vatthukāmesu kilesakāmena pātabyata”nti. Kilesakāmenāti karaṇatthe karaṇavacanaṃ.	2262	
PA_tika-s02_01t:2262_8	Pātabyataṃ paribhuñjitabbatanti etthāpi kattuvaseneva attho veditabbo. Moḷiṃ katvāti	2262	
PA_tika-s02_01t:2262_9	veṇibandhavasena moḷiṃ katvā. Tāpasaparibbājikāhīti tāpasapabbajjūpagatāhi. Pariññaṃ	2262	
PA_tika-s02_01t:2262_10	paññapentīti idaṃ “pahānamāhaṃsū”ti padasseva vevacananti “pahānaṃ samatikkamaṃ paññapentī”ti	22621	
PA_tika-s02_01t:2262_11	vuttaṃ. Tena kāmā nāmete aniccā dukkhā vipariṇāmadhammāti yāthāvato parijānanaṃ idha	22621	
PA_tika-s02_01t:2262_12	“pahāna”nti adhippetaṃ, na vinābhāvamattanti dasseti. Māluvāsipāṭikāti māluvāvidalaṃ	22621	
PA_tika-s02_01t:2262_13	māluvāphale poṭṭalikā. Santāsaṃ āpajjeyyāti sāle adhivatthadevatāya pavattiṃ gahetvā	22621	
PA_tika-s02_01t:2262_14	vuttaṃ. Tadā hi tassā evaṃ hoti. Koviḷārapattasadisehīti mahākoviḷārapattasaṇṭhānehi.	22621	
PA_tika-s02_01t:2262_15	Saṇṭhānavasena hetaṃ vuttaṃ, māluvāpattā pana koviḷārapattehi mahantatarāni ceva	22621	
PA_tika-s02_01t:2262_16	ghanatarāni ca honti. Vipulabahughanagarupattatāya mahantaṃ bhāraṃ janetvā. Sāti	22621	
PA_tika-s02_01t:2262_17	māluvālatā. Oghananti heṭṭhato olambanahetubhūtaṃ ghanabhāvaṃ.	22621	
PA_tika-s02_01t:2263_0	Andhavanasubhagavanaggahaṇaṃ tesaṃ abhilakkhitabhāvato. Nāḷikerādīsu tiṇajātīsu.	2263	
PA_tika-s02_01t:2263_1	Khādanupalakkhaṇaṃ upacikānaṃ uṭṭhahanaggahaṇanti āha “uṭṭhaheyyu”nti. Keḷiṃ karontī	2263	
PA_tika-s02_01t:2263_2	viyāti vilambananadī viya keḷiṃ karontī. Idāni ahaṃ taṃ ajjhottharinti pamodamānā	2263	
PA_tika-s02_01t:2263_3	viya ito cito ca vipphandamānā vilambantī. Samphassopi sukho mudutaluṇakomalabhāvato.	2263	
PA_tika-s02_01t:2263_4	Dassanampi sukhaṃ ghanabahalapattasaṃhatatāya. Somanassajātāti pubbe anussavavasena	2263	
PA_tika-s02_01t:2263_5	bhavanavināsabhayā santāsaṃ āpajji, idāni tassā sampattidassanena palobhitā somanassajātā ahosi.	2263	
PA_tika-s02_01t:2264_0	Viṭabhiṃ kareyyāti ātānavitānavasena jaṭentī jālaṃ kareyya. Tathābhūtā ca ghanapattasañchannatāya	2264	
PA_tika-s02_01t:2264_1	chattasadisī hotīti āha “chattākārena tiṭṭheyyā”ti. Sakalaṃ rukkhanti upari sabbasākhāpasākhaṃ	2264	
PA_tika-s02_01t:2264_2	sabbarukkhaṃ. Bhassamānāti paliveṭhanavaseneva otaramānā. Yāva mūlā otiṇṇasākhāhīti	2264	
PA_tika-s02_01t:2264_3	māluvā bhārena onamitvā rukkhassa yāva mūlā otiṇṇasākhāhi puna abhiruhamānā. Sabbasākhāti	2264	
PA_tika-s02_01t:2264_4	heṭṭhā majjhe upari cāti sabbāpi sākhāyo paliveṭhentī. Saṃsibbitvā jālasantānakaniyāmena	2264	
PA_tika-s02_01t:2264_5	jaṭetvā. Evaṃ aparāparaṃ saṃsibbanena ajjhottharantī. Sabbasākhā heṭṭhā katvā sayaṃ	2264	
PA_tika-s02_01t:2264_6	upari ṭhatvā mahābhārabhāvena vāte vā vāyante deve vā vassante padāleyya. Sākhaṭṭhakavimānanti	2264	
PA_tika-s02_01t:2264_7	sākhāpaṭibaddhaṃ vimānaṃ. Yasmā idha satthārā “seyyathāpi, bhikkhave”tiādinā bhūtapubbameva	2264	
PA_tika-s02_01t:2264_8	vatthu upamābhāvena āhaṭaṃ, tasmā “idaṃ pana vimāna”ntiādi vuttaṃ.	2264	
PA_tika-s02_01t:2265_0	471. Bahalarāgasabhāvoti paccavekkhaṇāhi nīharituṃ asakkuṇeyyatāya balavā hutvā abhibhavanarāgadhātuko.	2265	
PA_tika-s02_01t:2265_1	Rāgajanti rāganimittajātaṃ. Diṭṭhe diṭṭhe ārammaṇeti diṭṭhe diṭṭhe visabhāgārammaṇe.	2265	
PA_tika-s02_01t:2265_2	Nimittaṃ gaṇhātīti kilesuppattiyā kāraṇabhūtaṃ anubyañjanaso nimittaṃ gaṇhāti, sikkhāgāravena	2265	
PA_tika-s02_01t:2265_3	pana kilesehi nissitaṃ maggaṃ na paṭipajjati, tato eva ācariyupajjhāyehi āṇattaṃ	2265	
PA_tika-s02_01t:2265_4	daṇḍakammaṃ karoteva. Tenāha “na tveva vītikkamaṃ karotī”ti. Hatthaparāmāsādīnīti	2265	
PA_tika-s02_01t:2265_5	– “ehi tāva tayā vuttaṃ mayā vuttañca amutra gantvā vīmaṃsissāmā”tiādinā hatthaggahaṇādīni	2265	
PA_tika-s02_01t:2265_6	karonto, na karuṇāmettānidānavasena. Mohajātikoti bahalamohasabhāvo.	2265	
PA_tika-s02_01t:2266_0	472. Kammaniyāmenāti purimajātisiddhena lobhussadatādiniyamitena kammaniyāmena. Idāni	2266	
PA_tika-s02_01t:2266_1	taṃ lobhussadatādiṃ vibhāgena dassetuṃ “yassa hī”tiādi āraddhaṃ. Tattha kammāyūhanakkhaṇeti	2266	
PA_tika-s02_01t:2266_2	kammakaraṇavelāya. Lobho balavāti tajjāya sāmaggiyā sāmatthiyato lobho adhiko hoti.	2266	
PA_tika-s02_01t:2266_3	Alobho mandoti tappaṭipakkho alobho dubbalo hoti. Kathaṃ panete lobhālobhā aññamaññaṃ	2266	
PA_tika-s02_01t:2266_4	ujuvipaccanīkabhūtā ekakkhaṇe pavattanti? Na kho panetaṃ evaṃ daṭṭhabbaṃ “ekakkhaṇe	2266	
PA_tika-s02_01t:2266_5	pavattantī”ti, nikantikkhaṇaṃ pana āyūhanakkhaṇameva katvā evaṃ vuttaṃ. Esa nayo	2266	
PA_tika-s02_01t:2266_6	sesesu. Pariyādātunti abhibhavituṃ na sakkoti. Yo hi “evaṃsundaraṃ evaṃvipulaṃ evaṃmahagghañca	2266	
PA_tika-s02_01t:2266_7	na sakkā parassa dātu”ntiādinā amuttacāgatādivasena pavattāya cetanāya sampayutto	2266	
PA_tika-s02_01t:2266_8	alobho sammadeva lobhaṃ pariyādātuṃ na sakkoti. Dosamohānaṃ anuppattiyaṃ tādisapaccayalābheneva	2266	
PA_tika-s02_01t:2266_9	adosāmohā balavanto. Tasmāti lobhādosāmohānaṃ balavabhāvato alobhadosamohānañca dubbalabhāvatoti	2266	
PA_tika-s02_01t:2266_10	vuttameva kāraṇaṃ paccāmasati. Soti taṃsamaṅgī. Tena kammenāti tena lobhādiupanissayavatā	22661	
PA_tika-s02_01t:2266_11	kusalakammunā. Sukhasīloti sakhilo. Tamevatthaṃ akkodhanoti pariyāyena vadati.	22661	
PA_tika-s02_01t:2267_0	Mandā alobhādosā lobhadose pariyādātuṃ na sakkonti, amoho pana balavā mohaṃ pariyādātuṃ	2267	
PA_tika-s02_01t:2267_1	sakkotīti evaṃ yathārahaṃ paṭhamavāre vuttanayeneva atidesattho veditabbo. Purimanayenevāti	2267	
PA_tika-s02_01t:2267_2	pubbe vuttanayānusārena. Duṭṭhoti kodhano. Dandhoti mandamañño. Sukhasīlakoti sukhasīlo.	2267	
PA_tika-s02_01t:2268_0	Ettha ca lobhavasena, dosamoha-lobhadosa-lobhamoha-dosamoha-lobhadosamohavasenāti	2268	
PA_tika-s02_01t:2268_1	tayo ekakā, tayo dukā, eko tikoti lobhādiussadavasena akusalapakkhe eva satta vārā,	2268	
PA_tika-s02_01t:2268_2	tathā kusalapakkhe alobhādiussadavasenāti cuddasa vārā labbhanti. Tattha alobhadosamohā,	2268	
PA_tika-s02_01t:2268_3	alobhādosamohā, alobhadosāmohā balavantoti āgatehi kusalapakkhe tatiyadutiyapaṭhamavārehi	2268	
PA_tika-s02_01t:2268_4	dosussadamohussadadosamohussadavārā gahitā eva honti. Tathā akusalapakkhe lobhādosāmohā,	2268	
PA_tika-s02_01t:2268_5	lobhadosāmohā, lobhādosamohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā	2268	
PA_tika-s02_01t:2268_6	gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā.	2268	
PA_tika-s02_01t:2268_7	Ye pana ubhayasammissatāvasena lobhālobhussadavārādayo apare ekūnapaññāsa vārā kāmaṃ	2268	
PA_tika-s02_01t:2268_8	dassetabbā, tesaṃ asambhavato eva na dassitā. Na hi “ekasmiṃ santāne antarena avatthantaraṃ	2268	
PA_tika-s02_01t:2268_9	lobho ca balavā alobho cā”tiādi yujjati. Paṭipakkhavasena vāpi etesaṃ balavadubbalabhāvo	2268	
PA_tika-s02_01t:2268_10	sahajātadhammavasena vā. Tattha lobhassa tāva paṭipakkhavasena anabhibhūtatāya balavabhāvo,	22681	
PA_tika-s02_01t:2268_11	tathā dosamohānaṃ adosāmohehi. Alobhādīnaṃ pana lobhādianabhibhavanato. Sabbesañca	22681	
PA_tika-s02_01t:2268_12	samānajātiyasamadhibhuyya pavattivasena sahajātadhammato balavabhāvo. Tena vuttaṃ	22681	
PA_tika-s02_01t:2268_13	aṭṭhakathāyaṃ – “lobho balavā, alobho mando. Adosāmohā balavanto, dosamohā mandā”tiādi,	22681	
PA_tika-s02_01t:2268_14	so ca nesaṃ mandabalavabhāvo purimūpanissayato tathā āsayassa paribhāvitatāya veditabbo.	22681	
PA_tika-s02_01t:2268_15	Tenevāha “kammaniyāmenā”ti. Sesaṃ vuttanayattā suviññeyyamevāti.	22681	
PA_tika-s02_01t:2269	Cūḷadhammasamādānasuttavaṇṇanāya līnatthappakāsanā samattā.	226	
PA_tika-s02_01t:2270	6. Mahādhammasamādānasuttavaṇṇanā	227	
PA_tika-s02_01t:2271_0	473. Evaṃ idāni vuccamānākāro kāmo kāmanaṃ icchā etesanti evaṃkāmā. Evaṃ chando chandanaṃ	2271	
PA_tika-s02_01t:2271_1	rocanaṃ ajjhāsayo etesanti evaṃchandā. Abhimukhaṃ, abhinivissa vā pakārehi eti upagacchatīti	2271	
PA_tika-s02_01t:2271_2	adhippāyo, laddhi. Sā hi laddhabbavatthuṃ abhimukhaṃ “evameta”nti abhinivisantī tena	2271	
PA_tika-s02_01t:2271_3	tena pakārena upagacchati, hatthagataṃ katvā tiṭṭhati na vissajjeti. Evaṃ vuccamānākāro	2271	
PA_tika-s02_01t:2271_4	adhippāyo etesanti evaṃadhippāyā. Bhagavā mūlaṃ kāraṇaṃ etesaṃ yāthāvato adhigamāyāti	2271	
PA_tika-s02_01t:2271_5	bhagavaṃmūlakā. Tenāha “bhagavantañhi nissāya mayaṃ ime dhamme ājānāma paṭivijjhāmā”ti.	2271	
PA_tika-s02_01t:2271_6	Amhākaṃ dhammāti tehi attanā adhigantabbatāya vuttaṃ. Sevitabbānañhi yāthāvato adhigamañāṇāni	2271	
PA_tika-s02_01t:2271_7	adhigacchanakasambandhīni, tāni ca sammāsambuddhamūlakāni anaññavisayattā. Tenāha	2271	
PA_tika-s02_01t:2271_8	“pubbe kassapasambuddhenā”tiādi. Bhagavā netā tesanti bhagavaṃnettikā. Netāti sevitabbadhamme	2271	
PA_tika-s02_01t:2271_9	vineyyasantānaṃ pāpetā. Vinetāti asevitabbadhamme vineyyasantānato apanetā. Tadaṅgavinayādivasena	2271	
PA_tika-s02_01t:2271_10	vā vinetā. Anunetāti ime dhammā sevitabbā, ime na sevitabbāti ubhayasampāpanāpanayanatthaṃ	22711	
PA_tika-s02_01t:2271_11	paññapetā. Tenāha “yathāsabhāvato”tiādi.	22711	
PA_tika-s02_01t:2272_0	Paṭisaranti etthāti paṭisaraṇaṃ, bhagavā paṭisaraṇaṃ etesanti bhagavaṃpaṭisaraṇā.	2272	
PA_tika-s02_01t:2272_1	Paṭisarati sabhāvasampaṭivedhavasena paccekamupagacchatīti vā paṭisaraṇaṃ, bhagavā	2272	
PA_tika-s02_01t:2272_2	paṭisaraṇaṃ etesanti bhagavaṃpaṭisaraṇā. Paṭivedhavasenāti paṭivijjhitabbatāvasena.	2272	
PA_tika-s02_01t:2272_3	Asatipi mukhe atthato evaṃ vadanto viya hotīti āha “phasso āgacchati, ahaṃ bhagavā	2272	
PA_tika-s02_01t:2272_4	kiṃ nāmo”ti. Paṭibhātūti ettha paṭi-saddāpekkhāya “bhagavanta”nti upayogavacanaṃ,	2272	
PA_tika-s02_01t:2272_5	attho pana sāmivacanavaseneva veditabboti dassento āha “bhagavato”ti paṭibhātūti	2272	
PA_tika-s02_01t:2272_6	ca bhagavato bhāgo hotu. Bhagavato hi esa bhāgo, yadidaṃ dhammassa desanā, amhākaṃ	2272	
PA_tika-s02_01t:2272_7	pana bhāgo savananti adhippāyo. Keci pana paṭibhātūti padissatūti atthaṃ vadanti,	2272	
PA_tika-s02_01t:2272_8	ñāṇena dissatu, desīyatūti vā attho. Upaṭṭhātūti ca ñāṇassa paccupaṭṭhātu.	2272	
PA_tika-s02_01t:2273_0	474. Nissayitabbeti attano santāne uppādanavasena apassayitabbe. Tatiyacatutthadhammasamādānāni	2273	
PA_tika-s02_01t:2273_1	hi apassāya sattānaṃ etarahi āyatiñca sampattiyo abhivaḍḍhanti. Bhajitabbeti tasseva	2273	
PA_tika-s02_01t:2273_2	vevacanaṃ. Sevitabbeti vā sappurisupassayasaddhammassavanayonisomanasikāre sandhāyāha.	2273	
PA_tika-s02_01t:2273_3	Bhajitabbeti tappaccaye dānādipuññadhamme.	2273	
PA_tika-s02_01t:2274_0	475. Uppaṭipāṭiākārenāti paṭhamaṃ saṃkilesadhamme dassetvā pacchā vodānadhammadassanaṃ	2274	
PA_tika-s02_01t:2274_1	satthu desanāpaṭipāṭi, yathā – “vāmaṃ muñca, dakkhiṇaṃ gaṇhā”ti, tathā uppaṭipāṭipakārena,	2274	
PA_tika-s02_01t:2274_2	sā ca kho purimesu dvīsu dhammasamādānesu, pacchimesu pana paṭipāṭiyāva mātikā paṭṭhapitā.	2274	
PA_tika-s02_01t:2274_3	Yathādhammarasenevāti pahātabbapahāyakadhammānaṃ yathāsabhāveneva. Sabhāvo hi yāthāvato	2274	
PA_tika-s02_01t:2274_4	rasitabbato jānitabbato “raso”ti vuccati. Paṭhamaṃ pahātabbadhamme dassetvā tadanantaraṃ	2274	
PA_tika-s02_01t:2274_5	“ime dhammā etehi pahīyantī”ti pahāyakadhammadassanaṃ desanānupubbī. Gahaṇaṃ ādiyanaṃ	2274	
PA_tika-s02_01t:2274_6	attano santāne uppādanaṃ.	2274	
PA_tika-s02_01t:2275_0	478. Vadhadaṇḍādīhi bhītassa upasaṅkamane, micchā caritvā tathā apagamane ca pubbāparacetanānaṃ	2275	
PA_tika-s02_01t:2275_1	vasena micchācāro dukkhavedano hoti, tathā issānindādīhi upaddutassa aparacetanāvasena,	2275	
PA_tika-s02_01t:2275_2	evaṃ abhijjhāmicchādiṭṭhīsupi yathārahaṃ veditabbaṃ. Tissannampi cetanānanti pubbāparasanniṭṭhāpakacetanānaṃ.	2275	
PA_tika-s02_01t:2275_3	Adinnādānaṃ musāvādo pisuṇavācā samphappalāpoti imesaṃ catunnaṃ sanniṭṭhāpakacetanānaṃ	2275	
PA_tika-s02_01t:2275_4	sukhasampayuttā vā upekkhāsampayuttā vāti ayaṃ nayo idha adhikatattā na uddhaṭo.	2275	
PA_tika-s02_01t:2275_5	Domanassameva cettha dukkhanti idaṃ pubbabhāgāparabhāgacetanāpi cettha āsannā domanassasahagatā	2275	
PA_tika-s02_01t:2275_6	eva hontīti katvā vuttaṃ. Anāsannā pana sandhāya “pariyeṭṭhiṃ vā āpajjantassā”tiādi	2275	
PA_tika-s02_01t:2275_7	vuttaṃ. Teneva micchācārābhijjhāmicchādiṭṭhīnaṃ pubbabhāgāparabhāgacetanā āsannā	2275	
PA_tika-s02_01t:2275_8	sanniṭṭhāpakacetanāgatikāvāti dassitaṃ hotīti daṭṭhabbaṃ. Pariyeṭṭhinti micchācārādīsu	2275	
PA_tika-s02_01t:2275_9	vītikkamitabbavatthumālāgandhādipariyesanaṃ. Pāṇātipātādīsu māretabbavatthuāvudhādipariyesanaṃ	2275	
PA_tika-s02_01t:2275_10	āpajjantassa. Akicchenapi tesaṃ pariyesanaṃ sambhavatīti “vaṭṭatiyevā”ti sāsaṅkaṃ vadati.	22751	
PA_tika-s02_01t:2276_0	479. Sukhavedanā hontīti sukhavedanāpi hontīti adhippāyo. Tāsaṃ cetanānaṃ asukhavedanatāpi	2276	
PA_tika-s02_01t:2276_1	labbhatīti “sukhavedanāpi hontiyevā”ti sāsaṅkavacanaṃ. Somanassameva cettha sukhanti	2276	
PA_tika-s02_01t:2276_2	idaṃ pubbabhāgāparabhāgacetanāpi somanassasahagatā eva hontīti katvā vuttaṃ. Tañca	2276	
PA_tika-s02_01t:2276_3	kho micchācāravajjānaṃ channaṃ vasena. Micchācārassa pana pubbāparabhāgassa vasena	2276	
PA_tika-s02_01t:2276_4	“kāyikaṃ sukhampi vaṭṭatiyevāti sāsaṅkavacanaṃ.	2276	
PA_tika-s02_01t:2277_0	480. Dosajapariḷāhavasenassa siyā kāyikampi dukkhanti adhippāyena “so gaṇhantopi	2277	
PA_tika-s02_01t:2277_1	dukkhito”ti vuttaṃ. Cetodukkhameva vā sandhāya tassa aparāparuppattidassanatthaṃ	2277	
PA_tika-s02_01t:2277_2	“dukkhito domanassito”ti vuttaṃ.	2277	
PA_tika-s02_01t:2278_0	481. Dasasupi padesūti dasasupi koṭṭhāsesu, vākyesu vā. Upekkhāsampayuttatāpi sambhavatīti	2278	
PA_tika-s02_01t:2278_1	“sukhasampayuttā hontiyevā”ti idha sāsaṅkavacanaṃ. Pāṇātipātā paṭiviratassa kāyopi	2278	
PA_tika-s02_01t:2278_2	siyā vigatadarathapariḷāhoti pāṇātipātāveramaṇiādipaccayā kāyikapaṭisaṃvedanāpi sambhavatīti	2278	
PA_tika-s02_01t:2278_3	sahāpi sukhenāti ettha kāyiyasukhampi vaṭṭatiyeva.	2278	
PA_tika-s02_01t:2279	482. Tittakālābūti upabhuttassa ummādādipāpanena kucchitatittakaraso alābu. Na ruccissati aniṭṭharasatāya aniṭṭhaphalatāya ca.	227	
PA_tika-s02_01t:2280	483. Rasaṃ detīti rasaṃ dasseti vibhāveti.	228	
PA_tika-s02_01t:2281	484. Pūtimuttanti pūtisabhāvamuttaṃ. Taruṇanti dhārāvasena nipatantaṃ hutvā uṇhaṃ. Tenassa uparimuttatamāha. Muttañhi passāvamaggato muccamānaṃ kāyusmāvasena uṇhaṃ hoti.	228	
PA_tika-s02_01t:2282_0	485. Yaṃ bhagandarasaṃsaṭṭhaṃ lohitaṃ pakkhandatīti bhagandarabyādhisahitāya lohitapakkhandatāya	2282	
PA_tika-s02_01t:2282_1	vasena yaṃ lohitaṃ vissavati. Pittasaṃsaṭṭhaṃ lohitaṃ pakkhandatīti ānetvā sambandho.	2282	
PA_tika-s02_01t:2283_0	486. Ubbiddheti dūre. Abbhamahikādiupakkilesavigamena hi ākāsaṃ uttuṅgaṃ viya dūraṃ	2283	
PA_tika-s02_01t:2283_1	viya ca khāyati. Tenāha “dūrībhūte”ti. Tamaṃyeva tamagataṃ “gūthagataṃ muttagata”nti	2283	
PA_tika-s02_01t:2283_2	yathā. Bhāsate ca tapate ca virocate ca idaṃ catutthaṃ dhammasamādānaṃ vibhajantena	2283	
PA_tika-s02_01t:2283_3	kusalakammapathassa vibhajitvā dassitattā.	2283	
PA_tika-s02_01t:2284_0	Saṅgararukkho kandamādasapova. Sarabhaññavasenāti atthaṃ avibhajitvā padaso sarabhaññavasena.	2284	
PA_tika-s02_01t:2284_1	Osārentassāti uccārentassa. Saddeti osāraṇasadde. Adhigatavisesaṃ anārocetukāmā devatā	2284	
PA_tika-s02_01t:2284_2	tattheva antaradhāyi. Taṃ divasanti satthārā desitadivase. Iti attano visesādhigamanimittatāya	2284	
PA_tika-s02_01t:2284_3	ayaṃ devatā imaṃ suttaṃ piyāyati. Sesaṃ uttānameva.	2284	
PA_tika-s02_01t:2285	Mahādhammasamādānasuttavaṇṇanāya līnatthappakāsanā samattā.	228	
PA_tika-s02_01t:2286	7. Vīmaṃsakasuttavaṇṇanā	228	
PA_tika-s02_01t:2287_0	487. Atthavīmaṃsakoti attatthaparatthādiatthavijānanako. Saṅkhāravīmaṃsakoti saṅkhatadhamme	2287	
PA_tika-s02_01t:2287_1	salakkhaṇato sāmaññalakkhaṇato vā āyatanādivibhāgato ca vīmaṃsako. Satthuvīmaṃsakoti	2287	
PA_tika-s02_01t:2287_2	“satthā nāma guṇato ediso ediso cā”ti satthu upaparikkhako. Vīmaṃsakoti vicārako.	2287	
PA_tika-s02_01t:2287_3	Yaṃ cetaso sarāgādivibhāgato paricchindanaṃ, taṃ cetopariyāyo. Tenāha “cittapariccheda”nti.	2287	
PA_tika-s02_01t:2287_4	Yasmā cetopariyāyañāṇalābhī – “idaṃ cittaṃ ito paraṃ pavattaṃ idamito para”nti parassa	2287	
PA_tika-s02_01t:2287_5	cittuppattiṃ pajānāti, tasmā vuttaṃ “cetopariyāyanti cittavāra”nti. Vāratthepi hi	2287	
PA_tika-s02_01t:2287_6	pariyāya-saddo hoti – “kassa nu kho, ānanda, pariyāyo ajja bhikkhuniyo ovaditu”ntiādīsu.	2287	
PA_tika-s02_01t:2287_7	Cittacārantipi pāṭho, cittapavattinti attho. Evaṃ vijānanatthāyāti idāni vuccamānākārena vīmaṃsanatthāya.	2287	
PA_tika-s02_01t:2288_0	488. Kalyāṇamittūpanissayanti kalyāṇamittasaṅkhātaṃ brahmacariyavāsassa balavasannissayaṃ.	2288	
PA_tika-s02_01t:2288_1	Upaḍḍhaṃ attano ānubhāvenāti iminā puggalena sampādiyamānassa brahmacariyassa upaḍḍhabhāgamattaṃ	2288	
PA_tika-s02_01t:2288_2	attano vimuttiparipācakadhammānubhāvena sijjhati. Upaḍḍhaṃ kalyāṇamittānubhāvenāti	2288	
PA_tika-s02_01t:2288_3	itaro pana upaḍḍhabhāgo yaṃ nissāya brahmacariyaṃ vussati, tassa kalyāṇamittassa	2288	
PA_tika-s02_01t:2288_4	upadesānubhāvena hoti, sijjhatīti attho. Lokasiddho eva ayamattho. Lokiyā hi –	2288	
PA_tika-s02_01t:2289	“Pādo siddho ācariyā, pādo hissānubhāvato;	228	
PA_tika-s02_01t:2290	Taṃvijjāsevakā pādo, pādo kālena paccatī”ti. –	229	
PA_tika-s02_01t:2291_0	Vadanti. Attano dhammatāyāti attano sabhāvena, ñāṇenāti attho. Kalyāṇamittatāti kalyāṇo	2291	
PA_tika-s02_01t:2291_1	bhadro sundaro mitto etassāti kalyāṇamitto, tassa bhāvo kalyāṇamittatā, kalyāṇamittavantatā.	2291	
PA_tika-s02_01t:2291_2	Sīlādiguṇasampannehi kalyāṇapuggaleheva ayanaṃ pavatti kalyāṇasahāyatā. Tesu eva	2291	
PA_tika-s02_01t:2291_3	cittena ceva kāyena ca ninnapoṇapabbhārabhāvena pavatti kalyāṇasampavaṅkatā. Māhevanti	2291	
PA_tika-s02_01t:2291_4	evaṃ mā āha, “upaḍḍhaṃ brahmacariyassā”ti mā kathehīti attho. Tadamināti ettha nti	2291	
PA_tika-s02_01t:2291_5	nipātamattaṃ da-kāro padasandhikaro i-kārassa a-kāraṃ katvā niddeso. Imināpīti idāni	2291	
PA_tika-s02_01t:2291_6	vuccamānenapīti attho. Pariyāyenāti kāraṇena. Idāni taṃ kāraṇaṃ dassetuṃ “mamaṃ hī”tiādi vuttaṃ.	2291	
PA_tika-s02_01t:2292_0	Yathā cettha, aññesupi suttesu kalyāṇamittupanissayameva visesoti dassento “bhikkhūnaṃ	2292	
PA_tika-s02_01t:2292_1	bāhiraṅgasampattiṃ kathentopī”tiādimāha. Tattha vimuttiparipācaniyadhammeti vimuttiyā	2292	
PA_tika-s02_01t:2292_2	arahattassa paripācakadhamme. Paccayeti gilānapaccayabhesajje. Mahājaccoti mahākulīno.	2292	
PA_tika-s02_01t:2293_0	Kāyiko samācāroti abhikkamapaṭikkamādiko satisampajaññaparikkhato pākatiko ca. Vīmaṃsakassa	2293	
PA_tika-s02_01t:2293_1	upaparikkhakassa. Cakkhuviññeyyo nāma cakkhudvārānusārena viññātabbattā. Sotaviññeyyoti	2293	
PA_tika-s02_01t:2293_2	etthāpi eseva nayo. Saṃkiliṭṭhāti rāgādisaṃkilesadhammehi vibādhitā, upatāpitā vidūsitā	2293	
PA_tika-s02_01t:2293_3	malīnā cāti attho. Te pana tehi samannāgatā hontīti āha “kilesasampayuttā”ti. Yadi	2293	
PA_tika-s02_01t:2293_4	na cakkhusotaviññeyyā, pāḷiyaṃ kathaṃ tathā vuttāti āha “yathā panā”tiādi. Kāyavacīsamācārāpi	2293	
PA_tika-s02_01t:2293_5	saṃkiliṭṭhāyeva nāma saṃkiliṭṭhacittasamuṭṭhānato. Bhavati hi taṃhetukepi tadupacāro	2293	
PA_tika-s02_01t:2293_6	yathā “semho guḷo”ti. “Mā me idaṃ asāruppaṃ paro aññāsī”ti pana paṭicchannatāya na	2293	
PA_tika-s02_01t:2293_7	na upalabbhanti. “Na kho mayaṃ, bhante, bhagavato kiñci garahāmā”ti vatvā garahitabbābhāvaṃ	2293	
PA_tika-s02_01t:2293_8	dassento “bhagavā hī”tiādimāha. Abhāvitamaggassa hi garahitabbatā nāma siyā, na bhāvitamaggassa.	2293	
PA_tika-s02_01t:2293_9	Esa uttaro māṇavo “buddhampi garahitvā pakkamissāmī”ti katvā anubandhi. Evaṃ cintesi	2293	
PA_tika-s02_01t:2293_10	mahābhinikkhamanadivase attano vacane aṭṭhitattā. Kiñci vajjaṃ apassanto māro evamāha –	22931	
PA_tika-s02_01t:2294	“Satta vassāni bhagavantaṃ, anubandhiṃ padāpadaṃ;	229	
PA_tika-s02_01t:2295	Otāraṃ nādhigacchissaṃ, sambuddhassa satīmato”ti. ;	229	
PA_tika-s02_01t:2296_0	Kāle kaṇhā, kāle sukkāti yathāsamādinnaṃ sammāpaṭipattiṃ parisuddhaṃ katvā pavattetuṃ	2296	
PA_tika-s02_01t:2296_1	asakkontassa kadāci kaṇhā aparisuddhā kāyasamācārādayo, kadāci sukkā parisuddhāti	2296	
PA_tika-s02_01t:2296_2	evaṃ antarantarā byāmissavasena vomissakā. Nikkilesāti nirupakkilesā anupakkiliṭṭhā.	2296	
PA_tika-s02_01t:2297_0	Anavajjaṃ vajjarahitattā. Dīgharattanti accantasaṃyoge upayogavacanaṃ. Samāpannoti	2297	
PA_tika-s02_01t:2297_1	sammā āpanno samaṅgībhūto. Tenāha “samannāgato”ti. Attanā katassa asāruppassa paṭicchādanatthaṃ	2297	
PA_tika-s02_01t:2297_2	āraññako viya hutvā. Tassa parihāranti uḷārehi pūjāsakkārehi manussehi tassa parihariyamānataṃ.	2297	
PA_tika-s02_01t:2297_3	Atidappitoti evaṃ manussānaṃ sambhāvanāya ativiya datto gabbito.	2297	
PA_tika-s02_01t:2298_0	Na ittarasamāpannoti jānāti. Kasmā? Sīlaṃ nāma dīghena addhunā jānitabbaṃ, na ittarena.	2298	
PA_tika-s02_01t:2298_1	Idāni anekajātisamudācāravasena tathāgato imaṃ kusalaṃ dhammaṃ dīgharattaṃ samāpanno,	2298	
PA_tika-s02_01t:2298_2	tañcassa ativiya acchariyanti dassetuṃ “anacchariyaṃ ceta”ntiādi vuttaṃ.	2298	
PA_tika-s02_01t:2299_0	Araññagāmaketi araññapadese ekasmiṃ khuddakagāme. Tattha nesaṃ divase divase piṇḍāya	2299	
PA_tika-s02_01t:2299_1	caraṇassa avicchinnataṃ dassetuṃ “piṇḍāya carantī”ti vuttaṃ. Pivantīti etthāpi eseva	2299	
PA_tika-s02_01t:2299_2	nayo. Dullabhaloṇo hoti samuddassa dūratāya.	2299	
PA_tika-s02_01t:2300_0	Tadā kira videharaṭṭhe soḷasa gāmasahassāni mahantāneva. Tenāha – “hitvā gāmasahassāni,	2300	
PA_tika-s02_01t:2300_1	paripuṇṇāni soḷasā”ti. Idāni kasmā “sannidhiṃ dāni kubbasī”ti maṃ ghaṭṭethāti vatthukāmo	2300	
PA_tika-s02_01t:2300_2	taṃ anāvikatvā “loṇa…pe… na karothā”ti āha. Gandhāro tassādhippāyaṃ vibhāvetukāmo	2300	
PA_tika-s02_01t:2300_3	“kiṃ mayā kataṃ vedehīsī”ti āha.	2300	
PA_tika-s02_01t:2301_0	Itaro attano adhippāyaṃ vibhāvento “hitvā”ti gāthamāha. Itaro “dhammaṃ bhaṇāmī”ti	2301	
PA_tika-s02_01t:2301_1	gāthanti evaṃ sabbāpi nesaṃ vacanapaṭivacanagāthā. Tattha pasāsasīti ghaṭṭento viya	2301	
PA_tika-s02_01t:2301_2	anusāsasi. Na pāpamupalimpati cittappakopābhāvato. Mahatthiyanti mahāatthasaṃhitaṃ.	2301	
PA_tika-s02_01t:2301_3	No ce assa sakā buddhītiādi vedehaisino – “ācariyo mama hitesitāya ṭhatvā dhammaṃ	2301	
PA_tika-s02_01t:2301_4	eva bhaṇatī”ti yoniso ummujjanākāradassanaṃ. Tenāha “evañca pana vatvā”tiādi.	2301	
PA_tika-s02_01t:2302_0	“Ñattā”ti loke ñāyati vissutoti ñāto, ñātassa bhāvo ñattaṃ. Ajjhāpannoti upagato.	2302	
PA_tika-s02_01t:2302_1	Ñatta-ggahaṇena patthaṭayasatā vibhāvitāti āha “yasañca parivārasampatti”nti. Kinti	2302	
PA_tika-s02_01t:2302_2	kiṃpayojanaṃ, ko ettha dosoti adhippāyo.	2302	
PA_tika-s02_01t:2303_0	Tattha tattha vijjhantoti yasamadena parivāramadena ca matto hutvā gāmepi vihārepi	2303	
PA_tika-s02_01t:2303_1	janavivittepi saṅghamajjhepi aññe bhikkhū ghaṭṭento “mayhaṃ nāma pādā itaresaṃ pādaphusanaṭṭhānaṃ	2303	
PA_tika-s02_01t:2303_2	phusantī”ti aphusitukāmatāya aggapādena bhūmiṃ phusanto viya carati. Onamatīti nivātavuttitāya	2303	
PA_tika-s02_01t:2303_3	avanamati anuddhato atthaddho hoti. Akiñcanabhāvanti “pabbajitena nāma akiñcanañāṇena	2303	
PA_tika-s02_01t:2303_4	samapariggahena bhavitabba”nti akiñcanajjhāsayaṃ paṭiavekkhitvā. Lābhepi tādī, alābhepi	2303	
PA_tika-s02_01t:2303_5	tādīti yathā alābhakāle lābhassa laddhakālepi tathevāti tādī ekasadiso. Yase satipi mahāparivārakālepi.	2303	
PA_tika-s02_01t:2304_0	Abhayo hutvā uparatoti nibbhayo hutvā bhayassa abhāveneva oramitabbato uparato bhayahetūnaṃ	2304	
PA_tika-s02_01t:2304_1	pahīnattā. Tañca kho na katipayakālaṃ, atha kho accantameva uparatoti accantūparato.	2304	
PA_tika-s02_01t:2304_2	Atha kho bhāyitabbavatthuṃ avekkhitvā tato bhayena uparato. Kilesā eva bhāyitabbato	2304	
PA_tika-s02_01t:2304_3	kilesabhayaṃ. Esa nayo sesesupi. Satta sekkhāti satta sekkhāpi bhayūparatā, pageva	2304	
PA_tika-s02_01t:2304_4	puthujjanoti adhippāyo.	2304	
PA_tika-s02_01t:2305_0	Thaṇḍilapīṭhakanti thaṇḍilamañcasadisaṃ pīṭhakanti attho. Nissāyāti apassāya taṃ	2305	
PA_tika-s02_01t:2305_1	apassāyaṃ katvā. Dvinnaṃ majjhe thaṇḍilapīṭhakā dvāre ṭhatvā olokentassa nevāsikabhikkhussa	2305	
PA_tika-s02_01t:2305_2	na paññāyi. Asaññatanīhārenāti na saññatākārena. “Maṃ bhāyanto heṭṭhāmañcaṃ paviṭṭho	2305	
PA_tika-s02_01t:2305_3	bhavissatī”ti heṭṭhāmañcaṃ oloketvā. Ukkāsi “bahi gacchanto akkositvā mā apuññaṃ	2305	
PA_tika-s02_01t:2305_4	pasavī”ti. Adhivāsetunti tādisaṃ iddhānabhāvaṃ disvāpi paṭapaṭāyanto attano kodhaṃ	2305	
PA_tika-s02_01t:2305_5	adhivāsetuṃ asakkonto.	2305	
PA_tika-s02_01t:2306_0	Khayenevāti rāgassa accantakkhayeneva vītarāgattā. Na paṭisaṅkhāya vāretvāti na paṭisaṅkhānabalena	2306	
PA_tika-s02_01t:2306_1	rāgapariyuṭṭhānaṃ nivāretvā vītarāgattā. Evaṃ vuttappakārena. Kāyasamācārādīnaṃ saṃkiliṭṭhānaṃ	2306	
PA_tika-s02_01t:2306_2	vītikkamiyānañca abhāvaṃ ācārassa vodānaṃ cirakālasamāciṇṇatāya ñātassa sahitabhāvepi	2306	
PA_tika-s02_01t:2306_3	anupakkiliṭṭhatāya abhayūparatabhāvasamannesanāya ākarīyati ñāpetuṃ icchito attho	2306	
PA_tika-s02_01t:2306_4	pakārato ñāpīyati etehīti ākārā, upapattisādhanakāraṇāni. Tāni pana yasmā attano	2306	
PA_tika-s02_01t:2306_5	yathānumatassa atthassa ñāpakabhāvena vavatthīyanti, tasmā tāni tesaṃ mūlakāraṇabhūtāni	2306	
PA_tika-s02_01t:2306_6	anumānañāṇāni ca dassento bhagavā – “ke panāyasmato ākārā ke anvayā”ti avocāti imamatthaṃ	2306	
PA_tika-s02_01t:2306_7	vibhāvento “ākārāti kāraṇāni, anvayāti anubuddhiyo”ti āha. Yathā hi loke diṭṭhena	2306	
PA_tika-s02_01t:2306_8	dhūmena adiṭṭhaṃ aggiṃ anveti anumānato jānāti, evaṃ vīmaṃsako bhikkhu – “bhagavā	2306	
PA_tika-s02_01t:2306_9	ekekavihāresu suppaṭipannesu duppaṭipannesu ca yathā ekasadisatādassanena abhayūparatataṃ	2306	
PA_tika-s02_01t:2306_10	anveti anumānato jānāti, suppaṭipannaduppaṭipannapuggalesu anussādanānapasādanappattāya	23061	
PA_tika-s02_01t:2306_11	satthu aviparītadhammadesanatāya sammāsambuddhataṃ saṅghasuppaṭipattiñca anveti anumānato	23061	
PA_tika-s02_01t:2306_12	jānāti, evaṃ jānanto ca abhayūparato tathāgato sabbadhi vītarāgattā, yo yattha vītarāgo,	23061	
PA_tika-s02_01t:2306_13	na so tannimittaṃ kiñci bhayaṃ passati seyyathāpi brahmā kāmabhavanimittaṃ, tathā	23061	
PA_tika-s02_01t:2306_14	sammāsambuddho bhagavā aviparītadhammadesanattā, svākhāto dhammo ekantaniyyānikattā,	23061	
PA_tika-s02_01t:2306_15	suppaṭipanno saṅgho aveccappasannattā”ti vatthuttayaṃ guṇato yāthāvato jānāti.	23061	
PA_tika-s02_01t:2307_0	Gaṇabandhanenāti “mama saddhivihārikā mama antevāsikā”ti evaṃ gaṇe apekkhāsaṅkhātena	2307	
PA_tika-s02_01t:2307_1	bandhanena baddhā payuttā. Tāya tāya paṭipattiyāti “sugatā duggatā”ti vuttāya suppaṭipattiyā	2307	
PA_tika-s02_01t:2307_2	duppaṭipattiyā ca. Ussādanāti guṇavasena ukkaṃsanā. Apasādanāti hīḷanā. Ubhayattha	2307	
PA_tika-s02_01t:2307_3	gehassitavasenāti iminā sammāpaṭipattiyā paresaṃ uyyojanatthaṃ – “paṇḍito, bhikkhave,	2307	
PA_tika-s02_01t:2307_4	mahākaccāno”tiādinā guṇato ukkaṃsanampi āyatiṃ saṃvarāya yathāparādhaṃ garahaṇampi na nivāreti.	2307	
PA_tika-s02_01t:2308_0	489. Vīmaṃsakassapi adhippāyo vīmaṃsanavasena pavatto. Mūlavīmaṃsako hetuvāditāya.	2308	
PA_tika-s02_01t:2308_1	Gaṇṭhivīmaṃsakassa anussutibhāvato vuttaṃ “parasseva kathāya niṭṭhaṅgato”ti. Tenāha	2308	
PA_tika-s02_01t:2308_2	bhagavā – “parassa cetopariyāyaṃ ajānantenā”ti. Tathāgatova paṭipucchitabboti iminā	2308	
PA_tika-s02_01t:2308_3	pubbe sādhāraṇato vuttaṃ anumānaṃ ukkaṃsaṃ pāpetvā vadati. Ukkaṃsagatañhetaṃ anumānaṃ,	2308	
PA_tika-s02_01t:2308_4	yadidaṃ sabbaññuvacanaṃ avisaṃvādaṃ sāmaññato aputhujjanagocarassa atthassa anumānato.	2308	
PA_tika-s02_01t:2308_5	Tividho hi attho, koci paccakkhasiddho, yo rūpādidhammānaṃ paccattavedaniyo aniddisitabbākāro.	2308	
PA_tika-s02_01t:2308_6	Koci anumānasiddho, yo ghaṭādīsu pasiddhena paccayāyattabhāvena sādhiyamāno saddādīnaṃ	2308	
PA_tika-s02_01t:2308_7	aniccatādiākāro. Koci okappanasiddho, yo pacurajanassa accantamadiṭṭho saddhāvisayo	2308	
PA_tika-s02_01t:2308_8	paralokanibbānādi. Tattha yassa satthuno vacanaṃ paccakkhasiddhe anumānasiddhe ca	2308	
PA_tika-s02_01t:2308_9	atthe na visaṃvādeti aviparītappavattiyā, tassa vacanena saddheyyatthasiddhi, saddheyyarūpā	2308	
PA_tika-s02_01t:2308_10	eva ca yebhuyyena satthuguṇā accantasambhavato.	23081	
PA_tika-s02_01t:2309_0	Esa mayhaṃ pathoti yvāyaṃ ājīvaṭṭhamakasīlasaṅkhāto mayhaṃ oramattako guṇo, esa aparacittaviduno	2309	
PA_tika-s02_01t:2309_1	vīmaṃsakassa bhikkhuno mama jānanapatho jānanamaggo. Esa gocaroti eso ettako eva	2309	
PA_tika-s02_01t:2309_2	tassa mayi gocaro, na ito paraṃ. Tathā hi brahmajālepi bhagavatā ājīvaṭṭhamakasīlameva	2309	
PA_tika-s02_01t:2309_3	niddiṭṭhaṃ. Etāpāthoti ettakāpātho. Yo sīle patiṭṭhito “etaṃ mamā”ti, “imināhaṃ sīlena	2309	
PA_tika-s02_01t:2309_4	devo vā bhavissāmi devaññataro vā”ti taṇhāya parāmasanto, tassa visesabhāgiyatāya,	2309	
PA_tika-s02_01t:2309_5	nibbedhabhāgiyatāya vā akāraṇena taṇhaṃ anativattanato so tammayo nāma. Tenāha “na	2309	
PA_tika-s02_01t:2309_6	tammayo na sataṇho”tiādi.	2309	
PA_tika-s02_01t:2310_0	Sutassa uparūpari visesāvahabhāvena uttaruttarañceva tassa ca visesassa anukkamena	2310	
PA_tika-s02_01t:2310_1	paṇītatarabhāvato paṇītatarañca katvā deseti. Savipakkhanti pahātabbapahāyakabhāvena	2310	
PA_tika-s02_01t:2310_2	sappaṭipakkhaṃ. Kaṇhaṃ paṭibāhitvā sukkanti idaṃ dhammajātaṃ kaṇhaṃ nāma, imassa	2310	
PA_tika-s02_01t:2310_3	pahāyakaṃ idaṃ sukkaṃ nāmāti evaṃ kaṇhaṃ paṭibāhitvā sukkaṃ. Sukkaṃ paṭibāhitvā kaṇhanti	2310	
PA_tika-s02_01t:2310_4	etthāpi eseva nayo. Idha pana “iminā pahātabba”nti vattabbaṃ. Saussāhanti sabyāpāraṃ.	2310	
PA_tika-s02_01t:2310_5	Kiriyamayacittānañhi anupacchinnāvijjātaṇhāmānādike santāne sabyāpāratā saussāhatā,	2310	
PA_tika-s02_01t:2310_6	savipākadhammatāti attho. Tasmiṃ desite dhammeti tasmiṃ satthārā desite lokiyalokuttaradhamme.	2310	
PA_tika-s02_01t:2310_7	Ekaccaṃ ekadesabhūtaṃ maggaphalanibbānasaṅkhātaṃ paṭivedhadhammaṃ abhiññāya abhivisiṭṭhāya	2310	
PA_tika-s02_01t:2310_8	maggapaññāya jānitvā. Paṭivedhadhammena maggena. Desanādhammeti desanāruḷhe pubbabhāgiye	2310	
PA_tika-s02_01t:2310_9	bodhipakkhiyadhamme niṭṭhaṃ gacchati – “addhā imāya paṭipadāya jarāmaraṇato muccissāmī”ti.	2310	
PA_tika-s02_01t:2310_10	Pubbe pothujjanikasaddhāyapi pasanno, tato bhiyyosomattāya aviparītadhammadesano	23101	
PA_tika-s02_01t:2310_11	sammāsambuddho so bhagavāti satthari pasīdati. Niyyānikattāti vaṭṭadukkhato eva tato	23101	
PA_tika-s02_01t:2310_12	niyyānāvahattā. Vaṅkādīti ādi-saddena aññaṃ asāmīcipariyāyaṃ sabbaṃ dosaṃ saṅgaṇhāti.	23101	
PA_tika-s02_01t:2311_0	490. Imehi satthuvīmaṃsanakāraṇehīti “parisuddhakāyasamācāratādīhi ceva uttaruttaripaṇītapaṇītaaviparītadhammadesanāhi	2311	
PA_tika-s02_01t:2311_1	cā”ti imehi yathāvuttehi satthuupaparikkhanakāraṇehi. Akkharasampiṇḍanapadehīti tesaṃyeva	2311	
PA_tika-s02_01t:2311_2	kāraṇānaṃ sambodhanehi akkharasamudāyalakkhaṇehi padehi. Idha vuttehi akkharehīti	2311	
PA_tika-s02_01t:2311_3	imasmiṃ sutte vuttehi yathāvuttassa atthassa abhibyañjanato byañjanasaññitehi akkharehi.	2311	
PA_tika-s02_01t:2311_4	Okappanāti saddheyyavatthuṃ okkantitvā pasīdanato okappanalakkhaṇā. Saddhāya mūlaṃ	2311	
PA_tika-s02_01t:2311_5	nāmāti aveccappasādabhūtāya saddhāya mūlaṃ nāma kāraṇanti saddahanassa kāraṇaṃ parisuddhakāyasamācārādikaṃ.	2311	
PA_tika-s02_01t:2311_6	Thirā paṭipakkhasamucchedena suppatiṭṭhitattā. Harituṃ na sakkāti apanetuṃ asakkuṇeyyā.	2311	
PA_tika-s02_01t:2311_7	Itaresu samaṇabrāhmaṇadevesu vattabbameva natthīti āha “samitapāpasamaṇena vā”tiādi.	2311	
PA_tika-s02_01t:2312_0	“Buddhānaṃ kesañci sāvakānañca vibādhanatthaṃ māro upagacchatī”ti sutapubbattā “ayaṃ	2312	
PA_tika-s02_01t:2312_1	māro āgato”ti cintesi. Ānubhāvasampannena ariyasāvakena pucchitattā musāvādaṃ kātuṃ	2312	
PA_tika-s02_01t:2312_2	nāsakkhi. Eteti yathāvutte samitapāpasamaṇādayo ṭhapetvā. Sabhāvasamannesanāti yāthāvasamannesanā	2312	
PA_tika-s02_01t:2312_3	aviparītavīmaṃsā. Sabhāvenevāti sabbhāveneva yathābhūtaguṇato eva. Suṭṭhu sammadeva.	2312	
PA_tika-s02_01t:2312_4	Samannesitoti upaparikkhito. Sesaṃ suviññeyyamevāti.	2312	
PA_tika-s02_01t:2313	Vīmaṃsakasuttavaṇṇanāya līnatthappakāsanā samattā.	231	
PA_tika-s02_01t:2314	8. Kosambiyasuttavaṇṇanā	231	
PA_tika-s02_01t:2315	491. Tasmāti yasmā kosambarukkhavatī, tasmā nagaraṃ kosambītisaṅkhamagamāsi. Kusambassa vā isino nivāsabhūmi kosambī, tassāvidūre bhavattā nagaraṃ kosambī.	231	
PA_tika-s02_01t:2316_0	Ghositaseṭṭhinā kārite ārāmeti ettha ko ghositaseṭṭhi, kathañcānena ārāmo kāritoti	2316	
PA_tika-s02_01t:2316_1	antolīnāya codanāya vissajjane samudāgamato paṭṭhāya ghositaseṭṭhiṃ dassetuṃ “addilaraṭṭhaṃ	2316	
PA_tika-s02_01t:2316_2	nāma ahosī”tiādi āraddhaṃ. Kedāraparicchinnanti tattha tattha kedārabhūmiyā paricchinnaṃ.	2316	
PA_tika-s02_01t:2316_3	Gacchantoti kedārapāḷiyā gacchanto. Pahūtapāyasanti pahūtataraṃ pāyasaṃ, taṃ pana	2316	
PA_tika-s02_01t:2316_4	garu siniddhaṃ antarāmagge appāhāratāya mandagahaṇiko samāno jīrāpetuṃ nāsakkhi.	2316	
PA_tika-s02_01t:2316_5	Tenāha “jīrāpetuṃ asakkonto”tiādi. Yasavati rūpavati kulaghare nibbatti. Ghositaseṭṭhi	2316	
PA_tika-s02_01t:2316_6	nāma jātoti evamettha saṅkhepeneva ghositaseṭṭhivatthuṃ katheti, vitthāro pana dhammapadavatthumhi	2316	
PA_tika-s02_01t:2316_7	vuttanayeneva veditabbo.	2316	
PA_tika-s02_01t:2317	Upasaṃkappanavasenāti upasaṅkappananiyāmena. Āhāraparikkhīṇakāyassāti āhāranimittaparikkhīṇakāyassa, āhārakkhayena parikkhīṇakāyassāti attho. Suññāgāreti janavivitte phāsukaṭṭhāne.	231	
PA_tika-s02_01t:2318_0	Kalahassa pubbabhāgo bhaṇḍanaṃ nāmāti kalahassa hetubhūtā paribhāsā taṃsadisī ca	2318	
PA_tika-s02_01t:2318_1	aniṭṭhakiriyā bhaṇḍanaṃ nāma. Hatthaparāmāsādivasenāti kujjhitvā aññamaññassa hatthe	2318	
PA_tika-s02_01t:2318_2	gahetvā parāmasanaaccantabandhanādivasena. “Ayaṃ dhammo”tiādinā viruddhavādabhūtaṃ	2318	
PA_tika-s02_01t:2318_3	āpannāti vivādāpannā. Tenāha “viruddhabhūta”ntiādi. Mukhasannissitatāya vācā idha	2318	
PA_tika-s02_01t:2318_4	“mukha”nti adhippetāti āha “mukhasattīhīti vācāsattīhī”ti. Saññattinti saññāpanaṃ	2318	
PA_tika-s02_01t:2318_5	“ayaṃ dhammo, ayaṃ vinayo”ti saññāpetabbataṃ. Nijjhattinti yāthāvato tassa nijjhānaṃ.	2318	
PA_tika-s02_01t:2318_6	Aṭṭhakathāyaṃ pana “saññattivevacanameveta”nti vuttaṃ.	2318	
PA_tika-s02_01t:2319_0	Sace hoti desessāmīti subbacatāya sikkhākāmatāya ca āpattiṃ passi. Natthi te āpattīti	2319	
PA_tika-s02_01t:2319_1	anāpattipakkhopi ettha sambhavatīti adhippāyenāha. Sā panāpatti eva. Tenāha – “tassā	2319	
PA_tika-s02_01t:2319_2	āpattiyā anāpattidiṭṭhi ahosī”ti.	2319	
PA_tika-s02_01t:2320_0	492. Kalahabhaṇḍanavasenāti kalahabhaṇḍanassa nimittavasena. Yathānusandhināva gatanti	2320	
PA_tika-s02_01t:2320_1	kalahabhaṇḍanānaṃ sāraṇīyadhammapaṭipakkhattā tadupasamāvahā heṭṭhādesanāya anurūpāva	2320	
PA_tika-s02_01t:2320_2	uparidesanāti yathānusandhināva uparisuttadesanā pavattā. Saritabbayuttāti anussaraṇārahā.	2320	
PA_tika-s02_01t:2320_3	Sabrahmacārīnanti sahadhammikānaṃ. Piyaṃ piyāyitabbaṃ karontīti piyakaraṇā. Garuṃ	2320	
PA_tika-s02_01t:2320_4	garuṭṭhāniyaṃ karontīti garukaraṇā. Saṅgahaṇatthāyāti saṅgahavatthuvisesabhāvato	2320	
PA_tika-s02_01t:2320_5	sabrahmacārīnaṃ saṅgaṇhanāya saṃvattantīti sambandho. Avivādanatthāyāti saṅgahavatthubhāvato	2320	
PA_tika-s02_01t:2320_6	eva na vivādanāya. Sati ca avivādanahetubhūtasaṅgāhaṇatte tesaṃ vasena sabrahmacārīnaṃ	2320	
PA_tika-s02_01t:2320_7	samaggabhāvo bhedābhāvo siddhoyevāti āha “sāmaggiyā”tiādi. Mijjati siniyhati etāyāti	2320	
PA_tika-s02_01t:2320_8	mettā, mittabhāvo, mettā etassa atthīti mettaṃ, kāyakammaṃ. Taṃ pana yasmā mettāsahagatacittasamuṭṭhānaṃ,	2320	
PA_tika-s02_01t:2320_9	tasmā vuttaṃ “mettacittena kattabbaṃ kāyakamma”nti. Imāni mettakāyakammādīni bhikkhūnaṃ	2320	
PA_tika-s02_01t:2320_10	vasena āgatāni pāṭhe bhikkhūhi paccupaṭṭhapetabbatāvacanato. Bhikkhuggahaṇeneva cettha	23201	
PA_tika-s02_01t:2320_11	sesasahadhammikānampi gahaṇaṃ daṭṭhabbaṃ. Bhikkhuno sabbampi anavajjakāyakammaṃ ābhisamācārikakammantogadhamevāti	23201	
PA_tika-s02_01t:2320_12	āha – “mettacittena…pe… kāyakammaṃ nāmā”ti. Vattavasena pavattiyamānā cetiyabodhīnaṃ	23201	
PA_tika-s02_01t:2320_13	vandanā mettāsadisīti katvā tadatthāya gamanaṃ mettaṃ kāyakammanti vuttaṃ. Ādi-saddena	23201	
PA_tika-s02_01t:2320_14	cetiyabodhibhikkhūsu vuttāvasesaapacāyanādiṃ mettāvasena pavattaṃ kāyikaṃ kiriyaṃ saṅgaṇhāti.	23201	
PA_tika-s02_01t:2321_0	Tepiṭakampi buddhavacanaṃ kathiyamānanti adhippāyo. Tīṇi sucaritāni kāyavacīmanosucaritāni.	2321	
PA_tika-s02_01t:2321_1	Cintananti iminā evaṃ cintanamattampi mettaṃ manokammaṃ, pageva vidhipaṭipannā bhāvanāti dasseti.	2321	
PA_tika-s02_01t:2322_0	Sahāyabhāvūpagamanaṃ tesaṃ purato. Tesu karontesuyeva hi sahāyabhāvūpagamanaṃ sammukhā	2322	
PA_tika-s02_01t:2322_1	kāyakammaṃ nāma hoti. Kevalaṃ “devo”ti avatvā guṇehi thirabhāvajotanaṃ devattheroti	2322	
PA_tika-s02_01t:2322_2	vacanaṃ paggayha vacanaṃ. Mamattabodhanaṃ vacanaṃ mamāyanavacanaṃ. Ekantatirokkhakassa	2322	
PA_tika-s02_01t:2322_3	manokammassa sammukhatā nāma viññattisamuṭṭhāpanavaseneva hoti, tañca kho loke kāyakammanti	2322	
PA_tika-s02_01t:2322_4	pākaṭaṃ paññātaṃ hatthavikārādiṃ anāmasitvā eva dassento “nayanāni ummīletvā”ti āha.	2322	
PA_tika-s02_01t:2322_5	Tathā hi vacībhedavasena pavatti na gahitā.	2322	
PA_tika-s02_01t:2323_0	Laddhapaccayā labbhantīti lābhā, parisuddhāgamanā paccayā. Na sammā gayhamānāpi na	2323	
PA_tika-s02_01t:2323_1	dhammaladdhā nāma na hontīti tappaṭisedhanatthaṃ pāḷiyaṃ “dhammaladdhā”ti vuttaṃ.	2323	
PA_tika-s02_01t:2323_2	Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī. Tenāha	2323	
PA_tika-s02_01t:2323_3	“dve paṭivibhattāni nāmā”tiādi. Cittena vibhajananti etena – “cittuppādamattenapi	2323	
PA_tika-s02_01t:2323_4	vibhajanaṃ paṭivibhattaṃ nāma, pageva payogato”ti dasseti.	2323	
PA_tika-s02_01t:2324_0	Paṭiggaṇhantova…pe… passatīti iminā āgamanato paṭṭhāya sādhāraṇabuddhiṃ upaṭṭhāpeti.	2324	
PA_tika-s02_01t:2324_1	Evaṃ hissa sādhāraṇabhogitā sukarā, sāraṇīyadhammo cassa supūro hoti. Vattanti sāraṇīyadhammapūraṇavattaṃ.	2324	
PA_tika-s02_01t:2325_0	Dātabbanti avassaṃ dātabbaṃ. Attano palibodhavasena sapalibodhasseva pūretuṃ asakkuṇeyyattā	2325	
PA_tika-s02_01t:2325_1	odissakadānampissa na sabbattha vāritanti dassetuṃ “tena panā”tiādi vuttaṃ. Adātumpīti	2325	
PA_tika-s02_01t:2325_2	pi-saddena dussīlassapi atthikassa sati sambhave dātabbanti dasseti. Dānañhi nāma	2325	
PA_tika-s02_01t:2325_3	kassaci na nivāritaṃ.	2325	
PA_tika-s02_01t:2326_0	Mahāgirigāmo nāma nāgadīpapasse eko gāmo. Sāraṇīyadhammo me, bhante, pūrito…pe… pattagataṃ	2326	
PA_tika-s02_01t:2326_1	na khīyatīti āha tesaṃ kukkuccavinodanatthaṃ. Taṃ sutvā tepi therā “sāraṇīyadhammapūrako	2326	
PA_tika-s02_01t:2326_2	aya”nti abbhaññaṃsu. Daharakāle eva kiresa sāraṇīyadhammapūrako ahosi, tassā ca paṭipattiyā	2326	
PA_tika-s02_01t:2326_3	avañjhabhāvavibhāvanatthaṃ “ete mayhaṃ pāpuṇissantī”ti āha.	2326	
PA_tika-s02_01t:2327	Ahaṃ sāraṇīyadhammapūrikā, mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ gatabhāvaṃ cintayitthā”ti.	232	
PA_tika-s02_01t:2328_0	Sattasu āpattikkhandhesu ādimhi vā ante vā, vemajjheti ca idaṃ uddesāgatapāḷivasena	2328	
PA_tika-s02_01t:2328_1	vuttaṃ. Na hi añño koci āpattikkhandhānaṃ anukkamo atthi. Pariyante chinnasāṭako	2328	
PA_tika-s02_01t:2328_2	viyāti vatthante, dasante vā chinnavatthaṃ viya. Khaṇḍanti khaṇḍavantaṃ, khaṇḍitaṃ	2328	
PA_tika-s02_01t:2328_3	vā. Chiddanti etthāpi eseva nayo. Visabhāgavaṇṇena upaḍḍhaṃ, tatiyabhāgaṃ vā sambhinnavaṇṇaṃ	2328	
PA_tika-s02_01t:2328_4	sabalaṃ, visabhāgavaṇṇeheva pana bindūhi antarantarā vimissaṃ kammāsaṃ, ayaṃ imesaṃ	2328	
PA_tika-s02_01t:2328_5	viseso. Taṇhādāsabyato mocanavacaneneva tesaṃ sīlānaṃ vivaṭṭupanissayatamāha. Bhujissabhāvakaraṇatoti	2328	
PA_tika-s02_01t:2328_6	iminā bhujissakarāni bhujissānīti uttarapadalopenāyaṃ niddesoti dasseti. Aviññūnaṃ	2328	
PA_tika-s02_01t:2328_7	appamāṇatāya “viññuppasatthānī”ti vuttaṃ. Taṇhādiṭṭhīhi aparāmaṭṭhattāti – “imināhaṃ	2328	
PA_tika-s02_01t:2328_8	sīlena devo vā bhavissāmi devaññataro vā”ti taṇhāparāmāsena – “imināhaṃ sīlena devo	2328	
PA_tika-s02_01t:2328_9	hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.	2328	
PA_tika-s02_01t:2328_10	Parāmaṭṭhunti codetuṃ. Sīlaṃ nāma avippaṭisārādipārampariyena yāvadeva samādhisampādanatthanti	23281	
PA_tika-s02_01t:2328_11	āha “samādhisaṃvattakānī”ti. Samānabhāvo sāmaññaṃ, paripuṇṇacatupārisuddhibhāvena	23281	
PA_tika-s02_01t:2328_12	majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ, taṃ gato	23281	
PA_tika-s02_01t:2328_13	upagatoti sīlasāmaññagato. Tenāha “samānabhāvūpagatasīlo”ti.	23281	
PA_tika-s02_01t:2329_0	Yāyaṃ diṭṭhīti yā ayaṃ diṭṭhi mayhañceva tumhākañca paccakkhabhūtā. Catusaccadassanaṭṭhena	2329	
PA_tika-s02_01t:2329_1	diṭṭhi, “sabbe saṅkhārā aniccā, sabbe saṅkhārā dukkhā, sabbe dhammā anattā”ti, “sammāsambuddho	2329	
PA_tika-s02_01t:2329_2	bhagavā, svākhāto bhagavatā dhammo, suppaṭipanno saṅgho”ti ca diṭṭhiyā sāmaññaṃ samānadiṭṭhibhāvaṃ.	2329	
PA_tika-s02_01t:2329_3	Aggaṃ itaresaṃ sāraṇīyadhammānaṃ padhānabhāvato. Etasmiṃ sati sukhasiddhito tesaṃ	2329	
PA_tika-s02_01t:2329_4	saṅgāhikaṃ, tato eva tesaṃ saṅghāṭanikaṃ gopānasiyo aparipatante katvā saṅgaṇhāti	2329	
PA_tika-s02_01t:2329_5	dhāretīti saṅgāhikaṃ. Saṅghāṭanti aggabhāvena saṅghāṭabhāvaṃ. Saṅghāṭanaṃ etesaṃ	2329	
PA_tika-s02_01t:2329_6	atthīti saṅghāṭanikaṃ, saṅghāṭaniyanti vā pāṭho, saṅghāṭane niyuttanti vā saṅghāṭanikaṃ,	2329	
PA_tika-s02_01t:2329_7	ka-kārassa ya-kāraṃ katvā saṅghāṭaniyaṃ. Sāmaññato eva gahitattā napuṃsakaniddeso.	2329	
PA_tika-s02_01t:2330_0	493. Paṭhamamaggasammādiṭṭhipi evaṃsabhāvā, aññamaggasammādiṭṭhīsu vattabbameva natthīti	2330	
PA_tika-s02_01t:2330_1	āha “yāyaṃ sotāpattimaggadiṭṭhī”ti. Ettāvatāpīti ettakenapi rāgādīsu ekekena pariyuṭṭhitacittatāyapi	2330	
PA_tika-s02_01t:2330_2	pariyuṭṭhitacittoyeva nāma hoti, pageva dvīhi, bahūhi vā pariyuṭṭhitacittatāya. Sabbatthāti	2330	
PA_tika-s02_01t:2330_3	sabbesu aṭṭhasupi vāresu. Suṭṭhu ṭhapitanti yathā maggabhāvanā upari saccābhisambodho	2330	
PA_tika-s02_01t:2330_4	hoti, evaṃ sammā ṭhapitaṃ. Tenāha “saccānaṃ bodhāyā”ti. Taṃ ñāṇanti “natthi kho me	2330	
PA_tika-s02_01t:2330_5	taṃ pariyuṭṭhāna”ntiādinā pavattaṃ paccavekkhaṇañāṇaṃ. Ariyānaṃ hotīti ariyānameva	2330	
PA_tika-s02_01t:2330_6	hoti. Tesañhi ekadesatopi pahīnaṃ vattabbataṃ arahati. Tenāha “na puthujjanāna”nti.	2330	
PA_tika-s02_01t:2330_7	Ariyanti vuttaṃ “ariyesu jāta”nti katvā. Lokuttarahetukatāya lokuttaranti vuttaṃ.	2330	
PA_tika-s02_01t:2330_8	Tenevāha “yesaṃ panā”tiādi. Tathā hissa puthujjanehi asādhāraṇatā. Tenāha “puthujjanānaṃ	2330	
PA_tika-s02_01t:2330_9	pana abhāvato”ti. Sabbavāresūti sabbesu itaresu chasu vāresu.	2330	
PA_tika-s02_01t:2331	494. Paccattanti pāṭiyekkaṃ attani mama citteyeva. Tenāha “attano citte”ti. “Paccattaṃ attano citte nibbutiṃ kilesavūpasamaṃ labhāmī”ti imamatthaṃ “eseva nayo”ti iminā atidisati.	233	
PA_tika-s02_01t:2332	495. Tathārūpāya diṭṭhiyāti idaṃ “yathārūpāya diṭṭhiyā samannāgato”ti imassa atthassa paccāmasananti āha “tathārūpāya diṭṭhiyāti evarūpāya sotāpattimaggadiṭṭhiyā”ti.	233	
PA_tika-s02_01t:2333_0	496. Sabhāvenāti niyatapañcasikkhāpadatādisabhāvena. Saṅghakammavasenāti mānattacariyādisaṅghakammavasena.	2333	
PA_tika-s02_01t:2333_1	Daharoti bālo. Kumāroti dārako. Yasmā daharo “kumāro”ti ca “yuvā”ti ca vuccati, tasmā	2333	
PA_tika-s02_01t:2333_2	mandoti vuttaṃ. Mandindriyatāya hi mando. Tenāha “cakkhusotādīnaṃ mandatāyā”ti. Evampi	2333	
PA_tika-s02_01t:2333_3	yuvāvatthāpi keci mandindriyā hontīti tannivattanatthaṃ “uttānaseyyako”ti vuttaṃ.	2333	
PA_tika-s02_01t:2333_4	Yadi uttānaseyyako, kathamassa aṅgārakkamananti? Yathā tathā aṅgārassa phusanaṃ idha	2333	
PA_tika-s02_01t:2333_5	“akkamana”nti adhippetanti āha “ito cito cā”tiādi. Manussānanti mahallakamanussānaṃ.	2333	
PA_tika-s02_01t:2333_6	Na sīghaṃ hattho jhāyati kathinahatthatāya. Khippaṃ paṭisaṃharati mudutaluṇasarīratāya.	2333	
PA_tika-s02_01t:2333_7	Adhivāseti kiñci payojanaṃ apekkhitvā.	2333	
PA_tika-s02_01t:2334_0	497. Uccāvacānīti mahantāni ceva khuddakāni ca. Tatthevāti sudhākammādimhiyeva. Kasāvapacanaṃ	2334	
PA_tika-s02_01t:2334_1	sudhādisaṅkharaṇatthaṃ, udakānayanaṃ dhovanādiatthaṃ, haliddivaṇṇadhātulepanatthaṃ	2334	
PA_tika-s02_01t:2334_2	kucchakaraṇaṃ. Bahalapatthanoti daḷhachando. Vacchakanti nibbattadhenupagavacchaṃ.	2334	
PA_tika-s02_01t:2334_3	Apacinātīti apavindati, āloketīti attho. Tenāha “apaloketī”ti. Tanninno hotīti adhisīlasikkhādininnova	2334	
PA_tika-s02_01t:2334_4	hoti uccāvacānampi kiṃkaraṇīyānaṃ cārittasīlassa pūraṇavaseneva karaṇato, yonisomanasikāravaseneva	2334	
PA_tika-s02_01t:2334_5	ca tesaṃ paṭipajjanato. Therassa santike aṭṭhāsi yonisomanasikārābhāvato “taṃ taṃ samullapissāmī”ti.	2334	
PA_tika-s02_01t:2335_0	498. Balaṃ eva balatāti āha “balena samannāgato”ti. Atthikabhāvaṃ katvāti tena dhammena	2335	
PA_tika-s02_01t:2335_1	savisesaṃ atthikabhāvaṃ uppādetvā. Sakalacittenāti desanāyaādimhi majjhe pariyosāneti	2335	
PA_tika-s02_01t:2335_2	sabbattheva pavattatāya sakalena anavasesena cittena.	2335	
PA_tika-s02_01t:2336_0	500. Sabhāvoti ariyasāvakassa puthujjanehi asādhāraṇatāya āveṇiko sabhāvo. Suṭṭhu	2336	
PA_tika-s02_01t:2336_1	samannesitoti sammadeva upaparikkhito. Sotāpattiphalasacchikiriyāyāti sotāpattiphalassa	2336	
PA_tika-s02_01t:2336_2	sacchikaraṇena, sacchikatabhāvenāti attho. Tenāha “sotāpattiphalasacchikatañāṇenā”ti.	2336	
PA_tika-s02_01t:2336_3	Paṭhamamaggaphalassa paccavekkhaṇañāṇavisesā hete pavattiākārabhinnā. Tenevāha “sattahi	2336	
PA_tika-s02_01t:2336_4	mahāpaccavekkhaṇañāṇehī”ti. Ayaṃ tāva ācariyānaṃ samānakathāti “idamassa paṭhamaṃ	2336	
PA_tika-s02_01t:2336_5	ñāṇa”ntiādinā vuttāni paccavekkhaṇañāṇāni, na maggañāṇānīti evaṃ pavattā paramparāgatā	2336	
PA_tika-s02_01t:2336_6	pubbācariyānaṃ samānā sādhāraṇā imissā pāḷiyā aṭṭhakathā atthavaṇṇanā. Tattha kāraṇamāha	2336	
PA_tika-s02_01t:2336_7	“lokuttaramaggo hi bahucittakkhaṇiko nāma natthī”ti. Yadi so bahucittakkhaṇiko siyā	2336	
PA_tika-s02_01t:2336_8	nānābhisamayo, tathā sati saṃyojanattayādīnaṃ ekadesappahānaṃ pāpuṇātīti ariyamaggassa	2336	
PA_tika-s02_01t:2336_9	anantaraphalattā ekadesasotāpannatādibhāvo āpajjati, phalānaṃ vā anekabhāvo, sabbametaṃ	2336	
PA_tika-s02_01t:2336_10	ayuttanti tasmā ekacittakkhaṇikova ariyamaggo.	23361	
PA_tika-s02_01t:2337_0	Yaṃ pana suttapadaṃ nissāya vitaṇḍavādī ariyamaggassa ekacittakkhaṇikataṃ paṭikkhipati,	2337	
PA_tika-s02_01t:2337_1	taṃ dassento “satta vassānīti hi vacanato”ti āha. Kilesā pana lahu…pe… chijjantīti	2337	
PA_tika-s02_01t:2337_2	vadantena hi khippaṃ tāva kilesappahānaṃ, dandhapavattikā maggabhāvanāti paṭiññātaṃ	2337	
PA_tika-s02_01t:2337_3	hoti. Tattha sace maggassa bhāvanāya āraddhamattāya kilesā pahīyanti, sesā maggabhāvanā	2337	
PA_tika-s02_01t:2337_4	niratthakā siyā, atha pacchā kilesappahānaṃ, kilesā pana lahu chijjantīti idaṃ micchā,	2337	
PA_tika-s02_01t:2337_5	“sotāpattiphalasacchikiriyāyā”ti vakkhatīti. Tato suttapaṭijānanato. Maggaṃ abhāvetvāti	2337	
PA_tika-s02_01t:2337_6	ariyamaggaṃ paripuṇṇaṃ katvā abhāvetvā. Attharasaṃ viditvāti suttassa aviparīto attho	2337	
PA_tika-s02_01t:2337_7	eva attharaso, taṃ yāthāvato ñatvā. Evaṃ vitaṇḍavādivādaṃ bhinditvā vuttamevatthaṃ	2337	
PA_tika-s02_01t:2337_8	nigametuṃ “imāni satta ñāṇānī”tiādi vuttaṃ. Sesaṃ suviññeyyameva.	2337	
PA_tika-s02_01t:2338	Kosambiyasuttavaṇṇanāya līnatthappakāsanā samattā.	233	
PA_tika-s02_01t:2339	9. Brahmanimantanikasuttavaṇṇanā	233	
PA_tika-s02_01t:2340_0	501. “Sassato attā ca loko cā”ti evaṃ pavattā diṭṭhi sassatadiṭṭhi. Saha kāyenāti	2340	
PA_tika-s02_01t:2340_1	saha tena brahmattabhāvena. Brahmaṭṭhānanti attano brahmavatthuṃ. “Aniccaṃ nicca”nti	2340	
PA_tika-s02_01t:2340_2	vadati aniccatāya attano apaññāyamānattā. Thiranti daḷhaṃ, vināsābhāvato sārabhūtanti	2340	
PA_tika-s02_01t:2340_3	attho. Uppādavipariṇāmābhāvato sadā vijjamānaṃ. Kevalanti paripuṇṇaṃ. Tenāha “akhaṇḍa”nti.	2340	
PA_tika-s02_01t:2340_4	Kevalanti vā jātiādīhi amissaṃ, virahitanti adhippāyo. Uppādādīnaṃ abhāvato eva acavanadhammaṃ.	2340	
PA_tika-s02_01t:2340_5	Koci jāyanako vā…pe… upapajjanako vā natthi niccabhāvato. Ṭhānena saddhiṃ tannivāsīnaṃ	2340	
PA_tika-s02_01t:2340_6	niccabhāvañhi so paṭijānāti. Tisso jhānabhūmiyoti dutiyatatiyacatutthajjhānabhūmiyo.	2340	
PA_tika-s02_01t:2340_7	Catutthajjhānabhūmivisesā hi asaññasuddhāvāsāruppabhavā. Paṭibāhatīti santaṃyeva	2340	
PA_tika-s02_01t:2340_8	samānaṃ ajānantova natthīti paṭikkhipati. Avijjāya gatoti avijjāya saha gato pavatto.	2340	
PA_tika-s02_01t:2340_9	Sahayoge hi idaṃ karaṇavacanaṃ. Tenāha “samannāgato”ti. Aññāṇīti avidvā. Paññācakkhuvirahato	2340	
PA_tika-s02_01t:2340_10	andho bhūto, andhabhāvaṃ vā pattoti andhībhūto.	23401	
PA_tika-s02_01t:2341_0	502. Tadā bhagavato subhagavane viharaṇassa avicchinnataṃ sandhāya vuttaṃ “subhagavane	2341	
PA_tika-s02_01t:2341_1	viharatīti ñatvā”ti. Tattha pana tadāssa bhagavato adassanaṃ sandhāyāha “kattha nu	2341	
PA_tika-s02_01t:2341_2	kho gatoti olokento”ti. Brahmalokaṃ gacchantaṃ disvāti iminā katipayacittavāravasena	2341	
PA_tika-s02_01t:2341_3	tadā bhagavato brahmalokagamanaṃ jātaṃ, na ekacittakkhaṇenāti dasseti. Na cettha	2341	
PA_tika-s02_01t:2341_4	kāyagatiyā cittapariṇāmanaṃ adhippetaṃ – “seyyathāpi nāma balavā puriso samiñjitaṃ	2341	
PA_tika-s02_01t:2341_5	vā bāhaṃ pasāreyyā”tiādivacanato. Yaṃ panettha vattabbaṃ, taṃ heṭṭhā vuttameva. Vichandanti	2341	
PA_tika-s02_01t:2341_6	chandavigamaṃ. Apasāditoti diṭṭhiyā gāhassa viparivattanena santajjito. “Metamāsado”ti	2341	
PA_tika-s02_01t:2341_7	vacanena upatthambho hutvā.	2341	
PA_tika-s02_01t:2342_0	Anvāvisitvāti āvisanavasena tassa attabhāvaṃ adhibhavitvā. Tathā abhibhavato hi tassa	2342	
PA_tika-s02_01t:2342_1	sarīraṃ paviṭṭho viya hotīti vuttaṃ “sarīraṃ pavisitvā”ti. Yañhi sattaṃ devayakkhanāgādayo	2342	
PA_tika-s02_01t:2342_2	āvisanti, tassa pākatikakiriyamayaṃ cittappavattiṃ nivāretvā attano iddhānubhāvena	2342	
PA_tika-s02_01t:2342_3	yaṃ icchitaṃ hasitalapitādi, taṃ tena kārāpenti, kārentā ca āviṭṭhapuggalassa cittavasena	2342	
PA_tika-s02_01t:2342_4	kārenti. “Attanovā”ti na vattabbametaṃ acinteyyattā kammajassa iddhānubhāvassāti	2342	
PA_tika-s02_01t:2342_5	keci. Apare pana yathā tadā cakkhuviññāṇādipavatti āviṭṭhapuggalasseva, evaṃ kiriyamayacittapavattipi	2342	
PA_tika-s02_01t:2342_6	tasseva, āvesakānubhāvena pana sāmaññatā parivattati. Tathā hi mahānubhāvaṃ puggalaṃ	2342	
PA_tika-s02_01t:2342_7	te āvisituṃ na sakkonti, tikicchāvuṭṭhāpane pana chavasarīraṃ anupavisitvā satantaṃ	2342	
PA_tika-s02_01t:2342_8	karoti vijjānubhāvena. Korakhattiyādīnaṃ pana chavasarīrassa uṭṭhānaṃ vacīnicchāraṇañca	2342	
PA_tika-s02_01t:2342_9	kevalaṃ buddhānubhāvena. Acinteyyā hi buddhānaṃ buddhānubhāvāti. Abhibhavitvā ṭhitoti	2342	
PA_tika-s02_01t:2342_10	sakalalokaṃ attano ānubhāvena abhibhavitvā ṭhito. Jeṭṭhakoti padhāno, tādisaṃ vā	23421	
PA_tika-s02_01t:2342_11	ānubhāvasampannattā uttamo. Passatīti daso. Visesavacanicchāya abhāvato anavasesavisayo	23421	
PA_tika-s02_01t:2342_12	daso-saddoti āha “sabbaṃ passatī”ti. Sabbajananti laddhanāmaṃ sabbasattakāyaṃ. Vase	23421	
PA_tika-s02_01t:2342_13	vatteti, seṭṭhattā nimmāpakattā ca attano vase vatteti. Lokassa īsanasīlatāya issaro.	23421	
PA_tika-s02_01t:2342_14	Sattānaṃ kammassa kārakabhāvena kattā. Thāvarajaṅgamavibhāgaṃ sakalaṃ lokaṃ nimmānetīti nimmātā.	23421	
PA_tika-s02_01t:2343_0	Guṇavisesena loke pāsaṃsattā seṭṭho. Tādiso ca ukkaṭṭhatamo hotīti āha “uttamo”ti.	2343	
PA_tika-s02_01t:2343_1	Sattānaṃ nimmānaṃ tathā tathā sajanaṃ visajanaṃ viya hotīti āha “tvaṃ khattiyo”tiādi.	2343	
PA_tika-s02_01t:2343_2	Jhānādīsu attano citte ca ciṇṇavasittā vasī. Bhūtānanti nibbattānaṃ. Bhavaṃ abhijātaṃ	2343	
PA_tika-s02_01t:2343_3	arahantīti bhabyā, sambhavesino, tesaṃ bhabyānaṃ. Tenāha “aṇḍajajalābujā sattā”tiādi.	2343	
PA_tika-s02_01t:2344_0	Pathavīādayo niccā dhuvā sassatā. Ye tesaṃ “aniccā”tiādinā garahakā jigucchā sattā,	2344	
PA_tika-s02_01t:2344_1	te ayathābhūtavāditāya matakāle apāyaniṭṭhā ahesuṃ. Ye pana pathavīādīnaṃ “niccā	2344	
PA_tika-s02_01t:2344_2	dhuvā”tiādinā pasaṃsakā, te yathābhūtavāditāya brahmakāyūpagā ahesunti māro pāpimā	2344	
PA_tika-s02_01t:2344_3	anvayato byatirekato ca pathavīādimukhena saṅkhārānaṃ pariññāpaññāpane ādīnavaṃ vibhāveti	2344	
PA_tika-s02_01t:2344_4	tato vivecetukāmo. Tenāha “pathavīgarahakā”tiādi. Ettha ca māro pathavīādidhātumahābhūtaggahaṇena	2344	
PA_tika-s02_01t:2344_5	manussalokaṃ, bhūtaggahaṇena cātumahārājike, devaggahaṇena avasesakāmadevalokaṃ,	2344	
PA_tika-s02_01t:2344_6	pajāpatiggahaṇena attano ṭhānaṃ, brahmaggahaṇena brahmakāyike gaṇhi. Ābhassarādayo	2344	
PA_tika-s02_01t:2344_7	pana avisayatāya eva anena aggahitāti daṭṭhabbaṃ. Taṇhādiṭṭhivasenāti taṇhābhinandanāya	2344	
PA_tika-s02_01t:2344_8	diṭṭhābhinandanāya ca vasena. “Etaṃ mama, eso me attā”ti abhinandino abhinandakā,	2344	
PA_tika-s02_01t:2344_9	abhinandanasīlā vā. Brahmuno ovāde ṭhitānaṃ iddhānubhāvaṃ dassetīti tesaṃ tattha	2344	
PA_tika-s02_01t:2344_10	sannipatitabrahmānaṃ iddhānubhāvaṃ tassa mahābrahmuno ovāde ṭhitattā nibbattaṃ katvā	23441	
PA_tika-s02_01t:2344_11	dasseti. Yasenāti ānubhāvena. Siriyāti sobhāya. Maṃ brahmaparisaṃ upanesīti yādisā	23441	
PA_tika-s02_01t:2344_12	brahmaparisā issariyādisampattiyā, tattha maṃ uyyojesi. Mahājanassa māraṇatoti mahājanassa	23441	
PA_tika-s02_01t:2344_13	vivaṭṭūpanissayaguṇavināsanena ānubhāvena māraṇato. Ayasanti yasapaṭipakkhaṃ akittikammānubhāvañcāti attho.	23441	
PA_tika-s02_01t:2345_0	503. Kasiṇaṃ āyunti vassasataṃ sandhāya vadati. Upanissāya setīti upasayo, upasayova	2345	
PA_tika-s02_01t:2345_1	opasāyiko yathā “venayiko”ti āha “samīpasayo”ti. Sayaggahaṇañcettha nidassanamattanti	2345	
PA_tika-s02_01t:2345_2	dassetuṃ “maṃ gacchanta”ntiādi vuttaṃ. Anekatthattā dhātūnaṃ vattanattho daṭṭhabbo.	2345	
PA_tika-s02_01t:2345_3	Mama vatthusmiṃ sayanakoti mayhaṃ ṭhāne visaye vattanako. Bāhitvāti nīcaṃ katvā,	2345	
PA_tika-s02_01t:2345_4	abhibhavitvā vā. Jajjharikāgumbatoti ettha jajjharikā nāma pathaviṃ pattharitvā jātā ekā gacchajāti.	2345	
PA_tika-s02_01t:2346_0	Imināti “sace kho tvaṃ bhikkhū”tiādivacanena. Esa brahmā. Upalāpetīti saṅgaṇhāti.	2346	
PA_tika-s02_01t:2346_1	Apasādetīti niggaṇhāti. Sesapadehīti vatthusāyiko yathākāmakaraṇīyo bāhiteyyoti imehi	2346	
PA_tika-s02_01t:2346_2	padehi. Mayhaṃ ārakkhaṃ gaṇhissasīti mama ārakkhako bhavissasi. Lakuṇḍakataranti	2346	
PA_tika-s02_01t:2346_3	nīcataraṃ nihīnavuttisarīraṃ.	2346	
PA_tika-s02_01t:2347_0	Phusitumpi samatthaṃ kiñci na passati, pageva ñāṇavibhavanti adhippāyo. Nipphattinti	2347	
PA_tika-s02_01t:2347_1	nipphajjanaṃ, phalanti attho. Tañhi kāraṇavasena gantabbato adhigantabbato gatīti	2347	
PA_tika-s02_01t:2347_2	vuccati. Ānubhāvanti pabhāvaṃ. So hi jotanaṭṭhena virocanaṭṭhena jutīti vuccati.	2347	
PA_tika-s02_01t:2347_3	Mahatā ānubhāvena paresaṃ abhibhavanato mahesoti akkhāyatīti mahesakkho. Tayidaṃ	2347	
PA_tika-s02_01t:2347_4	abhibhavanaṃ kittisampattiyā parivārasampattiyā cāti āha “mahāyaso mahāparivāro”ti.	2347	
PA_tika-s02_01t:2348_0	Pariharantīti sineruṃ dakkhiṇato katvā parivattanti. Disāti bhummatthe etaṃ paccattavacananti	2348	
PA_tika-s02_01t:2348_1	āha “disāsu virocamānā”ti. Attano jutiyā dibbamānāya vā. Tehīti candimasūriyehi.	2348	
PA_tika-s02_01t:2348_2	Tattakena pamāṇenāti yattake candimasūriyehi obhāsiyamāno lokadhātusaṅkhāto eko loko,	2348	
PA_tika-s02_01t:2348_3	tattakena pamāṇena. Idaṃ cakkavāḷaṃ buddhānaṃ uppattiṭṭhānabhūtaṃ seṭṭhaṃ uttamaṃ	2348	
PA_tika-s02_01t:2348_4	padhānaṃ, tasmā yebhuyyena etthupapannā devatā aññesu cakkavāḷesu devatā abhibhuyya	2348	
PA_tika-s02_01t:2348_5	vattanti. Tathā hi brahmā sahampati dasasahassabrahmaparivāro bhagavato santikaṃ	2348	
PA_tika-s02_01t:2348_6	upagañchi. Tenāha “ettha cakkavāḷasahasse tuyhaṃ vaso vattatī”ti. Idāni “ettha te	2348	
PA_tika-s02_01t:2348_7	vattate vaso”ti vuttaṃ vase vattanaṃ sarūpato dassetuṃ “paroparañca jānāsī”tiādi	2348	
PA_tika-s02_01t:2348_8	vuttaṃ. Tattha paṭhamagāthāyaṃ vuttaṃ ettha-saddaṃ ānetvā attho veditabboti dassento	2348	
PA_tika-s02_01t:2348_9	“ettha cakkavāḷasahasse”ti āha. Uccanīceti jātikularūpabhogaparivārādivasena uḷāre	2348	
PA_tika-s02_01t:2348_10	ca anuḷāre ca. Ayaṃ iddho ayaṃ pakatimanussoti iminā “sarūpato evassa sattānaṃ paroparajānanaṃ,	23481	
PA_tika-s02_01t:2348_11	na samudāgamato”ti dasseti. Yaṃ pana vakkhati “sattānaṃ āgatiṃ gatinti, taṃ kāmaloke	23481	
PA_tika-s02_01t:2348_12	sattānaṃ ādānanikkhepajānanamattaṃ sandhāya vuttaṃ, na kammavipākajānanaṃ. Yadi hi	23481	
PA_tika-s02_01t:2348_13	samudāgamato jāneyya, attanopi jāneyya, na cassa taṃ atthīti, tathā āha “itthambhāvoti	23481	
PA_tika-s02_01t:2348_14	idaṃ cakkavāḷa”ntiādi. Rāgayogato rāgo etassa atthīti vā rāgo, virajjanasīlo virāgī,	23481	
PA_tika-s02_01t:2348_15	taṃ rāgavirāginaṃ. Sahassibrahmā nāma tvaṃ cūḷaniyā eva lokadhātuyā jānanato. Tayāti	23481	
PA_tika-s02_01t:2348_16	nissakke karaṇavacanaṃ. Catuhatthāyāti anekahatthena sāṇipākārena kātabbapaṭappamāṇaṃ	23481	
PA_tika-s02_01t:2348_17	dīghato catuhatthāya, vitthārato dvihatthāya pilotikāya kātuṃ vāyamanto viya gopphake	23481	
PA_tika-s02_01t:2348_18	udake nimujjitukāmo viya ca pamāṇaṃ ajānanto vihaññatīti niggaṇhāti.	23481	
PA_tika-s02_01t:2349_0	504. Taṃ kāyanti tadeva nikāyaṃ. Jānitabbaṭṭhānaṃ patvāpīti anaññasādhāraṇā mayhaṃ	2349	
PA_tika-s02_01t:2349_1	sīlādayo guṇavisesā tāva tiṭṭhantu, īdisaṃ lokiyaṃ parittakaṃ jānitabbaṭṭhānampi	2349	
PA_tika-s02_01t:2349_2	patvā. Ayaṃ imesaṃ atisayena nīcoti nīceyyo, tassa bhāvo nīceyyanti āha “tayā nīcatarabhāvo	2349	
PA_tika-s02_01t:2349_3	pana mayhaṃ kuto”ti.	2349	
PA_tika-s02_01t:2350_0	Heṭṭhūpapattikoti uparūparito cavitvā heṭṭhā laddhūpapattiko. Evaṃ saṅkhepato vuttamatthaṃ	2350	
PA_tika-s02_01t:2350_1	vitthārato dassetuṃ “anuppanne buddhuppāde”ti āha. Heṭṭhūpapattikaṃ katvāti heṭṭhūpapattikaṃ	2350	
PA_tika-s02_01t:2350_2	patthanaṃ katvā. Yathā kenaci bahūsu ānantariyesu katesu yaṃ tattha garutaraṃ balavaṃ,	2350	
PA_tika-s02_01t:2350_3	tadeva paṭisandhiṃ deti, itarāni pana tassa anubalappadāyakāni honti, na paṭisandhidāyakāni,	2350	
PA_tika-s02_01t:2350_4	evaṃ catūsu rūpajjhānesu bhāvitesu yaṃ tattha garutaraṃ chandapaṇidhiadhimokkhādivasena	2350	
PA_tika-s02_01t:2350_5	sābhisaṅkhārañca, tadeva ca paṭisandhiṃ deti, itarāni pana aladdhokāsatāya tassa	2350	
PA_tika-s02_01t:2350_6	anubalappadāyakāni honti, na paṭisandhidāyakāni, tannibbattitajjhāneneva āyatiṃ punabbhavābhinibbatti	2350	
PA_tika-s02_01t:2350_7	hotīti āha “tatiyajjhānaṃ paṇītaṃ bhāvetvā”ti. Tatthāti subhakiṇhabrahmaloke. Puna	2350	
PA_tika-s02_01t:2350_8	tatthāti ābhassarabrahmaloke. Paṭhamakāleti tasmiṃ bhave paṭhamasmiṃ kāle. Ubhayanti	2350	
PA_tika-s02_01t:2350_9	atītaṃ attano nibbattaṭṭhānaṃ, tattha nibbattiyā hetubhūtaṃ attano katakammanti ubhayaṃ.	2350	
PA_tika-s02_01t:2350_10	Pamussitvā kālassa ciratarabhāvato. Vītināmeti paṭipajjantīti ca tadā tassā kiriyāya	23501	
PA_tika-s02_01t:2350_11	pavattikkhaṇaṃ upādāya pavattamānapayogo.	23501	
PA_tika-s02_01t:2351_0	Apāyesīti pāyesi. Pipāsiteti tasite. Ghammanīti ghammakāle. Sampareteti ghammapariḷāhena	2351	
PA_tika-s02_01t:2351_1	pipāsāya abhibhūte. Nti pānīyadānaṃ. Vatasīlavattanti samādānavasena vatabhūtaṃ cārittasīlabhāvena	2351	
PA_tika-s02_01t:2351_2	samāciṇṇattā sīlavattaṃ. Suttappabuddhova anussarāmīti supitvā pabuddhamatto viya	2351	
PA_tika-s02_01t:2351_3	supinaṃ tava pubbanivutthaṃ mama pubbenivāsānussatiñāṇena anussarāmi, sabbaññutaññāṇena	2351	
PA_tika-s02_01t:2351_4	viya paccakkhato passāmīti attho.	2351	
PA_tika-s02_01t:2352	Karamareti vilumpitvā ānīte. Kammasajjanti yuddhasajjaṃ, āvudhādāyininti attho.	235	
PA_tika-s02_01t:2353	Eṇīkūlasminti eṇīmigabāhullena “eṇīkūla”nti saṅkhaṃ gate gaṅgāya tīrappadese. Gayhaka nīyamānanti gayhavasena karamarabhāvena corehi attano ṭhānaṃ nīyamānaṃ.	235	
PA_tika-s02_01t:2354	Āvāhavivāhavasena mittasanthavaṃ katvā. “Evaṃ amhesu kīḷantesu gaṅgeyyako nāgo kupito”ti mayi saññampi na karontīti. Susukāranti susūti pavattaṃ bheravanāganissāsaṃ.	235	
PA_tika-s02_01t:2355	Gahītanāvanti viheṭhetukāmatāya gatinivāraṇavasena gahitaṃ niggahitaṃ nāvaṃ. Luddenāti kurūrena. Manussakappāti nāvāgatānaṃ manussānaṃ viheṭhetukāmatāya.	235	
PA_tika-s02_01t:2356	Baddhacaroti paṭibaddhacariyo. Tenāha “antevāsiko”ti. Taṃ nissāyevāti raññā upaṭṭhiyamānopi rājānaṃ pahāya taṃ kappaṃ antevāsiṃ nissāyeva.	235	
PA_tika-s02_01t:2357	Sambuddhimantaṃ vatinaṃ amaññīti ayaṃ sammadeva buddhimā vatasampannoti amaññi sambhāvesi ca.	235	
PA_tika-s02_01t:2358	Nānattabhāvesūti nānā visuṃ visuṃ attabhāvesu.	235	
PA_tika-s02_01t:2359_0	Addhāti ekaṃsena. Mametamāyunti mayhaṃ etaṃ yathāvuttaṃ tattha tattha bhave pavattaṃ	2359	
PA_tika-s02_01t:2359_1	āyuṃ. Na kevalaṃ mama āyumeva, atha kho aññampi sabbaññeyyaṃ jānāsi, na tuyhaṃ aviditaṃ	2359	
PA_tika-s02_01t:2359_2	nāma atthi. Tathā hi buddho sammāsambuddho tuvaṃ. No ce kathamayamattho ñāto? Tathā	2359	
PA_tika-s02_01t:2359_3	hi sammāsambuddhattā eva te ayaṃ jalito jotamāno ānubhāvo obhāsayaṃ sabbampi brahmalokaṃ	2359	
PA_tika-s02_01t:2359_4	obhāsento dibbamāno tiṭṭhatīti satthu asamasamataṃ pavedesi.	2359	
PA_tika-s02_01t:2360_0	Pathavattenāti pathavīattena. Tenāha “pathavīsabhāvenā”ti. Ettha ca yasmā – “sabbasaṅkhārasamathoti”ādinā	2360	
PA_tika-s02_01t:2360_1	sādhāraṇato, “yattha neva pathavī”ti asādhāraṇato ca pathaviyā asabhāvena nibbānassa	2360	
PA_tika-s02_01t:2360_2	gahetabbatā atthi, taṃ nivattetvā pathaviyā anaññasādhāraṇaṃ sabhāvaṃ gahetuṃ “pathaviyā	2360	
PA_tika-s02_01t:2360_3	pathavattenā”ti vuttaṃ. Nāpahosinti na pāpuṇiṃ. Idha pathaviyā pāpuṇanaṃ nāma “etaṃ	2360	
PA_tika-s02_01t:2360_4	mamā”tiādinā gahaṇanti āha “taṇhādiṭṭhimānaggāhehi na gaṇhi”nti.	2360	
PA_tika-s02_01t:2361_0	Vāditāyāti vādasīlatāya. Sabbanti akkharaṃ niddisitvāti “sabbaṃ kho ahaṃ brahme”tiādinā	2361	
PA_tika-s02_01t:2361_1	bhagavatā vuttaṃ sabba-saddaṃ – “sace kho te mārisa sabbassa sabbattena ananubhūta”nti	2361	
PA_tika-s02_01t:2361_2	paccanubhāsanavasena niddisitvā. Akkhare dosaṃ gaṇhantoti bhagavatā sakkāyasabbaṃ	2361	
PA_tika-s02_01t:2361_3	sandhāya sabba-sadde gahite sabbasabbavasena tadatthaparivattanena sabba-saddavacanīyatāsāmaññena	2361	
PA_tika-s02_01t:2361_4	ca dosaṃ gaṇhanto. Tenāha “satthā panā”tiādi. Tattha yadi sabbaṃ ananubhūtaṃ “natthi	2361	
PA_tika-s02_01t:2361_5	sabba”nti loke anavasesaṃ pucchati. Sace sabbassa sabbattena anavasesasabhāvena ananubhūtaṃ	2361	
PA_tika-s02_01t:2361_6	appattaṃ, taṃ gaganakusumaṃ viya kiñci na siyā. Athassa ananubhūtaṃ atthīti assa	2361	
PA_tika-s02_01t:2361_7	sabbattena ananubhūtaṃ yadi atthi, “sabba”nti idaṃ vacanaṃ micchā, sabbaṃ nāma taṃ	2361	
PA_tika-s02_01t:2361_8	na hotīti adhippāyo. Tenāha “mā heva te rittakamevā”tiādi.	2361	
PA_tika-s02_01t:2362_0	Ahaṃ sabbañca vakkhāmi, ananubhūtañca vakkhāmīti ahaṃ “sabba”nti ca vakkhāmi, “ananubhūta”nti	2362	
PA_tika-s02_01t:2362_1	ca vakkhāmi, ettha ko dosoti adhippāyo. Kāraṇaṃ āharantoti sabbassa sabbattena ananubhūtassa	2362	
PA_tika-s02_01t:2362_2	atthibhāve kāraṇaṃ niddisanto. Vijānitabbanti maggaphalapaccavekkhaṇañāṇehi visesato	2362	
PA_tika-s02_01t:2362_3	sabbasaṅkhatavisiṭṭhatāya jānitabbaṃ. Anidassananti idaṃ nibbānassa sanidassanaduke	2362	
PA_tika-s02_01t:2362_4	dutiyapadasahitatādassananti adhippāyena “cakkhuviññāṇassa āpāthaṃ anupagamanato	2362	
PA_tika-s02_01t:2362_5	anidassanaṃ nāmā”ti vuttaṃ. Sabbasaṅkhatavidhuratāya vā natthi etassa nidassananti	2362	
PA_tika-s02_01t:2362_6	anidassanaṃ. Natthi etassa antoti anantaṃ. Tena vuttaṃ “tayida”ntiādi.	2362	
PA_tika-s02_01t:2363_0	Bhūtānīti paccayasambhūtāni. Asambhūtanti paccayehi asambhūtaṃ, nibbānanti attho.	2363	
PA_tika-s02_01t:2363_1	Apabhassarabhāvahetūnaṃ sabbaso abhāvā sabbato pabhāti sabbatopabhaṃ. Tenāha “nibbānato	2363	
PA_tika-s02_01t:2363_2	hī”tiādi. Tathā hi vuttaṃ – “tamo tattha na vijjatī”ti. pabhūtamevāti pakaṭṭhabhāvena	2363	
PA_tika-s02_01t:2363_3	ukkaṭṭhabhāvena vijjamānameva. Arūpībhāvena adesikattā sabbato pabhavati vijjatīti	2363	
PA_tika-s02_01t:2363_4	sabbatopabhaṃ. Tenāha “puratthimadisādīsū”tiādi. Pavisanti etthāti pavisaṃ, tadeva	2363	
PA_tika-s02_01t:2363_5	sa-kārassa bha-kāraṃ, vi-kārassa ca lopaṃ katvā vuttaṃ “pabha”nti. Tenāha “titthassa	2363	
PA_tika-s02_01t:2363_6	nāma”nti. Vādaṃ patiṭṭhapesīti evaṃ mayā sabbañca vuttaṃ, ananubhūtañca vuttaṃ, tattha	2363	
PA_tika-s02_01t:2363_7	yaṃ tayā adhippāyaṃ ajānantena sahasā appaṭisaṅkhāya dosaggahaṇaṃ, taṃ micchāti brahmānaṃ	2363	
PA_tika-s02_01t:2363_8	niggaṇhanto bhagavā attano vādaṃ patiṭṭhapesi.	2363	
PA_tika-s02_01t:2364_0	Gahitagahitanti “idaṃ nicca”ntiādinā gahitagahitaṃ gāhaṃ. Tattha tattha dosadassanamukhena	2364	
PA_tika-s02_01t:2364_1	niggaṇhantena satthārā vissajjāpito kiñci gahetabbaṃ attano paṭisaraṇaṃ adisvā parājayaṃ	2364	
PA_tika-s02_01t:2364_2	paṭicchādetuṃ laḷitakaṃ kātukāmo vādaṃ pahāya iddhiyā pāṭihāriyalīḷaṃ dassetukāmo.	2364	
PA_tika-s02_01t:2364_3	Yadi sakkosi mayhaṃ antaradhāyituṃ, na pana sakkhissasīti adhippāyo. Mūlapaṭisandhiṃ	2364	
PA_tika-s02_01t:2364_4	gantukāmoti attano pākatikena attabhāvena ṭhātukāmo. So hi paṭisandhikāle nibbattasadisatāya	2364	
PA_tika-s02_01t:2364_5	mūlapaṭisandhīti vutto. Aññesanti heṭṭhā aññakāyikānaṃ brahmūnaṃ. Na adāsi abhisaṅkhatakāyenevāyaṃ	2364	
PA_tika-s02_01t:2364_6	tiṭṭhatu, na pākatikarūpenāti cittaṃ uppādesi. Tena so abhisaṅkhatakāyaṃ apanetuṃ	2364	
PA_tika-s02_01t:2364_7	avisahanto attabhāvapaṭicchādakaṃ andhakāraṃ nimminituṃ ārabhi. Satthā taṃ tamaṃ	2364	
PA_tika-s02_01t:2364_8	viddhaṃseti. Tena vuttaṃ “mūlapaṭisandhiṃ vā”tiādi.	2364	
PA_tika-s02_01t:2365_0	Bhavevāhanti bhave eva ahaṃ. Ayañca eva-saddo aṭṭhānapayuttoti dassento āha “ahaṃ	2365	
PA_tika-s02_01t:2365_1	bhave bhayaṃ disvāyevā”ti, sabbasmiṃ bhave jātiādibhayaṃ ñāṇacakkhunā yāthāvato disvā.	2365	
PA_tika-s02_01t:2365_2	Sattabhavanti sattasaṅkhātaṃ bhavaṃ. Kammabhavapaccaye hi upapattibhave sattasamaññā.	2365	
PA_tika-s02_01t:2365_3	Vibhavanti vimuttiṃ. Pariyesamānampi upāyassa anadhigatattā bhaveyeva disvā. Bhavañca	2365	
PA_tika-s02_01t:2365_4	vibhavesinaṃ vibhavaṃ nibbutiṃ esamānānaṃ sattānaṃ bhavaṃ, bhavesu uppattiñca disvāti	2365	
PA_tika-s02_01t:2365_5	evaṃ vā ettha attho daṭṭhabbo. Na abhivadinti “aho vata sukha”nti evaṃ abhivadāpanākārābhāvato	2365	
PA_tika-s02_01t:2365_6	na abhinivisiṃ, lakkhaṇavacanametaṃ. Gāhattho eva vā abhivāda-saddoti āha “nābhivadi”nti,	2365	
PA_tika-s02_01t:2365_7	“na gavesi”nti. Bhavaggahaṇenettha dukkhasaccaṃ, nandīgahaṇena samudayasaccaṃ, vibhavaggahaṇena	2365	
PA_tika-s02_01t:2365_8	nirodhasaccaṃ, nandiñca na upādiyinti iminā maggasaccaṃ pakāsitanti āha “iti cattāri	2365	
PA_tika-s02_01t:2365_9	saccāni pakāsento”ti. Tadidaṃ catunnaṃ ariyasaccānaṃ gāthāya vibhāvanadassanaṃ. Satthā	2365	
PA_tika-s02_01t:2365_10	pana tesaṃ brahmūnaṃ ajjhāsayānurūpaṃ saccāni vitthārato pakāsento vipassanaṃ pāpetvā	23651	
PA_tika-s02_01t:2365_11	arahattena desanāya kūṭaṃ gaṇhi. Te ca brahmāno keci sotāpattiphale, keci sakadāgāmiphale,	23651	
PA_tika-s02_01t:2365_12	keci anāgāmiphale, keci arahatte ca patiṭṭhahiṃsu. Tena vuttaṃ “saccāni pakāsento	23651	
PA_tika-s02_01t:2365_13	satthā dhammaṃ desesī”tiādi. Acchariyajātāti sañjātacchariyā. Samūlaṃ bhavanti taṇhāvijjāhi samūlaṃ bhavaṃ.	23651	
PA_tika-s02_01t:2366_0	505. Mama vasaṃ ativattitānīti sabbaso kāmadhātusamatikkamanapaṭipadāya mayhaṃ visayaṃ	2366	
PA_tika-s02_01t:2366_1	atikkamitāni. Kathaṃ panāyaṃ tesaṃ ariyabhūmisamokkamanaṃ jānātīti? Nayaggāhato –	2366	
PA_tika-s02_01t:2366_2	“samaṇo gotamo dhammaṃ desento saṃsāre ādīnavaṃ, nibbāne ca ānisaṃsaṃ pakāsento veneyyajanaṃ	2366	
PA_tika-s02_01t:2366_3	nibbānaṃ diṭṭhameva karoti, tassa desanā avañjhā amoghā indena vissaṭṭhavajirasadisā,	2366	
PA_tika-s02_01t:2366_4	tassa ca āṇāya ṭhitā saṃsāre na dissantevā”ti nayaggāhena anumānena jānāti. Sace	2366	
PA_tika-s02_01t:2366_5	tvaṃ evaṃ anubuddhoti yathā tvaṃ paresaṃ saccābhisambodhaṃ vadati, evaṃ tvaṃ attano	2366	
PA_tika-s02_01t:2366_6	anurūpato sayambhuñāṇena buddho dhammaṃ paṭivijjhitvā ṭhito. Taṃ dhammaṃ mā upanayasīti	2366	
PA_tika-s02_01t:2366_7	tayā paṭividdhadhammaṃ mā sāvakapaṭivedhaṃ pāpesi. Idanti idaṃ anantaraṃ vuttaṃ brahmaloke	2366	
PA_tika-s02_01t:2366_8	patiṭṭhānaṃyeva sandhāya māro vadati, te dassento “anuppanne hī”tiādimāha. Apāyapatiṭṭhānaṃ	2366	
PA_tika-s02_01t:2366_9	pana ājīvakanigaṇṭhādipabbajjaṃ upagate titthakare, ye keci vā pabbajitvā micchāpaṭipanne	2366	
PA_tika-s02_01t:2366_10	jane sandhāya vadati. Anuppanneti asañjāte, appatteti attho. Anullapanatāyāti yathā	23661	
PA_tika-s02_01t:2366_11	māro upari kiñci uttaraṃ lapituṃ na sakkoti, evaṃ tathā uttarabhāsanena. Nimantanavacanenāti	23661	
PA_tika-s02_01t:2366_12	viññāpanavacanena. Brahmaṃ seṭṭhaṃ nimantanaṃ, brahmuno vā nimantanaṃ ettha atthīti	23661	
PA_tika-s02_01t:2366_13	brahmanimantanikaṃ, suttaṃ. Yaṃ panettha atthato avibhattaṃ, taṃ suviññeyyameva.	23661	
PA_tika-s02_01t:2367	Brahmanimantanikasuttavaṇṇanāya līnatthappakāsanā samattā.	236	
PA_tika-s02_01t:2368	10. Māratajjanīyasuttavaṇṇanā	236	
PA_tika-s02_01t:2369_0	506. Koṭṭhamanupaviṭṭhoti āsayo vaccaguttaṭṭhānatāya koṭṭhaṃ, tassa abbhantarañhettha	2369	
PA_tika-s02_01t:2369_1	koṭṭhaṃ. Anurūpo hutvā paviṭṭho anupaviṭṭho. Sukhumañhi tadanucchavikaṃ attabhāvaṃ	2369	
PA_tika-s02_01t:2369_2	māpetvā ayaṃ tattha paviṭṭho. Garugaro viyāti garukagaruko viya. U-kārassa hi o-kāraṃ	2369	
PA_tika-s02_01t:2369_3	katvā ayaṃ niddeso, ativiya garuko maññeti attho. Garugaru viya icceva vā pāṭho.	2369	
PA_tika-s02_01t:2369_4	Māsabhattaṃ māso uttarapadalopena, māsabhattena ācitaṃ pūritaṃ māsācitaṃ maññe. Tenāha	2369	
PA_tika-s02_01t:2369_5	“māsabhattaṃ bhuttassa kucchi viyā”ti. Uttarapadalopena vinā atthaṃ dassetuṃ “māsapūritapasibbako	2369	
PA_tika-s02_01t:2369_6	viyā”ti vuttaṃ. Tintamāso viyāti tintamāso pasibbako viya. Kiṃ nu kho etaṃ mama kucchiyaṃ	2369	
PA_tika-s02_01t:2369_7	pubbaṃ bhārikattaṃ, kiṃ nu kho kathaṃ nu kho jātanti adhippāyo? Upāyenāti pathena	2369	
PA_tika-s02_01t:2369_8	ñāyena. Byatirekato panassa anupāyaṃ dassetuṃ “sace panā”tiādi vuttaṃ. Attānameva	2369	
PA_tika-s02_01t:2369_9	vā sandhāya “mā tathāgataṃ vihesesī”ti āha. Yathā hi ariyasaṅgho “tathāgataṃ devamanussapūjitaṃ,	2369	
PA_tika-s02_01t:2369_10	saṅghaṃ namassāma suvatthi hotū”tiādīsu tathāgatoti vuccati, evaṃ tappariyāpannā	23691	
PA_tika-s02_01t:2369_11	ariyapuggalā, yathā ca purimakā dutiyaaggasāvakā kappānaṃ satasahassādhikaṃ ekaṃ	23691	
PA_tika-s02_01t:2369_12	asaṅkhyeyyaṃ pāramiyo pūretvā āgatā, ayampi mahāthero tathā āgatoti tathāgatoti.	23691	
PA_tika-s02_01t:2369_13	Patiaggaḷeva aṭṭhāsīti aggaḷassa bahibhāge aṭṭhāsi.	23691	
PA_tika-s02_01t:2370_0	507. Rukkhadevatā nāma cātumahārājikesu nihīno kāyo, tasmā nesaṃ manussagandho paricitattā	2370	
PA_tika-s02_01t:2370_1	nātijegucchoti āha “ākāsaṭṭhadevatāna”nti. Ābādhaṃ karotīti dukkhaṃ janeti. Nāgarikoti	2370	
PA_tika-s02_01t:2370_2	sukumāro. Paricokkhoti sabbaso sucirūpo. Ñātikoṭinti ñātibhāgaṃ. Anādimati hi saṃsāre	2370	
PA_tika-s02_01t:2370_3	ñātibhāgarahito nāma satto kassacipi natthīti adhippāyo. Idanti “so me tvaṃ bhāgineyyo	2370	
PA_tika-s02_01t:2370_4	hosī”ti idaṃ vacanaṃ. Paveṇivasenāti tadā mayhaṃ bhāgineyyo hutvā idāni māraṭṭhāne	2370	
PA_tika-s02_01t:2370_5	ṭhitoti imissā paveṇiyā vasena vuttaṃ. Aññassa vā vesamaṃ dhuro vidhuro. Tenāha “aññehi	2370	
PA_tika-s02_01t:2370_6	saddhiṃ asadiso”ti. Appadukkhenāti sukheneva. Panthānaṃ avanti gacchantīti pathāvino.	2370	
PA_tika-s02_01t:2370_7	Ettakenāti ettāvatā citakasannisayena. Udakaleṇanti udakanissandanaleṇaṃ. Samāpattitoti	2370	
PA_tika-s02_01t:2370_8	nirodhasamāpattito. Samāpattiphalanti nirodhasamāpattiphalaṃ.	2370	
PA_tika-s02_01t:2371_0	508. Dasahi akkosavatthūhīti dasahipi akkosavatthūhi, tato kiñci ahāpentā. Paribhāsathāti	2371	
PA_tika-s02_01t:2371_1	garahatha. Ghaṭṭethāti anūnāhi kathāhi imesu ovijjhatha. Dukkhāpethāti citte dukkhaṃ	2371	
PA_tika-s02_01t:2371_2	janetha. Etesanti tesaṃ bhikkhūnaṃ tumhākaṃ akkosanādīhi bhikkhūnaṃ kilesuppattiyā.	2371	
PA_tika-s02_01t:2371_3	Tenettha dūsī māro otāraṃ labhati nāmāti adhippāyo. Upaṭṭhātabbaṃ ibhaṃ arahantīti	2371	
PA_tika-s02_01t:2371_4	ibbhā, hatthibhaṇḍakā, hīnajīvikatāya hete ibbhā viyāti ibbhā, te pana sadutiyakavasena	2371	
PA_tika-s02_01t:2371_5	“gahapatikā”ti vuttā. Kaṇhāti kaṇhābhijātikā. Pādato jātattā pādānaṃ apaccā. Ālasiyajātāti	2371	
PA_tika-s02_01t:2371_6	kasivaṇijjādikammassa akaraṇena sañjātālasiyā. Gūthaniddhamanapanāḷīti vaccakūpato	2371	
PA_tika-s02_01t:2371_7	gūthassa nikkhamapadeso.	2371	
PA_tika-s02_01t:2372_0	Manussānaṃ akusalaṃ na bhaveyya tesaṃ tādisāya abhisandhiyā abhāvato. Āvesakassa	2372	
PA_tika-s02_01t:2372_1	ānubhāvena āviṭṭhassa cittasantati viparivattatīti vuttovāyamattho. Visabhāgavatthunti	2372	
PA_tika-s02_01t:2372_2	bhikkhūnaṃ santike itthirūpaṃ, bhikkhunīnaṃ santike purisarūpanti īdisaṃ, aññaṃ vā	2372	
PA_tika-s02_01t:2372_3	pabbajitānaṃ asāruppaṃ visabhāgavatthuṃ. Vippaṭisārārammaṇanti passantānaṃ vippaṭisārassa	2372	
PA_tika-s02_01t:2372_4	paccayaṃ. Lepayaṭṭhinti lepalittaṃ vākurayaṭṭhiṃ.	2372	
PA_tika-s02_01t:2373_0	510. Somanassavasenāti gehassitasomanassavasena. Aññathattanti uppilāvitattaṃ. Purimanayenevāti	2373	
PA_tika-s02_01t:2373_1	“sace māro manussānaṃ sarīre adhimuccitvā”tiādinā pubbe vuttanayena. Yadi mārova	2373	
PA_tika-s02_01t:2373_2	tathā kareyya, manussānaṃ kusalaṃ na bhaveyya, mārasseva bhaveyya, sarīre pana anadhimuccitvā	2373	
PA_tika-s02_01t:2373_3	tādisaṃ pasādanīyaṃ pasādavatthuṃ dassesi. Tenāha “yathā hī”tiādi.	2373	
PA_tika-s02_01t:2374_0	511. Asubhasaññāparicitenāti sakalaṃ kāyaṃ asubhanti pavattāya saññāya sahagatajjhānaṃ	2374	
PA_tika-s02_01t:2374_1	asubhasaññā, tena paricitena paribhāvitena. Cetasā cittena. Bahulanti abhiṇhaṃ. Viharatoti	2374	
PA_tika-s02_01t:2374_2	viharantassa, asubhasamāpattibahulassāti attho. Patilīyatīti saṅkucati tattha paṭikūlatāya	2374	
PA_tika-s02_01t:2374_3	saṇṭhitattā. Patikuṭatīti apasakkati. Pativattatīti nivattati. Tato eva na sampasāriyati.	2374	
PA_tika-s02_01t:2374_4	Rasataṇhāyāti madhurādirasavisayāya taṇhāya.	2374	
PA_tika-s02_01t:2375_0	Sabbaloke anabhiratisaññāti tīsupi bhavesu aruccanavasena pavattā vipassanābhāvanā.	2375	
PA_tika-s02_01t:2375_1	Nibbidānupassanā hesā. Lokacitresūti hatthiassarathapāsādakūṭāgārādibhedesu ceva	2375	
PA_tika-s02_01t:2375_2	ārāmarāmaṇeyyakādibhedesu ca loke cittavicittesu. Rāgasantāni vūpasantarāgāni. Dosamohasantānīti	2375	
PA_tika-s02_01t:2375_3	etthāpi eseva nayo. Imesaṃ evaṃ kammaṭṭhānaggahaṇaṃ sabbesaṃ sappāyabhāvato.	2375	
PA_tika-s02_01t:2376_0	512. Sakkharaṃ gahetvāti sakkharāsīsena tattakaṃ bhinnapāsāṇamuṭṭhinti āha “antomuṭṭhiyaṃ	2376	
PA_tika-s02_01t:2376_1	tiṭṭhanapamāṇaṃ pāsāṇa”nti. Muṭṭhipariyāpannanti attho. Ayañhi pāsāṇassa heṭṭhimakoṭi.	2376	
PA_tika-s02_01t:2376_2	Hatthināgoti mahāhatthī. Mahantapariyāyo nāga-saddoti keci. Ahināgādito vā visesanatthaṃ	2376	
PA_tika-s02_01t:2376_3	hatthināgoti vuttaṃ. Sakalasarīreneva nivattitvā apalokesīti vuttamatthaṃ vivarituṃ	2376	
PA_tika-s02_01t:2376_4	“yathā hī”tiādi vuttaṃ. Na vāyanti ettha vā-saddo avadhāraṇatthoti āha “neva pamāṇaṃ	2376	
PA_tika-s02_01t:2376_5	aññāsī”ti. Sahāpalokanāyāti ca vacanatoti iminā vacanena imaṃ vacanamattaṃ gahetvāti	2376	
PA_tika-s02_01t:2376_6	adhippāyo. Uḷāreti uḷāraguṇe. Bhagavantañhi ṭhapetvā natthi tadā sadevake loke tādiso guṇavisesayuttoti.	2376	
PA_tika-s02_01t:2377_0	Visuṃ visuṃ paccattavedaniyo ayasūlena saddhiṃ bhūtāni cha phassāyatanāni etassāti	2377	
PA_tika-s02_01t:2377_1	cha phassāyatanaṃ, dukkhaṃ. Taṃ ettha atthīti cha phassāyataniko, nirayo. Tenāha	2377	
PA_tika-s02_01t:2377_2	“chasu phassā…pe… paccayo”ti. Samāhanatīti samāhato, anekasatabhedo saṅkusamāhato	2377	
PA_tika-s02_01t:2377_3	ettha atthīti saṅkusamāhato, nirayo. Visesapaccayatāya vedanāya ṭhitoti vedaniyo,	2377	
PA_tika-s02_01t:2377_4	kāraṇākārakena vinā paccattaṃ sayameva vedaniyoti paccattavedaniyo. Ayasūlena saddhiṃ	2377	
PA_tika-s02_01t:2377_5	ayasūlanti pādapadesato paṭṭhāya nirantaraṃ abhihananavasena āgatena paṇṇāsāya janehi	2377	
PA_tika-s02_01t:2377_6	gahitena ayasūlena saha sīsapadesato paṭṭhāya āgataṃ. Ayasūlabhāvasāmaññena cetaṃ	2377	
PA_tika-s02_01t:2377_7	ekavacanaṃ, satamattāni patitāni sūlāni. Iminā te ṭhānena cintetvāti nissitavohārena	2377	
PA_tika-s02_01t:2377_8	nissayaṃ vadati. Evaṃ vuttanti “tadā jāneyyāsi vassasahassaṃ me niraye paccamānassā”ti	2377	
PA_tika-s02_01t:2377_9	evaṃ vuttaṃ. Vuṭṭhānimanti vuṭṭhāne bhavaṃ, antimanti attho. Tenāha “vipākavuṭṭhānavedana”nti,	2377	
PA_tika-s02_01t:2377_10	vipākassa pariyosānaṃ vedananti attho. Dukkhatarā hoti padīpassa vijjhāyanakkhaṇe mahantabhāvo viya.	23771	
PA_tika-s02_01t:2378_0	513. Ghaṭṭayitvā pothetvā. Pāṭiyekkavedanājanakāti paccekaṃ mahādukkhasamuppādakā.	2378	
PA_tika-s02_01t:2378_1	Ayato apagato nirayo, so devadūtasuttena dīpetabbo. Atthavaṇṇanā panassa parato sayameva	2378	
PA_tika-s02_01t:2378_2	āgamissati. Imaṃ pana atītavatthuṃ āharitvā attano ñāṇānubhāvadīpanamukhena māraṃ	2378	
PA_tika-s02_01t:2378_3	santajjento mahāthero “yo etamabhijānātī”ti gāthamāha. Tassattho – yo mahābhiñño	2378	
PA_tika-s02_01t:2378_4	etaṃ kammaṃ kammaphalañca hatthatale ṭhapitaṃ āmalakaṃ viya abhimukhaṃ katvā paccakkhato	2378	
PA_tika-s02_01t:2378_5	jānāti. Sabbaso bhinnakilesatāya bhikkhu sammāsambuddhassa aggasāvako, tādisaṃ uḷāraguṇaṃ	2378	
PA_tika-s02_01t:2378_6	āsajja ghaṭṭayitvā ekantakāḷakehi pāpadhammehi samannāgatattā kaṇha māra āyatiṃ mahādukkhaṃ vindissasi.	2378	
PA_tika-s02_01t:2379_0	Udakaṃ vatthuṃ katvāti tattha nibbattanakasattānaṃ sādhāraṇakammaphalena mahāsamuddaudakameva	2379	
PA_tika-s02_01t:2379_1	adhiṭṭhānaṃ katvā. Tathā hi tāni kappaṭṭhitikāni honti. Tenāha “kappaṭṭhāyino”ti.	2379	
PA_tika-s02_01t:2379_2	Tesanti vimānānaṃ. Etaṃ yathāvuttavimānavatthuṃ tāsaṃ accharānaṃ sampattiṃ, tassa	2379	
PA_tika-s02_01t:2379_3	ca kāraṇaṃ attapaccakkhaṃ katvā jānāti. Pādaṅguṭṭhena kampayīti pubbārāme visākhāya	2379	
PA_tika-s02_01t:2379_4	mahāupāsikāya kāritaṃ sahassagabbhapaṭimaṇḍitamahāpāsādaṃ attano pādaṅguṭṭhena kampesi.	2379	
PA_tika-s02_01t:2379_5	Tenāha “idaṃ pāsādakampanasuttena dīpetabba”nti. Idanti “yo vejayanta”nti imissā	2379	
PA_tika-s02_01t:2379_6	gāthāya atthajātaṃ cūḷataṇhāsaṅkhayavimuttisutteneva dīpetabbaṃ.	2379	
PA_tika-s02_01t:2380_0	Tassa brahmagaṇassa tathācintanasamanantarameva tasmiṃ brahmaloke sudhammaṃ brahmasabhaṃ	2380	
PA_tika-s02_01t:2380_1	gantvā. Tepīti mahāmoggallānādayo. Paccekaṃ disāsūti mahāmoggallānatthero puratthimadisāyaṃ,	2380	
PA_tika-s02_01t:2380_2	mahākassapatthero dakkhiṇadisāyaṃ, mahākappinatthero pacchimadisāyaṃ, anuruddhatthero	2380	
PA_tika-s02_01t:2380_3	uttaradisāyanti evaṃ cattāro therā brahmaparisamatthake majjhe nisinnassa bhagavato	2380	
PA_tika-s02_01t:2380_4	samantato catuddisā nisīdiṃsu. Gāthā vuttāti “yo brahmaṃ paripucchatī”ti gāthā vuttā.	2380	
PA_tika-s02_01t:2380_5	Aññatarabrahmasuttenāti – “tena kho pana samayena aññatarassa brahmuno evarūpaṃ pāpakaṃ	2380	
PA_tika-s02_01t:2380_6	diṭṭhigataṃ uppannaṃ hotī”tiādinā mahāvagge āgatena aññatarabrahmasuttena.	2380	
PA_tika-s02_01t:2381_0	Jhānavimokkhena phusīti jhānavimokkhasannissayena abhiññāñāṇena phassayi. Vananti	2381	
PA_tika-s02_01t:2381_1	jambudīpaṃ aphassayīti sambandho. Jambudīpo hi vanabahulatāya idha “vana”nti vutto.	2381	
PA_tika-s02_01t:2381_2	Tenāha “jambusaṇḍassa issaro”ti. Pubbavidehānaṃ dīpanti pubbavidehavāsīnaṃ dīpaṃ,	2381	
PA_tika-s02_01t:2381_3	pubbavidehadīpanti attho. Bhūmisayā narā nāma aparagoyānakā uttarakurukā ca. Yasmā	2381	
PA_tika-s02_01t:2381_4	te gehapariggahābhāvato bhūmiyaṃyeva sayanti, na pāsādādīsu. Paṭilabhīti uppādesi.	2381	
PA_tika-s02_01t:2381_5	Etaṃ āsaṃ mā akāsīti esā yathā pubbe dūsimārassa, evaṃ tuyhaṃ āsā dīgharattaṃ anatthāvahā,	2381	
PA_tika-s02_01t:2381_6	tasmā edisaṃ āsaṃ mā akāsīti mārassa ovādaṃ adāsi. Sesaṃ sabbattha suviññeyyameva.	2381	
PA_tika-s02_01t:2382	Papañcasūdaniyā majjhimanikāyaṭṭhakathāya	238	
PA_tika-s02_01t:2383	Māratajjanīyasuttavaṇṇanāya līnatthappakāsanā samattā.	238	
PA_tika-s02_01t:2384	Niṭṭhitā ca cūḷayamakavaggavaṇṇanā.	238	
PA_tika-s02_01t:2385	Mūlapaṇṇāsaṭīkā samattā.	238	
PA_tika-s02_01t:2386	Dutiyo bhāgo niṭṭhito.	238	
