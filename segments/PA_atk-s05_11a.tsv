segmentnr	original	folio	analyzed
PA_atk-s05_11a:0	Namo tassa bhagavato arahato sammāsambuddhassa	0	
PA_atk-s05_11a:1	Khuddakanikāye	0	
PA_atk-s05_11a:2	Buddhavaṃsa-aṭṭhakathā	0	
PA_atk-s05_11a:3	Ganthārambhakathā	0	
PA_atk-s05_11a:4	Anantañāṇaṃ karuṇālayaṃ layaṃ, malassa buddhaṃ susamāhitaṃ hitaṃ;	0	
PA_atk-s05_11a:5	Namāmi dhammaṃ bhavasaṃvaraṃ varaṃ, guṇākarañceva niraṅgaṇaṃ gaṇaṃ.	0	
PA_atk-s05_11a:6	Paññāya seṭṭho jinasāvakānaṃ, yaṃ dhammasenāpati dhammarājaṃ;	0	
PA_atk-s05_11a:7	Apucchi satthāramapārapāraguṃ, niraṅgaṇaṃ ñātigaṇassa majjhe.	0	
PA_atk-s05_11a:8	Subuddhavaṃsenidha buddhavaṃso, visuddhavaṃsena vināyakena;	0	
PA_atk-s05_11a:9	Hatāvakāsena pakāsito yo, samādhivāsena tathāgatena.	0	
PA_atk-s05_11a:10	Yāvajjakālā avināsayantā, pāḷikkamañceva ca pāḷiyatthaṃ;	1	
PA_atk-s05_11a:11	Kathānusandhiṃ sugatassa puttā, yathāsutaṃyeva samāhariṃsu.	1	
PA_atk-s05_11a:12	Tasseva sambuddhavaranvayassa, sadā janānaṃ savanāmatassa;	1	
PA_atk-s05_11a:13	Pasādapaññājananassa yasmā, saṃvaṇṇanānukkamato pavattā.	1	
PA_atk-s05_11a:14	Sakkaccasaddhammaratena buddhasīhena sīlādiguṇoditena;	1	
PA_atk-s05_11a:15	Āyācitohaṃ sucirampi kālaṃ, tasmāssa saṃvaṇṇanamārabhissaṃ.	1	
PA_atk-s05_11a:16	Sadā janānaṃ kalināsanassa, ciraṭṭhitatthaṃ jinasāsanassa;	1	
PA_atk-s05_11a:17	Mamāpi puññodayavuddhiyatthaṃ, pasādanatthañca mahājanassa.	1	
PA_atk-s05_11a:18	Mahāvihārāgatapāḷimaggasannissitā saṅkaradosahīnā;	1	
PA_atk-s05_11a:19	Samāsatoyaṃ pana buddhavaṃsasaṃvaṇṇanā hessati sārabhūtā.	1	
PA_atk-s05_11a:20	Sotabbarūpaṃ pana buddhavaṃsakathāya aññaṃ idha natthi yasmā;	2	
PA_atk-s05_11a:21	Pasādanaṃ buddhaguṇe ratānaṃ, pavāhanaṃ pāpamahāmalassa.	2	
PA_atk-s05_11a:22	Tasmā hi sakkaccasamādhiyuttā, vihāya vikkhepamanaññacittā;	2	
PA_atk-s05_11a:23	Saṃvaṇṇanaṃ vaṇṇayato suvaṇṇaṃ, nidhāya kaṇṇaṃ madhuraṃ suṇātha.	2	
PA_atk-s05_11a:24	Sabbampi hitvā pana kiccamaññaṃ, sakkacca maccenidha niccakālaṃ;	2	
PA_atk-s05_11a:25	Sotuṃ kathetumpi budhena yuttā, kathā panāyaṃ atidullabhāti.	2	
PA_atk-s05_11a:26_0	Tattha “buddhavaṃsasaṃvaṇṇanā hessati sārabhūtā”ti vuttattā buddhavaṃso tāva vavatthapetabbo.	26	
PA_atk-s05_11a:26_1	Tatridaṃ vavatthānaṃ – ito heṭṭhā kappasatasahassādhikesu catūsu asaṅkhyeyyesu uppannānaṃ	26	
PA_atk-s05_11a:26_2	pañcavīsatiyā buddhānaṃ uppannakappādiparicchedavasena paveṇivitthārakathā “buddhavaṃso nāmā”ti veditabbo.	26	
PA_atk-s05_11a:27_0	Svāyaṃ kappaparicchedo nāmaparicchedo gottaparicchedo jātiparicchedo nagaraparicchedo	27	
PA_atk-s05_11a:27_1	pituparicchedo mātuparicchedo bodhirukkhaparicchedo dhammacakkappavattanaparicchedo	27	
PA_atk-s05_11a:27_2	abhisamayaparicchedo sāvakasannipātaparicchedo aggasāvakaparicchedo upaṭṭhākaparicchedo	27	
PA_atk-s05_11a:27_3	aggasāvikāparicchedo parivārabhikkhuparicchedo raṃsiparicchedo sarīrappamāṇaparicchedo	27	
PA_atk-s05_11a:27_4	bodhisattādhikāraparicchedo byākaraṇaparicchedo bodhisattapadhānaparicchedo āyuparicchedo	27	
PA_atk-s05_11a:27_5	parinibbānaparicchedoti imehi pāḷiyā āgatehi bāvīsatiyā paricchedehi paricchinno vavatthito.	27	
PA_atk-s05_11a:28_0	Pāḷianāruḷho pana sambahulavāropettha ānetabbo. So agāravāsaparicchedo pāsādattayaparicchedo	28	
PA_atk-s05_11a:28_1	nāṭakitthiparicchedo aggamahesiparicchedo puttaparicchedo yānaparicchedo abhinikkhamanaparicchedo	28	
PA_atk-s05_11a:28_2	padhānaparicchedo upaṭṭhākaparicchedo vihāraparicchedoti dasadhā vavatthito hoti.	28	
PA_atk-s05_11a:29	Taṃ sambahulavārampi, yathāṭṭhāne mayaṃ pana;	2	
PA_atk-s05_11a:30	Dassetvāva gamissāma, tattha tattha samāsato.	3	
PA_atk-s05_11a:31	So evaṃ vavatthito pana –	3	
PA_atk-s05_11a:32	Kenāyaṃ desito kattha, kassatthāya ca desito;	3	
PA_atk-s05_11a:33	Kimatthāya kadā kassa, vacanaṃ kena cābhato.	3	
PA_atk-s05_11a:34	Sabbametaṃ vidhiṃ vatvā, pubbameva samāsato;	3	
PA_atk-s05_11a:35	Pacchāhaṃ buddhavaṃsassa, karissāmatthavaṇṇananti.	3	
PA_atk-s05_11a:36_0	Tattha kenāyaṃ desitoti ayaṃ buddhavaṃso kena desito? Sabbadhammesu appaṭihatañāṇacārena	36	
PA_atk-s05_11a:36_1	dasabalena catuvesārajjavisāradena dhammarājena dhammassāminā tathāgatena sabbaññunā	36	
PA_atk-s05_11a:36_2	sammāsambuddhena desito.	36	
PA_atk-s05_11a:37	Kattha desitoti? Kapilavatthumahānagare nigrodhārāmamahāvihāre paramarucirasandassane devamanussanayananipātabhūte ratanacaṅkame caṅkamantena desito.	3	
PA_atk-s05_11a:38	Kassatthāya ca desitoti? Dvāsītiyā ñātisahassānaṃ anekakoṭīnañca devamanussānaṃ atthāya desito.	3	
PA_atk-s05_11a:39	Kimatthāya desitoti? Caturoghanittharaṇatthāya desito.	3	
PA_atk-s05_11a:40_0	Kadā desitoti bhagavā hi paṭhamabodhiyaṃ vīsativassāni anibaddhavāso hutvā yattha	40	
PA_atk-s05_11a:40_1	yattha phāsukaṃ hoti, tattha tattheva gantvā vasi. Kathaṃ? Paṭhamaṃ vassaṃ isipatane	40	
PA_atk-s05_11a:40_2	dhammacakkaṃ pavattetvā aṭṭhārasa brahmakoṭiyo amatapānaṃ pāyetvā bārāṇasiṃ upanissāya	40	
PA_atk-s05_11a:40_3	isipatane migadāye vasi. Dutiyaṃ vassaṃ rājagahaṃ upanissāya veḷuvane mahāvihāre.	40	
PA_atk-s05_11a:40_4	Tatiyacatutthānipi tattheva. Pañcamaṃ vesāliṃ upanissāya mahāvane kūṭāgārasālāyaṃ.	40	
PA_atk-s05_11a:40_5	Chaṭṭhaṃ makulapabbate. Sattamaṃ tāvatiṃsabhavane. Aṭṭhamaṃ bhaggesu saṃsumāragiriṃ	40	
PA_atk-s05_11a:40_6	upanissāya bhesakaḷāvane. Navamaṃ kosambiyaṃ. Dasamaṃ pālileyyakavanasaṇḍe. Ekādasamaṃ	40	
PA_atk-s05_11a:40_7	nāḷāyaṃ brāhmaṇagāme. Dvādasamaṃ verañjāyaṃ. Terasamaṃ cāliyapabbate. Cuddasamaṃ	40	
PA_atk-s05_11a:40_8	jetavanamahāvihāre. Pañcadasamaṃ kapilavatthumahānagare. Soḷasamaṃ āḷavakaṃ dametvā	40	
PA_atk-s05_11a:40_9	caturāsītipāṇasahassāni amatapānaṃ pāyetvā āḷaviyaṃ. Sattarasamaṃ rājagaheyeva. Aṭṭhārasamaṃ	40	
PA_atk-s05_11a:40_10	cāliyapabbateyeva. Tathā ekūnavīsatimaṃ vīsatimaṃ pana vassaṃ rājagaheyeva vasi.	401	
PA_atk-s05_11a:40_11	Tena vuttaṃ – “bhagavā hi paṭhamabodhiyaṃ vīsativassāni anibaddhavāso hutvā yattha	401	
PA_atk-s05_11a:40_12	yattha phāsukaṃ hoti, tattha tattheva gantvā vasī”ti. Tato paṭṭhāya pana sāvatthiṃyeva	401	
PA_atk-s05_11a:40_13	upanissāya jetavanamahāvihāre ca pubbārāme ca dhuvaparibhogavasena vasi.	401	
PA_atk-s05_11a:41_0	Yadā pana satthā buddho hutvā bārāṇasiyaṃ isipatane migadāye paṭhamaṃ vassaṃ vasitvā	41	
PA_atk-s05_11a:41_1	vuṭṭhavasso pavāretvā uruvelaṃ gantvā tattha tayo māse vasanto tebhātikajaṭile dametvā	41	
PA_atk-s05_11a:41_2	bhikkhusahassehi kataparivāro phussamāsapuṇṇamāyaṃ rājagahaṃ gantvā dve māse tattheva	41	
PA_atk-s05_11a:41_3	vasi, tadā bārāṇasito nikkhantassa panassa pañca māsā jātā. Sakalo hemanto atikkanto.	41	
PA_atk-s05_11a:41_4	Udāyittherassa āgatadivasato sattaṭṭhadivasā vītivattā. So pana phaggunīpuṇṇamāsiyaṃ	41	
PA_atk-s05_11a:41_5	cintesi – “atikkanto hemanto, vasantakālo anuppatto, samayo tathāgatassa kapilapuraṃ	41	
PA_atk-s05_11a:41_6	gantu”nti. So evaṃ cintetvā kulanagaragamanatthāya saṭṭhimattāhi gāthāhi gamanavaṇṇaṃ	41	
PA_atk-s05_11a:41_7	vaṇṇesi. Atha satthā cassa vacanaṃ sutvā ñātisaṅgahaṃ kātukāmo hutvā aṅgamagadhavāsīnaṃ	41	
PA_atk-s05_11a:41_8	kulaputtānaṃ dasahi sahassehi kapilavatthuvāsīnaṃ dasahi sahassehīti sabbeheva vīsatiyā	41	
PA_atk-s05_11a:41_9	khīṇāsavasahassehi parivuto rājagahato nikkhamitvā divase divase yojanaṃ gacchanto	41	
PA_atk-s05_11a:41_10	rājagahato saṭṭhiyojanaṃ kapilavatthupuraṃ dvīhi māsehi sampāpuṇitvā tattha ñātīnaṃ	411	
PA_atk-s05_11a:41_11	vandāpanatthaṃ yamakapāṭihāriyaṃ akāsi. Tadāyaṃ buddhavaṃso desito.	411	
PA_atk-s05_11a:42	Kassa vacananti? Sāvakapaccekabuddhānaṃ asādhāraṇaṃ sammāsambuddhasseva vacanaṃ.	4	
PA_atk-s05_11a:43_0	Kenābhatoti? Ācariyaparamparāya ābhato. Ayañhi sāriputtatthero bhaddajī tisso kosiyaputto	43	
PA_atk-s05_11a:43_1	siggavo moggaliputto sudatto dhammiko dāsako soṇako revatoti evamādīhi yāva tatiyasaṅgītikālā	43	
PA_atk-s05_11a:43_2	ābhato, tato uddhampi tesaṃyeva sissānusissehīti evaṃ tāva ācariyaparamparāya yāvajjakālā ābhatoti veditabbo.	43	
PA_atk-s05_11a:44	Ettāvatā –	4	
PA_atk-s05_11a:45	“Kenāyaṃ desito kattha, kassatthāya ca desito;	4	
PA_atk-s05_11a:46	Kimatthāya kadā kassa, vacanaṃ kena cābhato”ti. –	4	
PA_atk-s05_11a:47	Ayaṃ gāthā vuttatthā hoti.	4	
PA_atk-s05_11a:48	Nidānakathā	4	
PA_atk-s05_11a:49	Bāhiranidānaṃ	4	
PA_atk-s05_11a:50_0	Evaṃ ābhatassa panassa idāni atthavaṇṇanā hoti, sā panāyaṃ atthavaṇṇanā yasmā dūrenidānaṃ	50	
PA_atk-s05_11a:50_1	avidūrenidānaṃ santikenidānanti, imāni tīṇi nidānāni dassetvāva vaṇṇitā suvaṇṇitā	50	
PA_atk-s05_11a:50_2	nāma hoti. Ye ca naṃ suṇanti, tehi samudāgamato paṭṭhāya viññātattā suviññātāva hoti,	50	
PA_atk-s05_11a:50_3	tasmā tāni nidānāni dassetvāva vaṇṇayissāma.	50	
PA_atk-s05_11a:51_0	Tattha ādito paṭṭhāya tāva tesaṃ nidānānaṃ paricchedo veditabbo. Tatrāyaṃ saṅkhepato	51	
PA_atk-s05_11a:51_1	atthadīpanā – dīpaṅkaradasabalassa pādamūle katābhinīhārassa mahāsattassa yāva vessantarattabhāvā	51	
PA_atk-s05_11a:51_2	cavitvā tusitabhavane nibbatti, tāva pavattā kathā dūrenidānaṃ nāma. Tusitabhavanato	51	
PA_atk-s05_11a:51_3	cavitvā yāva bodhimaṇḍe sabbaññutaññāṇappatti, tāva pavattā kathā avidūrenidānaṃ	51	
PA_atk-s05_11a:51_4	nāma. “Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme”ti	51	
PA_atk-s05_11a:51_5	ca, “rājagahe viharati veḷuvane kalandakanivāpe”ti ca, “vesāliyaṃ viharati mahāvane	51	
PA_atk-s05_11a:51_6	kūṭāgārasālāya”nti ca evaṃ mahābodhimaṇḍe sabbaññutaññāṇappattito yāva parinibbānamañcā	51	
PA_atk-s05_11a:51_7	etasmiṃ antare bhagavā yattha yattha vihāsi, taṃ taṃ santikenidānaṃ nāmāti veditabbaṃ.	51	
PA_atk-s05_11a:51_8	Ettāvatā saṅkhepeneva tiṇṇaṃ dūrāvidūrasantikenidānānaṃ vasena bāhiranidānavaṇṇanā samattā hotīti.	51	
PA_atk-s05_11a:52	Abbhantaranidānaṃ	5	
PA_atk-s05_11a:53	1. Ratanacaṅkamanakaṇḍavaṇṇanā	5	
PA_atk-s05_11a:54	Idāni pana –	5	
PA_atk-s05_11a:56	“Brahmā ca lokādhipatī sahampatī, katañjalī anadhivaraṃ ayācatha;	5	
PA_atk-s05_11a:57	Santīdha sattāpparajakkhajātikā, desehi dhammaṃ anukampimaṃ paja”nti. –	5	
PA_atk-s05_11a:58	Ādinayappavattassa abbhantaranidānassa atthavaṇṇanā hoti.	5	
PA_atk-s05_11a:59_0	Ettha “ekaṃ samayaṃ bhagavā rājagahe viharati veḷuvane kalandakanivāpe”tiādisuttantesu	59	
PA_atk-s05_11a:59_1	viya – “ekaṃ samayaṃ bhagavā sakkesu viharati kapilavatthusmiṃ nigrodhārāme. Atha	59	
PA_atk-s05_11a:59_2	kho āyasmā sāriputto yena bhagavā tenupasaṅkami; upasaṅkamitvā bhagavantaṃ buddhavaṃsaṃ	59	
PA_atk-s05_11a:59_3	apucchī”ti evamādinā nayena nidānaṃ avatvā kasmā “brahmā ca lokādhipatī sahampatī,	59	
PA_atk-s05_11a:59_4	katañjalī anadhivaraṃ ayācathā”tiādinā nayena nidānaṃ vuttanti? Vuccate – bhagavato	59	
PA_atk-s05_11a:59_5	sabbadhammadesanākāraṇabhūtāya brahmuno dhammadesanāyācanāya sandassanatthaṃ vuttanti.	59	
PA_atk-s05_11a:60	“Kadāyaṃ dhammadesanatthaṃ, ajjhiṭṭho brahmunā jino;	6	
PA_atk-s05_11a:61	Kadā kattha ca kenāyaṃ, gāthā hi samudīritā”ti.	6	
PA_atk-s05_11a:62_0	Vuccate – buddhabhūtassa pana bhagavato aṭṭhame sattāhe satthā dhammadesanatthāya	62	
PA_atk-s05_11a:62_1	brahmunā ajjhiṭṭho āyācito. Tatrāyaṃ anupubbikathā – mahāpuriso kira katābhinīhāro	62	
PA_atk-s05_11a:62_2	mahābhinikkhamanadivase vivaṭapākaṭabībhacchasayanāsanaceṭikā nāṭakitthiyo disvā	62	
PA_atk-s05_11a:62_3	atīva saṃviggahadayo paṭekadesāvacchannaṃ channaṃ āmantetvā – “arinaravaramanthakaṃ	62	
PA_atk-s05_11a:62_4	kaṇḍakaṃ nāma turaṅgavaramāharā”ti kaṇḍakaṃ āharāpetvā channasahāyo varaturaṅgamāruyha	62	
PA_atk-s05_11a:62_5	nagaradvāre adhivatthāya devatāya nagaradvāre vivaṭe nagarato nikkhamitvā tīṇi rajjāni	62	
PA_atk-s05_11a:62_6	tena rattāvasesena atikkamitvā anomasatto anomāya nāma nadiyā tīre ṭhatvā channamevamāha	62	
PA_atk-s05_11a:62_7	– “channa, tvaṃ mama imāni aññehi asādhāraṇāni ābharaṇāni kaṇḍakañca varaturaṅgamādāya	62	
PA_atk-s05_11a:62_8	kapilapuraṃ gacchāhī”ti channaṃ vissajjetvā asitoraganīluppalasadisenāsinā sakesamakuṭaṃ	62	
PA_atk-s05_11a:62_9	chinditvā ākāse ukkhipitvā devadattiyaṃ pattacīvaraṃ gahetvā sayameva pabbajitvā	62	
PA_atk-s05_11a:62_10	anupubbena cārikaṃ caramāno anilabalasamuddhutataraṅgabhaṅgaṃ asaṅgaṃ gaṅgaṃ nadiṃ	621	
PA_atk-s05_11a:62_11	uttaritvā maṇigaṇaraṃsijālavijjotitarājagahaṃ rājagahaṃ nāma nagaraṃ pavisitvā tattha	621	
PA_atk-s05_11a:62_12	issariyamadamattaṃ janaṃ parihāsento viya ca uddhatavesassa janassa lajjamuppādayamāno	621	
PA_atk-s05_11a:62_13	viya ca vayakantīhi nāgarajanahadayāni attani bandhanto viya ca dvatiṃsavaramahāpurisalakkhaṇavirājitāya	621	
PA_atk-s05_11a:62_14	rūpasiriyā sabbajananayanāni vilumpamāno viya ca rūpīpādasañcaro puññasañcayo viya	621	
PA_atk-s05_11a:62_15	ca pabbato viya ca gamanena nissaṅgo santindriyo santamānaso yugamattaṃ pekkhamāno	621	
PA_atk-s05_11a:62_16	rājagahaṃ piṇḍāya caritvā yāpanamattaṃ bhattaṃ gahetvā nagarato nikkhamitvā paṇḍavapabbatapasse	621	
PA_atk-s05_11a:62_17	chāyūdakasampanne sucibhūmibhāge paramaramaṇīye pavivitte okāse nisīditvā paṭisaṅkhānabalena	621	
PA_atk-s05_11a:62_18	missakabhattaṃ paribhuñjitvā paṇḍavagirānusārena bimbisārena magadhamahārājena mahāpurisassa	621	
PA_atk-s05_11a:62_19	santikaṃ gantvā nāmagottaṃ pucchitvā tena pamuditahadayena “mama rajjabhāgaṃ gaṇhāhī”ti	621	
PA_atk-s05_11a:62_20	rajjena nimantiyamāno – “alaṃ, mahārāja, na mayhaṃ rajjenattho ahaṃ rajjaṃ pahāya	622	
PA_atk-s05_11a:62_21	lokahitatthāya padhānamanuyuñjitvā loke vivaṭacchado buddho bhavissāmīti nikkhanto”ti	622	
PA_atk-s05_11a:62_22	vatvā tena ca “buddho hutvā sabbapaṭhamaṃ mama vijitaṃ osareyyāthā”ti vutto ‘sādhū’ti	622	
PA_atk-s05_11a:62_23	tassa paṭiññaṃ datvā āḷārañca udakañca upasaṅkamitvā tesaṃ dhammadesanāya sāraṃ avindanto	622	
PA_atk-s05_11a:62_24	tato pakkamitvā uruvelāyaṃ chabbassāni dukkarakārikaṃ karontopi amataṃ adhigantuṃ	622	
PA_atk-s05_11a:62_25	asakkonto oḷārikāhārapaṭisevanena sarīraṃ santappesi.	622	
PA_atk-s05_11a:63_0	Tadā pana uruvelāyaṃ senānigame senānigamakuṭumbikassa dhītā sujātā nāma dārikā vayappattā	63	
PA_atk-s05_11a:63_1	ekasmiṃ nigrodharukkhe patthanamakāsi – “sacāhaṃ samajātikaṃ kulagharaṃ gantvā paṭhamagabbhe	63	
PA_atk-s05_11a:63_2	puttaṃ labhissāmi, balikammaṃ karissāmī”ti. Tassā sā patthanā samijjhi. Sā vesākhapuṇṇamadivase	63	
PA_atk-s05_11a:63_3	“ajja balikammaṃ karissāmī”ti pātova pāyāsaṃ anāyāsaṃ paramamadhuraṃ sampaṭipādesi.	63	
PA_atk-s05_11a:63_4	Bodhisattopi tadaheva katasarīrapaṭijaggano bhikkhācārakālaṃ āgamayamāno pātova gantvā	63	
PA_atk-s05_11a:63_5	tasmiṃ nigrodharukkhamūle nisīdi. Atha kho puṇṇā nāma dāsī tassā dhātī rukkhamūlasodhanatthāya	63	
PA_atk-s05_11a:63_6	gatā bodhisattaṃ pācīnalokadhātuṃ olokayamānaṃ nisinnaṃ sañjhāppabhānurañjitavarakanakagirisikharasadisasarīrasobhaṃ	63	
PA_atk-s05_11a:63_7	timiranikaranidhānakaraṃ kamalavanavikasanakaraṃ ghanavivaramupagataṃ divasakaramiva	63	
PA_atk-s05_11a:63_8	taruvaramupagataṃ munidivasakaramaddasa. Sarīrato cassa nikkhantāhi pabhāhi sakalañca	63	
PA_atk-s05_11a:63_9	taṃ rukkhaṃ suvaṇṇavaṇṇaṃ disvā tassā etadahosi – “ajja amhākaṃ devatā rukkhato oruyha	63	
PA_atk-s05_11a:63_10	sahattheneva baliṃ paṭiggahetukāmā hutvā nisinnā”ti. Sā vegena gantvā sujātāya etamatthaṃ ārocesi.	631	
PA_atk-s05_11a:64_0	Tato sujātā sañjātasaddhā hutvā sabbālaṅkārena alaṅkaritvā satasahassagghanikaṃ suvaṇṇapātiṃ	64	
PA_atk-s05_11a:64_1	paramamadhurassa madhupāyāsassa pūretvā aparāya suvaṇṇapātiyā pidahitvā sīsenādāya	64	
PA_atk-s05_11a:64_2	nigrodharukkhābhimukhī agamāsi. Sā gacchantī dūratova taṃ bodhisattaṃ rukkhadevatamiva	64	
PA_atk-s05_11a:64_3	sakalaṃ taṃ rukkhaṃ sarīrappabhāya suvaṇṇavaṇṇaṃ katvā puññasañcayamiva rūpavantaṃ	64	
PA_atk-s05_11a:64_4	nisinnaṃ disvā pītisomanassajātā sujātā “rukkhadevatā”ti saññāya diṭṭhaṭṭhānato paṭṭhāya	64	
PA_atk-s05_11a:64_5	onatonatā gantvā sīsato taṃ suvaṇṇapātiṃ otāretvā mahāsattassa hatthe ṭhapetvā pañcapatiṭṭhitena	64	
PA_atk-s05_11a:64_6	vanditvā – “yathā mama manoratho nipphanno, evaṃ tumhākampi nipphajjatū”ti vatvā pakkāmi.	64	
PA_atk-s05_11a:65_0	Atha kho bodhisattopi suvaṇṇapātiṃ gahetvā nerañjarāya nadiyā tīraṃ gantvā suppatiṭṭhitassa	65	
PA_atk-s05_11a:65_1	nāma titthassa tīre suvaṇṇapātiṃ ṭhapetvā nhatvā paccuttaritvā ekūnapaññāsapiṇḍe	65	
PA_atk-s05_11a:65_2	karonto taṃ pāyāsaṃ paribhuñjitvā – “sacāhaṃ ajja buddho bhavissāmi, ayaṃ suvaṇṇapāti	65	
PA_atk-s05_11a:65_3	paṭisotaṃ gacchatū”ti khipi. Sā pāti paṭisotaṃ gantvā kāḷassa nāma nāgarājassa bhavanaṃ	65	
PA_atk-s05_11a:65_4	pavisitvā tiṇṇaṃ buddhānaṃ thālakāni ukkhipitvā tesaṃ heṭṭhā aṭṭhāsi.	65	
PA_atk-s05_11a:66_0	Mahāsatto tattheva vanasaṇḍe divāvihāraṃ vītināmetvā sāyanhasamaye sotthiyena nāma	66	
PA_atk-s05_11a:66_1	tiṇahārakena mahāpurisassa ākāraṃ ñatvā dinnā aṭṭha tiṇamuṭṭhiyo gahetvā bodhimaṇḍamāruyha	66	
PA_atk-s05_11a:66_2	dakkhiṇadisābhāge aṭṭhāsi. So pana padeso paduminipatte udakabindu viya akampittha.	66	
PA_atk-s05_11a:66_3	Mahāpuriso – “ayaṃ padeso mama guṇaṃ dhāretuṃ asamattho”ti pacchimadisābhāgamagamāsi.	66	
PA_atk-s05_11a:66_4	Sopi tatheva kampittha. Puna uttaradisābhāgamagamāsi. Sopi tatheva kampittha. Puna	66	
PA_atk-s05_11a:66_5	puratthimadisābhāgamagamāsi. Tattha pallaṅkappamāṇaṭṭhānaṃ niccalaṃ ahosi. Mahāpuriso	66	
PA_atk-s05_11a:66_6	– “idaṃ ṭhānaṃ kilesaviddhaṃsanaṭṭhāna”nti sanniṭṭhānaṃ katvā tāni tiṇāni agge gahetvā	66	
PA_atk-s05_11a:66_7	cālesi. Tāni tūlikaggena paricchinnāni viya ahesuṃ. Bodhisatto – “bodhiṃ apatvāva	66	
PA_atk-s05_11a:66_8	imaṃ pallaṅkaṃ na bhindissāmī”ti caturaṅgavīriyaṃ adhiṭṭhahitvā pallaṅkaṃ ābhujitvā	66	
PA_atk-s05_11a:66_9	bodhikkhandhaṃ piṭṭhito katvā puratthābhimukho nisīdi.	66	
PA_atk-s05_11a:67_0	Taṅkhaṇaññeva sabbalokābhihāro māro bāhusahassaṃ māpetvā diyaḍḍhayojanasatikaṃ himagirisikharasadisaṃ	67	
PA_atk-s05_11a:67_1	girimekhalaṃ nāma arivaravāraṇaṃ varavāraṇaṃ abhiruyha navayojanikena dhanuasipharasusarasattisabalenātibahalena	67	
PA_atk-s05_11a:67_2	mārabalena samparivuto samantā pabbato viya ajjhottharanto mahāsapattaṃ viya mahāsattaṃ	67	
PA_atk-s05_11a:67_3	samupāgami. Mahāpuriso sūriye dharanteyeva atitumūlaṃ mārabalaṃ vidhamitvā vikasitajayasumanakusumasadisassa	67	
PA_atk-s05_11a:67_4	cīvarassa upari patamānehi rattapavālaṅkurasadisaruciradassanehi bodhirukkhaṅkurehi	67	
PA_atk-s05_11a:67_5	pītiyā viya pūjiyamāno eva paṭhamayāme pubbenivāsānussatiñāṇaṃ labhitvā majjhimayāme	67	
PA_atk-s05_11a:67_6	dibbacakkhuñāṇaṃ visodhetvā pacchimayāme paṭiccasamuppāde ñāṇaṃ otāretvā vaṭṭavivaṭṭaṃ	67	
PA_atk-s05_11a:67_7	sammasanto aruṇodaye buddho hutvā –	67	
PA_atk-s05_11a:68	“Anekajātisaṃsāraṃ, sandhāvissaṃ anibbisaṃ;	6	
PA_atk-s05_11a:69	Gahakāraṃ gavesanto, dukkhā jāti punappunaṃ.	6	
PA_atk-s05_11a:70	“Gahakāraka diṭṭhosi, puna gehaṃ na kāhasi;	7	
PA_atk-s05_11a:71	Sabbā te phāsukā bhaggā, gahakūṭaṃ visaṅkhataṃ;	7	
PA_atk-s05_11a:72	Visaṅkhāragataṃ cittaṃ, taṇhānaṃ khayamajjhagā”ti. –	7	
PA_atk-s05_11a:73_0	Imaṃ udānaṃ udānetvā sattāhaṃ vimuttisukhapaṭisevanena vītināmetvā aṭṭhame divase	73	
PA_atk-s05_11a:73_1	samāpattito vuṭṭhāya devatānaṃ kaṅkhaṃ ñatvā tāsaṃ kaṅkhāvidhamanatthaṃ ākāse uppatitvā	73	
PA_atk-s05_11a:73_2	yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ pācīnanissite	73	
PA_atk-s05_11a:73_3	uttaradisābhāge ṭhatvā – “imasmiṃ vata me pallaṅke sabbaññutaññāṇaṃ paṭividdha”nti	73	
PA_atk-s05_11a:73_4	cattāri asaṅkhyeyyāni kappasatasahassañca pūritānaṃ pāramīnaṃ phalādhigamaṭṭhānaṃ	73	
PA_atk-s05_11a:73_5	pallaṅkañceva bodhirukkhañca animisehi akkhīhi olokayamāno sattāhaṃ vītināmesi, taṃ	73	
PA_atk-s05_11a:73_6	ṭhānaṃ animisacetiyaṃ nāma jātaṃ.	73	
PA_atk-s05_11a:74_0	Atha pallaṅkassa ca ṭhitaṭṭhānassa ca antare puratthimapacchimato āyate ratanacaṅkame	74	
PA_atk-s05_11a:74_1	caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ. Tato	74	
PA_atk-s05_11a:74_2	pacchimadisābhāge devatā ratanagharaṃ nāma māpesuṃ, tattha pallaṅkena nisīditvā abhidhammapiṭakaṃ	74	
PA_atk-s05_11a:74_3	visesato cettha anantanayasamantapaṭṭhānaṃ vicinanto sattāhaṃ vītināmesi. Taṃ ṭhānaṃ	74	
PA_atk-s05_11a:74_4	ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni vītināmetvā	74	
PA_atk-s05_11a:74_5	pañcame sattāhe bodhirukkhamūlā yena ajapālanigrodho tenupasaṅkami; tatthāpi dhammaṃ	74	
PA_atk-s05_11a:74_6	vicinantoyeva vimuttisukhañca paṭisaṃvedento ajapālanigrodhe sattāhaṃ vītināmesi.	74	
PA_atk-s05_11a:75_0	Evaṃ aparaṃ sattāhaṃ mucalinde nisīdi. Tassa nisinnamattasseva bhagavato sakalacakkavāḷagabbhaṃ	75	
PA_atk-s05_11a:75_1	pūrento mahāakālamegho udapādi. Tasmiṃ pana uppanne mucalindo nāgarājā cintesi –	75	
PA_atk-s05_11a:75_2	“ayaṃ mahāmegho satthari mayhaṃ bhavanaṃ paviṭṭhamatte uppanno vāsāgāramassa laddhuṃ	75	
PA_atk-s05_11a:75_3	vaṭṭatī”ti. So sattaratanamayaṃ devavimānasadisaṃ dibbavimānaṃ nimminituṃ samatthopi	75	
PA_atk-s05_11a:75_4	evaṃ kate – “na mayhaṃ mahapphalaṃ bhavissati, dasabalassa kāyaveyyāvaccaṃ karissāmī”ti	75	
PA_atk-s05_11a:75_5	atimahantaṃ attabhāvaṃ katvā satthāraṃ sattakkhattuṃ bhogehi parikkhipitvā upari	75	
PA_atk-s05_11a:75_6	mahantaṃ phaṇaṃ katvā aṭṭhāsi. Atha bhagavā parikkhepassa antova mahati okāse sabbaratanamaye	75	
PA_atk-s05_11a:75_7	paccagghapallaṅke upari viniggalantavividhasurabhikusumadāmavitāne vividhasurabhigandhavāsite	75	
PA_atk-s05_11a:75_8	gandhakuṭiyaṃ viharanto viya vihāsi. Evaṃ bhagavā taṃ sattāhaṃ tattha vītināmetvā	75	
PA_atk-s05_11a:75_9	tato aparaṃ sattāhaṃ rājāyatane nisīdi. Tatthāpi vimuttisukhapaṭisaṃvediyeva. Ettāvatā	75	
PA_atk-s05_11a:75_10	sattasattāhāni paripuṇṇāni ahesuṃ. Etthantare bhagavā jhānasukhena phalasukhena ca vītināmesi.	751	
PA_atk-s05_11a:76_0	Athassa sattasattāhātikkame – “mukhaṃ dhovissāmī”ti cittaṃ uppajji. Sakko devānamindo	76	
PA_atk-s05_11a:76_1	agadaharītakaṃ āharitvā adāsi. Athassa sakko nāgalatādantakaṭṭhañca mukhadhovanaudakañca	76	
PA_atk-s05_11a:76_2	adāsi. Tato bhagavā dantakaṭṭhaṃ khāditvā anotattadahodakena mukhaṃ dhovitvā rājāyatanamūle	76	
PA_atk-s05_11a:76_3	nisīdi. Tasmiṃ samaye catūhi lokapālehi upanīte paccagghe selamaye patte tapussabhallikānaṃ	76	
PA_atk-s05_11a:76_4	vāṇijānaṃ manthañca madhupiṇḍikañca paṭiggahetvā paribhuñjitvā paccāgantvā ajapālanigrodharukkhamūle	76	
PA_atk-s05_11a:76_5	nisīdi. Athassa tattha nisinnamattasseva attanā adhigatassa dhammassa gambhīrabhāvaṃ	76	
PA_atk-s05_11a:76_6	paccavekkhantassa sabbabuddhānaṃ āciṇṇo – “adhigato kho myāyaṃ dhammo gambhīro duddaso	76	
PA_atk-s05_11a:76_7	duranubodho santo paṇīto atakkāvacaro nipuṇo paṇḍitavedanīyo”ti paresaṃ dhammaṃ adesetukāmatākārappatto	76	
PA_atk-s05_11a:76_8	parivitakko udapādi.	76	
PA_atk-s05_11a:77_0	Atha brahmā sahampati dasabalassa cetasā cetoparivitakkamaññāya – “nassati vata,	77	
PA_atk-s05_11a:77_1	bho, loko, vinassati vata, bho, loko”ti vācaṃ nicchārento dasasahassacakkavāḷabrahmagaṇaparivuto	77	
PA_atk-s05_11a:77_2	sakkasuyāmasantusitaparanimmitavasavattīhi anugato āgantvā bhagavato purato pāturahosi.	77	
PA_atk-s05_11a:77_3	So attano patiṭṭhānatthāya pathaviṃ nimminitvā dakkhiṇaṃ jāṇumaṇḍalaṃ pathaviyaṃ	77	
PA_atk-s05_11a:77_4	nihantvā jalajāmalāvikalakamalamakulasadisaṃ dasanakhasamodhānasamujjalamañjaliṃ	77	
PA_atk-s05_11a:77_5	sirasmiṃ katvā – “desetu, bhante, bhagavā dhammaṃ, desetu sugato dhammaṃ, santi sattā	77	
PA_atk-s05_11a:77_6	apparajakkhajātikā, assavanatā dhammassa parihāyanti, bhavissanti dhammassa aññātāro”ti –	77	
PA_atk-s05_11a:78	“Pāturahosi magadhesu pubbe, dhammo asuddho samalehi cintito;	7	
PA_atk-s05_11a:79	Apāpuretaṃ amatassa dvāraṃ, suṇantu dhammaṃ vimalenānubuddhaṃ.	7	
PA_atk-s05_11a:80	“Sele yathā pabbatamuddhaniṭṭhito, yathāpi passe janataṃ samantato;	8	
PA_atk-s05_11a:81	Tathūpamaṃ dhammamayaṃ sumedha, pāsādamāruyha samantacakkhu;	8	
PA_atk-s05_11a:82	Sokāvatiṇṇaṃ janatamapetasoko, avekkhassu jātijarābhibhūtaṃ.	8	
PA_atk-s05_11a:83	“Uṭṭhehi vīra vijitasaṅgāma, satthavāha anaṇa vicara loke;	8	
PA_atk-s05_11a:84	Desassu bhagavā dhammaṃ, aññātāro bhavissantī”ti. –	8	
PA_atk-s05_11a:85	“Nanu tumhehi ‘buddho bodheyyaṃ tiṇṇo tāreyyaṃ mutto moceyya”’nti –	8	
PA_atk-s05_11a:86	“Kiṃ me aññātavesena, dhammaṃ sacchikatenidha;	8	
PA_atk-s05_11a:87	Sabbaññutaṃ pāpuṇitvā, tārayissaṃ sadevaka”nti. –	8	
PA_atk-s05_11a:88_0	Patthanaṃ katvā pāramiyo pūretvā sabbaññubhāvaṃ pattoti ca, “tumhehi dhamme adesiyamāne	88	
PA_atk-s05_11a:88_1	ko hi nāma añño dhammaṃ desessati, kimaññaṃ lokassa saraṇaṃ tāṇaṃ leṇaṃ parāyana”nti	88	
PA_atk-s05_11a:88_2	ca evamādīhi anekehi nayehi bhagavantaṃ dhammadesanatthaṃ ayāci. Tena vuttaṃ – “buddhabhūtassa	88	
PA_atk-s05_11a:88_3	pana bhagavato aṭṭhame sattāhe satthā dhammadesanatthāya brahmunā āyācito”ti.	88	
PA_atk-s05_11a:89_0	Idāni “kadā kattha ca kenāyaṃ, gāthā hi samudīritā”ti imesaṃ pañhānaṃ vissajjanāya	89	
PA_atk-s05_11a:89_1	okāso anuppatto. Tattha kadā vuttāti? Paṭhamamahāsaṅgītikāle vuttā. Paṭhamamahāsaṅgīti	89	
PA_atk-s05_11a:89_2	nāmesā saṅgītikkhandhe vuttanayeneva veditabbā. Kattha kena vuttāti? Bhagavati kira	89	
PA_atk-s05_11a:89_3	parinibbute rājagahanagare vebhārapabbatapasse sattapaṇṇiguhādvāre vijitasabbasattunā	89	
PA_atk-s05_11a:89_4	ajātasattunā magadhamahārājena dhammasaṅgāyanatthaṃ kārite paripuṇṇacandamaṇḍalasaṅkāse	89	
PA_atk-s05_11a:89_5	daṭṭhabbasāramaṇḍe maṇḍape dhammāsanagatenāyasmatā ānandattherena “brahmā ca lokādhipatī”ti	89	
PA_atk-s05_11a:89_6	ayaṃ gāthā vuttāti veditabbā. Ayamettha gāthāsambandho.	89	
PA_atk-s05_11a:90	Ettāvatā –	9	
PA_atk-s05_11a:91	“Kadāyaṃ dhammadesanatthaṃ, ajjhiṭṭho brahmunā jino;	9	
PA_atk-s05_11a:92	Kadā kattha ca kenāyaṃ, gāthā hi samudīritā”ti. –	9	
PA_atk-s05_11a:93	Ayampi gāthā vuttatthā hoti. Evaṃ iminā sambandhena vuttāya panassā anuttānapadavaṇṇanaṃ karissāma.	9	
PA_atk-s05_11a:94_0	Tattha brahmāti brūhito tehi tehi guṇavisesehīti brahmā. Ayaṃ pana brahma-saddo mahābrahmabrāhmaṇatathāgatamātāpituseṭṭhādīsu	94	
PA_atk-s05_11a:94_1	dissati. Tathā hi “dvisahasso brahmā”tiādīsu mahābrahmāti adhippeto.	94	
PA_atk-s05_11a:95	“Tamonudo buddho samantacakkhu, lokantagū sabbabhavātivatto;	9	
PA_atk-s05_11a:96	Anāsavo sabbadukkhappahīno, saccavhayo brahme upāsito me”ti. –	9	
PA_atk-s05_11a:97_0	Ettha brāhmaṇo. “Brahmāti kho, bhikkhave, tathāgatassetaṃ adhivacana”nti ettha tathāgato.	97	
PA_atk-s05_11a:97_1	“Brahmāti mātāpitaro pubbācariyāti vuccare”ti ettha mātāpitaro. “Brahmacakkaṃ pavattetī”ti	97	
PA_atk-s05_11a:97_2	ettha seṭṭho adhippeto. Idha pana paṭhamajjhānaṃ paṇītaṃ bhāvetvā paṭhamajjhānabhūmiyaṃ	97	
PA_atk-s05_11a:97_3	nibbatto kappāyuko mahābrahmā adhippeto. Ca-saddo sampiṇḍanattho, brahmā ca aññe	97	
PA_atk-s05_11a:97_4	ca dasasu cakkavāḷasahassesu brahmāno cāti attho, padapūraṇamatto vā. Lokādhipatīti	97	
PA_atk-s05_11a:97_5	ettha lokoti saṅkhāraloko sattaloko okāsalokoti tayo lokā. Tesu idha sattaloko adhippeto.	97	
PA_atk-s05_11a:97_6	Tassa issaro adhipatīti lokādhipati, lokekadesassāpi adhipati lokādhipatīti vuccati	97	
PA_atk-s05_11a:97_7	devādhipati narādhipati viya.	97	
PA_atk-s05_11a:98_0	Sahampatīti so kira kassapassa bhagavato sāsane sahako nāma thero paṭhamajjhānaṃ	98	
PA_atk-s05_11a:98_1	nibbattetvā aparihīnajjhāno jīvitapariyosāne paṭhamajjhānabhūmiyaṃ kappāyukamahābrahmā	98	
PA_atk-s05_11a:98_2	hutvā nibbatto, tatra pana naṃ “sahampati brahmā”ti sañjānanti. “Sahakapatī”ti vattabbe	98	
PA_atk-s05_11a:98_3	anussarāgamaṃ katvā ruḷhīvasena “sahampatī”ti vadanti. Katañjalīti katañjaliko, añjalipuṭaṃ	98	
PA_atk-s05_11a:98_4	sirasi katvāti attho. Anadhivaranti accantavaro adhivaro nāssa atthīti anadhivaro,	98	
PA_atk-s05_11a:98_5	na tato adhiko varo atthīti vā anadhivaro, anuttaroti attho, taṃ anadhivaraṃ. Ayācathāti ayācittha ajjhesi.	98	
PA_atk-s05_11a:99_0	Idāni yassatthāya so bhagavantaṃ ayāci, tamatthaṃ dassetuṃ “santīdha sattā”tiādi	99	
PA_atk-s05_11a:99_1	vuttaṃ. Tattha santīti saṃvijjanti upalabbhanti, buddhacakkhussa āpāthaṃ āgacchantā	99	
PA_atk-s05_11a:99_2	atthīti attho. Idhāti ayaṃ desāpadese nipāto. Svāyaṃ katthaci sāsanaṃ upādāya vuccati.	99	
PA_atk-s05_11a:99_3	Yathāha – “idheva, bhikkhave, samaṇo, idha dutiyo samaṇo, idha tatiyo samaṇo, idha	99	
PA_atk-s05_11a:99_4	catuttho samaṇo, suññā parappavādā samaṇebhi aññehī”ti. Katthaci okāsaṃ, yathāha –	99	
PA_atk-s05_11a:100	“Idheva tiṭṭhamānassa, devabhūtassa me sato;	10	
PA_atk-s05_11a:101	Punarāyu ca me laddho, evaṃ jānāhi mārisā”ti. –	10	
PA_atk-s05_11a:102_0	Katthaci padapūraṇamattameva hoti. Yathāha – “idhāhaṃ, bhikkhave, bhuttāvī assaṃ	102	
PA_atk-s05_11a:102_1	pavārito”ti. Katthaci lokaṃ upādāya, yathāha – “idha tathāgato loke uppajjati bahujanahitāya	102	
PA_atk-s05_11a:102_2	bahujanasukhāyā”ti. Idhāpi lokameva upādāya vuttoti veditabbo. Tasmā imasmiṃ sattaloketi	102	
PA_atk-s05_11a:102_3	attho. Sattāti rūpādīsu khandhesu chandarāgena sattā visattā āsattā laggā lagitāti	102	
PA_atk-s05_11a:102_4	sattā, sattāti pāṇino vuccanti. Ruḷhīsaddena pana vītarāgesupi ayaṃ vohāro vattatiyeva.	102	
PA_atk-s05_11a:103_0	Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃsabhāvā	103	
PA_atk-s05_11a:103_1	ca teti apparajakkhajātikā, appaṃ rāgādirajameva vā yesaṃ te apparajakkhā, te apparajakkhasabhāvā	103	
PA_atk-s05_11a:103_2	apparajakkhajātikāti evamettha attho daṭṭhabbo. Tesaṃ apparajakkhajātikānaṃ. “Sattāna”nti	103	
PA_atk-s05_11a:103_3	vibhattivipariṇāmaṃ katvā – “desehi dhamma”nti iminā sambandhaṃ katvā attho daṭṭhabbo.	103	
PA_atk-s05_11a:103_4	Desehīti āyācanavacanametaṃ, desehi kathehi upadisāti attho. Dhammanti ettha ayaṃ	103	
PA_atk-s05_11a:103_5	dhamma-saddo pariyattisamādhipaññāpakatisabhāvasuññatāpuññaāpattiñeyyacatusaccadhammādīsu	103	
PA_atk-s05_11a:103_6	dissati. Tathā hi – “idha bhikkhu dhammaṃ pariyāpuṇāti suttaṃ geyyaṃ veyyākaraṇaṃ…pe…	103	
PA_atk-s05_11a:103_7	vedalla”ntiādīsu pariyattiyaṃ dissati. “Evaṃdhammā te bhagavanto ahesu”ntiādīsu samādhimhi.	103	
PA_atk-s05_11a:104	“Yassete caturo dhammā, vānarinda yathā tava;	10	
PA_atk-s05_11a:105	Saccaṃ dhammo dhiti cāgo, diṭṭhaṃ so ativattatī”ti. –	10	
PA_atk-s05_11a:106_0	Ādīsu paññāya. “Jātidhammā jarādhammā, atho maraṇadhammino”tiādīsu pakatiyaṃ. “Kusalā	106	
PA_atk-s05_11a:106_1	dhammā, akusalā dhammā, abyākatā dhammā”tiādīsu sabhāve. “Tasmiṃ kho pana samaye	106	
PA_atk-s05_11a:106_2	dhammā honti khandhā hontī”tiādīsu suññatāyaṃ. “Dhammo suciṇṇo sukhamāvahātī”tiādīsu	106	
PA_atk-s05_11a:106_3	puññe. “Dve aniyatā dhammā”tiādīsu āpattiyaṃ. “Sabbe dhammā sabbākārena buddhassa	106	
PA_atk-s05_11a:106_4	bhagavato ñāṇamukhe āpāthaṃ āgacchantī”tiādīsu ñeyye. “Diṭṭhadhammo pattadhammo viditadhammo”tiādīsu	106	
PA_atk-s05_11a:106_5	catusaccadhamme. Idhāpi catusaccadhamme daṭṭhabbo. Anukampāti anukampaṃ anuddayaṃ	106	
PA_atk-s05_11a:106_6	karohi. Imanti pajaṃ niddisanto āha. Pajanti pajātattā pajā, taṃ pajaṃ, sattanikāyaṃ	106	
PA_atk-s05_11a:106_7	saṃsāradukkhato mocehīti adhippāyo. Keci pana –	106	
PA_atk-s05_11a:107	“Bhagavāti lokādhipatī naruttamo,	10	
PA_atk-s05_11a:108	Katañjalī brahmagaṇehi yācito”ti. –	10	
PA_atk-s05_11a:109	Paṭhanti. Ettāvatā sabbaso ayaṃ gāthā vuttatthā hoti.	10	
PA_atk-s05_11a:110_0	Atha bhagavato taṃ brahmuno sahampatissa āyācanavacanaṃ sutvā aparimitasamayasamuditakaruṇābalassa	110	
PA_atk-s05_11a:110_1	dasabalassa parahitakaraṇanipuṇamaticārassa sabbasattesu okāsakaraṇamattena mahākaruṇā	110	
PA_atk-s05_11a:110_2	udapādi. Taṃ pana bhagavato karuṇuppattiṃ dassentehi saṅgītikāle saṅgītikārakehi –	110	
PA_atk-s05_11a:112	“Sampannavijjācaraṇassa tādino, jutindharassantimadehadhārino;	11	
PA_atk-s05_11a:113	Tathāgatassappaṭipuggalassa, uppajji kāruññatā sabbasatte”ti. –	11	
PA_atk-s05_11a:114	Ayaṃ gāthā ṭhapitā.	11	
PA_atk-s05_11a:115	Tattha sampannavijjācaraṇassāti sampannaṃ nāma tividhaṃ paripuṇṇasamaṅgimadhuravasena. Tattha –	11	
PA_atk-s05_11a:116	“Sampannaṃ sālikedāraṃ, suvā bhuñjanti kosiya;	11	
PA_atk-s05_11a:117	Paṭivedemi te brahme, na naṃ vāretumussahe”ti. –	11	
PA_atk-s05_11a:118_0	Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upagato	118	
PA_atk-s05_11a:118_1	samupagato sampanno samannāgato”ti idaṃ samaṅgisampannaṃ nāma. “Imissā, bhante, mahāpathaviyā	118	
PA_atk-s05_11a:118_2	heṭṭhimatalaṃ sampannaṃ, seyyathāpi khuddamadhuṃ anīlakaṃ, evamassāda”nti idaṃ madhurasampannaṃ	118	
PA_atk-s05_11a:118_3	nāma. Idha paripuṇṇasampannampi samaṅgisampannampi yujjati. Vijjāti paṭipakkhadhamme	118	
PA_atk-s05_11a:118_4	vijjhanaṭṭhena viditakaraṇaṭṭhena vinditabbaṭṭhena ca vijjā. Tā pana tissopi vijjā	118	
PA_atk-s05_11a:118_5	aṭṭhapi vijjā. Tisso vijjā bhayabheravasutte āgatanayeneva veditabbā, aṭṭha ambaṭṭhasutte.	118	
PA_atk-s05_11a:118_6	Tatra hi vipassanāñāṇena manomayiddhiyā ca saha cha abhiññā pariggahetvā aṭṭha vijjā	118	
PA_atk-s05_11a:118_7	vuttā. Caraṇanti sīlasaṃvaro indriyesu guttadvāratā bhojane mattaññutā jāgariyānuyogo	118	
PA_atk-s05_11a:118_8	saddhā hirī ottappaṃ bāhusaccaṃ āraddhavīriyatā upaṭṭhitassatitā paññāsampannatā	118	
PA_atk-s05_11a:118_9	cattāri rūpāvacarajjhānānīti ime pannarasa dhammā veditabbā. Imeyeva hi pannarasa	118	
PA_atk-s05_11a:118_10	dhammā yasmā etehi carati ariyasāvako gacchati amataṃ disaṃ, tasmā “caraṇa”nti vuttā.	1181	
PA_atk-s05_11a:118_11	Yathāha – “idha, mahānāma, ariyasāvako sīlavā hotī”ti sabbaṃ majjhimapaṇṇāsake vuttanayeneva	1181	
PA_atk-s05_11a:118_12	veditabbaṃ. Vijjā ca caraṇañca vijjācaraṇāni, sampannāni paripuṇṇāni vijjācaraṇāni	1181	
PA_atk-s05_11a:118_13	yassa soyaṃ sampannavijjācaraṇo, vijjācaraṇehi sampanno samaṅgībhūto, samannāgatoti	1181	
PA_atk-s05_11a:118_14	vā sampannavijjācaraṇo. Ubhayathāpi attho yujjateva, tassa sampannavijjācaraṇassa.	1181	
PA_atk-s05_11a:119_0	Tādinoti “iṭṭhepi tādī aniṭṭhepi tādī”tiādinā nayena mahāniddese āgatatādilakkhaṇena	119	
PA_atk-s05_11a:119_1	tādino, iṭṭhāniṭṭhādīsu avikārassa tādisassāti attho. Jutindharassāti jutimato, yugandhare	119	
PA_atk-s05_11a:119_2	saradasamaye samuditadivasakarātirekatarasassirikasarīrajutivisaradharassāti attho.	119	
PA_atk-s05_11a:119_3	“Paññāpajjotadharassā”ti vā vattuṃ vaṭṭati. Vuttañhetaṃ –	119	
PA_atk-s05_11a:120	“Cattāro loke pajjotā, pañcamettha na vijjati;	12	
PA_atk-s05_11a:121	Divā tapati ādicco, rattimābhāti candimā.	12	
PA_atk-s05_11a:122	“Atha aggi divārattiṃ, tattha tattha pabhāsati;	12	
PA_atk-s05_11a:123	Sambuddho tapataṃ seṭṭho, esā ābhā anuttarā”ti. ;	12	
PA_atk-s05_11a:124	Tasmā ubhayathāpi sarīrapaññājutivisaradharassāti attho. Antimadehadhārinoti sabbapacchimasarīradhārino, apunabbhavassāti attho.	12	
PA_atk-s05_11a:125_0	Tathāgatassāti ettha aṭṭhahi kāraṇehi bhagavā “tathāgato”ti vuccati. Katamehi aṭṭhahi?	125	
PA_atk-s05_11a:125_1	Tathā āgatoti tathāgato, tathā gatoti tathāgato, tathalakkhaṇaṃ āgatoti tathāgato,	125	
PA_atk-s05_11a:125_2	tathadhamme yāthāvato abhisambuddhoti tathāgato, tathadassitāya tathāgato, tathavāditāya	125	
PA_atk-s05_11a:125_3	tathāgato, tathākāritāya tathāgato, abhibhavanaṭṭhena tathāgatoti.	125	
PA_atk-s05_11a:126_0	Kathaṃ bhagavā tathā āgatoti tathāgato? Yathā yena abhinīhārena dānapāramiṃ pūretvā	126	
PA_atk-s05_11a:126_1	sīlanekkhammapaññāvīriyakhantisaccaadhiṭṭhānamettupekkhāpāramiṃ pūretvā imā dasa	126	
PA_atk-s05_11a:126_2	pāramiyo dasa upapāramiyo dasa paramatthapāramiyoti samattiṃsa pāramiyo pūretvā aṅgapariccāgaṃ	126	
PA_atk-s05_11a:126_3	jīvitapariccāgaṃ dhanarajjaputtadārapariccāganti ime pañca mahāpariccāge pariccajitvā	126	
PA_atk-s05_11a:126_4	yathā vipassiādayo sammāsambuddhā āgatā, tathā amhākampi bhagavā āgatoti tathāgato. Yathāha –	126	
PA_atk-s05_11a:127	“Yatheva lokamhi vipassiādayo, sabbaññubhāvaṃ munayo idhāgatā;	12	
PA_atk-s05_11a:128	Tathā ayaṃ sakyamunīpi āgato, tathāgato vuccati tena cakkhumā”ti.	12	
PA_atk-s05_11a:129_0	Kathaṃ tathā gatoti tathāgato? Yathā sampatijātā vipassiādayo samehi pādehi pathaviyaṃ	129	
PA_atk-s05_11a:129_1	patiṭṭhāya uttarābhimukhā sattapadavītihārena gatā, tathā amhākampi bhagavā gatoti	129	
PA_atk-s05_11a:129_2	tathāgato. Yathāha –	129	
PA_atk-s05_11a:130	“Muhuttajātova gavampatī yathā, samehi pādehi phusī vasundharaṃ;	13	
PA_atk-s05_11a:131	So vikkamī sattapadāni gotamo, setañca chattaṃ anudhārayuṃ marū.	13	
PA_atk-s05_11a:132	“Gantvāna so sattapadāni gotamo, disā vilokesi samā samantato;	13	
PA_atk-s05_11a:133	Aṭṭhaṅgupetaṃ giramabbhudīrayī, sīho yathā pabbatamuddhaniṭṭhito”ti.	13	
PA_atk-s05_11a:134	Kathaṃ tathalakkhaṇaṃ āgatoti tathāgato? Sabbesaṃ rūpārūpadhammānaṃ salakkhaṇaṃ sāmaññalakkhaṇañca tathaṃ avitathaṃ ñāṇagatiyā āgato avirajjhitvā patto anubuddhoti tathāgato.	13	
PA_atk-s05_11a:135	“Sabbesaṃ pana dhammānaṃ, sakasāmaññalakkhaṇaṃ;	13	
PA_atk-s05_11a:136	Tathamevāgato yasmā, tasmā satthā tathāgato”ti.	13	
PA_atk-s05_11a:137_0	Kathaṃ tathadhamme yāthāvato abhisambuddhoti tathāgato? Tathadhammā nāma cattāri	137	
PA_atk-s05_11a:137_1	ariyasaccāni. Yathāha – “cattārimāni, bhikkhave, tathāni avitathāni anaññathāni.	137	
PA_atk-s05_11a:137_2	Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti	137	
PA_atk-s05_11a:137_3	vitthāro. Tāni ca bhagavā abhisambuddho, tasmā tathānaṃ abhisambuddhattā “tathāgato”ti	137	
PA_atk-s05_11a:137_4	vuccati. Abhisambuddhattho hi ettha gatasaddo.	137	
PA_atk-s05_11a:138	“Tathanāmāni saccāni, abhisambujjhi nāyako;	13	
PA_atk-s05_11a:139	Tasmā tathānaṃ saccānaṃ, sambuddhattā tathāgato”.	13	
PA_atk-s05_11a:140_0	Kathaṃ tathadassitāya tathāgato? Bhagavā hi aparimāṇāsu lokadhātūsu aparimāṇānaṃ	140	
PA_atk-s05_11a:140_1	sattānaṃ cakkhusotaghāṇajivhākāyamanodvāresu āpāthaṃ āgacchantaṃ rūpasaddagandharasaphoṭṭhabbadhammārammaṇaṃ	140	
PA_atk-s05_11a:140_2	tathāgato sabbākārato jānāti passatīti, evaṃ tathadassitāya tathāgato. Atha vā yaṃ	140	
PA_atk-s05_11a:140_3	loke tathaṃ, taṃ lokassa tatheva dasseti. Tatopi bhagavā tathāgato. Ettha tathadassiatthe	140	
PA_atk-s05_11a:140_4	“tathāgato”ti padasambhavo veditabbo.	140	
PA_atk-s05_11a:141	“Tathākārena yo dhamme, jānāti anupassati;	14	
PA_atk-s05_11a:142	Tathadassīti sambuddho, tasmā vutto tathāgato”.	14	
PA_atk-s05_11a:143_0	Kathaṃ tathavāditāya tathāgato? Yañca abhisambodhiyā parinibbānassa ca antare pañcacattālīsavassaparimāṇakāle	143	
PA_atk-s05_11a:143_1	suttādinavaṅgasaṅgahitaṃ bhāsitaṃ lapitaṃ tathāgatena, sabbaṃ taṃ ekatulāya tulitaṃ	143	
PA_atk-s05_11a:143_2	viya tathameva avitathameva hoti. Tenevāha –	143	
PA_atk-s05_11a:144_0	“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ	144	
PA_atk-s05_11a:144_1	anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,	144	
PA_atk-s05_11a:144_2	sabbaṃ taṃ tatheva hoti, no aññathā. Tasmā ‘tathāgato’ti vuccatī”ti.	144	
PA_atk-s05_11a:145	Ettha pana gadaattho hi gatasaddo. Evaṃ tathavāditāya tathāgato. Āgadanaṃ āgado, vacananti attho. Tatho aviparīto āgado assāti tathāgato. Da-kārassa ta-kāraṃ katvā vutto.	14	
PA_atk-s05_11a:146	“Tathāvādī jino yasmā, tathadhammappakāsako;	14	
PA_atk-s05_11a:147	Tathāmāgadanañcassa, tasmā buddho tathāgato”.	14	
PA_atk-s05_11a:148	Kathaṃ tathākāritāya tathāgato? Bhagavā hi yaṃ yaṃ vācaṃ abhāsi, taṃ taṃ eva kāyena karoti, vācāya kāyo anulometi, kāyassapi vācā. Tenevāha –	14	
PA_atk-s05_11a:149	“Yathā vādī, bhikkhave, tathāgato tathā kārī, yathā kārī tathā vādī…pe… tasmā ‘tathāgato’ti vuccatī”ti.	14	
PA_atk-s05_11a:150	Yathā ca vācā gatā, kāyopi tathā gato, yathā kāyo gato, vācāpi tathā gatā. Evaṃ tathākāritāya tathāgato.	15	
PA_atk-s05_11a:151	“Yathā vācā gatā tassa, tathā kāyo gato yato;	15	
PA_atk-s05_11a:152	Tathāvāditāya sambuddho, satthā tasmā tathāgato”.	15	
PA_atk-s05_11a:153_0	Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā	153	
PA_atk-s05_11a:153_1	tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi	153	
PA_atk-s05_11a:153_2	vimuttiyāpi vimuttiñāṇadassanenapi, na tassa tulā vā pamāṇaṃ vā atthi, atha kho atulo	153	
PA_atk-s05_11a:153_3	appameyyo anuttaro. Tenevāha –	153	
PA_atk-s05_11a:154	“Sadevake, bhikkhave, loke…pe… tathāgato abhibhū anabhibhūto aññadatthu daso vasavattī, tasmā ‘tathāgato’ti vuccatī”ti.	15	
PA_atk-s05_11a:155_0	Tatrevaṃ padasiddhi veditabbā – agado viya agado. Ko panesa? Desanāvilāso ceva puññussayo	155	
PA_atk-s05_11a:155_1	ca. Tena hesa mahānubhāvo bhisakko dibbāgadena sappe viya sabbaparappavādino sadevakañca	155	
PA_atk-s05_11a:155_2	lokaṃ abhibhavati, iti sabbalokābhibhavanato aviparīto desanāvilāso ceva puññussayo	155	
PA_atk-s05_11a:155_3	ca agado assāti da-kārassa ta-kāraṃ katvā “tathāgato”ti veditabbo. Evaṃ abhibhavanaṭṭhena tathāgato.	155	
PA_atk-s05_11a:156	“Tatho aviparīto ca, agado yassa satthuno;	15	
PA_atk-s05_11a:157	Vasavattīti so tena, hoti satthā tathāgato”.	15	
PA_atk-s05_11a:158_0	Appaṭipuggalassāti paṭipuggalavirahitassa, añño koci “ahaṃ buddho”ti evaṃ paṭiññaṃ	158	
PA_atk-s05_11a:158_1	dātuṃ samattho nāmassa puggalo, natthīti appaṭipuggalo, tassa appaṭipuggalassa. Uppajjīti	158	
PA_atk-s05_11a:158_2	uppanno udapādi. Kāruññatāti karuṇāya bhāvo kāruññatā. Sabbasatteti niravasesasattapariyādānavacanaṃ,	158	
PA_atk-s05_11a:158_3	sakale sattanikāyeti attho. Ettāvatā ayampi gāthā vuttatthā hoti.	158	
PA_atk-s05_11a:159	Atha bhagavā brahmunā dhammadesanatthāya āyācito sattesu kāruññataṃ uppādetvā dhammaṃ desetukāmo mahābrahmānaṃ gāthāya ajjhabhāsi –	15	
PA_atk-s05_11a:160	“Apārutā tesaṃ amatassa dvārā, ye sotavanto pamuñcantu saddhaṃ;	16	
PA_atk-s05_11a:161	Vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti. ;	16	
PA_atk-s05_11a:162_0	Atha kho brahmā sahampati “katāvakāso khomhi bhagavatā dhammadesanāyā”ti ñatvā dasanakhasamodhānasamujjalaṃ	162	
PA_atk-s05_11a:162_1	añjaliṃ sirasi katvā bhagavantaṃ abhivādetvā padakkhiṇaṃ katvā brahmagaṇaparivuto	162	
PA_atk-s05_11a:162_2	pakkāmi. Atha satthā tassa brahmuno paṭiññaṃ datvā – “kassa nu kho ahaṃ paṭhamaṃ	162	
PA_atk-s05_11a:162_3	dhammaṃ deseyya”nti cintento – “āḷāro paṇḍito so imaṃ dhammaṃ khippaṃ ājānissatī”ti	162	
PA_atk-s05_11a:162_4	cittaṃ uppādetvā puna olokento tassa sattāhaṃ kālaṅkatabhāvaṃ ñatvā udakassa ca abhidosakālaṅkatabhāvaṃ	162	
PA_atk-s05_11a:162_5	ñatvā puna – “kahaṃ nu kho etarahi pañcavaggiyā bhikkhū viharantī”ti pañcavaggiye	162	
PA_atk-s05_11a:162_6	āvajjento “bārāṇasiyaṃ isipatane migadāye”ti ñatvā āsāḷhiyaṃ pabhātāya rattiyā kālasseva	162	
PA_atk-s05_11a:162_7	pattacīvaramādāya aṭṭhārasayojanikaṃ maggaṃ paṭipanno antarāmagge upakaṃ nāma ājīvakaṃ	162	
PA_atk-s05_11a:162_8	disvā tassa attano buddhabhāvamāvikatvā taṃdivasameva sāyanhasamaye isipatanamagamāsi.	162	
PA_atk-s05_11a:162_9	Tattha pañcavaggiyānaṃ attano buddhabhāvaṃ pakāsetvā paññattavarabuddhāsanagato pañcavaggiye	162	
PA_atk-s05_11a:162_10	bhikkhū āmantetvā dhammacakkappavattanasuttantaṃ desesi.	1621	
PA_atk-s05_11a:163_0	Tesu aññāsikoṇḍaññatthero desanānusārena ñāṇaṃ pesetvā suttapariyosāne aṭṭhārasahi	163	
PA_atk-s05_11a:163_1	brahmakoṭīhi saddhiṃ sotāpattiphale patiṭṭhāsi. Satthā tattheva vassaṃ upagantvā	163	
PA_atk-s05_11a:163_2	punadivase vappattheraṃ sotāpattiphale patiṭṭhāpesi. Eteneva upāyena sabbe te sotāpattiphale	163	
PA_atk-s05_11a:163_3	patiṭṭhāpetvā puna pañcamiyaṃ pakkhassa pañcapi te there sannipātetvā anattalakkhaṇasuttantaṃ	163	
PA_atk-s05_11a:163_4	desesi, desanāpariyosāne pañcapi therā arahatte patiṭṭhahiṃsu.	163	
PA_atk-s05_11a:164_0	Atha satthā tattheva yasassa kulaputtassa upanissayaṃ disvā gehaṃ pahāya nikkhantaṃ	164	
PA_atk-s05_11a:164_1	disvā – “ehi yasā”ti pakkositvā tasmiññeva rattibhāge sotāpattiphale patiṭṭhāpetvā	164	
PA_atk-s05_11a:164_2	punadivase arahatte ca patiṭṭhāpetvā aparepi tassa sahāyake catupaṇṇāsajane ehibhikkhupabbajjāya	164	
PA_atk-s05_11a:164_3	pabbājetvā arahatte patiṭṭhāpesi. Evaṃ loke ekasaṭṭhiyā arahantesu jātesu satthā	164	
PA_atk-s05_11a:164_4	vuṭṭhavasso pavāretvā bhikkhū āmantetvā etadavoca –	164	
PA_atk-s05_11a:165	“Paratthaṃ cattano atthaṃ, karontā pathaviṃ imaṃ;	16	
PA_atk-s05_11a:166	Byāharantā manussānaṃ, dhammaṃ caratha bhikkhavo.	16	
PA_atk-s05_11a:167	“Viharatha vivittesu, pabbatesu vanesu ca;	16	
PA_atk-s05_11a:168	Pakāsayantā saddhammaṃ, lokassa satataṃ mama.	16	
PA_atk-s05_11a:169	“Karontā dhammadūteyyaṃ, vikhyāpayatha bhikkhavo;	16	
PA_atk-s05_11a:170	Santi atthāya sattānaṃ, subbatā vacanaṃ mama.	17	
PA_atk-s05_11a:171	“Sabbaṃ pidahatha dvāraṃ, apāyānamanāsavā;	17	
PA_atk-s05_11a:172	Saggamokkhassa maggassa, dvāraṃ vivarathāsamā.	17	
PA_atk-s05_11a:173	“Desanāpaṭipattīhi, karuṇādiguṇālayā;	17	
PA_atk-s05_11a:174	Buddhiṃ saddhañca lokassa, abhivaḍḍhetha sabbaso.	17	
PA_atk-s05_11a:175	“Gihīnamupakarontānaṃ, niccamāmisadānato;	17	
PA_atk-s05_11a:176	Karotha dhammadānena, tesaṃ paccūpakārakaṃ.	17	
PA_atk-s05_11a:177	“Samussayatha saddhammaṃ, desayantā isiddhajaṃ;	17	
PA_atk-s05_11a:178	Katakattabbakammantā, paratthaṃ paṭipajjathā”ti.	17	
PA_atk-s05_11a:179_0	Evañca pana vatvā bhagavā te bhikkhū disāsu vissajjetvā sayaṃ uruvelaṃ gacchanto	179	
PA_atk-s05_11a:179_1	antarāmagge kappāsikavanasaṇḍe tiṃsa bhaddavaggiyakumāre vinesi. Tesu yo sabbapacchimako,	179	
PA_atk-s05_11a:179_2	so sotāpanno, sabbaseṭṭho anāgāmī, ekopi arahā vā puthujjano vā nāhosi. Tepi sabbe	179	
PA_atk-s05_11a:179_3	ehibhikkhupabbajjāya pabbājetvā disāsu pesetvā sayaṃ uruvelaṃ gantvā aḍḍhuḍḍhāni	179	
PA_atk-s05_11a:179_4	pāṭihāriyasahassāni dassetvā uruvelakassapādayo sahassajaṭilaparivāre tebhātikajaṭile	179	
PA_atk-s05_11a:179_5	dametvā ehibhikkhubhāvena pabbājetvā gayāsīse nisīdāpetvā ādittapariyāyadesanāya	179	
PA_atk-s05_11a:179_6	arahatte patiṭṭhāpetvā tena arahantasahassena bhagavā parivuto “bimbisārassa rañño	179	
PA_atk-s05_11a:179_7	paṭiññaṃ mocessāmī”ti rājagahanagarūpacāre laṭṭhivanuyyānaṃ nāma agamāsi. Tato uyyānapālako	179	
PA_atk-s05_11a:179_8	rañño ārocesi. Rājā – “satthā āgato”ti sutvā dvādasanahutehi brāhmaṇagahapatikehi	179	
PA_atk-s05_11a:179_9	parivuto dasabalaṃ ghanavivaragatamiva divasakaraṃ vanavivaragataṃ munivaradivasakaraṃ	179	
PA_atk-s05_11a:179_10	upasaṅkamitvā cakkālaṅkatatalesu jalajāmalāvikalakamalakomalesu dasabalassa pādesu	1791	
PA_atk-s05_11a:179_11	makuṭamaṇijutivisaravijjotinā sirasā nipatitvā ekamantaṃ nisīdi saddhiṃ parisāya.	1791	
PA_atk-s05_11a:180_0	Atha kho tesaṃ brāhmaṇagahapatikānaṃ etadahosi – “kiṃ nu kho mahāsamaṇo uruvelakassape	180	
PA_atk-s05_11a:180_1	brahmacariyaṃ carati, udāhu uruvelakassapo mahāsamaṇe”ti? Atha kho bhagavā tesaṃ	180	
PA_atk-s05_11a:180_2	cetoparivitakkamaññāya theraṃ gāthāya ajjhabhāsi –	180	
PA_atk-s05_11a:181	“Kimeva disvā uruvelavāsi, pahāsi aggiṃ kisakovadāno;	18	
PA_atk-s05_11a:182	Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;	18	
PA_atk-s05_11a:183	Thero bhagavato adhippāyaṃ viditvā –	18	
PA_atk-s05_11a:184	“Rūpe ca sadde ca atho rase ca, kāmitthiyo cābhivadanti yaññā;	18	
PA_atk-s05_11a:185	Etaṃ malantī upadhīsu ñatvā, tasmā na yiṭṭhe na hute arañji”nti. –	18	
PA_atk-s05_11a:186_0	Imaṃ gāthaṃ vatvā attano sāvakabhāvappakāsanatthaṃ tathāgatassa pādesu sirasā nipatitvā	186	
PA_atk-s05_11a:186_1	– “satthā me, bhante, bhagavā, sāvakohamasmī”ti vatvā ekatāladvitāla…pe… sattatālappamāṇaṃ	186	
PA_atk-s05_11a:186_2	vehāsaṃ sattakkhattuṃ abbhuggantvā pāṭihāriyaṃ katvā ākāsato oruyha bhagavantaṃ vanditvā ekamantaṃ nisīdi.	186	
PA_atk-s05_11a:187_0	Atha kho mahājano tassa taṃ pāṭihāriyaṃ disvā – “aho mahānubhāvā buddhā nāma, evaṃ	187	
PA_atk-s05_11a:187_1	thāmagatadiṭṭhiko attānaṃ ‘arahā aha’nti maññamāno uruvelakassapopi diṭṭhijālaṃ bhinditvā	187	
PA_atk-s05_11a:187_2	tathāgatena damito”ti dasabalassa guṇakathaṃ kathesi. Taṃ sutvā satthā – “nāhamidāniyeva	187	
PA_atk-s05_11a:187_3	imaṃ uruvelakassapaṃ damemi, atītepi esa mayā damitoyevā”ti āha. Atha kho so mahājano	187	
PA_atk-s05_11a:187_4	uṭṭhāyāsanā bhagavantaṃ vanditvā sirasi añjaliṃ paggahetvā evamāha – “bhante, idāni	187	
PA_atk-s05_11a:187_5	amhehi esa damito diṭṭho, kathaṃ panesa atīte bhagavatā damito”ti. Tato satthā tena	187	
PA_atk-s05_11a:187_6	mahājanena yācito bhavantarena paṭicchannaṃ mahānāradakassapajātakaṃ kathetvā cattāri	187	
PA_atk-s05_11a:187_7	ariyasaccāni pakāsesi. Tato satthu dhammakathaṃ sutvā rājā bimbisāro ekādasanahutehi	187	
PA_atk-s05_11a:187_8	saddhiṃ sotāpattiphale patiṭṭhāsi, ekanahutaṃ upāsakattaṃ paṭivedesi. Rājā saraṇaṃ	187	
PA_atk-s05_11a:187_9	gantvā svātanāya bhagavantaṃ saddhiṃ bhikkhusaṅghena nimantetvā bhagavantaṃ tikkhattuṃ	187	
PA_atk-s05_11a:187_10	padakkhiṇaṃ katvā vanditvā pakkāmi.	1871	
PA_atk-s05_11a:188_0	Punadivase bhagavā bhikkhusahassaparivuto marugaṇaparivuto viya dasasatanayano devarājā,	188	
PA_atk-s05_11a:188_1	brahmagaṇaparivuto viya mahābrahmā rājagahaṃ pāvisi. Rājā buddhappamukhassa bhikkhusaṅghassa	188	
PA_atk-s05_11a:188_2	dānaṃ datvā bhojanapariyosāne bhagavantaṃ etadavoca – “ahaṃ, bhante, tīṇi ratanāni	188	
PA_atk-s05_11a:188_3	vinā vasituṃ na sakkhissāmi, velāya vā avelāya vā bhagavato santikaṃ āgamissāmi,	188	
PA_atk-s05_11a:188_4	laṭṭhivanaṃ nāma atidūre, idaṃ pana amhākaṃ veḷuvanaṃ nāma uyyānaṃ pavivekakāmānaṃ	188	
PA_atk-s05_11a:188_5	nātidūraṃ naccāsannaṃ gamanāgamanasampannaṃ nijjanasambādhaṃ pavivekasukhaṃ chāyūdakasampannaṃ	188	
PA_atk-s05_11a:188_6	sītalasilātalasamalaṅkataṃ paramaramaṇīyabhūmibhāgaṃ surabhikusumataruvaranirantaraṃ	188	
PA_atk-s05_11a:188_7	ramaṇīyapāsādahammiyavimānavihāraḍḍhuyogamaṇḍapādipaṭimaṇḍitaṃ. Idaṃ me, bhante,	188	
PA_atk-s05_11a:188_8	bhagavā paṭiggaṇhātu navatapanaṅgārasaṅkāsena suvaṇṇabhiṅgārena surabhikusumavāsitaṃ	188	
PA_atk-s05_11a:188_9	maṇivaṇṇaudakaṃ gahetvā veḷuvanārāmaṃ pariccajanto dasabalassa hatthe udakaṃ pātesi.	188	
PA_atk-s05_11a:188_10	Tasmiṃ ārāmapaṭiggahaṇe “buddhasāsanassa mūlāni otiṇṇānī”ti pītivasaṃ gatā naccantī	1881	
PA_atk-s05_11a:188_11	viya ayaṃ mahāpathavī kampi. Jambudīpe pana ṭhapetvā veḷuvanamahāvihāraṃ aññaṃ pathaviṃ	1881	
PA_atk-s05_11a:188_12	kampetvā gahitasenāsanaṃ nāma natthi. Atha satthā veḷuvanārāmaṃ paṭiggahetvā rañño	1881	
PA_atk-s05_11a:188_13	vihāradānānumodanamakāsi –	1881	
PA_atk-s05_11a:189	“Āvāsadānassa panānisaṃsaṃ, ko nāma vattuṃ, puriso samattho;	18	
PA_atk-s05_11a:190	Aññatra buddhā pana lokanāthā, yutto mukhānaṃ nahutena cāpi.	19	
PA_atk-s05_11a:191	“Āyuñca vaṇṇañca sukhaṃ balañca, varaṃ pasatthaṃ paṭibhānameva;	19	
PA_atk-s05_11a:192	Dadāti nāmāti pavuccate so, yo deti saṅghassa naro vihāraṃ.	19	
PA_atk-s05_11a:193	“Dātā nivāsassa nivāraṇassa, sītādino jīvitupaddavassa;	19	
PA_atk-s05_11a:194	Pāleti āyuṃ pana tassa yasmā, āyuppado hoti tamāhu santo.	19	
PA_atk-s05_11a:195	“Accuṇhasīte vasato nivāse, balañca vaṇṇo paṭibhā na hoti;	19	
PA_atk-s05_11a:196	Tasmā hi so deti vihāradātā, balañca vaṇṇaṃ paṭibhānameva.	19	
PA_atk-s05_11a:197	“Dukkhassa sītuṇhasarīsapā ca, vātātapādippabhavassa loke;	19	
PA_atk-s05_11a:198	Nivāraṇā nekavidhassa niccaṃ, sukhappado hoti vihāradātā.	19	
PA_atk-s05_11a:199	“Sītuṇhavātātapaḍaṃsavuṭṭhi, sarīsapāvāḷamigādidukkhaṃ;	19	
PA_atk-s05_11a:200	Yasmā nivāreti vihāradātā, tasmā sukhaṃ vindati so parattha.	20	
PA_atk-s05_11a:201	“Pasannacitto bhavabhogahetuṃ, manobhirāmaṃ mudito vihāraṃ;	20	
PA_atk-s05_11a:202	Yo deti sīlādiguṇoditānaṃ, sabbaṃ dado nāma pavuccate so.	20	
PA_atk-s05_11a:203	“Pahāya maccheramalaṃ salobhaṃ, guṇālayānaṃ nilayaṃ dadāti;	20	
PA_atk-s05_11a:204	Khittova so tattha parehi sagge, yathābhataṃ jāyati vītasoko.	20	
PA_atk-s05_11a:205	“Vare cārurūpe vihāre uḷāre, naro kāraye vāsaye tattha bhikkhū;	20	
PA_atk-s05_11a:206	Dadeyyannapānañca vatthañca nesaṃ, pasannena cittena sakkacca niccaṃ.	20	
PA_atk-s05_11a:207	“Tasmā mahārāja bhavesu bhoge, manorame paccanubhuyya bhiyyo;	20	
PA_atk-s05_11a:208	Vihāradānassa phalena santaṃ, sukhaṃ asokaṃ adhigaccha pacchā”ti.	20	
PA_atk-s05_11a:209_0	Iccevaṃ munirājā nararājassa bimbisārassa vihāradānānumodanaṃ katvā uṭṭhāyāsanā bhikkhusaṅghaparivuto	209	
PA_atk-s05_11a:209_1	paramadassanīyāya attano sarīrappabhāya suvaṇṇarasasekapiñcharāni viya nagaravanavimānādīni	209	
PA_atk-s05_11a:209_2	kurumāno anopamāya buddhalīḷāya anantāya buddhasiriyā veḷuvanamahāvihārameva pāvisīti.	209	
PA_atk-s05_11a:210	“Akīḷane veḷuvane vihāre, tathāgato tattha manobhirāme;	21	
PA_atk-s05_11a:211	Nānāvihārena vihāsi dhīro, veneyyakānaṃ samudikkhamāno”.	21	
PA_atk-s05_11a:212_0	Athevaṃ bhagavati tasmiṃ viharante suddhodanamahārājā “putto me chabbassāni dukkarakārikaṃ	212	
PA_atk-s05_11a:212_1	katvā paramābhisambodhiṃ patvā pavattitavaradhammacakko rājagahaṃ patvā veḷuvanamahāvihāre	212	
PA_atk-s05_11a:212_2	viharatī”ti sutvā aññataraṃ mahāmaccaṃ āmantesi – “ehi, bhaṇe, purisasahassaparivāro	212	
PA_atk-s05_11a:212_3	rājagahaṃ gantvā mama vacanena ‘pitā vo suddhodanamahārājā taṃ daṭṭhukāmo’ti vatvā	212	
PA_atk-s05_11a:212_4	puttaṃ me gaṇhitvā ehī”ti. So “sādhu, devā”ti rañño paṭissuṇitvā purisasahassaparivāro	212	
PA_atk-s05_11a:212_5	saṭṭhiyojanamaggaṃ gantvā dhammadesanavelāya vihāraṃ pāvisi. So “tiṭṭhatu tāva raññā	212	
PA_atk-s05_11a:212_6	pahitasāsana”nti parisapariyante ṭhito satthu dhammadesanaṃ sutvā yathāṭhitova saddhiṃ	212	
PA_atk-s05_11a:212_7	purisasahassena arahattaṃ patvā pabbajjaṃ yāci. Bhagavā – “etha, bhikkhavo”ti hatthaṃ	212	
PA_atk-s05_11a:212_8	pasāresi. Te sabbe taṅkhaṇaññeva iddhimayapattacīvaradharā vassasaṭṭhikattherā viya	212	
PA_atk-s05_11a:212_9	ākappasampannā hutvā bhagavantaṃ parivāresuṃ. Rājā “neva gato āgacchati, na ca sāsanaṃ	212	
PA_atk-s05_11a:212_10	suyyatī”ti cintetvā teneva nīhārena navakkhattuṃ amacce pesesi. Tesu navasu purisasahassesu	2121	
PA_atk-s05_11a:212_11	ekopi rañño nārocesi, na sāsanaṃ vā pahiṇi. Sabbe arahattaṃ patvāva pabbajiṃsu.	2121	
PA_atk-s05_11a:213_0	Atha rājā cintesi – “ko nu kho mama vacanaṃ karissatī”ti sabbarājabalaṃ olokento	213	
PA_atk-s05_11a:213_1	udāyiṃ addasa. So kira rañño sabbatthasādhako amacco abbhantariko ativissāsiko bodhisattena	213	
PA_atk-s05_11a:213_2	saddhiṃ ekadivaseyeva jāto sahapaṃsukīḷito sahāyo. Atha naṃ rājā āmantesi – “tāta	213	
PA_atk-s05_11a:213_3	udāyi, ahaṃ mama puttaṃ daṭṭhukāmo navapurisasahassāni pesesiṃ, ekapurisopi āgantvā	213	
PA_atk-s05_11a:213_4	sāsanamattampi ārocetā natthi, dujjāno kho pana me jīvitantarāyo, ahaṃ jīvamānova	213	
PA_atk-s05_11a:213_5	puttaṃ daṭṭhumicchāmi. Sakkhissasi me puttaṃ dassetu”nti? So “sakkhissāmi, deva,	213	
PA_atk-s05_11a:213_6	sace pabbajituṃ labhissāmī”ti āha. “Tāta, tvaṃ pabbajitvā vā apabbajitvā vā mayhaṃ	213	
PA_atk-s05_11a:213_7	puttaṃ dassehī”ti. So “sādhu, devā”ti rañño sāsanaṃ ādāya rājagahaṃ gantvā satthu	213	
PA_atk-s05_11a:213_8	dhammadesanaṃ sutvā saddhiṃ purisasahassena arahattaṃ patvā ehibhikkhubhāve patiṭṭhāya	213	
PA_atk-s05_11a:213_9	phaggunīpuṇṇamāsiyaṃ cintesi – “atikkanto hemanto, vasantasamayo anuppatto, supupphitā	213	
PA_atk-s05_11a:213_10	vanasaṇḍā, paṭipajjanakkhamo maggo, kālo dasabalassa ñātisaṅgahaṃ kātu”nti cintetvā	2131	
PA_atk-s05_11a:213_11	bhagavantaṃ upasaṅkamitvā saṭṭhimattāhi gāthāhi bhagavato kulanagaraṃ gamanatthāya	2131	
PA_atk-s05_11a:213_12	gamanavaṇṇaṃ vaṇṇesi –	2131	
PA_atk-s05_11a:214	“Aṅgārino dāni dumā bhadante, phalesino chadanaṃ vippahāya;	21	
PA_atk-s05_11a:215	Te accimantova pabhāsayanti, samayo mahāvīra aṅgīrasānaṃ.	21	
PA_atk-s05_11a:216	“Dumā vicittā suvirājamānā, rattaṅkureheva ca pallavehi;	21	
PA_atk-s05_11a:217	Ratanujjalamaṇḍapasannibhāsā, samayo mahāvīra aṅgīrasānaṃ.	21	
PA_atk-s05_11a:218	“Supupphitaggā kusumehi bhūsitā, manuññabhūtā sucisādhugandhā;	21	
PA_atk-s05_11a:219	Rukkhā virocanti ubhosu passesu, samayo mahāvīra aṅgīrasānaṃ.	21	
PA_atk-s05_11a:220	“Phalehinekehi samiddhibhūtā, vicittarukkhā ubhatovakāse;	22	
PA_atk-s05_11a:221	Khuddaṃ pipāsampi vinodayanti, samayo mahāvīra aṅgīrasānaṃ.	22	
PA_atk-s05_11a:222	“Vicittamālā sucipallavehi, susajjitā morakalāpasannibhā;	22	
PA_atk-s05_11a:223	Rukkhā virocanti ubhosu passesu, samayo mahāvīra aṅgīrasānaṃ.	22	
PA_atk-s05_11a:224	“Virocamānā phalapallavehi, susajjitā vāsanivāsabhūtā;	22	
PA_atk-s05_11a:225	Tosenti addhānakilantasatte, samayo mahāvīra aṅgīrasānaṃ.	22	
PA_atk-s05_11a:226	“Suphullitaggā vanagumbanissitā, latā anekā suvirājamānā;	22	
PA_atk-s05_11a:227	Tosenti satte maṇimaṇḍapāva, samayo mahāvīra aṅgīrasānaṃ.	22	
PA_atk-s05_11a:228	“Latā anekā dumanissitāva, piyehi saddhiṃ sahitā vadhūva;	22	
PA_atk-s05_11a:229	Palobhayantī hi sugandhagandhā, samayo mahāvīra aṅgīrasānaṃ.	22	
PA_atk-s05_11a:230	“Vicittanīlādimanuññavaṇṇā, dijā samantā abhikūjamānā;	23	
PA_atk-s05_11a:231	Tosenti mañjussaratā ratīhi, samayo mahāvīra aṅgīrasānaṃ.	23	
PA_atk-s05_11a:232	“Migā ca nānā suvirājamānā, uttuṅgakaṇṇā ca manuññanettā;	23	
PA_atk-s05_11a:233	Disā samantā mabhidhāvayanti, samayo mahāvīra aṅgīrasānaṃ.	23	
PA_atk-s05_11a:234	“Manuññabhūtā ca mahī samantā, virājamānā haritāva saddalā;	23	
PA_atk-s05_11a:235	Supupphirukkhā moḷinivalaṅkatā, samayo mahāvīra aṅgīrasānaṃ.	23	
PA_atk-s05_11a:236	“Susajjitā muttamayāva vālukā, susaṇṭhitā cārusuphassadātā;	23	
PA_atk-s05_11a:237	Virocayanteva disā samantā, samayo mahāvīra aṅgīrasānaṃ.	23	
PA_atk-s05_11a:238	“Samaṃ suphassaṃ sucibhūmibhāgaṃ, manuññapupphodayagandhavāsitaṃ;	23	
PA_atk-s05_11a:239	Virājamānaṃ sucimañca sobhaṃ, samayo mahāvīra aṅgīrasānaṃ.	23	
PA_atk-s05_11a:240	“Susajjitaṃ nandanakānanaṃva, vicittanānādumasaṇḍamaṇḍitaṃ;	24	
PA_atk-s05_11a:241	Sugandhabhūtaṃ pavanaṃ surammaṃ, samayo mahāvīra aṅgīrasānaṃ.	24	
PA_atk-s05_11a:242	“Sarā vicittā vividhā manoramā, susajjitā paṅkajapuṇḍarīkā;	24	
PA_atk-s05_11a:243	Pasannasītodakacārupuṇṇā, samayo mahāvīra aṅgīrasānaṃ.	24	
PA_atk-s05_11a:244	“Suphullanānāvidhapaṅkajehi, virājamānā sucigandhagandhā;	24	
PA_atk-s05_11a:245	Pamodayanteva narāmarānaṃ, samayo mahāvīra aṅgīrasānaṃ.	24	
PA_atk-s05_11a:246	“Suphullapaṅkeruhasannisinnā, dijā samantā mabhinādayantā;	24	
PA_atk-s05_11a:247	Modanti bhariyāhi samaṅgino te, samayo mahāvīra aṅgīrasānaṃ.	24	
PA_atk-s05_11a:248	“Suphullapupphehi rajaṃ gahetvā, alī vidhāvanti vikūjamānā;	24	
PA_atk-s05_11a:249	Madhumhi gandho vidisaṃ pavāyati, samayo mahāvīra aṅgīrasānaṃ.	24	
PA_atk-s05_11a:250	“Abhinnanādā madavāraṇā ca, girīhi dhāvanti ca vāridhārā;	25	
PA_atk-s05_11a:251	Savanti najjo suvirājitāva samayo mahāvīra aṅgīrasānaṃ.	25	
PA_atk-s05_11a:252	“Girī samantāva padissamānā, mayūragīvā iva nīlavaṇṇā;	25	
PA_atk-s05_11a:253	Disā rajindāva virocayanti, samayo mahāvīra aṅgīrasānaṃ.	25	
PA_atk-s05_11a:254	“Mayūrasaṅghā girimuddhanasmiṃ, naccanti nārīhi samaṅgibhūtā;	25	
PA_atk-s05_11a:255	Kūjanti nānāmadhurassarehi, samayo mahāvīra aṅgīrasānaṃ.	25	
PA_atk-s05_11a:256	“Suvādikā nekadijā manuññā, vicittapattehi virājamānā;	25	
PA_atk-s05_11a:257	Girimhi ṭhatvā abhinādayanti, samayo mahāvīra aṅgīrasānaṃ.	25	
PA_atk-s05_11a:258	“Suphullapupphākaramābhikiṇṇā, sugandhanānādalalaṅkatā ca;	25	
PA_atk-s05_11a:259	Girī virocanti disā samantā, samayo mahāvīra aṅgīrasānaṃ.	25	
PA_atk-s05_11a:260	“Jalāsayā nekasugandhagandhā, surindauyyānajalāsayāva;	26	
PA_atk-s05_11a:261	Savanti najjo suvirājamānā, samayo mahāvīra aṅgīrasānaṃ.	26	
PA_atk-s05_11a:262	“Vicittatitthehi alaṅkatā ca, manuññanānāmigapakkhipāsā;	26	
PA_atk-s05_11a:263	Najjo virocanti susandamānā, samayo mahāvīra aṅgīrasānaṃ.	26	
PA_atk-s05_11a:264	“Ubhosu passesu jalāsayesu, supupphitā cārusugandharukkhā;	26	
PA_atk-s05_11a:265	Vibhūsitaggā surasundarī ca, samayo mahāvīra aṅgīrasānaṃ.	26	
PA_atk-s05_11a:266	“Sugandhanānādumajālakiṇṇaṃ, vanaṃ vicittaṃ suranandanaṃva;	26	
PA_atk-s05_11a:267	Manobhirāmaṃ satataṃ gatīnaṃ, samayo mahāvīra aṅgīrasānaṃ.	26	
PA_atk-s05_11a:268	“Sampannanānāsuciannapānā, sabyañjanā sādurasena yuttā;	26	
PA_atk-s05_11a:269	Pathesu gāme sulabhā manuññā, samayo mahāvīra aṅgīrasānaṃ.	26	
PA_atk-s05_11a:270	“Virājitā āsi mahī samantā, vicittavaṇṇā kusumāsanassa;	27	
PA_atk-s05_11a:271	Rattindagopehi alaṅkatāva samayo mahāvīra aṅgīrasānaṃ.	27	
PA_atk-s05_11a:272	“Visuddhasaddhādiguṇehi yuttā, sambuddharājaṃ abhipatthayantā;	27	
PA_atk-s05_11a:273	Bahūhi tattheva janā samantā, samayo mahāvīra aṅgīrasānaṃ.	27	
PA_atk-s05_11a:274	“Vicitraārāmasupokkharañño, vicitranānāpadumehi channā;	27	
PA_atk-s05_11a:275	Bhisehi khīraṃva rasaṃ pavāyati, samayo mahāvīra aṅgīrasānaṃ.	27	
PA_atk-s05_11a:276	“Vicitranīlacchadanenalaṅkatā, manuññarukkhā ubhatovakāse;	27	
PA_atk-s05_11a:277	Samuggatā sattasamūhabhūtā, samayo mahāvīra aṅgīrasānaṃ.	27	
PA_atk-s05_11a:278	“Vicitranīlabbhamivāyataṃ vanaṃ, surindaloke iva nandanaṃ vanaṃ;	27	
PA_atk-s05_11a:279	Sabbotukaṃ sādhusugandhapupphaṃ, samayo mahāvīra aṅgīrasānaṃ.	27	
PA_atk-s05_11a:280	“Subhañjasaṃ yojanayojanesu, subhikkhagāmā sulabhā manuññā;	28	
PA_atk-s05_11a:281	Janābhikiṇṇā sulabhannapānā, samayo mahāvīra aṅgīrasānaṃ.	28	
PA_atk-s05_11a:282	“Pahūtachāyūdakarammabhūtā, nivāsinaṃ sabbasukhappadātā;	28	
PA_atk-s05_11a:283	Visālasālā ca sabhā ca bahū, samayo mahāvīra aṅgīrasānaṃ.	28	
PA_atk-s05_11a:284	“Vicittanānādumasaṇḍamaṇḍitā, manuññauyyānasupokkharañño;	28	
PA_atk-s05_11a:285	Sumāpitā sādhusugandhagandhā, samayo mahāvīra aṅgīrasānaṃ.	28	
PA_atk-s05_11a:286	“Vāto mudūsītalasādhurūpo, nabhā ca abbhā vigatā samantā;	28	
PA_atk-s05_11a:287	Disā ca sabbāva virocayanti, samayo mahāvīra aṅgīrasānaṃ.	28	
PA_atk-s05_11a:288	“Pathe rajonuggamanatthameva, rattiṃ pavassanti ca mandavuṭṭhī;	28	
PA_atk-s05_11a:289	Nabhe ca sūro mudukova tāpo, samayo mahāvīra aṅgīrasānaṃ.	28	
PA_atk-s05_11a:290	“Madappabāhā madahatthisaṅghā, kareṇusaṅghehi sukīḷayanti;	29	
PA_atk-s05_11a:291	Disā vidhāvanti ca gajjayantā, samayo mahāvīra aṅgīrasānaṃ.	29	
PA_atk-s05_11a:292	“Vanaṃ sunīlaṃ abhidassanīyaṃ, nīlabbhakūṭaṃ iva rammabhūtaṃ;	29	
PA_atk-s05_11a:293	Vilokitānaṃ ativimhanīyaṃ, samayo mahāvīra aṅgīrasānaṃ.	29	
PA_atk-s05_11a:294	“Visuddhamabbhaṃ gaganaṃ surammaṃ, maṇimayehi samalaṅkatāva;	29	
PA_atk-s05_11a:295	Disā ca sabbā atirocayanti, samayo mahāvīra aṅgīrasānaṃ.	29	
PA_atk-s05_11a:296	“Gandhabbavijjādharakinnarā ca, sugītiyantā madhurassarena;	29	
PA_atk-s05_11a:297	Caranti tasmiṃ pavane suramme, samayo mahāvīra aṅgīrasānaṃ.	29	
PA_atk-s05_11a:298	“Kilesasaṅghassa bhitāsakehi, tapassisaṅghehi nisevitaṃ vanaṃ;	29	
PA_atk-s05_11a:299	Vihāraārāmasamiddhibhūtaṃ, samayo mahāvīra aṅgīrasānaṃ.	29	
PA_atk-s05_11a:300	“Samiddhinānāphalino vanantā, anākulā niccamanobhirammā;	30	
PA_atk-s05_11a:301	Samādhipītiṃ abhivaḍḍhayanti, samayo mahāvīra aṅgīrasānaṃ.	30	
PA_atk-s05_11a:302	“Nisevitaṃ nekadijehi niccaṃ, gāmena gāmaṃ satataṃ vasantā;	30	
PA_atk-s05_11a:303	Pure pure gāmavarā ca santi, samayo mahāvīra aṅgīrasānaṃ.	30	
PA_atk-s05_11a:304	“Vatthannapānaṃ sayanāsanañca, gandhañca mālañca vilepanañca;	30	
PA_atk-s05_11a:305	Tahiṃ samiddhā janatā bahū ca, samayo mahāvīra aṅgīrasānaṃ.	30	
PA_atk-s05_11a:306	“Puññiddhiyā sabbayasaggapattā, janā ca tasmiṃ sukhitā samiddhā;	30	
PA_atk-s05_11a:307	Pahūtabhogā vividhā vasanti, samayo mahāvīra aṅgīrasānaṃ.	30	
PA_atk-s05_11a:308	“Nabhe ca abbhā suvisuddhavaṇṇā, disā ca cando suvirājitova;	30	
PA_atk-s05_11a:309	Rattiñca vāto mudusītalo ca, samayo mahāvīra aṅgīrasānaṃ.	30	
PA_atk-s05_11a:310	“Canduggame sabbajanā pahaṭṭhā, sakaṅgaṇe citrakathā vadantā;	31	
PA_atk-s05_11a:311	Piyehi saddhiṃ abhimodayanti, samayo mahāvīra aṅgīrasānaṃ.	31	
PA_atk-s05_11a:312	“Candassa raṃsīhi nabhaṃ viroci, mahī ca saṃsuddhamanuññavaṇṇā;	31	
PA_atk-s05_11a:313	Disā ca sabbā parisuddharūpā, samayo mahāvīra aṅgīrasānaṃ.	31	
PA_atk-s05_11a:314	“Dūre ca disvā varacandaraṃsiṃ, pupphiṃsu pupphāni mahītalasmiṃ;	31	
PA_atk-s05_11a:315	Samantato gandhaguṇatthikānaṃ, samayo mahāvīra aṅgīrasānaṃ.	31	
PA_atk-s05_11a:316	“Candassa raṃsīhi vilimpitāva, mahī samantā kusumenalaṅkatā;	31	
PA_atk-s05_11a:317	Viroci sabbaṅgasumālinīva, samayo mahāvīra aṅgīrasānaṃ.	31	
PA_atk-s05_11a:318	“Kucanti hatthīpi madena mattā, vicittapiñchā ca dijā samantā;	31	
PA_atk-s05_11a:319	Karonti nādaṃ pavane suramme, samayo mahāvīra aṅgīrasānaṃ.	31	
PA_atk-s05_11a:320	“Pathañca sabbaṃ paṭipajjanakkhamaṃ, iddhañca raṭṭhaṃ sadhanaṃ sabhogaṃ;	32	
PA_atk-s05_11a:321	Sabbatthutaṃ sabbasukhappadānaṃ, samayo mahāvīra aṅgīrasānaṃ.	32	
PA_atk-s05_11a:322	“Vanañca sabbaṃ suvicittarūpaṃ, sumāpitaṃ nandanakānanaṃva;	32	
PA_atk-s05_11a:323	Yatīna pītiṃ satataṃ janeti, samayo mahāvīra aṅgīrasānaṃ.	32	
PA_atk-s05_11a:324	“Alaṅkataṃ devapuraṃva rammaṃ, kapīlavatthuṃ iti nāmadheyyaṃ;	32	
PA_atk-s05_11a:325	Kulanagaraṃ idha sassirikaṃ, samayo mahāvīra aṅgīrasānaṃ.	32	
PA_atk-s05_11a:326	“Manuññaaṭṭālavicittarūpaṃ, suphullapaṅkeruhasaṇḍamaṇḍitaṃ;	32	
PA_atk-s05_11a:327	Vicittaparikhāhi puraṃ surammaṃ, samayo mahāvīra aṅgīrasānaṃ.	32	
PA_atk-s05_11a:328	“Vicittapākārañca toraṇañca, subhaṅgaṇaṃ devanivāsabhūtaṃ;	32	
PA_atk-s05_11a:329	Manuññavīthi suralokasannibhaṃ, samayo mahāvīra aṅgīrasānaṃ.	32	
PA_atk-s05_11a:330	“Alaṅkatā sākiyarājaputtā, virājamānā varabhūsanehi;	33	
PA_atk-s05_11a:331	Surindaloke iva devaputtā, samayo mahāvīra aṅgīrasānaṃ.	33	
PA_atk-s05_11a:332	“Suddhodano munivaraṃ abhidassanāya, amaccaputte dasadhā apesayi;	33	
PA_atk-s05_11a:333	Balena saddhiṃ mahatā muninda, samayo mahāvīra aṅgīrasānaṃ.	33	
PA_atk-s05_11a:334	“Nevāgataṃ passati neva vācaṃ, sokābhibhūtaṃ naravīraseṭṭhaṃ;	33	
PA_atk-s05_11a:335	Tosetumicchāmi narādhipattaṃ, samayo mahāvīra aṅgīrasānaṃ.	33	
PA_atk-s05_11a:336	“Taṃdassanenabbhutapītirāsi, udikkhamānaṃ dvipadānamindaṃ;	33	
PA_atk-s05_11a:337	Tosehi taṃ muninda guṇaseṭṭhaṃ, samayo mahāvīra aṅgīrasānaṃ.	33	
PA_atk-s05_11a:338	“Āsāya kassate khettaṃ, bījaṃ āsāya vappati;	33	
PA_atk-s05_11a:339	Āsāya vāṇijā yanti, samuddaṃ dhanahārakā;	33	
PA_atk-s05_11a:340	Yāya āsāya tiṭṭhāmi, sā me āsā samijjhatu.	34	
PA_atk-s05_11a:341	“Nātisītaṃ nātiuṇhaṃ, nātidubbhikkhachātakaṃ;	34	
PA_atk-s05_11a:342	Saddalā haritā bhūmi, esa kālo mahāmunī”ti.	34	
PA_atk-s05_11a:343_0	Atha naṃ satthā – “kiṃ nu kho, udāyi, gamanavaṇṇaṃ vaṇṇesī”ti āha. “Bhante, tumhākaṃ	343	
PA_atk-s05_11a:343_1	pitā suddhodanamahārājā daṭṭhukāmo, karotha ñātakānaṃ saṅgaha”nti āha. “Sādhu, udāyi,	343	
PA_atk-s05_11a:343_2	karissāmi ñātisaṅgahaṃ, tena hi bhikkhusaṅghassa ārocehi, gamiyavattaṃ pūressantī”ti	343	
PA_atk-s05_11a:343_3	āha. “Sādhu, bhante”ti thero bhikkhusaṅghassa ārocesi.	343	
PA_atk-s05_11a:344_0	Satthā aṅgamagadhavāsīnaṃ kulaputtānaṃ dasahi sahassehi, kapilavatthuvāsīnaṃ dasahi	344	
PA_atk-s05_11a:344_1	sahassehīti sabbeheva vīsatiyā khīṇāsavabhikkhusahassehi parivuto rājagahā nikkhamitvā	344	
PA_atk-s05_11a:344_2	divase divase yojanaṃ yojanaṃ gacchanto dvīhi māsehi kapilavatthupuraṃ sampāpuṇi.	344	
PA_atk-s05_11a:344_3	Sākiyāpi anuppatteyeva bhagavati – “amhākaṃ ñātiseṭṭhaṃ passissāmā”ti bhagavato vasanaṭṭhānaṃ	344	
PA_atk-s05_11a:344_4	vīmaṃsamānā “nigrodhasakkassārāmo ramaṇīyo”ti sallakkhetvā sabbaṃ paṭijagganavidhiṃ	344	
PA_atk-s05_11a:344_5	kāretvā gandhapupphahatthā paccuggamanaṃ karontā sabbālaṅkārehi samalaṅkatagattā	344	
PA_atk-s05_11a:344_6	gandhapupphacuṇṇādīhi pūjayamānā bhagavantaṃ purakkhatvā nigrodhārāmameva agamaṃsu.	344	
PA_atk-s05_11a:345_0	Tatra bhagavā vīsatiyā khīṇāsavasahassehi parivuto paññattavarabuddhāsane nisīdi.	345	
PA_atk-s05_11a:345_1	Sākiyā pana mānajātikā mānatthaddhā, “siddhatthakumāro amhehi daharataro, amhākaṃ	345	
PA_atk-s05_11a:345_2	kaniṭṭho bhātā, putto, bhāgineyyo, nattā”ti cintetvā daharadahare rājakumāre āhaṃsu	345	
PA_atk-s05_11a:345_3	– “tumhe vandatha, mayaṃ tumhākaṃ piṭṭhito piṭṭhito nisīdissāmā”ti. Tesvevaṃ nisinnesu	345	
PA_atk-s05_11a:345_4	bhagavā tesaṃ ajjhāsayaṃ oloketvā – “ime ñātakā attano moghajiṇṇabhāvena na maṃ vandanti,	345	
PA_atk-s05_11a:345_5	na panete jānanti ‘buddho nāma kīdiso, buddhabalaṃ nāma kīdisa’nti vā, ‘buddho nāma	345	
PA_atk-s05_11a:345_6	ediso, buddhabalaṃ nāma edisa’nti vā, handāhaṃ attano buddhabalaṃ iddhibalañca dassento	345	
PA_atk-s05_11a:345_7	pāṭihāriyañca kareyyaṃ, ākāse dasasahassacakkavāḷavitthataṃ sabbaratanamayaṃ caṅkamaṃ	345	
PA_atk-s05_11a:345_8	māpetvā tattha caṅkamanto mahājanassa ajjhāsayaṃ oloketvā dhammañca deseyya”nti cintesi.	345	
PA_atk-s05_11a:345_9	Tena vuttaṃ saṅgītikārakehi bhagavato parivitakkadassanatthaṃ –	345	
PA_atk-s05_11a:347	“Na hete jānanti sadevamānusā, buddho ayaṃ kīdisako naruttamo;	34	
PA_atk-s05_11a:348	Iddhibalaṃ paññābalañca kīdisaṃ, buddhabalaṃ lokahitassa kīdisaṃ.	34	
PA_atk-s05_11a:350	“Na hete jānanti sadevamānusā, buddho ayaṃ edisako naruttamo;	35	
PA_atk-s05_11a:351	Iddhibalaṃ paññābalañca edisaṃ, buddhabalaṃ lokahitassa edisaṃ.	35	
PA_atk-s05_11a:353	“Handāhaṃ dassayissāmi, buddhabalamanuttaraṃ;	35	
PA_atk-s05_11a:354	Caṅkamaṃ māpayissāmi, nabhe ratanamaṇḍita”nti.	35	
PA_atk-s05_11a:355_0	Tattha na hete jānantīti na hi ete jānanti. Na-kāro paṭisedhattho. Hi-kāro kāraṇatthe	355	
PA_atk-s05_11a:355_1	nipāto. Yasmā panete mama ñātiādayo devamanussā mayā buddhabale ca iddhibale ca anāvikate	355	
PA_atk-s05_11a:355_2	na jānanti “ediso buddho, edisaṃ iddhibala”nti, tasmā ahaṃ mama buddhabalañca iddhibalañca	355	
PA_atk-s05_11a:355_3	dasseyyanti attho. Sadevamānusāti ettha devāti upapattidevā adhippetā. Saha devehīti	355	
PA_atk-s05_11a:355_4	sadevā. Ke te? Mānusā, sadevā eva mānusā sadevamānusā. Atha vā devoti sammutidevo,	355	
PA_atk-s05_11a:355_5	suddhodano rājā adhippeto. Saha devena raññā suddhodanenāti sadevā. Mānusāti ñātimānusā,	355	
PA_atk-s05_11a:355_6	sadevā sasuddhodanā mānusā sadevamānusā sarājāno vā ete mama ñātimānusā mama balaṃ	355	
PA_atk-s05_11a:355_7	na vijānantīti attho. Sesadevāpi saṅgahaṃ gacchantiyeva. Sabbepi devā devanaṭṭhena	355	
PA_atk-s05_11a:355_8	“devā”ti vuccanti. Devanaṃ nāma dhātuattho kīḷādi. Atha vā devā ca mānusā ca devamānusā,	355	
PA_atk-s05_11a:355_9	saha devamānusehi sadevamānusā. Ke te? Lokāti vacanaseso daṭṭhabbo. Buddhoti catusaccadhamme	355	
PA_atk-s05_11a:355_10	buddho anubuddhoti buddho. Yathāha –	3551	
PA_atk-s05_11a:356	“Abhiññeyyaṃ abhiññātaṃ, bhāvetabbañca bhāvitaṃ;	35	
PA_atk-s05_11a:357	Pahātabbaṃ pahīnaṃ me, tasmā buddhosmi brāhmaṇā”ti. ;	35	
PA_atk-s05_11a:358_0	Idha pana kattukārake buddhasaddasiddhi daṭṭhabbā. Adhigatavisesehi devamanussehi	358	
PA_atk-s05_11a:358_1	“sammāsambuddho vata so bhagavā”ti evaṃ buddhattā ñātattā buddho. Idha kammakārake	358	
PA_atk-s05_11a:358_2	buddhasaddasiddhi daṭṭhabbā. Buddhamassa atthīti vā buddho, buddhavantoti attho.	358	
PA_atk-s05_11a:358_3	Taṃ sabbaṃ saddasatthānusārena veditabbaṃ. Kīdisakoti kīdiso kiṃsarikkhako kiṃsadiso	358	
PA_atk-s05_11a:358_4	kiṃvaṇṇo kiṃsaṇṭhāno dīgho vā rasso vāti attho.	358	
PA_atk-s05_11a:359_0	Naruttamoti narānaṃ naresu vā uttamo pavaro seṭṭhoti naruttamo. Iddhibalanti ettha	359	
PA_atk-s05_11a:359_1	ijjhanaṃ iddhi nipphattiatthena paṭilābhaṭṭhena ca iddhi. Atha vā ijjhanti tāya sattā	359	
PA_atk-s05_11a:359_2	iddhā vuddhā ukkaṃsagatā hontīti iddhi. Sā pana dasavidhā hoti. Yathāha –	359	
PA_atk-s05_11a:360_0	“Iddhiyoti dasa iddhiyo. Katamā dasa? Adhiṭṭhānā iddhi, vikubbanā iddhi, manomayā	360	
PA_atk-s05_11a:360_1	iddhi, ñāṇavipphārā iddhi, samādhivipphārā iddhi, ariyā iddhi, kammavipākajā iddhi,	360	
PA_atk-s05_11a:360_2	puññavato iddhi, vijjāmayā iddhi, tattha tattha sammāpayogapaccayā ijjhanaṭṭhena iddhī”ti.	360	
PA_atk-s05_11a:361_0	Tāsaṃ idaṃ nānattaṃ – pakatiyā eko bahukaṃ āvajjeti, sataṃ vā sahassaṃ vā āvajjitvā	361	
PA_atk-s05_11a:361_1	ñāṇena adhiṭṭhāti “bahuko homī”ti evaṃ vibhajitvā dassitā iddhi adhiṭṭhānavasena	361	
PA_atk-s05_11a:361_2	nipphannattā adhiṭṭhānā iddhi nāma. Tassāyamattho – abhiññāpādakaṃ catutthajjhānaṃ	361	
PA_atk-s05_11a:361_3	samāpajjitvā tato vuṭṭhāya sace sataṃ icchati “sataṃ homi, sataṃ homī”ti kāmāvacaraparikammacittehi	361	
PA_atk-s05_11a:361_4	parikammaṃ katvā puna abhiññāpādakaṃ jhānaṃ samāpajjitvā tato vuṭṭhāya puna āvajjitvā	361	
PA_atk-s05_11a:361_5	adhiṭṭhāti, adhiṭṭhānacittena saheva sataṃ hoti. Sahassādīsupi eseva nayo.	361	
PA_atk-s05_11a:362_0	Tattha pādakajjhānacittaṃ nimittārammaṇaṃ parikammacittāni satārammaṇāni vā sahassādīsu	362	
PA_atk-s05_11a:362_1	aññatarārammaṇāni vā, tāni ca kho vaṇṇavasena, no paṇṇattivasena. Adhiṭṭhānacittampi	362	
PA_atk-s05_11a:362_2	satārammaṇameva, taṃ pana appanācittaṃ viya gotrabhuanantarameva uppajjati rūpāvacaracatutthajhānikaṃ.	362	
PA_atk-s05_11a:362_3	So pana pakativaṇṇaṃ vijahitvā kumāravaṇṇaṃ vā dasseti nāgavaṇṇaṃ vā dasseti. Supaṇṇavaṇṇaṃ	362	
PA_atk-s05_11a:362_4	vā…pe… vividhampi senābyūhaṃ vā dassetīti evaṃ āgatā iddhi pakativaṇṇavijahanavikāravasena	362	
PA_atk-s05_11a:362_5	pavattattā vikubbaniddhi nāma.	362	
PA_atk-s05_11a:363_0	“Idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ	363	
PA_atk-s05_11a:363_1	ahīnindriya”nti iminā nayena āgatā iddhi sarīrasseva abbhantare aññassa manomayassa	363	
PA_atk-s05_11a:363_2	sarīrassa nipphattivasena pavattattā manomayiddhi nāma.	363	
PA_atk-s05_11a:364_0	Ñāṇuppattito pubbe vā pacchā vā taṅkhaṇe vā tena attabhāvena paṭilabhitabbaarahattañāṇānubhāvena	364	
PA_atk-s05_11a:364_1	nibbatto viseso ñāṇavipphāro iddhi nāma. Āyasmato bākulassa ca āyasmato saṃkiccassa	364	
PA_atk-s05_11a:364_2	ca ñāṇavipphārā iddhi, tesaṃ vatthu cettha kathetabbaṃ.	364	
PA_atk-s05_11a:365_0	Samādhito pubbe vā pacchā vā taṅkhaṇe vā samathānubhāvena nibbatto viseso samādhivipphārā	365	
PA_atk-s05_11a:365_1	iddhi nāma. Āyasmato sāriputtassa samādhivipphārā iddhi, āyasmato sañjīvassa samādhivipphārā	365	
PA_atk-s05_11a:365_2	iddhi, āyasmato khāṇukoṇḍaññassa samādhivipphārā iddhi, uttarāya upāsikāya samādhivipphārā	365	
PA_atk-s05_11a:365_3	iddhi, sāmāvatiyā upāsikāya samādhivipphārā iddhīti tesaṃ vatthūnettha kathetabbāni,	365	
PA_atk-s05_11a:365_4	ganthavitthāradosaparihāratthaṃ pana mayā na vitthāritāni.	365	
PA_atk-s05_11a:366_0	Katamā ariyā iddhi? Idha bhikkhu sace ākaṅkhati “paṭikkūle appaṭikkūlasaññī vihareyya”nti	366	
PA_atk-s05_11a:366_1	appaṭikkūlasaññī tattha viharati, sace ākaṅkhati “appaṭikkūle paṭikkūlasaññī vihareyya”nti	366	
PA_atk-s05_11a:366_2	paṭikkūlasaññī tattha viharati…pe… upekkhako tattha viharati sato sampajānoti. Ayañhi	366	
PA_atk-s05_11a:366_3	cetovasippattānaṃ ariyānaṃyeva sambhavato ariyā iddhi nāma.	366	
PA_atk-s05_11a:367_0	Katamā kammavipākajā iddhi? Sabbesaṃ pakkhīnaṃ sabbesaṃ devānaṃ paṭhamakappikānaṃ	367	
PA_atk-s05_11a:367_1	manussānaṃ ekaccānañca vinipātikānaṃ vehāsagamanādikā kammavipākajā iddhi nāma. Katamā	367	
PA_atk-s05_11a:367_2	puññavato iddhi? Rājā cakkavattī vehāsaṃ gacchati saddhiṃ caturaṅginiyā senāya. Jaṭilakassa	367	
PA_atk-s05_11a:367_3	gahapatissa asītihattho suvaṇṇapabbato nibbatti. Ayaṃ puññavato iddhi nāma. Ghosakassa	367	
PA_atk-s05_11a:367_4	gahapatino sattasu ṭhānesu māraṇatthāya upakkame katepi arogabhāvo puññavato iddhi.	367	
PA_atk-s05_11a:367_5	Meṇḍakaseṭṭhissa aṭṭhakarīsamatte padese sattaratanamayānaṃ meṇḍakānaṃ pātubhāvo puññavato iddhi.	367	
PA_atk-s05_11a:368_0	Katamā vijjāmayā iddhi? Vijjādharā vijjaṃ parijappitvā vehāsaṃ gacchanti, ākāse antalikkhe	368	
PA_atk-s05_11a:368_1	hatthimpi dassenti…pe… vividhampi senābyūhaṃ dassentīti. Ādinayappavattā vijjāmayā	368	
PA_atk-s05_11a:368_2	iddhi nāma. Taṃ taṃ kammaṃ katvā nibbatto viseso ‘sammāpayogapaccayā ijjhanaṭṭhena	368	
PA_atk-s05_11a:368_3	iddhī’ti ayaṃ tattha tattha sammāpayogapaccayā ijjhanaṭṭhena iddhi nāma. Imissā dasavidhāya	368	
PA_atk-s05_11a:368_4	iddhiyā balaṃ iddhibalaṃ nāma, idaṃ mayhaṃ iddhibalaṃ na jānantīti attho.	368	
PA_atk-s05_11a:369_0	Paññābalanti sabbalokiyalokuttaraguṇavisesadāyakaṃ arahattamaggapaññābalaṃ adhippetaṃ,	369	
PA_atk-s05_11a:369_1	tampi ete na jānanti. Keci “channaṃ asādhāraṇañāṇānametaṃ adhivacanaṃ paññābala”nti	369	
PA_atk-s05_11a:369_2	vadanti. Buddhabalanti ettha buddhabalaṃ nāma buddhānubhāvo, dasabalañāṇāni vā. Tattha	369	
PA_atk-s05_11a:369_3	dasabalañāṇāni nāma ṭhānāṭṭhānañāṇaṃ, atītānāgatapaccuppannakammavipākajānanañāṇaṃ,	369	
PA_atk-s05_11a:369_4	sabbatthagāminipaṭipadāñāṇaṃ, anekadhātunānādhātulokajānanañāṇaṃ, nānādhimuttikañāṇaṃ,	369	
PA_atk-s05_11a:369_5	āsayānusayañāṇaṃ, jhānavimokkhasamādhisamāpattīnaṃ saṃkilesavodānavuṭṭhānesu yathābhūtañāṇaṃ,	369	
PA_atk-s05_11a:369_6	pubbenivāsānussatiñāṇaṃ, cutūpapātañāṇaṃ, āsavakkhayañāṇanti imāni dasa. Imesaṃ dasannaṃ	369	
PA_atk-s05_11a:369_7	ñāṇānaṃ adhivacanaṃ buddhabalanti. Edisanti īdisaṃ, ayameva vā pāṭho.	369	
PA_atk-s05_11a:370_0	Handāti vavassaggatthe nipāto. Ahanti attānaṃ niddisati. Kiṃ vuttaṃ hoti? Yasmā panete	370	
PA_atk-s05_11a:370_1	mama ñātakā buddhabalaṃ vā buddhaguṇe vā na jānanti, kevalaṃ attano moghajiṇṇabhāvaṃ	370	
PA_atk-s05_11a:370_2	nissāya mānavasena sabbalokajeṭṭhaseṭṭhaṃ maṃ na vandanti. Tasmā tesaṃ mānaketu atthi,	370	
PA_atk-s05_11a:370_3	taṃ bhañjitvā vandanatthaṃ buddhabalaṃ dasseyyanti vuttaṃ hoti. Dassayissāmīti dasseyyaṃ.	370	
PA_atk-s05_11a:370_4	“Dassessāmī”ti ca pāṭho, soyevattho. Buddhabalanti buddhānubhāvaṃ, buddhañāṇavisesaṃ	370	
PA_atk-s05_11a:370_5	vā. Anuttaranti niruttaraṃ. Caṅkamanti caṅkamitabbaṭṭhānaṃ vuccati. Māpayissāmīti	370	
PA_atk-s05_11a:370_6	māpeyyaṃ. “Caṅkamanaṃ māpessāmī”ti ca pāṭho, soyevattho. Nabheti ākāse. Sabbaratanamaṇḍitanti	370	
PA_atk-s05_11a:370_7	sabbehi ratijananaṭṭhena ratanehi muttā-maṇi-veḷuriya-saṅkha-silā-pavāḷa-rajata-suvaṇṇa-masāragalla-lohitaṅkehi	370	
PA_atk-s05_11a:370_8	dasahi dasahi maṇḍito alaṅkato sabbaratanamaṇḍito, taṃ sabbaratanamaṇḍitaṃ. “Nabhe	370	
PA_atk-s05_11a:370_9	ratanamaṇḍita”nti paṭhanti keci.	370	
PA_atk-s05_11a:371	Athevaṃ bhagavatā cintitamatte dasasahassacakkavāḷavāsino bhummādayo devā pamuditahadayā sādhukāramadaṃsu. Tamatthaṃ pakāsentehi saṅgītikārakehi –	37	
PA_atk-s05_11a:373	“Bhummā mahārājikā tāvatiṃsā, yāmā ca devā tusitā ca nimmitā;	37	
PA_atk-s05_11a:374	Paranimmitā yepi ca brahmakāyikā, ānanditā vipulamakaṃsu ghosa”nti. –	37	
PA_atk-s05_11a:375	Ādigāthāyo ṭhapitāti veditabbā.	37	
PA_atk-s05_11a:376_0	Tattha bhummāti bhummaṭṭhā, pāsāṇapabbatavanarukkhādīsu ṭhitā. Mahārājikāti mahārājapakkhikā.	376	
PA_atk-s05_11a:376_1	Bhummaṭṭhānaṃ devatānaṃ saddaṃ sutvā ākāsaṭṭhakadevatā, tato abbhavalāhakā devatā,	376	
PA_atk-s05_11a:376_2	tato uṇhavalāhakā devatā, tato sītavalāhakā devatā, tato vassavalāhakā devatā, tato	376	
PA_atk-s05_11a:376_3	vātavalāhakā devatā, tato cattāro mahārājāno, tato tāvatiṃsā, tato yāmā, tato tusitā,	376	
PA_atk-s05_11a:376_4	tato nimmānaratī, tato paranimmitavasavattī, tato brahmakāyikā, tato brahmapurohitā,	376	
PA_atk-s05_11a:376_5	tato mahābrahmāno, tato parittābhā, tato appamāṇābhā, tato ābhassarā, tato parittasubhā,	376	
PA_atk-s05_11a:376_6	tato appamāṇasubhā, tato subhakiṇhā, tato vehapphalā, tato avihā, tato atappā, tato	376	
PA_atk-s05_11a:376_7	sudassā, tato sudassī, tato akaniṭṭhā devatā saddaṃ sutvā mahantaṃ saddaṃ akaṃsu.	376	
PA_atk-s05_11a:376_8	Asaññino ca arūpāvacarasatte ca ṭhapetvā sotāyatanapavattiṭṭhāne sabbe devamanussanāgādayo	376	
PA_atk-s05_11a:376_9	pītivasaṃ gatahadayā ukkuṭṭhisaddamakaṃsūti attho. Ānanditāti pamuditahadayā, sañjātapītisomanassā	376	
PA_atk-s05_11a:376_10	hutvāti attho. Vipulanti puthulaṃ.	3761	
PA_atk-s05_11a:377_0	Atha satthā cintitasamanantarameva odātakasiṇasamāpattiṃ samāpajjitvā – “dasasu cakkavāḷasahassesu	377	
PA_atk-s05_11a:377_1	āloko hotū”ti adhiṭṭhāsi. Tena adhiṭṭhānacittena saheva āloko ahosi pathavito paṭṭhāya	377	
PA_atk-s05_11a:377_2	yāva akaniṭṭhabhavanā. Tena vuttaṃ –	377	
PA_atk-s05_11a:379	“Obhāsitā ca pathavī sadevakā, puthū ca lokantarikā asaṃvutā;	37	
PA_atk-s05_11a:380	Tamo ca tibbo vihato tadā ahu, disvāna accherakaṃ pāṭihīra”nti.	38	
PA_atk-s05_11a:381_0	Tattha obhāsitāti pakāsitā. Pathavīti etthāyaṃ pathavī catubbidhā – kakkhaḷapathavī,	381	
PA_atk-s05_11a:381_1	sasambhārapathavī, nimittapathavī, sammutipathavīti. Tāsu “katamā cāvuso, ajjhattikā	381	
PA_atk-s05_11a:381_2	pathavīdhātu? Yaṃ ajjhattaṃ paccattaṃ kakkhaḷaṃ kharigata”ntiādīsu vuttā ayaṃ kakkhaḷapathavī	381	
PA_atk-s05_11a:381_3	nāma. “Yo pana bhikkhu pathaviṃ khaṇeyya vā khaṇāpeyya vā”tiādīsu vuttā sasambhārapathavī,	381	
PA_atk-s05_11a:381_4	ye ca kesādayo vīsati koṭṭhāsā, ayolohādayo ca bāhirā; sāpi vaṇṇādīhi sambhārehi	381	
PA_atk-s05_11a:381_5	saddhiṃ pathavīti sasambhārapathavī nāma. “Pathavīkasiṇameko sañjānātī”tiādīsu nimittapathavī	381	
PA_atk-s05_11a:381_6	“ārammaṇapathavī”tipi vuccati. Pathavīkasiṇajhānalābhī devaloke nibbatto āgamanavasena	381	
PA_atk-s05_11a:381_7	“pathavīdevo”ti nāmaṃ labhati. Vuttañhetaṃ – “āpo ca devā pathavī”tiādīsu ayaṃ sammutipathavī,	381	
PA_atk-s05_11a:381_8	paññattipathavī nāmāti veditabbā. Idha pana sasambhārapathavī adhippetā.	381	
PA_atk-s05_11a:382_0	Sadevakāti sadevalokā. “Sadevatā”tipi pāṭho atthi ce sundarataraṃ, sadevako manussaloko	382	
PA_atk-s05_11a:382_1	obhāsitoti attho. Puthūti bahū. Lokantarikāti asurakāyanarakānametaṃ adhivacanaṃ,	382	
PA_atk-s05_11a:382_2	tā pana tiṇṇaṃ cakkavāḷānaṃ antarā ekā lokantarikā hoti, tiṇṇaṃ sakaṭacakkānaṃ aññamaññaṃ	382	
PA_atk-s05_11a:382_3	āhacca ṭhitānaṃ majjhe okāso viya ekeko lokantarikanirayo, parimāṇato aṭṭhayojanasahasso	382	
PA_atk-s05_11a:382_4	hoti. Asaṃvutāti heṭṭhā appatiṭṭhā. Tamo cāti andhakāro. Tibboti bahalo ghano. Candimasūriyālokābhāvato	382	
PA_atk-s05_11a:382_5	niccandhakārova hoti. Vihatoti viddhasto. Tadāti yadā pana bhagavā sattesu kāruññataṃ	382	
PA_atk-s05_11a:382_6	paṭicca pāṭihāriyakaraṇatthaṃ ālokaṃ phari, tadā so tamo tibbo lokantarikāsu ṭhito,	382	
PA_atk-s05_11a:382_7	vihato viddhasto ahosīti attho.	382	
PA_atk-s05_11a:383_0	Accherakanti accharāpaharaṇayoggaṃ, vimhayavasena aṅgulīhi paharaṇayogganti attho.	383	
PA_atk-s05_11a:383_1	Pāṭihīranti paṭipakkhaharaṇato pāṭihīraṃ. Paṭiharati sattānaṃ diṭṭhimānopagatāni	383	
PA_atk-s05_11a:383_2	cittānīti vā pāṭihīraṃ, appasannānaṃ sattānaṃ pasādaṃ paṭiāharatīti vā pāṭihīraṃ.	383	
PA_atk-s05_11a:383_3	“Pāṭihera”ntipi pāṭho, soyevattho. Ettha ālokavidhānavisesassetaṃ adhivacanaṃ. Disvāna	383	
PA_atk-s05_11a:383_4	accherakaṃ pāṭihīranti ettha devā ca manussā ca lokantarikāsu nibbattasattāpi ca	383	
PA_atk-s05_11a:383_5	taṃ bhagavato pāṭihāriyaṃ disvā paramappītisomanassaṃ agamaṃsūti idaṃ vacanaṃ āharitvā	383	
PA_atk-s05_11a:383_6	attho daṭṭhabbo, itarathā na pubbena vā paraṃ, na parena vā pubbaṃ yujjati.	383	
PA_atk-s05_11a:384	Idāni na kevalaṃ manussalokesuyeva āloko atthi, sabbattha tividhepi saṅkhārasattokāsasaṅkhāte loke ālokoyevāti dassanatthaṃ –	38	
PA_atk-s05_11a:386	“Sadevagandhabbamanussarakkhase,	38	
PA_atk-s05_11a:387	Ābhā uḷārā vipulā ajāyatha;	38	
PA_atk-s05_11a:388	Imasmiṃ loke parasmiñcobhayasmiṃ,	38	
PA_atk-s05_11a:389	Adho ca uddhaṃ tiriyañca vitthata”nti. – ayaṃ gāthā vuttā;	38	
PA_atk-s05_11a:390_0	Tattha devāti sammutidevā upapattidevā visuddhidevāti sabbepi devā idha saṅgahitā.	390	
PA_atk-s05_11a:390_1	Devā ca gandhabbā ca manussā ca rakkhasā ca devagandhabbamanussarakkhasā. Saha devagandhabbamanussarakkhasehīti	390	
PA_atk-s05_11a:390_2	sadevagandhabbamanussarakkhaso. Ko pana so? Loko, tasmiṃ sadevagandhabbamanussarakkhase	390	
PA_atk-s05_11a:390_3	loke. Ābhāti āloko. Uḷārāti etthāyaṃ uḷāra-saddo madhuraseṭṭhavipulādīsu dissati.	390	
PA_atk-s05_11a:390_4	Tathā hesa “uḷārāni khādanīyabhojanīyāni khādanti bhuñjantī”tiādīsu madhure dissati.	390	
PA_atk-s05_11a:390_5	“Uḷārāya kho pana bhavaṃ vacchāyano pasaṃsāya samaṇaṃ gotamaṃ pasaṃsatī”tiādīsu seṭṭhe.	390	
PA_atk-s05_11a:390_6	“Atikkamma devānaṃ devānubhāvaṃ appamāṇo uḷāro obhāso”tiādīsu vipule. Svāyaṃ idha	390	
PA_atk-s05_11a:390_7	seṭṭhe daṭṭhabbo. Vipulāti appamāṇā. Ajāyathāti uppajji udapādi pavattittha. Imasmiṃ	390	
PA_atk-s05_11a:390_8	loke parasmiñcāti imasmiṃ manussaloke ca parasmiṃ devaloke cāti attho. Ubhayasminti	390	
PA_atk-s05_11a:390_9	tadubhayasmiṃ, ajjhattabahiddhādīsu viya daṭṭhabbaṃ. Adho cāti avīciādīsu nirayesu.	390	
PA_atk-s05_11a:390_10	Uddhanti bhavaggatopi uddhaṃ ajaṭākāsepi. Tiriyañcāti tiriyatopi dasasu cakkavāḷasahassesu.	3901	
PA_atk-s05_11a:390_11	Vitthatanti visaṭaṃ. Andhakāraṃ vidhamitvā vuttappakāraṃ lokañca padesañca ajjhottharitvā	3901	
PA_atk-s05_11a:390_12	ābhā pavattitthāti attho. Atha vā tiriyañca vitthatanti tiriyato vitthataṃ mahantaṃ,	3901	
PA_atk-s05_11a:390_13	appamāṇaṃ padesaṃ ābhā pharitvā aṭṭhāsīti attho.	3901	
PA_atk-s05_11a:391_0	Atha bhagavā dasasahassacakkavāḷesu ālokapharaṇaṃ katvā abhiññāpādakaṃ catutthajjhānaṃ	391	
PA_atk-s05_11a:391_1	samāpajjitvā tato vuṭṭhāya āvajjitvā adhiṭṭhānacittena ākāsamabbhuggantvā tesaṃ ñātīnaṃ	391	
PA_atk-s05_11a:391_2	sīsesu pādapaṃsuṃ okiramāno viya mahatiyā devamanussaparisāya majjhe yamakapāṭihāriyaṃ	391	
PA_atk-s05_11a:391_3	dasseti. Taṃ pana pāḷito evaṃ veditabbaṃ –	391	
PA_atk-s05_11a:392_0	“Katamaṃ tathāgatassa yamakapāṭihīre ñāṇaṃ? Idha tathāgato yamakapāṭihīraṃ karoti	392	
PA_atk-s05_11a:392_1	asādhāraṇaṃ sāvakehi uparimakāyato aggikkhandho pavattati, heṭṭhimakāyato udakadhārā	392	
PA_atk-s05_11a:392_2	pavattati. Heṭṭhimakāyato aggikkhandho pavattati, uparimakāyato udakadhārā pavattati…pe…	392	
PA_atk-s05_11a:392_3	puratthimakāyato aggikkhandho pavattati, pacchimakāyato udakadhārā pavattati. Pacchimakāyato	392	
PA_atk-s05_11a:392_4	aggikkhandho pavattati, puratthimakāyato udakadhārā pavattati…pe… dakkhiṇaakkhito	392	
PA_atk-s05_11a:392_5	aggikkhandho pavattati, vāmaakkhito udakadhārā pavattati. Vāmaakkhito aggikkhandho	392	
PA_atk-s05_11a:392_6	pavattati, dakkhiṇaakkhito udakadhārā pavattati…pe… dakkhiṇakaṇṇasotato aggikkhandho	392	
PA_atk-s05_11a:392_7	pavattati, vāmakaṇṇasotato udakadhārā pavattati. Vāmakaṇṇasotato aggikkhandho pavattati,	392	
PA_atk-s05_11a:392_8	dakkhiṇakaṇṇasotato udakadhārā pavattati…pe… dakkhiṇanāsikāsotato aggikkhandho pavattati,	392	
PA_atk-s05_11a:392_9	vāmanāsikāsotato udakadhārā pavattati. Vāmanāsikāsotato aggikkhandho pavattati, dakkhiṇanāsikāsotato	392	
PA_atk-s05_11a:392_10	udakadhārā pavattati…pe… dakkhiṇaaṃsakūṭato aggikkhandho pavattati, vāmaaṃsakūṭato	3921	
PA_atk-s05_11a:392_11	udakadhārā pavattati. Vāmaaṃsakūṭato aggikkhandho pavattati, dakkhiṇaaṃsakūṭato udakadhārā	3921	
PA_atk-s05_11a:392_12	pavattati…pe… dakkhiṇahatthato aggikkhandho pavattati, vāmahatthato udakadhārā pavattati.	3921	
PA_atk-s05_11a:392_13	Vāmahatthato aggikkhandho pavattati, dakkhiṇahatthato udakadhārā pavattati…pe… dakkhiṇapassato	3921	
PA_atk-s05_11a:392_14	aggikkhandho pavattati, vāmapassato udakadhārā pavattati. Vāmapassato aggikkhandho	3921	
PA_atk-s05_11a:392_15	pavattati, dakkhiṇapassato udakadhārā pavattati…pe… dakkhiṇapādato aggikkhandho pavattati,	3921	
PA_atk-s05_11a:392_16	vāmapādato udakadhārā pavattati. Vāmapādato aggikkhandho pavattati, dakkhiṇapādato	3921	
PA_atk-s05_11a:392_17	udakadhārā pavattati…pe… aṅgulaṅgulehi aggikkhandho pavattati, aṅgulantarikāhi udakadhārā	3921	
PA_atk-s05_11a:392_18	pavattati. Aṅgulantarikāhi aggikkhandho pavattati, aṅgulaṅgulehi udakadhārā pavattati…pe…	3921	
PA_atk-s05_11a:392_19	ekekalomato aggikkhandho pavattati, ekekalomato udakadhārā pavattati. Lomakūpato	3921	
PA_atk-s05_11a:392_20	lomakūpato aggikkhandho pavattati, lomakūpato lomakūpato udakadhārā pavattati – channaṃ	3922	
PA_atk-s05_11a:392_21	vaṇṇānaṃ nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānaṃ.	3922	
PA_atk-s05_11a:393_0	“Bhagavā caṅkamati, nimmito tiṭṭhati vā nisīdati vā seyyaṃ vā kappeti. Bhagavā tiṭṭhati,	393	
PA_atk-s05_11a:393_1	nimmito caṅkamati vā nisīdati vā seyyaṃ vā kappeti. Bhagavā nisīdati, nimmito caṅkamati	393	
PA_atk-s05_11a:393_2	vā tiṭṭhati vā seyyaṃ vā kappeti. Bhagavā seyyaṃ kappeti, nimmito caṅkamati vā tiṭṭhati	393	
PA_atk-s05_11a:393_3	vā nisīdati vā. Nimmito caṅkamati, bhagavā tiṭṭhati vā nisīdati vā seyyaṃ vā kappeti.	393	
PA_atk-s05_11a:393_4	Nimmito tiṭṭhati, bhagavā caṅkamati vā nisīdati vā seyyaṃ vā kappeti. Nimmito nisīdati,	393	
PA_atk-s05_11a:393_5	bhagavā caṅkamati vā tiṭṭhati vā seyyaṃ vā kappeti. Nimmito seyyaṃ kappeti, bhagavā	393	
PA_atk-s05_11a:393_6	caṅkamati vā tiṭṭhati vā nisīdati vā, idaṃ tathāgatassa yamakapāṭihīre ñāṇanti veditabbaṃ”.	393	
PA_atk-s05_11a:394_0	Tassa pana bhagavato tejokasiṇasamāpattivasena uparimakāyato aggikkhandho pavattati.	394	
PA_atk-s05_11a:394_1	Āpokasiṇasamāpattivasena heṭṭhimakāyato udakadhārā pavattatīti puna udakadhārāya	394	
PA_atk-s05_11a:394_2	pavattaṭṭhānato aggikkhandho pavattati, aggikkhandhassa pavattaṭṭhānato udakadhārā	394	
PA_atk-s05_11a:394_3	pavattatīti dassetuṃ, “heṭṭhimakāyato aggikkhandho pavattati, uparimakāyato udakadhārā	394	
PA_atk-s05_11a:394_4	pavattatī”ti vuttanti veditabbā. Eseva nayo sesapadesupi. Aggikkhandho panettha udakadhārāya	394	
PA_atk-s05_11a:394_5	asammissova ahosi. Tathā udakadhārā aggikkhandhena. Rasmīsu pana dutiyā dutiyā rasmi	394	
PA_atk-s05_11a:394_6	purimāya purimāya yamakā viya ekakkhaṇe pavattati. Dvinnañca cittānaṃ ekakkhaṇe pavatti	394	
PA_atk-s05_11a:394_7	nāma natthi, buddhānaṃ pana bhavaṅgaparivāsassa lahukatāya pañcahākārehi ciṇṇavasitāya	394	
PA_atk-s05_11a:394_8	etā rasmiyo ekakkhaṇe viya pavattanti, tassā pana rasmiyā āvajjanaparikammādhiṭṭhānāni	394	
PA_atk-s05_11a:394_9	visuṃyeva. Nīlarasmiatthāya hi bhagavā nīlakasiṇaṃ samāpajjati. Pītarasmiādīnaṃ atthāya	394	
PA_atk-s05_11a:394_10	pītakasiṇādīni samāpajjati.	3941	
PA_atk-s05_11a:395	Evaṃ bhagavato yamakapāṭihīre kayiramāne sakalassāpi dasasahassacakkavāḷassa alaṅkārakaraṇakālo viya ahosi. Tena vuttaṃ –	39	
PA_atk-s05_11a:397	“Sattuttamo anadhivaro vināyako, satthā ahū devamanussapūjito;	39	
PA_atk-s05_11a:398	Mahānubhāvo satapuññalakkhaṇo, dassesi accherakaṃ pāṭihīra”nti.	39	
PA_atk-s05_11a:399_0	Tattha sattuttamoti attano sīlādīhi guṇehi sabbesu sattesu uttamo pavaro seṭṭhoti	399	
PA_atk-s05_11a:399_1	sattuttamo, sattānaṃ vā uttamo sattuttamo. Sattanti hi ñāṇassa nāmaṃ, tena dasabalacatuvesārajjachaasādhāraṇañāṇasaṅkhātena	399	
PA_atk-s05_11a:399_2	sattena seṭṭho uttamoti sattuttamo, samānādhikaraṇavasena satto uttamoti vā sattuttamo.	399	
PA_atk-s05_11a:399_3	Yadi evaṃ “uttamasatto”ti vattabbaṃ uttama-saddassa pubbanipātapāṭhato. Na panesa	399	
PA_atk-s05_11a:399_4	bhedo aniyamato bahulavacanato ca naruttamapurisuttamanaravarādi-saddā viya daṭṭhabbo.	399	
PA_atk-s05_11a:399_5	Atha vā sattaṃ uttamaṃ yassa so sattuttamo, idhāpi ca uttama-saddassa pubbanipāto	399	
PA_atk-s05_11a:399_6	bhavati. Uttamasattoti visesanassa pubbanipātapāṭhato “cittagū paddhagū”ti ettha	399	
PA_atk-s05_11a:399_7	viyāti nāyaṃ doso. Ubhayavisesanato vā āhitaggiādipāṭho viya daṭṭhabbo. Vināyakoti	399	
PA_atk-s05_11a:399_8	bahūhi vinayanūpāyehi satte vineti dametīti vināyako. Satthāti diṭṭhadhammikasamparāyikatthehi	399	
PA_atk-s05_11a:399_9	yathārahaṃ satte anusāsatīti satthā. Ahūti ahosi. Devamanussapūjitoti dibbehi pañcakāmaguṇehi	399	
PA_atk-s05_11a:399_10	dibbanti kīḷantīti devā. Manassa ussannattā manussā, devā ca manussā ca devamanussā,	3991	
PA_atk-s05_11a:399_11	devamanussehi pūjito devamanussapūjito. Pupphādipūjāya ca paccayapūjāya ca pūjito,	3991	
PA_atk-s05_11a:399_12	apacitoti attho. Kasmā pana devamanussānameva gahaṇaṃ kataṃ, nanu bhagavā tiracchānagatehipi	3991	
PA_atk-s05_11a:399_13	āravāḷakāḷāpalāladhanapālapālileyyakanāgādīhi sātāgirāḷavakahemavatasūcilomakharalomayakkhādīhi	3991	
PA_atk-s05_11a:399_14	vinipātagatehipi pūjitoyevāti? Saccamevetaṃ, ukkaṭṭhaparicchedavasena sabbapuggalaparicchedavasena	3991	
PA_atk-s05_11a:399_15	cetaṃ vuttanti veditabbaṃ. Mahānubhāvoti mahatā buddhānubhāvena samannāgato. Satapuññalakkhaṇoti	3991	
PA_atk-s05_11a:399_16	anantesu cakkavāḷesu sabbe sattā ekekaṃ puññakammaṃ satakkhattuṃ kareyyuṃ ettakehi	3991	
PA_atk-s05_11a:399_17	janehi katakammaṃ bodhisatto sayameva ekako sataguṇaṃ katvā nibbatto. Tasmā “satapuññalakkhaṇo”ti	3991	
PA_atk-s05_11a:399_18	vuccati. Keci pana “satena satena puññakammena nibbattaekekalakkhaṇo”ti vadanti.	3991	
PA_atk-s05_11a:399_19	“Evaṃ sante yo koci buddho bhaveyyā”ti taṃ aṭṭhakathāsu paṭikkhittaṃ. Dassesīti sabbesaṃ	3991	
PA_atk-s05_11a:399_20	devamanussānaṃ ativimhayakaraṃ yamakapāṭihāriyaṃ dassesi.	3992	
PA_atk-s05_11a:400_0	Atha satthā ākāse pāṭihāriyaṃ katvā mahājanassa cittācāraṃ oloketvā tassa ajjhāsayānukūlaṃ	400	
PA_atk-s05_11a:400_1	dhammakathaṃ caṅkamanto kathetukāmo ākāse dasasahassacakkavāḷavitthataṃ sabbaratanamayaṃ	400	
PA_atk-s05_11a:400_2	ratanacaṅkamaṃ māpesi. Tena vuttaṃ –	400	
PA_atk-s05_11a:402	“So yācito devavarena cakkhumā, atthaṃ samekkhitvā tadā naruttamo;	40	
PA_atk-s05_11a:403	Caṅkamaṃ māpayi lokanāyako, suniṭṭhitaṃ sabbaratananimmita”nti.	40	
PA_atk-s05_11a:404_0	Tattha soti so satthā. Yācitoti paṭhamameva aṭṭhame sattāhe dhammadesanāya yācitoti	404	
PA_atk-s05_11a:404_1	attho. Devavarenāti sahampatibrahmunā. Cakkhumāti ettha cakkhatīti cakkhu, samavisamaṃ	404	
PA_atk-s05_11a:404_2	vibhāvayatīti attho. Taṃ pana cakkhu duvidhaṃ – ñāṇacakkhu, maṃsacakkhūti. Tattha	404	
PA_atk-s05_11a:404_3	ñāṇacakkhu pañcavidhaṃ – buddhacakkhu, dhammacakkhu, samantacakkhu, dibbacakkhu,	404	
PA_atk-s05_11a:404_4	paññācakkhūti. Tesu buddhacakkhu nāma āsayānusayañāṇañceva indriyaparopariyattañāṇañca,	404	
PA_atk-s05_11a:404_5	yaṃ “buddhacakkhunā lokaṃ volokento”ti āgataṃ. Dhammacakkhu nāma heṭṭhimā tayo maggā	404	
PA_atk-s05_11a:404_6	tīṇi ca phalāni, yaṃ “virajaṃ vītamalaṃ dhammacakkhuṃ udapādī”ti āgataṃ. Samantacakkhu	404	
PA_atk-s05_11a:404_7	nāma sabbaññutaññāṇaṃ, yaṃ “tathūpamaṃ dhammamayaṃ, sumedha, pāsādamāruyha samantacakkhū”ti	404	
PA_atk-s05_11a:404_8	āgataṃ. Dibbacakkhu nāma ālokavaḍḍhanena uppannābhiññācittena sampayuttañāṇaṃ, yaṃ	404	
PA_atk-s05_11a:404_9	“dibbena cakkhunā visuddhenā”ti āgataṃ. Paññācakkhu nāma “cakkhuṃ udapādi, ñāṇaṃ	404	
PA_atk-s05_11a:404_10	udapādī”ti ettha pubbenivāsādiñāṇaṃ paññācakkhūti āgataṃ.	4041	
PA_atk-s05_11a:405_0	Maṃsacakkhu nāma “cakkhuñca paṭicca rūpe cā”ti ettha pasādamaṃsacakkhu vuttaṃ. Taṃ	405	
PA_atk-s05_11a:405_1	pana duvidhaṃ – sasambhāracakkhu pasādacakkhūti. Tesu yvāyaṃ akkhikūpake akkhipattakehi	405	
PA_atk-s05_11a:405_2	parivārito maṃsapiṇḍo yattha catasso dhātuyo vaṇṇagandharasojā sambhavo jīvitaṃ bhāvo	405	
PA_atk-s05_11a:405_3	cakkhupasādo kāyapasādoti saṅkhepato terasa sambhārā honti. Vitthārato pana sambhavamānāni	405	
PA_atk-s05_11a:405_4	catusamuṭṭhānāni chattiṃsa jīvitaṃ bhāvo cakkhupasādo kāyapasādoti ime kammasamuṭṭhānā	405	
PA_atk-s05_11a:405_5	cattāro cāti sasambhārā honti, idaṃ sasambhāracakkhu nāma. Yaṃ pana setamaṇḍalaparicchinnena	405	
PA_atk-s05_11a:405_6	kaṇhamaṇḍalena parivārite diṭṭhamaṇḍale sanniviṭṭhaṃ rūpadassanasamatthaṃ pasādamattaṃ,	405	
PA_atk-s05_11a:405_7	idaṃ pasādacakkhu nāma. Sabbāni panetāni ekavidhāni aniccato saṅkhatato, duvidhāni	405	
PA_atk-s05_11a:405_8	sāsavānāsavato lokiyalokuttarato, tividhāni bhūmito upādiṇṇattikato, catubbidhāni	405	
PA_atk-s05_11a:405_9	ekantaparittaappamāṇāniyatārammaṇato, pañcavidhāni rūpanibbānārūpasabbārammaṇānārammaṇavasena,	405	
PA_atk-s05_11a:405_10	chabbidhāni honti buddhacakkhādivasena. Iccevametāni vuttappakārāni cakkhūni assa	4051	
PA_atk-s05_11a:405_11	bhagavato santīti bhagavā cakkhumāti vuccati. Atthaṃ samekkhitvāti caṅkamaṃ māpetvā,	4051	
PA_atk-s05_11a:405_12	dhammadesanānimittaṃ devamanussānaṃ hitatthaṃ upaparikkhitvā upadhāretvāti adhippāyo.	4051	
PA_atk-s05_11a:405_13	Māpayīti māpesi. Lokanāyakoti saggamokkhābhimukhaṃ lokaṃ nayatīti lokanāyako. Suniṭṭhitanti	4051	
PA_atk-s05_11a:405_14	suṭṭhu niṭṭhitaṃ, pariyositanti attho. Sabbaratananimmitanti dasavidharatanamayaṃ.	4051	
PA_atk-s05_11a:406	Idāni bhagavato tividhapāṭihāriyasampattidassanatthaṃ –	40	
PA_atk-s05_11a:408	“Iddhī ca ādesanānusāsanī, tipāṭihīre bhagavā vasī ahu;	40	
PA_atk-s05_11a:409	Caṅkamaṃ māpayi lokanāyako, suniṭṭhitaṃ sabbaratananimmita”nti. – vuttaṃ;	40	
PA_atk-s05_11a:410_0	Tattha iddhīti iddhividhaṃ iddhipāṭihāriyaṃ nāma. Taṃ pana ekopi hutvā bahudhā hoti,	410	
PA_atk-s05_11a:410_1	bahudhāpi hutvā eko hotītiādinayappavattaṃ. Ādesanāti parassa cittācāraṃ ñatvā kathanaṃ	410	
PA_atk-s05_11a:410_2	ādesanāpāṭihāriyaṃ, taṃ sāvakānañca buddhānañca satatadhammadesanā. Anusāsanīti anusāsanipāṭihāriyaṃ,	410	
PA_atk-s05_11a:410_3	tassa tassa ajjhāsayānukūlamovādoti attho. Iti etāni tīṇi pāṭihāriyāni. Tattha iddhipāṭihāriyena	410	
PA_atk-s05_11a:410_4	anusāsanipāṭihāriyaṃ mahāmoggallānassa āciṇṇaṃ, ādesanāpāṭihāriyena anusāsanipāṭihāriyaṃ	410	
PA_atk-s05_11a:410_5	dhammasenāpatissa, anusāsanipāṭihāriyaṃ pana buddhānaṃ satatadhammadesanā. Tipāṭihīreti	410	
PA_atk-s05_11a:410_6	etesu tīsu pāṭihāriyesūti attho. Bhagavāti idaṃ guṇavisiṭṭhasattuttamagarugāravādhivacanaṃ.	410	
PA_atk-s05_11a:410_7	Vuttañhetaṃ porāṇehi –	410	
PA_atk-s05_11a:411	“Bhagavāti vacanaṃ seṭṭhaṃ, bhagavāti vacanamuttamaṃ;	41	
PA_atk-s05_11a:412	Garugāravayutto so, bhagavā tena vuccatī”ti. ;	41	
PA_atk-s05_11a:413_0	Vasīti etasmiṃ tividhepi pāṭihāriye vasippatto, ciṇṇavasīti attho. Vasiyo nāma pañca	413	
PA_atk-s05_11a:413_1	vasiyo – āvajjanasamāpajjanaadhiṭṭhānavuṭṭhānapaccavekkhaṇasaṅkhātā. Tatra yaṃ yaṃ	413	
PA_atk-s05_11a:413_2	jhānaṃ yathicchakaṃ yadicchakaṃ yāvaticchakaṃ āvajjati āvajjanāya dandhāyitattaṃ	413	
PA_atk-s05_11a:413_3	natthīti sīghaṃ āvajjetuṃ samatthatā āvajjanavasī nāma. Tathā yaṃ yaṃ jhānaṃ yathicchakaṃ…pe…	413	
PA_atk-s05_11a:413_4	samāpajjati samāpajjanāya dandhāyitattaṃ natthīti sīghaṃ samāpajjanasamatthatā samāpajjanavasī	413	
PA_atk-s05_11a:413_5	nāma. Dīghaṃ kālaṃ ṭhapetuṃ samatthatā adhiṭṭhānavasī nāma. Tatheva lahuṃ vuṭṭhātuṃ	413	
PA_atk-s05_11a:413_6	samatthatā vuṭṭhānavasī nāma. Paccavekkhaṇavasī pana paccavekkhaṇajavanāneva honti	413	
PA_atk-s05_11a:413_7	tāni āvajjanānantarāneva hutvā uppajjantīti āvajjanavasiyā eva vuttāni. Iti imāsu	413	
PA_atk-s05_11a:413_8	pañcasu vasīsu ciṇṇavasitā vasī nāma hoti. Tena vuttaṃ – “tipāṭihīre bhagavā vasī ahū”ti.	413	
PA_atk-s05_11a:414	Idāni tassa ratanacaṅkamassa nimmitavidhānassa dassanatthaṃ –	41	
PA_atk-s05_11a:416	“Dasasahassīlokadhātuyā, sinerupabbatuttame;	41	
PA_atk-s05_11a:417	Thambheva dassesi paṭipāṭiyā, caṅkame ratanāmaye”ti. – ādigāthāyo vuttā;	41	
PA_atk-s05_11a:418_0	Tattha dasasahassīlokadhātuyāti dasasu cakkavāḷasahassesu. Sinerupabbatuttameti mahāmerusaṅkhāte	418	
PA_atk-s05_11a:418_1	seṭṭhapabbate. Thambhevāti thambhe viya dasacakkavāḷasahassesu ye sinerupabbatā,	418	
PA_atk-s05_11a:418_2	te paṭipāṭiyā ṭhite suvaṇṇathambhe viya katvā tesaṃ upari caṅkamaṃ māpetvā dassesīti	418	
PA_atk-s05_11a:418_3	attho. Ratanāmayeti ratanamaye.	418	
PA_atk-s05_11a:419_0	13. Dasasahassī atikkammāti ratanacaṅkamaṃ pana bhagavā māpento tassa ekaṃ koṭiṃ	419	
PA_atk-s05_11a:419_1	sabbapariyantaṃ pācīnacakkavāḷamukhavaṭṭiṃ ekaṃ koṭiṃ pacchimacakkavāḷamukhavaṭṭiṃ	419	
PA_atk-s05_11a:419_2	atikkamitvā ṭhitaṃ katvā māpesi. Tena vuttaṃ –	419	
PA_atk-s05_11a:420	“Dasasahassī atikkamma, caṅkamaṃ māpayī jino;	42	
PA_atk-s05_11a:421	Sabbasoṇṇamayā passe, caṅkame ratanāmaye”ti.	42	
PA_atk-s05_11a:422_0	Tattha jinoti kilesārijayanato jino. Sabbasoṇṇamayā passeti tassa pana evaṃ nimmitassa	422	
PA_atk-s05_11a:422_1	caṅkamassa ubhayapassesu suvaṇṇamayā paramaramaṇīyā mariyādabhūmi ahosi, majjhe maṇimayāti adhippāyo.	422	
PA_atk-s05_11a:423_0	14. Tulāsaṅghāṭāti tulāyugaḷā, tā nānāratanamayāti veditabbā. Anuvaggāti anurūpā.	423	
PA_atk-s05_11a:423_1	Sovaṇṇaphalakatthatāti sovaṇṇamayehi phalakehi atthatā, tulāsaṅghātānaṃ upari suvaṇṇamayo	423	
PA_atk-s05_11a:423_2	padaracchadoti attho. Vedikā sabbasovaṇṇāti vedikā pana sabbāpi suvaṇṇamayā, yā panesā	423	
PA_atk-s05_11a:423_3	caṅkamanaparikkhepavedikā, sā ekāva aññehi ratanehi asammissāti attho. Dubhato passesu	423	
PA_atk-s05_11a:423_4	nimmitāti ubhosu passesu nimmitā. Da-kāro padasandhikaro.	423	
PA_atk-s05_11a:424_0	15. Maṇimuttāvālukākiṇṇāti maṇimuttāmayavālukākiṇṇā. Atha vā maṇayo ca muttā ca vālukā	424	
PA_atk-s05_11a:424_1	ca maṇimuttāvālukā. Tāhi maṇimuttāvālukāhi ākiṇṇā santhatāti maṇimuttāvālukākiṇṇā.	424	
PA_atk-s05_11a:424_2	Nimmitoti iminākārena nimmito kato. Ratanāmayoti sabbaratanamayo, caṅkamoti attho.	424	
PA_atk-s05_11a:424_3	Obhāseti disā sabbāti sabbāpi dasa disā obhāseti pakāseti. Sataraṃsīvāti sahassaraṃsiādicco	424	
PA_atk-s05_11a:424_4	viya. Uggatoti udito. Yathā pana abbhuggato sahassaraṃsi sabbāpi dasa disā obhāseti,	424	
PA_atk-s05_11a:424_5	evameva esopi sabbaratanamayo caṅkamo obhāsetīti attho.	424	
PA_atk-s05_11a:425	Idāni pana niṭṭhite caṅkame tattha bhagavato pavattidassanatthaṃ –	42	
PA_atk-s05_11a:427	“Tasmiṃ caṅkamane dhīro, dvattiṃsavaralakkhaṇo;	42	
PA_atk-s05_11a:428	Virocamāno sambuddho, caṅkame caṅkamī jino.	42	
PA_atk-s05_11a:430	“Dibbaṃ mandāravaṃ pupphaṃ, padumaṃ pārichattakaṃ;	43	
PA_atk-s05_11a:431	Caṅkamane okiranti, sabbe devā samāgatā.	43	
PA_atk-s05_11a:433	“Passanti taṃ devasaṅghā, dasasahassī pamoditā;	43	
PA_atk-s05_11a:434	Namassamānā nipatanti, tuṭṭhahaṭṭhā pamoditā”ti. – gāthāyo vuttā;	43	
PA_atk-s05_11a:435_0	Tattha dhīroti dhitiyutto. Dvattiṃsavaralakkhaṇoti suppatiṭṭhitapādatalādīhi dvattiṃsamahāpurisalakkhaṇehi	435	
PA_atk-s05_11a:435_1	samannāgatoti attho. Dibbanti devaloke bhavaṃ jātaṃ dibbaṃ. Pārichattakanti devānaṃ	435	
PA_atk-s05_11a:435_2	tāvatiṃsānaṃ koviḷārarukkhassa nissandena samantā yojanasataparimāṇo paramadassanīyo	435	
PA_atk-s05_11a:435_3	pāricchattakarukkho nibbatti. Yasmiṃ pupphite sakalaṃ devanagaraṃ ekasurabhigandhavāsitaṃ	435	
PA_atk-s05_11a:435_4	hoti, tassa kusumareṇuokiṇṇāni navakanakavimānāni piñjarāni hutvā khāyanti. Imassa	435	
PA_atk-s05_11a:435_5	pana pāricchattakarukkhassa pupphañca pāricchattakanti vuttaṃ. Caṅkame okirantīti	435	
PA_atk-s05_11a:435_6	tasmiṃ ratanacaṅkame avakiranti, tena vuttappakārena pupphena tasmiṃ caṅkame caṅkamamānaṃ	435	
PA_atk-s05_11a:435_7	bhagavantaṃ pūjentīti attho. Sabbe devāti kāmāvacaradevādayo devā. Tenāha “passanti	435	
PA_atk-s05_11a:435_8	taṃ devasaṅghā”ti. Taṃ bhagavantaṃ ratanacaṅkamane caṅkamantaṃ sakesu ālayesupi passantīti	435	
PA_atk-s05_11a:435_9	attho. Dasasahassīti bhummatthe paccattavacanaṃ, dasasahassiyaṃ devasaṅghā taṃ passantīti	435	
PA_atk-s05_11a:435_10	attho. Pamoditāti pamuditā. Nipatantīti sannipatanti. Tuṭṭhahaṭṭhāti pītivasena tuṭṭhahaṭṭhā.	4351	
PA_atk-s05_11a:435_11	Pamoditāti idāni vattabbehi tāvatiṃsādidevehi saddhinti sambandho daṭṭhabbo, itarathā	4351	
PA_atk-s05_11a:435_12	punaruttidosato na muccati. Atha vā pamoditā taṃ bhagavantaṃ passanti, tuṭṭhahaṭṭhā	4351	
PA_atk-s05_11a:435_13	pamoditā tahiṃ tahiṃ sannipatantīti attho.	4351	
PA_atk-s05_11a:436	Idāni ye passiṃsu ye sannipatiṃsu, te sarūpato dassetuṃ –	43	
PA_atk-s05_11a:438	“Tāvatiṃsā ca yāmā ca, tusitā cāpi devatā;	43	
PA_atk-s05_11a:439	Nimmānaratino devā, ye devā vasavattino;	43	
PA_atk-s05_11a:440	Udaggacittā sumanā, passanti lokanāyakaṃ.	44	
PA_atk-s05_11a:442	“Sadevagandhabbamanussarakkhasā, nāgā supaṇṇā atha vāpi kinnarā;	44	
PA_atk-s05_11a:443	Passanti taṃ lokahitānukampakaṃ, nabheva accuggatacandamaṇḍalaṃ.	44	
PA_atk-s05_11a:445	“Ābhassarā subhakiṇhā, vehapphalā akaniṭṭhā ca devatā;	44	
PA_atk-s05_11a:446	Susuddhasukkavatthavasanā, tiṭṭhanti pañjalīkatā.	44	
PA_atk-s05_11a:448	“Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ;	44	
PA_atk-s05_11a:449	Bhamenti celāni ca ambare tadā, aho jino lokahitānukampako”ti. –	44	
PA_atk-s05_11a:450	Imā gāthāyo vuttā.	45	
PA_atk-s05_11a:451_0	Tattha udaggacittāti pītisomanassavasena udaggacittā. Sumanāti udaggacittattā eva	451	
PA_atk-s05_11a:451_1	sumanā. Lokahitānukampakanti lokahitañca lokānukampakañca. Lokahitena vā anukampakaṃ	451	
PA_atk-s05_11a:451_2	lokahitānukampakaṃ. Nabheva accuggatacandamaṇḍalanti ettha ākāse abhinavoditaṃ paripuṇṇaṃ	451	
PA_atk-s05_11a:451_3	sabbopaddavavinimuttaṃ saradasamaye candamaṇḍalaṃ viya buddhasiriyā virocamānaṃ nayanānandakaraṃ passantīti attho.	451	
PA_atk-s05_11a:452_0	Ābhassarāti ukkaṭṭhaparicchedavasena vuttaṃ. Parittābhaappamāṇābhaābhassarāparittamajjhimapaṇītabhedena	452	
PA_atk-s05_11a:452_1	dutiyajjhānenābhinibbattā sabbeva gahitāti veditabbā. Subhakiṇhāti idaṃ ukkaṭṭhaparicchedavaseneva	452	
PA_atk-s05_11a:452_2	vuttaṃ, tasmā parittasubhaappamāṇasubhasubhakiṇhāparittādibhedena tatiyajjhānena	452	
PA_atk-s05_11a:452_3	nibbattā sabbeva gahitāti veditabbā. Vehapphalāti vipulā phalāti vehapphalā. Te catutthajjhānanibbattā	452	
PA_atk-s05_11a:452_4	asaññasattehi ekatalavāsino. Heṭṭhā pana paṭhamajjhānanibbattā brahmakāyikādayo dassitā.	452	
PA_atk-s05_11a:452_5	Tasmā idha na dassitā. Cakkhusotānamabhāvato asaññasattā ca arūpino ca idha na uddiṭṭhā.	452	
PA_atk-s05_11a:452_6	Akaniṭṭhā ca devatāti idhāpi ukkaṭṭhaparicchedavaseneva vuttaṃ. Tasmā avihātappasudassāsudassiakaniṭṭhasaṅkhātā	452	
PA_atk-s05_11a:452_7	pañcapi suddhāvāsā gahitāti veditabbā. Susuddhasukkavatthavasanāti suṭṭhu suddhāni	452	
PA_atk-s05_11a:452_8	susuddhāni sukkāni odātāni. Susuddhāni sukkāni vatthāni nivatthāni ceva pārutāni	452	
PA_atk-s05_11a:452_9	ca yehi te susuddhasukkavatthavasanā, paridahitaparisuddhapaṇḍaravatthāti attho.	452	
PA_atk-s05_11a:452_10	“Susuddhasukkavasanā”tipi pāṭho. Pañjalīkatāti katapañjalikā kamalamakulasadisaṃ	4521	
PA_atk-s05_11a:452_11	añjaliṃ sirasi katvā tiṭṭhanti.	4521	
PA_atk-s05_11a:453_0	Muñcantīti okiranti. Pupphaṃ panāti kusumaṃ pana. “Pupphāni vā”tipi pāṭho, vacanavipariyāso	453	
PA_atk-s05_11a:453_1	daṭṭhabbo, attho panassa soyeva. Pañcavaṇṇikanti pañcavaṇṇaṃ – nīlapītalohitodātamañjiṭṭhakavaṇṇavasena	453	
PA_atk-s05_11a:453_2	pañcavaṇṇaṃ. Candanacuṇṇamissitanti candanacuṇṇena missitaṃ. Bhamenti celānīti bhamayanti	453	
PA_atk-s05_11a:453_3	vatthāni. Aho jino lokahitānukampakoti “aho jino lokahito aho ca lokahitānukampako	453	
PA_atk-s05_11a:453_4	aho kāruṇiko”ti evamādīni thutivacanāni uggirantā. Muñcanti pupphaṃ bhamayanti celānīti sambandho.	453	
PA_atk-s05_11a:454	Idāni tehi payuttāni thutivacanāni dassetuṃ imā gāthāyo vuttā –	45	
PA_atk-s05_11a:456	“Tuvaṃ satthā ca ketū ca, dhajo yūpo ca pāṇinaṃ;	45	
PA_atk-s05_11a:457	Parāyano patiṭṭhā ca, dīpo ca dvipaduttamo.	45	
PA_atk-s05_11a:459	“Dasasahassīlokadhātuyā, devatāyo mahiddhikā;	45	
PA_atk-s05_11a:460	Parivāretvā namassanti, tuṭṭhahaṭṭhā pamoditā.	46	
PA_atk-s05_11a:462	“Devatā devakaññā ca, pasannā tuṭṭhamānasā;	46	
PA_atk-s05_11a:463	Pañcavaṇṇikapupphehi, pūjayanti narāsabhaṃ.	46	
PA_atk-s05_11a:465	“Passanti taṃ devasaṅghā, pasannā tuṭṭhamānasā;	46	
PA_atk-s05_11a:466	Pañcavaṇṇikapupphehi, pūjayanti narāsabhaṃ.	46	
PA_atk-s05_11a:468	“Aho acchariyaṃ loke, abbhutaṃ lomahaṃsanaṃ;	46	
PA_atk-s05_11a:469	Na medisaṃ bhūtapubbaṃ, accheraṃ lomahaṃsanaṃ.	46	
PA_atk-s05_11a:471	“Sakasakamhi bhavane, nisīditvāna devatā;	47	
PA_atk-s05_11a:472	Hasanti tā mahāhasitaṃ, disvānaccherakaṃ nabhe.	47	
PA_atk-s05_11a:474	“Ākāsaṭṭhā ca bhūmaṭṭhā, tiṇapanthanivāsino;	47	
PA_atk-s05_11a:475	Katañjalī namassanti, tuṭṭhahaṭṭhā pamoditā.	47	
PA_atk-s05_11a:477	“Yepi dīghāyukā nāgā, puññavanto mahiddhiko;	47	
PA_atk-s05_11a:478	Pamoditā namassanti, pūjayanti naruttamaṃ.	47	
PA_atk-s05_11a:480	“Saṅgītiyo pavattenti, ambare anilañjase;	48	
PA_atk-s05_11a:481	Cammanaddhāni vādenti, disvānaccherakaṃ nabhe.	48	
PA_atk-s05_11a:483	“Saṅkhā ca paṇavā ceva, athopi ḍiṇḍimā bahū;	48	
PA_atk-s05_11a:484	Antalikkhasmiṃ vajjanti, disvānaccherakaṃ nabhe.	48	
PA_atk-s05_11a:486	“Abbhuto vata no ajja, uppajji lomahaṃsano;	48	
PA_atk-s05_11a:487	Dhuvamatthasiddhiṃ labhāma, khaṇo no paṭipādito.	48	
PA_atk-s05_11a:489	“Buddhoti tesaṃ sutvāna, pīti uppajji tāvade;	48	
PA_atk-s05_11a:490	Buddho buddhoti kathayantā, tiṭṭhanti pañjalīkatā.	49	
PA_atk-s05_11a:492	“Hiṅkārā sādhukārā ca, ukkuṭṭhi sampahaṃsanaṃ;	49	
PA_atk-s05_11a:493	Pajā ca vividhā gagane, vattanti pañjalīkatā.	49	
PA_atk-s05_11a:495	“Gāyanti seḷenti ca vādayanti ca, bhujāni pothenti ca naccayanti ca;	49	
PA_atk-s05_11a:496	Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ.	49	
PA_atk-s05_11a:498	“Yathā tuyhaṃ mahāvīra, pādesu cakkalakkhaṇaṃ;	49	
PA_atk-s05_11a:499	Dhajavajirapaṭākā, vaḍḍhamānaṅkusācita”nti.	49	
PA_atk-s05_11a:500_0	Tattha idhalokaparalokahitatthaṃ sāsatīti satthā. Ketūti ketuno apacitikātabbaṭṭhena	500	
PA_atk-s05_11a:500_1	ketu viyāti ketu. Dhajoti indadhajo samussayaṭṭhena dassanīyaṭṭhena ca tuvaṃ dhajo	500	
PA_atk-s05_11a:500_2	viyāti dhajoti. Atha vā yathā hi loke yassa kassaci dhajaṃ disvāva – “ayaṃ dhajo	500	
PA_atk-s05_11a:500_3	itthannāmassā”ti dhajavā dhajīti paññāyati, evameva bhagavā paññānibbānādhigamāya	500	
PA_atk-s05_11a:500_4	bhagavantaṃ disvāva nibbānādhigamo paññāyati. Tena vuttaṃ – “dhajo yūpo cā”ti. Kūṭadantasutte	500	
PA_atk-s05_11a:500_5	vuttānaṃ dānādiāsavakkhayañāṇapariyosānānaṃ sabbayāgānaṃ yajanatthāya samussito yūpo	500	
PA_atk-s05_11a:500_6	tuvanti attho. Parāyanoti paṭisaraṇaṃ. Patiṭṭhāti yathā mahāpathavī sabbapāṇīnaṃ	500	
PA_atk-s05_11a:500_7	ādhārabhāvena patiṭṭhā nissayabhūtā, evaṃ tuvampi patiṭṭhābhūtā. Dīpo cāti padīpo.	500	
PA_atk-s05_11a:500_8	Yathā caturaṅge tamasi vattamānānaṃ sattānaṃ āropito padīpo rūpasandassano hoti.	500	
PA_atk-s05_11a:500_9	Evaṃ avijjandhakāre vattamānānaṃ sattānaṃ paramatthasandassano padīpo tuvanti attho.	500	
PA_atk-s05_11a:500_10	Atha vā mahāsamudde bhinnanāvānaṃ sattānaṃ samuddadīpo yathā patiṭṭhā hoti, evaṃ	5001	
PA_atk-s05_11a:500_11	tuvampi saṃsārasāgare alabbhaneyyapatiṭṭhe osīdantānaṃ pāṇīnaṃ dīpo viyāti dīpoti attho.	5001	
PA_atk-s05_11a:501_0	Dvipaduttamoti dvipadānaṃ uttamo dvipaduttamo, ettha pana niddhāraṇalakkhaṇassa abhāvato	501	
PA_atk-s05_11a:501_1	chaṭṭhīsamāsassa paṭisedho natthi, niddhāraṇalakkhaṇāya chaṭṭhiyā samāso paṭisiddho.	501	
PA_atk-s05_11a:501_2	Sammāsambuddho pana apadānaṃ dvipadānaṃ catuppadānaṃ bahuppadānaṃ rūpīnaṃ arūpīnaṃ	501	
PA_atk-s05_11a:501_3	saññīnaṃ asaññīnaṃ nevasaññīnāsaññīnaṃ uttamova. Kasmā panidha “dvipaduttamo”ti vuttoti	501	
PA_atk-s05_11a:501_4	ce? Seṭṭhataravasena. Imasmiñhi loke seṭṭho nāma uppajjamāno apadacatuppadabahuppadesupi	501	
PA_atk-s05_11a:501_5	nuppajjati. Ayaṃ dvipadesuyeva uppajjati. Kataradvipadesūti? Manussesu ceva devesu	501	
PA_atk-s05_11a:501_6	ca. Manussesu uppajjamāno tisahassimahāsahassilokadhātu vase kattuṃ samattho buddho	501	
PA_atk-s05_11a:501_7	hutvā nibbattati. Devesu uppajjamāno dasasahassilokadhātu vasavattī mahābrahmā hutvā	501	
PA_atk-s05_11a:501_8	nibbattati. So tassa kappiyakārako vā ārāmiko vā sampajjati. Iti tatopi seṭṭhataravasena	501	
PA_atk-s05_11a:501_9	“dvipaduttamo”ti vutto.	501	
PA_atk-s05_11a:502_0	Dasasahassilokadhātuyāti dasasahassisaṅkhātāya lokadhātuyā. Mahiddhikāti mahatiyā	502	
PA_atk-s05_11a:502_1	iddhiyā yuttā, mahānubhāvāti attho. Parivāretvāti bhagavantaṃ samantato parikkhipitvā.	502	
PA_atk-s05_11a:502_2	Pasannāti sañjātasaddhā. Narāsabhanti narapuṅgavaṃ. Aho acchariyanti ettha andhassa	502	
PA_atk-s05_11a:502_3	pabbatārohanaṃ viya niccaṃ na hotīti acchariyaṃ, accharāyogganti vā acchariyaṃ, “aho,	502	
PA_atk-s05_11a:502_4	idaṃ vimhaya”nti accharaṃ paharituṃ yuttanti attho. Abbhutanti abhūtapubbaṃ abhūtanti	502	
PA_atk-s05_11a:502_5	abbhutaṃ. Ubhayampetaṃ vimhayāvahassādhivacanaṃ. Lomahaṃsananti lomānaṃ uddhaggabhāvakaraṇaṃ.	502	
PA_atk-s05_11a:502_6	Na medisaṃ bhūtapubbanti na mayā īdisaṃ bhūtapubbaṃ, abbhutaṃ diṭṭhanti attho. Diṭṭhanti	502	
PA_atk-s05_11a:502_7	vacanaṃ āharitvā gahetabbaṃ. Accheranti acchariyaṃ.	502	
PA_atk-s05_11a:503_0	Sakasakamhi bhavaneti attano attano bhavane. Nisīditvānāti upavissa. Devatāti idaṃ	503	
PA_atk-s05_11a:503_1	pana vacanaṃ devānampi devadhītānampi sādhāraṇavacananti veditabbaṃ. Hasantitāti	503	
PA_atk-s05_11a:503_2	tā devatā mahāhasitaṃ hasanti, pītivasaṃ gatahadayatāya mihitamattaṃ akatvā aṭṭahāsaṃ	503	
PA_atk-s05_11a:503_3	hasantīti attho. Nabheti ākāse.	503	
PA_atk-s05_11a:504_0	Ākāsaṭṭhāti ākāse vimānādīsu ṭhitā, eseva nayo bhūmaṭṭhesupi. Tiṇapanthanivāsinoti	504	
PA_atk-s05_11a:504_1	tiṇaggesu ceva panthesu ca nivāsino. Puññavantoti mahāpuññā. Mahiddhikāti mahānubhāvā.	504	
PA_atk-s05_11a:504_2	Saṅgītiyo pavattentīti devanāṭakasaṅgītiyo pavattenti, tathāgataṃ pūjanatthāya payujjantīti	504	
PA_atk-s05_11a:504_3	attho. Ambareti ākāse. Anilañjaseti anilapathe, ambarassa anekatthattā “anilañjase”ti	504	
PA_atk-s05_11a:504_4	vuttaṃ, purimasseva vevacanaṃ. Cammanaddhānīti cammavinaddhāni. Ayameva vā pāṭho,	504	
PA_atk-s05_11a:504_5	devadundubhiyoti attho. Vādentīti vādayanti devatā.	504	
PA_atk-s05_11a:505_0	Saṅkhāti dhamanasaṅkhā. Paṇavāti tanumajjhaturiyavisesā. Ḍiṇḍimāti tiṇavākhuddakabheriyo	505	
PA_atk-s05_11a:505_1	vuccanti. Vajjantīti vādayanti. Abbhuto vata noti acchariyo vata nu. Uppajjīti uppanno.	505	
PA_atk-s05_11a:505_2	Lomahaṃsanoti lomahaṃsanakaro. Dhuvanti yasmā pana abbhuto ayaṃ satthā loke uppanno,	505	
PA_atk-s05_11a:505_3	tasmā dhuvaṃ avassaṃ atthasiddhiṃ labhāmāti adhippāyo. Labhāmāti labhissāma. Khaṇoti	505	
PA_atk-s05_11a:505_4	aṭṭhakkhaṇavirahito navamo khaṇoti attho. Noti amhākaṃ. Paṭipāditoti paṭiladdho.	505	
PA_atk-s05_11a:506_0	Buddhoti tesaṃ sutvānāti buddhoti idaṃ vacanaṃ sutvā tesaṃ devānaṃ pañcavaṇṇā pīti	506	
PA_atk-s05_11a:506_1	udapādīti attho. Tāvadeti tasmiṃ kāle. Hiṅkārāti hiṅkārasaddā, hiṃhinti yakkhādayo	506	
PA_atk-s05_11a:506_2	pahaṭṭhakāle karonti. Sādhukārāti sādhukārasaddā ca pavattanti. Ukkuṭṭhīti ukkuṭṭhisaddo	506	
PA_atk-s05_11a:506_3	ca unnādasaddo cāti attho. Pajāti devādayo adhippetā. Keci “paṭākā vividhā gagane	506	
PA_atk-s05_11a:506_4	vattantī”ti paṭhanti. Gāyantīti buddhaguṇapaṭisaṃyuttaṃ gītaṃ gāyanti.	506	
PA_atk-s05_11a:507_0	Seḷentīti mukhena seḷitasaddaṃ karonti. Vādayantīti mahatī vipañcikāmakaramukhādayo	507	
PA_atk-s05_11a:507_1	vīṇā ca turiyāni ca tathāgatassa pūjanatthāya vādenti payojenti. Bhujāni pothentīti	507	
PA_atk-s05_11a:507_2	bhuje apphoṭenti. Liṅgavipariyāso daṭṭhabbo. Naccanti cāti aññe ca naccāpenti sayañca naccanti.	507	
PA_atk-s05_11a:508_0	Yathā tuyhaṃ mahāvīra, pādesu cakkalakkhaṇanti ettha yena pakārena yathā. Mahāvīriyena	508	
PA_atk-s05_11a:508_1	yogato mahāvīro. Pādesu cakkalakkhaṇanti tava ubhosu pādatalesu sahassāraṃ sanemikaṃ	508	
PA_atk-s05_11a:508_2	sanābhikaṃ sabbākāraparipūraṃ cakkalakkhaṇaṃ sobhatīti attho. Cakka-saddo panāyaṃ	508	
PA_atk-s05_11a:508_3	sampattirathaṅgairiyāpathadānaratanadhammakhuracakkalakkhaṇādīsu dissati. “Cattārimāni,	508	
PA_atk-s05_11a:508_4	bhikkhave, cakkāni yehi samannāgatānaṃ devamanussāna”ntiādīsu sampattiyaṃ dissati.	508	
PA_atk-s05_11a:508_5	“Cakkaṃva vahato pada”ntiādīsu rathaṅge. “Catucakkaṃ navadvāra”ntiādīsu iriyāpathe.	508	
PA_atk-s05_11a:508_6	“Dadaṃ bhuñja ca mā ca pamādo, cakkaṃ vattaya sabbapāṇina”nti ettha dāne. “Dibbaṃ	508	
PA_atk-s05_11a:508_7	cakkaratanaṃ pātubhūta”nti ettha ratanacakke. “Mayā pavattitaṃ cakka”nti ettha pana	508	
PA_atk-s05_11a:508_8	dhammacakke. “Icchāhatassa posassa, cakkaṃ bhamati matthake”ti ettha khuracakke,	508	
PA_atk-s05_11a:508_9	paharaṇacakketi attho. “Pādatalesu cakkāni jātānī”ti ettha lakkhaṇe. Idhāpi lakkhaṇacakke	508	
PA_atk-s05_11a:508_10	daṭṭhabbo. Dhajavajirapaṭākā, vaḍḍhamānaṅkusācitanti dhajena ca vajirena ca paṭākāya	5081	
PA_atk-s05_11a:508_11	ca vaḍḍhamānena ca aṅkusena ca ācitaṃ alaṅkataṃ parivāritaṃ pādesu cakkalakkhaṇanti	5081	
PA_atk-s05_11a:508_12	attho. Cakkalakkhaṇe pana gahite sesalakkhaṇāni gahitāneva honti. Tathā asīti anubyañjanāni	5081	
PA_atk-s05_11a:508_13	byāmappabhā ca. Tasmā tehi dvattiṃsamahāpurisalakkhaṇāsītianubyañjanabyāmappabhāhi	5081	
PA_atk-s05_11a:508_14	samalaṅkato bhagavato kāyo sabbaphāliphullo viya pāricchattako vikasitapadumaṃ viya	5081	
PA_atk-s05_11a:508_15	kamalavanaṃ vividharatanavicittaṃ viya navakanakatoraṇaṃ tārāmarīcivirājitamiva gaganatalaṃ	5081	
PA_atk-s05_11a:508_16	ito cito ca vidhāvamānā vipphandamānā chabbaṇṇabuddharasmiyo muñcamāno ativiya sobhati.	5081	
PA_atk-s05_11a:509	Idāni bhagavato rūpakāyadhammakāyasampattidassanatthaṃ –	50	
PA_atk-s05_11a:511	“Rūpe sīle samādhimhi, paññāya ca asādiso;	51	
PA_atk-s05_11a:512	Vimuttiyā asamasamo, dhammacakkappavattane”ti. – ayaṃ gāthā vuttā;	51	
PA_atk-s05_11a:513_0	Tattha rūpeti ayaṃ rūpa-saddo khandhabhavanimittapaccayasarīravaṇṇasaṇṭhānādīsu dissati.	513	
PA_atk-s05_11a:513_1	Yathāha – “yaṃ kiñci rūpaṃ atītānāgatapaccuppanna”nti ettha rūpakkhandhe dissati.	513	
PA_atk-s05_11a:513_2	“Rūpūpapattiyā maggaṃ bhāvetī”ti ettha rūpabhave. “Ajjhattaṃ arūpasaññī bahiddhā	513	
PA_atk-s05_11a:513_3	rūpāni passatī”ti ettha kasiṇanimitte. “Sarūpā, bhikkhave, uppajjanti pāpakā akusalā	513	
PA_atk-s05_11a:513_4	dhammā no arūpā”ti ettha paccaye. “Ākāso parivārito rūpantveva saṅkhaṃ gacchatī”ti	513	
PA_atk-s05_11a:513_5	ettha sarīre. “Cakkhuñca paṭicca rūpe ca uppajjati cakkhuviññāṇa”nti ettha vaṇṇe.	513	
PA_atk-s05_11a:513_6	“Rūpappamāṇo rūpappasanno”ti ettha saṇṭhāne. Idhāpi saṇṭhāne daṭṭhabbo. Sīleti catubbidhe	513	
PA_atk-s05_11a:513_7	sīle. Samādhimhīti tividhepi samādhimhi. Paññāyāti lokiyalokuttarāya paññāya. Asādisoti	513	
PA_atk-s05_11a:513_8	asadiso anupamo. Vimuttiyāti phalavimuttiyā. Asamasamoti asamā atītā buddhā tehi	513	
PA_atk-s05_11a:513_9	asamehi buddhehi sīlādīhi samoti asamasamo. Ettāvatā bhagavato rūpakāyasampatti dassitā.	513	
PA_atk-s05_11a:514	Idāni bhagavato kāyabalādiṃ dassetuṃ –	51	
PA_atk-s05_11a:516	“Dasanāgabalaṃ kāye, tuyhaṃ pākatikaṃ balaṃ;	51	
PA_atk-s05_11a:517	Iddhibalena asamo, dhammacakkappavattane”ti. – vuttaṃ;	51	
PA_atk-s05_11a:518	Tattha dasanāgabalanti dasachaddantanāgabalaṃ. Duvidhañhi tathāgatassa balaṃ – kāyabalaṃ, ñāṇabalañcāti. Tattha kāyabalaṃ hatthikulānusārena veditabbaṃ. Kathaṃ?	51	
PA_atk-s05_11a:519	“Kāḷāvakañca gaṅgeyyaṃ, paṇḍaraṃ tambapiṅgalaṃ;	51	
PA_atk-s05_11a:520	Gandhamaṅgalahemañca, uposathachaddantime dasā”ti. –	52	
PA_atk-s05_11a:521_0	Imāni dasa hatthikulāni veditabbāni. Kāḷāvakoti pakatihatthikulaṃ. Yaṃ dasannaṃ purisānaṃ	521	
PA_atk-s05_11a:521_1	kāyabalaṃ, taṃ ekassa kāḷāvakassa hatthino balaṃ. Yaṃ dasannaṃ kāḷāvakānaṃ balaṃ,	521	
PA_atk-s05_11a:521_2	taṃ ekassa gaṅgeyyassāti eteneva upāyena yāva chaddantabalaṃ netabbanti. Yaṃ dasannaṃ	521	
PA_atk-s05_11a:521_3	chaddantānaṃ balaṃ, taṃ ekassa tathāgatassa balaṃ, nārāyanabalaṃ vajirabalanti idameva	521	
PA_atk-s05_11a:521_4	vuccati. Tadetaṃ pakatihatthigaṇanāya hatthikoṭisahassānaṃ balaṃ, purisagaṇanāya	521	
PA_atk-s05_11a:521_5	dasannaṃ purisakoṭisahassānaṃ balaṃ hoti. Idaṃ tāva tathāgatassa pakatikāyabalaṃ,	521	
PA_atk-s05_11a:521_6	ñāṇabalaṃ pana appameyyaṃ dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ	521	
PA_atk-s05_11a:521_7	catuyoniparicchedakañāṇaṃ pañcagatiparicchedakañāṇaṃ cuddasa buddhañāṇānīti evamādikaṃ	521	
PA_atk-s05_11a:521_8	ñāṇabalaṃ. Idha pana kāyabalaṃ adhippetaṃ. Kāye, tuyhaṃ pākatikaṃ balanti tañca pana	521	
PA_atk-s05_11a:521_9	tava kāye pākatikabalanti attho. Tasmā “dasanāgabala”nti dasachaddantanāgabalanti attho.	521	
PA_atk-s05_11a:522_0	Idāni ñāṇabalaṃ dassento “iddhibalena asamo, dhammacakkappavattane”ti āha. Tattha	522	
PA_atk-s05_11a:522_1	iddhibalena asamoti vikubbanādhiṭṭhānādinā iddhibalena asamo asadiso anupamo. Dhammacakkappavattaneti	522	
PA_atk-s05_11a:522_2	desanāñāṇepi asamoti attho.	522	
PA_atk-s05_11a:523	Idāni “yo evamādiguṇasamannāgato satthā, so sabbalokekanāyako, taṃ satthāraṃ namassathā”ti tathāgatassa paṇāmane niyogadassanatthaṃ –	52	
PA_atk-s05_11a:525	“Evaṃ sabbaguṇūpetaṃ, sabbaṅgasamupāgataṃ;	52	
PA_atk-s05_11a:526	Mahāmuniṃ kāruṇikaṃ, lokanāthaṃ namassathā”ti. – vuttaṃ;	52	
PA_atk-s05_11a:527_0	Tattha evanti vuttappakāranidassane nipāto. Sabbaguṇūpetanti ettha sabboti ayaṃ niravasesavācī.	527	
PA_atk-s05_11a:527_1	Guṇoti ayaṃ guṇa-saddo anekesu atthesu dissati. Tathā hesa – “anujānāmi, bhikkhave,	527	
PA_atk-s05_11a:527_2	ahatānaṃ vatthānaṃ diguṇaṃ saṅghāṭi”nti ettha paṭalatthe dissati. “Accenti kālā tarayanti	527	
PA_atk-s05_11a:527_3	rattiyo, vayoguṇā anupubbaṃ jahantī”ti ettha rāsatthe. “Sataguṇā dakkhiṇā pāṭikaṅkhitabbā”ti	527	
PA_atk-s05_11a:527_4	ettha ānisaṃsatthe. “Antaṃ antaguṇaṃ” “kayirā mālāguṇe bahū”ti ettha bandhanatthe.	527	
PA_atk-s05_11a:527_5	“Aṭṭhaguṇasamupetaṃ, abhiññābalamāhari”nti ettha sampattiatthe. Idhāpi sampattiatthe	527	
PA_atk-s05_11a:527_6	daṭṭhabbo. Tasmā sabbehi lokiyalokuttarehi guṇehi sabbasampattīhi upetaṃ samannāgatanti	527	
PA_atk-s05_11a:527_7	attho. Sabbaṅgasamupāgatanti sabbehi buddhaguṇehi guṇaṅgehi vā samupāgataṃ samannāgataṃ.	527	
PA_atk-s05_11a:527_8	Mahāmuninti aññehi paccekabuddhādīhi munīhi adhikabhāvato mahanto munīti vuccati	527	
PA_atk-s05_11a:527_9	mahāmuni. Kāruṇikanti karuṇāguṇayogato kāruṇikaṃ. Lokanāthanti sabbalokekanāthaṃ,	527	
PA_atk-s05_11a:527_10	sabbalokehi “ayaṃ no dukkhopatāpassa āhantā sametā”ti evamāsīsīyatīti attho.	5271	
PA_atk-s05_11a:528	Idāni dasabalassa sabbanipaccākārassa arahabhāvadassanatthaṃ –	52	
PA_atk-s05_11a:530	“Abhivādanaṃ thomanañca, vandanañca pasaṃsanaṃ;	53	
PA_atk-s05_11a:531	Namassanañca pūjañca, sabbaṃ arahasī tuvaṃ.	53	
PA_atk-s05_11a:533	“Ye keci loke vandaneyyā, vandanaṃ arahanti ye;	53	
PA_atk-s05_11a:534	Sabbaseṭṭho mahāvīra, sadiso te na vijjatī”ti. – vuttaṃ;	53	
PA_atk-s05_11a:535_0	Tattha abhivādananti aññehi attano abhivādanakārāpanaṃ. Thomananti parammukhato thuti.	535	
PA_atk-s05_11a:535_1	Vandananti paṇāmanaṃ. Pasaṃsananti sammukhato pasaṃsanaṃ. Namassananti añjalikaraṇaṃ,	535	
PA_atk-s05_11a:535_2	manasā namassanaṃ vā. Pūjananti mālāgandhavilepanādīhi pūjanañca. Sabbanti sabbampi	535	
PA_atk-s05_11a:535_3	taṃ vuttappakāraṃ sakkāravisesaṃ tuvaṃ arahasi yuttoti attho. Ye keci loke vandaneyyāti	535	
PA_atk-s05_11a:535_4	ye keci loke vanditabbā vandanīyā vandanaṃ arahanti. Yeti ye pana loke vandanaṃ arahanti.	535	
PA_atk-s05_11a:535_5	Idaṃ pana purimapadasseva vevacanaṃ. Sabbaseṭṭhoti sabbesaṃ tesaṃ seṭṭho uttamo,	535	
PA_atk-s05_11a:535_6	tvaṃ mahāvīra sadiso te loke koci na vijjatīti attho.	535	
PA_atk-s05_11a:536_0	Atha bhagavati yamakapāṭihāriyaṃ dassetvā ratanacaṅkamaṃ māpetvā tatra caṅkamamāne	536	
PA_atk-s05_11a:536_1	āyasmā sāriputto rājagahe viharati gijjhakūṭe pabbate pañcahi parivārabhikkhusatehi.	536	
PA_atk-s05_11a:536_2	Atha thero bhagavantaṃ olokento addasa kapilapure ākāse ratanacaṅkame caṅkamamānaṃ. Tena vuttaṃ –	536	
PA_atk-s05_11a:538	“Sāriputto mahāpañño, samādhijjhānakovido;	53	
PA_atk-s05_11a:539	Gijjhakūṭe ṭhitoyeva, passati lokanāyaka”nti. – ādi;	53	
PA_atk-s05_11a:540_0	Tattha sāriputtoti rūpasāriyā nāma brāhmaṇiyā puttoti sāriputto. Mahāpaññoti mahatiyā	540	
PA_atk-s05_11a:540_1	soḷasavidhāya paññāya samannāgatoti mahāpañño. Samādhijjhānakovidoti ettha samādhīti	540	
PA_atk-s05_11a:540_2	cittaṃ samaṃ ādahati ārammaṇe ṭhapetīti samādhi. So tividho hoti savitakkasavicāro	540	
PA_atk-s05_11a:540_3	avitakkavicāramatto avitakkaavicāro samādhīti. Jhānanti paṭhamajjhānaṃ dutiyajjhānaṃ	540	
PA_atk-s05_11a:540_4	tatiyajjhānaṃ catutthajjhānanti imehi paṭhamajjhānādīhi mettājhānādīnipi saṅgahitāneva	540	
PA_atk-s05_11a:540_5	honti, jhānampi duvidhaṃ hoti lakkhaṇūpanijjhānaṃ ārammaṇūpanijjhānanti. Tattha aniccādilakkhaṇaṃ	540	
PA_atk-s05_11a:540_6	upanijjhāyatīti vipassanāñāṇaṃ “lakkhaṇūpanijjhāna”nti vuccati. Paṭhamajjhānādikaṃ	540	
PA_atk-s05_11a:540_7	pana ārammaṇūpanijjhānato paccanīkajhāpanato vā jhānanti vuccati. Samādhīsu ca jhānesu	540	
PA_atk-s05_11a:540_8	ca kovidoti samādhijjhānakovido, samādhijjhānakusaloti attho. Gijjhakūṭeti evaṃnāmake	540	
PA_atk-s05_11a:540_9	pabbate ṭhitoyeva passatīti passi.	540	
PA_atk-s05_11a:541_0	44. Suphullaṃ sālarājaṃ vāti samavaṭṭakkhandhaṃ samuggatavipulakomalaphalapallavaṅkurasamalaṅkatasākhaṃ	541	
PA_atk-s05_11a:541_1	sabbaphāliphullaṃ sālarājaṃ viya sīlamūlaṃ samādhikkhandhaṃ paññāsākhaṃ abhiññāpupphaṃ	541	
PA_atk-s05_11a:541_2	vimuttiphalaṃ dasabalasālarājaṃ olokesīti evaṃ olokapadena sambandho. Candaṃva gagane	541	
PA_atk-s05_11a:541_3	yathāti abbhāhimadhūmarajorāhupasaggavinimuttaṃ tāragaṇaparivutaṃ saradasamaye paripuṇṇaṃ	541	
PA_atk-s05_11a:541_4	viya rajanikaraṃ sabbakilesatimiravidhamanakaraṃ veneyyajanakumudavanavikasanakaraṃ	541	
PA_atk-s05_11a:541_5	munivararajanikaraṃ oloketīti attho. Yathāti nipātamattaṃ. Majjhanhikeva sūriyanti	541	
PA_atk-s05_11a:541_6	majjhanhikasamaye siriyā paṭutarakiraṇamālinaṃ aṃsumālinamiva virocamānaṃ. Narāsabhanti naravasabhaṃ.	541	
PA_atk-s05_11a:542_0	45. Jalantanti daddaḷhamānaṃ, saradasamayaṃ paripuṇṇacandasassirikacāruvadanasobhaṃ	542	
PA_atk-s05_11a:542_1	lakkhaṇānubyañjanasamalaṅkatavarasarīraṃ paramāya buddhasiriyā virocamānanti attho.	542	
PA_atk-s05_11a:542_2	Dīparukkhaṃ vāti āropitadīpaṃ dīparukkhamiva. Taruṇasūriyaṃva uggatanti abhinavoditādiccamiva,	542	
PA_atk-s05_11a:542_3	sommabhāvena jalantanti attho. Sūriyassa taruṇabhāvo pana udayaṃ paṭicca vuccati.	542	
PA_atk-s05_11a:542_4	Na hi candassa viya hānivuddhiyo atthi. Byāmappabhānurañjitanti byāmappabhāya anurañjitaṃ.	542	
PA_atk-s05_11a:542_5	Dhīraṃ passati lokanāyakanti sabbalokekadhīraṃ passati nāyakanti attho.	542	
PA_atk-s05_11a:543_0	Athāyasmā dhammasenāpati atisītalasaliladharanikaraparicumbitakūṭe nānāvidhasurabhitarukusumavāsitakūṭe	543	
PA_atk-s05_11a:543_1	paramaruciracittakūṭe gijjhakūṭe pabbate ṭhatvāva dasahi cakkavāḷasahassehi āgatehi	543	
PA_atk-s05_11a:543_2	devabrahmagaṇehi parivutaṃ bhagavantaṃ anuttarāya buddhasiriyā anopamāya buddhalīḷāya	543	
PA_atk-s05_11a:543_3	sabbaratanamaye caṅkame caṅkamamānaṃ disvā – “handāhaṃ bhagavantaṃ upasaṅkamitvā	543	
PA_atk-s05_11a:543_4	buddhaguṇaparidīpanaṃ buddhavaṃsadesanaṃ yāceyya”nti cintetvā attanā saddhiṃ vasamānāni	543	
PA_atk-s05_11a:543_5	pañca bhikkhusatāni sannipātesi. Tena vuttaṃ –	543	
PA_atk-s05_11a:545	“Pañcannaṃ bhikkhusatānaṃ, katakiccāna tādinaṃ;	54	
PA_atk-s05_11a:546	Khīṇāsavānaṃ vimalānaṃ, khaṇena sannipātayī”ti.	54	
PA_atk-s05_11a:547_0	Tattha pañcannaṃ bhikkhusatānanti pañca bhikkhusatāni, upayogatthe sāmivacanaṃ daṭṭhabbaṃ.	547	
PA_atk-s05_11a:547_1	Katakiccānanti catūsu saccesu catūhi maggehi pariññāpahānasacchikiriyabhāvanāvasena	547	
PA_atk-s05_11a:547_2	pariniṭṭhitasoḷasakiccānanti attho. Khīṇāsavānanti parikkhīṇacaturāsavānaṃ. Vimalānanti	547	
PA_atk-s05_11a:547_3	vigatamalānaṃ, khīṇāsavattā vā vimalānaṃ paramaparisuddhacittasantānānanti attho.	547	
PA_atk-s05_11a:547_4	Khaṇenāti khaṇeyeva. Sannipātayīti sannipātesi.	547	
PA_atk-s05_11a:548	Idāni tesaṃ bhikkhūnaṃ sannipāte gamane ca kāraṇaṃ dassanatthaṃ –	54	
PA_atk-s05_11a:550	“Lokappasādanaṃ nāma, pāṭihīraṃ nidassayi;	55	
PA_atk-s05_11a:551	Amhepi tattha gantvāna, vandissāma mayaṃ jinaṃ.	55	
PA_atk-s05_11a:553	“Etha sabbe gamissāma, tucchissāma mayaṃ jinaṃ;	55	
PA_atk-s05_11a:554	Kaṅkhaṃ vinodayissāma, passitvā lokanāyaka”nti. – imā gāthāyo vuttā;	55	
PA_atk-s05_11a:555_0	Tattha lokappasādanaṃ nāmāti lokassa pasādakaraṇato lokappasādanaṃ pāṭihīraṃ vuccati.	555	
PA_atk-s05_11a:555_1	“Ullokappasādanaṃ nāmātipi pāṭho, tassa lokavivaraṇapāṭihāriyanti attho. Taṃ pana	555	
PA_atk-s05_11a:555_2	uddhaṃ akaniṭṭhabhavanato heṭṭhā yāva avīci etthantare ekālokaṃ katvā etthantare	555	
PA_atk-s05_11a:555_3	sabbesampi sattānaṃ aññamaññaṃ dassanakaraṇādhiṭṭhānanti vuccati. Nidassayīti dassesi.	555	
PA_atk-s05_11a:555_4	Amhepīti mayampi. Tatthāti yattha bhagavā, tattha gantvānāti attho. Vandissāmāti	555	
PA_atk-s05_11a:555_5	mayaṃ bhagavato pāde sirasā vandissāma. Ettha pana amhepi, mayanti imesaṃ dvinnaṃ	555	
PA_atk-s05_11a:555_6	saddānaṃ purimassa gamanakiriyāya sambandho daṭṭhabbo, pacchimassa vandanakiriyāya.	555	
PA_atk-s05_11a:555_7	Itarathā hi punaruttidosato na muccati.	555	
PA_atk-s05_11a:556	Ethāti āgacchatha. Kaṅkhaṃ vinodayissāmāti etthāha – khīṇāsavānaṃ pana kaṅkhā nāma kācipi natthi, kasmā thero evamāhāti? Saccamevetaṃ, paṭhamamaggeneva samucchedaṃ gatā. Yathāha –	55	
PA_atk-s05_11a:557	“Katame dhammā dassanena pahātabbāti? Cattāro diṭṭhigatasampayuttacittuppādā vicikicchāsahagato cittuppādo apāyagamanīyo lobho doso moho māno tadekaṭṭhā ca kilesā”ti.	55	
PA_atk-s05_11a:558_0	Na panesā vicikicchāsaṅkhātā kaṅkhāti, kintu paññattiajānanaṃ nāma. Thero pana bhagavantaṃ	558	
PA_atk-s05_11a:558_1	buddhavaṃsaṃ pucchitukāmo, so pana buddhānaṃyeva visayo, na paccekabuddhabuddhasāvakānaṃ,	558	
PA_atk-s05_11a:558_2	tasmā thero avisayattā evamāhāti veditabbaṃ. Vinodayissāmāti vinodessāma.	558	
PA_atk-s05_11a:559_0	Atha kho te bhikkhū therassa vacanaṃ sutvā attano attano pattacīvaramādāya suvammitā	559	
PA_atk-s05_11a:559_1	viya mahānāgā pabhinnakilesā chinnabandhanā appicchā santuṭṭhā pavivittā asaṃsaṭṭhā	559	
PA_atk-s05_11a:559_2	sīlasamādhipaññāvimuttivimuttiñāṇadassanasampannā taramānā sannipattiṃsu. Tena vuttaṃ –	559	
PA_atk-s05_11a:561	“Sādhūti te paṭissutvā, nipakā saṃvutindriyā;	56	
PA_atk-s05_11a:562	Pattacīvaramādāya, taramānā upāgamu”nti.	56	
PA_atk-s05_11a:563_0	Tattha sādhūti ayaṃ sādhu-saddo āyācanasampaṭicchanasampahaṃsanasundarādīsu dissati.	563	
PA_atk-s05_11a:563_1	Tathā hesa – “sādhu me, bhante bhagavā, saṃkhittena dhammaṃ desetū”tiādīsu āyācane	563	
PA_atk-s05_11a:563_2	dissati. “Sādhu, bhanteti kho so bhikkhu bhagavato bhāsitaṃ abhinanditvā anumoditvā”tiādīsu	563	
PA_atk-s05_11a:563_3	sampaṭicchane. “Sādhu sādhu, sāriputtā”tiādīsu sampahaṃsane.	563	
PA_atk-s05_11a:564	“Sādhu dhammaruci rājā, sādhu paññāṇavā naro;	56	
PA_atk-s05_11a:565	Sādhu mittānamaddubbho, pāpassākaraṇaṃ sukha”nti. –	56	
PA_atk-s05_11a:566_0	Ādīsu sundare. Idha sampaṭicchane. Tasmā sādhu suṭṭhūti therassa vacanaṃ sampaṭicchitvāti	566	
PA_atk-s05_11a:566_1	attho. Nipakāti paṇḍitā paññavantā. Saṃvutindriyāti indriyesu guttadvārā, indriyasaṃvarasamannāgatāti	566	
PA_atk-s05_11a:566_2	attho. Taramānāti turitā. Upāgamunti theraṃ upasaṅkamiṃsu.	566	
PA_atk-s05_11a:567_0	50-1. Idāni dhammasenāpatissa pavattiṃ dassentehi saṅgītikārakehi “khīṇāsavehi vimalehī”tiādigāthāyo	567	
PA_atk-s05_11a:567_1	vuttā tattha dantehīti kāyena ca cittena ca dantehi. Uttame dameti arahatte, nimittatthe	567	
PA_atk-s05_11a:567_2	bhummaṃ daṭṭhabbaṃ. Tehi bhikkhūhīti pañcahi bhikkhusatehi. Mahāgaṇīti sīlādīhi ca	567	
PA_atk-s05_11a:567_3	saṅkhyāvasena ca mahanto gaṇo assa atthīti mahāgaṇī, nānāpadavasena vā sīlādīhi guṇehi	567	
PA_atk-s05_11a:567_4	mahanto gaṇoti mahāgaṇo, mahāgaṇo assa atthīti mahāgaṇī. Laḷanto devova gaganeti	567	
PA_atk-s05_11a:567_5	iddhivilāsena vilāsento devo viya gaganatale bhagavantaṃ upasaṅkamīti attho.	567	
PA_atk-s05_11a:568_0	52. Idāni “te itthambhūtā upasaṅkamiṃsū”ti upasaṅkamavidhānadassanatthaṃ “ukkāsitañca	568	
PA_atk-s05_11a:568_1	khipita”ntiādi āraddhaṃ. Tattha ukkāsitañcāti ukkāsitasaddañca. Khipitanti khipitasaddañca.	568	
PA_atk-s05_11a:568_2	Ajjhupekkhiyāti upekkhitvā, taṃ ubhayaṃ akatvāti adhippāyo. Subbatāti suvimaladhutaguṇā.	568	
PA_atk-s05_11a:568_3	Sappatissāti sahapatissayā, nīcavuttinoti attho.	568	
PA_atk-s05_11a:569_0	53. Sayambhunti sayameva aññāpadesaṃ vinā pāramiyo pūretvā adhigatabuddhabhāvanti	569	
PA_atk-s05_11a:569_1	attho. Accuggatanti abhinavoditaṃ. Candaṃ vāti candaṃ viya, nabhe jalantaṃ bhagavantaṃ	569	
PA_atk-s05_11a:569_2	gagane candaṃ viya passantīti evaṃ padasambandho daṭṭhabbo. Idhāpi yathā-saddo nipātamattova.	569	
PA_atk-s05_11a:570_0	54. Vijjuṃ vāti vijjughanaṃ viya. Yadi ciraṭṭhitikā acirappabhā assa tādisanti attho.	570	
PA_atk-s05_11a:570_1	Gagane yathāti ākāse yathā, idhāpi yathā-saddo nipātamattova. Ito parampi īdisesu	570	
PA_atk-s05_11a:570_2	ṭhānesu yathā-saddo nipātamattoti daṭṭhabbo.	570	
PA_atk-s05_11a:571_0	55. Rahadamiva vippasannanti atigambhīravitthataṃ mahārahadaṃ viya anāvilaṃ vippasannaṃ	571	
PA_atk-s05_11a:571_1	salilaṃ. Suphullaṃ padumaṃ yathāti suvikasitapadumavanaṃ rahadamivāti attho daṭṭhabbo.	571	
PA_atk-s05_11a:571_2	“Suphullaṃ kamalaṃ yathā”tipi pāṭho, tassa kamanīyabhāvena suphullaṃ kamalavanamivāti attho.	571	
PA_atk-s05_11a:572_0	56. Atha te bhikkhū dhammasenāpatippamukhā añjaliṃ sirasi katvā dasabalassa cakkālaṅkatatalesu	572	
PA_atk-s05_11a:572_1	pādesu nipatiṃsūti attho. Tena vuttaṃ – “añjaliṃ paggahetvāna, tuṭṭhahaṭṭhā pamoditā”tiādi.	572	
PA_atk-s05_11a:572_2	Tattha nipatantīti nipatiṃsu, vandiṃsūti attho. Cakkalakkhaṇeti cakkaṃ lakkhaṇaṃ	572	
PA_atk-s05_11a:572_3	yasmiṃ pāde so pādo cakkalakkhaṇo, tasmiṃ cakkalakkhaṇe. Jātivasena “pāde”ti vuttaṃ,	572	
PA_atk-s05_11a:572_4	satthuno cakkālaṅkatatalesu pādesu nipatiṃsūti attho.	572	
PA_atk-s05_11a:573_0	57. Idāni tesaṃ kesañci therānaṃ nāmaṃ dassentehi “sāriputto mahāpañño, koraṇḍasamasādiso”tiādi	573	
PA_atk-s05_11a:573_1	gāthāyo vuttā. Tattha koraṇḍasamasādisoti koraṇḍakusumasadisavaṇṇo, yadi evaṃ “koraṇḍasamo”ti	573	
PA_atk-s05_11a:573_2	vā, “koraṇḍasadiso”ti vā vattabbaṃ, kiṃ dvikkhattuṃ “samasādiso”ti vuttanti ce? Nāyaṃ	573	
PA_atk-s05_11a:573_3	doso, tādiso koraṇḍasamattā koraṇḍasadisabhāveneva koraṇḍasamasādiso. Na panādhikavacanavasenāti	573	
PA_atk-s05_11a:573_4	adhippāyo. Samādhijjhānakusaloti ettha ayaṃ kusala-saddo tāva arogyānavajjachekasukhavipākādīsu	573	
PA_atk-s05_11a:573_5	dissati. Ayañhi “kacci nu bhoto kusalaṃ, kacci bhoto anāmaya”ntiādīsu ārogye dissati.	573	
PA_atk-s05_11a:573_6	“Katamo pana, bhante, kāyasamācāro kusalo? Yo kho, mahārāja, kāyasamācāro anavajjo”ti	573	
PA_atk-s05_11a:573_7	evamādīsu anavajje. “Kusalo tvaṃ rathassa aṅgapaccaṅgāna”ntiādīsu cheke. “Kusalassa	573	
PA_atk-s05_11a:573_8	kammassa katattā upacitattā”tiādīsu sukhavipāke. Idha pana cheke daṭṭhabbo. Vandateti vandittha.	573	
PA_atk-s05_11a:574_0	58. Gajjitāti gajjantīti gajjitā. Kālamegho vāti nīlasaliladharo viya gajjitā iddhivisayeti	574	
PA_atk-s05_11a:574_1	adhippāyo. Nīluppalasamasādisoti nīlakuvalayasadisavaṇṇo. Heṭṭhā vuttanayenevetthāpi	574	
PA_atk-s05_11a:574_2	attho veditabbo. Moggallānoti evaṃ gottavasena laddhanāmo kolito.	574	
PA_atk-s05_11a:575_0	59. Mahākassapopi cāti uruvelakassapanadīkassapagayākassapakumārakassape khuddānukhuddake	575	
PA_atk-s05_11a:575_1	there upādāya ayaṃ mahā, tasmā “mahākassapo”ti vutto. Pi cāti sambhāvanasampiṇḍanattho.	575	
PA_atk-s05_11a:575_2	Uttattakanakasannibhoti santattasuvaṇṇasadisachavivaṇṇo. Dhutaguṇeti ettha kilesadhunanato	575	
PA_atk-s05_11a:575_3	dhammo dhuto nāma, dhutaguṇo nāma dhutadhammo. Katamo pana dhutadhammo nāma? Appicchatā,	575	
PA_atk-s05_11a:575_4	santuṭṭhitā, sallekhatā, pavivekatā, idamaṭṭhikatāti ime dhutaṅgacetanāya parivārabhūtā	575	
PA_atk-s05_11a:575_5	pañca dhammā “appicchaṃyeva nissāyā”tiādivacanato dhutadhammā nāma. Atha vā kilese	575	
PA_atk-s05_11a:575_6	dhunanato ñāṇaṃ dhutaṃ nāma, tasmiṃ dhutaguṇe. Agganikkhittoti aggo seṭṭho koṭibhūtoti	575	
PA_atk-s05_11a:575_7	ṭhapito. “Etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ mahākassapo”ti	575	
PA_atk-s05_11a:575_8	ṭhānantare ṭhapitoti attho. Ayaṃ pana agga-saddo ādikoṭikoṭṭhāsaseṭṭhādīsu dissati.	575	
PA_atk-s05_11a:575_9	Tathā hesa – “ajjatagge, samma dovārika, āvarāmi dāraṃ nigaṇṭhānaṃ nigaṇṭhīna”ntiādīsu	575	
PA_atk-s05_11a:575_10	ādimhi dissati. “Teneva aṅgulaggena taṃ aṅgulaggaṃ parāmaseyya”, “ucchaggaṃ veḷagga”ntiādīsu	5751	
PA_atk-s05_11a:575_11	koṭiyaṃ. “Ambilaggaṃ vā madhuraggaṃ vā” “anujānāmi, bhikkhave, vihāraggena vā pariveṇaggena	5751	
PA_atk-s05_11a:575_12	vā bhājetu”ntiādīsu koṭṭhāse. “Yāvatā, bhikkhave, sattā apadā vā dvipadā vā…pe… tathāgato	5751	
PA_atk-s05_11a:575_13	tesaṃ aggamakkhāyatī”tiādīsu seṭṭhe. Svāyamidha seṭṭhe daṭṭhabbo. Koṭiyampi vattati.	5751	
PA_atk-s05_11a:575_14	Thero attano ṭhāne seṭṭho ceva koṭibhūto ca. Tena vuttaṃ – “agganikkhitto”ti, aggo	5751	
PA_atk-s05_11a:575_15	seṭṭho koṭibhūtoti attho. Thomitoti pasaṃsito devamanussādīhi. Satthu vaṇṇitoti satthārā	5751	
PA_atk-s05_11a:575_16	vaṇṇito thuto, “kassapo, bhikkhave, candūpamo kulāni upasaṅkamati apakasseva kāyaṃ	5751	
PA_atk-s05_11a:575_17	apakassa cittaṃ niccanavako kulesu appagabbho”ti evamādīhi anekehi suttanayehi vaṇṇito	5751	
PA_atk-s05_11a:575_18	pasattho, sopi bhagavantaṃ vandatīti attho.	5751	
PA_atk-s05_11a:576_0	60. Dibbacakkhūnanti dibbaṃ cakkhu yesaṃ atthi te dibbacakkhū, tesaṃ dibbacakkhūnaṃ	576	
PA_atk-s05_11a:576_1	bhikkhūnaṃ aggo seṭṭhoti attho. Yathāha – “etadaggaṃ, bhikkhave, mama sāvakānaṃ bhikkhūnaṃ	576	
PA_atk-s05_11a:576_2	dibbacakkhukānaṃ yadidaṃ anuruddho”ti. Anuruddhatthero bhagavato cūḷapituno amitodanassa	576	
PA_atk-s05_11a:576_3	nāma sakkassa putto mahānāmassa kaniṭṭhabhātā mahāpuñño paramasukhumālo, so attasattamo	576	
PA_atk-s05_11a:576_4	nikkhamitvā agārasmā anagāriyaṃ pabbajito, tassa pabbajjānukkamo saṅghabhedakakkhandhake	576	
PA_atk-s05_11a:576_5	āgatova. Avidūre vāti bhagavato santikeyeva.	576	
PA_atk-s05_11a:577_0	61. Āpattianāpattiyāti āpattiyañca anāpattiyañca kovido. Satekicchāyāti sappaṭikammāyapi	577	
PA_atk-s05_11a:577_1	appaṭikammāyapi cāti attho. Tattha sappaṭikammā sā chabbidhā hoti, appaṭikammā sā	577	
PA_atk-s05_11a:577_2	pārājikāpatti. “Āpattianāpattiyā, satekicchāya kovido”tipi pāṭho, soyeva attho. Vinayeti	577	
PA_atk-s05_11a:577_3	vinayapiṭake. Agganikkhittoti “etadaggaṃ, bhikkhave, mama sāvakānaṃ bhikkhūnaṃ vinayadharānaṃ	577	
PA_atk-s05_11a:577_4	yadidaṃ, upālī”ti etadaggaṭṭhāne ṭhapitoti attho. Upālīti upālitthero. Satthu vaṇṇitoti	577	
PA_atk-s05_11a:577_5	satthārā vaṇṇito pasattho. Thero kira tathāgatasseva santike vinayapiṭakaṃ uggaṇhitvā	577	
PA_atk-s05_11a:577_6	bhārukacchakavatthuṃ, ajjukavatthuṃ, kumārakassapavatthunti imāni tīṇi vatthūni sabbaññutaññāṇena	577	
PA_atk-s05_11a:577_7	saddhiṃ saṃsanditvā kathesi. Tasmā thero vinayadharānaṃ aggoti evamādinā nayena satthārā vaṇṇitoti vutto.	577	
PA_atk-s05_11a:578_0	62. Sukhumanipuṇatthapaṭividdhoti paṭividdhasukhumanipuṇattho, paṭividdhaduddasanipuṇatthoti	578	
PA_atk-s05_11a:578_1	attho. Kathikānaṃ pavaroti dhammakathikānaṃ seṭṭho. “Etadaggaṃ, bhikkhave, mama sāvakānaṃ	578	
PA_atk-s05_11a:578_2	bhikkhūnaṃ dhammakathikānaṃ yadidaṃ puṇṇo mantāṇiputto”ti etadaggapāḷiyaṃ āropito.	578	
PA_atk-s05_11a:578_3	Tena vuttaṃ “kathikānaṃ pavaro”ti. Gaṇīti sasaṅgho. Therassa kira santike pabbajitā	578	
PA_atk-s05_11a:578_4	kulaputtā pañcasatā ahesuṃ. Sabbepi te dasabalassa jātabhūmikā jātaraṭṭhavāsino sabbeva	578	
PA_atk-s05_11a:578_5	khīṇāsavā sabbeva dasakathāvatthulābhino. Tena vuttaṃ “gaṇī”ti. Isīti esati gavesati	578	
PA_atk-s05_11a:578_6	kusale dhammeti isi. Mantāṇiyā puttoti mantāṇiyā nāma brāhmaṇiyā putto. Puṇṇoti tassa	578	
PA_atk-s05_11a:578_7	nāmaṃ. Vissutoti attano appicchatādīhi guṇehi vissuto.	578	
PA_atk-s05_11a:579_0	Aññāsikoṇḍaññatthero pana satthari abhisambodhiṃ patvā pavattitavaradhammacakke anupubbena	579	
PA_atk-s05_11a:579_1	āgantvā rājagahaṃ upanissāya viharante kapilavatthuṃ āgantvā attano bhāgineyyaṃ puṇṇaṃ	579	
PA_atk-s05_11a:579_2	nāma māṇavaṃ pabbājetvā bhagavantaṃ vanditvā āpucchitvā nivāsatthāya sayaṃ chaddantadahaṃ	579	
PA_atk-s05_11a:579_3	gato. Puṇṇo pana bhagavantaṃ dassanāya therena saddhiṃ āgantvā – “mayhaṃ pabbajitakiccaṃ	579	
PA_atk-s05_11a:579_4	matthakaṃ pāpetvāva dasabalassa santikaṃ gamissāmī”ti kapilapureyeva ohīno, so yonisomanasikāraṃ	579	
PA_atk-s05_11a:579_5	karonto nacirasseva arahattaṃ patvā bhagavantaṃ upasaṅkami. Ettha pana anuruddhatthero	579	
PA_atk-s05_11a:579_6	ca upālitthero ca ime dve therā bhagavato kapilavatthupuraṃ pavisitvā ñātisamāgamadivase	579	
PA_atk-s05_11a:579_7	pabbajitā viya dassitā, taṃ pana khandhakapāḷiyā aṭṭhakathāya ca na sameti. Vīmaṃsitvā gahetabbaṃ.	579	
PA_atk-s05_11a:580	Atha satthā sāriputtattherādīnaṃ pañcannaṃ bhikkhusatānaṃ cittācāramaññāya attano guṇe kathetumārabhi. Tena vuttaṃ –	58	
PA_atk-s05_11a:582	“Etesaṃ cittamaññāya, opammakusalo muni;	58	
PA_atk-s05_11a:583	Kaṅkhacchedo mahāvīro, kathesi attano guṇa”nti.	58	
PA_atk-s05_11a:584	Tattha opammakusaloti upamāya kusalo. Kaṅkhacchedoti sabbasattānaṃ saṃsayacchedako.	58	
PA_atk-s05_11a:585	Idāni te attano guṇe kathesi, te dassetuṃ –	58	
PA_atk-s05_11a:587	“Cattāro te asaṅkhyeyyā, koṭi yesaṃ na nāyati;	58	
PA_atk-s05_11a:588	Sattakāyo ca ākāso, cakkavāḷā canantakā;	58	
PA_atk-s05_11a:589	Buddhañāṇaṃ appameyyaṃ, na sakkā ete vijānitu”nti. – vuttaṃ;	58	
PA_atk-s05_11a:590_0	Tattha cattāroti gaṇanaparicchedo. Eteti idāni vattabbe atthe nidasseti. Asaṅkhyeyyāti	590	
PA_atk-s05_11a:590_1	saṅkhyātumasakkuṇeyyattā asaṅkhyeyyā, gaṇanapathaṃ vītivattāti attho. Koṭītiādi vā	590	
PA_atk-s05_11a:590_2	anto vā mariyādā. Yesanti yesaṃ catunnaṃ asaṅkhyeyyānaṃ. Na nāyatīti na paññāyati.	590	
PA_atk-s05_11a:590_3	Idāni te vuttappakāre cattāro asaṅkhyeyye dassetuṃ “sattakāyo”tiādi vuttaṃ. Sattakāyoti	590	
PA_atk-s05_11a:590_4	sattasamūho, sattakāyo ananto aparimāṇo appameyyo. Tathā ākāso ākāsassāpi anto natthi.	590	
PA_atk-s05_11a:590_5	Tathā cakkavāḷāni anantāni eva. Buddhañāṇaṃ sabbaññutaññāṇaṃ appameyyaṃ. Na sakkā	590	
PA_atk-s05_11a:590_6	ete vijānitunti yasmā panete anantā, tasmā na sakkā vijānituṃ.	590	
PA_atk-s05_11a:591_0	65. Idāni satthā attano iddhivikubbane sañjātacchariyabbhutānaṃ devamanussādīnaṃ	591	
PA_atk-s05_11a:591_1	kinnāmetaṃ acchariyaṃ, itopi visiṭṭhataraṃ acchariyaṃ abbhutaṃ atthi, mama taṃ suṇāthāti	591	
PA_atk-s05_11a:591_2	dhammadesanaṃ vaḍḍhento –	591	
PA_atk-s05_11a:592	“Kimetaṃ acchariyaṃ loke, yaṃ me iddhivikubbanaṃ;	59	
PA_atk-s05_11a:593	Aññe bahū acchariyā, abbhutā lomahaṃsanā”ti. – ādimāha;	59	
PA_atk-s05_11a:594_0	Tattha kinti paṭikkhepavacanaṃ.Etanti idaṃ iddhivikubbanaṃ sandhāyāha. Yanti ayaṃ	594	
PA_atk-s05_11a:594_1	yaṃ-saddo “yaṃ taṃ apucchimha akittayī no, aññaṃ taṃ pucchāma tadiṅgha brūhī”tiādīsu	594	
PA_atk-s05_11a:594_2	upayogavacane dissati. “Aṭṭhānametaṃ, bhikkhave, anavakāso; yaṃ ekissā lokadhātuyā	594	
PA_atk-s05_11a:594_3	dve arahanto sammāsambuddhā”ti ettha kāraṇavacane. “Yaṃ vipassī bhagavā kappe udapādī”ti	594	
PA_atk-s05_11a:594_4	ettha bhumme. “Yaṃ kho me, bhante, devānaṃ tāvatiṃsānaṃ sammukhā sutaṃ sammukhā paṭiggahitaṃ,	594	
PA_atk-s05_11a:594_5	ārocemi taṃ bhagavato”tiādīsu paccattavacane. Idhāpi paccattavacane daṭṭhabbo. Aññe	594	
PA_atk-s05_11a:594_6	bahū mama acchariyā abbhutavisesā santīti dīpeti.	594	
PA_atk-s05_11a:595	Idāni te acchariye dassento –	59	
PA_atk-s05_11a:597	“Yadāhaṃ tusite kāye, santusito nāmahaṃ tadā;	59	
PA_atk-s05_11a:598	Dasasahassī samāgamma, yācanti pañjalī mama”nti. – ādimāha;	59	
PA_atk-s05_11a:599_0	Tattha yadāti yasmiṃ kāle. Ahanti attānaṃ niddisati. Tusite kāyeti tusitasaṅkhāte	599	
PA_atk-s05_11a:599_1	devanikāye. Yadā panāhaṃ samattiṃsapāramiyo pūretvā pañcamahāpariccāge pariccajitvā	599	
PA_atk-s05_11a:599_2	ñātatthacariyalokatthacariyabuddhatthacariyānaṃ koṭiṃ patvā sattasatakamahādānāni	599	
PA_atk-s05_11a:599_3	datvā sattakkhattuṃ pathaviṃ kampetvā vessantarattabhāvato cavitvā dutiye cittavāre	599	
PA_atk-s05_11a:599_4	tusitabhavane nibbatto tadāpi santusito nāma devarājā ahosiṃ. Dasasahassī samāgammāti	599	
PA_atk-s05_11a:599_5	dasasahassacakkavāḷesu devatā sannipatitvāti attho. Yācanti pañjalī mamanti maṃ upasaṅkamitvā,	599	
PA_atk-s05_11a:599_6	“mārisa, tayā dasa pāramiyo pūrentena na sakkasampattiṃ na māra na brahma na cakkavattisampattiṃ	599	
PA_atk-s05_11a:599_7	patthentena pūritā, lokanittharaṇatthāya pana buddhattaṃ patthayamānena pūritā, so	599	
PA_atk-s05_11a:599_8	tava kālo, mārisa, buddhattāya samayo, mārisa, buddhattāyā”ti yācanti mamanti. Tena vuttaṃ –	599	
PA_atk-s05_11a:601	“Kālo kho te mahāvīra, uppajja mātukucchiyaṃ;	60	
PA_atk-s05_11a:602	Sadevakaṃ tārayanto, bujjhassu amataṃ pada”nti.	60	
PA_atk-s05_11a:603_0	Tattha kālo teti kālo tava, ayameva vā pāṭho. Uppajjāti paṭisandhiṃ gaṇha, “okkamā”tipi	603	
PA_atk-s05_11a:603_1	pāṭho. Sadevakanti sadevakaṃ lokanti attho. Tārayantoti ettha pāramiyo pūrentopi	603	
PA_atk-s05_11a:603_2	tārayati nāma, pāramiyo matthakaṃ pāpentopi tārayati nāma, vessantarattabhāvato cavitvā	603	
PA_atk-s05_11a:603_3	tusitapure paṭisandhiṃ gahetvā saṭṭhivassasatasahassādhikāni sattapaṇṇāsavassakoṭiyo	603	
PA_atk-s05_11a:603_4	tattha tiṭṭhantopi tārayati nāma, devatāhi yācito pañcavidhaṃ mahāvilokitaṃ viloketvā	603	
PA_atk-s05_11a:603_5	mahāmāyādeviyā kucchismiṃ paṭisandhiṃ gaṇhantopi dasamāse gabbhavāsaṃ vasantopi tārayati	603	
PA_atk-s05_11a:603_6	nāma, ekūnatiṃsa vassāni agāramajjhe tiṭṭhantopi tārayati nāma. Rāhulabhaddassa jātadivase	603	
PA_atk-s05_11a:603_7	channasahāyo kaṇḍakaṃ āruyha nikkhamantopi tīṇi rajjāni atikkamitvā anomāya nāma	603	
PA_atk-s05_11a:603_8	nadiyā tīre pabbajantopi tārayati nāma, chabbassāni padhānaṃ karontopi visākhapuṇṇamāyaṃ	603	
PA_atk-s05_11a:603_9	mahābodhimaṇḍaṃ āruyha mārabalaṃ vidhamitvā paṭhamayāme pubbenivāsaṃ anussaritvā	603	
PA_atk-s05_11a:603_10	majjhimayāme dibbacakkhuṃ visodhetvā pacchimayāme dvādasaṅgaṃ paṭiccasamuppādaṃ anulomapaṭilomato	6031	
PA_atk-s05_11a:603_11	sammasitvā sotāpattimaggaṃ paṭivijjhantopi tārayati nāma, sotāpattiphalakkhaṇepi,	6031	
PA_atk-s05_11a:603_12	sakadāgāmimaggakkhaṇepi, sakadāgāmiphalakkhaṇepi, anāgāmimaggakkhaṇepi, anāgāmiphalakkhaṇepi,	6031	
PA_atk-s05_11a:603_13	arahattamaggakkhaṇepi, arahattaphalakkhaṇepi tārayati nāma, yadā aṭṭhārasadevatākoṭisahassehi	6031	
PA_atk-s05_11a:603_14	pañcavaggiyānaṃ amatapānaṃ adāsi, tato paṭṭhāya tārayi nāmāti vuccati. Tena vuttaṃ –	6031	
PA_atk-s05_11a:604	“Sadevakaṃ tārayanto, bujjhassu amataṃ pada”nti.	60	
PA_atk-s05_11a:605_0	Atha mahāsatto devatāhi yāciyamānopi devatānaṃ paṭiññaṃ adatvāva kāladīpadesakulajanettiāyuparicchedavasena	605	
PA_atk-s05_11a:605_1	pañcavidhaṃ mahāvilokanaṃ nāma vilokesi. Tattha “kālo nu kho, na kālo”ti paṭhamaṃ	605	
PA_atk-s05_11a:605_2	kālaṃ vilokesi. Tattha vassasatasahassato uddhaṃ āyukālo kālo nāma na hoti. Kasmā?	605	
PA_atk-s05_11a:605_3	Jātijarāmaraṇādīnaṃ apākaṭattā, buddhānañca dhammadesanā nāma tilakkhaṇamuttā nāma	605	
PA_atk-s05_11a:605_4	natthi, tesaṃ aniccaṃ dukkhamanattāti kathentānaṃ “kinnāmete kathentī”ti na saddahanti,	605	
PA_atk-s05_11a:605_5	tato abhisamayo na hoti, tasmiṃ asati aniyyānikaṃ sāsanaṃ hoti. Tasmā so akālo. Vassasatato	605	
PA_atk-s05_11a:605_6	ūno āyukālopi kālo na hoti. Kasmā? Tadā sattā ussannakilesā honti, ussannakilesānañca	605	
PA_atk-s05_11a:605_7	dinno ovādo ovādaṭṭhāne na tiṭṭhati, tasmā sopi akālo. Vassasatasahassato paṭṭhāya	605	
PA_atk-s05_11a:605_8	heṭṭhā vassasatato paṭṭhāya uddhaṃ āyukālo kālo nāma. Idāni vassasatāyukā manussāti	605	
PA_atk-s05_11a:605_9	atha bodhisatto “nibbattitabbakālo”ti addasa.	605	
PA_atk-s05_11a:606_0	Tato dīpaṃ olokento “jambudīpeyeva buddhā nibbattantī”ti dīpaṃ passi. Tato jambudīpo	606	
PA_atk-s05_11a:606_1	nāma mahā dasayojanasahassaparimāṇo, katarasmiṃ nu kho padese buddhā nibbattantī”ti	606	
PA_atk-s05_11a:606_2	desaṃ vilokento majjhimadesaṃ passi. Tato kulaṃ vilokento “buddhā nāma lokasammate	606	
PA_atk-s05_11a:606_3	kule nibbattanti, idāni khattiyakulaṃ lokasammataṃ, tattha nibbattissāmi, suddhodano	606	
PA_atk-s05_11a:606_4	nāma me rājā pitā bhavissatī”ti kulaṃ addasa. Tato mātaraṃ vilokento “buddhamātā	606	
PA_atk-s05_11a:606_5	nāma lolā surādhuttā na hoti, akhaṇḍapañcasīlāti ayañca mahāmāyā nāma devī edisā,	606	
PA_atk-s05_11a:606_6	ayaṃ me mātā bhavissatīti kittakaṃ assā āyū”ti āvajjento dasannaṃ māsānaṃ upari sattadivasāni	606	
PA_atk-s05_11a:606_7	passi. Iti imaṃ pañcavidhavilokanaṃ viloketvā – “kālo me, mārisa, buddhabhāvāyā”ti	606	
PA_atk-s05_11a:606_8	devatānaṃ paṭiññaṃ datvā tattha yāvatāyukaṃ ṭhatvā tato cavitvā sakyarājakule māyādeviyā	606	
PA_atk-s05_11a:606_9	kucchiyaṃ paṭisandhiṃ aggahesi. Tena vuttaṃ –	606	
PA_atk-s05_11a:608	“Tusitā kāyā cavitvāna, yadā okkami kucchiyaṃ;	60	
PA_atk-s05_11a:609	Dasasahassīlokadhātu, kampittha dharaṇī tadā”ti. – ādi;	60	
PA_atk-s05_11a:610_0	Tattha okkamīti okkamiṃ pāvisiṃ. Kucchiyanti mātukucchimhi. Dasasahassīlokadhātu,	610	
PA_atk-s05_11a:610_1	kampitthāti sato sampajāno pana bodhisatto mātukucchiṃ okkamanto ekūnavīsatiyā paṭisandhicittesu	610	
PA_atk-s05_11a:610_2	mettāpubbabhāgassa somanassasahagatañāṇasampayuttaasaṅkhārikakusalacittassa sadisa	610	
PA_atk-s05_11a:610_3	mahāvipākacittena āsāḷhipuṇṇamāyaṃ uttarāsāḷhanakkhatteneva paṭisandhiṃ aggahesi.	610	
PA_atk-s05_11a:610_4	Tadā dasasahassīlokadhātu sakalāpi kampi saṅkampi sampakampīti attho. Dharaṇīti dhāreti	610	
PA_atk-s05_11a:610_5	sabbe thāvarajaṅgameti dharaṇī, pathavī.	610	
PA_atk-s05_11a:611_0	69. Sampajānova nikkhaminti ettha yadā panāhaṃ sato sampajānova mātukucchito dhammāsanato	611	
PA_atk-s05_11a:611_1	otaranto dhammakathiko viya nisseṇito otaranto puriso viya ca dve hatthe ca pāde	611	
PA_atk-s05_11a:611_2	ca pasāretvā ṭhitakova mātukucchisambhavena kenaci asucinā amakkhitova nikkhamiṃ.	611	
PA_atk-s05_11a:611_3	Sādhukāraṃ pavattentīti sādhukāraṃ pavattayanti, sādhukāraṃ dentīti attho. Pakampitthāti	611	
PA_atk-s05_11a:611_4	kampittha, okkamanepi mātukucchito nikkhamanepi dasasahassī pakampitthāti attho.	611	
PA_atk-s05_11a:612_0	70. Atha bhagavā gabbhokkantiādīsu attanā samasamaṃ adisvā gabbhokkantiādīsu attano	612	
PA_atk-s05_11a:612_1	acchariyadassanatthaṃ “okkanti me samo natthī”ti imaṃ gāthamāha. Tattha okkantīti	612	
PA_atk-s05_11a:612_2	gabbhokkantiyaṃ, bhummatthe paccattavacanaṃ, paṭisandhiggahaṇeti attho. Meti mayā.	612	
PA_atk-s05_11a:612_3	Samoti sadiso natthi. Jātitoti ettha jāyati etāya mātuyāti mātā “jātī”ti vuccati,	612	
PA_atk-s05_11a:612_4	tato jātito mātuyāti attho. Abhinikkhameti mātukucchito abhinikkhamane pasave satīti	612	
PA_atk-s05_11a:612_5	attho. Sambodhiyanti ettha pasatthā sundarā bodhi sambodhi. Ayaṃ pana bodhi-saddo	612	
PA_atk-s05_11a:612_6	rukkhamagganibbānasabbaññutaññāṇādīsu dissati – “bodhirukkhamūle paṭhamābhisambuddho”ti	612	
PA_atk-s05_11a:612_7	ca, “antarā ca gayaṃ antarā ca bodhi”nti ca āgataṭṭhāne hi rukkho bodhīti vuccati.	612	
PA_atk-s05_11a:612_8	“Bodhi vuccati catūsu maggesu ñāṇa”nti āgataṭṭhāne maggo. “Patvāna bodhiṃ amataṃ	612	
PA_atk-s05_11a:612_9	asaṅkhata”nti āgataṭṭhāne nibbānaṃ. “Pappoti bodhiṃ varabhūrimedhaso”ti āgataṭṭhāne	612	
PA_atk-s05_11a:612_10	sabbaññutaññāṇaṃ. Idha pana bhagavato arahattamaggañāṇaṃ adhippetaṃ. Apare “sabbaññutaññāṇa”ntipi	6121	
PA_atk-s05_11a:612_11	vadanti, tassaṃ sambodhiyaṃ ahaṃ seṭṭhoti attho.	6121	
PA_atk-s05_11a:613_0	Kasmā pana bhagavā sambodhiṃ paṭicca attānaṃ pasaṃsatīti? Sabbaguṇadāyakattā. Bhagavato	613	
PA_atk-s05_11a:613_1	hi sambodhi sabbaguṇadāyikā sabbepi niravasese buddhaguṇe dadāti, na pana aññesaṃ.	613	
PA_atk-s05_11a:613_2	Aññesaṃ pana kassaci arahattamaggo arahattaphalameva deti, kassaci tisso vijjā, kassaci	613	
PA_atk-s05_11a:613_3	cha abhiññā, kassaci catasso paṭisambhidā, kassaci sāvakapāramiñāṇaṃ, paccekabuddhānaṃ	613	
PA_atk-s05_11a:613_4	paccekabodhiñāṇameva deti. Buddhānaṃ pana sabbaguṇasampattiṃ deti. Tasmā bhagavā	613	
PA_atk-s05_11a:613_5	sabbaguṇadāyakattā “sambodhiyaṃ ahaṃ seṭṭho”ti attānaṃ pasaṃsati. Api ca bhūmiṃ cāletvā	613	
PA_atk-s05_11a:613_6	sambodhiṃ pāpuṇi, tasmā “sambodhiyaṃ ahaṃ seṭṭho”ti vadati. Dhammacakkappavattaneti	613	
PA_atk-s05_11a:613_7	ettha dhammacakkaṃ pana duvidhaṃ hoti – paṭivedhañāṇañca desanāñāṇañcāti. Tattha	613	
PA_atk-s05_11a:613_8	paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ	613	
PA_atk-s05_11a:613_9	ariyaphalāvahaṃ desanāñāṇaṃ. Paṭivedhañāṇaṃ lokuttaraṃ kusalaṃ upekkhāsahagataṃ avitakkaavicāraṃ,	613	
PA_atk-s05_11a:613_10	desanāñāṇaṃ lokiyaṃ abyākataṃ, ubhayampi panetaṃ aññehi asādhāraṇaṃ. Idha pana desanāñāṇaṃ adhippetaṃ.	6131	
PA_atk-s05_11a:614_0	71. Idāni bhagavato gabbhokkamaneva pathavikampanādikaṃ pavattiṃ sutvā “aho acchariyaṃ	614	
PA_atk-s05_11a:614_1	loke”ti devatāhi ayaṃ gāthā vuttā. Tattha buddhānaṃ guṇamahantatāti aho buddhānaṃ	614	
PA_atk-s05_11a:614_2	guṇamahantabhāvo, aho buddhānaṃ mahānubhāvoti attho dasasahassīlokadhātu, chappakāraṃ	614	
PA_atk-s05_11a:614_3	pakampathāti dasasu cakkavāḷasahassesu mahāpathavī chappakāraṃ pakampittha calittha.	614	
PA_atk-s05_11a:614_4	Kathaṃ? Puratthimato unnamati pacchimato onamati, pacchimato unnamati puratthimato	614	
PA_atk-s05_11a:614_5	onamati, uttarato unnamati dakkhiṇato onamati, dakkhiṇato unnamati uttarato onamati,	614	
PA_atk-s05_11a:614_6	majjhimato unnamati pariyantato onamati, pariyantato unnamati majjhimato onamatīti	614	
PA_atk-s05_11a:614_7	evaṃ chappakāraṃ anilabalacalitajalataraṅgabhaṅgasaṅghaṭṭitā viya nāvā catunahutādhikadviyojanasatasahassabahalā	614	
PA_atk-s05_11a:614_8	pathavisandhārakajalapariyantā acetanāpi samānā sacetanā viya ayaṃ mahāpathavī pītiyā	614	
PA_atk-s05_11a:614_9	naccantī viya akampitthāti attho. Obhāso ca mahā āsīti atikkammeva devānaṃ devānubhāvaṃ	614	
PA_atk-s05_11a:614_10	uḷāro obhāso ahosīti attho. Accheraṃ lomahaṃsananti accherañca lomahaṃsanañca ahosīti attho.	6141	
PA_atk-s05_11a:615_0	72. Idāni pathavikampanālokapātubhāvādīsu acchariyesu vattamānesu bhagavato pavattidassanatthaṃ	615	
PA_atk-s05_11a:615_1	“bhagavā tamhi samaye”tiādigāthāyo vuttā. Tattha lokajeṭṭhoti lokaseṭṭho. Sadevakanti	615	
PA_atk-s05_11a:615_2	sadevakassa lokassa, sāmiatthe upayogavacanaṃ daṭṭhabbaṃ. Dassayantoti pāṭihāriyaṃ dassento.	615	
PA_atk-s05_11a:616_0	73. Caṅkamantovāti dasalokadhātusahassāni ajjhottharitvā ṭhite tasmiṃ ratanamaye	616	
PA_atk-s05_11a:616_1	caṅkame caṅkamamānova kathesi. Lokanāyakoti atha satthā manosilātale sīhanādaṃ nadanto	616	
PA_atk-s05_11a:616_2	sīho viya gajjanto pāvussakamegho viya ca ākāsagaṅgaṃ otārento viya ca aṭṭhaṅgasamannāgatena	616	
PA_atk-s05_11a:616_3	savanīyena kamanīyena brahmassarena nānānayavicittaṃ catusaccapaṭisaṃyuttaṃ tilakkhaṇāhataṃ	616	
PA_atk-s05_11a:616_4	madhuradhammakathaṃ kathesīti attho.	616	
PA_atk-s05_11a:617_0	Antarā na nivatteti, catuhatthe caṅkame yathāti ettha satthārā pana nimmitassa tassa	617	
PA_atk-s05_11a:617_1	caṅkamassa ekā koṭi pācīnacakkavāḷamukhavaṭṭiyaṃ ekā pacchimacakkavāḷamukhavaṭṭiyaṃ	617	
PA_atk-s05_11a:617_2	evaṃ ṭhite tasmiṃ ratanacaṅkame caṅkamamāno satthā ubho koṭiyo patvāva nivattati,	617	
PA_atk-s05_11a:617_3	antarā ubho koṭiyo apatvā na nivattati. Yathā catuhatthappamāṇe caṅkame caṅkamamāno	617	
PA_atk-s05_11a:617_4	ubho koṭiyo sīghameva patvā nivattati, evaṃ antarā na nivattatīti attho. Kiṃ pana	617	
PA_atk-s05_11a:617_5	bhagavā dasasahassayojanappamāṇāyāmaṃ caṅkamaṃ rassamakāsi, tāvamahantaṃ vā attabhāvaṃ	617	
PA_atk-s05_11a:617_6	nimminīti? Na panevamakāsi. Acinteyyo buddhānaṃ buddhānubhāvo. Akaniṭṭhabhavanato	617	
PA_atk-s05_11a:617_7	paṭṭhāya yāva avīci, tāva ekaṅgaṇā ahosi. Tiriyato ca dasacakkavāḷasahassāni ekaṅgaṇāni	617	
PA_atk-s05_11a:617_8	ahesuṃ. Devā manusse passanti, manussāpi deve passanti. Yathā sabbe devamanussā pakatiyā	617	
PA_atk-s05_11a:617_9	caṅkamamānaṃ passanti, evaṃ bhagavantaṃ caṅkamamānaṃ passiṃsūti. Bhagavā pana caṅkamantova	617	
PA_atk-s05_11a:617_10	dhammaṃ deseti antarāsamāpattiñca samāpajjati.	6171	
PA_atk-s05_11a:618_0	Atha āyasmā sāriputto aparimitasamayasamupacitakusalabalajanitadvattiṃsavaralakkhaṇopasobhitaṃ	618	
PA_atk-s05_11a:618_1	asītānubyañjanavirājitaṃ varasarīraṃ saradasamaye paripuṇṇaṃ viya rajanikaraṃ sabbaphāliphullaṃ	618	
PA_atk-s05_11a:618_2	viya ca yojanasatubbedhaṃ pāricchattakaṃ aṭṭhārasaratanubbedhaṃ byāmappabhāparikkhepasassirikaṃ	618	
PA_atk-s05_11a:618_3	varakanakagirimiva jaṅgamaṃ anopamāya buddhalīḷāya anopamena buddhasirivilāsena caṅkamantaṃ	618	
PA_atk-s05_11a:618_4	dasasahassidevagaṇaparivutaṃ bhagavantaṃ addasa. Disvāna ayaṃ pana sakalāpi dasasahassī	618	
PA_atk-s05_11a:618_5	lokadhātu sannipatitā, mahatiyā panettha dhammadesanāya bhavitabbaṃ, buddhavaṃsadesanā	618	
PA_atk-s05_11a:618_6	pana bahūpakārā bhagavati pasādāvahā, yaṃnūnāhaṃ dasabalassa abhinīhārato paṭṭhāya	618	
PA_atk-s05_11a:618_7	buddhavaṃsaṃ paripuccheyya”nti cintetvā ekaṃsaṃ cīvaraṃ katvā bhagavantaṃ upasaṅkamitvā	618	
PA_atk-s05_11a:618_8	dasanakhasamujjalaṃ jalajāmalāvikala-kamala-makulasadisaṃ añjaliṃ sirasi katvā bhagavantaṃ	618	
PA_atk-s05_11a:618_9	“kīdiso te mahāvīrā”tiādikaṃ paripucchi. Tena vuttaṃ –	618	
PA_atk-s05_11a:620	“Sāriputto mahāpañño, samādhijjhānakovido;	62	
PA_atk-s05_11a:621	Paññāya pāramippatto, pucchati lokanāyakaṃ.	62	
PA_atk-s05_11a:623	“Kīdiso te mahāvīra, abhinīhāro naruttama;	62	
PA_atk-s05_11a:624	Kamhi kāle tayā dhīra, patthitā bodhimuttamā”ti. –	62	
PA_atk-s05_11a:625_0	Ādi. Kā nāmāyaṃ anusandhīti? Pucchānusandhi nāma. Tisso hi anusandhiyo – pucchānusandhi	625	
PA_atk-s05_11a:625_1	ajjhāsayānusandhi yathānusandhīti. Tattha “evaṃ vutte aññataro bhikkhu bhagavantaṃ	625	
PA_atk-s05_11a:625_2	etadavoca – “kiṃ nu kho, bhante, orimaṃ tīraṃ kiṃ pārimaṃ tīra”nti evaṃ pucchantānaṃ	625	
PA_atk-s05_11a:625_3	bhagavatā vissajjitasuttavasena pucchānusandhi veditabbā.	625	
PA_atk-s05_11a:626_0	“Atha kho aññatarassa bhikkhuno evaṃ cetaso parivitakko udapādi ‘iti kira, bho, rūpaṃ	626	
PA_atk-s05_11a:626_1	anattā, vedanā anattā, saññā anattā, saṅkhārā anattā, viññāṇaṃ anattā, anattakatāni	626	
PA_atk-s05_11a:626_2	kammāni kamattānaṃ phusissantī’ti. Atha kho bhagavā tassa bhikkhuno cetasā cetoparivitakkamaññāya	626	
PA_atk-s05_11a:626_3	bhikkhū āmantesi – ṭhānaṃ kho panetaṃ, bhikkhave, vijjati, yaṃ idhekacco moghapuriso	626	
PA_atk-s05_11a:626_4	avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya	626	
PA_atk-s05_11a:626_5	‘iti kira, bho, rūpaṃ anattā, vedanā anattā, saññā anattā, saṅkhārā anattā, viññāṇaṃ	626	
PA_atk-s05_11a:626_6	anattā, anattakatāni kammāni kamattānaṃ phusissantī’ti…pe… taṃ kiṃ maññatha, bhikkhave,	626	
PA_atk-s05_11a:626_7	rūpaṃ niccaṃ vā aniccaṃ vā”ti evaṃ paresaṃ ajjhāsayaṃ viditvā bhagavatā vuttavasena	626	
PA_atk-s05_11a:626_8	ajjhāsayānusandhi veditabbā.	626	
PA_atk-s05_11a:627_0	Yena pana dhammena ādimhi desanā uṭṭhitā, tassa dhammassa anurūpadhammavasena vā	627	
PA_atk-s05_11a:627_1	paṭikkhepavasena vā yesu suttesu uparidesanā āgacchati, tesaṃ vasena yathānusandhi	627	
PA_atk-s05_11a:627_2	veditabbā. Tena vuttaṃ “pucchānusandhī”ti.	627	
PA_atk-s05_11a:628_0	Tattha paññāya pāramippattoti sāvakapāramiñāṇassa matthakaṃ patto. Pucchatīti apucchi.	628	
PA_atk-s05_11a:628_1	Tattha pucchā nāma adiṭṭhajotanāpucchā, diṭṭhasaṃsandanāpucchā, vimaticchedanāpucchā,	628	
PA_atk-s05_11a:628_2	anumatipucchā, kathetukamyatāpucchāti pañcavidhā hoti. Tatthāyaṃ therassa katamā	628	
PA_atk-s05_11a:628_3	pucchāti ce? Yasmā panāyaṃ buddhavaṃso kappasatasahassādhikaasaṅkhyeyyopacitapuññasambhārānaṃ	628	
PA_atk-s05_11a:628_4	paccekabuddhānaṃ kappasatasahassādhikaasaṅkhyeyyopacitapuññasambhārānaṃ dvinnaṃ aggasāvakānañca	628	
PA_atk-s05_11a:628_5	kappasatasahassopacitapuññasambhārānaṃ sesamahāsāvakānaṃ vā avisayo, sabbaññubuddhānaṃyeva	628	
PA_atk-s05_11a:628_6	visayo, tasmā therassa adiṭṭhajotanā pucchāti veditabbā.	628	
PA_atk-s05_11a:629_0	Kīdisoti pucchanākāro, kiṃpakāroti attho. Teti tava. Abhinīhāroti abhinīhāro nāma	629	
PA_atk-s05_11a:629_1	buddhabhāvatthaṃ mānasaṃ bandhitvā “buddhabyākaraṇaṃ aladdhā na uṭṭhahissāmī”ti vīriyamadhiṭṭhāya	629	
PA_atk-s05_11a:629_2	nipajjanaṃ. Tena vuttaṃ –	629	
PA_atk-s05_11a:630	“Kīdiso te mahāvīra, abhinīhāro naruttamā”ti.	63	
PA_atk-s05_11a:631_0	Kamhi kāleti tasmiṃ kāle. Patthitāti icchitā abhikaṅkhitā, “buddho bodheyyaṃ mutto	631	
PA_atk-s05_11a:631_1	moceyya”ntiādinā nayena buddhabhāvāya paṇidhānaṃ kadā katanti apucchi. Bodhīti sammāsambodhi,	631	
PA_atk-s05_11a:631_2	arahattamaggañāṇassa ca sabbaññutaññāṇassa cetaṃ adhivacanaṃ. Uttamāti sāvakabodhipaccekabodhīhi	631	
PA_atk-s05_11a:631_3	seṭṭhattā uttamāti vuttā. Ubhinnamantarā ma-kāro padasandhikaro.	631	
PA_atk-s05_11a:632	Idāni buddhabhāvakārake dhamme pucchanto –	63	
PA_atk-s05_11a:634	“Dānaṃ sīlañca nekkhammaṃ, paññāvīriyañca kīdisaṃ;	63	
PA_atk-s05_11a:635	Khantisaccamadhiṭṭhānaṃ, mettupekkhā ca kīdisā.	63	
PA_atk-s05_11a:637	“Dasa pāramī tayā dhīra, kīdisī lokanāyaka;	63	
PA_atk-s05_11a:638	Kathaṃ upapāramī puṇṇā, paramatthapāramī katha”nti. – āha;	63	
PA_atk-s05_11a:639_0	Tattha dānapāramiyaṃ tāva bāhirabhaṇḍapariccāgo pāramī nāma, aṅgapariccāgo upapāramī	639	
PA_atk-s05_11a:639_1	nāma, jīvitapariccāgo paramatthapāramī nāmāti. Esa nayo sesapāramīsupi. Evaṃ dasa	639	
PA_atk-s05_11a:639_2	pāramiyo dasa upapāramiyo dasa paramatthapāramiyoti samattiṃsa pāramiyo honti. Tattha	639	
PA_atk-s05_11a:639_3	bodhisattassa dānapāramitāya pūritattabhāvānaṃ parimāṇaṃ nāma natthi. Ekantena panassa sasapaṇḍitajātake –	639	
PA_atk-s05_11a:640	“Bhikkhāya upagataṃ disvā, sakattānaṃ pariccajiṃ;	64	
PA_atk-s05_11a:641	Dānena me samo natthi, esā me dānapāramī”ti. –	64	
PA_atk-s05_11a:642	Evaṃ paraṃ jīvitapariccāgaṃ karontassa dānapāramī paramatthapāramī nāma jātā.	64	
PA_atk-s05_11a:643	Tathā sīlapāramitāya pūritattabhāvānaṃ parimāṇaṃ nāma natthi. Ekanteneva panassa saṅkhapālajātake –	64	
PA_atk-s05_11a:644	“Sūlehi vinivijjhante, koṭṭayantepi sattibhi;	64	
PA_atk-s05_11a:645	Bhojaputte na kuppāmi, esā me sīlapāramī”ti. –	64	
PA_atk-s05_11a:646	Evaṃ attapariccāgaṃ karontassa sīlapāramī paramatthapāramī nāma jātā.	64	
PA_atk-s05_11a:647	Tathā mahārajjaṃ pahāya nekkhammapāramiyā pūritattabhāvānaṃ parimāṇaṃ nāma natthi. Ekantena panassa cūḷasutasomajātake –	64	
PA_atk-s05_11a:648	“Mahārajjaṃ hatthagataṃ, kheḷapiṇḍaṃva chaḍḍayiṃ;	64	
PA_atk-s05_11a:649	Cajato na hoti lagganaṃ, esā me nekkhammapāramī”ti. –	64	
PA_atk-s05_11a:650	Evaṃ nissaṅgatāya rajjaṃ chaḍḍetvā nikkhamantassa nekkhammapāramī paramatthapāramī nāma jātā.	65	
PA_atk-s05_11a:651	Tathā mahosadhapaṇḍitakālādīsu paññāpāramiyā pūritattabhāvānaṃ parimāṇaṃ nāma natthi. Ekantena panassa sattubhattakapaṇḍitakāle –	65	
PA_atk-s05_11a:652	“Paññāya vicinantohaṃ, brāhmaṇaṃ mocayiṃ dukhā;	65	
PA_atk-s05_11a:653	Paññāya me samo natthi, esā me paññāpāramī”ti. –	65	
PA_atk-s05_11a:654	Antobhastagataṃ sappaṃ dassentassa paññāpāramī paramatthapāramī nāma jātā.	65	
PA_atk-s05_11a:655	Tathā vīriyapāramitāya pūritattabhāvānaṃ parimāṇaṃ nāma natthi. Ekantena panassa mahājanakajātake –	65	
PA_atk-s05_11a:656	“Atīradassī jalamajjhe, hatā sabbeva mānusā;	65	
PA_atk-s05_11a:657	Cittassa aññathā natthi, esā me vīriyapāramī”ti. –	65	
PA_atk-s05_11a:658	Evaṃ mahāsamuddaṃ tarantassa vīriyapāramī paramatthapāramī nāma jātā.	65	
PA_atk-s05_11a:659	Tathā khantivādijātake –	65	
PA_atk-s05_11a:660	“Acetanaṃva koṭṭente, tiṇhena pharasunā mamaṃ;	66	
PA_atk-s05_11a:661	Kāsirāje na kuppāmi, esā me khantipāramī”ti. –	66	
PA_atk-s05_11a:662	Evaṃ acetanabhāvena viya mahādukkhaṃ adhivāsentassa khantipāramī paramatthapāramī nāma jātā.	66	
PA_atk-s05_11a:663	Tathā mahāsutasomajātake –	66	
PA_atk-s05_11a:664	“Saccavācaṃnurakkhanto, cajitvā mama jīvitaṃ;	66	
PA_atk-s05_11a:665	Mocesiṃ ekasataṃ khattiye, esā me saccapāramī”ti. –	66	
PA_atk-s05_11a:666	Evaṃ jīvitaṃ cajitvā saccaṃ anurakkhantassa saccapāramī paramatthapāramī nāma jātā.	66	
PA_atk-s05_11a:667	Tathā mūgapakkhajātake –	66	
PA_atk-s05_11a:668	“Mātā pitā na me dessā, attā me na ca dessiyo;	66	
PA_atk-s05_11a:669	Sabbaññutaṃ piyaṃ mayhaṃ, tasmā vataṃ adhiṭṭhahi”nti. –	66	
PA_atk-s05_11a:670	Evaṃ jīvitampi pariccajitvā vataṃ adhiṭṭhahantassa adhiṭṭhānapāramī paramatthapāramī nāma jātā.	67	
PA_atk-s05_11a:671	Tathā suvaṇṇasāmajātake –	67	
PA_atk-s05_11a:672	“Na maṃ koci uttasati, napi bhāyāmi kassaci;	67	
PA_atk-s05_11a:673	Mettābalenupatthaddho, ramāmi pavane tadā”ti. –	67	
PA_atk-s05_11a:674	Evaṃ jīvitampi anoloketvā mettāyantassa mettāpāramī paramatthapāramī nāma jātā.	67	
PA_atk-s05_11a:675	Tato lomahaṃsajātake –	67	
PA_atk-s05_11a:676	“Susāne seyyaṃ kappemi, chavaṭṭhikaṃ upanidhāyahaṃ;	67	
PA_atk-s05_11a:677	Gāmaṇḍalā upagantvā, rūpaṃ dassentinappaka”nti. –	67	
PA_atk-s05_11a:678_0	Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi	678	
PA_atk-s05_11a:678_1	upekkhaṃ anativattantassa upekkhāpāramī paramatthapāramī nāma jātā. Ayamettha saṅkhepo,	678	
PA_atk-s05_11a:678_2	vitthāro pana cariyāpiṭakato gahetabbo.	678	
PA_atk-s05_11a:679	Idāni therena puṭṭhassa bhagavato byākaraṇaṃ dassentehi saṅgītikārakehi –	67	
PA_atk-s05_11a:681	“Tassa puṭṭho viyākāsi, karavīkamadhuragiro;	68	
PA_atk-s05_11a:682	Nibbāpayanto hadayaṃ, hāsayanto sadevakaṃ.	68	
PA_atk-s05_11a:684	“Atītabuddhānaṃ jinānaṃ desitaṃ, nikīlitaṃ buddhaparamparāgataṃ;	68	
PA_atk-s05_11a:685	Pubbenivāsānugatāya buddhiyā, pakāsayī lokahitaṃ sadevake”ti. – vuttaṃ;	68	
PA_atk-s05_11a:686_0	Tattha tassa puṭṭho viyākāsīti tena dhammasenāpatinā puṭṭho hutvā tassa byākāsi,	686	
PA_atk-s05_11a:686_1	attano abhinīhārato paṭṭhāya abhisambodhipariyosānaṃ sabbaṃ buddhavaṃsaṃ kathesīti	686	
PA_atk-s05_11a:686_2	attho. Karavīkamadhuragiroti karavīkasakuṇassa viya madhurā girā yassa so karavīkamadhuragiro,	686	
PA_atk-s05_11a:686_3	karavīkamadhuramañjussaroti attho. Tatridaṃ karavīkānaṃ madhurassaratā – karavīkasakuṇā	686	
PA_atk-s05_11a:686_4	kira madhurarasaṃ ambapakkaṃ mukhatuṇḍakena paharitvā paggharitaṃ phalarasaṃ pivitvā	686	
PA_atk-s05_11a:686_5	pakkhena tāḷaṃ datvā vikūjamāne catuppadā madamattā viya laḷituṃ ārabhanti, gocarapasutāpi	686	
PA_atk-s05_11a:686_6	catuppadagaṇā mukhagatānipi tiṇāni chaḍḍetvā taṃ nādaṃ suṇanti, vāḷamigā khuddakamige	686	
PA_atk-s05_11a:686_7	anubandhamānā ukkhittaṃ pādaṃ anikkhipitvā cittakatā viya tiṭṭhanti, anubandhamigāpi	686	
PA_atk-s05_11a:686_8	maraṇabhayaṃ hitvā tiṭṭhanti, ākāse pakkhandantā pakkhinopi pakkhe pasāretvā tiṭṭhanti,	686	
PA_atk-s05_11a:686_9	udake macchāpi kaṇṇapaṭalaṃ acālentā taṃ saddaṃ suṇamānā tiṭṭhanti. Evaṃ madhurassarā	686	
PA_atk-s05_11a:686_10	karavīkā. Nibbāpayanto hadayanti kilesaggisantattasabbajanamānasaṃ dhammakathāmatadhārāya	6861	
PA_atk-s05_11a:686_11	sītibhāvaṃ janayantoti attho. Hāsayantoti tosayanto. Sadevakanti sadevakaṃ lokaṃ.	6861	
PA_atk-s05_11a:687_0	Atītabuddhānanti atītānaṃ buddhānaṃ. Amhākaṃ bhagavato abhinīhārassa purato pana	687	
PA_atk-s05_11a:687_1	taṇhaṅkaro medhaṅkaro saraṇaṅkaro dīpaṅkaroti cattāro buddhā ekasmiṃ kappe nibbattiṃsu.	687	
PA_atk-s05_11a:687_2	Tesaṃ aparabhāge koṇḍaññādayo tevīsati buddhāti sabbe dīpaṅkarādayo catuvīsati buddhā	687	
PA_atk-s05_11a:687_3	idha “atītabuddhā”ti adhippetā, tesaṃ atītabuddhānaṃ. Jinānanti tasseva vevacanaṃ.	687	
PA_atk-s05_11a:687_4	Desitanti kathitaṃ. Catuvīsatiyā buddhānaṃ catusaccapaṭisaṃyuttaṃ dhammakathaṃ. Nikīlitanti	687	
PA_atk-s05_11a:687_5	tesaṃ caritaṃ kappajātigottāyubodhisāvakasannipātaupaṭṭhākamātāpituputtabhariyāparicchedādikaṃ	687	
PA_atk-s05_11a:687_6	nikīlitaṃ nāma. Buddhaparamparāgatanti dīpaṅkaradasabalato paṭṭhāya yāva kassapaparamparato	687	
PA_atk-s05_11a:687_7	āgataṃ desitaṃ nikīlitaṃ vāti attho. Pubbenivāsānugatāya buddhiyāti ekampi jātiṃ	687	
PA_atk-s05_11a:687_8	dvepi jātiyoti evaṃ vibhattaṃ pubbe nivuṭṭhakkhandhasantānasaṅkhātaṃ pubbenivāsaṃ	687	
PA_atk-s05_11a:687_9	anugatā upagatā tāya pubbenivāsānugatāya buddhiyā, pubbenivāsānussatiñāṇenāti attho.	687	
PA_atk-s05_11a:687_10	Pakāsayīti byākāsi. Lokahitanti sabbalokahitaṃ buddhavaṃsaṃ. Sadevaketi sadevake loketi attho.	6871	
PA_atk-s05_11a:688_0	80. Atha bhagavā karuṇāsītalena hadayena sadevakaṃ lokaṃ savane niyojento “pītipāmojjajanana”ntiādimāha.	688	
PA_atk-s05_11a:688_1	Tattha pītipāmojjajanananti pītipāmojjakaraṃ pītiyā pubbabhāgaṃ pāmojjaṃ, pañcavaṇṇāya	688	
PA_atk-s05_11a:688_2	pītiyā janananti attho. Sokasallavinodananti sokasaṅkhātānaṃ sallānaṃ vinodanaṃ viddhaṃsanaṃ.	688	
PA_atk-s05_11a:688_3	Sabbasampattipaṭilābhanti sabbāpi devamanussasampattiādayo sampattiyo paṭilabhanti	688	
PA_atk-s05_11a:688_4	etenāti sabbasampattipaṭilābho, taṃ sabbasampattipaṭilābhaṃ buddhavaṃsadesananti	688	
PA_atk-s05_11a:688_5	attho. Cittīkatvāti citte katvā, buddhānussatiṃ purakkhatvāti attho. Suṇāthāti nisāmetha	688	
PA_atk-s05_11a:688_6	nibodhatha. Meti mama.	688	
PA_atk-s05_11a:689_0	81. Madanimmadananti jātimadādīnaṃ sabbamadānaṃ nimmadanakaraṃ. Sokanudanti soko	689	
PA_atk-s05_11a:689_1	nāma ñātibyasanādīhi phuṭṭhassa cittasantāpo. Kiñcāpi atthato domanassameva hoti,	689	
PA_atk-s05_11a:689_2	evaṃ santepi antonijjhānalakkhaṇo, cetaso parinijjhāyanaraso, anusocanapaccupaṭṭhāno,	689	
PA_atk-s05_11a:689_3	taṃ sokaṃ nudatīti sokanudo, taṃ sokanudaṃ. Saṃsāraparimocananti saṃsārabandhanato	689	
PA_atk-s05_11a:689_4	parimocanakaraṃ. “Saṃsārasamatikkama”ntipi pāṭho, tassa saṃsārasamatikkamakaranti attho.	689	
PA_atk-s05_11a:690_0	Sabbadukkhakkhayanti ettha dukkha-saddo dukkhavedanā-dukkhavatthu-dukkhārammaṇa-dukkhapaccaya-dukkhaṭṭhānādīsu	690	
PA_atk-s05_11a:690_1	dissati. Ayañhi “dukkhassa ca pahānā”tiādīsu dukkhavedanāyaṃ dissati. “Jātipi dukkhā	690	
PA_atk-s05_11a:690_2	jarāpi dukkhā”tiādīsu dukkhavatthusmiṃ. “Yasmā ca kho, mahāli, rūpaṃ dukkhaṃ dukkhānupatitaṃ	690	
PA_atk-s05_11a:690_3	dukkhāvakkanta”ntiādīsu dukkhārammaṇe. “Dukkho pāpassa uccayo”tiādīsu dukkhapaccaye.	690	
PA_atk-s05_11a:690_4	“Yāvañcidaṃ, bhikkhave, na sukarā akkhānena pāpuṇitaṃ yāva dukkhā nirayā”tiādīsu	690	
PA_atk-s05_11a:690_5	dukkhaṭṭhāne. Idha panāyaṃ dukkhavatthusmiṃ dukkhapaccayepi ca daṭṭhabbo. Tasmā jātiādisabbadukkhakkhayakaranti	690	
PA_atk-s05_11a:690_6	attho. Magganti ettha kusalatthikehi maggīyati, kilese vā mārento gacchatīti maggoti	690	
PA_atk-s05_11a:690_7	buddhavaṃsadesanā vuccati, taṃ nibbānassa maggabhūtaṃ buddhavaṃsadesanaṃ. Sakkaccanti	690	
PA_atk-s05_11a:690_8	sakkaccaṃ cittīkatvā, ohitasotā hutvāti attho. Paṭipajjathāti adhitiṭṭhatha, suṇāthāti	690	
PA_atk-s05_11a:690_9	attho. Atha vā pītipāmojjajananaṃ sokasallavinodanaṃ sabbasampattipaṭilābhahetubhūtaṃ	690	
PA_atk-s05_11a:690_10	imaṃ buddhavaṃsadesanaṃ sutvā idāni madanimmadanādiguṇavisesāvahaṃ sabbadukkhakkhayaṃ	6901	
PA_atk-s05_11a:690_11	buddhabhāvamaggaṃ paṭipajjathāti sabbesaṃ devamanussānaṃ buddhattaṃ paṇidhāya ussāhaṃ	6901	
PA_atk-s05_11a:690_12	janeti. Sesamettha uttānamevāti.	6901	
PA_atk-s05_11a:691	Iti madhuratthavilāsiniyā buddhavaṃsa-aṭṭhakathāya	69	
PA_atk-s05_11a:692	Ratanacaṅkamanakaṇḍavaṇṇanā niṭṭhitā.	69	
PA_atk-s05_11a:693	Niṭṭhitā ca sabbākārena abbhantaranidānassatthavaṇṇanā.	69	
PA_atk-s05_11a:694	2. Sumedhapatthanākathāvaṇṇanā	69	
PA_atk-s05_11a:695	Idāni –	69	
PA_atk-s05_11a:697	“Kappe ca satasahasse, caturo ca asaṅkhiye;	69	
PA_atk-s05_11a:698	Amaraṃ nāma nagaraṃ, dassaneyyaṃ manorama”nti. –	69	
PA_atk-s05_11a:699_0	Ādinayappavattāya buddhavaṃsavaṇṇanāya okāso anuppatto. Sā panesā buddhavaṃsavaṇṇanā	699	
PA_atk-s05_11a:699_1	yasmā suttanikkhepaṃ vicāretvā vuccamānā pākaṭā hoti, tasmā suttanikkhepavicāraṇā	699	
PA_atk-s05_11a:699_2	tāva veditabbā. Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti.	699	
PA_atk-s05_11a:699_3	Tattha yāni suttāni bhagavā parehi anajjhiṭṭho kevalaṃ attano ajjhāsayena kathesi.	699	
PA_atk-s05_11a:699_4	Seyyathidaṃ – ākaṅkheyyasuttaṃ vatthasuttanti evamādīni, tesaṃ attajjhāsayo nikkhepo.	699	
PA_atk-s05_11a:700_0	Yāni vā pana “paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ	700	
PA_atk-s05_11a:700_1	uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ bujjhanakabhāvañca	700	
PA_atk-s05_11a:700_2	oloketvā parajjhāsayavasena kathitāni. Seyyathidaṃ – rāhulovādasuttaṃ dhammacakkappavattanasuttanti	700	
PA_atk-s05_11a:700_3	evamādīni, tesaṃ parajjhāsayo nikkhepo.	700	
PA_atk-s05_11a:701	Bhagavantaṃ upasaṅkamitvā te te devamanussā pañhaṃ pucchanti. Evaṃ puṭṭhena pana bhagavatā yāni kathitāni devatāsaṃyutta bojjhaṅgasaṃyuttādīni tesaṃ pucchāvasiko nikkhepo.	70	
PA_atk-s05_11a:702_0	Yāni vā pana uppannaṃ kāraṇaṃ paṭicca desitāni dhammadāyāda- puttamaṃsūpamādīni,	702	
PA_atk-s05_11a:702_1	tesaṃ aṭṭhuppattiko nikkhepo. Evametesu catūsu suttanikkhepesu imassa buddhavaṃsassa	702	
PA_atk-s05_11a:702_2	pucchāvasiko nikkhepo. Pucchāvasena hi bhagavatā ayaṃ nikkhitto. Kassa pucchāvasena?	702	
PA_atk-s05_11a:702_3	Āyasmato sāriputtattherassa. Vuttañhetaṃ asmiṃ nidānasmiṃ eva –	702	
PA_atk-s05_11a:703	“Sāriputto mahāpañño, samādhijjhānakovido;	70	
PA_atk-s05_11a:704	Paññāya pāramippatto, pucchati lokanāyakaṃ;	70	
PA_atk-s05_11a:705	Kīdiso te mahāvīra, abhinīhāro naruttamā”ti. –	70	
PA_atk-s05_11a:706	Ādi. Tenesā buddhavaṃsadesanā pucchāvasikāti veditabbā.	70	
PA_atk-s05_11a:707_0	Tattha kappe ca satasahasseti ettha kappa-saddo panāyaṃ abhisaddahanavohārakālapaññattichedanavikappanalesasamantabhāvaāyukappamahākappādīsu	707	
PA_atk-s05_11a:707_1	dissati. Tathā hi “okappanīyametaṃ bhoto gotamassa. Yathā taṃ arahato sammāsambuddhassā”tiādīsu	707	
PA_atk-s05_11a:707_2	abhisaddahane dissati. “Anujānāmi, bhikkhave, pañcahi samaṇakappehi phalaṃ paribhuñjitu”nti	707	
PA_atk-s05_11a:707_3	evamādīsu vohāre. “Yena sudaṃ niccakappaṃ viharāmī”tiādīsu kāle. “Iccāyasmā kappo”ti	707	
PA_atk-s05_11a:707_4	ca, “nigrodhakappo iti tassa nāmaṃ, tayā kataṃ bhagavā brāhmaṇassā”ti ca evamādīsu	707	
PA_atk-s05_11a:707_5	paññattiyaṃ. “Alaṅkato kappitakesamassū”ti evamādīsu chedane. “Kappati dvaṅgulakappo”tiādīsu	707	
PA_atk-s05_11a:707_6	vikappe. “Atthi kappo nipajjitu”ntiādīsu lese. “Kevalakappaṃ jetavanaṃ obhāsetvā”tiādīsu	707	
PA_atk-s05_11a:707_7	samantabhāve. “Tiṭṭhatu, bhante, bhagavā kappaṃ, tiṭṭhatu sugato kappa”nti ettha	707	
PA_atk-s05_11a:707_8	āyukappe. “Kīva dīgho nu kho, bhante, kappo”ti ettha mahākappe. Ādisaddena “satthukappena	707	
PA_atk-s05_11a:707_9	vata kira, bho, mayaṃ sāvakena saddhiṃ mantayamānā na jānimhā”ti ettha paṭibhāge.	707	
PA_atk-s05_11a:707_10	“Kappo naṭṭho hoti. Kappakatokāso jiṇṇo hotī”ti ettha vinayakappe. Idha pana mahākappe	7071	
PA_atk-s05_11a:707_11	daṭṭhabbo. Tasmā kappe ca satasahasseti mahākappānaṃ satasahassānanti attho. Caturo	7071	
PA_atk-s05_11a:707_12	ca asaṅkhiyeti “catunnaṃ asaṅkhyeyyānaṃ matthake”ti vacanaseso daṭṭhabbo. Kappasatasahassādhikānaṃ	7071	
PA_atk-s05_11a:707_13	catunnaṃ asaṅkhyeyyānaṃ matthaketi attho. Amaraṃ nāma nagaranti “amara”nti ca “amaravatī”ti	7071	
PA_atk-s05_11a:707_14	ca laddhanāmaṃ nagaraṃ ahosi. Keci panettha aññenāpi pakārena vaṇṇayanti, kiṃ tehi,	7071	
PA_atk-s05_11a:707_15	nāmamattaṃ panetaṃ tassa nagarassa. Dassaneyyanti suvibhattavicitra-caccaradvāra-catukkasiṅghāṭika-pākāra-parikkhepapāsāda-	7071	
PA_atk-s05_11a:707_16	hammiya-bhavana-samalaṅkatattā dassanīyaṃ. Manoramanti samasuciparamaramaṇīyabhūmibhāgattā	7071	
PA_atk-s05_11a:707_17	chāyūdakasampannattā sulabhāhārattā sabbopakaraṇayuttattā ca samiddhattā devamanussādīnaṃ	7071	
PA_atk-s05_11a:707_18	mano ramayatīti manoramaṃ.	7071	
PA_atk-s05_11a:708_0	Dasahi saddehi avivittanti hatthisaddena assasaddena rathasaddena bherisaddena saṅkhasaddena	708	
PA_atk-s05_11a:708_1	mudiṅgasaddena vīṇāsaddena gītasaddena sammatāḷasaddena “bhuñjatha pivatha khādathā”ti	708	
PA_atk-s05_11a:708_2	dasamena saddenāti; imehi dasahi saddehi avivittaṃ ahosi, sabbakālaṃ anupamussavasamajjanāṭakā	708	
PA_atk-s05_11a:708_3	kīḷantīti attho. Annapānasamāyutanti annena catubbidhenāhārena ca pānena ca suṭṭhu	708	
PA_atk-s05_11a:708_4	āyutaṃ annapānasamāyutaṃ, iminā subhikkhatā dassitā, bahuannapānasamāyutanti attho.	708	
PA_atk-s05_11a:709	Idāni te dasa sadde vatthuto dassanatthaṃ –	70	
PA_atk-s05_11a:710	“Hatthisaddaṃ assasaddaṃ, bherisaṅkharathāni ca;	71	
PA_atk-s05_11a:711	Khādatha pivatha ceva, annapānena ghosita”nti. – vuttaṃ;	71	
PA_atk-s05_11a:712_0	Tattha hatthisaddanti hatthīnaṃ koñcanādasaddena, karaṇatthe upayogavacanaṃ daṭṭhabbaṃ.	712	
PA_atk-s05_11a:712_1	Esa nayo sesapadesupi. Bherisaṅkharathāni cāti bherisaddena ca saṅkhasaddena ca rathasaddena	712	
PA_atk-s05_11a:712_2	cāti attho. Liṅgavipariyāsena vuttaṃ, ‘khādatha pivathā’ti evamādinayappavattena	712	
PA_atk-s05_11a:712_3	annapānapaṭisaṃyuttena ghositaṃ abhināditanti attho. Etthāha – tesaṃ pana saddānaṃ	712	
PA_atk-s05_11a:712_4	ekadesova dassito, na sakaloti? Na ekadeso sakalo dasavidho dassitova. Kathaṃ? Bherisaddena	712	
PA_atk-s05_11a:712_5	mudiṅgasaddo saṅgahito, saṅkhasaddena vīṇāgītasammatāḷasaddā saṅgahitāti daseva dassitā.	712	
PA_atk-s05_11a:713	Evaṃ ekena pariyāyena nagarasampattiṃ vaṇṇetvā puna tameva dassetuṃ –	71	
PA_atk-s05_11a:715	“Nagaraṃ sabbaṅgasampannaṃ, sabbakammamupāgataṃ, sattaratanasampannaṃ, nānājanasamākulaṃ;	71	
PA_atk-s05_11a:716	Samiddhaṃ devanagaraṃva, āvāsaṃ puññakammina”nti. – vuttaṃ;	71	
PA_atk-s05_11a:717_0	Tattha sabbaṅgasampannanti pākāragopuraṭṭālakādisabbanagarāvayavasampannaṃ, paripuṇṇasabbavittūpakaraṇadhanadhaññatiṇakaṭṭhodakanti	717	
PA_atk-s05_11a:717_1	vā attho. Sabbakammamupāgatanti sabbakammantena upagataṃ, samupagatasabbakammantanti	717	
PA_atk-s05_11a:717_2	attho. Sattaratanasampannanti paripuṇṇamuttādisattaratanaṃ, cakkavattinivāsabhūmito	717	
PA_atk-s05_11a:717_3	vā hatthiratanādīhi sattaratanehi sampannaṃ. Nānājanasamākulanti nānāvidhadesabhāsehi	717	
PA_atk-s05_11a:717_4	janehi samākulaṃ. Samiddhanti manussopabhogasabbopakaraṇehi samiddhaṃ phītaṃ. Devanagaraṃ	717	
PA_atk-s05_11a:717_5	vāti devanagaraṃ viya ālakamandā viya amaravatī samiddhanti vuttaṃ hoti. Āvāsaṃ puññakamminanti	717	
PA_atk-s05_11a:717_6	āvasanti ettha puññakammino janāti āvāso. “Āvāso”ti vattabbe “āvāsa”nti liṅgabhedaṃ	717	
PA_atk-s05_11a:717_7	katvā vuttanti veditabbaṃ. Paññāyati tenāti puññaṃ, kularūpamahābhogissariyavasena	717	
PA_atk-s05_11a:717_8	paññāyatīti attho. Punātīti vā puññaṃ. Sabbakusalamalarajāpavāhakattā puññaṃ kammaṃ	717	
PA_atk-s05_11a:717_9	yesaṃ atthi te puññakammino, tesaṃ puññakamminaṃ āvāsabhūtanti attho.	717	
PA_atk-s05_11a:718_0	Tattha sumedho nāma brāhmaṇo paṭivasati ubhato sujāto mātito ca pitito ca, saṃsuddhagahaṇiko	718	
PA_atk-s05_11a:718_1	yāva sattamā kulaparivaṭṭā akkhitto anupakuṭṭho jātivādena, abhirūpo dassanīyo pāsādiko	718	
PA_atk-s05_11a:718_2	paramāya vaṇṇapokkharatāya samannāgato, so tiṇṇaṃ vedānaṃ pāragū ahosi sanighaṇḍukeṭubhānaṃ	718	
PA_atk-s05_11a:718_3	sākkharappabhedānaṃ itihāsapañcamānaṃ padako veyyākaraṇo anavayo lokāyatamahāpurisalakkhaṇesu.	718	
PA_atk-s05_11a:718_4	Tassa pana daharakāleyeva mātāpitaro kālamakaṃsu. Athassa rāsivaḍḍhako amacco āyapotthakaṃ	718	
PA_atk-s05_11a:718_5	āharitvā suvaṇṇarajatamaṇimuttādivividharatanabharite gabbhe vivaritvā – “etthakaṃ	718	
PA_atk-s05_11a:718_6	te, kumāra, mātu santakaṃ, etthakaṃ pitu santakaṃ, etthakaṃ ayyakapayyakāna”nti yāva	718	
PA_atk-s05_11a:718_7	sattamā kulaparivaṭṭā dhanaṃ ācikkhitvā – “etaṃ paṭipajjāhī”ti niyyātesi. So “sādhū”ti	718	
PA_atk-s05_11a:718_8	sampaṭicchitvā puññāni karonto agāraṃ ajjhāvasi. Tena vuttaṃ –	718	
PA_atk-s05_11a:720	“Nagare amaravatiyā, sumedho nāma brāhmaṇo;	72	
PA_atk-s05_11a:721	Anekakoṭisannicayo, pahūtadhanadhaññavā.	72	
PA_atk-s05_11a:723	“Ajjhāyako mantadharo, tiṇṇaṃ vedāna pāragū;	72	
PA_atk-s05_11a:724	Lakkhaṇe itihāse ca, sadhamme pāramiṃ gato”ti.	72	
PA_atk-s05_11a:725_0	Tattha nagare amaravatiyāti amaravatīsaṅkhāte nagare. Sumedho nāmāti ettha “medhā”ti	725	
PA_atk-s05_11a:725_1	paññā vuccati. Sā tassa sundarā pasatthāti sumedhoti paññāyittha. Brāhmaṇoti brahmaṃ	725	
PA_atk-s05_11a:725_2	aṇati sikkhatīti brāhmaṇo, mante sajjhāyatīti attho. Akkharacintakā pana “brahmuno	725	
PA_atk-s05_11a:725_3	apaccaṃ brāhmaṇo”ti vadanti. Ariyā pana bāhitapāpattā brāhmaṇāti. Anekakoṭisannicayoti	725	
PA_atk-s05_11a:725_4	koṭīnaṃ sannicayo koṭisannicayo, aneko koṭisannicayo yassa soyaṃ anekakoṭisannicayo,	725	
PA_atk-s05_11a:725_5	anekakoṭi dhanasannicayoti attho. Pahūtadhanadhaññavāti bahuladhanadhaññavā. Purimaṃ	725	
PA_atk-s05_11a:725_6	bhūmigatagabbhagatadhanadhaññavasena vuttaṃ, idaṃ niccaparibhogūpagatadhanadhaññavasena	725	
PA_atk-s05_11a:725_7	vuttanti veditabbaṃ.	725	
PA_atk-s05_11a:726_0	Ajjhāyakoti na jhāyatīti ajjhāyako, jhānabhāvanārahitoti attho. Vuttañhetaṃ – “na	726	
PA_atk-s05_11a:726_1	dānime jhāyantīti. Na dānime jhāyantīti kho, vāseṭṭha, ‘ajjhāyakā ajjhāyakā’ tveva	726	
PA_atk-s05_11a:726_2	tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ	726	
PA_atk-s05_11a:726_3	garahavacanaṃ uppannaṃ. Idāni mantaṃ jhāyatīti ajjhāyako, mante parivattetīti iminā	726	
PA_atk-s05_11a:726_4	atthena pasaṃsavacanaṃ katvā voharanti. Mante dhāretīti mantadharo. Tiṇṇaṃ vedānanti	726	
PA_atk-s05_11a:726_5	iruvedayajuvedasāmavedānaṃ tiṇṇaṃ vedānaṃ. Ayaṃ pana veda-saddo ñāṇasomanassaganthesu	726	
PA_atk-s05_11a:726_6	dissati. Tathā hesa – “yaṃ brāhmaṇaṃ vedagumābhijaññā, akiñcanaṃ kāmabhave asatta”ntiādīsu	726	
PA_atk-s05_11a:726_7	ñāṇe dissati. “Ye vedajātā vicaranti loke”tiādīsu somanasse. “Tiṇṇaṃ vedānaṃ pāragū	726	
PA_atk-s05_11a:726_8	sanighaṇḍukeṭubhāna”ntiādīsu ganthe. Idhāpi ganthe. Pāragūti tiṇṇaṃ vedānaṃ oṭṭhapahatakaraṇamattena	726	
PA_atk-s05_11a:726_9	pāraṃ gatoti pāragū. Lakkhaṇeti itthilakkhaṇapurisalakkhaṇamahāpurisalakkhaṇādike	726	
PA_atk-s05_11a:726_10	lakkhaṇe. Itihāseti itiha āsa, itiha āsāti īdisavacanapaṭisaṃyutte purāṇasaṅkhāte	7261	
PA_atk-s05_11a:726_11	ganthavisese. Sadhammeti brāhmaṇānaṃ sake dhamme, sake ācariyake vā. Pāramiṃ gatoti	7261	
PA_atk-s05_11a:726_12	pāraṃ gato, disāpāmokkho ācariyo ahosīti attho.	7261	
PA_atk-s05_11a:727_0	Athekadivasaṃ so dasaguṇagaṇārādhitapaṇḍito sumedhapaṇḍito uparipāsādavaratale rahogato	727	
PA_atk-s05_11a:727_1	hutvā pallaṅkaṃ ābhujitvā nisinno cintesi – “punabbhave paṭisandhiggahaṇaṃ nāma dukkhaṃ,	727	
PA_atk-s05_11a:727_2	tathā nibbattanibbattaṭṭhāne sarīrabhedanaṃ, ahañca jātidhammo, jarādhammo, byādhidhammo,	727	
PA_atk-s05_11a:727_3	maraṇadhammo, evaṃbhūtena mayā ajātiṃ ajaraṃ abyādhiṃ amaraṇaṃ sukhaṃ sivaṃ nibbānaṃ	727	
PA_atk-s05_11a:727_4	pariyesituṃ vaṭṭati, avassaṃ bhavacārakato muccitvā nibbānagāminā ekena maggena bhavitabba”nti. Tena vuttaṃ –	727	
PA_atk-s05_11a:729	“Rahogato nisīditvā, evaṃ cintesahaṃ tadā;	72	
PA_atk-s05_11a:730	Dukkho punabbhavo nāma, sarīrassa ca bhedanaṃ.	73	
PA_atk-s05_11a:732	“Jātidhammo jarādhammo, byādhidhammo sahaṃ tadā;	73	
PA_atk-s05_11a:733	Ajaraṃ amaraṃ khemaṃ, pariyesissāmi nibbutiṃ.	73	
PA_atk-s05_11a:735	“Yaṃnūnimaṃ pūtikāyaṃ, nānākuṇapapūritaṃ;	73	
PA_atk-s05_11a:736	Chaḍḍayitvāna gaccheyyaṃ, anapekkho anatthiko.	73	
PA_atk-s05_11a:738	“Atthi hehiti so maggo, na so sakkā na hetuye;	73	
PA_atk-s05_11a:739	Pariyesissāmi taṃ maggaṃ, bhavato parimuttiyā”ti.	73	
PA_atk-s05_11a:740_0	Ettha pana gāthāsambandhañca anuttānapadānamatthañca vatvāva gamissāma. Tattha rahogatoti	740	
PA_atk-s05_11a:740_1	rahasi gato, rahasi ṭhāne nisinno. Evaṃ cintesahanti evaṃ cintesiṃ ahaṃ. Evanti iminā	740	
PA_atk-s05_11a:740_2	cintanākāraṃ dasseti. Tadāti tasmiṃ sumedhapaṇḍitakāle. “Evaṃ cintesaha”nti bhagavā	740	
PA_atk-s05_11a:740_3	iminā attanā saddhiṃ sumedhapaṇḍitaṃ ekattaṃ karoti. Tasmā tadā so sumedho ahamevāti	740	
PA_atk-s05_11a:740_4	pakāsento “evaṃ cintesahaṃ tadā”ti bhagavā uttamapurisavasenāha. Jātidhammoti jātisabhāvo.	740	
PA_atk-s05_11a:740_5	Esa nayo sesapadesupi. Nibbutinti nibbānaṃ.	740	
PA_atk-s05_11a:741_0	Yaṃnūnāti parivitakkanatthe nipāto, yadi panāhanti attho. Pūtikāyanti pūtibhūtaṃ	741	
PA_atk-s05_11a:741_1	kāyaṃ. Nānākuṇapapūritanti mutta-karīsa-pubbalohita-pitta-semha-kheḷasiṅghāṇikādianekakuṇapapūritaṃ.	741	
PA_atk-s05_11a:741_2	Anapekkhoti anālayo. Atthīti avassaṃ upalabbhati. Hehitīti bhavissati, parivitakkanavacanamidaṃ.	741	
PA_atk-s05_11a:741_3	Na so sakkā na hetuyeti tena maggena na sakkā na bhavituṃ. So pana maggo hetuyeti	741	
PA_atk-s05_11a:741_4	hetubhāvāya na na hoti, hetuyevāti attho. Bhavato parimuttiyāti bhavabandhanavimuttiyāti attho.	741	
PA_atk-s05_11a:742_0	Idāni attanā parivitakkitamatthaṃ sampādayituṃ “yathāpī”ti ādimāha. Yathā hi loke	742	
PA_atk-s05_11a:742_1	dukkhassa paṭipakkhabhūtaṃ sukhaṃ nāma atthi, evaṃ bhave sati tappaṭipakkhena vibhavenāpi	742	
PA_atk-s05_11a:742_2	bhavitabbaṃ, yathā ca uṇhe sati tassa vūpasamabhūtaṃ sītalampi atthi, evaṃ rāgādiaggīnaṃ	742	
PA_atk-s05_11a:742_3	vūpasamena nibbānena bhavitabbaṃ. Yathā ca pāpassa lāmakassa dhammassa paṭipakkhabhūto	742	
PA_atk-s05_11a:742_4	kalyāṇo anavajjadhammopi atthiyeva, evameva pāpikāya jātiyā sati sabbajātikhepanato	742	
PA_atk-s05_11a:742_5	ajātisaṅkhātena nibbānenāpi bhavitabbamevāti. Tena vuttaṃ –	742	
PA_atk-s05_11a:744	“Yathāpi dukkhe vijjante, sukhaṃ nāmapi vijjati;	74	
PA_atk-s05_11a:745	Evaṃ bhave vijjamāne, vibhavopicchitabbako.	74	
PA_atk-s05_11a:747	“Yathāpi uṇhe vijjante, aparaṃ vijjati sītalaṃ;	74	
PA_atk-s05_11a:748	Evaṃ tividhaggi vijjante, nibbānaṃ icchitabbakaṃ.	74	
PA_atk-s05_11a:750	“Yathāpi pāpe vijjante, kalyāṇamapi vijjati;	75	
PA_atk-s05_11a:751	Evameva jāti vijjante, ajātipicchitabbaka”nti.	75	
PA_atk-s05_11a:752_0	Tattha yathāpīti opammatthe nipāto. Sukhanti kāyikacetasikasukhaṃ, suṭṭhu dukkhaṃ	752	
PA_atk-s05_11a:752_1	khaṇatīti sukhaṃ. Bhaveti janane. Vibhavoti ajananaṃ, janane vijjamāne ajananadhammopi	752	
PA_atk-s05_11a:752_2	icchitabbo. Tividhaggi vijjanteti tividhe rāgādike aggimhi vijjamāneti attho. Nibbānanti	752	
PA_atk-s05_11a:752_3	tassa tividhassa rāgādiaggissa nibbāpanaṃ upasamanaṃ nibbānañca icchitabbaṃ. Pāpeti	752	
PA_atk-s05_11a:752_4	akusale lāmake. Kalyāṇamapīti kusalamapi. Evamevāti evamevaṃ. Jāti vijjanteti jātiyā	752	
PA_atk-s05_11a:752_5	vijjamānāyāti attho. Liṅgabhedañca vibhattilopañca katvā vuttaṃ. Ajātipīti jātikhepanaṃ	752	
PA_atk-s05_11a:752_6	ajātinibbānampi icchitabbaṃ.	752	
PA_atk-s05_11a:753_0	Athāhaṃ parampi cintesiṃ – “yathā nāma gūtharāsimhi nimuggena purisena dūratova kamalakuvalayapuṇḍarīkasaṇḍamaṇḍitaṃ	753	
PA_atk-s05_11a:753_1	vimalasalilaṃ taḷākaṃ disvā – ‘katarena nu kho maggena tattha gantabba’nti taḷākaṃ	753	
PA_atk-s05_11a:753_2	gavesituṃ yuttaṃ. Yaṃ tassa agavesanaṃ, na so tassa taḷākassa doso, tassa purisasseva	753	
PA_atk-s05_11a:753_3	doso. Evameva kilesamaladhovane amatamahātaḷāke vijjamāne yaṃ tassa agavesanaṃ, na	753	
PA_atk-s05_11a:753_4	so amatasaṅkhātassa nibbānamahātaḷākassa doso, purisasseva doso. Yathā pana corehi	753	
PA_atk-s05_11a:753_5	saṃparivārito puriso palāyanamagge vijjamānepi sace so na palāyati, na so tassa maggassa	753	
PA_atk-s05_11a:753_6	doso, tassa purisasseva doso. Evameva kilesacorehi parivāretvā gahitassa purisassa	753	
PA_atk-s05_11a:753_7	vijjamāneyeva nibbānamahānagaragāmimhi sive mahāmagge tassa maggassa agavesanaṃ nāma	753	
PA_atk-s05_11a:753_8	na maggassa doso, purisasseva doso. Yathā byādhipīḷito puriso vijjamāne byādhitikicchake	753	
PA_atk-s05_11a:753_9	vejje sace taṃ vejjaṃ gavesitvā taṃ byādhiṃ na tikicchāpeti, na so vejjassa doso,	753	
PA_atk-s05_11a:753_10	tassa purisasseva doso. Evameva pana yo kilesabyādhiparipīḷito kilesavūpasamamaggakovidaṃ	7531	
PA_atk-s05_11a:753_11	vijjamānameva ācariyaṃ na gavesati, tasseva doso, na kilesabyādhivināyakassa ācariyassa	7531	
PA_atk-s05_11a:753_12	doso”ti. Tena vuttaṃ –	7531	
PA_atk-s05_11a:755	“Yathā gūthagato puriso, taḷākaṃ disvāna pūritaṃ;	75	
PA_atk-s05_11a:756	Na gavesati taṃ taḷākaṃ, na doso taḷākassa so.	75	
PA_atk-s05_11a:758	“Evaṃ kilesamaladhovaṃ, vijjante amatantaḷe;	75	
PA_atk-s05_11a:759	Na gavesati taṃ taḷākaṃ, na doso amatantaḷe.	75	
PA_atk-s05_11a:761	“Yathā arīhi pariruddho, vijjante gamanampathe;	76	
PA_atk-s05_11a:762	Na palāyati so puriso, na doso añjasassa so.	76	
PA_atk-s05_11a:764	“Evaṃ kilesapariruddho, vijjamāne sive pathe;	76	
PA_atk-s05_11a:765	Na gavesati taṃ maggaṃ, na doso sivamañjase.	76	
PA_atk-s05_11a:767	“Yathāpi byādhito puriso, vijjamāne tikicchake;	76	
PA_atk-s05_11a:768	Na tikicchāpeti taṃ byādhiṃ, na doso so tikicchake.	76	
PA_atk-s05_11a:770	“Evaṃ kilesabyādhīhi, dukkhito patipīḷito;	77	
PA_atk-s05_11a:771	Na gavesati taṃ ācariyaṃ, na doso so vināyake”ti.	77	
PA_atk-s05_11a:772_0	Tattha gūthagatoti gūthakūpagato, gūthena gato makkhito vā. Kilesamaladhovanti kilesamalasodhane,	772	
PA_atk-s05_11a:772_1	bhummatthe paccattavacanaṃ. Amatantaḷeti amatasaṅkhātassa taḷākassa, sāmiatthe bhummavacanaṃ	772	
PA_atk-s05_11a:772_2	daṭṭhabbaṃ, anussaraṃ pakkhipitvā vuttaṃ. Arīhīti paccatthikehi. Pariruddhoti samantato	772	
PA_atk-s05_11a:772_3	niruddho. Gamanampatheti gamanapathe. Chandāvināsatthaṃ anussarāgamanaṃ katvā vuttaṃ.	772	
PA_atk-s05_11a:772_4	Na palāyatīti yadi na palāyeyya. So purisoti so corehi pariruddho puriso. Añjasassāti	772	
PA_atk-s05_11a:772_5	maggassa. Maggassa hi –	772	
PA_atk-s05_11a:773	“Maggo pantho patho pajjo, añjasaṃ vaṭumāyanaṃ;	77	
PA_atk-s05_11a:774	Nāvā uttarasetu ca, kullo ca bhisi saṅkamo”ti. –	77	
PA_atk-s05_11a:775_0	Bahūni nāmāni. Svāyamidha añjasanāmena vutto. Siveti sabbupaddavābhāvato sive. Sivamañjaseti	775	
PA_atk-s05_11a:775_1	sivassa añjasassāti attho. Tikicchaketi vejje. Na tikicchāpetīti na tikicchāpeyya.	775	
PA_atk-s05_11a:775_2	Na doso so tikicchaketi tikicchakassa doso natthi, byādhitasseva dosoti attho. Dukkhitoti	775	
PA_atk-s05_11a:775_3	sañjātakāyikacetasikadukkho. Ācariyanti mokkhamaggācariyaṃ. Vināyaketi ācariyassa.	775	
PA_atk-s05_11a:776_0	Evaṃ panāhaṃ cintetvā uttarimpi evaṃ cintesiṃ – “yathāpi maṇḍanakajātiko puriso kaṇṭhe	776	
PA_atk-s05_11a:776_1	āsattaṃ kuṇapaṃ chaḍḍetvā sukhī gaccheyya, evaṃ mayāpi imaṃ pūtikāyaṃ chaḍḍetvā anapekkhena	776	
PA_atk-s05_11a:776_2	nibbānamahānagaraṃ pavisitabbaṃ. Yathā ca naranāriyo ukkārabhūmiyaṃ uccārapassāvaṃ	776	
PA_atk-s05_11a:776_3	katvā na taṃ ucchaṅgena vā ādāya dasante vā veṭhetvā ādāya gacchanti, atha kho jigucchamānā	776	
PA_atk-s05_11a:776_4	oloketumpi anicchantā anapekkhā chaḍḍetvā gacchanti, evaṃ mayāpi imaṃ pūtikāyaṃ anapekkhena	776	
PA_atk-s05_11a:776_5	chaḍḍetvā amataṃ nibbānanagaraṃ pavisituṃ vaṭṭati. Yathā ca nāvikā nāma jajjaraṃ	776	
PA_atk-s05_11a:776_6	nāvaṃ udakagāhiniṃ chaḍḍetvā anapekkhāva gacchanti, evamahampi imaṃ navahi vaṇamukhehi	776	
PA_atk-s05_11a:776_7	paggharantaṃ kāyaṃ chaḍḍetvā anapekkho nibbānamahānagaraṃ pavisissāmi. Yathā ca koci	776	
PA_atk-s05_11a:776_8	puriso muttāmaṇiveḷuriyādīni nānāvidhāni ratanāni ādāya corehi saddhiṃ maggaṃ gacchanto	776	
PA_atk-s05_11a:776_9	attano ratanavināsabhayena te core chaḍḍetvā khemaṃ maggaṃ gaṇhāti, evamayampi pūtikāyo	776	
PA_atk-s05_11a:776_10	ratanavilopakacorasadiso. Sacāhaṃ ettha taṇhaṃ karissāmi, ariyamaggakusaladhammaratanāni	7761	
PA_atk-s05_11a:776_11	me nassissanti, tasmā mayā imaṃ mahācorasadisaṃ karajakāyaṃ chaḍḍetvā nibbānamahānagaraṃ	7761	
PA_atk-s05_11a:776_12	pavisituṃ vaṭṭatī”ti. Tena vuttaṃ –	7761	
PA_atk-s05_11a:778	“Yathāpi kuṇapaṃ puriso, kaṇṭhe baddhaṃ jigucchiya;	77	
PA_atk-s05_11a:779	Mocayitvāna gaccheyya, sukhī serī sayaṃvasī.	77	
PA_atk-s05_11a:781	“Tathevimaṃ pūtikāyaṃ, nānākuṇapasañcayaṃ;	78	
PA_atk-s05_11a:782	Chaḍḍayitvāna gaccheyyaṃ, anapekkho anatthiko.	78	
PA_atk-s05_11a:784	“Yathā uccāraṭṭhānamhi, karīsaṃ naranāriyo;	78	
PA_atk-s05_11a:785	Chaḍḍayitvāna gacchanti, anapekkhā anatthikā.	78	
PA_atk-s05_11a:787	“Evamevāhaṃ imaṃ kāyaṃ, nānākuṇapapūritaṃ;	78	
PA_atk-s05_11a:788	Chaḍḍayitvāna gacchissaṃ, vaccaṃ katvā yathā kuṭiṃ.	78	
PA_atk-s05_11a:790	“Yathāpi jajjaraṃ nāvaṃ, paluggaṃ udagāhiniṃ;	79	
PA_atk-s05_11a:791	Sāmī chaḍḍetvā gacchanti, anapekkhā anatthikā.	79	
PA_atk-s05_11a:793	“Evamevāhaṃ imaṃ kāyaṃ, navacchiddaṃ dhuvassavaṃ;	79	
PA_atk-s05_11a:794	Chaḍḍayitvāna gacchissaṃ, jiṇṇanāvaṃva sāmikā.	79	
PA_atk-s05_11a:796	“Yathāpi puriso corehi, gacchanto bhaṇḍamādiya;	79	
PA_atk-s05_11a:797	Bhaṇḍacchedabhayaṃ disvā, chaḍḍayitvāna gacchati.	79	
PA_atk-s05_11a:799	“Evameva imaṃ kāyo, mahācorasamo viya;	79	
PA_atk-s05_11a:800	Pahāyimaṃ gamissāmi, kusalacchedanābhayā”ti.	80	
PA_atk-s05_11a:801_0	Tattha yathāpi kuṇapaṃ purisoti yathāpi daharo yuvā maṇḍanakajātiko puriso ahikuṇapena	801	
PA_atk-s05_11a:801_1	vā kukkurakuṇapena vā manussakuṇapena vā kaṇṭhe āsattena aṭṭīyitvā harāyitvā jigucchitvā	801	
PA_atk-s05_11a:801_2	taṃ kuṇapaṃ mocetvā gaccheyya. Sukhīti sukhito. Serīti yathicchakavihārī. Nānākuṇapasañcayanti	801	
PA_atk-s05_11a:801_3	anekavidhakuṇaparāsibhūtaṃ “nānākuṇapapūrita”ntipi pāṭho.	801	
PA_atk-s05_11a:802_0	Uccāraṭṭhānamhīti uccārenti vaccaṃ karonti etthāti uccāro, uccāro ca so ṭhānaṃ ceti	802	
PA_atk-s05_11a:802_1	uccāraṭṭhānaṃ. Atha vā ussāsiyyatīti ussāso, vaccassetaṃ nāmaṃ, tassa ṭhānaṃ ussāsaṭṭhānaṃ,	802	
PA_atk-s05_11a:802_2	tasmiṃ ussāsaṭṭhānamhi, ukkāraṭṭhāneti attho. Vaccaṃ katvā yathā kuṭinti vaccaṃ katvā	802	
PA_atk-s05_11a:802_3	kuṭiṃ naranāriyo viyāti attho.	802	
PA_atk-s05_11a:803_0	Jajjaranti jiṇṇaṃ. Palugganti palujjantiṃ, vikirantinti attho. Udagāhininti udakagāhiniṃ.	803	
PA_atk-s05_11a:803_1	Sāmīti nāvāsāmikā. Navacchiddanti cakkhusotādīhi navahi vaṇamukhehi chiddāvacchiddehi	803	
PA_atk-s05_11a:803_2	yuttattā navacchiddaṃ. Dhuvassavanti dhuvanissandaṃ, niccaṃ paggharaṇāsucinti attho.	803	
PA_atk-s05_11a:804_0	Bhaṇḍamādiyāti yaṃkiñci ratanādikaṃ bhaṇḍaṃ ādiya. Bhaṇḍacchedabhayaṃ disvāti bhaṇḍassa	804	
PA_atk-s05_11a:804_1	acchindanena bhayaṃ disvāti attho. Evamevāti so bhaṇḍamādāya gacchanto puriso viya.	804	
PA_atk-s05_11a:804_2	Ayaṃ kāyoti ayaṃ pana kucchitānaṃ paramajegucchānaṃ āyoti kāyo. Āyoti upattiṭṭhānaṃ.	804	
PA_atk-s05_11a:804_3	Āyanti tatoti āyo, kucchitā kesādayo. Iti kucchitānaṃ kesādīnaṃ āyoti kāyo. Mahācorasamo	804	
PA_atk-s05_11a:804_4	viyāti cakkhuādīhi rūpādīsu piyarūpesu sārajjanādivasena pāṇātipātādinnādānādicoro	804	
PA_atk-s05_11a:804_5	hutvā sabbakusalaṃ vilumpatīti mahācorasamo. Tasmā yathā so ratanabhaṇḍamādāya corehi	804	
PA_atk-s05_11a:804_6	saddhiṃ gacchanto puriso te core pahāya gacchati, evamevāhampi imaṃ mahācorasamaṃ	804	
PA_atk-s05_11a:804_7	kāyaṃ pahāya attano sotthibhāvakaraṃ maggaṃ gavesituṃ gamissāmīti atthasambandho	804	
PA_atk-s05_11a:804_8	veditabbo. Kusalacchedanābhayāti kusaladhammavilopanabhayenāti attho.	804	
PA_atk-s05_11a:805_0	Athevaṃ sumedhapaṇḍito nānāvidhāhi upamāhi nekkhammakāraṇaṃ cintetvā punapi cintesi	805	
PA_atk-s05_11a:805_1	– “imaṃ mahādhanarāsiṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi	805	
PA_atk-s05_11a:805_2	gahetvā na gatā, mayā pana gahetvā gamanakāraṇaṃ kātuṃ vaṭṭatī”ti gantvā rañño ārocesi	805	
PA_atk-s05_11a:805_3	– “ahaṃ, mahārāja, jātijarādīhi upaddutahadayo agārasmā anagāriyaṃ pabbajissāmi,	805	
PA_atk-s05_11a:805_4	mayhaṃ anekakoṭisatasahassaṃ dhanaṃ atthi, taṃ devo paṭipajjatū”ti. Rājā āha – “na	805	
PA_atk-s05_11a:805_5	mayhaṃ te dhanena attho, tvaṃyeva yathicchakaṃ karohī”ti.	805	
PA_atk-s05_11a:806_0	So ca “sādhu devā”ti nagare bheriṃ carāpetvā mahājanassa dānaṃ datvā vatthukāme ca	806	
PA_atk-s05_11a:806_1	kilesakāme ca pahāya amaravaranagarasadisato amaranagarato nikkhamitvā ekakova nānāmigagaṇavante	806	
PA_atk-s05_11a:806_2	himavante dhammikaṃ nāma pabbataṃ nissāya assamaṃ katvā tattha paṇṇasālaṃ katvā pañcadosavivajjitaṃ	806	
PA_atk-s05_11a:806_3	caṅkamaṃ māpetvā aṭṭhaguṇasamupetaṃ abhiññābalaṃ samāharituṃ navadosasamannāgataṃ	806	
PA_atk-s05_11a:806_4	sāṭakaṃ pajahitvā dvādasaguṇamupāgataṃ vākacīraṃ nivāsetvā pabbaji. Evaṃ pana so	806	
PA_atk-s05_11a:806_5	pabbajito aṭṭhadosasamākiṇṇaṃ paṇṇasālaṃ pahāya dasaguṇasamannāgataṃ rukkhamūlaṃ	806	
PA_atk-s05_11a:806_6	upagantvā sabbadhaññavikatiṃ pahāya pavattaphalabhojano hutvā nisajjaṭṭhānacaṅkamanavasena	806	
PA_atk-s05_11a:806_7	padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ	806	
PA_atk-s05_11a:806_8	lābhī ahosi. Tena vuttaṃ –	806	
PA_atk-s05_11a:808	“Evāhaṃ cintayitvāna, nekakoṭisataṃ dhanaṃ;	80	
PA_atk-s05_11a:809	Nāthānāthānaṃ datvāna, himavantamupāgamiṃ.	80	
PA_atk-s05_11a:811	“Himavantassāvidūre, dhammiko nāma pabbato;	81	
PA_atk-s05_11a:812	Assamo sukato mayhaṃ, paṇṇasālā sumāpitā.	81	
PA_atk-s05_11a:814	“Caṅkamaṃ tattha māpesiṃ, pañcadosavivajjitaṃ.	81	
PA_atk-s05_11a:815	Aṭṭhaguṇasamupetaṃ, abhiññābalamāhariṃ.	81	
PA_atk-s05_11a:817	“Sāṭakaṃ pajahiṃ tattha, navadosamupāgataṃ;	81	
PA_atk-s05_11a:818	Vākacīraṃ nivāsesiṃ, dvādasaguṇamupāgataṃ.	81	
PA_atk-s05_11a:820	“Aṭṭhadosasamākiṇṇaṃ, pajahiṃ paṇṇasālakaṃ;	82	
PA_atk-s05_11a:821	Upāgamiṃ rukkhamūlaṃ, guṇe dasahupāgataṃ.	82	
PA_atk-s05_11a:823	“Vāpitaṃ ropitaṃ dhaññaṃ, pajahiṃ niravasesato;	82	
PA_atk-s05_11a:824	Anekaguṇasampannaṃ, pavattaphalamādiyiṃ.	82	
PA_atk-s05_11a:826	“Tatthappadhānaṃ padahiṃ, nissajjaṭṭhānacaṅkame;	82	
PA_atk-s05_11a:827	Abbhantaramhi sattāhe, abhiññābalapāpuṇi”nti.	82	
PA_atk-s05_11a:828_0	Tattha evāhanti evaṃ ahaṃ, heṭṭhā vuttappakārena cintetvāti attho. Nāthānāthānanti	828	
PA_atk-s05_11a:828_1	sanāthānamanāthānañca aḍḍhānañceva daliddānañca “atthikā gaṇhantū”ti saha koṭṭhāgārehi	828	
PA_atk-s05_11a:828_2	datvāti attho. Himavantassāvidūreti himavantapabbatarājassa avidūre samīpe. Dhammiko	828	
PA_atk-s05_11a:828_3	nāma pabbatoti evaṃnāmako pabbato. Kasmā panāyaṃ dhammikoti? Yebhuyyena pana bodhisattā	828	
PA_atk-s05_11a:828_4	isipabbajjaṃ pabbajitvā taṃ pabbataṃ upanissāya abhiññāyo nibbattetvā samaṇadhammaṃ	828	
PA_atk-s05_11a:828_5	akaṃsu. Tasmā samaṇadhammassa nissayabhūtattā “dhammiko”tveva pākaṭo ahosi. Assamo	828	
PA_atk-s05_11a:828_6	sukato mayhantiādinā sumedhapaṇḍitena assamapaṇṇasālā caṅkamā sahatthā māpitā viya	828	
PA_atk-s05_11a:828_7	vuttā, na ca pana sahatthā māpitā, kintu sakkena devena pesite vissakammunā devaputtena	828	
PA_atk-s05_11a:828_8	nimmitā. Bhagavā pana tadā attano puññānubhāvena nibbattaṃ taṃ sampadaṃ sandhāya	828	
PA_atk-s05_11a:828_9	– “sāriputta, tasmiṃ pabbate –	828	
PA_atk-s05_11a:829	‘Assamo sukato mayhaṃ, paṇṇasālā sumāpitā;	82	
PA_atk-s05_11a:830	Caṅkamaṃ tattha māpesiṃ, pañcadosavivajjita”’nti. – ādimāha;	83	
PA_atk-s05_11a:831_0	Tattha paṇṇasālāti paṇṇachadanasālā. Tatthāti tasmiṃ assamapade. Pañcadosavivajjitanti	831	
PA_atk-s05_11a:831_1	pañcahi caṅkamadosehi vivajjitaṃ. Katame pañca caṅkamadosā nāma? Thaddhavisamatā,	831	
PA_atk-s05_11a:831_2	antorukkhatā, gahanacchannatā, atisambādhatā, ativisālatāti imehi pañcahi dosehi	831	
PA_atk-s05_11a:831_3	vivajjitaṃ. Ukkaṭṭhaparicchedena dīghato saṭṭhiratano vitthārato diyaḍḍharatano caṅkamo	831	
PA_atk-s05_11a:831_4	vutto. Atha vā pañcadosavivajjitanti pañcahi nīvaraṇadosehi vivajjitaṃ parihīnaṃ	831	
PA_atk-s05_11a:831_5	abhiññābalamāharinti iminā uttarapadena sambandho daṭṭhabbo. Aṭṭhaguṇasamupetanti	831	
PA_atk-s05_11a:831_6	“evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye	831	
PA_atk-s05_11a:831_7	ṭhite āneñjappatte”ti evaṃ vuttehi aṭṭhaguṇehi samannāgataṃ abhiññābalaṃ āhariṃ ānesinti attho.	831	
PA_atk-s05_11a:832_0	Keci pana “aṭṭhahi samaṇasukhehi upetaṃ, aṭṭhimāni samaṇasukhāni nāma dhanadhaññapariggahābhāvo,	832	
PA_atk-s05_11a:832_1	anavajjapiṇḍapātapariyesanabhāvo, nibbutapiṇḍabhuñjanabhāvo, raṭṭhaṃ pīḷetvā dhanadhaññādīsu	832	
PA_atk-s05_11a:832_2	gaṇhantesu rājapurisesu raṭṭhapīḷanakilesābhāvo, upakaraṇesu nicchandarāgabhāvo,	832	
PA_atk-s05_11a:832_3	coravilopane nibbhayabhāvo, rājarājamahāmattehi asaṃsaṭṭhabhāvo, catūsu disāsu appaṭihatabhāvoti	832	
PA_atk-s05_11a:832_4	imehi aṭṭhahi samaṇasukhehi upetaṃ samupetaṃ assamaṃ māpesi”nti assamena sambandhaṃ	832	
PA_atk-s05_11a:832_5	katvā vadanti, taṃ pāḷiyā na sameti.	832	
PA_atk-s05_11a:833_0	Sāṭakanti vatthaṃ. Tatthāti tasmiṃ assame. Navadosamupāgatanti, sāriputta, tattha	833	
PA_atk-s05_11a:833_1	vasanto attano nivatthapārutaṃ mahagghasāṭakaṃ pajahiṃ pariccajiṃ. Sāṭakaṃ pajahanto	833	
PA_atk-s05_11a:833_2	ca tattha nava dose disvā pajahinti dīpeti. Tāpasapabbajjaṃ pabbajitānañhi sāṭakasmiṃ	833	
PA_atk-s05_11a:833_3	nava dosā pakāsitā. Katame nava? Sāṭakassa mahagghabhāvo, parapaṭibaddhabhāvo, paribhogena	833	
PA_atk-s05_11a:833_4	lahukaṃ kilissanabhāvo, kiliṭṭho ca dhovitabbo puna rajitabbo ca hoti paribhogena	833	
PA_atk-s05_11a:833_5	jīraṇabhāvo, jiṇṇassa puna tunnakaraṇaṃ vā aggaḷadānaṃ vā kātabbaṃ hoti puna pariyesanāya	833	
PA_atk-s05_11a:833_6	durabhisambhavabhāvo, tāpasapabbajjāya ananucchavikabhāvo, paccatthikānaṃ sādhāraṇabhāvo,	833	
PA_atk-s05_11a:833_7	yathā naṃ na paccatthikā gaṇhanti, evaṃ gopetabbo hoti paridahato vibhūsanaṭṭhānabhāvo,	833	
PA_atk-s05_11a:833_8	gahetvā carantassa mahicchabhāvoti etehi navahi dosehi upagataṃ sāṭakaṃ pahāya vākacīraṃ	833	
PA_atk-s05_11a:833_9	nivāsesinti dīpeti. Vākacīranti muñjatiṇaṃ hīrāhīraṃ katvā ganthetvā kataṃ vākamayacīraṃ	833	
PA_atk-s05_11a:833_10	nivāsanapārupanatthāya ādiyinti attho. Dvādasaguṇamupāgatanti dvādasahi ānisaṃsehi	8331	
PA_atk-s05_11a:833_11	upetaṃ. Ettha guṇa-saddo ānisaṃsaṭṭho “sataguṇā dakkhiṇā pāṭikaṅkhitabbā”tiādīsu	8331	
PA_atk-s05_11a:833_12	viya. Ma-kāro padasandhikaro. Vākacīrasmiṃ dvādasānisaṃsā appagghatā, aparāyattatā,	8331	
PA_atk-s05_11a:833_13	sahatthā kātuṃ sakkuṇeyyatā, paribhogena jiṇṇepi sibbitabbābhāvo, corabhayābhāvo	8331	
PA_atk-s05_11a:833_14	pariyesantassa sukhena karaṇabhāvo, tāpasapabbajjāya sāruppabhāvo, sevamānassa vibhūsanaṭṭhānābhāvo,	8331	
PA_atk-s05_11a:833_15	cīvarappaccaye appicchabhāvo, paribhogasukhabhāvo, vākuppattiyā sulabhabhāvo, vākacīre	8331	
PA_atk-s05_11a:833_16	naṭṭhepi anapekkhabhāvoti imehi dvādasahi guṇehi sampannaṃ.	8331	
PA_atk-s05_11a:834_0	Atha sumedhapaṇḍito tattha paṇṇasālāyaṃ viharanto paccūsasamaye paccuṭṭhāya attano	834	
PA_atk-s05_11a:834_1	nikkhamanakāraṇaṃ paccavekkhamāno evaṃ kira cintesi – “ahaṃ pana navakanakakaṭakanūpurādisaṅghaṭṭanasaddasammissita-madhurahasitakathitagehajanaramaṇīyaṃ	834	
PA_atk-s05_11a:834_2	uḷāravibhavasobhitaṃ suravarabhavanākāramagāraṃ kheḷapiṇḍaṃ viya pahāya vivekārāmatāya	834	
PA_atk-s05_11a:834_3	sabbajanapāpapavāhanaṃ tapovanaṃ paviṭṭhosmi, idha pana me paṇṇasālāya vāso dutiyo	834	
PA_atk-s05_11a:834_4	gharāvāso viya hoti, handāhaṃ rukkhamūle vaseyya”nti. Tena vuttaṃ –	834	
PA_atk-s05_11a:836	“Aṭṭhadosasamākiṇṇaṃ, pajahiṃ paṇṇasālaka”nti.	83	
PA_atk-s05_11a:837_0	Tattha aṭṭhadosasamākiṇṇanti aṭṭhahi dosehi samākiṇṇaṃ saṃyuttaṃ. Katamehi aṭṭhahi?	837	
PA_atk-s05_11a:837_1	Mahāsambhārehi nipphādanīyatā, tiṇapaṇṇamattikādīhi niccaṃ paṭijagganīyatā, senāsanaṃ	837	
PA_atk-s05_11a:837_2	nāma mahallakassa pāpuṇātīti avelāya vuṭṭhāpiyamānassa cittekaggatā na hotīti vuṭṭhāpanīyabhāvo,	837	
PA_atk-s05_11a:837_3	sītuṇhassa paṭighātena kāyassa sukhumālakaraṇabhāvo, gharaṃ paviṭṭhena yaṃ kiñci	837	
PA_atk-s05_11a:837_4	pāpaṃ sakkā kātunti garahapaṭicchādanakaraṇabhāvo, “mayhamida”nti sapariggahabhāvo,	837	
PA_atk-s05_11a:837_5	gehassa atthibhāvo sadutiyakavāso, ūkāmaṅgulagharagoḷikādīnaṃ sādhāraṇatāya bahusādhāraṇabhāvoti	837	
PA_atk-s05_11a:837_6	iti ime aṭṭha ādīnave disvā mahāsatto paṇṇasālaṃ pajahiṃ.	837	
PA_atk-s05_11a:838_0	Guṇe dasahupāgatanti channaṃ paṭikkhipitvā dasahi guṇehi upetaṃ, rukkhamūlaṃ upagatosmīti	838	
PA_atk-s05_11a:838_1	attho. Katamehi dasahi? Appasamārambhatā, upagamanamattamevettha hotīti sulabhānavajjatā,	838	
PA_atk-s05_11a:838_2	abhiṇhaṃ tarupaṇṇavikāradassanena aniccasaññāsamuṭṭhāpanatā, senāsanamaccherābhāvo,	838	
PA_atk-s05_11a:838_3	tattha hi pāpaṃ karonto lajjatīti pāpakaraṇārahābhāvo, pariggahakaraṇābhāvo, devatāhi	838	
PA_atk-s05_11a:838_4	saha vāso, channapaṭikkhepo, paribhogasukhatā, rukkhamūlasenāsanassa gatagataṭṭhāne	838	
PA_atk-s05_11a:838_5	sulabhatāya anapekkhabhāvoti iti ime dasa guṇe disvā rukkhamūlaṃ upagatosmīti vadati. Āha ca –	838	
PA_atk-s05_11a:839	“Vaṇṇito buddhaseṭṭhena, nissayoti ca bhāsito;	83	
PA_atk-s05_11a:840	Nivāso pavivittassa, rukkhamūlasamo kuto.	84	
PA_atk-s05_11a:841	“Āvāsamaccherahare, devatāparipālite;	84	
PA_atk-s05_11a:842	Pavivitte vasanto hi, rukkhamūlamhi subbato.	84	
PA_atk-s05_11a:843	“Abhirattāni nīlāni, paṇḍūni patitāni ca;	84	
PA_atk-s05_11a:844	Passanto tarupaṇṇāni, niccasaññaṃ panūdati.	84	
PA_atk-s05_11a:845	“Tasmā hi buddhadāyajjaṃ, bhāvanābhiratālayaṃ;	84	
PA_atk-s05_11a:846	Vivittaṃ nātimaññeyya, rukkhamūlaṃ vicakkhaṇo”ti. ;	84	
PA_atk-s05_11a:847_0	Atha sumedhapaṇḍito paṇṇasālāya diṭṭhadoso hutvā rukkhamūlasenāsane laddhānisaṃso	847	
PA_atk-s05_11a:847_1	viharanto uttaripi cintesi – “āhāratthāya me gāmagamanaṃ āhārapariyesanadukkhaṃ,	847	
PA_atk-s05_11a:847_2	nāhaṃ kenaci pārijuññena nikkhamitvā āhāratthāya pabbajito, āhārapariyesanamūlassa	847	
PA_atk-s05_11a:847_3	ca dukkhassa pamāṇaṃ natthi, yaṃnūnāhaṃ pavattaphalena yāpeyya”nti. Imaṃ pana atthavisesaṃ dīpento –	847	
PA_atk-s05_11a:848	32-33. “Vāpitaṃ ropitaṃ dhaññaṃ, pajahiṃ niravasesato.	84	
PA_atk-s05_11a:849	Anekaguṇasampannaṃ, pavattaphalamādiyi”nti. – ādimāha;	84	
PA_atk-s05_11a:850_0	Tattha vāpitanti vapitvā nipphannaṃ. Ropitanti ropitvā nipphannaṃ, vapanaropanavasena	850	
PA_atk-s05_11a:850_1	duvidhāva sassanipphatti, taṃ duvidhampi attano appicchatāya pahāya pavattaphalena	850	
PA_atk-s05_11a:850_2	yāpesiṃ. Pavattaphalanti sayameva patitaphalaṃ. Ādiyinti paribhuñjiṃ.	850	
PA_atk-s05_11a:851	“Pavattaphalasantuṭṭho, aparāyattajīviko;	85	
PA_atk-s05_11a:852	Pahīnāhāraloluppo, hoti cātuddiso muni.	85	
PA_atk-s05_11a:853	“Jahāti rasataṇhañca, ājīvo tassa sujjhati;	85	
PA_atk-s05_11a:854	Tasmā hi nātimaññeyya, pavattaphalabhojana”nti. –	85	
PA_atk-s05_11a:855_0	Evaṃ pavattamāno sumedhapaṇḍito nacirasseva antosattāhe aṭṭha samāpattiyo pañca abhiññāyo	855	
PA_atk-s05_11a:855_1	ca pāpuṇi. Imamatthaṃ pakāsentena “tatthappadhānaṃ padahi”ntiādi vuttaṃ. Tattha tatthāti	855	
PA_atk-s05_11a:855_2	tasmiṃ assame. Padhānanti vīriyaṃ, vīriyañhi padahitabbato padhānabhāvakaraṇato vā	855	
PA_atk-s05_11a:855_3	“padhāna”nti vuccati. Padahinti vīriyamārabhiṃ. Nissajjaṭṭhānacaṅkameti nisajjāya	855	
PA_atk-s05_11a:855_4	ca ṭhānena ca caṅkamena ca.	855	
PA_atk-s05_11a:856_0	Sumedhapaṇḍito pana seyyaṃ paṭikkhipitvā nisajjaṭṭhānacaṅkameheva rattindivaṃ vītināmetvā	856	
PA_atk-s05_11a:856_1	sattāhabbhantareyeva abhiññābalaṃ pāpuṇi. Evaṃ pana abhiññābalaṃ patvā sumedhatāpase	856	
PA_atk-s05_11a:856_2	samāpattisukhena vītināmente tadā sabbajanasaṅgahakaro mārabalabhayaṃkaro ñāṇadīpaṅkaro	856	
PA_atk-s05_11a:856_3	dīpaṅkaro nāma satthā loke udapādi.	856	
PA_atk-s05_11a:857_0	Saṅkhepeneva tassāyamānupubbikathā – ayaṃ kira dīpaṅkaro nāma mahāsatto samattiṃsa	857	
PA_atk-s05_11a:857_1	pāramiyo pūretvā vessantarattabhāvasadise attabhāve ṭhito pathavikampanādīni mahādānāni	857	
PA_atk-s05_11a:857_2	datvā āyupariyosāne tusitapure nibbattitvā tattha yāvatāyukaṃ ṭhatvā dasasahassacakkavāḷadevatāhi sannipatitvā –	857	
PA_atk-s05_11a:858	“Kālo kho te mahāvīra, uppajja mātukucchiyaṃ;	85	
PA_atk-s05_11a:859	Sadevakaṃ tārayanto, bujjhassu amataṃ pada”nti. –	85	
PA_atk-s05_11a:860_0	Vutte tato so devatānaṃ vacanaṃ sutvā ca pañca mahāvilokanāni viloketvā tato cuto	860	
PA_atk-s05_11a:860_1	rammavatīnagare attano yasavibhūtiyā vijitavāsudevassa naradevassa sudevassa nāma	860	
PA_atk-s05_11a:860_2	rañño kule sumedhāya deviyā kucchismiṃ āsāḷhipuṇṇamiyā uttarāsāḷhanakkhattena paṭisandhiṃ	860	
PA_atk-s05_11a:860_3	gahetvā mahatā parivārena parihariyamāno mahādeviyā kucchimhi maṇikūṭagato viya kenaci	860	
PA_atk-s05_11a:860_4	asucinā amakkhito dasa māse vasitvā saliladharavivaragato saradakālacando viya tassā udarato nikkhami.	860	
PA_atk-s05_11a:861	Dvattiṃsa pubbanimittāni	86	
PA_atk-s05_11a:862_0	Tassa pana dīpaṅkarakumārassa paṭisandhikkhaṇepi vijātakkhaṇepi dvattiṃsa pubbanimittāni	862	
PA_atk-s05_11a:862_1	pāṭihāriyāni pāturahesuṃ. Sabbasabbaññubodhisattesu mātukucchiṃ okkamantesu nikkhamantesu	862	
PA_atk-s05_11a:862_2	sambujjhantesu dhammacakkaṃ pavattantesūti imesu catūsu ṭhānesu dvattiṃsa pāṭihāriyāni	862	
PA_atk-s05_11a:862_3	pavattanteva. Tasmā mayā pākaṭattā dīpaṅkarakumārassa jātiyaṃ dassitāni –	862	
PA_atk-s05_11a:863	“Dīpaṅkare cārukare kumāre, sivaṃkare santikareva jāte;	86	
PA_atk-s05_11a:864	Pakampi saṅkampi tadā samantā, sahassasaṅkhyā dasalokadhātu.	86	
PA_atk-s05_11a:865	“Cakkavāḷasahassesu, dasasahasseva devatā;	86	
PA_atk-s05_11a:866	Ekasmiṃ cakkavāḷasmiṃ, tadā sannipatiṃsu tā.	86	
PA_atk-s05_11a:867	“Bodhisattaṃ mahāsattaṃ, jātamattantu devatā;	86	
PA_atk-s05_11a:868	Paṭhamaṃ paṭiggaṇhiṃsu, pacchā taṃ manujā pana.	86	
PA_atk-s05_11a:869	“Avāditā kenaci cammanaddhā, supokkharā dundubhiyo ca vīṇā;	86	
PA_atk-s05_11a:870	Aghaṭṭitānābharaṇāni tasmiṃ, khaṇe samantā madhuraṃ raviṃsu.	87	
PA_atk-s05_11a:871	“Chijjiṃsu sabbattha ca bandhanāni, sayaṃ vigacchiṃsu ca sabbarogā;	87	
PA_atk-s05_11a:872	Rūpāni passiṃsu ca jātiandhā, saddaṃ samantā badhirā suṇiṃsu.	87	
PA_atk-s05_11a:873	“Anussatiṃ jātijaḷā manussā, labhiṃsu yānaṃ padasāva paṅgulā;	87	
PA_atk-s05_11a:874	Videsayātā sayameva nāvā, sapaṭṭanaṃ sīghamupāgamiṃsu.	87	
PA_atk-s05_11a:875	“Ākāsaṭṭhaṃ bhūmigatañca sabbaṃ, sayaṃ samantā ratanaṃ viroci;	87	
PA_atk-s05_11a:876	Nibbāyi ghore niraye hutāso, nadīsu toyampi ca nappavatti.	87	
PA_atk-s05_11a:877	“Lokantare dukkhanirantarepi, pabhā uḷārā vipulā ahosi;	87	
PA_atk-s05_11a:878	Tathā tadā santataraṅgamālo, mahāsamuddo madhurodakoyaṃ.	87	
PA_atk-s05_11a:879	“Na vāyi vāto pharuso kharo vā, samphullapupphā taravo ahesuṃ;	87	
PA_atk-s05_11a:880	Viroci cando adhikaṃ satāro, na cāpi uṇho sūriyo ahosi.	88	
PA_atk-s05_11a:881	“Khagā nabhamhāpi ca rukkhato ca, haṭṭhāva heṭṭhā pathaviṃ bhajiṃsu;	88	
PA_atk-s05_11a:882	Mahācatuddīpagato ca megho, pavassi toyaṃ madhuraṃ samantā.	88	
PA_atk-s05_11a:883	“Ṭhatvāva dibbe bhavane sakasmiṃ, pasannacittā pana devatāyo;	88	
PA_atk-s05_11a:884	Nacciṃsu gāyiṃsu ca vādayiṃsu, seḷiṃsu tā keḷimakaṃsu ceva.	88	
PA_atk-s05_11a:885	“Sayaṃ kira dvāramahākavāṭā, khaṇeva tasmiṃ vivaṭā ahesuṃ;	88	
PA_atk-s05_11a:886	Mahājane neva khudā pipāsā, pīḷesi lokaṃ kira kañci kañci.	88	
PA_atk-s05_11a:887	“Ye niccaverā pana pāṇisaṅghā, te mettacittaṃ paramaṃ labhiṃsu;	88	
PA_atk-s05_11a:888	Kākā ulūkehi cariṃsu saddhiṃ, koṇā varāhehi akaṃsu keḷiṃ.	88	
PA_atk-s05_11a:889	“Ghorāpi sappānamukhāpi sappā, kīḷiṃsu kāmaṃ nakulehi saddhiṃ;	88	
PA_atk-s05_11a:890	Gaṇhiṃsu majjārasiresu yūkā, vissatthacittā gharamūsikāpi.	89	
PA_atk-s05_11a:891	“Buddhantarenāpi aladdhatoye, pisācaloke vigatā pipāsā;	89	
PA_atk-s05_11a:892	Khujjā ahesuṃ samacārukāyā, mūgā ca vācaṃ madhuraṃ lapiṃsu.	89	
PA_atk-s05_11a:893	“Pasannacittā pana pāṇisaṅghā, tadaññamaññaṃ piyamālapiṃsu;	89	
PA_atk-s05_11a:894	Assā ca hesiṃsu pahaṭṭhacittā, gajjiṃsu mattā varavāraṇāpi.	89	
PA_atk-s05_11a:895	“Surabhicandanacuṇṇasamākulā, kusumakuṅkumadhūpasugandhinī;	89	
PA_atk-s05_11a:896	Vividhacārumahaddhajamālinī, dasasahassi ahosi samantato”ti.	89	
PA_atk-s05_11a:897_0	Tatra hissa dasasahassilokadhātukampo sabbaññutaññāṇapaṭilābhassa pubbanimittaṃ,	897	
PA_atk-s05_11a:897_1	devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā	897	
PA_atk-s05_11a:897_2	dhammapaṭiggahaṇassa pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ	897	
PA_atk-s05_11a:897_3	paṭilābhassa pubbanimittaṃ, pacchā manussānaṃ paṭiggahaṇaṃ catunnaṃ arūpāvacarajjhānānaṃ	897	
PA_atk-s05_11a:897_4	paṭilābhassa pubbanimittaṃ, cammanaddhadundubhīnaṃ sayameva vajjanaṃ mahantiyā dhammabheriyā	897	
PA_atk-s05_11a:897_5	anusāvanassa pubbanimittaṃ, vīṇābharaṇānaṃ sayameva vajjanaṃ anupubbavihārapaṭilābhassa	897	
PA_atk-s05_11a:897_6	pubbanimittaṃ, bandhanānaṃ sayameva chedo asmimānasamucchedassa pubbanimittaṃ, mahājanassa	897	
PA_atk-s05_11a:897_7	sabbarogavigamo catusaccaphalapaṭilābhassa pubbanimittaṃ, jaccandhānaṃ rūpadassanaṃ	897	
PA_atk-s05_11a:897_8	dibbacakkhupaṭilābhassa pubbanimittaṃ, badhirānaṃ saddassavanaṃ dibbasotadhātupaṭilābhassa pubbanimittaṃ.	897	
PA_atk-s05_11a:898_0	Jātijaḷānaṃ anussatuppādo catusatipaṭṭhānapaṭilābhassa pubbanimittaṃ, paṅgulānaṃ	898	
PA_atk-s05_11a:898_1	padasā gamanaṃ caturiddhipādapaṭilābhassa pubbanimittaṃ, videsagatānaṃ nāvānaṃ sapaṭṭanāgamanaṃ	898	
PA_atk-s05_11a:898_2	catupaṭisambhidādhigamassa, ratanānaṃ sayameva virocanaṃ dhammobhāsapaṭilābhassa,	898	
PA_atk-s05_11a:898_3	niraye agginibbāyanaṃ ekādasagginibbāyanassa, nadīsu toyassa nappavattanaṃ catuvesārajjapaṭilābhassa,	898	
PA_atk-s05_11a:898_4	lokantare āloko avijjandhakāraṃ vidhametvā ñāṇalokadassanassa, mahāsamuddassa madhurodakatā	898	
PA_atk-s05_11a:898_5	nibbānarasena ekarasabhāvassa, vātassa avāyanaṃ dvāsaṭṭhidiṭṭhigatabhedanassa, tarūnaṃ	898	
PA_atk-s05_11a:898_6	pupphitabhāvo vimuttipupphehi pupphitabhāvassa pubbanimittaṃ.	898	
PA_atk-s05_11a:899_0	Candassa ativirocanaṃ bahujanakantatāya pubbanimittaṃ, sūriyassa nātiuṇhavimalabhāvo	899	
PA_atk-s05_11a:899_1	kāyikacetasikasukhuppattiyā, khagānaṃ nagādīhi pathavigamanaṃ ovādaṃ sutvā mahājanassa	899	
PA_atk-s05_11a:899_2	pāṇehi saraṇagamanassa, mahato catuddīpagatameghassa pavassanaṃ mahato dhammavassassa,	899	
PA_atk-s05_11a:899_3	devatānaṃ sakasakabhavanesveva ṭhatvā naccādīhi kīḷanaṃ buddhabhāvaṃ patvā udānudānassa,	899	
PA_atk-s05_11a:899_4	dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa, khudāpīḷanassa	899	
PA_atk-s05_11a:899_5	abhāvo vimuttisukhena sukhitabhāvassa, verīnaṃ mettacittapaṭilābho catubrahmavihārapaṭilābhassa,	899	
PA_atk-s05_11a:899_6	dasasahassilokadhātuyā ekadhajamālitā ariyadhajamālitāya pubbanimittaṃ, sesavisesā	899	
PA_atk-s05_11a:899_7	pana sesabuddhaguṇapaṭilābhassa pubbanimittānīti veditabbā.	899	
PA_atk-s05_11a:900_0	Atha dīpaṅkarakumāro mahatiyā sampattiyā paricāriyamāno anukkamena bhaddaṃ yobbanaṃ	900	
PA_atk-s05_11a:900_1	patvā tiṇṇaṃ utūnaṃ anucchavikesu tīsu pāsādesu devalokasiriṃ viya rajjasirimanubhavanto	900	
PA_atk-s05_11a:900_2	uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā	900	
PA_atk-s05_11a:900_3	sañjātasaṃvego nivattitvā sudassananagarasadisavibhavasobhaṃ rammavatī nāma nagaraṃ	900	
PA_atk-s05_11a:900_4	pāvisi. Nagaraṃ pavisitvā puna catutthavāre hatthācariyaṃ pakkosāpetvā etadavoca	900	
PA_atk-s05_11a:900_5	– “ahaṃ, tāta, uyyānadassanatthāya nikkhamissāmi hatthiyānāni kappāpehī”ti. So “sādhu,	900	
PA_atk-s05_11a:900_6	devā”ti paṭisuṇitvā caturāsītihatthisahassāni kappāpesi. Atha vissakammo nāma devaputto	900	
PA_atk-s05_11a:900_7	bodhisattaṃ nānāvirāgavasananivāsanaṃ āmukkamuttāhārakeyūraṃ ruciranavakanakakaṭakamakuṭakuṇḍaladharaṃ	900	
PA_atk-s05_11a:900_8	paramasurabhikusumamālasamalaṅkatasiroruhaṃ samalaṅkari kira. Atha dīpaṅkarakumāro	900	
PA_atk-s05_11a:900_9	devakumāro viya caturāsītiyā hatthisahassehi parivuto hatthikkhandhavaragato mahatā	900	
PA_atk-s05_11a:900_10	balakāyena parivuto ratijananaṃ uyyānaṃ pavisitvā hatthikkhandhato oruyha taṃ uyyānamanusañcaritvā	9001	
PA_atk-s05_11a:900_11	paramaruciradassane sakahadayasītale silātale nisīditvā pabbajjāya cittaṃ uppādesi.	9001	
PA_atk-s05_11a:900_12	Taṅkhaṇaññeva suddhāvāsakhīṇāsavo mahābrahmā aṭṭha samaṇaparikkhāre ādāya mahāpurisassa	9001	
PA_atk-s05_11a:900_13	cakkhupathe pāturahosi.	9001	
PA_atk-s05_11a:901_0	Mahāpuriso taṃ disvā – “kimida”nti pucchitvā, “samaṇaparikkhāro”ti sutvā alaṅkārabhaṇḍaṃ	901	
PA_atk-s05_11a:901_1	omuñcitvā pasādhanabhaṇḍāgārikassa hatthe datvā maṅgalakhaggamādāya saddhiṃ makuṭena	901	
PA_atk-s05_11a:901_2	kese chinditvā antalikkhe ākāse ukkhipi. Atha sakko devarājā suvaṇṇacaṅkoṭakena taṃ	901	
PA_atk-s05_11a:901_3	kesamakuṭaṃ ādāya sinerumuddhani tiyojanappamāṇaṃ indanīlamaṇimayaṃ makuṭacetiyaṃ	901	
PA_atk-s05_11a:901_4	nāma akāsi. Atha mahāpuriso devadattiyaṃ arahattadhajaṃ kāsāvaṃ paridahitvā sāṭakayugaṃ	901	
PA_atk-s05_11a:901_5	ākāse khipi. Taṃ brahmā paṭiggahetvā brahmaloke dvādasayojanikaṃ sabbaratanamayaṃ	901	
PA_atk-s05_11a:901_6	cetiyamakāsi. Dīpaṅkarakumāraṃ pana pabbajantaṃ ekā purisakoṭi anupabbaji. Tāya pana	901	
PA_atk-s05_11a:901_7	parisāya parivuto bodhisatto dasa māse padhānacariyaṃ acari. Atha visākhapuṇṇamāya	901	
PA_atk-s05_11a:901_8	aññataraṃ nagaraṃ piṇḍāya pāvisi.	901	
PA_atk-s05_11a:902_0	Tasmiṃ kira nagare taṃdivasaṃ devatānaṃ balikaraṇatthāya nirudakapāyāsaṃ paciṃsu.	902	
PA_atk-s05_11a:902_1	Tassa pana mahāsattassa saparisassa piṇḍāya paviṭṭhassa manussā adaṃsu. Taṃ kira	902	
PA_atk-s05_11a:902_2	sabbesaṃ koṭisaṅkhyāyānaṃ bhikkhūnaṃ pariyattaṃ ahosi. Mahāpurisassa pana patte devatā	902	
PA_atk-s05_11a:902_3	dibbojaṃ pakkhipiṃsu. Taṃ paribhuñjitvā tattheva sālavane divāvihāraṃ vītināmetvā	902	
PA_atk-s05_11a:902_4	sāyanhasamaye paṭisallānā vuṭṭhāya gaṇaṃ vissajjetvā sunandena nāmājīvakena dinnā	902	
PA_atk-s05_11a:902_5	aṭṭha tiṇamuṭṭhiyo gahetvā pipphalibodhirukkhamūlaṃ gantvā tiṇasantharaṃ santharitvā	902	
PA_atk-s05_11a:902_6	navutihatthaṃ bodhikkhandhaṃ piṭṭhito katvā pallaṅkaṃ ābhujitvā caturaṅgavīriyaṃ	902	
PA_atk-s05_11a:902_7	adhiṭṭhahitvā bodhirukkhamūle nisīdi.	902	
PA_atk-s05_11a:903_0	Tato mārabalaṃ vidhamitvā rattiyā paṭhamayāme pubbenivāsaṃ anussaritvā majjhimayāme	903	
PA_atk-s05_11a:903_1	dibbacakkhuṃ visodhetvā pacchimayāme anulomapaṭilomavasena paccayākāraṃ sammasitvā	903	
PA_atk-s05_11a:903_2	ānāpānacatutthajjhānaṃ samāpajjitvā tato vuṭṭhāya pañcasu khandhesu abhinivisitvā	903	
PA_atk-s05_11a:903_3	udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā	903	
PA_atk-s05_11a:903_4	aruṇodaye ariyamaggena sakalabuddhaguṇe paṭivijjhitvā buddhasīhanādaṃ naditvā sattasattāhaṃ	903	
PA_atk-s05_11a:903_5	bodhisamīpeyeva vītināmetvā brahmuno dhammadesanaṃ paṭiññāya sunandārāme dhammacakkaṃ	903	
PA_atk-s05_11a:903_6	pavattetvā koṭisatānaṃ devamanussānaṃ dhammāmataṃ pāyetvā catuddīpikamahāmegho viya	903	
PA_atk-s05_11a:903_7	dhammavassaṃ vassento mahājanassa bandhanamokkhaṃ karonto janapadacārikaṃ vicari.	903	
PA_atk-s05_11a:904	Tadā kira sumedhapaṇḍito samāpattisukhena vītināmento neva pathavikampanamaddasa na tāni nimittāni. Tena vuttaṃ –	90	
PA_atk-s05_11a:906	“Evaṃ me siddhippattassa, vasībhūtassa sāsane;	90	
PA_atk-s05_11a:907	Dīpaṅkaro nāma jino, uppajji lokanāyako.	90	
PA_atk-s05_11a:909	“Uppajjante ca jāyante, bujjhante dhammadesane;	90	
PA_atk-s05_11a:910	Caturo nimitte nāddasaṃ, jhānaratisamappito”ti.	91	
PA_atk-s05_11a:911_0	Tattha evanti idāni vattabbaṃ nidasseti. Meti mama. Siddhippattassāti pañcābhiññāsiddhippattassa.	911	
PA_atk-s05_11a:911_1	Vasībhūtassāti bhūtavasissa, ciṇṇavasībhāvamupagatassāti attho. Sāsaneti vivekamānasānaṃ	911	
PA_atk-s05_11a:911_2	sāsane, anādaralakkhaṇe sāmivacanaṃ daṭṭhabbaṃ. Jinoti kilesārijayanena jino.	911	
PA_atk-s05_11a:912_0	Uppajjanteti paṭisandhiggahaṇe. Jāyanteti mātukucchito nikkhamane. Bujjhanteti anuttaraṃ	912	
PA_atk-s05_11a:912_1	sammāsambodhiṃ abhisambujjhante. Dhammadesaneti dhammacakkappavattane. Caturo nimitteti	912	
PA_atk-s05_11a:912_2	cattāri nimittāni. Dīpaṅkarassa dasabalassa paṭisandhi-jāti-bodhi-dhammacakkappavattanesu	912	
PA_atk-s05_11a:912_3	catūsu ṭhānesu dasasahassilokadhātukampanādīni nimittānīti attho. Etthāha – tāni	912	
PA_atk-s05_11a:912_4	pana bahūni nimittāni, kasmā “caturo nimitte”ti vuttaṃ, ayuttaṃ nanūti? Nāyuttaṃ,	912	
PA_atk-s05_11a:912_5	yadipi etāni bahūni nimittāni, catūsu ṭhānesu pana pavattattā “caturo nimitte”ti	912	
PA_atk-s05_11a:912_6	vuttaṃ. Nāddasanti nāddasiṃ. Idāni tesaṃ catunnaṃ nimittānaṃ adassane kāraṇaṃ niddisanto	912	
PA_atk-s05_11a:912_7	“jhānaratisamappito”ti āha. Jhānaratīti samāpattisukhassetaṃ adhivacanaṃ. Jhānaratiyā	912	
PA_atk-s05_11a:912_8	samappitattā samaṅgībhūtattā tāni nimittāni nāddasanti attho.	912	
PA_atk-s05_11a:913_0	Atha tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena	913	
PA_atk-s05_11a:913_1	cārikaṃ caramāno paramarammaṃ rammaṃ nāma nagaraṃ patvā sudassanamahāvihāre paṭivasati.	913	
PA_atk-s05_11a:913_2	Rammanagaravāsino “dīpaṅkaro kira dasabalo anuttaraṃ sammāsambodhiṃ patvā pavattitavaradhammacakko	913	
PA_atk-s05_11a:913_3	anupubbena cārikaṃ caramāno rammanagaraṃ patvā sudassanamahāvihāre paṭivasatī”ti	913	
PA_atk-s05_11a:913_4	sutvā sappiādīni bhesajjāni gahetvā bhuttapātarāsā suddhuttarāsaṅgā pupphadhūpagandhahatthā	913	
PA_atk-s05_11a:913_5	yena buddho tenupasaṅkamiṃsu, upasaṅkamitvā satthāraṃ vanditvā pupphādīhi pūjetvā	913	
PA_atk-s05_11a:913_6	ekamantaṃ nisīditvā atimadhuraṃ dhammakathaṃ sutvā svātanāya bhagavantaṃ nimantetvā	913	
PA_atk-s05_11a:913_7	uṭṭhāyāsanā dasabalaṃ padakkhiṇaṃ katvā pakkamiṃsu.	913	
PA_atk-s05_11a:914_0	Te punadivase asadisamahādānaṃ sajjetvā maṇḍapaṃ kāretvā vimalakomalehi nīluppalehi	914	
PA_atk-s05_11a:914_1	chādetvā catujjātigandhena paribhaṇḍaṃ kāretvā lājapañcamāni surabhikusumāni vikiritvā	914	
PA_atk-s05_11a:914_2	maṇḍapassa catūsu koṇesu sītalamadhuravāripuṇṇā cāṭiyo ṭhapetvā kadalipaṇṇehi pidahitvā	914	
PA_atk-s05_11a:914_3	maṇḍapopari jayasumanakusumasadisaṃ paramaruciradassanaṃ celavitānaṃ bandhitvā suvaṇṇamaṇirajatatārakāhi	914	
PA_atk-s05_11a:914_4	racayitvā tattha gandhadāmapupphadāmapattadāmaratanadāmāni olambetvā dhūpehi duddinaṃ	914	
PA_atk-s05_11a:914_5	katvā sakalañca taṃ rammaṃ rammanagaraṃ sammaṭṭhaṃ saphalakadaliyo ca pupphasamalaṅkate	914	
PA_atk-s05_11a:914_6	puṇṇaghaṭe ca ṭhapāpetvā nānāvirāgā dhajapaṭākāyo ca samussāpetvā mahāvīthiyā ubhosu	914	
PA_atk-s05_11a:914_7	passesu sāṇipākārehi parikkhipitvā dīpaṅkaradasabalassa āgamanamaggaṃ alaṅkarontā	914	
PA_atk-s05_11a:914_8	udakaparibhinnaṭṭhānesu paṃsuṃ pakkhipitvā cikkhallakampi pathaviṃ asamaṃ samaṃ katvā	914	
PA_atk-s05_11a:914_9	muttāsadisāhi vālukāhi ākiranti, lājapañcamehi ca pupphehi ākiranti, saphalakadalikamuke ca patiṭṭhāpenti.	914	
PA_atk-s05_11a:915_0	Atha tasmiṃ kāle sumedhatāpaso attano assamapadato uggantvā rammanagaravāsīnaṃ tesaṃ	915	
PA_atk-s05_11a:915_1	manussānaṃ uparibhāgena ākāsena gacchanto te haṭṭhapahaṭṭhe maggaṃ sodhente ca alaṅkaronte	915	
PA_atk-s05_11a:915_2	ca disvā – “kiṃ nu kho kāraṇa”nti cintetvā sabbesaṃ passantānaññeva ākāsato oruyha	915	
PA_atk-s05_11a:915_3	ekamante ṭhatvā te manusse pucchi – “ambho! Kassatthāya tumhe imaṃ maggaṃ sodhethā”ti? Tena vuttaṃ –	915	
PA_atk-s05_11a:917	“Paccantadesavisaye, nimantetvā tathāgataṃ;	91	
PA_atk-s05_11a:918	Tassa āgamanaṃ maggaṃ, sodhenti tuṭṭhamānasā.	91	
PA_atk-s05_11a:920	“Ahaṃ tena samayena, nikkhamitvā sakassamā;	92	
PA_atk-s05_11a:921	Dhunanto vākacīrāni, gacchāmi ambare tadā.	92	
PA_atk-s05_11a:923	“Vedajātaṃ janaṃ disvā, tuṭṭhahaṭṭhaṃ pamoditaṃ;	92	
PA_atk-s05_11a:924	Orohitvāna gaganā, manusse pucchi tāvade.	92	
PA_atk-s05_11a:926	“Tuṭṭhahaṭṭho pamudito, vedajāto mahājano;	92	
PA_atk-s05_11a:927	Kassa sodhīyati maggo, añjasaṃ vaṭumāyana”nti.	92	
PA_atk-s05_11a:928_0	Tattha paccantadesavisayeti majjhimadesasseva ekapasse paccantadesasaññite janapade.	928	
PA_atk-s05_11a:928_1	Tassa āgamanaṃ magganti tena āgantabbaṃ magganti attho. Ahaṃ tena samayenāti ahaṃ	928	
PA_atk-s05_11a:928_2	tasmiṃ samaye, bhummatthe cetaṃ karaṇavacanaṃ daṭṭhabbaṃ. Sakassamāti attano assamapadato	928	
PA_atk-s05_11a:928_3	nikkhamitvā. Dhunantoti odhunanto. “Tena samayena” ca, “tadā” cāti imesaṃ dvinnaṃ	928	
PA_atk-s05_11a:928_4	padānaṃ ekatthattā purimassa nikkhamanakiriyāya pacchimassa ca gamanakiriyāya saddhiṃ	928	
PA_atk-s05_11a:928_5	sambandho veditabbo, itarathā punaruttidosā na muccati. Tadāti tasmiṃ samaye.	928	
PA_atk-s05_11a:929_0	Vedajātanti sañjātasomanassaṃ. Tuṭṭhahaṭṭhaṃ pamoditanti imāni tīṇi padāni aññamaññavevacanāni	929	
PA_atk-s05_11a:929_1	aññamaññassa atthadīpanāni. Atha vā sukhena tuṭṭhaṃ, pītiyā haṭṭhaṃ, pāmojjena pamuditaṃ.	929	
PA_atk-s05_11a:929_2	Orohitvānāti otaritvā. Manusse pucchīti mānuse pucchi. Ayameva vā pāṭho. Tāvadeti	929	
PA_atk-s05_11a:929_3	tadā, taṅkhaṇeyevāti attho. Idāni pucchitamatthaṃ dassentena “tuṭṭhahaṭṭho pamudito”tiādi	929	
PA_atk-s05_11a:929_4	vuttaṃ. Tattha ayaṃ mahājano tuṭṭhahaṭṭho pamoditahadayo hutvā maggaṃ sodheti, kiṃ	929	
PA_atk-s05_11a:929_5	kāraṇā sodheti, kassatthāya vā sodhetīti? Evaṃ “sodheti” saddaṃ āharitvā attho daṭṭhabbo,	929	
PA_atk-s05_11a:929_6	itarathā na yujjati. Sodhīyatīti suddhabhāvo karīyati. Maggo añjasaṃ vaṭumāyananti	929	
PA_atk-s05_11a:929_7	maggassevetāni vevacanāni.	929	
PA_atk-s05_11a:930_0	Evaṃ tena sumedhatāpasena puṭṭhā te manussā āhaṃsu – “bhante sumedha, kiṃ na jānātha	930	
PA_atk-s05_11a:930_1	dīpaṅkaro nāma buddho anuttaraṃ sammāsambodhiṃ patvā pavattitavaradhammacakko janapadacārikaṃ	930	
PA_atk-s05_11a:930_2	caramāno anukkamena amhākaṃ nagaraṃ patvā sudassanamahāvihāre paṭivasati, mayaṃ taṃ	930	
PA_atk-s05_11a:930_3	bhagavantaṃ nimantayitvā tasseva buddhassa bhagavato āgamanamaggaṃ sodhemā”ti. Tato	930	
PA_atk-s05_11a:930_4	taṃ sutvā sumedhapaṇḍito cintesi – “buddhoti kho panesa ghosopi dullabho, pageva	930	
PA_atk-s05_11a:930_5	buddhuppādo, tena hi mayāpi imehi manussehi saddhiṃ dasabalassa āgamanamaggaṃ sodhetuṃ	930	
PA_atk-s05_11a:930_6	vaṭṭatī”ti. So te manusse āha – “sace, bho, tumhe imaṃ maggaṃ buddhassa sodhetha,	930	
PA_atk-s05_11a:930_7	mayhampi ekaṃ okāsaṃ detha, ahampi tumhehi saddhiṃ buddhassa maggaṃ sodhessāmī”ti.	930	
PA_atk-s05_11a:930_8	Tato te “sādhū”ti sampaṭicchitvā – “ayaṃ sumedhapaṇḍito mahiddhiko mahānubhāvo”ti	930	
PA_atk-s05_11a:930_9	jānamānā dubbisodhanaṃ udakasambhinnaṃ ativiya visamaṃ ekaṃ okāsaṃ sallakkhetvā –	930	
PA_atk-s05_11a:930_10	“imaṃ okāsaṃ tumhe sodhetha alaṅkarotha cā”ti adaṃsu. Tato sumedhapaṇḍito buddhārammaṇaṃ	9301	
PA_atk-s05_11a:930_11	pītiṃ uppādetvā cintesi – “ahaṃ pana imaṃ okāsaṃ iddhiyā paramadassanīyaṃ kātuṃ pahomi,	9301	
PA_atk-s05_11a:930_12	evaṃ kate pana maṃ na paritosessati. Ajja pana mayā kāyaveyyāvaccaṃ kātuṃ vaṭṭatī”ti	9301	
PA_atk-s05_11a:930_13	paṃsuṃ āharitvā taṃ padesaṃ pūreti.	9301	
PA_atk-s05_11a:931_0	Tassa pana tasmiṃ padese asodhite vippakateyeva rammanagaravāsino manussā bhagavato	931	
PA_atk-s05_11a:931_1	kālamārocesuṃ – “niṭṭhitaṃ, bhante, bhatta”nti. Evaṃ tehi kāle ārocite dasabalo jayasumanakusumasadisavaṇṇaṃ	931	
PA_atk-s05_11a:931_2	dupaṭṭacīvaraṃ timaṇḍalaṃ paṭicchādetvā nivāsetvā tassupari suvaṇṇapāmaṅgena jayasumanakusumakalāpaṃ	931	
PA_atk-s05_11a:931_3	parikkhipanto viya vijjulatāsassirikaṃ kāyabandhanaṃ bandhitvā kanakagirisikharamatthake	931	
PA_atk-s05_11a:931_4	lākhārasaṃ parisiñcanto viya suvaṇṇacetiyaṃ pavāḷajālena parikkhipanto viya ca suvaṇṇagghikaṃ	931	
PA_atk-s05_11a:931_5	rattakambalena paṭimuñcanto viya ca saradasamayarajanikaraṃ rattavalāhakena paṭicchādento	931	
PA_atk-s05_11a:931_6	viya ca lākhārasena tintakiṃsukakusumasadisavaṇṇaṃ rattavarapaṃsukūlacīvaraṃ pārupitvā	931	
PA_atk-s05_11a:931_7	gandhakuṭidvārato kañcanaguhato sīho viya nikkhamitvā gandhakuṭipamukhe aṭṭhāsi.	931	
PA_atk-s05_11a:931_8	Atha sabbe bhikkhū attano attano pattacīvaramādāya bhagavantaṃ parivārayiṃsu. Te	931	
PA_atk-s05_11a:931_9	pana parivāretvā ṭhitā bhikkhū evarūpā ahesuṃ –	931	
PA_atk-s05_11a:932	“Appicchā pana santuṭṭhā, vattāro vacanakkhamā;	93	
PA_atk-s05_11a:933	Pavivittā asaṃsaṭṭhā, vinītā pāpagarahino.	93	
PA_atk-s05_11a:934	“Sabbepi sīlasampannā, samādhijjhānakovidā;	93	
PA_atk-s05_11a:935	Paññāvimuttisampannā, tipañcacaraṇāyutā.	93	
PA_atk-s05_11a:936	“Khīṇāsavā vasippattā, iddhimanto yasassino;	93	
PA_atk-s05_11a:937	Santindriyā damappattā, suddhā khīṇapunabbhavā”ti.	93	
PA_atk-s05_11a:938_0	Iti bhagavā sayaṃ vītarāgo vītarāgehi vītadoso vītadosehi vītamoho vītamohehi parivuto	938	
PA_atk-s05_11a:938_1	ativiya virocittha. Atha satthā mahānubhāvānaṃ khīṇāsavānaṃ chaḷabhiññānaṃ catūhi	938	
PA_atk-s05_11a:938_2	satasahassehi parivuto marugaṇaparivuto dasasatanayano viya brahmagaṇaparivuto hāritamahābrahmā	938	
PA_atk-s05_11a:938_3	viya ca aparimitasamayasamupacitakusalabalajanitāya anopamāya buddhalīḷāya tārāgaṇaparivuto	938	
PA_atk-s05_11a:938_4	saradasamayarajanikaro viya ca gaganatalaṃ taṃ maggaṃ alaṅkatapaṭiyattaṃ paṭipajji.	938	
PA_atk-s05_11a:939	“Suvaṇṇavaṇṇāya pabhāya dhīro, suvaṇṇavaṇṇe kira maggarukkhe;	93	
PA_atk-s05_11a:940	Suvaṇṇavaṇṇe kusume karonto, suvaṇṇavaṇṇo paṭipajji maggaṃ”.	94	
PA_atk-s05_11a:941_0	Sumedhatāpasopi tena alaṅkatapaṭiyattena maggena āgacchantassa dīpaṅkarassa bhagavato	941	
PA_atk-s05_11a:941_1	dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya	941	
PA_atk-s05_11a:941_2	parikkhepaṃ sassirikaṃ indanīlamaṇisadisaṃ ākāse nānappakārā vijjulatā viya chabbaṇṇabuddharasmiyo	941	
PA_atk-s05_11a:941_3	vissajjentaṃ rūpasobhaggappattaṃ attabhāvaṃ akkhīni ummīletvā oloketvā – “ajja mayā	941	
PA_atk-s05_11a:941_4	dasabalassa jīvitapariccāgaṃ kātuṃ vaṭṭatī”ti, “mā bhagavā kalale akkami, maṇimayaphalakasetuṃ	941	
PA_atk-s05_11a:941_5	akkamanto viya saddhiṃ catūhi khīṇāsavasatasahassehi mama piṭṭhiṃ akkamanto gacchatu,	941	
PA_atk-s05_11a:941_6	taṃ me bhavissati dīgharattaṃ hitāya sukhāyā”ti kese mocetvā ajinajaṭāvākacīrāni	941	
PA_atk-s05_11a:941_7	kāḷavaṇṇe kalale pattharitvā tattheva kalalapiṭṭhe nipajji. Tena vuttaṃ –	941	
PA_atk-s05_11a:943	“Te me puṭṭhā viyākaṃsu, buddho loke anuttaro;	94	
PA_atk-s05_11a:944	Dīpaṅkaro nāma jino, uppajji lokanāyako;	94	
PA_atk-s05_11a:945	Tassa sodhīyati maggo, añjasaṃ vaṭumāyanaṃ.	94	
PA_atk-s05_11a:947	“Buddhoti vacanaṃ sutvāna, pīti uppajji tāvade;	94	
PA_atk-s05_11a:948	Buddho buddhoti kathayanto, somanassaṃ pavedayiṃ.	94	
PA_atk-s05_11a:950	“Tattha ṭhatvā vicintesiṃ, tuṭṭho saṃviggamānaso;	95	
PA_atk-s05_11a:951	Idha bījāni ropissaṃ, khaṇo ve mā upaccagā.	95	
PA_atk-s05_11a:953	“Yadi buddhassa sodhetha, ekokāsaṃ dadātha me;	95	
PA_atk-s05_11a:954	Ahampi sodhayissāmi, añjasaṃ vaṭumāyanaṃ.	95	
PA_atk-s05_11a:956	“Adaṃsu te mamokāsaṃ, sodhetuṃ añjasaṃ tadā;	95	
PA_atk-s05_11a:957	Buddho buddhoti cintento, maggaṃ sodhemahaṃ tadā.	95	
PA_atk-s05_11a:959	“Aniṭṭhite mamokāse, dīpaṅkaro mahāmuni;	95	
PA_atk-s05_11a:960	Catūhi satasahassehi, chaḷabhiññehi tādihi;	96	
PA_atk-s05_11a:961	Khīṇāsavehi vimalehi, paṭipajji añjasaṃ jino.	96	
PA_atk-s05_11a:963	“Paccuggamanā vattanti, vajjanti bheriyo bahū;	96	
PA_atk-s05_11a:964	Āmoditā naramarū, sādhukāraṃ pavattayuṃ.	96	
PA_atk-s05_11a:966	“Devā manusse passanti, manussāpi ca devatā;	96	
PA_atk-s05_11a:967	Ubhopi te pañjalikā, anuyanti tathāgataṃ.	96	
PA_atk-s05_11a:969	“Devā dibbehi turiyehi, manussā mānusehi ca;	96	
PA_atk-s05_11a:970	Ubhopi te vajjayantā, anuyanti tathāgataṃ.	97	
PA_atk-s05_11a:972	“Dibbaṃ mandāravaṃ pupphaṃ, padumaṃ pārichattakaṃ;	97	
PA_atk-s05_11a:973	Disodisaṃ okiranti, ākāsanabhagatā marū.	97	
PA_atk-s05_11a:975	“Dibbaṃ candanacuṇṇañca, varagandhañca kevalaṃ;	97	
PA_atk-s05_11a:976	Disodisaṃ okiranti, ākāsanabhagatā marū.	97	
PA_atk-s05_11a:978	“Campakaṃ saralaṃ nīpaṃ, nāgapunnāgaketalaṃ;	97	
PA_atk-s05_11a:979	Disodisaṃ ukkhipanti, bhūmitalagatā narā.	97	
PA_atk-s05_11a:981	“Kese muñcitvāhaṃ tattha, vākacīrañca cammakaṃ;	98	
PA_atk-s05_11a:982	Kalale pattharitvāna, avakujjo nipajjahaṃ.	98	
PA_atk-s05_11a:984	“Akkamitvāna maṃ buddho, saha sissehi gacchatu;	98	
PA_atk-s05_11a:985	Mā naṃ kalale akkamittha, hitāya me bhavissatī”ti.	98	
PA_atk-s05_11a:986_0	Tattha viyākaṃsūti byākariṃsu. “Dīpaṅkaro nāma jino, tassa sodhīyati patho”tipi pāṭho.	986	
PA_atk-s05_11a:986_1	Somanassaṃ pavedayinti somanassamanubhavinti attho. Tattha ṭhatvāti yasmiṃ padese	986	
PA_atk-s05_11a:986_2	ākāsato otari, tattheva ṭhatvā. Saṃviggamānasoti pītivimhitamānaso. Idhāti imasmiṃ	986	
PA_atk-s05_11a:986_3	dīpaṅkare puññakkhette. Bījānīti kusalabījāni. Ropissanti ropissāmi. Khaṇoti aṭṭhakkhaṇavirahito	986	
PA_atk-s05_11a:986_4	navamo khaṇasannipāto. Atidullabho so mayā paṭiladdho. Veti nipātamattaṃ. Mā upaccagāti	986	
PA_atk-s05_11a:986_5	so mā accagamā, mā atikkamīti attho. Dadāthāti detha. Teti ye me puṭṭhā manussā,	986	
PA_atk-s05_11a:986_6	teti attho. Sodhemahaṃ tadāti sodhemi ahaṃ tadā. Aniṭṭhiteti apariyosite vippakate.	986	
PA_atk-s05_11a:986_7	Khīṇāsavehīti ettha cattāro āsavā – kāmāsavo, bhavāsavo, diṭṭhāsavo, avijjāsavoti	986	
PA_atk-s05_11a:986_8	ime cattāro āsavā yesaṃ khīṇā pahīnā samucchinnā paṭippassaddhā abhabbuppattikā ñāṇagginā	986	
PA_atk-s05_11a:986_9	daḍḍhā, te khīṇāsavā, tehi khīṇāsavehi. Khīṇāsavattāyeva vimalehi.	986	
PA_atk-s05_11a:987_0	Devā manusse passantīti ettha devānaṃ manussadassane vattabbaṃ natthi, pakatidassanavasena	987	
PA_atk-s05_11a:987_1	pana yathā manussā idha ṭhatvā passanti, evaṃ devāpi manusse passantīti attho. Devatāti	987	
PA_atk-s05_11a:987_2	deve. Ubhopīti ubho devamanussā. Pañjalikāti katapañjalikā, ubhopi hatthe sirasi	987	
PA_atk-s05_11a:987_3	patiṭṭhāpetvāti attho. Anuyanti tathāgatanti tathāgatassa pacchato yanti, anuyoge	987	
PA_atk-s05_11a:987_4	sati sāmiatthe upayogavacanaṃ hotīti lakkhaṇaṃ. Tena vuttaṃ “anuyanti tathāgata”nti.	987	
PA_atk-s05_11a:987_5	Vajjayantāti vādentā.	987	
PA_atk-s05_11a:988_0	Mandāravanti mandāravapupphaṃ. Disodisanti disato disato. Okirantīti avakiranti.	988	
PA_atk-s05_11a:988_1	Ākāsanabhagatāti ākāsasaṅkhāte nabhasi gatā. Atha vā ākāsaṃ gatā saggagatāva. “Nabho”ti	988	
PA_atk-s05_11a:988_2	hi saggo vuccati. Marūti amarā. Saralanti saralatarukusumaṃ. Nīpanti kadambapupphaṃ.	988	
PA_atk-s05_11a:988_3	Nāgapunnāgaketakanti nāgapunnāgaketakapupphāni ca. Bhūmitalagatāti bhūmigatā.	988	
PA_atk-s05_11a:989_0	Kese muñcitvāhanti ahaṃ kese baddhā kalāpakuṭilajaṭā muñcitvā, vippakiritvāti attho.	989	
PA_atk-s05_11a:989_1	Tatthāti mayhaṃ dinne okāse. Cammakanti cammakkhaṇḍaṃ. Kalaleti cikkhallakaddame.	989	
PA_atk-s05_11a:989_2	Avakujjoti adhomukho hutvā. Nipajjahanti nipajjiṃ ahaṃ. Mā nanti ettha māti paṭisedhatthe	989	
PA_atk-s05_11a:989_3	nipāto. Nanti padapūraṇatthe nipāto, buddho kalale mā akkamitthāti attho. Hitāya	989	
PA_atk-s05_11a:989_4	me bhavissatīti taṃ kalale anakkamanaṃ dīgharattaṃ mama hitatthāya bhavissatīti.	989	
PA_atk-s05_11a:989_5	“Sukhāya me bhavissatī”tipi pāṭho.	989	
PA_atk-s05_11a:990_0	Tato sumedhapaṇḍito kalalapiṭṭhe nipanno evaṃ cintesi – “sacāhaṃ iccheyyaṃ sabbakilese	990	
PA_atk-s05_11a:990_1	jhāpetvā saṅghanavako hutvā rammanagaraṃ paviseyyaṃ, aññātakavesena pana me kilese	990	
PA_atk-s05_11a:990_2	jhāpetvā nibbānappattiyā kiccaṃ natthi, yaṃnūnāhaṃ dīpaṅkaradasabalo viya paramābhisambodhiṃ	990	
PA_atk-s05_11a:990_3	patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ,	990	
PA_atk-s05_11a:990_4	idaṃ me patirūpa”nti. Tato aṭṭha dhamme samodhānetvā buddhabhāvāya abhinīhāraṃ katvā	990	
PA_atk-s05_11a:990_5	nipajji. Tena vuttaṃ –	990	
PA_atk-s05_11a:992	“Pathaviyaṃ nipannassa, evaṃ me āsi cetaso;	99	
PA_atk-s05_11a:993	Icchamāno ahaṃ ajja, kilese jhāpaye mama.	99	
PA_atk-s05_11a:995	“Kiṃ me aññātavesena, dhammaṃ sacchikatenidha;	99	
PA_atk-s05_11a:996	Sabbaññutaṃ pāpuṇitvā, buddho hessaṃ sadevake.	99	
PA_atk-s05_11a:998	“Kiṃ me ekena tiṇṇena, purisena thāmadassinā;	99	
PA_atk-s05_11a:999	Sabbaññutaṃ pāpuṇitvā, santāressaṃ sadevakaṃ.	99	
PA_atk-s05_11a:1001	“Iminā me adhikārena, katena purisuttame;	100	
PA_atk-s05_11a:1002	Sabbaññutaṃ pāpuṇitvā, tāremi janataṃ bahuṃ.	100	
PA_atk-s05_11a:1004	“Saṃsārasotaṃ chinditvā, viddhaṃsetvā tayo bhave;	100	
PA_atk-s05_11a:1005	Dhammanāvaṃ samāruyha, santāressaṃ sadevaka”nti.	100	
PA_atk-s05_11a:1006_0	Tattha pathaviyaṃ nipannassāti puthaviyā nipannassa. Ayameva vā pāṭho. Cetasoti cetaso	1006	
PA_atk-s05_11a:1006_1	parivitakko ahosīti attho. “Evaṃ me āsi cetanā”tipi pāṭho. Icchamānoti ākaṅkhamāno.	1006	
PA_atk-s05_11a:1006_2	Kileseti kilissanti upatāpentīti kilesā, rāgādayo dasa. Jhāpayeti jhāpeyyaṃ, mama	1006	
PA_atk-s05_11a:1006_3	kilese jhāpaye ahanti attho.	1006	
PA_atk-s05_11a:1007_0	Kinti paṭikkhepavacanaṃ. Aññātavesenāti apākaṭavesena, aviññātena paṭicchannena.	1007	
PA_atk-s05_11a:1007_1	Idha pana bhikkhū viya āsavakkhayaṃ katvā kiṃ, buddhakare dhamme pūretvā paṭisandhijātibodhidhammacakkappavattanesu	1007	
PA_atk-s05_11a:1007_2	mahāpathavikampanaṃ katvā buddho bodhetā, tiṇṇo tāretā, mutto mocetā bhaveyyanti	1007	
PA_atk-s05_11a:1007_3	adhippāyo. Sadevaketi sadevake loke.	1007	
PA_atk-s05_11a:1008_0	Thāmadassināti attano thāmabalaṃ passamānena. Santāressanti santāressāmi. Sadevakanti	1008	
PA_atk-s05_11a:1008_1	sadevakaṃ sattanikāyaṃ, sadevakaṃ lokaṃ vā. Adhikārenāti adhivisiṭṭhena kārena, buddhassa	1008	
PA_atk-s05_11a:1008_2	mama jīvitaṃ pariccajitvā kalalapiṭṭhe sayanenādhikārenāti attho.	1008	
PA_atk-s05_11a:1009	Saṃsārasotanti kammakilesavasena yonigativiññāṇaṭṭhitinavasattāvāsesu ito cito ca saṃsaraṇaṃ saṃsāro. Yathāha –	100	
PA_atk-s05_11a:1010	“Khandhānañca paṭipāṭi, dhātuāyatanānañca;	101	
PA_atk-s05_11a:1011	Abbocchinnaṃ vattamānā, saṃsāroti pavuccatī”ti. ;	101	
PA_atk-s05_11a:1012_0	Saṃsāro ca so sotaṃ ceti saṃsārasotaṃ, taṃ saṃsārasotaṃ. Atha vā saṃsārassa sotaṃ	1012	
PA_atk-s05_11a:1012_1	saṃsārasotaṃ, saṃsārakāraṇaṃ taṇhāsotaṃ chinditvāti attho. Tayo bhaveti kāmarūpārūpabhave.	1012	
PA_atk-s05_11a:1012_2	Tibhavanibbattakakammakilesā tayo bhavāti adhippetā. Dhammanāvanti ariyaṃ aṭṭhaṅgikaṃ	1012	
PA_atk-s05_11a:1012_3	maggaṃ. So hi caturoghuttaraṇaṭṭhena “dhammanāvā”ti vuccati. Samāruyhāti āruyha.	1012	
PA_atk-s05_11a:1012_4	Santāressanti santāressāmi. Yasmā pana buddhattaṃ patthentassa –	1012	
PA_atk-s05_11a:1014	“Manussattaṃ liṅgasampatti, hetu satthāradassanaṃ;	101	
PA_atk-s05_11a:1015	Pabbajjā guṇasampatti, adhikāro ca chandatā;	101	
PA_atk-s05_11a:1016	Aṭṭhadhammasamodhānā, abhinīhāro samijjhati”.	101	
PA_atk-s05_11a:1017	Tattha manussattanti manussattabhāveyeva ṭhatvā buddhattaṃ patthentassa patthanā samijjhati, na nāgajātiādīsu ṭhitānaṃ. Kasmāti ce? Ahetukabhāvato.	101	
PA_atk-s05_11a:1018_0	Liṅgasampattīti manussattabhāve vattamānassāpi purisaliṅge ṭhitasseva patthanā samijjhati,	1018	
PA_atk-s05_11a:1018_1	na itthiyā vā paṇḍakanapuṃsakaubhatobyañjanakānaṃ vā samijjhati. Kasmāti ce? Lakkhaṇapāripūriyā	1018	
PA_atk-s05_11a:1018_2	abhāvato. Vuttañhetaṃ – “aṭṭhānametaṃ, bhikkhave, anavakāso, yaṃ itthī arahaṃ assa	1018	
PA_atk-s05_11a:1018_3	sammāsambuddho”ti vitthāro. Tasmā itthiliṅge ṭhitassa manussajātikassāpi patthanā na samijjhati.	1018	
PA_atk-s05_11a:1019	Hetūti purisassāpi tasmiṃ attabhāve arahattappattiyā hetusampannasseva patthanā samijjhati, no itarassa.	101	
PA_atk-s05_11a:1020_0	Satthāradassananti sace jīvamānakabuddhasseva santike pattheti patthanā samijjhati.	1020	
PA_atk-s05_11a:1020_1	Parinibbute bhagavati cetiyassa santike vā bodhirukkhamūle vā paṭimāya vā paccekabuddhabuddhasāvakānaṃ	1020	
PA_atk-s05_11a:1020_2	vā santike patthanā na samijjhati. Kasmā? Bhabbābhabbake ñatvā kammavipākaparicchedakañāṇena	1020	
PA_atk-s05_11a:1020_3	paricchinditvā byākātuṃ asamatthattā. Tasmā buddhassa santikeyeva patthanā samijjhati.	1020	
PA_atk-s05_11a:1021_0	Pabbajjāti buddhassa bhagavato santike patthentassāpi kammakiriyavādīsu tāpasesu	1021	
PA_atk-s05_11a:1021_1	vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā?	1021	
PA_atk-s05_11a:1021_2	Pabbajitāyeva hi bodhisattā sambodhiṃ adhigacchanti, na gahaṭṭhā. Tasmā ādimhi paṇidhānakālepi	1021	
PA_atk-s05_11a:1021_3	pabbajiteneva bhavitabbaṃ.	1021	
PA_atk-s05_11a:1022	Guṇasampattīti pabbajitassāpi aṭṭhasamāpattilābhino pañcābhiññasseva samijjhati, na pana imāya guṇasampattiyā virahitassa. Kasmā? Nigguṇassa tadabhāvato.	102	
PA_atk-s05_11a:1023	Adhikāroti guṇasampannenāpi yena attano jīvitaṃ buddhānaṃ pariccattaṃ hoti, tassa iminā adhikārena sampannasseva samijjhati, na itarassa.	102	
PA_atk-s05_11a:1024_0	Chandatāti abhinīhārasampannassāpi yassa buddhakārakadhammānaṃ atthāya mahanto chando	1024	
PA_atk-s05_11a:1024_1	vāyāmo ca ussāho ca pariyeṭṭhi ca, tasseva samijjhati, na itarassa. Tatridaṃ chandamahantatāya	1024	
PA_atk-s05_11a:1024_2	opammaṃ – sace hi evamassa, “yo pana sakalacakkavāḷagabbhaṃ ekodakībhūtaṃ attano	1024	
PA_atk-s05_11a:1024_3	bāhubalena uttaritvā pāraṃ gantuṃ samattho, so buddhattaṃ pāpuṇāti. Yo panimaṃ attano	1024	
PA_atk-s05_11a:1024_4	dukkaraṃ na maññati ‘ahaṃ imaṃ uttaritvā pāraṃ gamissāmī”’ti evaṃ mahatā chandena	1024	
PA_atk-s05_11a:1024_5	ussāhena samannāgato hoti, tassa patthanā samijjhati, na itarassa.	1024	
PA_atk-s05_11a:1025_0	Sumedhapaṇḍito pana ime aṭṭha dhamme samodhānetvāva buddhabhāvāya abhinīhāraṃ katvā	1025	
PA_atk-s05_11a:1025_1	nipajji. Dīpaṅkaropi bhagavā āgantvā sumedhapaṇḍitassa sīsabhāge ṭhatvā kalalapiṭṭhe	1025	
PA_atk-s05_11a:1025_2	nipannaṃ sumedhatāpasaṃ disvā – “ayaṃ tāpaso buddhattāya abhinīhāraṃ katvā nipanno,	1025	
PA_atk-s05_11a:1025_3	ijjhissati nu kho etassa patthanā, udāhu no”ti anāgataṃsañāṇaṃ pesetvā upadhārento	1025	
PA_atk-s05_11a:1025_4	– “ito kappasatasahassādhikāni cattāri asaṅkhyeyyāni atikkamitvā gotamo nāma buddho	1025	
PA_atk-s05_11a:1025_5	bhavissatī”ti ñatvā ṭhitakova parisamajjhe byākāsi – “passatha no, tumhe bhikkhave,	1025	
PA_atk-s05_11a:1025_6	imaṃ uggatapaṃ tāpasaṃ kalalapiṭṭhe nipanna”nti. “Evaṃ, bhante”ti. Ayaṃ buddhattāya	1025	
PA_atk-s05_11a:1025_7	abhinīhāraṃ katvā nipanno, samijjhissati imassa tāpasassa patthanā, ayañhi ito kappasatasahassādhikānaṃ	1025	
PA_atk-s05_11a:1025_8	catunnaṃ asaṅkhyeyyānaṃ matthake gotamo nāma buddho loke bhavissati. Tasmiṃ panassa	1025	
PA_atk-s05_11a:1025_9	attabhāve kapilavatthu nāma nagaraṃ nivāso bhavissati, mahāmāyā nāma devī mātā, suddhodano	1025	
PA_atk-s05_11a:1025_10	nāma rājā pitā, upatisso ca kolito ca dve aggasāvakā, ānando nāma upaṭṭhāko, khemā	10251	
PA_atk-s05_11a:1025_11	ca uppalavaṇṇā ca dve aggasāvikā bhavissanti. Ayaṃ paripakkañāṇo hutvā mahābhinikkhamanaṃ	10251	
PA_atk-s05_11a:1025_12	nikkhamitvā mahāpadhānaṃ padahitvā nigrodhamūle sujātāya nāma kumāriyā dinnaṃ pāyāsaṃ	10251	
PA_atk-s05_11a:1025_13	paṭiggahetvā nerañjarāya tīre paribhuñjitvā bodhimaṇḍaṃ āruyha assattharukkhamūle	10251	
PA_atk-s05_11a:1025_14	abhisambujjhissatīti. Tena vuttaṃ –	10251	
PA_atk-s05_11a:1027	“Dīpaṅkaro lokavidū, āhutīnaṃ paṭiggaho;	102	
PA_atk-s05_11a:1028	Ussīsake maṃ ṭhatvāna, idaṃ vacanamabravi.	102	
PA_atk-s05_11a:1030	“Passatha imaṃ tāpasaṃ, jaṭilaṃ uggatāpanaṃ;	103	
PA_atk-s05_11a:1031	Aparimeyyito kappe, buddho loke bhavissati.	103	
PA_atk-s05_11a:1033	“Ahū kapilavhayā rammā, nikkhamitvā tathāgato;	103	
PA_atk-s05_11a:1034	Padhānaṃ padahitvāna, katvā dukkarakārikaṃ.	103	
PA_atk-s05_11a:1036	“Ajapālarukkhamūlasmiṃ, nisīditvā tathāgato;	103	
PA_atk-s05_11a:1037	Tattha pāyāsaṃ paggayha, nerañjaramupehiti.	103	
PA_atk-s05_11a:1039	“Nerañjarāya tīramhi, pāyāsaṃ ada so jino;	103	
PA_atk-s05_11a:1040	Paṭiyattavaramaggena, bodhimūlamupehiti.	104	
PA_atk-s05_11a:1042	“Tato padakkhiṇaṃ katvā, bodhimaṇḍaṃ anuttaro;	104	
PA_atk-s05_11a:1043	Assattharukkhamūlamhi, bujjhissati mahāyaso.	104	
PA_atk-s05_11a:1045	“Imassa janikā mātā, māyā nāma bhavissati;	104	
PA_atk-s05_11a:1046	Pitā suddhodano nāma, ayaṃ hessati gotamo.	104	
PA_atk-s05_11a:1048	“Anāsavā vītarāgā, santacittā samāhitā;	104	
PA_atk-s05_11a:1049	Kolito upatisso ca, aggā hessanti sāvakā;	104	
PA_atk-s05_11a:1050	Ānando nāmupaṭṭhāko, upaṭṭhissatimaṃ jinaṃ.	105	
PA_atk-s05_11a:1052	“Khemā uppalavaṇṇā ca, aggā hessanti sāvikā;	105	
PA_atk-s05_11a:1053	Anāsavā vītarāgā, santacittā samāhitā.	105	
PA_atk-s05_11a:1055	“Bodhi tassa bhagavato, assatthoti pavuccati;	105	
PA_atk-s05_11a:1056	Citto ca hatthāḷavako, aggā hessantupaṭṭhakā;	105	
PA_atk-s05_11a:1057	Uttarā nandamātā ca, aggā hessantupaṭṭhikā”ti.	105	
PA_atk-s05_11a:1058_0	Tattha lokavidūti sabbathā viditalokattā pana lokavidū. Bhagavā hi sabhāvato samudayato	1058	
PA_atk-s05_11a:1058_1	nirodhato nirodhūpāyatoti sabbathāpi lokaṃ avedi aññāsi paṭivijjhi. Tasmā lokavidūti vuccati. Yathāha –	1058	
PA_atk-s05_11a:1059	“Tasmā have lokavidū sumedho, lokantagū vūsitabrahmacariyo;	105	
PA_atk-s05_11a:1060	Lokassa antaṃ samitāvi ñatvā, nāsīsatī lokamimaṃ parañcā”ti. ;	106	
PA_atk-s05_11a:1061_0	Api ca tayo lokā – saṅkhāraloko, sattaloko, okāsalokoti. Tattha saṅkhāraloko nāma	1061	
PA_atk-s05_11a:1061_1	paṭiccasamuppannā pathaviādayo dhammā. Sattaloko nāma saññino asaññino nevasaññināsaññino	1061	
PA_atk-s05_11a:1061_2	ca sattā. Okāsaloko nāma sattānaṃ nivāsaṭṭhānaṃ. Ime pana tayopi lokā bhagavatā yathāsabhāvato	1061	
PA_atk-s05_11a:1061_3	viditā, tasmā lokavidūti vuccati. Āhutīnaṃ paṭiggahoti dānānaṃ paṭiggahetuṃ arahattā	1061	
PA_atk-s05_11a:1061_4	dakkhiṇeyyattā āhutīnaṃ paṭiggaho. Ussīsake maṃ ṭhatvānāti mama sīsasamīpe ṭhatvā.	1061	
PA_atk-s05_11a:1061_5	Idaṃ idāni vattabbaṃ vacanaṃ abravīti attho. Jaṭilanti jaṭā assa santīti jaṭilo,	1061	
PA_atk-s05_11a:1061_6	taṃ jaṭilaṃ. Uggatāpananti uggatāpasaṃ. Ahūti ahani, athāti attho. Ayameva vā pāṭho.	1061	
PA_atk-s05_11a:1061_7	Kapilavhayāti kapilaavhayā abhidhānā. Rammāti ramaṇīyato. Padhānanti vīriyaṃ. Ehitīti	1061	
PA_atk-s05_11a:1061_8	essati gamissati. Sesagāthāsu uttānamevāti.	1061	
PA_atk-s05_11a:1062_0	Tato sumedhapaṇḍito – “mayhaṃ kira patthanā samijjhissatī”ti sañjātasomanasso ahosi.	1062	
PA_atk-s05_11a:1062_1	Mahājano dīpaṅkaradasabalassa vacanaṃ sutvā – “sumedhatāpaso kira buddhabījaṅkuro”ti	1062	
PA_atk-s05_11a:1062_2	haṭṭhatuṭṭho ahosi. Evañcassa ahosi – “yathā nāma puriso nadiṃ taranto ujukena titthena	1062	
PA_atk-s05_11a:1062_3	tarituṃ asakkonto heṭṭhātitthena uttarati, evameva mayaṃ dīpaṅkaradasabalassa sāsane	1062	
PA_atk-s05_11a:1062_4	maggaphalaṃ alabhamānā anāgate yadā tvaṃ buddho bhavissasi, tadā tava sammukhā maggaphalaṃ	1062	
PA_atk-s05_11a:1062_5	sacchikātuṃ samatthā bhaveyyāmā”ti patthanaṃ akaṃsu. Dīpaṅkaradasabalo bodhisattaṃ	1062	
PA_atk-s05_11a:1062_6	mahāsattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi. Tepi	1062	
PA_atk-s05_11a:1062_7	catusatasahassā khīṇāsavā bodhisattaṃ pupphehi ca gandhehi ca pūjetvā padakkhiṇaṃ	1062	
PA_atk-s05_11a:1062_8	katvā pakkamiṃsu. Devamanussā pana tatheva pūjetvā vanditvā pakkamiṃsu.	1062	
PA_atk-s05_11a:1063_0	Atha sabbalokamatidīpaṅkaro dīpaṅkaro bhagavā catūhi khīṇāsavasatasahassehi parivuto	1063	
PA_atk-s05_11a:1063_1	rammanagaravāsīhi pūjiyamāno devatāhi abhivandiyamāno sañjhāppabhānurañjitavarakanakagirisikharo	1063	
PA_atk-s05_11a:1063_2	viya jaṅgamamāno anekesu pāṭihāriyesu vattamānesu tena alaṅkatapaṭiyattena maggena	1063	
PA_atk-s05_11a:1063_3	gantvā nānāsurabhikusumagandhavāsitaṃ cuṇṇasammodagandhaṃ samussitadhajapaṭākaṃ gandhānubaddhahadayehi	1063	
PA_atk-s05_11a:1063_4	bhamaragaṇehi gumbagumbāyamānaṃ dhūpandhakāraṃ amarapurasadisasobhaṃ abhirammaṃ rammanagaraṃ	1063	
PA_atk-s05_11a:1063_5	pavisitvā paññatte mahārahe buddhāsane yugandharamatthake saradasamayarucirakararajanikaro	1063	
PA_atk-s05_11a:1063_6	timiranikaranidhanakaro kamalavanavikasanakaro divasakaro viya dasabaladivasakaro	1063	
PA_atk-s05_11a:1063_7	nisīdi. Bhikkhusaṅghopi paṭipāṭiyā attano attano pattāsane nisīdi. Rammanagaravāsino	1063	
PA_atk-s05_11a:1063_8	pana upāsakā saddhādiguṇasampannā nānāvidhakhajjādīhi samalaṅkataṃ vaṇṇagandharasasampannaṃ	1063	
PA_atk-s05_11a:1063_9	asadisaṃ sukhanidānaṃ dānaṃ buddhappamukhassa bhikkhusaṅghassa adaṃsu.	1063	
PA_atk-s05_11a:1064_0	Atha kho bodhisatto dasabalassa byākaraṇaṃ sutvā buddhabhāvaṃ karatalagatamiva maññamāno	1064	
PA_atk-s05_11a:1064_1	pamuditahadayo sabbesu paṭikkantesu sayanā vuṭṭhāya – “pāramiyo vicinissāmī”ti puppharāsimatthake	1064	
PA_atk-s05_11a:1064_2	pallaṅkaṃ ābhujitvā nisīdi. Evaṃ nisinne mahāsatte sakaladasasahassacakkavāḷadevatā	1064	
PA_atk-s05_11a:1064_3	sādhukāraṃ datvā – “ayya sumedhatāpasa, porāṇakabodhisattānaṃ pallaṅkaṃ ābhujitvā	1064	
PA_atk-s05_11a:1064_4	– ‘pāramiyo vicinissāmī’ti nisinnakāle yāni pubbanimittāni nāma paññāyanti, tāni	1064	
PA_atk-s05_11a:1064_5	sabbānipi ajja pātubhūtāni nissaṃsayena tvaṃ buddho bhavissasi, mayametaṃ jānāma	1064	
PA_atk-s05_11a:1064_6	– ‘yassetāni nimittāni paññāyanti, so ekanteneva buddho bhavissati’ tasmā tvaṃ attano	1064	
PA_atk-s05_11a:1064_7	vīriyaṃ daḷhaṃ katvā paggaṇhā”ti bodhisattaṃ nānappakārāhi thutīhi abhitthaviṃsu. Tena vuttaṃ –	1064	
PA_atk-s05_11a:1066	“Idaṃ sutvāna vacanaṃ, asamassa mahesino;	106	
PA_atk-s05_11a:1067	Āmoditā naramarū, buddhabījaṃ kira ayaṃ.	106	
PA_atk-s05_11a:1069	“Ukkuṭṭhisaddā vattanti, apphoṭenti hasanti ca;	106	
PA_atk-s05_11a:1070	Katañjalī namassanti, dasasahassī sadevakā.	107	
PA_atk-s05_11a:1072	“Yadimassa lokanāthassa, virajjhissāma sāsanaṃ;	107	
PA_atk-s05_11a:1073	Anāgatamhi addhāne, hessāma sammukhā imaṃ.	107	
PA_atk-s05_11a:1075	“Yathā manussā nadiṃ tarantā, paṭititthaṃ virajjhiya;	107	
PA_atk-s05_11a:1076	Heṭṭhātitthe gahetvāna, uttaranti mahānadiṃ.	107	
PA_atk-s05_11a:1078	“Evameva mayaṃ sabbe, yadi muñcāmimaṃ jinaṃ;	107	
PA_atk-s05_11a:1079	Anāgatamhi addhāne, hessāma sammukhā imaṃ.	107	
PA_atk-s05_11a:1081	“Dīpaṅkaro lokavidū, āhutīnaṃ paṭiggaho;	108	
PA_atk-s05_11a:1082	Mama kammaṃ pakittetvā, dakkhiṇaṃ pādamuddhari.	108	
PA_atk-s05_11a:1084	“Ye tatthāsuṃ jinaputtā, padakkhiṇamakaṃsu maṃ;	108	
PA_atk-s05_11a:1085	Devā manussā asurā ca, abhivādetvāna pakkamuṃ.	108	
PA_atk-s05_11a:1087	“Dassanaṃ me atikkante, sasaṅghe lokanāyake;	108	
PA_atk-s05_11a:1088	Sayanā vuṭṭhahitvāna, pallaṅkaṃ ābhujiṃ tadā.	108	
PA_atk-s05_11a:1090	“Sukhena sukhito homi, pāmojjena pamodito;	109	
PA_atk-s05_11a:1091	Pītiyā ca abhissanno, pallaṅkaṃ ābhujiṃ tadā.	109	
PA_atk-s05_11a:1093	“Pallaṅkena nisīditvā, evaṃ cintesahaṃ tadā;	109	
PA_atk-s05_11a:1094	Vasībhūto ahaṃ jhāne, abhiññāsu pāramiṃ gato.	109	
PA_atk-s05_11a:1096	“Sahassiyamhi lokamhi, isayo natthi me samā;	109	
PA_atk-s05_11a:1097	Asamo iddhidhammesu, alabhiṃ īdisaṃ sukhaṃ.	109	
PA_atk-s05_11a:1099	“Pallaṅkābhujane mayhaṃ, dasasahassādhivāsino;	109	
PA_atk-s05_11a:1100	Mahānādaṃ pavattesuṃ, dhuvaṃ buddho bhavissasi.	110	
PA_atk-s05_11a:1102	“Yā pubbe bodhisattānaṃ, pallaṅkavaramābhuje;	110	
PA_atk-s05_11a:1103	Nimittāni padissanti, tāni ajja padissare.	110	
PA_atk-s05_11a:1105	“Sītaṃ byapagataṃ hoti, uṇhañca upasammati;	110	
PA_atk-s05_11a:1106	Tāni ajja padissanti, dhuvaṃ buddho bhavissasi.	110	
PA_atk-s05_11a:1108	“Dasasahassī lokadhātu, nissaddā honti nirākulā;	110	
PA_atk-s05_11a:1109	Tāni ajja padissanti, dhuvaṃ buddho bhavissasi.	110	
PA_atk-s05_11a:1111	“Mahāvātā na vāyanti, na sandanti savantiyo;	111	
PA_atk-s05_11a:1112	Tāni ajja padissanti, dhuvaṃ buddho bhavissasi.	111	
PA_atk-s05_11a:1114	“Thalajā dakajā pupphā, sabbe pupphanti tāvade;	111	
PA_atk-s05_11a:1115	Tepajja pupphitā sabbe, dhuvaṃ buddho bhavissasi.	111	
PA_atk-s05_11a:1117	“Latā vā yadi vā rukkhā, phalabhārā honti tāvade;	111	
PA_atk-s05_11a:1118	Tepajja phalitā sabbe, dhuvaṃ buddho bhavissasi.	111	
PA_atk-s05_11a:1120	“Ākāsaṭṭhā ca bhūmaṭṭhā, ratanā jotanti tāvade;	112	
PA_atk-s05_11a:1121	Tepajja ratanā jotanti, dhuvaṃ buddho bhavissasi.	112	
PA_atk-s05_11a:1123	“Mānussakā ca dibbā ca, turiyā vajjanti tāvade;	112	
PA_atk-s05_11a:1124	Tepajjubho abhiravanti, dhuvaṃ buddho bhavissasi.	112	
PA_atk-s05_11a:1126	“Vicittapupphā gaganā, abhivassanti tāvade;	112	
PA_atk-s05_11a:1127	Tepi ajja pavassanti, dhuvaṃ buddho bhavissasi.	112	
PA_atk-s05_11a:1129	“Mahāsamuddo ābhujati, dasasahassī pakampati;	112	
PA_atk-s05_11a:1130	Tepajjubho abhiravanti, dhuvaṃ buddho bhavissasi.	113	
PA_atk-s05_11a:1132	“Nirayepi dasasahasse, aggī nibbanti tāvade;	113	
PA_atk-s05_11a:1133	Tepajja nibbutā aggī, dhuvaṃ buddho bhavissasi.	113	
PA_atk-s05_11a:1135	“Vimalo hoti sūriyo, sabbā dissanti tārakā;	113	
PA_atk-s05_11a:1136	Tepi ajja padissanti, dhuvaṃ buddho bhavissasi.	113	
PA_atk-s05_11a:1138	“Anovaṭṭhena udakaṃ, mahiyā ubbhijji tāvade;	113	
PA_atk-s05_11a:1139	Tampajjubbhijjate mahiyā, dhuvaṃ buddho bhavissasi.	113	
PA_atk-s05_11a:1141	“Tārāgaṇā virocanti, nakkhattā gaganamaṇḍale;	114	
PA_atk-s05_11a:1142	Visākhā candimāyuttā, dhuvaṃ buddho bhavissasi.	114	
PA_atk-s05_11a:1144	“Bilāsayā darīsayā, nikkhamanti sakāsayā;	114	
PA_atk-s05_11a:1145	Tepajja āsayā chuddhā, dhuvaṃ buddho bhavissasi.	114	
PA_atk-s05_11a:1147	“Na honti aratī sattānaṃ, santuṭṭhā honti tāvade;	114	
PA_atk-s05_11a:1148	Tepajja sabbe santuṭṭhā, dhuvaṃ buddho bhavissasi.	114	
PA_atk-s05_11a:1150	“Rogā tadupasammanti, jighacchā ca vinassasi;	115	
PA_atk-s05_11a:1151	Tāni ajja padissanti, dhuvaṃ buddho bhavissasi.	115	
PA_atk-s05_11a:1153	“Rogā tadā tanu hoti, doso moho vinassasi;	115	
PA_atk-s05_11a:1154	Tepajja vigatā sabbe, dhuvaṃ buddho bhavissasi.	115	
PA_atk-s05_11a:1156	“Bhayaṃ tadā na bhavati, ajjapetaṃ padissati;	115	
PA_atk-s05_11a:1157	Tena liṅgena jānāma, dhuvaṃ buddho bhavissasi.	115	
PA_atk-s05_11a:1159	“Rajonuddhaṃsatī uddhaṃ, ajjapetaṃ padissati;	115	
PA_atk-s05_11a:1160	Tena liṅgena jānāma, dhuvaṃ buddho bhavissasi.	116	
PA_atk-s05_11a:1162	“Aniṭṭhagandho pakkamati, dibbagandho pavāyati;	116	
PA_atk-s05_11a:1163	Sopajja vāyatī gandho, dhuvaṃ buddho bhavissasi.	116	
PA_atk-s05_11a:1165	“Sabbe devā padissanti, ṭhapayitvā arūpino;	116	
PA_atk-s05_11a:1166	Tepajja sabbe dissanti, dhuvaṃ buddho bhavissasi.	116	
PA_atk-s05_11a:1168	“Yāvatā nirayā nāma, sabbe dissanti tāvade;	116	
PA_atk-s05_11a:1169	Tepajja sabbe dissanti, dhuvaṃ buddho bhavissasi.	116	
PA_atk-s05_11a:1171	“Kuṭṭā kavāṭā selā ca, na hontāvaraṇā tadā;	117	
PA_atk-s05_11a:1172	Ākāsabhūtā tepajja, dhuvaṃ buddho bhavissasi.	117	
PA_atk-s05_11a:1174	“Cutī ca upapattī ca, khaṇe tasmiṃ na vijjati;	117	
PA_atk-s05_11a:1175	Tānipajja padissanti, dhuvaṃ buddho bhavissasi.	117	
PA_atk-s05_11a:1177	“Daḷhaṃ paggaṇha vīriyaṃ, mā nivatta abhikkama;	117	
PA_atk-s05_11a:1178	Mayampetaṃ vijānāma, dhuvaṃ buddho bhavissasī”ti.	117	
PA_atk-s05_11a:1179	Tattha idaṃ sutvāna vacananti idaṃ dīpaṅkarassa bhagavato bodhisattassa byākaraṇavacanaṃ sutvā. Asamassāti samassa sadisassa abhāvato asamassa. Yathāha –	117	
PA_atk-s05_11a:1180	“Na me ācariyo atthi, sadiso me na vijjati;	118	
PA_atk-s05_11a:1181	Sadevakasmiṃ lokasmiṃ, natthi me paṭipuggalo”ti. ;	118	
PA_atk-s05_11a:1182_0	Mahesinoti mahante sīlasamādhipaññākkhandhe esi gavesīti mahesī, tassa mahesino.	1182	
PA_atk-s05_11a:1182_1	Naramarūti narā ca amarā ca, ukkaṭṭhaniddeso panāyaṃ sabbepi dasasahassilokadhātuyā	1182	
PA_atk-s05_11a:1182_2	nāgasupaṇṇayakkhādayopi āmoditāva. Buddhabījaṃ kira ayanti ayaṃ kira buddhaṅkuro	1182	
PA_atk-s05_11a:1182_3	uppannoti āmoditāti attho.	1182	
PA_atk-s05_11a:1183_0	Ukkuṭṭhisaddāti unnādasaddā vattanti. Apphoṭentīti hatthehi bāhā abhihananti. Dasasahassīti	1183	
PA_atk-s05_11a:1183_1	dasasahassilokadhātuyo. Sadevakāti saha devehi sadevakā dasasahassī namassantīti	1183	
PA_atk-s05_11a:1183_2	attho. Yadimassāti yadi imassa, ayameva vā pāṭho. Virajjhissāmāti yadi na sampāpuṇissāma.	1183	
PA_atk-s05_11a:1183_3	Anāgatamhi addhāneti anāgate kāle. Hessāmāti bhavissāma. Sammukhāti sammukhībhūtā.	1183	
PA_atk-s05_11a:1183_4	Imanti imassa, sāmiatthe upayogavacanaṃ.	1183	
PA_atk-s05_11a:1184_0	Nadiṃ tarantāti nadītaraṇakā, “naditarantā”tipi pāṭho. Paṭititthanti paṭimukhatitthaṃ.	1184	
PA_atk-s05_11a:1184_1	Virajjhiyāti virajjhitvā. Yadi muñcāmāti yadi imaṃ bhagavantaṃ muñcitvā akatakiccā	1184	
PA_atk-s05_11a:1184_2	gamissāmāti attho. Mama kammaṃ pakittetvāti mama bhāvitamatthaṃ byākaritvā. Dakkhiṇaṃ	1184	
PA_atk-s05_11a:1184_3	pādamuddharīti dakkhiṇaṃ pādaṃ ukkhipi, “katapadakkhiṇo”tipi pāṭho.	1184	
PA_atk-s05_11a:1185_0	Jinaputtāti dīpaṅkarassa satthuno sāvakā. Devā manussā asurā ca, abhivādetvāna pakkamunti	1185	
PA_atk-s05_11a:1185_1	devādayo sabbepi ime maṃ tikkhattuṃ padakkhiṇaṃ katvā pupphādīhi pūjetvā suppatiṭṭhitapañcaṅgā	1185	
PA_atk-s05_11a:1185_2	vanditvā nivattitvā punappunaṃ oloketvā madhuratthabyañjanāhi nānappakārāhi thutīhi	1185	
PA_atk-s05_11a:1185_3	vaṇṇentā pakkamiṃsu. “Narā nāgā ca gandhabbā, abhivādetvāna pakkamu”ntipi pāṭho.	1185	
PA_atk-s05_11a:1186_0	Dassanaṃ me atikkanteti mama dassanavisayaṃ bhagavati atikkante. “Jahite dassanūpacāre”tipi	1186	
PA_atk-s05_11a:1186_1	pāṭho. Sasaṅgheti saddhiṃ saṅghena sasaṅgho, tasmiṃ sasaṅghe. Sayanā vuṭṭhahitvānāti	1186	
PA_atk-s05_11a:1186_2	nipannaṭṭhānato kalalato uṭṭhahitvā. Pallaṅkaṃ ābhujinti katapallaṅko hutvā puppharāsimhi	1186	
PA_atk-s05_11a:1186_3	nisīdinti attho. “Haṭṭho haṭṭhena cittena, āsanā vuṭṭhahiṃ tadā”tipi pāṭho, so uttānatthova.	1186	
PA_atk-s05_11a:1187_0	Pītiyā ca abhissannoti pītiparipphuṭo. Vasībhūtoti vasībhāvappatto. Jhāneti rūpāvacarārūpāvacarajhānesu.	1187	
PA_atk-s05_11a:1187_1	Sahassiyamhīti dasasahassiyaṃ. Lokamhīti lokadhātuyā. Me samāti mayā sadisā. Avisesena	1187	
PA_atk-s05_11a:1187_2	“me samā natthī”ti vatvā idāni tameva niyamento “asamo iddhidhammesū”ti āha. Tattha	1187	
PA_atk-s05_11a:1187_3	iddhidhammesūti pañcasu iddhidhammesūti attho. Alabhinti paṭilabhiṃ. Īdisaṃ sukhanti īdisaṃ somanassaṃ.	1187	
PA_atk-s05_11a:1188_0	Atha sumedhatāpaso dasabalassa byākaraṇaṃ sutvā buddhabhāvaṃ karatalagatakālamiva	1188	
PA_atk-s05_11a:1188_1	maññamāno pamuditahadayo dasasu lokadhātusahassesu suddhāvāsamahābrahmāno atītabuddhadassāvino	1188	
PA_atk-s05_11a:1188_2	niyatabodhisattānaṃ byākaraṇe uppajjamānapāṭihāriyadassanena tathāgatavacanassa avitathataṃ	1188	
PA_atk-s05_11a:1188_3	pakāsento maṃ paritosayantā imā gāthāyo āhaṃsūti dassento bhagavā “pallaṅkābhujane mayha”ntiādimāha.	1188	
PA_atk-s05_11a:1189_0	Tattha pallaṅkābhujane mayhanti mama pallaṅkābhujane. Ayameva vā pāṭho. Dasasahassādhivāsinoti	1189	
PA_atk-s05_11a:1189_1	dasasahassivāsino mahābrahmāno. Yā pubbeti yāni pubbe, vibhattilopaṃ katvā vuttanti	1189	
PA_atk-s05_11a:1189_2	veditabbaṃ. Pallaṅkavaramābhujeti varapallaṅkābhujane. Nimittāni padissantīti nimittāni	1189	
PA_atk-s05_11a:1189_3	padissiṃsūti attho. Atītavacane vattabbe vattamānavacanaṃ vuttaṃ. Kiñcāpi vuttaṃ,	1189	
PA_atk-s05_11a:1189_4	atītavasena attho gahetabbo. Tāni ajja padissareti pubbepi niyatabodhisattānaṃ pallaṅkābhujane	1189	
PA_atk-s05_11a:1189_5	yāni nimittāni uppajjiṃsu, tāni nimittāni ajja padissare. Tasmā tvaṃ dhuvameva buddho	1189	
PA_atk-s05_11a:1189_6	bhavissasīti attho. Na pana tāniyeva nimittāni uppajjiṃsu, taṃsadisattā “tāni ajja	1189	
PA_atk-s05_11a:1189_7	padissare”ti vuttanti veditabbaṃ.	1189	
PA_atk-s05_11a:1190_0	Sītanti sītattaṃ. Byapagatanti gataṃ vigataṃ. Tānīti sītavigamanauṇhupasamanānīti	1190	
PA_atk-s05_11a:1190_1	attho. Nissaddāti asaddā anigghosā. Nirākulāti anākulā, ayameva vā pāṭho. Na sandantīti	1190	
PA_atk-s05_11a:1190_2	na vahanti nappavattanti. Savantiyoti nadiyo. Tānīti avāyanaasandanāni. Thalajāti	1190	
PA_atk-s05_11a:1190_3	pathavitalapabbatarukkhesu jātāni. Dakajāti odakāni pupphāni. Pupphantīti pubbe bodhisattānaṃ	1190	
PA_atk-s05_11a:1190_4	pupphiṃsu, atītatthe vattamānavacanaṃ heṭṭhā vuttanayeneva veditabbaṃ. Tepajja pupphitānīti	1190	
PA_atk-s05_11a:1190_5	tāni pupphāni ajja pupphitānīti attho.	1190	
PA_atk-s05_11a:1191_0	Phalabhārāti phaladharā. Tepajjāti tepi ajja, pulliṅgavasena “tepī”ti vuttaṃ, “latā	1191	
PA_atk-s05_11a:1191_1	vā rukkhā vā”ti vuttattā. Phalitāti sañjātaphalā. Ākāsaṭṭhā ca bhūmaṭṭhā cāti ākāsagatā	1191	
PA_atk-s05_11a:1191_2	ca bhūmigatā ca ratanānīti muttādīni ratanāni. Jotantīti obhāsanti. Mānussakāti manussānaṃ	1191	
PA_atk-s05_11a:1191_3	santakā mānussakā. Dibbāti devānaṃ santakā dibbā. Turiyāti ātataṃ vitataṃ ātatavitataṃ	1191	
PA_atk-s05_11a:1191_4	susiraṃ ghananti pañca turiyāni. Tattha ātataṃ nāma cammapariyonaddhesu bheriādīsu	1191	
PA_atk-s05_11a:1191_5	ekatalaturiyaṃ. Vitataṃ nāma ubhayatalaṃ. Ātatavitataṃ nāma sabbato pariyonaddhaṃ	1191	
PA_atk-s05_11a:1191_6	mahativallakiādikaṃ. Susiraṃ nāma vaṃsādikaṃ. Ghanaṃ nāma sammatāḷādikaṃ. Vajjantīti	1191	
PA_atk-s05_11a:1191_7	heṭṭhā vuttanayena vajjiṃsu, atītatthe vattamānavacanaṃ veditabbaṃ. Esa nayo upari	1191	
PA_atk-s05_11a:1191_8	īdisesu vacanesupi. Abhiravantīti tatra tatra kusalehi sumuñcitā suppatāḷitā suvāditā	1191	
PA_atk-s05_11a:1191_9	viya abhiravanti, abhinadantīti attho.	1191	
PA_atk-s05_11a:1192_0	Vicittapupphāti vicitrāni nānāgandhavaṇṇāni pupphāni. Abhivassantīti abhivassiṃsu,	1192	
PA_atk-s05_11a:1192_1	nipatiṃsūti attho. Tepīti tānipi vicitrapupphāni abhivassantāni padissanti, devabrahmagaṇehi	1192	
PA_atk-s05_11a:1192_2	okiriyamānānīti adhippāyo. Ābhujatīti osakkati. Tepajjubhoti tepi ajja ubho mahāsamuddadasasahassiyo.	1192	
PA_atk-s05_11a:1192_3	Abhiravantīti abhinadanti. Nirayeti nirayesu. Dasasahassāti anekadasasahassā. Nibbantīti	1192	
PA_atk-s05_11a:1192_4	sammanti, santiṃ upentīti attho. Tārakāti nakkhattāni. Tepi ajja padissantīti tepi	1192	
PA_atk-s05_11a:1192_5	sūriyassa vimalabhāvā tārakā ajja divā dissanti.	1192	
PA_atk-s05_11a:1193_0	Anovaṭṭhenāti anovaṭṭhe, bhummatthe karaṇavacanaṃ. Atha vā anovaṭṭheti anabhivaṭṭhepi.	1193	
PA_atk-s05_11a:1193_1	Nāti nipātamattaṃ “sutvā na dūtavacana”ntiādīsu viya. Tampajjubbhijjateti tampi udakaṃ	1193	
PA_atk-s05_11a:1193_2	ajja ubbhijjati, ubbhijjitvā uṭṭhahatīti attho. Mahiyāti pathaviyā, nissakkavacanaṃ.	1193	
PA_atk-s05_11a:1193_3	Tārāgaṇāti gahanakkhattādayo sabbe tāragaṇā. Nakkhattāti nakkhattatārakā ca. Gaganamaṇḍaleti	1193	
PA_atk-s05_11a:1193_4	sakalagaganamaṇḍalaṃ virocantīti attho. Bilāsayāti bilāsayā ahinakulakumbhīlagodhādayo.	1193	
PA_atk-s05_11a:1193_5	Darīsayāti jharāsayā. Ayameva vā pāṭho. Nikkhamantīti nikkhamiṃsu. Sakāsayāti attano	1193	
PA_atk-s05_11a:1193_6	attano āsayato. “Tadāsayā”tipi pāṭho. Tassa tadā tasmiṃ kāle, āsayato, bilatoti attho.	1193	
PA_atk-s05_11a:1193_7	Chuddhāti suchuddhā suvuddhāritā, nikkhantāti attho.	1193	
PA_atk-s05_11a:1194_0	Aratīti ukkaṇṭhā. Santuṭṭhāti paramena santuṭṭhena santuṭṭhā. Vinassatīti vigacchati.	1194	
PA_atk-s05_11a:1194_1	Rāgoti kāmarāgo. Tadā tanu hotīti oramattako hoti, iminā pariyuṭṭhānābhāvaṃ dīpeti.	1194	
PA_atk-s05_11a:1194_2	Vihatāti vinaṭṭhā. Tadāti pubbe, bodhisattānaṃ pallaṅkābhujaneti attho. Na bhavatīti	1194	
PA_atk-s05_11a:1194_3	na hoti. Ajjapetanti ajja tava pallaṅkābhujanepi etaṃ bhayaṃ na hotevāti attho. Tena	1194	
PA_atk-s05_11a:1194_4	liṅgena jānāmāti tena kāraṇena sabbeva mayaṃ jānāma, yaṃ tvaṃ buddho bhavissasīti attho.	1194	
PA_atk-s05_11a:1195_0	Anuddhaṃsatīti na uggacchati. Aniṭṭhagandhoti duggandho. Pakkamatīti pakkami vigacchi.	1195	
PA_atk-s05_11a:1195_1	Pavāyatīti pavāyi. Sopajjāti sopi dibbagandho ajja. Padissantīti padissiṃsu. Tepajjāti	1195	
PA_atk-s05_11a:1195_2	tepi sabbe devā ajja. Yāvatāti paricchedanatthe nipāto, yattakāti attho. Kuṭṭāti	1195	
PA_atk-s05_11a:1195_3	pākārā. Na hontāvaraṇāti āvaraṇakarā na ahesuṃ. Tadāti pubbe. Ākāsabhūtāti te kuṭṭakavāṭapabbatā	1195	
PA_atk-s05_11a:1195_4	āvaraṇaṃ tirokaraṇaṃ kātuṃ asakkontā, ajaṭākāsabhūtāti attho. Cutīti maraṇaṃ. Upapattīti	1195	
PA_atk-s05_11a:1195_5	paṭisandhiggahaṇaṃ. Khaṇeti pubbe bodhisattānaṃ pallaṅkābhujanakkhaṇe. Na vijjatīti	1195	
PA_atk-s05_11a:1195_6	nāhosi. Tānipajjāti tānipi ajja cavanabhavanānīti attho. Mā nivattīti mā paṭikkami.	1195	
PA_atk-s05_11a:1195_7	Abhikkamāti parakkama. Sesamettha uttānamevāti.	1195	
PA_atk-s05_11a:1196_0	Tato sumedhapaṇḍito dīpaṅkarassa dasabalassa ca dasasahassacakkavāḷadevatānañca vacanaṃ	1196	
PA_atk-s05_11a:1196_1	sutvā bhiyyosomattāya sañjātussāho hutvā cintesi – “buddhā nāma amoghavacanā, natthi	1196	
PA_atk-s05_11a:1196_2	buddhānaṃ kathāya aññathattaṃ. Yathā hi ākāse khittassa leḍḍussa patanaṃ dhuvaṃ,	1196	
PA_atk-s05_11a:1196_3	jātassa maraṇaṃ, aruṇe uggate sūriyassa abbhuggamanaṃ, āsayā nikkhantassa sīhassa	1196	
PA_atk-s05_11a:1196_4	sīhanādanadanaṃ, garugabbhāya itthiyā bhāramoropanaṃ dhuvaṃ avassambhāvī, evameva	1196	
PA_atk-s05_11a:1196_5	buddhānaṃ vacanaṃ nāma dhuvaṃ amoghaṃ, addhā ahaṃ buddho bhavissāmīti. Tena vuttaṃ –	1196	
PA_atk-s05_11a:1198	“Buddhassa vacanaṃ sutvā, dasasahassīnacūbhayaṃ;	119	
PA_atk-s05_11a:1199	Tuṭṭhahaṭṭho pamudito, evaṃ cintesahaṃ tadā.	119	
PA_atk-s05_11a:1201	“Advejjhavacanā buddhā, amoghavacanā jinā;	120	
PA_atk-s05_11a:1202	Vitathaṃ natthi buddhānaṃ, dhuvaṃ buddho bhavāmahaṃ.	120	
PA_atk-s05_11a:1204	“Yathā khittaṃ nabhe leḍḍu, dhuvaṃ patati bhūmiyaṃ;	120	
PA_atk-s05_11a:1205	Tatheva buddhaseṭṭhānaṃ, vacanaṃ dhuvasassataṃ;	120	
PA_atk-s05_11a:1206	Vitathaṃ natthi buddhānaṃ, dhuvaṃ buddho bhavāmahaṃ.	120	
PA_atk-s05_11a:1208	“Yathāpi sabbasattānaṃ, maraṇaṃ dhuvasassataṃ;	120	
PA_atk-s05_11a:1209	Tatheva buddhaseṭṭhānaṃ, vacanaṃ dhuvasassataṃ;	120	
PA_atk-s05_11a:1210	Vitathaṃ natthi buddhānaṃ, dhuvaṃ buddho bhavāmahaṃ.	121	
PA_atk-s05_11a:1212	“Yathā rattikkhaye patte, sūriyuggamanaṃ dhuvaṃ;	121	
PA_atk-s05_11a:1213	Tatheva buddhaseṭṭhānaṃ, vacanaṃ dhuvasassataṃ;	121	
PA_atk-s05_11a:1214	Vitathaṃ natthi buddhānaṃ, dhuvaṃ buddho bhavāmahaṃ.	121	
PA_atk-s05_11a:1216	“Yathā nikkhantasayanassa, sīhassa nadanaṃ dhuvaṃ;	121	
PA_atk-s05_11a:1217	Tatheva buddhaseṭṭhānaṃ, vacanaṃ dhuvasassataṃ;	121	
PA_atk-s05_11a:1218	Vitathaṃ natthi buddhānaṃ, dhuvaṃ buddho bhavāmahaṃ.	121	
PA_atk-s05_11a:1220	“Yathā āpannasattānaṃ, bhāramoropanaṃ dhuvaṃ;	122	
PA_atk-s05_11a:1221	Tatheva buddhaseṭṭhānaṃ, vacanaṃ dhuvasassataṃ;	122	
PA_atk-s05_11a:1222	Vitathaṃ natthi buddhānaṃ, dhuvaṃ buddho bhavāmaha”nti.	122	
PA_atk-s05_11a:1223_0	Tattha buddhassa vacanaṃ sutvā, dasasahassī na cūbhayanti dīpaṅkarasammāsambuddhassa	1223	
PA_atk-s05_11a:1223_1	ca dasasahassacakkavāḷadevatānañca vacanaṃ sutvā. Ubhayanti ubhayesaṃ, sāmiatthe	1223	
PA_atk-s05_11a:1223_2	paccattavacanaṃ, ubhayavacanaṃ vā. Evaṃ cintesahanti evaṃ cintesiṃ ahaṃ.	1223	
PA_atk-s05_11a:1224_0	Advejjhavacanāti dvedhā appavattavacanā, ekaṃsavacanāti attho. “Acchiddavacanā”tipi	1224	
PA_atk-s05_11a:1224_1	pāṭho, tassa niddosavacanāti attho. Amoghavacanāti avitathavacanā. Vitathanti vitathavacanaṃ	1224	
PA_atk-s05_11a:1224_2	natthīti attho. Dhuvaṃ buddho bhavāmahanti ahaṃ ekaṃseneva buddho bhavissāmīti niyatavasena	1224	
PA_atk-s05_11a:1224_3	avassambhāvivasena ca vattamānavacanaṃ katanti veditabbaṃ.	1224	
PA_atk-s05_11a:1225_0	Sūriyuggamananti sūriyassa udayanaṃ, ayameva vā pāṭho. Dhuvasassatanti ekaṃsabhāvī	1225	
PA_atk-s05_11a:1225_1	ceva sassatañca. Nikkhantasayanassāti sayanato nikkhantassa. Āpannasattānanti garugabbhānaṃ,	1225	
PA_atk-s05_11a:1225_2	gabbhinīnanti attho. Bhāramoropananti bhāraoropanaṃ, gabbhassa oropananti attho.	1225	
PA_atk-s05_11a:1225_3	Ma-kāro padasandhikaro. Sesametthāpi uttānamevāti.	1225	
PA_atk-s05_11a:1226_0	“Svāhaṃ addhā buddho bhavissāmī”ti evaṃ katasanniṭṭhāno buddhakārake dhamme upadhāretuṃ	1226	
PA_atk-s05_11a:1226_1	– “kahaṃ nu kho buddhakārakā dhammā”ti, uddhaṃ adho disāsu vidisāsūti anukkamena	1226	
PA_atk-s05_11a:1226_2	sakalaṃ dhammadhātuṃ vicinanto pubbe porāṇakehi bodhisattehi āsevitanisevitaṃ paṭhamaṃ	1226	
PA_atk-s05_11a:1226_3	dānapāramiṃ disvā evaṃ attānaṃ ovadi – “sumedhapaṇḍita, tvaṃ ito paṭṭhāya paṭhamaṃ	1226	
PA_atk-s05_11a:1226_4	dānapāramiṃ pūreyyāsi. Yathā hi nikujjito udakakumbho nissesaṃ katvā udakaṃ vamatiyeva	1226	
PA_atk-s05_11a:1226_5	na paccāharati, evameva dhanaṃ vā yasaṃ vā puttadāraṃ vā aṅgapaccaṅgaṃ vā anoloketvā	1226	
PA_atk-s05_11a:1226_6	sabbattha yācakānaṃ sabbaṃ icchiticchitaṃ nissesaṃ katvā dadamāno bodhimūle nisīditvā	1226	
PA_atk-s05_11a:1226_7	buddho bhavissasī”ti paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –	1226	
PA_atk-s05_11a:1228	“Handa buddhakare dhamme, vicināmi ito cito;	122	
PA_atk-s05_11a:1229	Uddhaṃ adho dasa disā, yāvatā dhammadhātuyā.	122	
PA_atk-s05_11a:1231	“Vicinanto tadā dakkhiṃ, paṭhamaṃ dānapāramiṃ;	123	
PA_atk-s05_11a:1232	Pubbakehi mahesīhi, anuciṇṇaṃ mahāpathaṃ.	123	
PA_atk-s05_11a:1234	“Imaṃ tvaṃ paṭhamaṃ tāva, daḷhaṃ katvā samādiya;	123	
PA_atk-s05_11a:1235	Dānapāramitaṃ gaccha, yadi bodhiṃ pattumicchasi.	123	
PA_atk-s05_11a:1237	“Yathāpi kumbho sampuṇṇo, yassa kassaci adho kato;	123	
PA_atk-s05_11a:1238	Vamatevudakaṃ nissesaṃ, na tattha parirakkhati.	123	
PA_atk-s05_11a:1240	“Tatheva yācake disvā, hīnamukkaṭṭhamajjhime;	124	
PA_atk-s05_11a:1241	Dadāhi dānaṃ nissesaṃ, kumbho viya adho kato”ti.	124	
PA_atk-s05_11a:1242_0	Tattha handāti vavassaggatthe nipāto. Buddhakare dhammeti buddhattakare dhamme. Buddhattakarā	1242	
PA_atk-s05_11a:1242_1	nāma dhammā dānapāramitādayo dasa dhammā. Vicināmīti vicinissāmi, vīmaṃsissāmi upaparikkhissāmīti	1242	
PA_atk-s05_11a:1242_2	attho. Ito citoti ito ito, ayameva vā pāṭho. Tattha tattha vicināmīti attho. Uddhanti	1242	
PA_atk-s05_11a:1242_3	devaloke. Adhoti manussaloke. Dasa disāti dasasu disāsu; kattha nu kho te buddhakārakadhammā	1242	
PA_atk-s05_11a:1242_4	uddhaṃ adho tiriyaṃ disāsu vidisāsūti adhippāyo. Yāvatā dhammadhātuyāti ettha yāvatāti	1242	
PA_atk-s05_11a:1242_5	paricchedavacanaṃ. Dhammadhātuyāti sabhāvadhammassa, pavattanīti vacanaseso daṭṭhabbo.	1242	
PA_atk-s05_11a:1242_6	Kiṃ vuttaṃ hoti? Yāvatikā sabhāvadhammānaṃ kāmarūpārūpadhammānaṃ pavatti, tāvatikaṃ	1242	
PA_atk-s05_11a:1242_7	vicinissāmīti vuttaṃ hoti.	1242	
PA_atk-s05_11a:1243_0	Vicinantoti vīmaṃsanto upaparikkhanto. Pubbakehīti porāṇehi bodhisattehi. Anuciṇṇanti	1243	
PA_atk-s05_11a:1243_1	ajjhāciṇṇaṃ āsevitaṃ. Samādiyāti samādiyanaṃ karohi, ajja paṭṭhāya ayaṃ paṭhamaṃ	1243	
PA_atk-s05_11a:1243_2	dānapāramī pūretabbā mayāti evaṃ samādiyāti attho. Dānapāramitaṃ gacchāti dānapāramiṃ	1243	
PA_atk-s05_11a:1243_3	gaccha, pūrayāti attho. Yadi bodhiṃ pattumicchasīti bodhimūlamupagantvā anuttaraṃ	1243	
PA_atk-s05_11a:1243_4	sammāsambodhiṃ pattuṃ icchasi ce. Yassa kassacīti udakassa vā khīrassa vā yassa kassaci	1243	
PA_atk-s05_11a:1243_5	sampuṇṇo. Sampuṇṇasaddayoge sati sāmivacanaṃ icchanti saddavidū. Karaṇatthe vā sāmivacanaṃ,	1243	
PA_atk-s05_11a:1243_6	yena kenacīti attho. Adho katoti heṭṭhāmukhīkato. Na tattha parirakkhatīti tasmiṃ	1243	
PA_atk-s05_11a:1243_7	vamane na parirakkhati, nissesaṃ udakaṃ vamatevāti attho. Hīnamukkaṭṭhamajjhimeti	1243	
PA_atk-s05_11a:1243_8	hīnamajjhimapaṇīte. Ma-kāro padasandhikaro. Kumbho viya adho katoti heṭṭhāmukhīkato	1243	
PA_atk-s05_11a:1243_9	viya kumbho. Yācake upagate disvā – “tvaṃ, sumedha, attano anavasesetvā sabbadhanapariccāgena	1243	
PA_atk-s05_11a:1243_10	dānapāramiṃ, aṅgapariccāgena upapāramiṃ, jīvitapariccāgena paramatthapāramiñca pūrehī”ti	12431	
PA_atk-s05_11a:1243_11	evaṃ attanāva attānaṃ ovadi.	12431	
PA_atk-s05_11a:1244_0	Athassa “na ettakeheva buddhakārakehi dhammehi bhavitabba”nti uttarimpi upadhārayato	1244	
PA_atk-s05_11a:1244_1	dutiyaṃ sīlapāramiṃ disvā etadahosi – “sumedhapaṇḍita, tvaṃ ito paṭṭhāya sīlapāramiṃ	1244	
PA_atk-s05_11a:1244_2	pūreyyāsi. Yathā camarī migo nāma jīvitampi anoloketvā attano vālameva rakkhati,	1244	
PA_atk-s05_11a:1244_3	evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti	1244	
PA_atk-s05_11a:1244_4	dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –	1244	
PA_atk-s05_11a:1246	“Na hete ettakāyeva, buddhadhammā bhavissare;	124	
PA_atk-s05_11a:1247	Aññepi vicinissāmi, ye dhammā bodhipācanā.	124	
PA_atk-s05_11a:1249	“Vicinanto tadā dakkhiṃ, dutiyaṃ sīlapāramiṃ;	124	
PA_atk-s05_11a:1250	Pubbakehi mahesīhi, āsevitanisevitaṃ.	125	
PA_atk-s05_11a:1252	“Imaṃ tvaṃ dutiyaṃ tāva, daḷhaṃ katvā samādiya;	125	
PA_atk-s05_11a:1253	Sīlapāramitaṃ gaccha, yadi bodhiṃ pattumicchasi.	125	
PA_atk-s05_11a:1255	“Yathāpi camarī vālaṃ, kismiñci paṭilaggitaṃ;	125	
PA_atk-s05_11a:1256	Upeti maraṇaṃ tattha, na vikopeti vāladhiṃ.	125	
PA_atk-s05_11a:1258	“Tatheva tvaṃ catūsu bhūmīsu, sīlāni paripūraya;	125	
PA_atk-s05_11a:1259	Parirakkha sabbadā sīlaṃ, camarī viya vāladhi”nti.	125	
PA_atk-s05_11a:1260_0	Tattha na heteti na hi eteyeva. Bodhipācanāti maggaparipācanā sabbaññutaññāṇaparipācanā	1260	
PA_atk-s05_11a:1260_1	vā. Dutiyaṃ sīlapāraminti sīlaṃ nāma sabbesaṃ kusaladhammānaṃ patiṭṭhā, sīle patiṭṭhito	1260	
PA_atk-s05_11a:1260_2	kusaladhammehi na parihāyati, sabbepi lokiyalokuttaraguṇe paṭilabhati. Tasmā sīlapāramī	1260	
PA_atk-s05_11a:1260_3	pūretabbāti dutiyaṃ sīlapāramiṃ addakkhinti attho.	1260	
PA_atk-s05_11a:1261_0	Āsevitanisevitanti bhāvitañceva bahulīkatañca. Camarīti camarī migo. Kismiñcīti yattha	1261	
PA_atk-s05_11a:1261_1	katthaci rukkhalatākaṇṭakādīsu aññatarasmiṃ. Paṭilaggitanti paṭivilaggitaṃ. Tatthāti	1261	
PA_atk-s05_11a:1261_2	yattha vilaggitaṃ, tattheva ṭhatvā maraṇaṃ upagacchati. Na vikopetīti na chindati.	1261	
PA_atk-s05_11a:1261_3	Vāladhinti vālaṃ chinditvā na gacchati, tattheva maraṇaṃ upetīti attho.	1261	
PA_atk-s05_11a:1262_0	Catūsu bhūmīsu sīlānīti catūsu ṭhānesu vibhattasīlāni, pātimokkhasaṃvaraindriyasaṃvaraājīvapārisuddhipaccayasannissitavasenāti	1262	
PA_atk-s05_11a:1262_1	attho. Bhūmivasena pana dvīsuyeva bhūmīsu pariyāpannaṃ tampi catusīlamevāti. Paripūrayāti	1262	
PA_atk-s05_11a:1262_2	khaṇḍachiddasabalādiabhāvena paripūraya. Sabbadāti sabbakālaṃ. Camarī viyāti camarī	1262	
PA_atk-s05_11a:1262_3	migo viya. Sesametthāpi uttānatthamevāti.	1262	
PA_atk-s05_11a:1263_0	Athassa “na ettakeheva buddhakārakehi dhammehi bhavitabba”nti uttarimpi upadhārayato	1263	
PA_atk-s05_11a:1263_1	tatiyaṃ nekkhammapāramiṃ disvā etadahosi – “sumedhapaṇḍita, tvaṃ ito paṭṭhāya nekkhammapāramimpi	1263	
PA_atk-s05_11a:1263_2	pūreyyāsi. Yathāpi suciraṃ bandhanāgāre vasamāno puriso na tattha sinehaṃ karoti,	1263	
PA_atk-s05_11a:1263_3	atha kho ukkaṇṭhito avasitukāmo hoti, evameva tvampi sabbabhave bandhanāgārasadise	1263	
PA_atk-s05_11a:1263_4	katvā passa, sabbabhavehi ukkaṇṭhito muccitukāmo hutvā nekkhammābhimukhova hoti,	1263	
PA_atk-s05_11a:1263_5	evaṃ buddho bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –	1263	
PA_atk-s05_11a:1265	“Na hete ettakāyeva, buddhadhammā bhavissare;	126	
PA_atk-s05_11a:1266	Aññepi vicinissāmi, ye dhammā bodhipācanā.	126	
PA_atk-s05_11a:1268	“Vicinanto tadā dakkhiṃ, tatiyaṃ nekkhammapāramiṃ;	126	
PA_atk-s05_11a:1269	Pubbakehi mahesīhi, āsevitanisevitaṃ.	126	
PA_atk-s05_11a:1271	“Imaṃ tvaṃ tatiyaṃ tāva, daḷhaṃ katvā samādiya;	127	
PA_atk-s05_11a:1272	Nekkhammapāramitaṃ gaccha, yadi bodhiṃ pattumicchasi.	127	
PA_atk-s05_11a:1274	“Yathā andughare puriso, ciravuṭṭho dukhaṭṭito;	127	
PA_atk-s05_11a:1275	Na tattha rāgaṃ janeti, muttiṃyeva gavesati.	127	
PA_atk-s05_11a:1277	“Tatheva tvaṃ sabbabhave, passa andughare viya;	127	
PA_atk-s05_11a:1278	Nekkhammābhimukho hoti, bhavato parimuttiyā”ti.	127	
PA_atk-s05_11a:1279_0	Tattha andughareti bandhanāgāre. Ciravuṭṭhoti cirakālaṃ vuṭṭho. Dukhaṭṭitoti dukkhapīḷito.	1279	
PA_atk-s05_11a:1279_1	Na tattha rāgaṃ janetīti tattha andughare rāgaṃ sinehaṃ na janeti na uppādeti. “Imaṃ	1279	
PA_atk-s05_11a:1279_2	andugharaṃ muñcitvā nāhaṃ aññattha gamissāmī”ti evaṃ tattha rāgaṃ na janeti, kintu	1279	
PA_atk-s05_11a:1279_3	muttiṃyeva mokkhameva gavesatīti adhippāyo. Nekkhammābhimukhoti nikkhamanābhimukho	1279	
PA_atk-s05_11a:1279_4	hoti. Bhavatoti sabbabhavehi. Parimuttiyāti parimocanatthāya. Nekkhammābhimukho hutvā,	1279	
PA_atk-s05_11a:1279_5	sambodhiṃ pāpuṇissasī”tipi pāṭho. Sesamettha uttānatthamevāti.	1279	
PA_atk-s05_11a:1280_0	Athassa “na ettakeheva buddhakārakadhammehi bhavitabba”nti uttarimpi upadhārayato	1280	
PA_atk-s05_11a:1280_1	catutthaṃ paññāpāramiṃ disvā etadahosi – “sumedhapaṇḍita, tvaṃ ito paṭṭhāya paññāpāramimpi	1280	
PA_atk-s05_11a:1280_2	pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ	1280	
PA_atk-s05_11a:1280_3	puccheyyāsi. Yathāpi piṇḍacāriko bhikkhu hīnādibhedesu kulesu kiñci kulaṃ avivajjetvā	1280	
PA_atk-s05_11a:1280_4	paṭipāṭiyā piṇḍāya caranto khippaṃ yāpanamattaṃ labhati, evameva tvampi sabbe paṇḍite	1280	
PA_atk-s05_11a:1280_5	upasaṅkamitvā pucchanto buddho bhavissasī”ti catutthaṃ paññāpāramiṃ daḷhaṃ katvā	1280	
PA_atk-s05_11a:1280_6	adhiṭṭhāsi. Tena vuttaṃ –	1280	
PA_atk-s05_11a:1282	“Na hete ettakāyeva, buddhadhammā bhavissare;	128	
PA_atk-s05_11a:1283	Aññepi vicinissāmi, ye dhammā bodhipācanā.	128	
PA_atk-s05_11a:1285	“Vicinanto tadā dakkhiṃ, catutthaṃ paññāpāramiṃ;	128	
PA_atk-s05_11a:1286	Pubbakehi mahesīhi, āsevitanisevitaṃ.	128	
PA_atk-s05_11a:1288	“Imaṃ tvaṃ catutthaṃ tāva, daḷhaṃ katvā samādiya;	128	
PA_atk-s05_11a:1289	Paññāpāramitaṃ gaccha, yadi bodhiṃ pattumicchasi.	128	
PA_atk-s05_11a:1291	“Yathā hi bhikkhu bhikkhanto, hīnamukkaṭṭhamajjhime;	129	
PA_atk-s05_11a:1292	Kulāni na vivajjento, evaṃ labhati yāpanaṃ.	129	
PA_atk-s05_11a:1294	“Tatheva tvaṃ sabbakālaṃ, paripucchaṃ budhaṃ janaṃ;	129	
PA_atk-s05_11a:1295	Paññāya pāramiṃ gantvā, sambodhiṃ pāpuṇissasī”ti.	129	
PA_atk-s05_11a:1296_0	Tattha bhikkhantoti piṇḍāya caranto. Hīnamukkaṭṭhamajjhimeti hīnamukkaṭṭhamajjhimāni	1296	
PA_atk-s05_11a:1296_1	kulānīti attho. Liṅgavipariyāso kato. Na vivajjentoti na pariharanto, gharapaṭipāṭiṃ	1296	
PA_atk-s05_11a:1296_2	muñcitvā caranto vivajjeti nāma, evamakatvāti attho. Yāpananti yāpanamattaṃ pāṇadhāraṇaṃ	1296	
PA_atk-s05_11a:1296_3	āhāraṃ labhatīti attho. Paripucchanti – “kiṃ, bhante, kusalaṃ, kiṃ akusalaṃ; kiṃ	1296	
PA_atk-s05_11a:1296_4	sāvajjaṃ, kiṃ anavajja”ntiādinā nayena tattha tattha abhiññāte paṇḍite jane upasaṅkamitvā	1296	
PA_atk-s05_11a:1296_5	paripucchantoti attho. Budhaṃ jananti paṇḍitaṃ janaṃ. “Budhe jane”tipi pāṭho. Paññāya	1296	
PA_atk-s05_11a:1296_6	pāraminti paññāya pāraṃ. “Paññāpāramitaṃ gantvā”tipi pāṭho. Sesametthāpi uttānamevāti.	1296	
PA_atk-s05_11a:1297_0	Athassa “na ettakeheva buddhakārakadhammehi bhavitabba”nti uttarimpi upadhārayato	1297	
PA_atk-s05_11a:1297_1	pañcamaṃ vīriyapāramiṃ disvā etadahosi – “sumedhapaṇḍita, tvaṃ ito paṭṭhāya vīriyapāramimpi	1297	
PA_atk-s05_11a:1297_2	pūreyyāsi. Yathāpi sīho migarājā sabbairiyāpathesu daḷhavīriyo hoti, evaṃ tvampi	1297	
PA_atk-s05_11a:1297_3	sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti	1297	
PA_atk-s05_11a:1297_4	pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –	1297	
PA_atk-s05_11a:1299	“Na hete ettakāyeva, buddhadhammā bhavissare;	129	
PA_atk-s05_11a:1300	Aññepi vicinissāmi, ye dhammā bodhipācanā.	130	
PA_atk-s05_11a:1302	“Vicinanto tadā dakkhiṃ, pañcamaṃ vīriyapāramiṃ;	130	
PA_atk-s05_11a:1303	Pubbakehi mahesīhi, āsevitanisevitaṃ.	130	
PA_atk-s05_11a:1305	“Imaṃ tvaṃ pañcamaṃ tāva, daḷhaṃ katvā samādiya;	130	
PA_atk-s05_11a:1306	Vīriyapāramitaṃ gaccha, yadi bodhiṃ pattumicchasi.	130	
PA_atk-s05_11a:1308	“Yathāpi sīho migarājā, nisajjaṭṭhānacaṅkame;	130	
PA_atk-s05_11a:1309	Alīnavīriyo hoti, paggahitamano sadā.	130	
PA_atk-s05_11a:1311	“Tatheva tvaṃ sabbabhave, paggaṇha vīriyaṃ daḷhaṃ;	131	
PA_atk-s05_11a:1312	Vīriyapāramitaṃ gantvā, sambodhiṃ pāpuṇissasī”ti.	131	
PA_atk-s05_11a:1313	Tattha alīnavīriyoti anolīnavīriyo. Sabbabhaveti jātajātabhave, sabbesu bhavesūti attho. Āraddhavīriyo hutvā, sambodhiṃ pāpuṇissasītipi pāṭho. Sesametthāpi uttānamevāti.	131	
PA_atk-s05_11a:1314_0	Athassa “na ettakeheva buddhakārakadhammehi bhavitabba”nti uttarimpi upadhārayato	1314	
PA_atk-s05_11a:1314_1	chaṭṭhamaṃ khantipāramiṃ disvā etadahosi – “sumedhapaṇḍita, tvaṃ ito paṭṭhāya khantipāramiṃ	1314	
PA_atk-s05_11a:1314_2	paripūreyyāsi, sammānanepi avamānanepi khamova bhaveyyāsi. Yathā hi pathaviyaṃ nāma	1314	
PA_atk-s05_11a:1314_3	sucimpi pakkhipanti asucimpi, na ca tena pathavī sinehaṃ vā paṭighaṃ vā karoti, khamati	1314	
PA_atk-s05_11a:1314_4	sahati adhivāsetiyeva, evameva tvampi sabbesaṃ sammānanāvamānanesu khamo samāno buddho	1314	
PA_atk-s05_11a:1314_5	bhavissasī”ti chaṭṭhamaṃ khantipāramiṃ daḷhaṃ katvā adhiṭṭhāsi. Tena vuttaṃ –	1314	
PA_atk-s05_11a:1316	“Na hete ettakāyeva, buddhadhammā bhavissare;	131	
PA_atk-s05_11a:1317	Aññepi vicinissāmi, ye dhammā bodhipācanā.	131	
PA_atk-s05_11a:1319	“Vicinanto tadā dakkhiṃ, chaṭṭhamaṃ khantipāramiṃ;	131	
PA_atk-s05_11a:1320	Pubbakehi mahesīhi, āsevitanisevitaṃ.	132	
PA_atk-s05_11a:1322	“Imaṃ tvaṃ chaṭṭhamaṃ tāva, daḷhaṃ katvā samādiya;	132	
PA_atk-s05_11a:1323	Tattha advejjhamānaso, sambodhiṃ pāpuṇissasi.	132	
PA_atk-s05_11a:1325	“Yathāpi pathavī nāma, sucimpi asucimpi ca;	132	
PA_atk-s05_11a:1326	Sabbaṃ sahati nikkhepaṃ, na karoti paṭighaṃ tayā.	132	
PA_atk-s05_11a:1328	“Tatheva tvampi sabbesaṃ, sammānāvamānakkhamo;	132	
PA_atk-s05_11a:1329	Khantipāramitaṃ gantvā, sambodhiṃ pāpuṇissasī”ti.	132	
PA_atk-s05_11a:1330_0	Tattha tatthāti tassaṃ khantipāramiyaṃ. Advejjhamānasoti ekaṃsamānaso. Sucimpīti	1330	
PA_atk-s05_11a:1330_1	candanakuṅkumagandhamālādisucimpi. Asucimpīti ahikukkuramanussakuṇapagūthamuttakheḷasiṅghāṇikādiasucimpi.	1330	
PA_atk-s05_11a:1330_2	Sahatīti khamati, adhivāseti. Nikkhepanti nikkhittaṃ. Paṭighanti kodhaṃ. Tayāti tāya	1330	
PA_atk-s05_11a:1330_3	vuttiyā, tāya nikkhittatāya vā. “Paṭighaṃ daya”ntipi pāṭho, tassa tena nikkhepena	1330	
PA_atk-s05_11a:1330_4	paṭighānurodhaṃ na karotīti attho. Sammānāvamānakkhamoti sabbesaṃ sammānanāvamānanasaho	1330	
PA_atk-s05_11a:1330_5	tvampi bhavāti attho. “Tatheva tvampi sabbabhave, sammānanavimānakkhamo”tipi paṭhanti.	1330	
PA_atk-s05_11a:1330_6	“Khantiyā pāramiṃ gantvā”tipi pāṭho, tassā khantiyā pāramipūraṇavasena gantvāti attho.	1330	
PA_atk-s05_11a:1330_7	Sesametthāpi uttānamevāti. Ito paraṃ ettakampi avatvā yattha yattha viseso atthi,	1330	
PA_atk-s05_11a:1330_8	taṃ tameva vatvā pāṭhantaraṃ dassetvā gamissāmāti.	1330	
PA_atk-s05_11a:1331_0	Athassa “na ettakeheva buddhakārakadhammehi bhavitabba”nti uttarimpi upadhārayato	1331	
PA_atk-s05_11a:1331_1	sattamaṃ saccapāramiṃ disvā etadahosi – “sumedhapaṇḍita, tvaṃ ito paṭṭhāya saccapāramimpi	1331	
PA_atk-s05_11a:1331_2	pūreyyāsi, asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ	1331	
PA_atk-s05_11a:1331_3	nāma mā bhāsi. Yathāpi osadhītārakā nāma sabbautūsu attano gamanavīthiṃ vijahitvā	1331	
PA_atk-s05_11a:1331_4	aññāya vīthiyā na gacchati, sakavīthiyāva gacchati, evameva tvampi saccaṃ pahāya	1331	
PA_atk-s05_11a:1331_5	musāvādaṃ nāma avadantoyeva buddho bhavissasī”ti sattamaṃ saccapāramiṃ daḷhaṃ katvā	1331	
PA_atk-s05_11a:1331_6	adhiṭṭhāsi. Tena vuttaṃ –	1331	
PA_atk-s05_11a:1333	“Na hete ettakāyeva, buddhadhammā bhavissare;	133	
PA_atk-s05_11a:1334	Aññepi vicinissāmi, ye dhammā bodhipācanā.	133	
PA_atk-s05_11a:1336	“Vicinanto tadā dakkhiṃ, sattamaṃ saccapāramiṃ;	133	
PA_atk-s05_11a:1337	Pubbakehi mahesīhi, āsevitanisevitaṃ.	133	
PA_atk-s05_11a:1339	“Imaṃ tvaṃ sattamaṃ tāva, daḷhaṃ katvā samādiya;	133	
PA_atk-s05_11a:1340	Tattha advejjhavacano, sambodhiṃ pāpuṇissasi.	134	
PA_atk-s05_11a:1342	“Yathāpi osadhī nāma, tulābhūtā sadevake;	134	
PA_atk-s05_11a:1343	Samaye utuvasse vā, na vokkamati vīthito.	134	
PA_atk-s05_11a:1345	“Tatheva tvampi saccesu, mā vokkama hi vīthito;	134	
PA_atk-s05_11a:1346	Saccapāramitaṃ gantvā, sambodhiṃ pāpuṇissasī”ti.	134	
PA_atk-s05_11a:1347_0	Tattha tatthāti saccapāramiyaṃ. Advejjhavacanoti avitathavacano. Osadhī nāmāti osadhītārakā,	1347	
PA_atk-s05_11a:1347_1	osadhagahaṇe osadhītārakaṃ uditaṃ disvā osadhaṃ gaṇhanti. Tasmā “osadhītārakā”ti	1347	
PA_atk-s05_11a:1347_2	vuccati. Tulābhūtāti pamāṇabhūtā. Sadevaketi sadevakassa lokassa. Samayeti vassasamaye.	1347	
PA_atk-s05_11a:1347_3	Utuvasseti hemantagimhesu. “Samaye utuvaṭṭe”tipi pāṭho. Tassa samayeti gimhe. Utuvaṭṭeti	1347	
PA_atk-s05_11a:1347_4	hemante ca vassāne cāti attho. Na vokkamati vīthitoti taṃ taṃ utumhi attano gamanavīthito	1347	
PA_atk-s05_11a:1347_5	na vokkamati na vigacchati, cha māse pacchimaṃ disaṃ gacchati, cha māse pubbaṃ disaṃ	1347	
PA_atk-s05_11a:1347_6	gacchatīti. Atha vā osadhī nāmāti siṅgiverapipphalimaricādikaṃ osadhaṃ. Na vokkamatīti	1347	
PA_atk-s05_11a:1347_7	yaṃ yaṃ phaladānasamatthaṃ osadhaṃ, taṃ taṃ phaladānaṃ okkamma attano phalaṃ adatvā	1347	
PA_atk-s05_11a:1347_8	na nivattati. Vīthitoti gamanavīthito, pittaharo pittaṃ harateva, vātaharo vātaṃ	1347	
PA_atk-s05_11a:1347_9	harateva, semhaharo semhaṃ haratevāti attho. Sesametthāpi uttānamevāti.	1347	
PA_atk-s05_11a:1348_0	Athassa “na ettakeheva buddhakārakadhammehi bhavitabba”nti uttarimpi upadhārayato	1348	
PA_atk-s05_11a:1348_1	aṭṭhamaṃ adhiṭṭhānapāramiṃ disvā etadahosi – “sumedhapaṇḍita, tvaṃ ito paṭṭhāya adhiṭṭhānapāramimpi	1348	
PA_atk-s05_11a:1348_2	pūreyyāsi, yaṃ adhiṭṭhāsi, tasmiṃ adhiṭṭhāne niccalo bhaveyyāsi, yathā pabbato nāma	1348	
PA_atk-s05_11a:1348_3	sabbadisāsu vāte paharantepi na kampati na calati, attano ṭhāneyeva tiṭṭhati, evameva	1348	
PA_atk-s05_11a:1348_4	tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ	1348	
PA_atk-s05_11a:1348_5	daḷhaṃ katvā adhiṭṭhāsīti. Tena vuttaṃ –	1348	
PA_atk-s05_11a:1350	“Na hete ettakāyeva, buddhadhammā bhavissare;	135	
PA_atk-s05_11a:1351	Aññepi vicinissāmi, ye dhammā bodhipācanā.	135	
PA_atk-s05_11a:1353	“Vicinanto tadā dakkhiṃ, aṭṭhamaṃ adhiṭṭhānapāramiṃ;	135	
PA_atk-s05_11a:1354	Pubbakehi mahesīhi, āsevitanisevitaṃ.	135	
PA_atk-s05_11a:1356	“Imaṃ tvaṃ aṭṭhamaṃ tāva, daḷhaṃ katvā samādiya;	135	
PA_atk-s05_11a:1357	Tattha tvaṃ acalo hutvā, sambodhiṃ pāpuṇissasi.	135	
PA_atk-s05_11a:1359	“Yathāpi pabbato selo, acalo suppatiṭṭhito;	135	
PA_atk-s05_11a:1360	Na kampati bhusavātehi, sakaṭṭhāneva tiṭṭhati.	136	
PA_atk-s05_11a:1362	“Tattheva tvampi adhiṭṭhāne, sabbadā acalo bhava;	136	
PA_atk-s05_11a:1363	Adhiṭṭhānapāramitaṃ gantvā, sambodhiṃ pāpuṇissasī”ti.	136	
PA_atk-s05_11a:1364_0	Tattha seloti silāmayo. Acaloti niccalo suppatiṭṭhitoti acalattāva suṭṭhu patiṭṭhito.	1364	
PA_atk-s05_11a:1364_1	“Yathāpi pabbato acalo, nikhāto suppatiṭṭhito”tipi pāṭho. Bhusavātehīti balavavātehi.	1364	
PA_atk-s05_11a:1364_2	Sakaṭṭhānevāti attano ṭhāneyeva, yathāṭhitaṭṭhāneyevāti attho. Sesametthāpi uttānamevāti.	1364	
PA_atk-s05_11a:1365_0	Athassa “na ettakeheva buddhakārakadhammehi bhavitabba”nti uttarimpi upadhārayato	1365	
PA_atk-s05_11a:1365_1	navamaṃ mettāpāramiṃ disvā etadahosi – “sumedhapaṇḍita, tvaṃ ito paṭṭhāya mettāpāramiṃ	1365	
PA_atk-s05_11a:1365_2	pūreyyāsi, hitesupi ahitesupi ekacittova bhaveyyāsi. Yathāpi udakaṃ nāma pāpajanassapi	1365	
PA_atk-s05_11a:1365_3	kalyāṇajanassapi sītabhāvaṃ ekasadisaṃ katvā pharati, evameva tvampi sabbasattesu	1365	
PA_atk-s05_11a:1365_4	mettacittena ekacittova hutvā buddho bhavissasī”ti navamaṃ mettāpāramiṃ daḷhaṃ katvā	1365	
PA_atk-s05_11a:1365_5	adhiṭṭhāsīti. Tena vuttaṃ –	1365	
PA_atk-s05_11a:1367	“Na hete ettakāyeva, buddhadhammā bhavissare;	136	
PA_atk-s05_11a:1368	Aññepi vicinissāmi, ye dhammā bodhipācanā.	136	
PA_atk-s05_11a:1370	“Vicinanto tadā dakkhiṃ, navamaṃ mettāpāramiṃ;	137	
PA_atk-s05_11a:1371	Pubbakehi mahesīhi, āsevitanisevitaṃ.	137	
PA_atk-s05_11a:1373	“Imaṃ tvaṃ navamaṃ tāva, daḷhaṃ katvā samādiya;	137	
PA_atk-s05_11a:1374	Mettāya asamo hoti, yadi bodhiṃ pattumicchasi.	137	
PA_atk-s05_11a:1376	“Yathāpi udakaṃ nāma, kalyāṇe pāpake jane;	137	
PA_atk-s05_11a:1377	Samaṃ pharati sītena, pavāheti rajomalaṃ.	137	
PA_atk-s05_11a:1379	“Tatheva tvaṃ hitāhite, samaṃ mettāya bhāvaya;	137	
PA_atk-s05_11a:1380	Mettāpāramitaṃ gantvā, sambodhiṃ pāpuṇissasī”ti.	138	
PA_atk-s05_11a:1381_0	Tattha asamo hohīti mettābhāvanāya asadiso hohi. Tattha “tvaṃ samasamo hohī”tipi	1381	
PA_atk-s05_11a:1381_1	pāṭho, so uttānatthova. Samanti tulyaṃ. Pharatīti phusati. Pavāhetīti visodheti.	1381	
PA_atk-s05_11a:1381_2	Rajoti āgantukarajaṃ. Malanti sarīre uṭṭhitaṃ sedamalādiṃ. “Rajamala”ntipi pāṭho,	1381	
PA_atk-s05_11a:1381_3	soyevattho. Hitāhiteti hite ca ahite ca, mitte ca amitte cāti attho. Mettāya bhāvayāti	1381	
PA_atk-s05_11a:1381_4	mettaṃ bhāvaya vaḍḍhehi. Sesametthāpi uttānamevāti.	1381	
PA_atk-s05_11a:1382_0	Athassa “na ettakeheva buddhakārakadhammehi bhavitabba”nti uttarimpi upadhārayato	1382	
PA_atk-s05_11a:1382_1	dasamaṃ upekkhāpāramiṃ disvā etadahosi – “sumedhapaṇḍita, tvaṃ ito paṭṭhāya upekkhāpāramiṃ	1382	
PA_atk-s05_11a:1382_2	paripūreyyāsi, sukhepi dukkhepi majjhattova bhaveyyāsi. Yathāpi pathavī nāma sucimpi	1382	
PA_atk-s05_11a:1382_3	asucimpi ca pakkhipamāne majjhattāva hoti, evameva tvampi sukhadukkhesu majjhattova	1382	
PA_atk-s05_11a:1382_4	honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –	1382	
PA_atk-s05_11a:1384	“Na hete ettakāyeva, buddhadhammā bhavissare;	138	
PA_atk-s05_11a:1385	Aññepi vicinissāmi, ye dhammā bodhipācanā.	138	
PA_atk-s05_11a:1387	“Vicinanto tadā dakkhiṃ, dasamaṃ upekkhāpāramiṃ;	138	
PA_atk-s05_11a:1388	Pubbakehi mahesīhi, āsevitanisevitaṃ.	138	
PA_atk-s05_11a:1390	“Imaṃ tvaṃ dasamaṃ tāva, daḷhaṃ katvā samādiya;	139	
PA_atk-s05_11a:1391	Tulābhūto daḷho hutvā, sambodhiṃ pāpuṇissasi.	139	
PA_atk-s05_11a:1393	“Yathāpi pathavī nāma, nikkhittaṃ asuciṃ suciṃ;	139	
PA_atk-s05_11a:1394	Upekkhati ubhopete, kopānunayavajjitā.	139	
PA_atk-s05_11a:1396	“Tatheva tvaṃ sukhadukkhe, tulābhūto sadā bhava;	139	
PA_atk-s05_11a:1397	Upekkhāpāramitaṃ gantvā, sambodhiṃ pāpuṇissasī”ti.	139	
PA_atk-s05_11a:1398_0	Tattha tulābhūtoti majjhattabhāve ṭhito yathā tulāya daṇḍo samaṃ tulito samaṃ tiṭṭhati,	1398	
PA_atk-s05_11a:1398_1	na namati na unnamati, evameva tvampi sukhadukkhesu tulāsadiso hutvā sambodhiṃ pāpuṇissasi.	1398	
PA_atk-s05_11a:1398_2	Kopānunayavajjitāti paṭighānurodhavajjitā. “Dayākopavivajjitā”tipi pāṭho, soyevattho.	1398	
PA_atk-s05_11a:1398_3	Sesaṃ khantipāramiyaṃ vuttanayeneva veditabbaṃ.	1398	
PA_atk-s05_11a:1399_0	Tato sumedhapaṇḍito ime dasa pāramidhamme vicinitvā tato paraṃ cintesi – “imasmiṃ	1399	
PA_atk-s05_11a:1399_1	loke bodhisattehi paripūretabbā bodhipācanā buddhattakarā dhammā ettakāyeva, na ito	1399	
PA_atk-s05_11a:1399_2	bhiyyo, imā pana pāramiyo uddhaṃ ākāsepi natthi, na heṭṭhā pathaviyampi, na puratthimādīsu	1399	
PA_atk-s05_11a:1399_3	disāsupi atthi, mayhaṃyeva pana hadayamaṃsantareyeva patiṭṭhitā”ti. Evaṃ tāsaṃ attano	1399	
PA_atk-s05_11a:1399_4	hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto	1399	
PA_atk-s05_11a:1399_5	anulomapaṭilomaṃ sammasi, pariyante gahetvā ādimhi pāpesi, ādimhi gahetvā pariyante	1399	
PA_atk-s05_11a:1399_6	ṭhapesi, majjhe gahetvā ubhato osāpesi, ubhato koṭīsu gahetvā majjhe osāpesi. Bāhirabhaṇḍapariccāgo	1399	
PA_atk-s05_11a:1399_7	pāramiyo nāma, aṅgapariccāgo upapāramiyo nāma, jīvitapariccāgo paramatthapāramiyo	1399	
PA_atk-s05_11a:1399_8	nāmāti dasa pāramiyo dasa upapāramiyo dasa paramatthapāramiyoti samattiṃsa pāramiyo	1399	
PA_atk-s05_11a:1399_9	yamakatelaṃ vinivaṭṭento viya sammasi. Tassa dasa pāramiyo sammasantassa dhammatejena	1399	
PA_atk-s05_11a:1399_10	catunahutādhikadviyojanasatasahassabahalā vipulā ayaṃ mahāpathavī hatthinā akkantanaḷakalāpo	13991	
PA_atk-s05_11a:1399_11	viya uppīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi	13991	
PA_atk-s05_11a:1399_12	sampavedhi. Kulālacakkaṃ viya telayantacakkaṃ viya ca paribbhami. Tena vuttaṃ –	13991	
PA_atk-s05_11a:1401	“Ettakāyeva te loke, ye dhammā bodhipācanā;	140	
PA_atk-s05_11a:1402	Tatuddhaṃ natthi aññatra, daḷhaṃ tattha patiṭṭhaha.	140	
PA_atk-s05_11a:1404	“Ime dhamme sammasato, sabhāvasarasalakkhaṇe;	140	
PA_atk-s05_11a:1405	Dhammatejena vasudhā, dasasahassī pakampatha.	140	
PA_atk-s05_11a:1407	“Calatī ravatī pathavī, ucchuyantaṃva pīḷitaṃ;	140	
PA_atk-s05_11a:1408	Telayante yathā cakkaṃ, evaṃ kampati medanī”ti.	140	
PA_atk-s05_11a:1409_0	Tattha ettakāyevāti niddiṭṭhānaṃ dasannaṃ pāramitānaṃ anūnādhikabhāvassa dassanatthaṃ	1409	
PA_atk-s05_11a:1409_1	vuttaṃ. Tatuddhanti tato dasapāramīhi uddhaṃ natthi. Aññatrāti aññaṃ, lakkhaṇaṃ saddasatthato	1409	
PA_atk-s05_11a:1409_2	gahetabbaṃ. Tato dasapāramito añño buddhakārakadhammo natthīti attho. Tatthāti tāsu	1409	
PA_atk-s05_11a:1409_3	dasasu pāramīsu. Patiṭṭhahāti patiṭṭha, paripūrento tiṭṭhāti attho.	1409	
PA_atk-s05_11a:1410_0	Ime dhammeti pāramidhamme. Sammasatoti upaparikkhantassa, anādaratthe sāmivacanaṃ	1410	
PA_atk-s05_11a:1410_1	daṭṭhabbaṃ. Sabhāvasarasalakkhaṇeti sabhāvasaṅkhātena sarasalakkhaṇena sammasantassāti	1410	
PA_atk-s05_11a:1410_2	attho. Dhammatejenāti pāramipavicayañāṇatejena. Vasudhāti vasūti ratanaṃ vuccati,	1410	
PA_atk-s05_11a:1410_3	taṃ dhāreti dhīyati vā etthāti vasudhā. Kā sā? Medanī. Pakampathāti pakampittha.	1410	
PA_atk-s05_11a:1410_4	Sumedhapaṇḍite pana pāramiyo vicinante tassa ñāṇatejena dasasahassī pakampitthāti attho.	1410	
PA_atk-s05_11a:1411_0	Calatīti chappakārā kampi. Ravatīti nadati vikūjati. Ucchuyantaṃva pīḷitanti nippīḷitaṃ	1411	
PA_atk-s05_11a:1411_1	ucchuyantaṃ viya. “Guḷayantaṃva pīḷita”ntipi pāṭho, soyevattho. Telayanteti telapīḷanayante.	1411	
PA_atk-s05_11a:1411_2	Yathā cakkanti cakkikānaṃ mahācakkayantaṃ viya. Evanti yathā telapīḷanacakkayantaṃ	1411	
PA_atk-s05_11a:1411_3	paribbhamati kampati, evaṃ ayaṃ medanī kampatīti attho. Sesamettha uttānamevāti.	1411	
PA_atk-s05_11a:1412_0	Evaṃ mahāpathaviyā kampamānāya rammanagaravāsino manussā bhagavantaṃ parivisayamānā	1412	
PA_atk-s05_11a:1412_1	saṇṭhātuṃ asakkontā yugandharavātabbhāhatā mahāsālā viya mucchitā papatiṃsu. Ghaṭādīni	1412	
PA_atk-s05_11a:1412_2	kulālabhaṇḍāni pavaṭṭentāni aññamaññaṃ paharantāni cuṇṇavicuṇṇāni ahesuṃ. Mahājano	1412	
PA_atk-s05_11a:1412_3	bhītatasito satthāraṃ upasaṅkamitvā – “kiṃ nu kho bhagavā ‘nāgāvaṭṭo ayaṃ, bhūtayakkhadevatāsu	1412	
PA_atk-s05_11a:1412_4	aññatarāvaṭṭo vā’ti na hi mayaṃ etaṃ jānāma. Api ca kho sabbopi ayaṃ mahājano bhayena	1412	
PA_atk-s05_11a:1412_5	upadduto, kiṃ nu kho imassa lokassa pāpakaṃ bhavissati, udāhu kalyāṇaṃ, kathetha	1412	
PA_atk-s05_11a:1412_6	no etaṃ kāraṇa”nti pucchiṃsu.	1412	
PA_atk-s05_11a:1413_0	Atha satthā tesaṃ kathaṃ sutvā – “tumhe mā bhāyittha, mā kho cintayittha, natthi	1413	
PA_atk-s05_11a:1413_1	vo itonidānaṃ bhayaṃ, yo so mayā ajja sumedhapaṇḍito ‘anāgate gotamo nāma buddho	1413	
PA_atk-s05_11a:1413_2	bhavissatī’ti byākato, so idāni pāramiyo sammasati, tassa sammasantassa dhammatejena	1413	
PA_atk-s05_11a:1413_3	sakaladasasahassī lokadhātu ekappahārena kampati ceva viravati cā”ti āha. Tena vuttaṃ –	1413	
PA_atk-s05_11a:1415	“Yāvatā parisā āsi, buddhassa parivesane;	141	
PA_atk-s05_11a:1416	Pavedhamānā sā tattha, mucchitā seti bhūmiyaṃ.	141	
PA_atk-s05_11a:1418	“Ghaṭānekasahassāni, kumbhīnañca satā bahū;	141	
PA_atk-s05_11a:1419	Sañcuṇṇamathitā tattha, aññamaññaṃ paghaṭṭitā.	141	
PA_atk-s05_11a:1421	“Ubbiggā tasitā bhītā, bhantā byathitamānasā;	142	
PA_atk-s05_11a:1422	Mahājanā samāgamma, dīpaṅkaramupāgamuṃ.	142	
PA_atk-s05_11a:1424	“Kiṃ bhavissati lokassa, kalyāṇamatha pāpakaṃ;	142	
PA_atk-s05_11a:1425	Sabbo upadduto loko, taṃ vinodehi cakkhuma.	142	
PA_atk-s05_11a:1427	“Tesaṃ tadā saññāpesi, dīpaṅkaro mahāmuni;	142	
PA_atk-s05_11a:1428	Vissatthā hotha mā bhātha, imasmiṃ pathavikampane.	142	
PA_atk-s05_11a:1430	“Yamahaṃ ajja byākāsiṃ, buddho loke bhavissati;	143	
PA_atk-s05_11a:1431	Eso sammasatī dhammaṃ, pubbakaṃ jinasevitaṃ.	143	
PA_atk-s05_11a:1433	“Tassa sammasato dhammaṃ, buddhabhūmiṃ asesato;	143	
PA_atk-s05_11a:1434	Tenāyaṃ kampitā pathavī, dasasahassī sadevake”ti.	143	
PA_atk-s05_11a:1435_0	Tattha yāvatāti yāvatikā. Āsīti ahosi. “Yā tadā parisā āsī”tipi pāṭho, tassa yā tattha	1435	
PA_atk-s05_11a:1435_1	parisā ṭhitā āsīti attho. Pavedhamānāti kampamānā. Sāti sā parisā. Tatthāti tasmiṃ	1435	
PA_atk-s05_11a:1435_2	parivesanaṭṭhāne. Setīti sayittha.	1435	
PA_atk-s05_11a:1436_0	Ghaṭāti ghaṭānaṃ, sāmiatthe paccattavacanaṃ, ghaṭānaṃ nekasahassānīti attho. Sañcuṇṇamathitāti	1436	
PA_atk-s05_11a:1436_1	cuṇṇā ceva mathitā ca, mathitasañcuṇṇāti attho. Aññamaññaṃ paghaṭṭitāti aññamaññaṃ	1436	
PA_atk-s05_11a:1436_2	pahaṭā. Ubbiggāti utrāsahadayā. Tasitāti sañjātatāsā. Bhītāti bhayabhītā. Bhantāti	1436	
PA_atk-s05_11a:1436_3	phandanamānasā, vibbhantacittāti attho. Sabbāni panetāni aññamaññavevacanāni. Samāgammāti	1436	
PA_atk-s05_11a:1436_4	samāgantvā. Ayameva vā pāṭho.	1436	
PA_atk-s05_11a:1437_0	Upaddutoti upahato. Taṃ vinodehīti taṃ upaddutabhayaṃ vinodehi, vināsayāti attho.	1437	
PA_atk-s05_11a:1437_1	Cakkhumāti pañcahi cakkhūhi cakkhuma. Tesaṃ tadāti te jane tadā, upayogatthe sāmivacanaṃ.	1437	
PA_atk-s05_11a:1437_2	Saññāpesīti ñāpesi bodhesi. Visatthāti vissatthacittā. Mā bhāthāti mā bhāyatha. Yamahanti	1437	
PA_atk-s05_11a:1437_3	yaṃ ahaṃ sumedhapaṇḍitaṃ. Dhammanti pāramidhammaṃ. Pubbakanti porāṇaṃ. Jinasevitanti	1437	
PA_atk-s05_11a:1437_4	jinehi bodhisattakāle sevitanti attho. Buddhabhūminti pāramidhammaṃ. Tenāti tena	1437	
PA_atk-s05_11a:1437_5	sammasanakāraṇena. Kampitāti calitā. Sadevaketi sadevake loke.	1437	
PA_atk-s05_11a:1438_0	Tato mahājano tathāgatassa vacanaṃ sutvā haṭṭhatuṭṭho mālāgandhavilepanādīni ādāya	1438	
PA_atk-s05_11a:1438_1	rammanagarato nikkhamitvā bodhisattaṃ upasaṅkamitvā mālāgandhādīhi pūjetvā vanditvā	1438	
PA_atk-s05_11a:1438_2	padakkhiṇaṃ katvā rammanagarameva pāvisi. Atha kho bodhisatto dasa pāramiyo sammasitvā	1438	
PA_atk-s05_11a:1438_3	vīriyaṃ daḷhaṃ katvā adhiṭṭhāya nisinnāsanā vuṭṭhāsi. Tena vuttaṃ –	1438	
PA_atk-s05_11a:1440	“Buddhassa vacanaṃ sutvā, mano nibbāyi tāvade;	144	
PA_atk-s05_11a:1441	Sabbe maṃ upasaṅkamma, punāpi maṃ abhivandisuṃ.	144	
PA_atk-s05_11a:1443	“Samādiyitvā buddhaguṇaṃ, daḷhaṃ katvāna mānasaṃ;	144	
PA_atk-s05_11a:1444	Dīpaṅkaraṃ namassitvā, āsanā vuṭṭhahiṃ tadā”ti.	144	
PA_atk-s05_11a:1445_0	Tattha mano nibbāyīti mahājanassa pathavikampane ubbiggahadayassa tattha kāraṇaṃ	1445	
PA_atk-s05_11a:1445_1	sutvā mano nibbāyi, santiṃ agamāsīti attho. “Jano nibbāyī”tipi pāṭho, so uttānoyeva.	1445	
PA_atk-s05_11a:1445_2	Samādiyitvāti sammā ādiyitvā, samādāyāti attho. Buddhaguṇanti pāramiyo. Sesaṃ uttānameva.	1445	
PA_atk-s05_11a:1446_0	Atha kho bodhisattaṃ dayitasabbasattaṃ āsanā vuṭṭhahantaṃ sakaladasasahassacakkavāḷadevatā	1446	
PA_atk-s05_11a:1446_1	sannipatitvā dibbehi mālāgandhādīhi pūjetvā – “ayya sumedhatāpasa, tayā ajja dīpaṅkaradasabalassa	1446	
PA_atk-s05_11a:1446_2	pādamūle mahati patthanā patthitā, sā te anantarāyena samijjhatu, mā te tattha bhayaṃ	1446	
PA_atk-s05_11a:1446_3	vā chambhitattaṃ vā ahosi. Sarīre te appamattakopi rogo mā uppajjatu, khippaṃ pāramiyo	1446	
PA_atk-s05_11a:1446_4	pūretvā sammāsambodhiṃ paṭivijjha. Yathā pupphūpagaphalūpagā rukkhā samaye pupphanti	1446	
PA_atk-s05_11a:1446_5	ceva phalanti ca, tatheva tvampi taṃ samayaṃ anatikkamitvā khippaṃ sambodhiṃ phusassū”tiādīni	1446	
PA_atk-s05_11a:1446_6	thutimaṅgalāni payirudāhaṃsu, evaṃ payirudāhitvā bodhisattaṃ abhivādetvā attano attano	1446	
PA_atk-s05_11a:1446_7	devaṭṭhānameva agamaṃsu. Bodhisattopi devatāhi abhitthuto – “ahaṃ dasa pāramiyo pūretvā	1446	
PA_atk-s05_11a:1446_8	kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī”ti vīriyaṃ	1446	
PA_atk-s05_11a:1446_9	daḷhaṃ katvā adhiṭṭhāya ākāsamabbhuggantvā isigaṇavantaṃ himavantaṃ agamāsi. Tena vuttaṃ –	1446	
PA_atk-s05_11a:1448	“Dibbaṃ mānusakaṃ pupphaṃ, devā mānusakā ubho;	144	
PA_atk-s05_11a:1449	Samokiranti pupphehi, vuṭṭhahantassa āsanā.	144	
PA_atk-s05_11a:1451	“Vedayanti ca te sotthiṃ, devā mānusakā ubho;	145	
PA_atk-s05_11a:1452	Mahantaṃ patthitaṃ tuyhaṃ, taṃ labhassu yathicchitaṃ.	145	
PA_atk-s05_11a:1454	“Sabbītiyo vivajjantu, soko rogo vinassatu;	145	
PA_atk-s05_11a:1455	Mā te bhavantvantarāyā, phusa khippaṃ bodhimuttamaṃ.	145	
PA_atk-s05_11a:1457	“Yathāpi samaye patte, pupphanti pupphino dumā;	145	
PA_atk-s05_11a:1458	Tatheva tvaṃ mahāvīra, buddhañāṇehi pupphasu.	145	
PA_atk-s05_11a:1460	“Yathā ye keci sambuddhā, pūrayuṃ dasapāramī;	146	
PA_atk-s05_11a:1461	Tatheva tvaṃ mahāvīra, pūraya dasapāramī.	146	
PA_atk-s05_11a:1463	“Yathā ye keci sambuddhā, bodhimaṇḍamhi bujjhare;	146	
PA_atk-s05_11a:1464	Tatheva tvaṃ mahāvīra, bujjhassu jinabodhiyaṃ.	146	
PA_atk-s05_11a:1466	“Yathā ye keci sambuddhā, dhammacakkaṃ pavattayuṃ;	146	
PA_atk-s05_11a:1467	Tatheva tvaṃ mahāvīra, dhammacakkaṃ pavattaya.	146	
PA_atk-s05_11a:1469	“Puṇṇamāye yathā cando, parisuddho virocati;	146	
PA_atk-s05_11a:1470	Tatheva tvaṃ puṇṇamano, viroca dasasahassiyaṃ.	147	
PA_atk-s05_11a:1472	“Rāhumutto yathā sūriyo, tāpena atirocati;	147	
PA_atk-s05_11a:1473	Tatheva lokā muccitvā, viroca siriyā tuvaṃ.	147	
PA_atk-s05_11a:1475	“Yathā yā kāci nadiyo, osaranti mahodadhiṃ;	147	
PA_atk-s05_11a:1476	Evaṃ sadevakā lokā, osarantu tavantike.	147	
PA_atk-s05_11a:1478	“Tehi thutappasattho so, dasa dhamme samādiya;	147	
PA_atk-s05_11a:1479	Te dhamme paripūrento, pavanaṃ pāvisī tadā”ti.	147	
PA_atk-s05_11a:1480_0	Tattha dibbanti mandāravapāricchattakasantānakusesayādikaṃ dibbakusumaṃ devā mānusakā	1480	
PA_atk-s05_11a:1480_1	ca mānusapupphaṃ gahetvāti attho. Samokirantīti mamopari samokiriṃsūti attho. Vuṭṭhahantassāti	1480	
PA_atk-s05_11a:1480_2	vuṭṭhahato. Vedayantīti nivedayiṃsu saññāpesuṃ. Sotthinti sotthibhāvaṃ. Idāni vedayitākāradassanatthaṃ	1480	
PA_atk-s05_11a:1480_3	“mahantaṃ patthitaṃ tuyha”ntiādi vuttaṃ. Tayā pana, sumedhapaṇḍita, mahantaṃ ṭhānaṃ	1480	
PA_atk-s05_11a:1480_4	patthitaṃ, taṃ yathāpatthitaṃ labhassūti attho.	1480	
PA_atk-s05_11a:1481_0	Sabbītiyoti entīti ītiyo, sabbā ītiyo sabbītiyo, upaddavā. Vivajjantūti mā hontu.	1481	
PA_atk-s05_11a:1481_1	Soko rogo vinassatūti socanasaṅkhāto soko rujanasaṅkhāto rogo ca vinassatu. Teti	1481	
PA_atk-s05_11a:1481_2	tava. Mā bhavantvantarāyāti mā bhavantu antarāyā. Phusāti adhigaccha pāpuṇāhi. Bodhinti	1481	
PA_atk-s05_11a:1481_3	arahattamaggañāṇaṃ sabbaññutaññāṇampi vaṭṭati. Uttamanti seṭṭhaṃ sabbabuddhaguṇadāyakattā	1481	
PA_atk-s05_11a:1481_4	arahattamaggañāṇaṃ “uttama”nti vuttaṃ.	1481	
PA_atk-s05_11a:1482_0	Samayeti tassa tassa rukkhassa pupphanasamaye sampatteti attho. Pupphinoti pupphanakā.	1482	
PA_atk-s05_11a:1482_1	Buddhañāṇehīti aṭṭhārasahi buddhañāṇehi. Pupphasūti pupphassu. Pūrayunti pūrayiṃsu.	1482	
PA_atk-s05_11a:1482_2	Pūrayāti paripūraya. Bujjhareti bujjhiṃsu. Jinabodhiyanti jinānaṃ buddhānaṃ bodhiyā,	1482	
PA_atk-s05_11a:1482_3	sabbaññubodhimūleti attho. Puṇṇamāyeti puṇṇamāsiyaṃ. Puṇṇamanoti paripuṇṇamanoratho.	1482	
PA_atk-s05_11a:1483_0	Rāhumuttoti rāhunā sobbhānunā mutto. Tāpenāti patāpena, ālokena. Lokā muccitvāti	1483	
PA_atk-s05_11a:1483_1	lokadhammehi alitto hutvāti attho. Virocāti virāja. Siriyāti buddhasiriyā. Osarantīti	1483	
PA_atk-s05_11a:1483_2	mahāsamuddaṃ pavisanti. Osarantūti upagacchantu. Tavantiketi tava santikaṃ. Tehīti	1483	
PA_atk-s05_11a:1483_3	devehi. Thutappasatthoti thuto ceva pasattho ca, thutehi vā dīpaṅkarādīhi pasatthoti	1483	
PA_atk-s05_11a:1483_4	thutappasattho. Dasa dhammeti dasa pāramidhamme. Pavananti mahāvanaṃ, dhammikapabbate	1483	
PA_atk-s05_11a:1483_5	mahāvanaṃ pāvisīti attho. Sesagāthā suuttānā evāti.	1483	
PA_atk-s05_11a:1484	Iti madhuratthavilāsiniyā buddhavaṃsa-aṭṭhakathāya	148	
PA_atk-s05_11a:1485	Sumedhapatthanākathāvaṇṇanā niṭṭhitā.	148	
PA_atk-s05_11a:1486	3. Dīpaṅkarabuddhavaṃsavaṇṇanā	148	
PA_atk-s05_11a:1487_0	Rammanagaravāsinopi te upāsakā buddhappamukhassa bhikkhusaṅghassa mahādānaṃ datvā	1487	
PA_atk-s05_11a:1487_1	puna bhagavantaṃ bhuttāviṃ onītapattapāṇiṃ mālāgandhādīhi pūjetvā vanditvā dānānumodanaṃ	1487	
PA_atk-s05_11a:1487_2	sotukāmā upanisīdiṃsu. Atha satthā tesaṃ paramamadhuraṃ hadayaṅgamaṃ dānānumodanamakāsi –	1487	
PA_atk-s05_11a:1488	“Dānaṃ nāma sukhādīnaṃ, nidānaṃ paramaṃ mataṃ;	148	
PA_atk-s05_11a:1489	Nibbānaṃ pana sopānaṃ, patiṭṭhāti pavuccati.	148	
PA_atk-s05_11a:1490	“Dānaṃ tāṇaṃ manussānaṃ, dānaṃ bandhu parāyanaṃ;	149	
PA_atk-s05_11a:1491	Dānaṃ dukkhādhipannānaṃ, sattānaṃ paramā gati.	149	
PA_atk-s05_11a:1492	“Dukkhanittharaṇaṭṭhena, dānaṃ nāvāti dīpitaṃ;	149	
PA_atk-s05_11a:1493	Bhayarakkhaṇato dānaṃ, nagaranti ca vaṇṇitaṃ.	149	
PA_atk-s05_11a:1494	“Dānaṃ durāsadaṭṭhena, vuttamāsivisoti ca;	149	
PA_atk-s05_11a:1495	Dānaṃ lobhamalādīhi, padumaṃ anupalittato.	149	
PA_atk-s05_11a:1496	“Natthi dānasamo loke, purisassa avassayo;	149	
PA_atk-s05_11a:1497	Paṭipajjatha tasmā taṃ, kiriyājjhāsayena ca.	149	
PA_atk-s05_11a:1498	“Saggalokanidānāni, dānāni matimā idha;	149	
PA_atk-s05_11a:1499	Ko hi nāma naro loke, na dadeyya hite rato.	149	
PA_atk-s05_11a:1500	“Sutvā devesu sampattiṃ, ko naro dānasambhavaṃ;	150	
PA_atk-s05_11a:1501	Na dajjā sukhappadaṃ dānaṃ, dānaṃ cittappamodanaṃ.	150	
PA_atk-s05_11a:1502	“Dānena paṭipannena, accharāparivārito;	150	
PA_atk-s05_11a:1503	Ramate suciraṃ kālaṃ, nandane suranandane.	150	
PA_atk-s05_11a:1504	“Pītimuḷāraṃ vindati dātā, gāravamasmiṃ gacchati loke;	150	
PA_atk-s05_11a:1505	Kittimanantaṃ yāti ca dātā, vissasanīyo hoti ca dātā.	150	
PA_atk-s05_11a:1506	“Datvā dānaṃ yāti naro so, bhogasamiddhiṃ dīghañcāyu;	150	
PA_atk-s05_11a:1507	Sussaratampi ca vindati rūpaṃ, sagge saddhiṃ kīḷati devehi;	150	
PA_atk-s05_11a:1508	Vimānesu ṭhatvā nānā, mattamayūrābhirutesu.	150	
PA_atk-s05_11a:1509	“Corārirājodakapāvakānaṃ, dhanaṃ asādhāraṇameva dānaṃ;	150	
PA_atk-s05_11a:1510	Dadāti taṃ sāvakañāṇabhūmiṃ, paccekabhūmiṃ pana buddhabhūmi”nti. –	151	
PA_atk-s05_11a:1511	Evamādinā nayena dānānumodanaṃ katvā dānānisaṃsaṃ pakāsetvā tadanantaraṃ sīlakathaṃ kathesi. Sīlaṃ nāmetaṃ idhalokaparalokasampattīnaṃ mūlaṃ.	151	
PA_atk-s05_11a:1512	“Sīlaṃ sukhānaṃ paramaṃ nidānaṃ, sīlena sīlī tidivaṃ payāti;	151	
PA_atk-s05_11a:1513	Sīlañhi saṃsāramupāgatassa, tāṇañca leṇañca parāyanañca.	151	
PA_atk-s05_11a:1514	“Avassayo sīlasamo janānaṃ, kuto panañño idha vā parattha;	151	
PA_atk-s05_11a:1515	Sīlaṃ guṇānaṃ paramā patiṭṭhā, yathā dharā thāvarajaṅgamānaṃ.	151	
PA_atk-s05_11a:1516	“Sīlaṃ kireva kalyāṇaṃ, sīlaṃ loke anuttaraṃ;	151	
PA_atk-s05_11a:1517	Ariyavuttisamācāro, yena vuccati sīlavā”. ;	151	
PA_atk-s05_11a:1518_0	Sīlālaṅkārasamo alaṅkāro natthi, sīlagandhasamo gandho natthi, sīlasamaṃ kilesamalavisodhanaṃ	1518	
PA_atk-s05_11a:1518_1	natthi, sīlasamaṃ pariḷāhūpasamaṃ natthi, sīlasamaṃ kittijananaṃ natthi, sīlasamaṃ	1518	
PA_atk-s05_11a:1518_2	saggārohaṇasopānaṃ natthi, nibbānanagarappavesane ca sīlasamaṃ dvāraṃ natthi. Yathāha –	1518	
PA_atk-s05_11a:1519	“Sobhantevaṃ na rājāno, muttāmaṇivibhūsitā;	151	
PA_atk-s05_11a:1520	Yathā sobhanti yatino, sīlabhūsanabhūsitā.	152	
PA_atk-s05_11a:1521	“Sīlagandhasamo gandho, kuto nāma bhavissati;	152	
PA_atk-s05_11a:1522	Yo samaṃ anuvāte ca, paṭivāte ca vāyati. ;	152	
PA_atk-s05_11a:1523	“Na pupphagandho paṭivātameti, na candanaṃ taggaramallikā vā;	152	
PA_atk-s05_11a:1524	Satañca gandho paṭivātameti, sabbā disā sappuriso pavāyati.	152	
PA_atk-s05_11a:1525	“Candanaṃ tagaraṃ vāpi, uppalaṃ atha vassikī;	152	
PA_atk-s05_11a:1526	Etesaṃ gandhajātānaṃ, sīlagandho anuttaro. ;	152	
PA_atk-s05_11a:1527	“Na gaṅgā yamunā cāpi, sarabhū vā sarasvatī;	152	
PA_atk-s05_11a:1528	Ninnagā vāciravatī, mahī vāpi mahānadī.	152	
PA_atk-s05_11a:1529	“Sakkuṇanti visodhetuṃ, taṃ malaṃ idha pāṇinaṃ;	152	
PA_atk-s05_11a:1530	Visodhayati sattānaṃ, yaṃ ve sīlajalaṃ malaṃ.	153	
PA_atk-s05_11a:1531	“Na taṃ sajaladā vātā, na cāpi haricandanaṃ;	153	
PA_atk-s05_11a:1532	Neva hārā na maṇayo, na candakiraṇaṅkurā.	153	
PA_atk-s05_11a:1533	“Samayantīdha sattānaṃ, pariḷāhaṃ surakkhitaṃ;	153	
PA_atk-s05_11a:1534	Yaṃ sameti idaṃ ariyaṃ, sīlaṃ accantasītalaṃ.	153	
PA_atk-s05_11a:1535	“Attānuvādādibhayaṃ, viddhaṃsayati sabbadā;	153	
PA_atk-s05_11a:1536	Janeti kittihāsañca, sīlaṃ sīlavato sadā.	153	
PA_atk-s05_11a:1537	“Saggārohaṇasopānaṃ, aññaṃ sīlasamaṃ kuto;	153	
PA_atk-s05_11a:1538	Dvāraṃ vā pana nibbāna, nagarassa pavesane.	153	
PA_atk-s05_11a:1539	“Guṇānaṃ mūlabhūtassa, dosānaṃ balaghātino;	153	
PA_atk-s05_11a:1540	Iti sīlassa jānātha, ānisaṃsamanuttara”nti. ;	154	
PA_atk-s05_11a:1541_0	Evaṃ bhagavā sīlānisaṃsaṃ dassetvā – “idaṃ pana sīlaṃ nissāya ayaṃ saggo labhatī”ti	1541	
PA_atk-s05_11a:1541_1	dassanatthaṃ tadanantaraṃ saggakathaṃ kathesi. Ayaṃ saggo nāma iṭṭho kanto manāpo	1541	
PA_atk-s05_11a:1541_2	ekantasukho niccamettha kīḷā niccaṃ sampattiyo labhanti. Cātumahārājikā devā navutivassasatasahassāni	1541	
PA_atk-s05_11a:1541_3	dibbasukhaṃ dibbasampattiṃ paṭilabhanti. Tāvatiṃsā tisso vassakoṭiyo saṭṭhi ca vassasatasahassānīti	1541	
PA_atk-s05_11a:1541_4	evamādisaggaguṇapaṭisaṃyuttakathaṃ kathesi. Evaṃ saggakathāya palobhetvā puna – “ayampi	1541	
PA_atk-s05_11a:1541_5	saggo anicco adhuvo na tattha chandarāgo kātabbo”ti kāmānaṃ ādīnavaṃ okāraṃ saṃkilesaṃ	1541	
PA_atk-s05_11a:1541_6	nekkhamme ānisaṃsañca pakāsetvā amatapariyosānaṃ dhammakathaṃ kathesi. Evaṃ tassa	1541	
PA_atk-s05_11a:1541_7	mahājanassa dhammaṃ desetvā ekacce saraṇesu ca ekacce pañcasīlesu ca ekacce sotāpattiphale	1541	
PA_atk-s05_11a:1541_8	ca ekacce sakadāgāmiphale ekacce anāgāmiphale ekacce catūsupi phalesu ekacce tīsu	1541	
PA_atk-s05_11a:1541_9	vijjāsu ekacce chasu abhiññāsu ekacce aṭṭhasu samāpattīsu patiṭṭhāpetvā uṭṭhāyāsanā	1541	
PA_atk-s05_11a:1541_10	rammanagarato nikkhamitvā sudassanamahāvihārameva pāvisi. Tena vuttaṃ –	15411	
PA_atk-s05_11a:1543	“Tadā te bhojayitvāna, sasaṅghaṃ lokanāyakaṃ;	154	
PA_atk-s05_11a:1544	Upagacchuṃ saraṇaṃ tassa, dīpaṅkarassa satthuno.	154	
PA_atk-s05_11a:1546	“Saraṇāgamane kañci, niveseti tathāgato;	154	
PA_atk-s05_11a:1547	Kañci pañcasu sīlesu, sīle dasavidhe paraṃ.	154	
PA_atk-s05_11a:1549	“Kassaci deti sāmaññaṃ, caturo phalamuttame;	154	
PA_atk-s05_11a:1550	Kassaci asame dhamme, deti so paṭisambhidā.	155	
PA_atk-s05_11a:1552	“Kassaci varasamāpattiyo, aṭṭha deti narāsabho;	155	
PA_atk-s05_11a:1553	Tisso kassaci vijjāyo, chaḷabhiññā pavecchati.	155	
PA_atk-s05_11a:1555	“Tena yogena janakāyaṃ, ovadati mahāmuni;	155	
PA_atk-s05_11a:1556	Tena vitthārikaṃ āsi, lokanāthassa sāsanaṃ.	155	
PA_atk-s05_11a:1558	“Mahāhanusabhakkhandho, dīpaṅkarasanāmako;	155	
PA_atk-s05_11a:1559	Bahū jane tārayati, parimoceti duggatiṃ.	155	
PA_atk-s05_11a:1561	“Bodhaneyyaṃ janaṃ disvā, satasahassepi yojane;	156	
PA_atk-s05_11a:1562	Khaṇena upagantvāna, bodheti taṃ mahāmunī”ti.	156	
PA_atk-s05_11a:1563_0	Tattha teti rammanagaravāsino upāsakā. Saraṇanti ettha saraṇaṃ saraṇagamanaṃ saraṇassa	1563	
PA_atk-s05_11a:1563_1	gantā ca veditabbā. Sarati hiṃsati vināsetīti saraṇaṃ, kiṃ taṃ? Ratanattayaṃ. Taṃ	1563	
PA_atk-s05_11a:1563_2	pana saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikkilesaṃ	1563	
PA_atk-s05_11a:1563_3	hanati hiṃsati vināsetīti saraṇanti vuccatīti. Vuttañhetaṃ –	1563	
PA_atk-s05_11a:1564	“Ye keci buddhaṃ saraṇaṃ gatāse, na te gamissanti apāyabhūmiṃ;	156	
PA_atk-s05_11a:1565	Pahāya mānusaṃ dehaṃ, devakāyaṃ paripūressanti. ;	156	
PA_atk-s05_11a:1566	“Ye keci dhammaṃ saraṇaṃ gatāse, na te gamissanti apāyabhūmiṃ;	156	
PA_atk-s05_11a:1567	Pahāya mānusaṃ dehaṃ, devakāyaṃ paripūressanti. ;	156	
PA_atk-s05_11a:1568	“Ye keci saṅghaṃ saraṇaṃ gatāse, na te gamissanti apāyabhūmiṃ;	156	
PA_atk-s05_11a:1569	Pahāya mānusaṃ dehaṃ, devakāyaṃ paripūressantī”ti. ;	156	
PA_atk-s05_11a:1570	Saraṇagamanaṃ nāma ratanattayaparāyanākārappavatto cittuppādo. Saraṇassa gantā nāma taṃsamaṅgīpuggalo. Evaṃ tāva saraṇaṃ saraṇagamanaṃ saraṇassa gantā cāti idaṃ tayaṃ veditabbaṃ.	157	
PA_atk-s05_11a:1571_0	Tassāti taṃ dīpaṅkaraṃ, upayogatthe sāmivacanaṃ daṭṭhabbaṃ. “Upagacchuṃ saraṇaṃ tatthā”tipi	1571	
PA_atk-s05_11a:1571_1	pāṭho. Satthunoti satthāraṃ. Saraṇāgamane kañcīti kañci puggalaṃ saraṇagamane nivesetīti	1571	
PA_atk-s05_11a:1571_2	attho. Kiñcāpi paccuppannavasena vuttaṃ, atītakālavasena pana attho gahetabbo. Esa	1571	
PA_atk-s05_11a:1571_3	nayo sesesupi. “Kassaci saraṇāgamane”tipi pāṭho, tassapi soyevattho. Kañci pañcasu	1571	
PA_atk-s05_11a:1571_4	sīlesūti kañci puggalaṃ pañcasu viratisīlesu nivesesīti attho. “Kassaci pañcasu sīlesū”tipi	1571	
PA_atk-s05_11a:1571_5	pāṭho, soyevattho. Sīle dasavidhe paranti aparaṃ puggalaṃ dasavidhe sīle nivesesīti	1571	
PA_atk-s05_11a:1571_6	attho. “Kassaci kusale dasā”tipi pāṭho, tassa kañci puggalaṃ dasa kusaladhamme samādapesīti	1571	
PA_atk-s05_11a:1571_7	attho. Kassaci deti sāmaññanti ettha paramatthato sāmaññanti maggo vuccati. Yathāha –	1571	
PA_atk-s05_11a:1572	“Katamañca, bhikkhave, sāmaññaṃ? Ayameva ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhi. Idaṃ vuccati, bhikkhave, sāmañña”nti.	157	
PA_atk-s05_11a:1573_0	Caturo phalamuttameti cattāri uttamāni phalānīti attho. Ma-kāro padasandhikaro. Liṅgavipariyāsena	1573	
PA_atk-s05_11a:1573_1	vuttaṃ. Yathopanissayaṃ cattāro magge cattāri ca sāmaññaphalāni kassaci adāsīti attho.	1573	
PA_atk-s05_11a:1573_2	Kassaci asame dhammeti kassaci asadise cattāro paṭisambhidādhamme adāsi.	1573	
PA_atk-s05_11a:1574_0	Kassaci varasamāpattiyoti kassaci pana nīvaraṇavigamena padhānabhūtā aṭṭha samāpattiyo	1574	
PA_atk-s05_11a:1574_1	adāsi. Tisso kassaci vijjāyoti kassaci puggalassa upanissayavasena dibbacakkhuñāṇapubbenivāsānussatiñāṇaāsavakkhayañāṇānaṃ	1574	
PA_atk-s05_11a:1574_2	vasena tisso vijjāyo. Chaḷabhiññā pavecchatīti cha abhiññāyo kassaci adāsi.	1574	
PA_atk-s05_11a:1575_0	Tena yogenāti tena nayena tenānukkamena ca. Janakāyanti janasamūhaṃ. Ovadatīti ovadi.	1575	
PA_atk-s05_11a:1575_1	Kālavipariyāsena vuttanti veditabbaṃ. Ito uparipi īdisesu vacanesu atītakālavaseneva	1575	
PA_atk-s05_11a:1575_2	attho gahetabbo. Tena vitthārikaṃ āsīti tena dīpaṅkarassa bhagavato ovādena anusāsaniyā	1575	
PA_atk-s05_11a:1575_3	vitthārikaṃ vitthataṃ visālībhūtaṃ sāsanaṃ ahosi.	1575	
PA_atk-s05_11a:1576_0	Mahāhanūti mahāpurisānaṃ kira dvepi hanūni paripuṇṇāni dvādasiyā pakkhassa candasadisākārāni	1576	
PA_atk-s05_11a:1576_1	hontīti mahantāni hanūni yassa so mahāhanu, sīhahanūti vuttaṃ hoti. Usabhakkhandhoti	1576	
PA_atk-s05_11a:1576_2	usabhasseva khandho yassa bhavati, so usabhakkhandho. Suvaṭṭitasuvaṇṇāliṅgasadisarucirakkhandho	1576	
PA_atk-s05_11a:1576_3	samavaṭṭacārukkhandhoti attho. Dīpaṅkarasanāmakoti dīpaṅkarasanāmo. Bahū jane tārayatīti	1576	
PA_atk-s05_11a:1576_4	bahū buddhaveneyye jane tāresi. Parimocetīti parimocesi. Duggatinti duggatito. Nissakkatthe upayogavacanaṃ.	1576	
PA_atk-s05_11a:1577_0	Idāni tāraṇaparimocanakaraṇākāradassanatthaṃ “bodhaneyyaṃ jana”nti gāthā vuttā. Tattha	1577	
PA_atk-s05_11a:1577_1	bodhaneyyaṃ jananti bodhaneyyaṃ pajaṃ, ayameva vā pāṭho. Disvāti buddhacakkhunā vā	1577	
PA_atk-s05_11a:1577_2	samantacakkhunā vā disvā. Satasahassepi yojaneti anekasatasahassepi yojane ṭhitaṃ.	1577	
PA_atk-s05_11a:1577_3	Idaṃ pana dasasahassiyaṃyeva sandhāya vuttanti daṭṭhabbaṃ.	1577	
PA_atk-s05_11a:1578_0	Dīpaṅkaro kira satthā buddhattaṃ patvā bodhimūle sattasattāhaṃ vītināmetvā aṭṭhame	1578	
PA_atk-s05_11a:1578_1	sattāhe mahābrahmuno dhammajjhesanaṃ paṭiññāya sunandārāme dhammacakkaṃ pavattetvā	1578	
PA_atk-s05_11a:1578_2	koṭisataṃ devamanussānaṃ dhammāmataṃ pāyesi. Ayaṃ paṭhamo abhisamayo ahosi.	1578	
PA_atk-s05_11a:1579_0	Atha satthā attano puttassa samavaṭṭakkhandhassa usabhakkhandhassa nāma ñāṇaparipākaṃ	1579	
PA_atk-s05_11a:1579_1	ñatvā taṃ atrajaṃ pamukhaṃ katvā rāhulovādasadisaṃ dhammaṃ desetvā devamanussānaṃ	1579	
PA_atk-s05_11a:1579_2	navutikoṭiyo dhammāmataṃ pāyesi. Ayaṃ dutiyo abhisamayo ahosi.	1579	
PA_atk-s05_11a:1580_0	Puna bhagavā amaravatīnagaradvāre mahāsirīsarukkhamūle yamakapāṭihāriyaṃ katvā mahājanassa	1580	
PA_atk-s05_11a:1580_1	bandhanāmokkhaṃ katvā devagaṇaparivuto divasakarātirekajutivisarabhavane tāvatiṃsabhavane	1580	
PA_atk-s05_11a:1580_2	pāricchattakamūle paramasītale paṇḍukambalasilātale nisīditvā sabbadevagaṇapītisañjananiṃ	1580	
PA_atk-s05_11a:1580_3	attano jananiṃ sumedhādeviṃ pamukhaṃ katvā sabbalokaviditavisuddhidevo devadevo dīpaṅkaro	1580	
PA_atk-s05_11a:1580_4	bhagavā sabbasattahitakaraṃ paramātirekagambhīrasukhumaṃ buddhivisadakaraṃ sattappakaraṇaṃ	1580	
PA_atk-s05_11a:1580_5	abhidhammapiṭakaṃ desetvā navutidevakoṭisahassānaṃ dhammāmataṃ pāyesi. Ayaṃ tatiyo	1580	
PA_atk-s05_11a:1580_6	abhisamayo ahosi. Tena vuttaṃ –	1580	
PA_atk-s05_11a:1582	“Paṭhamābhisamaye buddho, koṭisatamabodhayi;	158	
PA_atk-s05_11a:1583	Dutiyābhisamaye nātho, navutikoṭimabodhayi.	158	
PA_atk-s05_11a:1585	“Yadā ca devabhavanamhi, buddho dhammamadesayi;	158	
PA_atk-s05_11a:1586	Navutikoṭisahassānaṃ, tatiyābhisamayo ahū”ti.	158	
PA_atk-s05_11a:1587	Dīpaṅkarassa pana bhagavato tayo sāvakasannipātā ahesuṃ. Tattha sunandārāme koṭisatasahassānaṃ paṭhamo sannipāto ahosi. Tena vuttaṃ –	158	
PA_atk-s05_11a:1589	“Sannipātā tayo āsuṃ, dīpaṅkarassa satthuno;	158	
PA_atk-s05_11a:1590	Koṭisatasahassānaṃ, paṭhamo āsi samāgamo”ti.	159	
PA_atk-s05_11a:1591_0	Athāparena samayena dasabalo catūhi bhikkhusatasahassehi parivuto gāmanigamanagarapaṭipāṭiyā	1591	
PA_atk-s05_11a:1591_1	mahājanānuggahaṃ karonto cārikaṃ caramāno anukkamena ekasmiṃ padese mahājanakatasakkāraṃ	1591	
PA_atk-s05_11a:1591_2	sabbalokavissutaṃ amanussapariggahitaṃ atibhayānakaṃ olambāmbudharaparicumbitakūṭaṃ	1591	
PA_atk-s05_11a:1591_3	vividhasurabhitarukusumavāsitakūṭaṃ nānāmigagaṇavicaritakūṭaṃ nāradakūṭaṃ nāma paramaramaṇīyaṃ	1591	
PA_atk-s05_11a:1591_4	pabbataṃ sampāpuṇi. So kira pabbato nāradena nāma yakkhena pariggahito ahosi. Tattha	1591	
PA_atk-s05_11a:1591_5	pana tassa yakkhassa anusaṃvaccharaṃ mahājano manussabaliṃ upasaṃharati.	1591	
PA_atk-s05_11a:1592_0	Atha dīpaṅkaro kira bhagavā tassa mahājanassa upanissayasampattiṃ disvā tato bhikkhusaṅghaṃ	1592	
PA_atk-s05_11a:1592_1	cātuddisaṃ pesetvā adutiyo asahāyo mahākaruṇābalavasaṅgatahadayo tañca yakkhaṃ vinetuṃ	1592	
PA_atk-s05_11a:1592_2	taṃ nāradapabbataṃ abhiruhi. Atha so manussabhakkho sakahitanirapekkho paravadhadakkho	1592	
PA_atk-s05_11a:1592_3	yakkho makkhaṃ asahamāno kodhaparetamānaso dasabalaṃ bhiṃsāpetvā palāpetukāmo taṃ	1592	
PA_atk-s05_11a:1592_4	pabbataṃ cālesi. So kira pabbato tena cāliyamāno bhagavato ānubhāvena tasseva matthake	1592	
PA_atk-s05_11a:1592_5	patamāno viya ahosi.	1592	
PA_atk-s05_11a:1593_0	Tato so bhīto – “handa naṃ agginā jhāpessāmī”ti mahantaṃ atibhīmadassanaṃ aggikkhandhaṃ	1593	
PA_atk-s05_11a:1593_1	nibbattesi. So aggikkhandho paṭivāte khitto viya attanova dukkhaṃ janesi, na pana	1593	
PA_atk-s05_11a:1593_2	bhagavato cīvare aṃsumattampi daḍḍhuṃ samattho ahosi. Yakkho pana “samaṇo daḍḍho,	1593	
PA_atk-s05_11a:1593_3	na daḍḍho”ti olokento dasabalaṃ saradasamayavimalakaranikaraṃ sabbajanaratikaraṃ	1593	
PA_atk-s05_11a:1593_4	rajanikaramiva sītalajalatalagatakamalakaṇṇikāya nisinnaṃ viya bhagavantaṃ disvā	1593	
PA_atk-s05_11a:1593_5	cintesi – “aho ayaṃ samaṇo mahānubhāvo, yaṃ yaṃ imassāhaṃ anatthaṃ karomi, so so	1593	
PA_atk-s05_11a:1593_6	mamūpariyeva patati, imaṃ pana samaṇaṃ muñcitvā aññaṃ me paṭisaraṇaṃ parāyanaṃ natthi,	1593	
PA_atk-s05_11a:1593_7	pathaviyaṃ upakkhalitā pathaviṃyeva nissāya uṭṭhahanti, handāhaṃ imaṃyeva samaṇaṃ	1593	
PA_atk-s05_11a:1593_8	saraṇaṃ gamissāmī”ti.	1593	
PA_atk-s05_11a:1594_0	Athevaṃ pana so cintetvā bhagavato cakkālaṅkatatalesu pādesu sirasā nipatitvā – “accayo	1594	
PA_atk-s05_11a:1594_1	maṃ, bhante, accagamā”ti vatvā bhagavantaṃ saraṇamagamāsi. Athassa bhagavā anupubbikathaṃ	1594	
PA_atk-s05_11a:1594_2	kathesi. So desanāpariyosāne dasahi yakkhasahassehi saddhiṃ sotāpattiphale patiṭṭhahi.	1594	
PA_atk-s05_11a:1594_3	Tasmiṃ kira divase sakalajambudīpatalavāsino manussā tassa balikammatthaṃ ekekagāmato	1594	
PA_atk-s05_11a:1594_4	ekekaṃ purisaṃ āhariṃsu. Aññañca bahutilataṇḍulakulatthamuggamāsādiṃ sappinavanītatelamadhuphāṇitādiñca	1594	
PA_atk-s05_11a:1594_5	āhariṃsu. Atha so yakkho taṃ divasaṃ ābhatataṇḍulādikaṃ sabbaṃ tesaṃyeva datvā te	1594	
PA_atk-s05_11a:1594_6	balikammatthāya ānītamanusse dasabalassa niyyātesi.	1594	
PA_atk-s05_11a:1595_0	Atha satthā te manusse ehibhikkhupabbajjāya pabbājetvā antosattāheyeva sabbe arahatte	1595	
PA_atk-s05_11a:1595_1	patiṭṭhāpetvā māghapuṇṇamāya koṭisatabhikkhumajjhagato caturaṅgasamannāgate sannipāte	1595	
PA_atk-s05_11a:1595_2	pātimokkhamuddisi. Caturaṅgāni nāma sabbeva ehibhikkhū honti, sabbe chaḷabhiññā honti,	1595	
PA_atk-s05_11a:1595_3	sabbe anāmantitāva āgatā, pannarasūposathadivaso cāti imāni cattāri aṅgāni nāma.	1595	
PA_atk-s05_11a:1595_4	Ayaṃ dutiyo sannipāto ahosi. Tena vuttaṃ –	1595	
PA_atk-s05_11a:1597	“Puna nāradakūṭamhi, pavivekagate jine;	159	
PA_atk-s05_11a:1598	Khīṇāsavā vītamalā, samiṃsu satakoṭiyo”ti.	159	
PA_atk-s05_11a:1599	Tattha pavivekagateti gaṇaṃ pahāya gate. Samiṃsūti sannipatiṃsu.	159	
PA_atk-s05_11a:1600_0	Yadā pana dīpaṅkaro lokanāyako sudassananāmake pabbate vassāvāsamupagañchi, tadā	1600	
PA_atk-s05_11a:1600_1	kira jambudīpavāsino manussā anusaṃvaccharaṃ giraggasamajjaṃ karonti. Tasmiṃ kira	1600	
PA_atk-s05_11a:1600_2	samajje sannipatitā manussā dasabalaṃ disvā dhammakathaṃ sutvā tatra pasīditvā pabbajiṃsu.	1600	
PA_atk-s05_11a:1600_3	Mahāpavāraṇadivase satthā tesaṃ ajjhāsayānukūlaṃ vipassanākathaṃ kathesi. Taṃ sutvā	1600	
PA_atk-s05_11a:1600_4	te sabbe saṅkhāre sammasitvā vipassanānupubbena maggānupubbena ca arahattaṃ pāpuṇiṃsu.	1600	
PA_atk-s05_11a:1600_5	Atha satthā navutikoṭisahassehi saddhiṃ pavāresi. Ayaṃ tatiyo sannipāto ahosi. Tena vuttaṃ –	1600	
PA_atk-s05_11a:1602	“Yamhi kāle mahāvīro, sudassanasiluccaye;	160	
PA_atk-s05_11a:1603	Navutikoṭisahassehi, pavāresi mahāmuni.	160	
PA_atk-s05_11a:1604	“Ahaṃ tena samayena, jaṭilo uggatāpano;	160	
PA_atk-s05_11a:1605	Antalikkhamhi caraṇo, pañcābhiññāsu pāragū”ti. ;	160	
PA_atk-s05_11a:1606_0	Ayaṃ gāthā aṭṭhasāliniyā dhammasaṅgahaṭṭhakathāya nidānavaṇṇanāya dīpaṅkarabuddhavaṃse	1606	
PA_atk-s05_11a:1606_1	likhitā. Imasmiṃ pana buddhavaṃse natthi. Natthibhāvoyeva panassā yuttataro. Kasmāti	1606	
PA_atk-s05_11a:1606_2	ce? Heṭṭhā sumedhakathāsu kathitattāti.	1606	
PA_atk-s05_11a:1607_0	Dīpaṅkare kira bhagavati dhammaṃ desente dasasahassānañca vīsatisahassānañca dhammābhisamayo	1607	
PA_atk-s05_11a:1607_1	ahosiyeva. Ekassa pana dvinnaṃ tiṇṇaṃ catunnanti ca ādivasena abhisamayānaṃ anto	1607	
PA_atk-s05_11a:1607_2	natthi. Tasmā dīpaṅkarassa bhagavato sāsanaṃ vitthārikaṃ bāhujaññaṃ ahosi. Tena vuttaṃ –	1607	
PA_atk-s05_11a:1609	“Dasavīsasahassānaṃ, dhammābhisamayo ahu;	160	
PA_atk-s05_11a:1610	Ekadvinnaṃ abhisamayā, gaṇanāto asaṅkhiyā”ti.	161	
PA_atk-s05_11a:1611_0	Tattha dasavīsasahassānanti dasasahassānaṃ vīsatisahassānañca. Dhammābhisamayoti	1611	
PA_atk-s05_11a:1611_1	catusaccadhammappaṭivedho. Ekadvinnanti ekassa ceva dvinnañca, tiṇṇaṃ catunnaṃ…pe…	1611	
PA_atk-s05_11a:1611_2	dasannantiādinā nayena asaṅkhyeyyāti attho. Evaṃ asaṅkhyeyyābhisamayattā ca vitthārikaṃ	1611	
PA_atk-s05_11a:1611_3	mahantappattaṃ bahūhi paṇḍitehi devamanussehi niyyānikanti jaññaṃ jānitabbaṃ adhisīlasikkhādīhi	1611	
PA_atk-s05_11a:1611_4	iddhañca samādhiādīhi phītañca ahosi. Tena vuttaṃ –	1611	
PA_atk-s05_11a:1613	“Vitthārikaṃ bāhujaññaṃ, iddhaṃ phītaṃ ahū tadā;	161	
PA_atk-s05_11a:1614	Dīpaṅkarassa bhagavato, sāsanaṃ suvisodhita”nti.	161	
PA_atk-s05_11a:1615_0	Tattha suvisodhitanti suṭṭhu bhagavatā sodhitaṃ visuddhaṃ kataṃ. Dīpaṅkaraṃ kira	1615	
PA_atk-s05_11a:1615_1	satthāraṃ sabbakālaṃ chaḷabhiññānaṃ mahiddhikānaṃ bhikkhūnaṃ cattāri satasahassāni	1615	
PA_atk-s05_11a:1615_2	parivārenti. Tena ca samayena ye sekkhā kālakiriyaṃ karonti, te garahitā bhavanti,	1615	
PA_atk-s05_11a:1615_3	sabbe khīṇāsavā hutvāva parinibbāyantīti adhippāyo. Tasmā hi tassa bhagavato sāsanaṃ	1615	
PA_atk-s05_11a:1615_4	supupphitaṃ susamiddhaṃ khīṇāsavehi bhikkhūhi ativiya sobhittha. Tena vuttaṃ –	1615	
PA_atk-s05_11a:1617	“Cattāri satasahassāni, chaḷabhiññā mahiddhikā;	161	
PA_atk-s05_11a:1618	Dīpaṅkaraṃ lokaviduṃ, parivārenti sabbadā.	161	
PA_atk-s05_11a:1620	“Ye keci tena samayena, jahanti mānusaṃ bhavaṃ;	162	
PA_atk-s05_11a:1621	Appattamānasā sekhā, garahitā bhavanti te.	162	
PA_atk-s05_11a:1623	“Supupphitaṃ pāvacanaṃ, arahantehi tādihi;	162	
PA_atk-s05_11a:1624	Khīṇāsavehi vimalehi, upasobhati sabbadā”ti.	162	
PA_atk-s05_11a:1625_0	Tattha cattāri satasahassānīti gaṇanāya dassitā evaṃ dassitagaṇanā ime bhikkhūti	1625	
PA_atk-s05_11a:1625_1	dassanatthaṃ “chaḷabhiññā mahiddhikā”ti vuttanti evamattho gahetabbo. Atha vā chaḷabhiññā	1625	
PA_atk-s05_11a:1625_2	mahiddhikāti chaḷabhiññānaṃ mahiddhikānanti sāmiatthe paccattavacanaṃ daṭṭhabbaṃ.	1625	
PA_atk-s05_11a:1625_3	Parivārenti sabbadāti niccakālaṃ dasabalaṃ parivārenti, bhagavantaṃ muñcitvā katthaci	1625	
PA_atk-s05_11a:1625_4	na gacchantīti adhippāyo. Tena samayenāti tasmiṃ samaye. Ayaṃ pana samaya-saddo samavāyādīsu	1625	
PA_atk-s05_11a:1625_5	navasu atthesu dissati. Yathāha –	1625	
PA_atk-s05_11a:1626	“Samavāye khaṇe kāle, samūhe hetudiṭṭhisu;	162	
PA_atk-s05_11a:1627	Paṭilābhe pahāne ca, paṭivedhe ca dissatī”ti. ;	162	
PA_atk-s05_11a:1628_0	Idha so kāle daṭṭhabbo; tasmiṃ kāleti attho. Mānusaṃ bhavanti manussabhāvaṃ. Appattamānasāti	1628	
PA_atk-s05_11a:1628_1	appattaṃ anadhigataṃ mānasaṃ yehi te appattamānasā. Mānasanti rāgassa ca cittassa	1628	
PA_atk-s05_11a:1628_2	ca arahattassa ca adhivacanaṃ. “Antalikkhacaro pāso, yvāyaṃ carati mānaso”ti hi ettha	1628	
PA_atk-s05_11a:1628_3	pana rāgo “mānaso”ti vutto. “Cittaṃ mano mānasaṃ hadayaṃ paṇḍara”nti ettha cittaṃ.	1628	
PA_atk-s05_11a:1628_4	“Appattamānaso sekho, kālaṃ kayirā janesutā”ti ettha arahattaṃ. Idhāpi arahattameva	1628	
PA_atk-s05_11a:1628_5	adhippetaṃ. Tasmā appattaarahattaphalāti attho. Sekhāti kenaṭṭhena sekhā? Sekhadhammapaṭilābhaṭṭhena	1628	
PA_atk-s05_11a:1628_6	sekhā. Vuttañhetaṃ – “kittāvatā nu kho, bhante, sekho hotīti? Idha, bhikkhave, bhikkhu	1628	
PA_atk-s05_11a:1628_7	sekhāya sammādiṭṭhiyā samannāgato hoti…pe… sekhena sammāsamādhinā samannāgato hoti.	1628	
PA_atk-s05_11a:1628_8	Ettāvatā kho, bhikkhave, bhikkhu sekho hotī”ti. Api ca sikkhantīti sekhā. Vuttañhetaṃ	1628	
PA_atk-s05_11a:1628_9	– “sikkhati, sikkhatīti kho, bhikkhu, tasmā sekhoti vuccati. Kiñca sikkhati? Adhisīlampi	1628	
PA_atk-s05_11a:1628_10	sikkhati adhicittampi adhipaññampi sikkhatīti kho, bhikkhu, tasmā sekhoti vuccatī”ti.	16281	
PA_atk-s05_11a:1629_0	Supupphitanti suṭṭhu vikasitaṃ. Pāvacananti pasatthaṃ vacanaṃ, vuddhippattaṃ vā vacanaṃ	1629	
PA_atk-s05_11a:1629_1	pavacanaṃ, pavacanameva pāvacanaṃ, sāsananti attho. Upasobhatīti abhirājati ativirocati.	1629	
PA_atk-s05_11a:1629_2	Sabbadāti sabbakālaṃ. “Upasobhati sadevake”tipi pāṭho.	1629	
PA_atk-s05_11a:1630_0	Tassa dīpaṅkarassa bhagavato rammavatī nāma nagaraṃ ahosi, sudevo nāma khattiyo pitā,	1630	
PA_atk-s05_11a:1630_1	sumedhā nāma devī mātā, sumaṅgalo ca tisso cāti dve aggasāvakā, sāgato nāma upaṭṭhāko,	1630	
PA_atk-s05_11a:1630_2	nandā ca sunandā cāti dve aggasāvikā, bodhi tassa bhagavato pipphalirukkho ahosi,	1630	
PA_atk-s05_11a:1630_3	asītihatthubbedho, satasahassavassāni āyūti. Kiṃ panimesaṃ jātanagarādīnaṃ dassane	1630	
PA_atk-s05_11a:1630_4	payojananti ce? Vuccate – yassa yadi neva jātanagaraṃ na pitā na mātā paññāyeyya,	1630	
PA_atk-s05_11a:1630_5	imassa pana neva jātanagaraṃ na pitā na mātā paññāyati, devo vā sakko vā yakkho vā	1630	
PA_atk-s05_11a:1630_6	māro vā brahmā vā esa maññe, devānampi īdisaṃ pāṭihāriyaṃ anacchariyanti maññamānā	1630	
PA_atk-s05_11a:1630_7	na sotabbaṃ na saddahitabbaṃ maññeyyuṃ, tato abhisamayo na bhaveyya, asati abhisamaye	1630	
PA_atk-s05_11a:1630_8	niratthako buddhuppādo bhaveyya, aniyyānikaṃ sāsanaṃ. Tasmā sabbabuddhānaṃ jātanagarādiko	1630	
PA_atk-s05_11a:1630_9	paricchedo dassetabbo. Tena vuttaṃ –	1630	
PA_atk-s05_11a:1632	“Nagaraṃ rammavatī nāma, sudevo nāma khattiyo;	163	
PA_atk-s05_11a:1633	Sumedhā nāma janikā, dīpaṅkarassa satthuno.	163	
PA_atk-s05_11a:1635	“Sumaṅgalo ca tisso ca, ahesuṃ aggasāvakā;	163	
PA_atk-s05_11a:1636	Sāgato nāmupaṭṭhāko, dīpaṅkarassa satthuno.	163	
PA_atk-s05_11a:1638	“Nandā ceva sunandā ca, ahesuṃ aggasāvikā;	163	
PA_atk-s05_11a:1639	Bodhi tassa bhagavato, pipphalīti pavuccati.	163	
PA_atk-s05_11a:1641	“Asītihatthamubbedho, dīpaṅkaro mahāmuni;	164	
PA_atk-s05_11a:1642	Sobhati dīparukkhova, sālarājāva phullito.	164	
PA_atk-s05_11a:1644	“Satasahassavassāni, āyu tassa mahesino;	164	
PA_atk-s05_11a:1645	Tāvatā tiṭṭhamāno so, tāresi janataṃ bahuṃ.	164	
PA_atk-s05_11a:1647	“Jotayitvāna saddhammaṃ, santāretvā mahājanaṃ;	164	
PA_atk-s05_11a:1648	Jalitvā aggikkhandhova, nibbuto so sasāvako.	164	
PA_atk-s05_11a:1650	“Sā ca iddhi so ca yaso, tāni ca pādesu cakkaratanāni;	165	
PA_atk-s05_11a:1651	Sabbaṃ tamantarahitaṃ, nanu rittā sabbasaṅkhārā”ti.	165	
PA_atk-s05_11a:1652_0	Tattha sudevo nāma khattiyoti sudevo nāmassa khattiyo pitā ahosīti attho. Janikāti	1652	
PA_atk-s05_11a:1652_1	janetti. Pipphalīti pilakkhakapītanarukkho bodhi. Asītihatthamubbedhoti asītihatthaṃ	1652	
PA_atk-s05_11a:1652_2	uccaggato. Dīparukkho vāti sampajjalitadīpamālākulo dīparukkho viya ārohapariṇāhasaṇṭhānapāripūrisampanno	1652	
PA_atk-s05_11a:1652_3	dvattiṃsavaralakkhaṇānubyañjanasamalaṅkatasarīro vipphuritaraṃsijālāvisaratārāgaṇasamujjalamiva	1652	
PA_atk-s05_11a:1652_4	gaganatalaṃ bhagavā dharamānakāle sobhatīti sobhittha. Sālarājāva phullitoti pupphito	1652	
PA_atk-s05_11a:1652_5	sabbaphāliphullo sālarājarukkho viya ca sabbaphāliphullo yojanasatubbedho pāricchatto	1652	
PA_atk-s05_11a:1652_6	viya ca asītihatthubbedho bhagavā ativiya sobhati.	1652	
PA_atk-s05_11a:1653_0	Satasahassavassānīti vassasatasahassāni tassa āyūti attho. Tāvatā tiṭṭhamānoti tāvatakaṃ	1653	
PA_atk-s05_11a:1653_1	kālaṃ tiṭṭhamāno. Janatanti janasamūhaṃ. Santāretvā mahājananti tārayitvā mahājanaṃ.	1653	
PA_atk-s05_11a:1653_2	“Santāretvā sadevaka”ntipi pāṭho, tassa sadevakaṃ lokanti attho. Sā ca iddhīti sā	1653	
PA_atk-s05_11a:1653_3	ca sampatti ānubhāvo. So ca yasoti so ca parivāro. Sabbaṃ tamantarahitanti taṃ sabbaṃ	1653	
PA_atk-s05_11a:1653_4	vuttappakāraṃ sampattijātaṃ antarahitaṃ apagatanti attho. Nanu rittā sabbasaṅkhārāti	1653	
PA_atk-s05_11a:1653_5	sabbe pana saṅkhatadhammā nanu rittā tucchā, niccasārādirahitāti attho.	1653	
PA_atk-s05_11a:1654_0	Ettha pana nagarādiparicchedo pāḷiyamāgatova. Sambahulavāro pana nāgato, so ānetvā	1654	
PA_atk-s05_11a:1654_1	dīpetabbo. Seyyathidaṃ – puttaparicchedo, bhariyāparicchedo, pāsādaparicchedo, agāravāsaparicchedo,	1654	
PA_atk-s05_11a:1654_2	nāṭakitthiparicchedo, abhinikkhamanaparicchedo, padhānaparicchedo, vihāraparicchedo,	1654	
PA_atk-s05_11a:1654_3	upaṭṭhākaparicchedoti. Etesampi dīpane kāraṇaṃ heṭṭhā vuttameva. Tassa pana dīpaṅkarassa	1654	
PA_atk-s05_11a:1654_4	bhariyānaṃ tisatasahassaṃ ahosi. Tassa aggamahesī padumā nāma, tassa pana putto usabhakkhandho nāma. Tena vuttaṃ –	1654	
PA_atk-s05_11a:1655	“Bhariyā padumā nāma, vibuddhapadumānanā;	165	
PA_atk-s05_11a:1656	Atrajo usabhakkhandho, dīpaṅkarassa satthuno.	165	
PA_atk-s05_11a:1657	“Haṃsā koñcā mayūrākhyā, pāsādāpi tayo matā;	165	
PA_atk-s05_11a:1658	Dasavassasahassāni, agāraṃ avasī kira.	165	
PA_atk-s05_11a:1659	“Hatthiyānena nikkhanto, nandārāme jino vasī;	165	
PA_atk-s05_11a:1660	Nando nāmassupaṭṭhāko, lokānandakaro kirā”ti.	166	
PA_atk-s05_11a:1661_0	Sabbabuddhānaṃ pana pañca vemattāni honti āyuvemattaṃ pamāṇavemattaṃ kulavemattaṃ	1661	
PA_atk-s05_11a:1661_1	padhānavemattaṃ rasmivemattanti. Tattha āyuvemattaṃ nāma keci dīghāyukā honti keci	1661	
PA_atk-s05_11a:1661_2	appāyukā. Tathā hi dīpaṅkarassa pana bhagavato vassasatasahassaṃ āyuppamāṇaṃ ahosi,	1661	
PA_atk-s05_11a:1661_3	amhākaṃ bhagavato vassasataṃ.	1661	
PA_atk-s05_11a:1662	Pamāṇavemattaṃ nāma keci dīghā honti keci rassā. Tathā hi dīpaṅkaro asītihatthappamāṇo ahosi, amhākaṃ pana bhagavā aṭṭhārasahatthappamāṇo.	166	
PA_atk-s05_11a:1663	Kulavemattaṃ nāma keci khattiyakule nibbattanti keci brāhmaṇakule. Tathā hi dīpaṅkarādayo khattiyakule nibbattiṃsu, kakusandhakoṇāgamanādayo brāhmaṇakule.	166	
PA_atk-s05_11a:1664	Padhānavemattaṃ nāma kesañci padhānaṃ ittarameva hoti yathā kassapassa bhagavato, kesañci addhaniyaṃ amhākaṃ bhagavato viya.	166	
PA_atk-s05_11a:1665_0	Rasmivemattaṃ nāma maṅgalassa bhagavato sarīrasmi dasasahassilokadhātuṃ pharitvā	1665	
PA_atk-s05_11a:1665_1	aṭṭhāsi, amhākaṃ bhagavato byāmamattaṃ. Tatra rasmivemattaṃ ajjhāsayapaṭibaddhaṃ	1665	
PA_atk-s05_11a:1665_2	hoti. Yo yattakaṃ icchasi, tassa tattakaṃ sarīrappabhā pharati. Maṅgalassa pana “dasasahassilokadhātuṃ	1665	
PA_atk-s05_11a:1665_3	pharatū”ti ajjhāsayo ahosi. Paṭividdhaguṇesu pana kassaci vemattaṃ nāma natthi.	1665	
PA_atk-s05_11a:1666_0	Tathā sabbabuddhānaṃ cattāri avijahitaṭṭhānāni nāma honti. Bodhipallaṅko avijahito	1666	
PA_atk-s05_11a:1666_1	ekasmiṃyeva ṭhāne hoti. Dhammacakkappavattanaṭṭhānaṃ isipatane migadāye avijahitameva	1666	
PA_atk-s05_11a:1666_2	hoti. Devorohaṇakāle saṅkassanagaradvāre paṭhamapādakkamo avijahitova hoti. Jetavane	1666	
PA_atk-s05_11a:1666_3	gandhakuṭiyā cattāri mañcapādaṭṭhānāni avijahitāneva honti. Vihāropi avijahitova.	1666	
PA_atk-s05_11a:1666_4	So pana khuddako vā mahanto vā hoti.	1666	
PA_atk-s05_11a:1667_0	Aparaṃ pana amhākaṃyeva bhagavato sahajātaparicchedañca nakkhattaparicchedañca visesaṃ.	1667	
PA_atk-s05_11a:1667_1	Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako	1667	
PA_atk-s05_11a:1667_2	assarājā nidhikumbhā mahābodhirukkho kāḷudāyīti imāni sata sahajātāni. Mahāpuriso	1667	
PA_atk-s05_11a:1667_3	kira uttarāsāḷhanakkhatteneva mātukucchiṃ okkami, mahābhinikkhamanaṃ nikkhami, dhammacakkaṃ	1667	
PA_atk-s05_11a:1667_4	pavattesi, yamakapāṭihāriyaṃ akāsi. Visākhanakkhattena jāto ca abhisambuddho ca parinibbuto	1667	
PA_atk-s05_11a:1667_5	ca, māghanakkhattena tassa sāvakasannipāto ceva āyusaṅkhāravosajjanañca ahosi, assayujanakkhattena	1667	
PA_atk-s05_11a:1667_6	devorohaṇanti ettakaṃ āharitvā dīpetabbaṃ. Ayaṃ sambahulavāraparicchedo. Sesagāthā sauttānā evāti.	1667	
PA_atk-s05_11a:1668	Iti bhagavā dīpaṅkaro yāvatāyukaṃ ṭhatvā sabbabuddhakiccaṃ katvā anukkamena anupādisesāya nibbānadhātuyā parinibbāyi.	166	
PA_atk-s05_11a:1669_0	Yasmiṃ kira kappe dīpaṅkaradasabalo udapādi, tasmiṃ aññepi taṇhaṅkaro, medhaṅkaro,	1669	
PA_atk-s05_11a:1669_1	saraṇaṅkaroti tayo buddhā ahesuṃ. Tesaṃ santike bodhisattassa byākaraṇaṃ natthi.	1669	
PA_atk-s05_11a:1669_2	Tasmā te idha na dassitā. Aṭṭhakathāyaṃ pana tamhā kappā ādito paṭṭhāyuppannuppanne	1669	
PA_atk-s05_11a:1669_3	sabbabuddhe dassetuṃ idaṃ vuttaṃ –	1669	
PA_atk-s05_11a:1670	“Taṇhaṅkaro medhaṅkaro, athopi saraṇaṅkaro;	167	
PA_atk-s05_11a:1671	Dīpaṅkaro ca sambuddho, koṇḍañño dvipaduttamo.	167	
PA_atk-s05_11a:1672	“Maṅgalo ca sumano ca, revato sobhito muni;	167	
PA_atk-s05_11a:1673	Anomadassī padumo, nārado padumuttaro.	167	
PA_atk-s05_11a:1674	“Sumedho ca sujāto ca, piyadassī mahāyaso;	167	
PA_atk-s05_11a:1675	Atthadassī dhammadassī, siddhattho lokanāyako.	167	
PA_atk-s05_11a:1676	“Tisso phusso ca sambuddho, vipassī sikhi vessabhū;	167	
PA_atk-s05_11a:1677	Kakusandho koṇāgamano, kassapo cāpi nāyako.	167	
PA_atk-s05_11a:1678	“Ete ahesuṃ sambuddhā, vītarāgā samāhitā;	167	
PA_atk-s05_11a:1679	Sataraṃsīva uppannā, mahātamavinodanā;	167	
PA_atk-s05_11a:1680	Jalitvā aggikkhandhāva, nibbutā te sasāvakā”ti. ;	168	
PA_atk-s05_11a:1681	Ettāvatā nātisaṅkhepavitthāravasena katāya	168	
PA_atk-s05_11a:1682	Madhuratthavilāsiniyā buddhavaṃsa-aṭṭhakathāya	168	
PA_atk-s05_11a:1683	Dīpaṅkarabuddhavaṃsavaṇṇanā niṭṭhitā.	168	
PA_atk-s05_11a:1684	Niṭṭhito paṭhamo buddhavaṃso.	168	
PA_atk-s05_11a:1685	4. Koṇḍaññabuddhavaṃsavaṇṇanā	168	
PA_atk-s05_11a:1686_0	Dīpaṅkare kira bhagavati parinibbute tassa sāsanaṃ vassasatasahassaṃ pavattittha.	1686	
PA_atk-s05_11a:1686_1	Atha buddhānubuddhānaṃ sāvakānaṃ antaradhānena sāsanampissa antaradhāyi. Athassa	1686	
PA_atk-s05_11a:1686_2	aparabhāge ekamasaṅkhyeyyamatikkamitvā ekasmiṃ kappe koṇḍañño nāma satthā udapādi.	1686	
PA_atk-s05_11a:1686_3	So pana bhagavā soḷasaasaṅkhyeyyaṃ kappānañca satasahassaṃ pāramiyo pūretvā bodhiñāṇaṃ	1686	
PA_atk-s05_11a:1686_4	paripācetvā vessantarattabhāvasadise attabhāve ṭhatvā tato cavitvā tusitapure nibbattitvā	1686	
PA_atk-s05_11a:1686_5	tattha yāvatāyukaṃ ṭhatvā devatānaṃ paṭiññaṃ datvā tusitapurato cavitvā rammavatīnagare	1686	
PA_atk-s05_11a:1686_6	sunandassa nāma rañño kule sujātāya nāma deviyā kucchismiṃ paṭisandhiṃ aggahesi.	1686	
PA_atk-s05_11a:1686_7	Tassapi paṭisandhikkhaṇe dīpaṅkarabuddhavaṃse vuttappakārāni dvattiṃsa pāṭihāriyāni	1686	
PA_atk-s05_11a:1686_8	nibbattiṃsu. So devatāhi katārakkhasaṃvidhāno dasannaṃ māsānaṃ accayena mātukucchito	1686	
PA_atk-s05_11a:1686_9	nikkhamitvā sabbasattuttaro uttarābhimukho sattapadavītihārena gantvā sabbā ca disā	1686	
PA_atk-s05_11a:1686_10	viloketvā āsabhiṃ vācaṃ nicchāresi – “aggohamasmi lokassa, jeṭṭhohamasmi lokassa,	16861	
PA_atk-s05_11a:1686_11	seṭṭhohamasmi lokassa, ayamantimā jāti, natthi dāni punabbhavo”ti.	16861	
PA_atk-s05_11a:1687_0	Tato kumārassa nāmakaraṇadivase nāmaṃ karontā “koṇḍañño”ti nāmamakaṃsu. So hi bhagavā	1687	
PA_atk-s05_11a:1687_1	koṇḍaññagotto ahosi. Tassa kira tayo pāsādā ahesuṃ – rāma, surāma, subhanāmakā paramaramaṇīyā.	1687	
PA_atk-s05_11a:1687_2	Tesu tīṇi satasahassāni nāṭakitthīnaṃ naccagītavāditakusalānaṃ sabbakālaṃ paccupaṭṭhitāni	1687	
PA_atk-s05_11a:1687_3	ahesuṃ. Tassa rucidevī nāma aggamahesī ahosi. Vijitaseno nāmassa putto ahosi. So	1687	
PA_atk-s05_11a:1687_4	dasavassasahassāni agāraṃ ajjhāvasi.	1687	
PA_atk-s05_11a:1688_0	So pana jiṇṇabyādhimatapabbajite disvā ājaññarathena nikkhamitvā pabbajitvā dasa	1688	
PA_atk-s05_11a:1688_1	māse padhānacariyaṃ cari. Koṇḍaññakumāraṃ pana pabbajantaṃ dasa janakoṭiyo anupabbajiṃsu.	1688	
PA_atk-s05_11a:1688_2	So tehi parivuto dasa māse padhānacariyaṃ caritvā visākhapuṇṇamāya sunandagāme samasahitaghanapayodharāya	1688	
PA_atk-s05_11a:1688_3	yasodharāya nāma seṭṭhidhītāya dinnaṃ paramamadhuraṃ madhupāyāsaṃ paribhuñjitvā phalapallavaṅkurasamalaṅkate	1688	
PA_atk-s05_11a:1688_4	sālavane divāvihāraṃ vītināmetvā sāyanhasamaye gaṇaṃ pahāya sunandakājīvakena dinnā	1688	
PA_atk-s05_11a:1688_5	aṭṭha tiṇamuṭṭhiyo gahetvā sālakalyāṇirukkhaṃ tikkhattuṃ padakkhiṇaṃ katvā pubbadisābhāgaṃ	1688	
PA_atk-s05_11a:1688_6	oloketvā bodhirukkhaṃ piṭṭhito katvā aṭṭhapaṇṇāsahatthavitthataṃ tiṇasantharaṃ santharitvā	1688	
PA_atk-s05_11a:1688_7	pallaṅkaṃ ābhujitvā caturaṅgavīriyaṃ adhiṭṭhāya mārabalaṃ vidhamitvā rattiyā paṭhamayāme	1688	
PA_atk-s05_11a:1688_8	pubbenivāsānussatiñāṇaṃ visodhetvā majjhimayāme dibbacakkhuṃ visodhetvā pacchimayāme	1688	
PA_atk-s05_11a:1688_9	paccayākāraṃ sammasitvā ānāpānacatutthajjhānato vuṭṭhāya pañcasu khandhesu abhinivisitvā	1688	
PA_atk-s05_11a:1688_10	udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā	16881	
PA_atk-s05_11a:1688_11	cattāri maggañāṇāni cattāri ca phalañāṇāni catasso paṭisambhidā catuyoniparicchedakañāṇaṃ	16881	
PA_atk-s05_11a:1688_12	pañcagatiparicchedakañāṇaṃ cha asādhāraṇañāṇāni sakale ca buddhaguṇe paṭivijjhitvā	16881	
PA_atk-s05_11a:1688_13	paripuṇṇasaṅkappo bodhimūle nisinnova –	16881	
PA_atk-s05_11a:1689	“Anekajātisaṃsāraṃ, sandhāvissaṃ anibbisaṃ;	168	
PA_atk-s05_11a:1690	Gahakāraṃ gavesanto, dukkhā jāti punappunaṃ.	169	
PA_atk-s05_11a:1691	“Gahakāraka diṭṭhosi, puna gehaṃ na kāhasi;	169	
PA_atk-s05_11a:1692	Sabbā te phāsukā bhaggā, gahakūṭaṃ visaṅkhataṃ;	169	
PA_atk-s05_11a:1693	Visaṅkhāragataṃ cittaṃ, taṇhānaṃ khayamajjhagā. ;	169	
PA_atk-s05_11a:1694	“Ayoghanahatasseva, jalato jātavedaso;	169	
PA_atk-s05_11a:1695	Anupubbūpasantassa, yathā na ñāyate gati.	169	
PA_atk-s05_11a:1696	“Evaṃ sammā vimuttānaṃ, kāmabandhoghatārinaṃ;	169	
PA_atk-s05_11a:1697	Paññāpetuṃ gatī natthi, pattānaṃ acalaṃ sukha”nti. –	169	
PA_atk-s05_11a:1698_0	Evaṃ udānaṃ udānetvā sattasattāhaṃ bodhimūleyeva phalasamāpattisukhena vītināmetvā	1698	
PA_atk-s05_11a:1698_1	aṭṭhame sattāhe brahmuno ajjhesanaṃ paṭicca – “kassa nu kho ahaṃ paṭhamaṃ dhammaṃ	1698	
PA_atk-s05_11a:1698_2	deseyya”nti upadhārento attanā saddhiṃ pabbajitā dasa bhikkhukoṭiyo addasa. “Ime	1698	
PA_atk-s05_11a:1698_3	pana kulaputtā samupacitakusalamūlā maṃ pabbajantaṃ anupabbajitā mayā saddhiṃ padhānaṃ	1698	
PA_atk-s05_11a:1698_4	caritvā maṃ upaṭṭhahiṃsu, handāhaṃ imesaṃ sabbapaṭhamaṃ dhammaṃ deseyya”nti evaṃ	1698	
PA_atk-s05_11a:1698_5	upadhāretvā – “idāni pana te kattha vasantī”ti olokento – “ito aṭṭhārasayojanike	1698	
PA_atk-s05_11a:1698_6	arundhavatīnagare devavane viharantī”ti disvā – “tesaṃ dhammaṃ desetuṃ gamissāmī”ti	1698	
PA_atk-s05_11a:1698_7	pattacīvaramādāya seyyathāpi nāma balavā puriso samiñjitaṃ vā bāhaṃ pasāreyya, pasāritaṃ	1698	
PA_atk-s05_11a:1698_8	vā bāhaṃ samiñjeyya, evameva bodhimūle antarahito devavane pāturahosi.	1698	
PA_atk-s05_11a:1699_0	Tasmiñca samaye tā dasa bhikkhukoṭiyo arundhavatīnagaraṃ upanissāya devavane viharanti.	1699	
PA_atk-s05_11a:1699_1	Te pana bhikkhū dasabalaṃ dūratova āgacchantaṃ disvā pasannamānasā paccuggantvā,	1699	
PA_atk-s05_11a:1699_2	bhagavato pattacīvaraṃ paṭiggahetvā, buddhāsanaṃ paññāpetvā, satthu gāravaṃ katvā,	1699	
PA_atk-s05_11a:1699_3	bhagavantaṃ vanditvā, parivāretvā ekamantaṃ nisīdiṃsu. Tatra koṇḍañño dasabalo munigaṇaparivuto	1699	
PA_atk-s05_11a:1699_4	buddhāsane nisinno tidasagaṇaparivuto dasasatanayano viya vimalagaganatalagato saradasamayarajanikaro	1699	
PA_atk-s05_11a:1699_5	viya tārāgaṇaparivuto puṇṇacando viya virocittha. Atha satthā tesaṃ sabbabuddhanisevitaṃ	1699	
PA_atk-s05_11a:1699_6	anuttaraṃ tiparivaṭṭaṃ dvādasākāraṃ dhammacakkappavattanasuttantaṃ kathetvā dasabhikkhukoṭippamukhā	1699	
PA_atk-s05_11a:1699_7	satasahassadevamanussakoṭiyo dhammāmataṃ pāyesi. Tena vuttaṃ –	1699	
PA_atk-s05_11a:1701	“Dīpaṅkarassa aparena, koṇḍañño nāma nāyako;	170	
PA_atk-s05_11a:1702	Anantatejo amitayaso, appameyyo durāsado.	170	
PA_atk-s05_11a:1704	“Dharaṇūpamo khamanena, sīlena sāgarūpamo;	170	
PA_atk-s05_11a:1705	Samādhinā merūpamo, ñāṇena gaganūpamo.	170	
PA_atk-s05_11a:1707	“Indriyabalabojjhaṅga-maggasaccappakāsanaṃ;	170	
PA_atk-s05_11a:1708	Pakāsesi sadā buddho hitāya sabbapāṇinaṃ.	170	
PA_atk-s05_11a:1710	“Dhammacakkaṃ pavattente, koṇḍaññe lokanāyake;	171	
PA_atk-s05_11a:1711	Koṭisatasahassānaṃ, paṭhamābhisamayo ahū”ti.	171	
PA_atk-s05_11a:1712_0	Tattha dīpaṅkarassa aparenāti dīpaṅkarassa satthuno aparabhāgeti attho. Koṇḍañño	1712	
PA_atk-s05_11a:1712_1	nāmāti attano gottavasena samadhigatanāmadheyyo. Nāyakoti vināyako. Anantatejoti	1712	
PA_atk-s05_11a:1712_2	attano sīlaguṇañāṇapuññatejena anantatejo. Heṭṭhato avīci upari bhavaggaṃ tiriyato	1712	
PA_atk-s05_11a:1712_3	anantā lokadhātuyo etthantare ekapuggalopi tassa mukhaṃ oloketvā ṭhātuṃ samattho	1712	
PA_atk-s05_11a:1712_4	nāma natthi. Tena vuttaṃ “anantatejo”ti. Amitayasoti anantaparivāro. Tassa hi bhagavato	1712	
PA_atk-s05_11a:1712_5	vassasatasahassāni yāva parinibbānasamayaṃ etthantare bhikkhuparisāya gaṇanaparicchedo	1712	
PA_atk-s05_11a:1712_6	nāma nāhosi. Tasmā “amitayaso”ti vuccati. Amitaguṇakittipi “amitayaso”ti vuccati.	1712	
PA_atk-s05_11a:1712_7	Appameyyoti guṇagaṇaparimāṇavasena nappameyyoti appameyyo. Yathāha –	1712	
PA_atk-s05_11a:1713	“Buddhopi buddhassa bhaṇeyya vaṇṇaṃ, kappampi ce aññamabhāsamāno;	171	
PA_atk-s05_11a:1714	Khīyetha kappo ciradīghamantare, vaṇṇo na khīyetha tathāgatassā”ti. ;	171	
PA_atk-s05_11a:1715	Tasmā appameyyaguṇagaṇattā “appameyyo”ti vuccati. Durāsadoti durupasaṅkamanīyo, āsajja ghaṭṭetvā upasaṅkamitumasakkuṇeyyabhāvato durāsado, durabhibhavanīyoti attho.	171	
PA_atk-s05_11a:1716_0	Dharaṇūpamoti dharaṇīsamo. Khamanenāti khantiyā, catunahutādhikadviyojanasatasahassabahalā	1716	
PA_atk-s05_11a:1716_1	mahāpathavī viya pakativātena lābhālābhaiṭṭhāniṭṭhādīhi akampanabhāvato “dharaṇūpamo”ti	1716	
PA_atk-s05_11a:1716_2	vuccati. Sīlena sāgarūpamoti sīlasaṃvarena velānātikkamanabhāvena sāgarasamo. “Mahāsamuddo,	1716	
PA_atk-s05_11a:1716_3	bhikkhave, ṭhitadhammo velaṃ nātivattatī”ti hi vuttaṃ.	1716	
PA_atk-s05_11a:1717_0	Samādhinā merūpamoti samādhipaṭipakkhabhūtadhammajanitakampābhāvato merunā girivarena	1717	
PA_atk-s05_11a:1717_1	samo, sadisoti attho. Merugirivaro viya thiratarasarīroti vā. Ñāṇena gaganūpamoti	1717	
PA_atk-s05_11a:1717_2	ettha bhagavato ñāṇassa anantabhāvena anantākāsena upamā katā. Cattāri anantāni vuttāni	1717	
PA_atk-s05_11a:1717_3	bhagavatā. Yathāha –	1717	
PA_atk-s05_11a:1718	“Sattakāyo ca ākāso, cakkavāḷā canantakā;	171	
PA_atk-s05_11a:1719	Buddhañāṇaṃ appameyyaṃ, na sakkā ete vijānitu”nti. ;	171	
PA_atk-s05_11a:1720	Tasmā anantassa ñāṇassa anantena ākāsena upamā katāti.	172	
PA_atk-s05_11a:1721_0	Indriyabalabojjhaṅgamaggasaccappakāsananti etesaṃ indriyabalabojjhaṅgamaggasaccānaṃ	1721	
PA_atk-s05_11a:1721_1	gahaṇena satipaṭṭhānasammappadhāniddhipādāpi gahitāva honti. Tasmā indriyādīnaṃ catusaṅkhepānaṃ	1721	
PA_atk-s05_11a:1721_2	vasena sattattiṃsabodhipakkhiyadhammānaṃ pakāsanadhammaṃ pakāsesi, desesīti attho.	1721	
PA_atk-s05_11a:1721_3	Hitāyāti hitatthaṃ. Dhammacakkaṃ pavattenteti desanāñāṇe pavattiyamāne.	1721	
PA_atk-s05_11a:1722_0	Tato aparabhāge mahāmaṅgalasamāgame dasasu cakkavāḷasahassesu devatāyo sukhume attabhāve	1722	
PA_atk-s05_11a:1722_1	māpetvā imasmiññeva cakkavāḷe sannipatiṃsu. Tattha kira aññataro devaputto koṇḍaññadasabalaṃ	1722	
PA_atk-s05_11a:1722_2	maṅgalapañhaṃ pucchi. Tassa bhagavā maṅgalāni kathesi. Tattha navutikoṭisahassāni	1722	
PA_atk-s05_11a:1722_3	arahattaṃ pāpuṇiṃsu. Sotāpannādīnaṃ gaṇanaparicchedo nāma nāhosi. Tena vuttaṃ –	1722	
PA_atk-s05_11a:1724	“Tato parampi desente, naramarūnaṃ samāgame;	172	
PA_atk-s05_11a:1725	Navutikoṭisahassānaṃ, dutiyābhisamayo ahū”ti.	172	
PA_atk-s05_11a:1726_0	Tattha tato parampīti tato aparabhāgepi. Desenteti bhagavati dhammaṃ desente. Naramarūnanti	1726	
PA_atk-s05_11a:1726_1	narānañceva amarānañca, yadā pana bhagavā gaganatale titthiyamānamaddanaṃ yamakapāṭihāriyaṃ	1726	
PA_atk-s05_11a:1726_2	karonto dhammaṃ desesi tadā asītikoṭisahassāni arahattaṃ pāpuṇiṃsu. Tīsu phalesu	1726	
PA_atk-s05_11a:1726_3	patiṭṭhitā gaṇanapathaṃ vītivattā. Tena vuttaṃ –	1726	
PA_atk-s05_11a:1728	“Titthiye abhimaddanto, yadā dhammamadesayi;	172	
PA_atk-s05_11a:1729	Asītikoṭisahassānaṃ, tatiyābhisamayo ahū”ti.	172	
PA_atk-s05_11a:1730	Tattha tadā-saddaṃ ānetvā attho daṭṭhabbo. Yadā bhagavā dhammaṃ desesi, tadā asītikoṭisahassānaṃ dhammābhisamayo ahūti.	173	
PA_atk-s05_11a:1731_0	Koṇḍañño kira satthā abhisambodhiṃ patvā paṭhamavassaṃ candavatīnagaraṃ upanissāya	1731	
PA_atk-s05_11a:1731_1	candārāme vihāsi. Tattha sucindharassa nāma brāhmaṇamahāsālassa putto bhaddamāṇavo	1731	
PA_atk-s05_11a:1731_2	nāma yasodharabrāhmaṇassa putto subhaddamāṇavo ca koṇḍaññassa buddhassa sammukhā	1731	
PA_atk-s05_11a:1731_3	dhammadesanaṃ sutvā pasannamānasā dasahi māṇavakasahassehi saddhiṃ tassa santike	1731	
PA_atk-s05_11a:1731_4	pabbajitvā arahattaṃ pāpuṇiṃsu.	1731	
PA_atk-s05_11a:1732_0	Atha koṇḍañño satthā jeṭṭhamāsapuṇṇamāya subhaddattherappamukhena koṭisatasahassena	1732	
PA_atk-s05_11a:1732_1	parivuto pātimokkhamuddisi, so paṭhamo sannipāto ahosi. Tato aparabhāge koṇḍaññasatthuno	1732	
PA_atk-s05_11a:1732_2	putte vijitasene nāma arahattaṃ patte taṃpamukhassa koṭisahassassa majjhe bhagavā	1732	
PA_atk-s05_11a:1732_3	pātimokkhaṃ uddisi, so dutiyo sannipāto ahosi. Athāparena samayena dasabalo janapadacārikaṃ	1732	
PA_atk-s05_11a:1732_4	caranto udenarājānaṃ nāma navutikoṭijanaparivāraṃ pabbājesi saddhiṃ tāya parisāya.	1732	
PA_atk-s05_11a:1732_5	Tasmiṃ pana arahattaṃ patte taṃpamukhehi navutiyā arahantakoṭīhi bhagavā parivuto	1732	
PA_atk-s05_11a:1732_6	pātimokkhaṃ uddisi, so tatiyo sannipāto ahosi. Tena vuttaṃ –	1732	
PA_atk-s05_11a:1734	“Sannipātā tayo āsuṃ, koṇḍaññassa mahesino;	173	
PA_atk-s05_11a:1735	Khīṇāsavānaṃ vimalānaṃ, santacittāna tādinaṃ.	173	
PA_atk-s05_11a:1737	“Koṭisatasahassānaṃ, paṭhamo āsi samāgamo;	173	
PA_atk-s05_11a:1738	Dutiyo koṭisahassānaṃ, tatiyo navutikoṭina”nti.	173	
PA_atk-s05_11a:1739_0	Tadā kira amhākaṃ bodhisatto vijitāvī nāma cakkavattī hutvā candavatīnagare paṭivasati.	1739	
PA_atk-s05_11a:1739_1	So kira anekanaravaraparivuto salilanidhinivasanaṃ sameruyugandharaṃ aparimitavasudharaṃ	1739	
PA_atk-s05_11a:1739_2	vasundharaṃ adaṇḍena asatthena dhammena paripāleti. Atha koṇḍañño buddhopi koṭisatasahassakhīṇāsavaparivuto	1739	
PA_atk-s05_11a:1739_3	janapadacārikaṃ caramāno anupubbena candavatīnagaraṃ sampāpuṇi.	1739	
PA_atk-s05_11a:1740_0	So vijitāvī kira rājā – “sammāsambuddho kira amhākaṃ nagaraṃ anuppatto”ti sutvā paccuggantvā	1740	
PA_atk-s05_11a:1740_1	bhagavato vasanaṭṭhānaṃ saṃvidahitvā svātanāya saddhiṃ bhikkhusaṅghena nimantetvā	1740	
PA_atk-s05_11a:1740_2	punadivase bhattavidhiṃ suṭṭhu paṭiyādetvā koṭisatasahassasaṅkhassa buddhappamukhassa	1740	
PA_atk-s05_11a:1740_3	bhikkhusaṅghassa mahādānaṃ adāsi. Bodhisatto bhagavantaṃ bhojetvā anumodanāvasāne	1740	
PA_atk-s05_11a:1740_4	– “bhante, temāsaṃ mahājanasaṅgahaṃ karonto idheva vasathā”ti yācitvā tayo māse nirantaraṃ	1740	
PA_atk-s05_11a:1740_5	buddhappamukhassa bhikkhusaṅghassa asadisamahādānaṃ adāsi.	1740	
PA_atk-s05_11a:1741_0	Atha satthā bodhisattaṃ – “anāgate gotamo nāma buddho bhavissatī”ti byākaritvā dhammamassa	1741	
PA_atk-s05_11a:1741_1	desesi. So satthu dhammakathaṃ sutvā rajjaṃ niyyātetvā pabbajitvā tīṇi piṭakāni uggahetvā	1741	
PA_atk-s05_11a:1741_2	aṭṭha samāpattiyo pañca ca abhiññāyo uppādetvā aparihīnajjhāno brahmaloke nibbatti. Tena vuttaṃ –	1741	
PA_atk-s05_11a:1743	“Ahaṃ tena samayena, vijitāvī nāma khattiyo;	174	
PA_atk-s05_11a:1744	Samuddaṃ antamantena, issariyaṃ vattayāmahaṃ.	174	
PA_atk-s05_11a:1746	“Koṭisatasahassānaṃ, vimalānaṃ mahesinaṃ;	174	
PA_atk-s05_11a:1747	Saha lokagganāthena, paramannena tappayiṃ.	174	
PA_atk-s05_11a:1749	“Sopi maṃ buddho byākāsi, koṇḍañño lokanāyako;	174	
PA_atk-s05_11a:1750	Aparimeyyito kappe, buddho loke bhavissati.	175	
PA_atk-s05_11a:1752	“Padhānaṃ padahitvāna, katvā dukkarakārikaṃ;	175	
PA_atk-s05_11a:1753	Assatthamūle sambuddho, bujjhissati mahāyaso.	175	
PA_atk-s05_11a:1755	“Imassa janikā mātā, māyā nāma bhavissati;	175	
PA_atk-s05_11a:1756	Pitā suddhodano nāma, ayaṃ hessati gotamo.	175	
PA_atk-s05_11a:1758	“Kolito upatisso ca, aggā hessanti sāvakā;	175	
PA_atk-s05_11a:1759	Ānando nāmupaṭṭhāko, upaṭṭhissati taṃ jinaṃ.	175	
PA_atk-s05_11a:1761	“Khemā uppalavaṇṇā ca, aggā hessanti sāvikā;	176	
PA_atk-s05_11a:1762	Bodhi tassa bhagavato, assatthoti pavuccati.	176	
PA_atk-s05_11a:1764	“Citto ca hatthāḷavako, aggā hessantupaṭṭhakā;	176	
PA_atk-s05_11a:1765	Nandamātā ca uttarā, aggā hessantupaṭṭhikā;	176	
PA_atk-s05_11a:1766	Āyu vassasataṃ tassa, gotamassa yasassino.	176	
PA_atk-s05_11a:1768	“Idaṃ sutvāna vacanaṃ, asamassa mahesino;	176	
PA_atk-s05_11a:1769	Āmoditā naramarū, buddhabījaṃ kira ayaṃ.	176	
PA_atk-s05_11a:1771	“Ukkuṭṭhisaddā vattanti, apphoṭenti hasanti ca;	177	
PA_atk-s05_11a:1772	Katañjalī namassanti, dasasahassidevatā.	177	
PA_atk-s05_11a:1774	“Yadimassa lokanāthassa, virajjhissāma sāsanaṃ;	177	
PA_atk-s05_11a:1775	Anāgatamhi addhāne, hessāma sammukhā imaṃ.	177	
PA_atk-s05_11a:1777	“Yathā manussā nadiṃ tarantā, paṭititthaṃ virajjhiya;	177	
PA_atk-s05_11a:1778	Heṭṭhātitthe gahetvāna, uttaranti mahānadiṃ.	177	
PA_atk-s05_11a:1780	“Evameva mayaṃ sabbe, yadi muñcāmimaṃ jinaṃ;	178	
PA_atk-s05_11a:1781	Anāgatamhi addhāne, hessāma sammukhā imaṃ.	178	
PA_atk-s05_11a:1783	“Tassāhaṃ vacanaṃ sutvā, bhiyyo cittaṃ pasādayiṃ;	178	
PA_atk-s05_11a:1784	Tameva atthaṃ sādhento, mahārajjaṃ jine adaṃ;	178	
PA_atk-s05_11a:1785	Mahārajjaṃ daditvāna, pabbajiṃ tassa santike.	178	
PA_atk-s05_11a:1787	“Suttantaṃ vinayaṃ cāpi, navaṅgaṃ satthusāsanaṃ;	178	
PA_atk-s05_11a:1788	Sabbaṃ pariyāpuṇitvāna, sobhayiṃ jinasāsanaṃ.	178	
PA_atk-s05_11a:1790	“Tatthappamatto viharanto, nisajjaṭṭhānacaṅkame;	179	
PA_atk-s05_11a:1791	Abhiññāpāramiṃ gantvā, brahmalokamagañchaha”nti.	179	
PA_atk-s05_11a:1792_0	Tattha ahaṃ tena samayenāti ahaṃ tasmiṃ samaye. Vijitāvī nāmāti evaṃnāmako cakkavattirājā	1792	
PA_atk-s05_11a:1792_1	ahosiṃ. Samuddaṃ antamantenāti ettha cakkavāḷapabbataṃ sīmaṃ mariyādaṃ katvā ṭhitaṃ	1792	
PA_atk-s05_11a:1792_2	samuddaṃ antaṃ katvā issariyaṃ vattayāmīti attho. Ettāvatā na pākaṭaṃ hoti.	1792	
PA_atk-s05_11a:1793_0	Rājā kira cakkavattī cakkaratanānubhāvena vāmapassena sineruṃ katvā samuddassa uparibhāgena	1793	
PA_atk-s05_11a:1793_1	aṭṭhayojanasahassappamāṇaṃ pubbavidehaṃ gacchati. Tattha rājā cakkavattī – “pāṇo	1793	
PA_atk-s05_11a:1793_2	na hantabbo, adinnaṃ nādātabbaṃ, kāmesumicchā na caritabbā, musā na bhāsitabbā, majjaṃ	1793	
PA_atk-s05_11a:1793_3	na pātabbaṃ, yathābhuttañca bhuñjathā”ti ovādaṃ deti. Evaṃ ovāde dinne taṃ cakkaratanaṃ	1793	
PA_atk-s05_11a:1793_4	vehāsaṃ abbhuggantvā puratthimaṃ samuddaṃ ajjhogāhati. Yathā yathā ca taṃ ajjhogāhati,	1793	
PA_atk-s05_11a:1793_5	tathā tathā saṃkhittaūmivipphāraṃ hutvā ogacchamānaṃ mahāsamuddasalilaṃ yojanamattaṃ	1793	
PA_atk-s05_11a:1793_6	oggantvā antosamuddaṃ ubhosu passesu veḷuriyamaṇibhitti viya paramadassanīyaṃ hutvā	1793	
PA_atk-s05_11a:1793_7	tiṭṭhati, evaṃ puratthimasāgarapariyantaṃ gantvā taṃ cakkaratanaṃ paṭinivattati.	1793	
PA_atk-s05_11a:1793_8	Paṭinivattamāne ca tasmiṃ sā parisā aggato hoti, majjhe rājā cakkavattī ante cakkaratanaṃ	1793	
PA_atk-s05_11a:1793_9	hoti. Tampi jalaṃ jalantena viyogaṃ asahamānamiva nemimaṇḍalapariyantaṃ abhihanantameva tīramupagacchati.	1793	
PA_atk-s05_11a:1794_0	Evaṃ rājā cakkavattī puratthimasamuddapariyantaṃ pubbavidehaṃ abhivijinitvā dakkhiṇasamuddapariyantaṃ	1794	
PA_atk-s05_11a:1794_1	jambudīpaṃ vijetukāmo cakkaratanadesitena maggena dakkhiṇasamuddābhimukho gacchati.	1794	
PA_atk-s05_11a:1794_2	Taṃ dasasahassayojanappamāṇaṃ jambudīpaṃ abhivijinitvā dakkhiṇasamuddato paccuttaritvā	1794	
PA_atk-s05_11a:1794_3	sattayojanasahassappamāṇaṃ aparagoyānaṃ vijetuṃ heṭṭhā vuttanayeneva gantvā tampi	1794	
PA_atk-s05_11a:1794_4	sāgarapariyantaṃ abhivijinitvā pacchimasamuddatopi uttaritvā aṭṭhayojanasahassappamāṇaṃ	1794	
PA_atk-s05_11a:1794_5	uttarakuruṃ vijetuṃ tatheva gantvā taṃ samuddapariyantaṃ katvā tatheva abhivijiya	1794	
PA_atk-s05_11a:1794_6	uttarasamuddatopi paccuttarati. Ettāvatā raññā cakkavattinā sāgarapariyantāya pathaviyā	1794	
PA_atk-s05_11a:1794_7	issariyaṃ adhigataṃ hoti. Tena vuttaṃ samuddaṃ antamantena, issariyaṃ vattayāmaha”nti.	1794	
PA_atk-s05_11a:1795_0	Koṭisatasahassānanti koṭisatasahassāni. Ayameva vā pāṭho. Vimalānanti khīṇāsavānaṃ.	1795	
PA_atk-s05_11a:1795_1	Saha lokagganāthenāti saddhiṃ dasabalena koṭisatasahassānanti attho. Paramannenāti	1795	
PA_atk-s05_11a:1795_2	paṇītena annena. Tappayinti tappesiṃ. Aparimeyyito kappeti ito paṭṭhāya satasahassakappādhikāni	1795	
PA_atk-s05_11a:1795_3	tīṇi asaṅkhyeyyāni atikkamitvā ekasmiṃ bhaddakappeti attho.	1795	
PA_atk-s05_11a:1796_0	Padhānanti vīriyaṃ. Tameva atthaṃ sādhentoti tameva buddhakārakamatthaṃ dānapāramiṃ	1796	
PA_atk-s05_11a:1796_1	pūrento sādhento nipphādentoti attho. Mahārajjanti cakkavattirajjaṃ. Jineti bhagavati,	1796	
PA_atk-s05_11a:1796_2	sampadānatthe vā bhummaṃ daṭṭhabbaṃ. Adanti adāsiṃ. Evamatthaṃ sādhentoti iminā sambandho	1796	
PA_atk-s05_11a:1796_3	daṭṭhabbo. “Mahārajjaṃ jine dadi”nti paṭhanti keci. Daditvānāti cajitvā. Suttantanti	1796	
PA_atk-s05_11a:1796_4	suttantapiṭakaṃ. Vinayanti vinayapiṭakaṃ. Navaṅganti suttageyyādinavaṅgaṃ. Sobhayiṃ	1796	
PA_atk-s05_11a:1796_5	jinasāsananti āgamādhigamehi lokiyehi samalaṅkariṃ. Tatthāti tassa bhagavato sāsane.	1796	
PA_atk-s05_11a:1796_6	Appamattoti satisampanno. Brahmalokamagañchahanti brahmalokaṃ agañchiṃ ahaṃ.	1796	
PA_atk-s05_11a:1797_0	Imassa pana koṇḍaññabuddhassa rammavatī nāma nagaraṃ ahosi, sunando nāma rājā pitā,	1797	
PA_atk-s05_11a:1797_1	sujātā nāma devī mātā, bhaddo ca subhaddo ca dve aggasāvakā, anuruddho nāmupaṭṭhāko,	1797	
PA_atk-s05_11a:1797_2	tissā ca upatissā ca dve aggasāvikā, sālakalyāṇirukkho bodhi, aṭṭhāsītihatthubbedhaṃ	1797	
PA_atk-s05_11a:1797_3	sarīraṃ, vassasatasahassāni āyuppamāṇaṃ ahosi, tassa rucidevī nāma aggamahesī ahosi,	1797	
PA_atk-s05_11a:1797_4	vijitaseno nāmassa putto, cando nāmupaṭṭhāko rājā. Candārāme kira vasīti. Tena vuttaṃ –	1797	
PA_atk-s05_11a:1799	“Nagaraṃ rammavatī nāma, sunando nāma khattiyo;	179	
PA_atk-s05_11a:1800	Sujātā nāma janikā, koṇḍaññassa mahesino.	180	
PA_atk-s05_11a:1802	“Bhaddo ceva subhaddo ca, ahesuṃ aggasāvakā;	180	
PA_atk-s05_11a:1803	Anuruddho nāmupaṭṭhāko, koṇḍaññassa mahesino.	180	
PA_atk-s05_11a:1805	“Tissā ca upatissā ca, ahesuṃ aggasāvikā;	180	
PA_atk-s05_11a:1806	Sālakalyāṇiko bodhi, koṇḍaññassa mahesino.	180	
PA_atk-s05_11a:1808	“So aṭṭhāsīti hatthāni, accuggato mahāmuni;	180	
PA_atk-s05_11a:1809	Sobhate uḷurājāva, sūriyo majjhanhike yathā.	180	
PA_atk-s05_11a:1811	“Vassasatasahassāni, āyu vijjati tāvade;	181	
PA_atk-s05_11a:1812	Tāvatā tiṭṭhamāno so, tāresi janataṃ bahuṃ.	181	
PA_atk-s05_11a:1814	“Khīṇāsavehi vimalehi, vicittā āsi medanī;	181	
PA_atk-s05_11a:1815	Yathā hi gaganamuḷūbhi, evaṃ so upasobhatha.	181	
PA_atk-s05_11a:1817	“Tepi nāgā appameyyā, asaṅkhobhā durāsadā;	181	
PA_atk-s05_11a:1818	Vijjupātaṃva dassetvā, nibbutā te mahāyasā.	181	
PA_atk-s05_11a:1820	“Sā ca atuliyā jinassa iddhi, ñāṇaparibhāvito ca samādhi;	182	
PA_atk-s05_11a:1821	Sabbaṃ tamantarahitaṃ, nanu rittā sabbasaṅkhārā”ti.	182	
PA_atk-s05_11a:1822_0	Tattha sālakalyāṇikoti sālakalyāṇirukkho, so buddhakāle ceva cakkavattikāle ca nibbattati,	1822	
PA_atk-s05_11a:1822_1	nāññadā. So ekāheneva uṭṭhāti kira. Khīṇāsavehi vimalehi, vicittā āsi medanīti ayaṃ	1822	
PA_atk-s05_11a:1822_2	medanī khīṇāsavehi ekakāsāvapajjotā vicittā paramadassanīyā ahosi. Yathā hīti opammatthe	1822	
PA_atk-s05_11a:1822_3	nipāto. Uḷūbhīti nakkhattehi, tārāgaṇehi gaganatalaṃ viya khīṇāsavehi vicittā ayaṃ	1822	
PA_atk-s05_11a:1822_4	medanī sobhitthāti attho.	1822	
PA_atk-s05_11a:1823_0	Asaṅkhobhāti aṭṭhahi lokadhammehi akkhobhā avikārā. Vijjupātaṃva dassetvāti vijjupātaṃ	1823	
PA_atk-s05_11a:1823_1	viya dassayitvā, “vijjuppātaṃvā”tipi pāṭho. Koṇḍaññabuddhassa kira kāle parinibbāyamānā	1823	
PA_atk-s05_11a:1823_2	bhikkhū sattatālappamāṇamākāsamabbhuggantvā asitajaladharavivaragatā vijjulatā viya	1823	
PA_atk-s05_11a:1823_3	samantato vijjotamānā tejodhātuṃ samāpajjitvā nirupādānā dahanā viya parinibbāyiṃsu.	1823	
PA_atk-s05_11a:1823_4	Tena vuttaṃ “vijjupātaṃva dassetvā”ti. Atuliyāti atulyā asadisā. Ñāṇaparibhāvitoti	1823	
PA_atk-s05_11a:1823_5	ñāṇena vaḍḍhito. Sesagāthā heṭṭhā vuttanayattā uttānā evāti.	1823	
PA_atk-s05_11a:1824	“Koṇḍañño nāma sambuddho, candārāme manorame;	182	
PA_atk-s05_11a:1825	Nibbāyi cetiyo tassa, sattayojaniko kato.	182	
PA_atk-s05_11a:1826	“Na heva dhātuyo tassa, satthuno, vikiriṃsu tā;	182	
PA_atk-s05_11a:1827	Ṭhitā ekaghanā hutvā, suvaṇṇapaṭimā viya”.	182	
PA_atk-s05_11a:1828	Sakalajambudīpavāsino manussā samāgantvā sattayojanikaṃ sattaratanamayaṃ haritālamanosilāya mattikākiccaṃ telasappīhi udakakiccaṃ katvā niṭṭhāpesunti.	182	
PA_atk-s05_11a:1829	Koṇḍaññabuddhavaṃsavaṇṇanā niṭṭhitā.	182	
PA_atk-s05_11a:1830	Niṭṭhito dutiyo buddhavaṃso.	183	
PA_atk-s05_11a:1831	5. Maṅgalabuddhavaṃsavaṇṇanā	183	
PA_atk-s05_11a:1832_0	Koṇḍaññe kira satthari parinibbute tassa sāsanaṃ vassasatasahassaṃ pavattittha. Buddhānubuddhānaṃ	1832	
PA_atk-s05_11a:1832_1	sāvakānaṃ antaradhānena sāsanamassa antaradhāyi. Koṇḍaññassa pana aparabhāge ekamasaṅkhyeyyamatikkamitvā	1832	
PA_atk-s05_11a:1832_2	ekasmiṃyeva kappe cattāro buddhā nibbattiṃsu maṅgalo, sumano, revato, sobhitoti.	1832	
PA_atk-s05_11a:1832_3	Tattha maṅgalo pana lokanāyako kappasatasahassādhikāni soḷasa asaṅkhyeyyāni pāramiyo	1832	
PA_atk-s05_11a:1832_4	pūretvā tusitapure nibbattitvā tattha yāvatāyukaṃ ṭhatvā pañcasu pubbanimittesu uppannesu	1832	
PA_atk-s05_11a:1832_5	buddhakolāhalaṃ nāma udapādi, tadā dasasahassacakkavāḷe devatāyo ekasmiṃ cakkavāḷe	1832	
PA_atk-s05_11a:1832_6	sannipatitvā āyācanti –	1832	
PA_atk-s05_11a:1833	“Kālo kho te mahāvīra, uppajja mātukucchiyaṃ;	183	
PA_atk-s05_11a:1834	Sadevakaṃ tārayanto, bujjhassu amataṃ pada”nti. ;	183	
PA_atk-s05_11a:1835_0	Evaṃ devehi āyācito katapañcavilokano tusitā kāyā cavitvā sabbanagaruttame uttaranagare	1835	
PA_atk-s05_11a:1835_1	anuttarassa uttarassa nāma rañño kule uttarāya nāma deviyā kucchismiṃ paṭisandhiṃ	1835	
PA_atk-s05_11a:1835_2	gaṇhi. Tadā anekāni pāṭihāriyāni pāturahuṃ. Tāni dīpaṅkarabuddhavaṃse vuttanayeneva	1835	
PA_atk-s05_11a:1835_3	veditabbāni. Tassā uttarāya kira mahādeviyā kucchismiṃ sabbalokamaṅgalassa maṅgalassa	1835	
PA_atk-s05_11a:1835_4	mahāsattassa paṭisandhiggahaṇato paṭṭhāya sarīrappabhā rattindivaṃ asītihatthappamāṇaṃ	1835	
PA_atk-s05_11a:1835_5	padesaṃ pharitvā candālokasūriyālokehi anabhibhavanīyā hutvā aṭṭhāsi. Sā ca aññenālokena	1835	
PA_atk-s05_11a:1835_6	vinā attano sarīrappabhāsamudayeneva andhakāraṃ vidhamitvā aṭṭhasaṭṭhiyā dhātīhi	1835	
PA_atk-s05_11a:1835_7	paricāriyamānā vicarati.	1835	
PA_atk-s05_11a:1836_0	Sā kira devatāhi katārakkhā dasannaṃ māsānaṃ accayena paramasurabhikusumaphaladharasākhāviṭape	1836	
PA_atk-s05_11a:1836_1	kamalakuvalayasamalaṅkate ruru-sīha-byaggha-gaja-gavaya-mahiṃsapasadavividhamigagaṇavicarite	1836	
PA_atk-s05_11a:1836_2	paramaramaṇīye uttaramadhuruyyāne nāma maṅgaluyyāne maṅgalamahāpurisaṃ vijāyi. So	1836	
PA_atk-s05_11a:1836_3	jātamattova mahāsatto sabbā disā viloketvā uttarābhimukho sattapadavītihārena gantvā	1836	
PA_atk-s05_11a:1836_4	āsabhiṃ vācaṃ nicchāresi. Tasmiñca khaṇe sakaladasasahassilokadhātūsu devatā dissamānasarīrā	1836	
PA_atk-s05_11a:1836_5	dibbamālādīhi samalaṅkatagattā tattha tattha ṭhatvā jayamaṅgalathutivacanāni sampavattesuṃ.	1836	
PA_atk-s05_11a:1836_6	Pāṭihāriyāni vuttanayāneva. Nāmaggahaṇadivase panassa lakkhaṇapāṭhakā sabbamaṅgalasampattiyā	1836	
PA_atk-s05_11a:1836_7	jātoti “maṅgalakumāro” tveva nāmaṃ kariṃsu.	1836	
PA_atk-s05_11a:1837_0	Tassa kira yasavā rucimā sirimāti tayo pāsādā ahesuṃ. Yasavatīdevippamukhāni tiṃsanāṭakitthisahassāni	1837	
PA_atk-s05_11a:1837_1	ahesuṃ. Tattha mahāsatto navavassasahassāni dibbasukhasadisaṃ sukhaṃ anubhavitvā	1837	
PA_atk-s05_11a:1837_2	yasavatiyā aggamahesiyā kucchismiṃ sīlavaṃ nāma puttaṃ labhitvā cattāri nimittāni	1837	
PA_atk-s05_11a:1837_3	disvā alaṅkataṃ paṇḍaraṃ nāma sundaraturaṅgavaramāruyha mahābhinikkhamanaṃ nikkhamitvā	1837	
PA_atk-s05_11a:1837_4	pabbaji. Taṃ pana pabbajantaṃ tisso manussakoṭiyo anupabbajiṃsu. Tehi parivuto mahāpuriso	1837	
PA_atk-s05_11a:1837_5	aṭṭha māse padhānacariyamacari.	1837	
PA_atk-s05_11a:1838_0	Tato visākhapuṇṇamāya uttaragāme uttaraseṭṭhino dhītāya uttarāya nāma dinnaṃ pakkhittadibbojaṃ	1838	
PA_atk-s05_11a:1838_1	madhupāyāsaṃ paribhuñjitvā surabhikusumālaṅkate nīlobhāse manorame sālavane divāvihāraṃ	1838	
PA_atk-s05_11a:1838_2	vītināmetvā uttarena nāma ājīvakena dinnā aṭṭha tiṇamuṭṭhiyo gahetvā asitañjanagirisaṅkāsaṃ	1838	
PA_atk-s05_11a:1838_3	akkantavarakanakajālakūṭaṃva sītacchāyaṃ vividhamigagaṇasampātavirahitaṃ mandamāluteritāya	1838	
PA_atk-s05_11a:1838_4	ghanasākhāya samalaṅkataṃ naccantamiva pītiyā virocamānaṃ nāgabodhiṃ upasaṅkamitvā	1838	
PA_atk-s05_11a:1838_5	mattavaranāgagāmī nāgabodhiṃ padakkhiṇaṃ katvā pubbuttarapasse ṭhatvā aṭṭhapaṇṇāsahatthavitthataṃ	1838	
PA_atk-s05_11a:1838_6	tiṇasantharaṃ santharitvā tattha pallaṅkaṃ ābhujitvā caturaṅgasamannāgataṃ vīriyaṃ	1838	
PA_atk-s05_11a:1838_7	adhiṭṭhahitvā sabalaṃ mārabalaṃ viddhaṃsetvā pubbenivāsadibbacakkhuñāṇāni paṭilabhitvā	1838	
PA_atk-s05_11a:1838_8	paccayākārasammasanaṃ katvā khandhesu aniccādivasena abhinivisitvā anukkamena anuttaraṃ	1838	
PA_atk-s05_11a:1838_9	sammāsambodhiṃ patvā –	1838	
PA_atk-s05_11a:1839	“Anekajātisaṃsāraṃ, sandhāvissaṃ anibbisaṃ;	183	
PA_atk-s05_11a:1840	Gahakāraṃ gavesanto, dukkhā jāti punappunaṃ.	184	
PA_atk-s05_11a:1841	“Gahakāraka diṭṭhosi, puna gehaṃ na kāhasi;	184	
PA_atk-s05_11a:1842	Sabbā te phāsukā bhaggā, gahakūṭaṃ visaṅkhataṃ;	184	
PA_atk-s05_11a:1843	Visaṅkhāragataṃ cittaṃ, taṇhānaṃ khayamajjhagā”ti. –	184	
PA_atk-s05_11a:1844	Udānaṃ udānesi.	184	
PA_atk-s05_11a:1845_0	Maṅgalassa pana sammāsambuddhassa aññehi buddhehi adhikatarā sarīrappabhā ahosi.	1845	
PA_atk-s05_11a:1845_1	Yathā pana aññesaṃ sammāsambuddhānaṃ samantā asītihatthappamāṇā vā byāmappamāṇā vā	1845	
PA_atk-s05_11a:1845_2	sarīrappabhā ahosi, na evaṃ tassa. Tassa pana bhagavato sarīrappabhā niccakālaṃ dasasahassilokadhātuṃ	1845	
PA_atk-s05_11a:1845_3	pharitvā aṭṭhāsi. Tarugirigharapākāraghaṭakavāṭādayo suvaṇṇapaṭṭapariyonaddhā viya	1845	
PA_atk-s05_11a:1845_4	ahesuṃ. Navutivassasatasahassāni āyu tassa ahosi. Ettakaṃ kālaṃ candasūriyatārakādīnaṃ	1845	
PA_atk-s05_11a:1845_5	pabhā natthi. Rattindivaparicchedo na paññāyittha. Divā sūriyālokena viya sattā niccaṃ	1845	
PA_atk-s05_11a:1845_6	buddhālokeneva sabbakammāni karontā vicariṃsu. Sāyaṃ pupphanakakusumānaṃ pāto ca	1845	
PA_atk-s05_11a:1845_7	ravanakasakuṇādīnañca vasena loko rattindivaparicchedaṃ sallakkhesi.	1845	
PA_atk-s05_11a:1846_0	Kiṃ pana aññesaṃ buddhānaṃ ayamānubhāvo natthīti? No natthi. Tepi hi ākaṅkhamānā	1846	
PA_atk-s05_11a:1846_1	dasasahassilokadhātuṃ tato vā bhiyyo ābhāya phareyyuṃ. Maṅgalassa pana bhagavato	1846	
PA_atk-s05_11a:1846_2	pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ	1846	
PA_atk-s05_11a:1846_3	pharitvā aṭṭhāsi. So kira bodhisattakāle vessantarattabhāvasadise attabhāve saputtadāro	1846	
PA_atk-s05_11a:1846_4	vaṅkapabbatasadise pabbate vasi. Atheko sabbajanaviheṭhako kharadāṭhiko nāma manussabhakkho	1846	
PA_atk-s05_11a:1846_5	mahesakkho yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā	1846	
PA_atk-s05_11a:1846_6	mahāsattaṃ dve dārake yāci. Mahāsatto “dadāmi brāhmaṇassa puttake”ti haṭṭhapahaṭṭho	1846	
PA_atk-s05_11a:1846_7	udakapariyantaṃ pathaviṃ kampento dve dārake adāsi. Atha kho yakkho tassa passantasseva	1846	
PA_atk-s05_11a:1846_8	mahāpurisassa taṃ brāhmaṇavaṇṇaṃ pahāya analajālapiṅgalavirūpanayano visamavirūpakuṭilabhīmadāṭho	1846	
PA_atk-s05_11a:1846_9	cipiṭakavirūpanāso kapilapharusadīghakeso navadaḍḍhatālakkhandhasadisakāyo hutvā	1846	
PA_atk-s05_11a:1846_10	te dārake muḷālakalāpaṃ viya gahetvā khādi. Mahāpurisassa yakkhaṃ oloketvā mukhe	18461	
PA_atk-s05_11a:1846_11	vivaṭamatte aggijālaṃ viya lohitadhāraṃ uggirantaṃ tassa mukhaṃ disvāpi kesaggamattampi	18461	
PA_atk-s05_11a:1846_12	domanassaṃ na uppajji. “Sudinnaṃ vata me dāna”nti cintayato panassa sarīre mahantaṃ	18461	
PA_atk-s05_11a:1846_13	pītisomanassaṃ udapādi. So “imassa me nissandena anāgate iminā nīhārena rasmiyo nikkhamantū”ti	18461	
PA_atk-s05_11a:1846_14	patthanamakāsi. Tassa taṃ patthanaṃ nissāya buddhabhūtassa sarīrato rasmiyo nikkhamitvā	18461	
PA_atk-s05_11a:1846_15	ettakaṃ ṭhānaṃ phariṃsu.	18461	
PA_atk-s05_11a:1847_0	Aparampi pubbacariyaṃ tassa atthi. Ayaṃ kira bodhisattakāle ekassa buddhassa cetiyaṃ	1847	
PA_atk-s05_11a:1847_1	disvā – “imassa buddhassa mama jīvitaṃ pariccajituṃ vaṭṭatī”ti daṇḍadīpikāveṭhananiyāmena	1847	
PA_atk-s05_11a:1847_2	sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ sugandhasappissa	1847	
PA_atk-s05_11a:1847_3	pūrāpetvā tattha sahassavaṭṭiyo jāletvā taṃ sīsenādāya sakalasarīraṃ jālāpetvā jinacetiyaṃ	1847	
PA_atk-s05_11a:1847_4	padakkhiṇaṃ karonto sakalarattiṃ vītināmesi. Evaṃ yāva aruṇuggamanā vāyamantassa	1847	
PA_atk-s05_11a:1847_5	lomakūpamattampi usumaṃ na gaṇhi. Padumagabbhaṃ paviṭṭhakālo viya ahosi. Dhammo hi	1847	
PA_atk-s05_11a:1847_6	nāmesa attānaṃ rakkhantaṃ rakkhati. Tenāha bhagavā –	1847	
PA_atk-s05_11a:1848	“Dhammo have rakkhati dhammacāriṃ, dhammo suciṇṇo sukhamāvahāti;	184	
PA_atk-s05_11a:1849	Esānisaṃso dhamme suciṇṇe, na duggatiṃ gacchati dhammacārī”ti. ;	184	
PA_atk-s05_11a:1850	Imassāpi kammassa nissandena tassa sarīrobhāso dasasahassilokadhātuṃ pharitvā aṭṭhāsi. Tena vuttaṃ –	185	
PA_atk-s05_11a:1852	“Koṇḍaññassa aparena, maṅgalo nāma nāyako;	185	
PA_atk-s05_11a:1853	Tamaṃ loke nihantvāna, dhammokkamabhidhārayi.	185	
PA_atk-s05_11a:1855	“Atulāsi pabhā tassa, jinehaññehi uttariṃ;	185	
PA_atk-s05_11a:1856	Candasūriyappabhaṃ hantvā, dasasahassī virocatī”ti.	185	
PA_atk-s05_11a:1857_0	Tattha tamanti lokandhakārañca hadayatamañca. Nihantvānāti abhibhavitvā. Dhammokkanti	1857	
PA_atk-s05_11a:1857_1	ettha ayaṃ pana ukkā-saddo suvaṇṇakāramūsādīsu anekesu atthesu dissati. Tathāhi “saṇḍāsena	1857	
PA_atk-s05_11a:1857_2	jātarūpaṃ gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti	1857	
PA_atk-s05_11a:1857_3	veditabbā. “Ukkaṃ bandheyya, ukkaṃ bandhitvā ukkāmukhaṃ ālimpeyyā”ti āgataṭṭhāne	1857	
PA_atk-s05_11a:1857_4	kammārānaṃ aṅgārakapallaṃ. “Kammārānaṃ yathā ukkā, anto jhāyati no bahī”ti āgataṭṭhāne	1857	
PA_atk-s05_11a:1857_5	kammāruddhanaṃ. “Evaṃvipāko ukkāpāto bhavissatī”ti āgataṭṭhāne vāyuvego “ukkā”ti	1857	
PA_atk-s05_11a:1857_6	vuccati. “Ukkāsu dhāriyamānāsū”ti āgataṭṭhāne dīpikā “ukkā”ti vuccati. Idhāpi dīpikā	1857	
PA_atk-s05_11a:1857_7	ukkāti adhippetā. Tasmā idha dhammamayaṃ ukkaṃ abhidhārayi, avijjandhakārapaṭicchannassa	1857	
PA_atk-s05_11a:1857_8	avijjandhakārābhibhūtassa lokassa dhammamayaṃ ukkaṃ dhāresīti attho.	1857	
PA_atk-s05_11a:1858_0	Atulāsīti atulyā āsi. Ayameva vā pāṭho, aññehi buddhehi asadisā ahosīti attho. Jinehaññehīti	1858	
PA_atk-s05_11a:1858_1	jinehi aññehi. Candasūriyappabhaṃ hantvāti candasūriyānaṃ pabhaṃ abhihantvā. Dasasahassī	1858	
PA_atk-s05_11a:1858_2	virocatīti candasūriyālokaṃ vinā buddhālokeneva dasasahassī virocatīti attho.	1858	
PA_atk-s05_11a:1859_0	Maṅgalasammāsambuddho pana adhigatabodhiñāṇo bodhimūleyeva sattasattāhāni vītināmetvā	1859	
PA_atk-s05_11a:1859_1	brahmuno dhammāyācanaṃ sampaṭicchitvā – “kassa nu kho ahaṃ imaṃ dhammaṃ deseyya”nti	1859	
PA_atk-s05_11a:1859_2	upadhārento attanā saha pabbajitānaṃ bhikkhūnaṃ tisso koṭiyo upanissayasampannaṃ	1859	
PA_atk-s05_11a:1859_3	addasa. Athassa etadahosi – “ime kulaputtā maṃ pabbajantaṃ anupabbajitā upanissayasampannā	1859	
PA_atk-s05_11a:1859_4	ca, te mayā visākhapuṇṇamāya vivekatthikena vissajjitā sirivaḍḍhananagaraṃ upanissāya	1859	
PA_atk-s05_11a:1859_5	sirivanagahanaṃ gantvā viharanti, handāhaṃ tattha gantvā dhammaṃ tesaṃ desessāmī”ti	1859	
PA_atk-s05_11a:1859_6	attano pattacīvaraṃ gahetvā haṃsarājā viya gaganatalamabbhuggantvā sirivanagahane	1859	
PA_atk-s05_11a:1859_7	paccuṭṭhāsi. Te ca bhikkhū bhagavantaṃ vanditvā antevāsikavattaṃ dassetvā bhagavantaṃ	1859	
PA_atk-s05_11a:1859_8	parivāretvā nisīdiṃsu. Tesaṃ bhagavā sabbabuddhanisevitaṃ dhammacakkappavattanasuttantaṃ	1859	
PA_atk-s05_11a:1859_9	kathesi. Tato tisso bhikkhukoṭiyo arahattaṃ pāpuṇiṃsu. Devamanussānaṃ koṭisatasahassānaṃ	1859	
PA_atk-s05_11a:1859_10	dhammābhisamayo ahosi. Tena vuttaṃ –	18591	
PA_atk-s05_11a:1861	“Sopi buddho pakāsesi, caturo saccavaruttame;	186	
PA_atk-s05_11a:1862	Te te saccarasaṃ pītvā, vinodenti mahātamaṃ.	186	
PA_atk-s05_11a:1864	“Patvāna bodhimatulaṃ, paṭhame dhammadesane;	186	
PA_atk-s05_11a:1865	Koṭisatasahassānaṃ, dhammābhisamayo ahū”ti.	186	
PA_atk-s05_11a:1866_0	Tattha caturoti cattāri. Saccavaruttameti saccāni ca varāni ca saccavarāni, saccāni	1866	
PA_atk-s05_11a:1866_1	uttamānīti attho. “Cattāro saccavaruttame”tipi pāṭho, tassa cattāri saccavarāni uttamānīti	1866	
PA_atk-s05_11a:1866_2	attho. Te teti te te devamanussā buddhena bhagavatā vinītā. Saccarasanti catusaccapaṭivedhāmatarasaṃ	1866	
PA_atk-s05_11a:1866_3	pivitvā. Vinodenti mahātamanti tena tena maggena pahātabbaṃ mohatamaṃ vinodenti,	1866	
PA_atk-s05_11a:1866_4	viddhaṃsentīti attho. Patvānāti paṭivijjhitvā. Bodhinti ettha panāyaṃ bodhi-saddo –	1866	
PA_atk-s05_11a:1867	“Magge phale ca nibbāne, rukkhe paññattiyaṃ tathā;	186	
PA_atk-s05_11a:1868	Sabbaññute ca ñāṇasmiṃ, bodhisaddo panāgato”.	186	
PA_atk-s05_11a:1869_0	Tathā hi panesa – “bodhi vuccati catūsu maggesu ñāṇa”ntiādīsu magge āgato. “Upasamāya	1869	
PA_atk-s05_11a:1869_1	abhiññāya sambodhāya saṃvattatī”ti ettha phale. “Patvāna bodhiṃ amataṃ asaṅkhata”nti	1869	
PA_atk-s05_11a:1869_2	ettha nibbāne. “Antarā ca gayaṃ antarā ca bodhi”nti ettha assattharukkhe. “Bodhi	1869	
PA_atk-s05_11a:1869_3	kho rājakumāro bhoto gotamassa pāde sirasā vandatī”ti ettha paññattiyaṃ. “Pappoti	1869	
PA_atk-s05_11a:1869_4	bodhiṃ varabhūrimedhaso”ti ettha sabbaññutaññāṇe. Idhāpi sabbaññutaññāṇe daṭṭhabbo.	1869	
PA_atk-s05_11a:1869_5	Arahattamaggañāṇepi vaṭṭati. Atulanti tularahitaṃ pamāṇātītaṃ, appamāṇanti attho.	1869	
PA_atk-s05_11a:1869_6	Sambodhiṃ patvā dhammaṃ desentassa tassa bhagavato paṭhame dhammadesaneti attho gahetabbo.	1869	
PA_atk-s05_11a:1870_0	Yadā pana cittaṃ nāma nagaraṃ upanissāya viharanto campakarukkhamūle kaṇḍambarukkhamūle	1870	
PA_atk-s05_11a:1870_1	amhākaṃ bhagavā viya titthiyānaṃ mānamaddanaṃ yamakapāṭihāriyaṃ katvā surāsurayuvatiratisambhavane	1870	
PA_atk-s05_11a:1870_2	ruciranavakanakarajatamayavarabhavane tāvatiṃsabhavane pāricchattakarukkhamūle paṇḍukambalasilātale	1870	
PA_atk-s05_11a:1870_3	nisīditvā abhidhammaṃ kathesi, tadā koṭisatasahassānaṃ devatānaṃ dhammābhisamayo	1870	
PA_atk-s05_11a:1870_4	ahosi, ayaṃ dutiyo abhisamayo. Yadā pana sunando nāma cakkavattirājā surabhinagare	1870	
PA_atk-s05_11a:1870_5	pūritacakkavattivatto hutvā cakkaratanaṃ paṭilabhi. Taṃ kira maṅgaladasabale loke	1870	
PA_atk-s05_11a:1870_6	uppanne cakkaratanaṃ ṭhānā osakkitaṃ disvā sunando rājā vigatānando brāhmaṇe paripucchi	1870	
PA_atk-s05_11a:1870_7	– “imaṃ cakkaratanaṃ mama kusalena nibbattaṃ, kasmā ṭhānā osakkita”nti? Tato te tassa	1870	
PA_atk-s05_11a:1870_8	rañño osakkanakāraṇaṃ byākariṃsu. “Cakkavattirañño āyukkhayena vā pabbajjūpagamanena	1870	
PA_atk-s05_11a:1870_9	vā buddhapātubhāvena vā cakkaratanaṃ ṭhānā osakkatīti vatvā tuyhaṃ pana, mahārāja,	1870	
PA_atk-s05_11a:1870_10	āyukkhayo natthi, atidīghāyuko tvaṃ, maṅgalo pana sammāsambuddho loke uppanno, tena	18701	
PA_atk-s05_11a:1870_11	te cakkaratanaṃ osakkita”nti. Taṃ sutvā sunando cakkavattirājā saparijano taṃ cakkaratanaṃ	18701	
PA_atk-s05_11a:1870_12	sirasā vanditvā āyāci – “yāvāhaṃ tavānubhāvena maṅgaladasabalaṃ sakkarissāmi, tāva	18701	
PA_atk-s05_11a:1870_13	tvaṃ mā antaradhāyassū”ti. Atha naṃ cakkaratanaṃ yathāṭhāneyeva aṭṭhāsi.	18701	
PA_atk-s05_11a:1871_0	Tato samupāgatānando sunando cakkavattirājā chattiṃsayojanaparimaṇḍalāya parisāya	1871	
PA_atk-s05_11a:1871_1	parivuto sabbalokamaṅgalaṃ maṅgaladasabalaṃ upasaṅkamitvā sasāvakasaṅghaṃ satthāraṃ	1871	
PA_atk-s05_11a:1871_2	mahādānena santappetvā arahantānaṃ koṭisatasahassānaṃ kāsikavatthāni datvā tathāgatassa	1871	
PA_atk-s05_11a:1871_3	sabbaparikkhāre datvā sakalalokavimhayakaraṃ bhagavato pūjaṃ katvā maṅgalaṃ sabbalokanāthaṃ	1871	
PA_atk-s05_11a:1871_4	upasaṅkamitvā dasanakhasamodhānasamujjalaṃ vimalakamalamakuḷasamamañjaliṃ sirasi	1871	
PA_atk-s05_11a:1871_5	katvā vanditvā dhammassavanatthāya ekamantaṃ nisīdi. Puttopi tassa anurājakumāro	1871	
PA_atk-s05_11a:1871_6	nāma tatheva nisīdi.	1871	
PA_atk-s05_11a:1872_0	Tadā sunandacakkavattirājappamukhānaṃ tesaṃ bhagavā anupubbikathaṃ kathesi. Sunando	1872	
PA_atk-s05_11a:1872_1	cakkavattī saddhiṃ parisāya saha paṭisambhidāhi arahattaṃ pāpuṇi. Atha satthā tesaṃ	1872	
PA_atk-s05_11a:1872_2	pubbacariyaṃ olokento iddhimayapattacīvarassa upanissayaṃ disvā cakkajālasamalaṅkataṃ	1872	
PA_atk-s05_11a:1872_3	dakkhiṇahatthaṃ pasāretvā – “etha, bhikkhavo”ti āha. Sabbe taṅkhaṇaṃyeva duvaṅgulakesā	1872	
PA_atk-s05_11a:1872_4	iddhimayapattacīvaradharā vassasaṭṭhikattherā viya ākappasampannā hutvā bhagavantaṃ	1872	
PA_atk-s05_11a:1872_5	parivārayiṃsu. Ayaṃ tatiyo abhisamayo ahosi. Tena vuttaṃ –	1872	
PA_atk-s05_11a:1874	“Surindadevabhavane, buddho dhammamadesayi;	187	
PA_atk-s05_11a:1875	Koṭisatasahassānaṃ, dutiyābhisamayo ahu.	187	
PA_atk-s05_11a:1877	“Yadā sunando cakkavattī, sambuddhaṃ upasaṅkami;	187	
PA_atk-s05_11a:1878	Tadā āhani sambuddho, dhammabheriṃ varuttamaṃ.	187	
PA_atk-s05_11a:1880	“Sunandassānucarā janatā, tadāsuṃ navutikoṭiyo;	188	
PA_atk-s05_11a:1881	Sabbepi te niravasesā, ahesuṃ ehibhikkhukā”ti.	188	
PA_atk-s05_11a:1882_0	Tattha surindadevabhavaneti puna devindabhavaneti attho. Dhammanti abhidhammaṃ. Āhanīti	1882	
PA_atk-s05_11a:1882_1	abhihani. Varuttamanti varo bhagavā uttamaṃ dhammabherinti attho. Anucarāti nibaddhacarā	1882	
PA_atk-s05_11a:1882_2	sevakā. Āsunti ahesuṃ. “Tadāsi navutikoṭiyo”tipi pāṭho. Tassa janatā āsi, sā janatā	1882	
PA_atk-s05_11a:1882_3	kittakāti ce, navutikoṭiyoti attho.	1882	
PA_atk-s05_11a:1883_0	Atha maṅgale kira lokanāthe mekhale pure viharante tasmiṃyeva pure sudevo ca dhammaseno	1883	
PA_atk-s05_11a:1883_1	ca māṇavakā māṇavakasahassaparivārā tassa bhagavato santike ehibhikkhupabbajjāya	1883	
PA_atk-s05_11a:1883_2	pabbajiṃsu. Māghapuṇṇamāya dvīsu aggasāvakesu saparivāresu arahattaṃ pattesu satthā	1883	
PA_atk-s05_11a:1883_3	koṭisatasahassabhikkhugaṇamajjhe pātimokkhaṃ uddisi, ayaṃ paṭhamo sannipāto ahosi.	1883	
PA_atk-s05_11a:1883_4	Puna uttarārāme nāma anuttare ñātisamāgame pabbajitānaṃ koṭisatasahassānaṃ samāgame	1883	
PA_atk-s05_11a:1883_5	pātimokkhaṃ uddisi, ayaṃ dutiyo sannipāto ahosi. Sunandacakkavattibhikkhugaṇasamāgame	1883	
PA_atk-s05_11a:1883_6	navutikoṭisahassānaṃ bhikkhūnaṃ majjhe pātimokkhaṃ uddisi, ayaṃ tatiyo sannipāto	1883	
PA_atk-s05_11a:1883_7	ahosi. Tena vuttaṃ –	1883	
PA_atk-s05_11a:1885	“Sannipātā tayo āsuṃ, maṅgalassa mahesino;	188	
PA_atk-s05_11a:1886	Koṭisatasahassānaṃ, paṭhamo āsi samāgamo.	188	
PA_atk-s05_11a:1888	“Dutiyo koṭisatasahassānaṃ, tatiyo navutikoṭinaṃ;	188	
PA_atk-s05_11a:1889	Khīṇāsavānaṃ vimalānaṃ, tadā āsi samāgamo”ti.	188	
PA_atk-s05_11a:1890_0	Tadā amhākaṃ bodhisatto surucibrāhmaṇagāme suruci nāma brāhmaṇo hutvā tiṇṇaṃ vedānaṃ	1890	
PA_atk-s05_11a:1890_1	pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo	1890	
PA_atk-s05_11a:1890_2	lokāyatamahāpurisalakkhaṇesu anavayo ahosi. So satthāraṃ upasaṅkamitvā dasabalassa	1890	
PA_atk-s05_11a:1890_3	madhuradhammakathaṃ sutvā bhagavati pasīditvā saraṇaṃ gantvā – “sve mayhaṃ bhikkhaṃ	1890	
PA_atk-s05_11a:1890_4	gaṇhathā”ti sasāvakasaṅghaṃ bhagavantaṃ nimantesi. So bhagavatā “brāhmaṇa, kittakehi	1890	
PA_atk-s05_11a:1890_5	bhikkhūhi te attho”ti vutto – “kittakā pana vo, bhante, parivārā bhikkhū”ti āha.	1890	
PA_atk-s05_11a:1890_6	Tadā paṭhamasannipātova hoti, tasmā “koṭisatasahassa”nti vutte – “yadi evaṃ, bhante,	1890	
PA_atk-s05_11a:1890_7	sabbehipi saddhiṃ mayhaṃ bhikkhaṃ gaṇhathā”ti nimantesi. Satthā adhivāsesi.	1890	
PA_atk-s05_11a:1891_0	Brāhmaṇo bhagavantaṃ svātanāya nimantetvā attano gharaṃ gacchanto cintesi – “ahaṃ	1891	
PA_atk-s05_11a:1891_1	ettakānaṃ bhikkhūnaṃ yāgubhattavatthādīni dātuṃ sakkomi, nisīdanaṭṭhānaṃ pana kathaṃ	1891	
PA_atk-s05_11a:1891_2	bhavissatī”ti. Tassa kira sā cintanā caturāsītiyojanasahassappamāṇe merumatthake	1891	
PA_atk-s05_11a:1891_3	ṭhitassa devarājassa dasasatanayanassa paṇḍukambalasilāsanassa uṇhākāraṃ janesi.	1891	
PA_atk-s05_11a:1891_4	Atha sakko devarājā āsanassa uṇhabhāvaṃ disvā – “ko nu kho maṃ imamhā ṭhānā cāvetukāmo”ti	1891	
PA_atk-s05_11a:1891_5	samuppannaparivitakko dibbena cakkhunā manussalokaṃ olokento mahāpurisaṃ disvā –	1891	
PA_atk-s05_11a:1891_6	“ayaṃ mahāsatto buddhappamukhaṃ bhikkhusaṅghaṃ nimantetvā tassa nisīdanatthāya cintesi,	1891	
PA_atk-s05_11a:1891_7	mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakīvaṇṇaṃ nimminitvā	1891	
PA_atk-s05_11a:1891_8	vāsipharasuhattho mahāpurisassa purato pāturahosi. So “atthi nu kho kassaci bhatiyā	1891	
PA_atk-s05_11a:1891_9	kattabbakamma”nti āha.	1891	
PA_atk-s05_11a:1892_0	Mahāsatto disvā “kiṃ kammaṃ kātuṃ sakkhissasī”ti āha. “Mama ajānanasippaṃ nāma natthi,	1892	
PA_atk-s05_11a:1892_1	yo yo yaṃ yaṃ icchati maṇḍapaṃ vā pāsādaṃ vā aññaṃ vā kiñci nivesanādikaṃ, tassa	1892	
PA_atk-s05_11a:1892_2	tassa taṃ taṃ kātuṃ samatthomhī”ti. “Tena hi mayhaṃ kammaṃ atthī”ti. “Kiṃ, ayyā”ti?	1892	
PA_atk-s05_11a:1892_3	“Svātanāya mayā koṭisatasahassabhikkhū nimantitā, tesaṃ nisīdanamaṇḍapaṃ karissasī”ti?	1892	
PA_atk-s05_11a:1892_4	“Ahaṃ nāma kareyyaṃ, sace me bhatiṃ dātuṃ sakkhissathā”ti. “Sakkhissāmi, tātā”ti.	1892	
PA_atk-s05_11a:1892_5	“Yadi evaṃ, sādhu, karissāmī”ti vatvā ekaṃ padesaṃ olokesi. So dvādasayojanappamāṇo	1892	
PA_atk-s05_11a:1892_6	padeso kasiṇamaṇḍalaṃ viya samatalo paramaramaṇīyo ahosi. Puna so “ettake ṭhāne sattaratanamayo	1892	
PA_atk-s05_11a:1892_7	daṭṭhabbasāramaṇḍo maṇḍapo uṭṭhahatū”ti cintetvā olokesi. Tato tāvadeva maṇḍapasadiso	1892	
PA_atk-s05_11a:1892_8	pathavitalaṃ bhinditvā maṇḍapo uṭṭhahi. Tassa sovaṇṇamayesu thambhesu rajatamayā	1892	
PA_atk-s05_11a:1892_9	ghaṭakā ahesuṃ, rajatamayesu thambhesu sovaṇṇamayā ghaṭakā, maṇitthambhesu pavāḷamayā	1892	
PA_atk-s05_11a:1892_10	ghaṭakā, pavāḷamayesu thambhesu maṇimayā ghaṭakā, sattaratanamayesu thambhesu sattaratanamayā ghaṭakā ahesuṃ.	18921	
PA_atk-s05_11a:1893_0	Tato maṇḍapassa antarantarāpi kiṅkiṇikajālā olambatū”ti olokesi, saha olokanena kiṅkiṇikajālā	1893	
PA_atk-s05_11a:1893_1	olambi, yassa mandavāteritassa pañcaṅgikasseva turiyassa paramamanoramo madhuro saddo	1893	
PA_atk-s05_11a:1893_2	niccharati, dibbasaṅgītivattanakālo viya ahosi. “Antarantarā dibbagandhadāmapupphadāmapattadāmasattaratanadāmāni	1893	
PA_atk-s05_11a:1893_3	olambantū”ti cintesi, saha cintāya dāmāni olambiṃsu. “Koṭisatasahassasaṅkhānaṃ bhikkhūnaṃ	1893	
PA_atk-s05_11a:1893_4	āsanāni ca kappiyamahagghapaccattharaṇāni ādhārakāni ca pathaviṃ bhinditvā uṭṭhahantū”ti	1893	
PA_atk-s05_11a:1893_5	cintesi, tāvadeva uṭṭhahiṃsu. “Koṇe koṇe ekekā udakacāṭi uṭṭhahatū”ti cintesi, taṅkhaṇaṃyeva	1893	
PA_atk-s05_11a:1893_6	udakacāṭiyo paramasītalena madhurena suvisuddhasugandhakappiyavārinā puṇṇā kadalipaṇṇapihitamukhā	1893	
PA_atk-s05_11a:1893_7	uṭṭhahiṃsu. So dasasatanayano ettakaṃ māpetvā brāhmaṇassa santikaṃ gantvā – “ehi,	1893	
PA_atk-s05_11a:1893_8	ayya, tava maṇḍapaṃ disvā mayhaṃ bhatiṃ dehī”ti āha. Mahāpuriso gantvā taṃ maṇḍapaṃ	1893	
PA_atk-s05_11a:1893_9	olokesi. Tassa olokentasseva sakalasarīraṃ pañcavaṇṇāya pītiyā nirantaraṃ phuṭaṃ ahosi.	1893	
PA_atk-s05_11a:1894_0	Athassa maṇḍapaṃ olokayato etadahosi – “nāyaṃ maṇḍapo manussabhūtena kato, mayhaṃ	1894	
PA_atk-s05_11a:1894_1	ajjhāsayaṃ mayhaṃ guṇaṃ āgamma addhā sakkassa devarañño bhavanaṃ uṇhaṃ ahosi, tato	1894	
PA_atk-s05_11a:1894_2	sakkena devānamindena ayaṃ maṇḍapo nimmito”ti. “Na kho pana me yuttaṃ evarūpe maṇḍape	1894	
PA_atk-s05_11a:1894_3	ekadivasaṃyeva dānaṃ dātuṃ, sattāhaṃ dassāmī”ti cintesi. Bāhirakadānaṃ nāma tattakampi	1894	
PA_atk-s05_11a:1894_4	samānaṃ bodhisattānaṃ hadayaṃ tuṭṭhiṃ kātuṃ na sakkoti, alaṅkatasīsaṃ vā chinditvā	1894	
PA_atk-s05_11a:1894_5	añjitāni vā akkhīni uppāṭetvā hadayamaṃsaṃ vā ubbaṭṭetvā dinnakāle bodhisattānaṃ	1894	
PA_atk-s05_11a:1894_6	cāgaṃ nissāya tuṭṭhi nāma hoti. Amhākaṃ bodhisattassa hi sivijātake devasikaṃ pañcakahāpaṇasatasahassāni	1894	
PA_atk-s05_11a:1894_7	vissajjetvā catūsu nagaradvāresu nagaramajjheti pañcasu ṭhānesu dānaṃ dentassa taṃ	1894	
PA_atk-s05_11a:1894_8	dānaṃ cāgatuṭṭhiṃ uppādetuṃ nāsakkhi. Yadā panassa brāhmaṇavaṇṇena āgantvā sakko	1894	
PA_atk-s05_11a:1894_9	devarājā akkhīni yāci, tadā so tāni cakkhūni uppāṭetvā adāsi, dadamānasseva hāso	1894	
PA_atk-s05_11a:1894_10	uppajji, kesaggamattampi cittassa aññathattaṃ nāhosi. Evaṃ sabbaññubodhisattānaṃ	18941	
PA_atk-s05_11a:1894_11	bāhiradānaṃ nissāya titti nāma natthi. Tasmā sopi mahāpuriso – “mayā koṭisatasahassasaṅkhānaṃ	18941	
PA_atk-s05_11a:1894_12	bhikkhūnaṃ dānaṃ dātuṃ vaṭṭatī”ti cintetvā tasmiṃ maṇḍape nisīdāpetvā sattāhaṃ gavapānaṃ nāma dānaṃ adāsi.	18941	
PA_atk-s05_11a:1895_0	Ettha gavapānanti mahante mahante kolambe khīrassa pūretvā uddhanesu āropetvā ghanapākapakke	1895	
PA_atk-s05_11a:1895_1	khīre thokathoke taṇḍule pakkhipitvā pakkamadhusakkharacuṇṇasappīhi abhisaṅkhatabhojanaṃ	1895	
PA_atk-s05_11a:1895_2	vuccati. Idameva catumadhurabhojanantipi vuccati. Manussāyeva pana parivisituṃ nāsakkhiṃsu.	1895	
PA_atk-s05_11a:1895_3	Devāpi ekantarikā hutvā parivisiṃsu. Dvādasayojanappamāṇampi taṃ ṭhānaṃ te bhikkhū	1895	
PA_atk-s05_11a:1895_4	gaṇhituṃ nappahosiyeva, te pana bhikkhū attano attano anubhāvena nisīdiṃsu. Pariyosānadivase	1895	
PA_atk-s05_11a:1895_5	sabbesaṃ bhikkhūnaṃ patte dhovāpetvā bhesajjatthāya sappinavanītamadhuphāṇitādīnaṃ	1895	
PA_atk-s05_11a:1895_6	pūretvā ticīvarehi saddhiṃ adāsi. Tattha saṅghanavakabhikkhunā laddhacīvarasāṭakā	1895	
PA_atk-s05_11a:1895_7	satasahassagghanikā ahesuṃ.	1895	
PA_atk-s05_11a:1896_0	Atha satthā anumodanaṃ karonto – “ayaṃ mahāpuriso evarūpaṃ mahādānaṃ adāsi, ko nu	1896	
PA_atk-s05_11a:1896_1	kho bhavissatī”ti upadhārento – “anāgate kappasatasahassādhikānaṃ dvinnaṃ asaṅkhyeyyānaṃ	1896	
PA_atk-s05_11a:1896_2	matthake gotamo nāma buddho bhavissatī”ti disvā tato mahāsattaṃ āmantetvā – “tvaṃ	1896	
PA_atk-s05_11a:1896_3	ettakaṃ nāma kālaṃ atikkamitvā gotamo nāma buddho bhavissasī”ti byākāsi. Atha mahāpuriso	1896	
PA_atk-s05_11a:1896_4	bhagavato byākaraṇaṃ sutvā pamuditahadayo – “ahaṃ kira buddho bhavissāmi, na me gharāvāsena	1896	
PA_atk-s05_11a:1896_5	attho, pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu	1896	
PA_atk-s05_11a:1896_6	santike pabbajitvā buddhavacanaṃ uggaṇhitvā abhiññā ca aṭṭha samāpattiyo ca nibbattetvā	1896	
PA_atk-s05_11a:1896_7	aparihīnajjhāno yāvatāyukaṃ ṭhatvā āyupariyosāne brahmaloke nibbatti. Tena vuttaṃ –	1896	
PA_atk-s05_11a:1898	“Ahaṃ tena samayena, surucī nāma brāhmaṇo;	189	
PA_atk-s05_11a:1899	Ajjhāyako mantadharo, tiṇṇaṃ vedāna pāragū.	189	
PA_atk-s05_11a:1901	“Tamahaṃ upasaṅkamma, saraṇaṃ gantvāna satthuno;	190	
PA_atk-s05_11a:1902	Sambuddhappamukhaṃ saṅghaṃ, gandhamālena pūjayiṃ;	190	
PA_atk-s05_11a:1903	Pūjetvā gandhamālena, gavapānena tappayiṃ.	190	
PA_atk-s05_11a:1905	“Sopi maṃ buddho byākāsi, maṅgalo dvipaduttamo;	190	
PA_atk-s05_11a:1906	Aparimeyyito kappe, ayaṃ buddho bhavissati.	190	
PA_atk-s05_11a:1908	“Padhānaṃ padahitvāna…pe… hessāma sammukhā ima”nti. –	190	
PA_atk-s05_11a:1909	Aṭṭha gāthā vitthāretabbā.	190	
PA_atk-s05_11a:1911	“Tassāpi vacanaṃ sutvā, bhiyyo cittaṃ pasādayiṃ;	191	
PA_atk-s05_11a:1912	Uttariṃ vatamadhiṭṭhāsiṃ, dasapāramipūriyā.	191	
PA_atk-s05_11a:1914	“Tadā pītimanubrūhanto, sambodhivarapattiyā;	191	
PA_atk-s05_11a:1915	Buddhe datvāna maṃ gehaṃ, pabbajiṃ tassa santike.	191	
PA_atk-s05_11a:1917	“Suttantaṃ vinayaṃ cāpi, navaṅgaṃ satthusāsanaṃ;	191	
PA_atk-s05_11a:1918	Sabbaṃ pariyāpuṇitvā, sobhayiṃ jinasāsanaṃ.	191	
PA_atk-s05_11a:1920	“Tatthappamatto viharanto, brahmaṃ bhāvetva bhāvanaṃ;	192	
PA_atk-s05_11a:1921	Abhiññāpāramiṃ gantvā, brahmalokamagañchaha”nti.	192	
PA_atk-s05_11a:1922_0	Tattha gandhamālenāti gandhehi ceva mālehi ca. Gavapānenāti idaṃ vuttameva. “Ghatapānenā”tipi	1922	
PA_atk-s05_11a:1922_1	keci paṭhanti. Tappayinti tappesiṃ. Uttariṃ vatamadhiṭṭhāsinti bhiyyopi vatamadhiṭṭhāsiṃ.	1922	
PA_atk-s05_11a:1922_2	Dasapāramipūriyāti dasannaṃ pāramīnaṃ pūraṇatthāya. Pītinti hadayatuṭṭhiṃ. Anubrūhantoti	1922	
PA_atk-s05_11a:1922_3	vaḍḍhento. Sambodhivarapattiyāti buddhattappattiyā. Buddhe datvānāti buddhassa pariccajitvā.	1922	
PA_atk-s05_11a:1922_4	Maṃ gehanti mama gehaṃ, sabbaṃ sāpateyyaṃ catupaccayatthāya buddhassa bhagavato pariccajitvāti	1922	
PA_atk-s05_11a:1922_5	attho. Tatthāti tasmiṃ buddhasāsane. Brahmanti brahmavihārabhāvanaṃ bhāvetvā.	1922	
PA_atk-s05_11a:1923_0	Maṅgalassa pana bhagavato nagaraṃ uttaraṃ nāma ahosi, pitāpissa uttaro nāma rājā	1923	
PA_atk-s05_11a:1923_1	khattiyo, mātāpi uttarā nāma, sudevo ca dhammaseno ca dve aggasāvakā, pālito nāma	1923	
PA_atk-s05_11a:1923_2	upaṭṭhāko, sīvalā ca asokā ca dve aggasāvikā, nāgarukkho bodhi, aṭṭhāsītihatthubbedhaṃ	1923	
PA_atk-s05_11a:1923_3	sarīraṃ ahosi, navutivassasahassaṃ āyuparimāṇaṃ, bhariyā panassa yasavatī nāma, sīvalo	1923	
PA_atk-s05_11a:1923_4	nāma putto, assayānena nikkhami. Uttarārāme vasi. Uttaro nāma upaṭṭhāko, tasmiṃ pana	1923	
PA_atk-s05_11a:1923_5	navutivassasahassāni ṭhatvā parinibbute bhagavati ekappahāreneva dasacakkavāḷasahassāni	1923	
PA_atk-s05_11a:1923_6	ekandhakārāni ahesuṃ. Sabbacakkavāḷesu manussānaṃ mahantaṃ ārodanaparidevanaṃ ahosi. Tena vuttaṃ –	1923	
PA_atk-s05_11a:1925	“Uttaraṃ nāma nagaraṃ, uttaro nāma khattiyo;	192	
PA_atk-s05_11a:1926	Uttarā nāma janikā, maṅgalassa mahesino.	192	
PA_atk-s05_11a:1928	“Sudevo dhammaseno ca, ahesuṃ aggasāvakā;	192	
PA_atk-s05_11a:1929	Pālito nāmupaṭṭhāko, maṅgalassa mahesino.	192	
PA_atk-s05_11a:1931	“Sīvalā ca asokā ca, ahesuṃ aggasāvikā;	193	
PA_atk-s05_11a:1932	Bodhi tassa bhagavato, nāgarukkhoti vuccati.	193	
PA_atk-s05_11a:1934	“Aṭṭhāsīti ratanāni, accuggato mahāmuni;	193	
PA_atk-s05_11a:1935	Tato niddhāvatī raṃsī, anekasatasahassiyo.	193	
PA_atk-s05_11a:1937	“Navutivassasahassāni, āyu vijjati tāvade;	193	
PA_atk-s05_11a:1938	Tāvatā tiṭṭhamāno so, tāresi janataṃ bahuṃ.	193	
PA_atk-s05_11a:1940	“Yathāpi sāgare ūmī, na sakkā tā gaṇetuye;	194	
PA_atk-s05_11a:1941	Tatheva sāvakā tassa, na sakkā te gaṇetuye.	194	
PA_atk-s05_11a:1943	“Yāva aṭṭhāsi sambuddho, maṅgalo lokanāyako;	194	
PA_atk-s05_11a:1944	Na tassa sāsane atthi, sakilesamaraṇaṃ tadā.	194	
PA_atk-s05_11a:1946	“Dhammokkaṃ dhārayitvāna, santāretvā mahājanaṃ;	194	
PA_atk-s05_11a:1947	Jalitvā dhumaketūva, nibbuto so mahāyaso.	194	
PA_atk-s05_11a:1949	“Saṅkhārānaṃ sabhāvattaṃ, dassayitvā sadevake;	194	
PA_atk-s05_11a:1950	Jalitvā aggikkhandhova, sūriyo atthaṅgato yathā”ti.	195	
PA_atk-s05_11a:1951_0	Tattha tatoti tassa maṅgalassa sarīrato. Niddhāvatīti niddhāvanti, vacanavipariyāyo	1951	
PA_atk-s05_11a:1951_1	daṭṭhabbo. Raṃsīti rasmiyo. Anekasatasahassiyoti anekasatasahassā. Ūmīti vīciyo taraṅgā.	1951	
PA_atk-s05_11a:1951_2	Gaṇetuyeti gaṇetuṃ saṅkhātuṃ. Ettakā sāgare ūmiyoti yathā na sakkā gaṇetuṃ, evaṃ	1951	
PA_atk-s05_11a:1951_3	tassa bhagavato sāvakāpi na sakkā gaṇetuṃ, atha kho gaṇanapathaṃ vītivattāti attho.	1951	
PA_atk-s05_11a:1951_4	Yāvāti yāvatakaṃ kālaṃ. Sakilesamaraṇaṃ tadāti saha kilesehi sakileso, sakilesassa	1951	
PA_atk-s05_11a:1951_5	maraṇaṃ sakilesamaraṇaṃ, taṃ natthi. Tadā kira tassa bhagavato sāsane sāvakā sabbe	1951	
PA_atk-s05_11a:1951_6	arahattaṃ patvāyeva parinibbāyiṃsu. Puthujjanā vā sotāpannādayo vā hutvā na kālamakaṃsūti	1951	
PA_atk-s05_11a:1951_7	attho. Keci “sammohamāraṇaṃ tadā”ti paṭhanti.	1951	
PA_atk-s05_11a:1952_0	Dhammokkanti dhammadīpakaṃ. Dhūmaketūti aggi vuccati, idha pana padīpo daṭṭhabbo	1952	
PA_atk-s05_11a:1952_1	tasmā padīpo viya jalitvā nibbutoti attho. Mahāyasoti mahāparivāro. Keci “nibbuto	1952	
PA_atk-s05_11a:1952_2	so sasāvako”ti paṭhanti. Saṅkhārānanti saṅkhātadhammānaṃ sappaccayadhammānaṃ. Sabhāvattanti	1952	
PA_atk-s05_11a:1952_3	aniccādisāmaññalakkhaṇaṃ. Sūriyo atthaṅgato yathāti yathā sahassakiraṇo divasakaro	1952	
PA_atk-s05_11a:1952_4	sabbaṃ tamagaṇaṃ vidhamitvā sabbañca lokaṃ obhāsetvā atthamupagacchati, evaṃ maṅgaladivasakaropi	1952	
PA_atk-s05_11a:1952_5	veneyyakamalavanavikasanakaro sabbaṃ ajjhattikabāhiralokatamaṃ vidhamitvā attano	1952	
PA_atk-s05_11a:1952_6	sarīrappabhāya jalitvā atthaṅgatoti attho. Sesagāthā sabbattha uttānā evāti.	1952	
PA_atk-s05_11a:1953	Maṅgalabuddhavaṃsavaṇṇanā niṭṭhitā.	195	
PA_atk-s05_11a:1954	Niṭṭhito tatiyo buddhavaṃso.	195	
PA_atk-s05_11a:1955	6. Sumanabuddhavaṃsavaṇṇanā	195	
PA_atk-s05_11a:1956_0	Evaṃ ekappahāreneva dasasahassilokadhātuṃ ekandhakāraṃ katvā tasmiṃ bhagavati parinibbute	1956	
PA_atk-s05_11a:1956_1	tassa aparabhāge navutivassasahassāyukesu manussesu anukkamena parihāyitvā dasavassesu	1956	
PA_atk-s05_11a:1956_2	jātesu puna vaḍḍhitvā anukkamena asaṅkhyeyyāyukā hutvā puna parihāyitvā navutivassasahassāyukesu	1956	
PA_atk-s05_11a:1956_3	jātesu sumano nāma bodhisatto pāramiyo pūretvā tusitapure nibbattitvā tato cavitvā	1956	
PA_atk-s05_11a:1956_4	mekhalanagare sudattassa nāma rañño kule sirimāya nāma deviyā kucchismiṃ paṭisandhiṃ	1956	
PA_atk-s05_11a:1956_5	aggahesi. Pāṭihāriyāni pubbe vuttanayāneva.	1956	
PA_atk-s05_11a:1957_0	So anukkamena vuddhippatto sirivaḍḍhanasomavaḍḍhanaiddhivaḍḍhananāmadheyyesu tīsu	1957	
PA_atk-s05_11a:1957_1	pāsādesu tesaṭṭhiyā nāṭakitthisatasahassehi paricāriyamāno surayuvatīhi paricāriyamāno	1957	
PA_atk-s05_11a:1957_2	devakumāro viya navavassasahassāni dibbasukhasadisaṃ visayasukhamanubhavamāno vaṭaṃsikāya	1957	
PA_atk-s05_11a:1957_3	nāma deviyā anupamaṃ nāma nirupamaṃ puttaṃ janetvā cattāri nimittāni disvā hatthiyānena	1957	
PA_atk-s05_11a:1957_4	nikkhamitvā pabbaji. Taṃ pana pabbajantaṃ tiṃsakoṭiyo anupabbajiṃsu.	1957	
PA_atk-s05_11a:1958_0	So tehi parivuto dasamāse padhānacariyaṃ caritvā visākhapuṇṇamāya anomanigame anomaseṭṭhino	1958	
PA_atk-s05_11a:1958_1	dhītāya anupamāya nāma dinnaṃ pakkhittadibbojaṃ pāyāsaṃ paribhuñjitvā sālavane divāvihāraṃ	1958	
PA_atk-s05_11a:1958_2	vītināmetvā anupamājīvakena dinnā aṭṭha tiṇamuṭṭhiyo gahetvā nāgabodhiṃ upagantvā	1958	
PA_atk-s05_11a:1958_3	taṃ padakkhiṇaṃ katvā aṭṭhahi tiṇamuṭṭhīhi tiṃsahatthavitthataṃ tiṇasantharaṃ katvā	1958	
PA_atk-s05_11a:1958_4	tattha pallaṅkaṃ ābhujitvā nisīdi. Tato mārabalaṃ vidhamitvā sabbaññutaññāṇaṃ paṭivijjhitvā	1958	
PA_atk-s05_11a:1958_5	– “anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tena vuttaṃ –	1958	
PA_atk-s05_11a:1960	“Maṅgalassa aparena, sumano nāma nāyako;	196	
PA_atk-s05_11a:1961	Sabbadhammehi asamo, sabbasattānamuttamo”ti.	196	
PA_atk-s05_11a:1962	Tattha maṅgalassa aparenāti maṅgalassa bhagavato aparabhāge. Sabbadhammehi asamoti sabbehipi sīlasamādhipaññādhammehi asamo asadiso.	196	
PA_atk-s05_11a:1963_0	Sumano kira bhagavā bodhisamīpeyeva sattasattāhāni vītināmetvā dhammadesanatthaṃ	1963	
PA_atk-s05_11a:1963_1	brahmāyācanaṃ sampaṭicchitvā – “kassa nu kho ahaṃ paṭhamaṃ dhammaṃ deseyya”nti upadhārento	1963	
PA_atk-s05_11a:1963_2	attanā saha pabbajitānaṃ tiṃsakoṭiyo ca attano kaniṭṭhabhātikaṃ vemātikaṃ saraṇakumārañca	1963	
PA_atk-s05_11a:1963_3	purohitaputtaṃ bhāvitattamāṇavakañca upanissayasampanne disvā – “etesaṃ paṭhamaṃ	1963	
PA_atk-s05_11a:1963_4	dhammaṃ deseyya”nti cintetvā haṃsarājā viya gaganapathena mekhaluyyāne otaritvā uyyānapālaṃ	1963	
PA_atk-s05_11a:1963_5	pesetvā attano kaniṭṭhabhātikaṃ saraṇakumārañca purohitaputtaṃ bhāvitattakumārañca	1963	
PA_atk-s05_11a:1963_6	pakkosāpetvā tesaṃ parivārabhūtā sattatiṃsakoṭiyo attanā saha pabbajitā tiṃsakoṭiyo	1963	
PA_atk-s05_11a:1963_7	ca aññe ca bahū devamanussakoṭiyo cāti evaṃ koṭisatasahassaṃ dhammacakkappavattanena	1963	
PA_atk-s05_11a:1963_8	dhammāmataṃ pāyesi. Tena vuttaṃ –	1963	
PA_atk-s05_11a:1965	“Tadā amatabheriṃ so, āhanī mekhale pure;	196	
PA_atk-s05_11a:1966	Dhammasaṅkhasamāyuttaṃ, navaṅgaṃ jinasāsana”nti.	196	
PA_atk-s05_11a:1967_0	Tattha amatabherinti amatādhigamāya nibbānādhigamāya bheriṃ. Āhanīti vādayi, dhammaṃ	1967	
PA_atk-s05_11a:1967_1	desesīti attho. Sāyaṃ amatabherī nāma amatapariyosānaṃ navaṅgaṃ buddhavacanaṃ. Tenevāha	1967	
PA_atk-s05_11a:1967_2	– “dhammasaṅkhasamāyuttaṃ, navaṅgaṃ jinasāsana”nti. Tattha dhammasaṅkhasamāyuttanti	1967	
PA_atk-s05_11a:1967_3	catusaccadhammakathāsaṅkhavarasamāyuttaṃ.	1967	
PA_atk-s05_11a:1968_0	Sumano pana lokanāyako abhisambodhiṃ pāpuṇitvā paṭiññānurūpaṃ paṭipadaṃ paṭipajjamāno	1968	
PA_atk-s05_11a:1968_1	mahājanassa bhavabandhanamokkhatthāya kusalaratanassa kilesacorehi viluppamānassa	1968	
PA_atk-s05_11a:1968_2	parittānatthaṃ sīlavipulapākāraṃ samādhiparikhāparivāritaṃ vipassanāñāṇadvāraṃ satisampajaññadaḷhakavāṭaṃ	1968	
PA_atk-s05_11a:1968_3	samāpattimaṇḍapādipaṭimaṇḍitaṃ bodhipakkhiyajanasamākulaṃ amatavaranagaraṃ māpesi. Tena vuttaṃ –	1968	
PA_atk-s05_11a:1970	“Nijjinitvā kilese so, patvā sambodhimuttamaṃ;	197	
PA_atk-s05_11a:1971	Māpesi nagaraṃ satthā, saddhammapuravaruttama”nti.	197	
PA_atk-s05_11a:1972_0	Tattha nijjinitvāti vijinitvā abhibhuyya, kilesābhisaṅkhāradevaputtamāre viddhaṃsetvāti	1972	
PA_atk-s05_11a:1972_1	attho. Soti so sumano bhagavā. “Vijinitvā kilese hī”tipi pāṭho. Tattha hi-kāro padapūraṇamatte	1972	
PA_atk-s05_11a:1972_2	nipāto. Patvāti adhigantvā. “Patto”tipi pāṭho. Nagaranti nibbānanagaraṃ. Saddhammapuravaruttamanti	1972	
PA_atk-s05_11a:1972_3	saddhammasaṅkhātaṃ puravaresu uttamaṃ seṭṭhaṃ padhānabhūtaṃ. Atha vā saddhammamayesu	1972	
PA_atk-s05_11a:1972_4	puresu pavaresu uttamaṃ saddhammapuravaruttamaṃ. Purimasmiṃ atthavikappe “nagara”nti	1972	
PA_atk-s05_11a:1972_5	tasseva vevacananti daṭṭhabbaṃ. Paṭividdhadhammasabhāvānaṃ sekkhāsekkhānaṃ ariyapuggalānaṃ	1972	
PA_atk-s05_11a:1972_6	patiṭṭhānaṃ gocaranivāsaṭṭhena nibbānaṃ “nagara”nti vuccati. Tasmiṃ pana saddhammavaranagare	1972	
PA_atk-s05_11a:1972_7	so satthā avicchinnaṃ akuṭilaṃ ujuṃ puthulañca vitthatañca satipaṭṭhānamayaṃ mahāvīthiṃ	1972	
PA_atk-s05_11a:1972_8	māpesi. Tena vuttaṃ –	1972	
PA_atk-s05_11a:1974	“Nirantaraṃ akuṭilaṃ, ujuṃ vipulavitthataṃ;	197	
PA_atk-s05_11a:1975	Māpesi so mahāvīthiṃ, satipaṭṭhānavaruttama”nti.	197	
PA_atk-s05_11a:1976_0	Tattha nirantaranti kusalajavanasañcaraṇānantarabhāvato nirantaraṃ. Akuṭilanti kuṭilabhāvakaradosavirahitato	1976	
PA_atk-s05_11a:1976_1	akuṭilaṃ. Ujunti akuṭilattāva ujuṃ. Purimapadasseva atthadīpakamidaṃ vacanaṃ. Vipulavitthatanti	1976	
PA_atk-s05_11a:1976_2	āyāmato ca vitthārato ca puthulavitthataṃ, puthulavitthatabhāvo lokiyalokuttarasatipaṭṭhānavasena	1976	
PA_atk-s05_11a:1976_3	daṭṭhabbo. Mahāvīthinti mahāmaggaṃ. Satipaṭṭhānavaruttamanti satipaṭṭhānañca taṃ	1976	
PA_atk-s05_11a:1976_4	varesu uttamañcāti satipaṭṭhānavaruttamaṃ. Atha vā varaṃ satipaṭṭhānamayaṃ uttamavīthinti attho.	1976	
PA_atk-s05_11a:1977_0	Idāni tassa nibbānamahānagarassa tassaṃ satipaṭṭhānavīthiyaṃ cattāri sāmaññaphalāni	1977	
PA_atk-s05_11a:1977_1	catasso paṭisambhidā cha abhiññā aṭṭha samāpattiyoti imāni mahaggharatanāni ubhosu	1977	
PA_atk-s05_11a:1977_2	passesu dhammāpaṇe pasāresi. Tena vuttaṃ –	1977	
PA_atk-s05_11a:1979	“Phale cattāri sāmaññe, catasso paṭisambhidā;	197	
PA_atk-s05_11a:1980	Chaḷabhiññāṭṭhasamāpattī, pasāresi tattha vīthiya”nti.	198	
PA_atk-s05_11a:1981	Idāni bhagavā imāni ratanabhaṇḍāni ye pana appamattā satimanto paṇḍitā hiriottappavīriyādīhi samannāgatā, te ādīyantīti tesaṃ ratanānaṃ haraṇūpāyaṃ dassento –	198	
PA_atk-s05_11a:1983	“Ye appamattā akhilā, hirivīriyehupāgatā;	198	
PA_atk-s05_11a:1984	Te te ime guṇavare, ādiyanti yathāsukha”nti. – āha;	198	
PA_atk-s05_11a:1985_0	Tattha yeti aniyamuddeso. Appamattāti pamādassa paṭipakkhabhūtena satiyā avippavāsalakkhaṇena	1985	
PA_atk-s05_11a:1985_1	appamādena samannāgatā. Akhilāti pañcacetokhilarahitā. Hirivīriyehupāgatāti kāyaduccaritādīhi	1985	
PA_atk-s05_11a:1985_2	hirīyatīti hirī, lajjāyetaṃ adhivacanaṃ. Vīrassa bhāvo vīriyaṃ, taṃ ussāhalakkhaṇaṃ.	1985	
PA_atk-s05_11a:1985_3	Tehi hirivīriyehi upāgatā samannāgatā bhabbapuggalā. Teti idaṃ pubbe aniyamuddesassa	1985	
PA_atk-s05_11a:1985_4	niyamuddeso. Puna teti vuttappakāre guṇaratanavisese te kulaputtā ādiyanti paṭilabhanti	1985	
PA_atk-s05_11a:1985_5	adhigacchantīti attho. Sabbaṃ pana sumano bhagavā kataviditamano dhammabheriṃ āhanitvā	1985	
PA_atk-s05_11a:1985_6	dhammanagaraṃ māpetvā iminā nayena paṭhamameva satasahassakoṭiyo bodhesi. Tena vuttaṃ –	1985	
PA_atk-s05_11a:1987	“Evametena yogena, uddharanto mahājanaṃ;	198	
PA_atk-s05_11a:1988	Bodhesi paṭhamaṃ satthā, koṭisatasahassiyo”ti.	198	
PA_atk-s05_11a:1989	Tattha uddharantoti saṃsārasāgarato ariyamagganāvāya samuddharanto. Koṭisatasahassiyoti satasahassakoṭiyoti attho. Vipariyāyena niddiṭṭhaṃ.	198	
PA_atk-s05_11a:1990_0	Yadā pana sumano lokanāyako sunandavatīnagare ambarukkhamūle titthiyamadamānamaddanaṃ	1990	
PA_atk-s05_11a:1990_1	yamakapāṭihāriyaṃ katvā sattānaṃ koṭisahassaṃ dhammāmataṃ pāyesi. Ayaṃ dutiyo abhisamayo	1990	
PA_atk-s05_11a:1990_2	ahosi. Tena vuttaṃ –	1990	
PA_atk-s05_11a:1992	“Yamhi kāle mahāvīro, ovadī titthiye gaṇe;	199	
PA_atk-s05_11a:1993	Koṭisahassā bhisamiṃsu, dutiye dhammadesane”ti.	199	
PA_atk-s05_11a:1994	Tattha titthiye gaṇeti titthiyabhūte gaṇe, titthiyānaṃ gaṇe vā “titthiye abhimaddanto, buddho dhammamadesayī”ti paṭhanti keci.	199	
PA_atk-s05_11a:1995_0	Yadā pana dasasu cakkavāḷasahassesu devatā imasmiṃ cakkavāḷe sannipatitvā manussā	1995	
PA_atk-s05_11a:1995_1	ca nirodhakathaṃ samuṭṭhāpesuṃ – “kathaṃ nirodhaṃ samāpajjanti, kathaṃ nirodhasamāpannā	1995	
PA_atk-s05_11a:1995_2	honti, kathaṃ nirodhā vuṭṭhahantī”ti? Evaṃ samāpajjanaadhiṭṭhānavuṭṭhānādīsu vinicchayaṃ	1995	
PA_atk-s05_11a:1995_3	kātuṃ asakkontā saha manussehi chasu kāmāvacaradevalokesu devā ca navasu brahmalokesu	1995	
PA_atk-s05_11a:1995_4	brahmāno ca dveḷhakajātā dvidhā ahesuṃ. Tato narasundarena arindamena nāma raññā	1995	
PA_atk-s05_11a:1995_5	saddhiṃ sāyanhasamaye sumanadasabalaṃ sabbalokanāthaṃ upasaṅkamiṃsu; upasaṅkamitvā	1995	
PA_atk-s05_11a:1995_6	arindamo rājā bhagavantaṃ nirodhapañhaṃ pucchi. Tato bhagavatā nirodhapañhe vissajjite	1995	
PA_atk-s05_11a:1995_7	navutipāṇakoṭisahassānaṃ dhammābhisamayo ahosi. Ayaṃ tatiyo abhisamayo ahosi. Tena vuttaṃ –	1995	
PA_atk-s05_11a:1997	“Yadā devā manussā ca, samaggā ekamānasā;	199	
PA_atk-s05_11a:1998	Nirodhapañhaṃ pucchiṃsu, saṃsayaṃ cāpi mānasaṃ.	199	
PA_atk-s05_11a:2000	“Tadāpi dhammadesane, nirodhaparidīpane;	200	
PA_atk-s05_11a:2001	Navutikoṭisahassānaṃ, tatiyābhisamayo ahū”ti.	200	
PA_atk-s05_11a:2002_0	Tassa pana sumanassa bhagavato tayo sāvakasannipātā ahesuṃ. Tattha paṭhamasannipāte	2002	
PA_atk-s05_11a:2002_1	mekhalanagaraṃ upanissāya vassaṃ vasitvā paṭhamapavāraṇāya arahantānaṃ koṭisahassena	2002	
PA_atk-s05_11a:2002_2	ehibhikkhupabbajjāya pabbajitena saddhiṃ bhagavā pavāresi, ayaṃ paṭhamo sannipāto	2002	
PA_atk-s05_11a:2002_3	ahosi. Athāparena samayena saṅkassanagarassāvidūre arindamarājakusalabalanibbatte	2002	
PA_atk-s05_11a:2002_4	yojanappamāṇe kanakapabbate nisinno saradasamayarucirakaranikaro divasakaro viya	2002	
PA_atk-s05_11a:2002_5	yugandharapabbate munivaradivasakaro arindamarājānaṃ parivāretvā āgatānaṃ purisānaṃ	2002	
PA_atk-s05_11a:2002_6	navutikoṭisahassāni dametvā sabbe ehibhikkhupabbajjāya pabbājetvā tasmiṃyeva divase	2002	
PA_atk-s05_11a:2002_7	arahattaṃ pattehi bhikkhūhi parivuto caturaṅgasamannāgate sannipāte pātimokkhaṃ uddisi.	2002	
PA_atk-s05_11a:2002_8	Ayaṃ dutiyo sannipāto ahosi. Yadā pana sakko devarājā sugatadassanatthāya upasaṅkami,	2002	
PA_atk-s05_11a:2002_9	tadā sumano bhagavā asītiyā arahantakoṭisahassehi parivuto pātimokkhaṃ uddisi, ayaṃ	2002	
PA_atk-s05_11a:2002_10	tatiyo sannipāto ahosi. Tena vuttaṃ –	20021	
PA_atk-s05_11a:2004	“Sannipātā tayo āsuṃ, sumanassa mahesino;	200	
PA_atk-s05_11a:2005	Khīṇāsavānaṃ vimalānaṃ, santacittāna tādinaṃ.	200	
PA_atk-s05_11a:2007	“Vassaṃvuṭṭhassa bhagavato, abhighuṭṭhe pavāraṇe;	200	
PA_atk-s05_11a:2008	Koṭisatasahassehi, pavāresi tathāgato.	200	
PA_atk-s05_11a:2010	“Tato paraṃ sannipāte, vimale kañcanapabbate;	201	
PA_atk-s05_11a:2011	Navutikoṭisahassānaṃ, dutiyo āsi samāgamo.	201	
PA_atk-s05_11a:2013	“Yadā sakko devarājā, buddhadassanupāgami;	201	
PA_atk-s05_11a:2014	Asītikoṭisahassānaṃ, tatiyo āsi samāgamo”ti.	201	
PA_atk-s05_11a:2015_0	Tattha abhighuṭṭhe pavāraṇeti liṅgavipallāso daṭṭhabbo, abhighuṭṭhāya pavāraṇāyāti	2015	
PA_atk-s05_11a:2015_1	attho. Tatoparanti tato aparabhāge. Kañcanapabbateti kanakamaye pabbate. Buddhadassanupāgamīti	2015	
PA_atk-s05_11a:2015_2	buddhadassanatthamupāgami. Tadā kira amhākaṃ bodhisatto atulo nāma nāgarājā ahosi	2015	
PA_atk-s05_11a:2015_3	mahiddhiko mahānubhāvo. So “loke buddho uppanno”ti sutvā ñātigaṇaparivuto sakabhavanā	2015	
PA_atk-s05_11a:2015_4	nikkhamitvā koṭisatasahassabhikkhuparivārassa sumanassa bhagavato dibbehi turiyehi	2015	
PA_atk-s05_11a:2015_5	upahāraṃ kāretvā mahādānaṃ pavattetvā paccekadussayugāni datvā saraṇesu patiṭṭhāsi.	2015	
PA_atk-s05_11a:2015_6	Sopi naṃ satthā “anāgate buddho bhavissatī”ti byākāsi. Tena vuttaṃ –	2015	
PA_atk-s05_11a:2017	“Ahaṃ tena samayena, nāgarājā mahiddhiko;	201	
PA_atk-s05_11a:2018	Atulo nāma nāmena, ussannakusalasañcayo.	201	
PA_atk-s05_11a:2020	“Tadāhaṃ nāgabhavanā, nikkhamitvā sañātibhi;	202	
PA_atk-s05_11a:2021	Nāgānaṃ dibbaturiyehi, sasaṅghaṃ jinamupaṭṭhahiṃ.	202	
PA_atk-s05_11a:2023	“Koṭisatasahassānaṃ, annapānena tappayiṃ;	202	
PA_atk-s05_11a:2024	Paccekadussayugaṃ datvā, saraṇaṃ tamupāgamiṃ.	202	
PA_atk-s05_11a:2026	“Sopi maṃ buddho byākāsi, sumano lokanāyako;	202	
PA_atk-s05_11a:2027	Aparimeyyito kappe, ayaṃ buddho bhavissati.	202	
PA_atk-s05_11a:2029	“Padhānaṃ padahitvāna…pe… hessāma sammukhā imaṃ”.	202	
PA_atk-s05_11a:2030	Yathā koṇḍaññabuddhavaṃse, evaṃ aṭṭha gāthā vitthāretabbāti.	203	
PA_atk-s05_11a:2032	“Tassāpi vacanaṃ sutvā, bhiyyo cittaṃ pasādayiṃ;	203	
PA_atk-s05_11a:2033	Uttariṃ vatamadhiṭṭhāsiṃ, dasapāramipūriyā”ti.	203	
PA_atk-s05_11a:2034_0	Tassa pana sumanassa bhagavato mekhalaṃ nāma nagaraṃ ahosi, sudatto nāma rājā pitā,	2034	
PA_atk-s05_11a:2034_1	sirimā nāma devī mātā, saraṇo ca bhāvitatto ca dve aggasāvakā, udeno nāmupaṭṭhāko,	2034	
PA_atk-s05_11a:2034_2	soṇā ca upasoṇā ca dve aggasāvikā, nāgarukkho bodhi, navutihatthubbedhaṃ sarīraṃ,	2034	
PA_atk-s05_11a:2034_3	navutiyeva vassasahassāni āyuppamāṇaṃ ahosi, vaṭaṃsikā nāmassa mahesī devī, anūpamo	2034	
PA_atk-s05_11a:2034_4	nāma putto ahosi, hatthiyānena nikkhami. Upaṭṭhāko aṅgarājā. Aṅgārāme vasīti. Tena vuttaṃ –	2034	
PA_atk-s05_11a:2036	“Nagaraṃ mekhalaṃ nāma, sudatto nāma khattiyo;	203	
PA_atk-s05_11a:2037	Sirimā nāma janikā, sumanassa mahesino.	203	
PA_atk-s05_11a:2039	“Navavassasahassāni, agāraṃ ajjha so vasi;	203	
PA_atk-s05_11a:2040	Cando sucando vaṭaṃso ca, tayo pāsādamuttamā.	204	
PA_atk-s05_11a:2042	“Tesaṭṭhisatasahassāni, nāriyo samalaṅkatā;	204	
PA_atk-s05_11a:2043	Vaṭaṃsikā nāma nārī, anūpamo nāma atrajo.	204	
PA_atk-s05_11a:2045	“Nimitte caturo disvā, hatthiyānena nikkhami;	204	
PA_atk-s05_11a:2046	Anūnadasamāsāni, padhānaṃ padahī jino.	204	
PA_atk-s05_11a:2048	“Brahmunā yācito santo, sumano lokanāyako;	204	
PA_atk-s05_11a:2049	Vatti cakkaṃ mahāvīro, mekhale puramuttame.	204	
PA_atk-s05_11a:2051	“Saraṇo bhāvitatto ca, ahesuṃ aggasāvakā;	205	
PA_atk-s05_11a:2052	Udeno nāmupaṭṭhāko, sumanassa mahesino.	205	
PA_atk-s05_11a:2054	“Soṇā ca upasoṇā ca, ahesuṃ aggasāvikā;	205	
PA_atk-s05_11a:2055	Sopi buddho amitayaso, nāgamūle abujjhatha.	205	
PA_atk-s05_11a:2057	“Varuṇo ceva saraṇo ca, ahesuṃ aggupaṭṭhakā;	205	
PA_atk-s05_11a:2058	Cālā ca upacālā ca, ahesuṃ aggupaṭṭhikā.	205	
PA_atk-s05_11a:2060	“Uccattanena so buddho, navutihatthamuggato;	206	
PA_atk-s05_11a:2061	Kañcanagghiyasaṅkāso, dasasahassī virocati.	206	
PA_atk-s05_11a:2063	“Navutivassasahassāni, āyu vijjati tāvade;	206	
PA_atk-s05_11a:2064	Tāvatā tiṭṭhamāno so, tāresi janataṃ bahuṃ.	206	
PA_atk-s05_11a:2066	“Tāraṇīye tārayitvā, bodhanīye ca bodhayi;	206	
PA_atk-s05_11a:2067	Parinibbāyi sambuddho, uḷurājāva atthami.	206	
PA_atk-s05_11a:2069	“Te ca khīṇāsavā bhikkhū, so ca buddho asādiso;	206	
PA_atk-s05_11a:2070	Atulappabhaṃ dassayitvā, nibbutā te mahāyasā.	207	
PA_atk-s05_11a:2072	“Tañca ñāṇaṃ atuliyaṃ, tāni ca atulāni ratanāni;	207	
PA_atk-s05_11a:2073	Sabbaṃ tamantarahitaṃ, nanu rittā sabbasaṅkhārā.	207	
PA_atk-s05_11a:2075	“Sumano yasadharo buddho, aṅgārāmamhi nibbuto;	207	
PA_atk-s05_11a:2076	Tattheva tassa jinathūpo, catuyojanamuggato”ti.	207	
PA_atk-s05_11a:2077_0	Tattha kañcanagghiyasaṅkāsoti vividharatanavicittakañcanamayagghikasadisarūpasobho.	2077	
PA_atk-s05_11a:2077_1	Dasasahassī virocatīti tassa pabhāya dasasahassīpi lokadhātu virocatīti attho. Tāraṇīyeti	2077	
PA_atk-s05_11a:2077_2	tārayitabbe, tārayituṃ vutte sabbe buddhaveneyyeti attho. Uḷurājāvāti cando viya.	2077	
PA_atk-s05_11a:2077_3	Atthamīti atthaṅgato. Keci “atthaṃ gato”ti paṭhanti. Asādisoti asadiso. Mahāyasāti	2077	
PA_atk-s05_11a:2077_4	mahākittisaddā mahāparivārā ca. Tañca ñāṇanti taṃ sabbaññutaññāṇañca. Atuliyanti	2077	
PA_atk-s05_11a:2077_5	atulyaṃ asadisaṃ. Sesaṃ sabbattha uttānamevāti.	2077	
PA_atk-s05_11a:2078	Sumanabuddhavaṃsavaṇṇanā niṭṭhitā.	207	
PA_atk-s05_11a:2079	Niṭṭhito catuttho buddhavaṃso.	207	
PA_atk-s05_11a:2080	7. Revatabuddhavaṃsavaṇṇanā	208	
PA_atk-s05_11a:2081_0	Sumanassa pana bhagavato aparabhāge sāsane cassa antarahite navutivassasahassāyukā	2081	
PA_atk-s05_11a:2081_1	manussā anukkamena parihāyitvā dasavassāyukā hutvā puna anukkamena vaḍḍhitvā asaṅkhyeyyāyukā	2081	
PA_atk-s05_11a:2081_2	hutvā puna parihāyamānā saṭṭhivassasahassāyukā ahesuṃ. Tadā revato nāma satthā udapādi.	2081	
PA_atk-s05_11a:2081_3	Sopi pāramiyo pūretvā anekaratanasamujjalitabhavane tusitabhavane nibbattitvā tato	2081	
PA_atk-s05_11a:2081_4	cavitvā sabbadhanadhaññavatisudhaññavatīnagare sabbālaṅkārasamalaṅkataamitaruciraparivāraparivutassa	2081	
PA_atk-s05_11a:2081_5	sirivibhavasamudayenākulassa sabbasamiddhivipulassa vipulassa nāma rañño kule sabbajananayanālipālisamākulāya	2081	
PA_atk-s05_11a:2081_6	samphullanayanakuvalayasassirikasiniddhavadanakamalākarasobhāsamujjalāya suruciramanoharaguṇagaṇavipulāya	2081	
PA_atk-s05_11a:2081_7	vipulāya nāma aggamahesiyā kucchismiṃ paṭisandhiṃ gahetvā dasannaṃ māsānaṃ accayena	2081	
PA_atk-s05_11a:2081_8	cittakūṭapabbatato suvaṇṇahaṃsarājā viya mātukucchito nikkhami.	2081	
PA_atk-s05_11a:2082_0	Tassa paṭisandhiyaṃ jātiyañca pāṭihāriyāni pubbe vuttanayāneva ahesuṃ. Sudassanaratanagghiāveḷanāmakā	2082	
PA_atk-s05_11a:2082_1	tayo cassa pāsādā ahesuṃ. Sudassanādevippamukhāni tettiṃsa itthisahassāni paccupaṭṭhitāni	2082	
PA_atk-s05_11a:2082_2	ahesuṃ. Tāhi parivuto so surayuvatīhi parivuto devakumāro viya chabbassasahassāni	2082	
PA_atk-s05_11a:2082_3	visayasukhamanubhavamāno agāraṃ ajjhāvasi. So sudassanāya nāma deviyā varuṇe nāma	2082	
PA_atk-s05_11a:2082_4	tanaye jāte cattāri nimittāni disvā nānāvirāgatanuvaravasananivasano āmukkamuttāhāramaṇikuṇḍalo	2082	
PA_atk-s05_11a:2082_5	varakeyūramakuṭakaṭakadharo paramasurabhigandhakusumasamalaṅkato paramarucirakaranikaro	2082	
PA_atk-s05_11a:2082_6	saradasamayarajanikaro viya tārāgaṇaparivuto viya cando tidasagaṇaparivuto viya dasasatanayano	2082	
PA_atk-s05_11a:2082_7	brahmagaṇaparivuto viya ca hāritamahābrahmā caturaṅginiyā mahatiyā senāya parivuto	2082	
PA_atk-s05_11a:2082_8	ājaññarathena mahābhinikkhamanaṃ nikkhamitvā sabbābharaṇāni omuñcitvā bhaṇḍāgārikassa	2082	
PA_atk-s05_11a:2082_9	hatthe datvā jalajāmalāvikalanīlakuvalayadalasadisenātinisitenātitikhiṇenāsinā sakesamakuṭaṃ	2082	
PA_atk-s05_11a:2082_10	chinditvā ākāse khipi. Taṃ sakko devarājā suvaṇṇacaṅkoṭakena paṭiggahetvā tāvatiṃsabhavanaṃ	20821	
PA_atk-s05_11a:2082_11	netvā sinerumuddhani sattaratanamayaṃ cetiyaṃ akāsi.	20821	
PA_atk-s05_11a:2083_0	Mahāpuriso pana devadattāni kāsāyāni paridahitvā pabbaji, ekā ca naṃ purisakoṭi anupabbaji.	2083	
PA_atk-s05_11a:2083_1	So tehi parivuto sattamāse padhānacariyaṃ caritvā visākhapuṇṇamāya aññatarāya sādhudeviyā	2083	
PA_atk-s05_11a:2083_2	nāma seṭṭhidhītāya dinnaṃ madhupāyāsaṃ paribhuñjitvā sālavane divāvihāraṃ vītināmetvā	2083	
PA_atk-s05_11a:2083_3	sāyanhasamaye aññatarenājīvakena dinnā aṭṭha tiṇamuṭṭhiyo gahetvā mattavaranāgagāmī	2083	
PA_atk-s05_11a:2083_4	nāgabodhiṃ padakkhiṇaṃ katvā tepaṇṇāsahatthavitthataṃ tiṇasantharaṃ santharitvā caturaṅgavīriyaṃ	2083	
PA_atk-s05_11a:2083_5	adhiṭṭhāya nisīditvā mārabalaṃ vidhamitvā sabbaññutaññāṇaṃ paṭivijjhitvā – “anekajātisaṃsāraṃ…pe…	2083	
PA_atk-s05_11a:2083_6	taṇhānaṃ khayamajjhagā”ti udānaṃ udānesi. Tena vuttaṃ –	2083	
PA_atk-s05_11a:2085	“Sumanassa aparena, revato nāma nāyako;	208	
PA_atk-s05_11a:2086	Anupamo asadiso, atulo uttamo jino”ti.	208	
PA_atk-s05_11a:2087_0	Revato kira satthā bodhisamīpeyeva sattasattāhāni vītināmetvā dhammadesanatthaṃ brahmāyācanaṃ	2087	
PA_atk-s05_11a:2087_1	sampaṭicchitvā – “kassa nu kho ahaṃ paṭhamaṃ dhammaṃ deseyya”nti upadhārento attanā	2087	
PA_atk-s05_11a:2087_2	saha pabbajitabhikkhukoṭiyo aññe ca bahū devamanusse upanissayasampanne disvā ākāsena	2087	
PA_atk-s05_11a:2087_3	gantvā varuṇārāme otaritvā tehi parivuto gambhīraṃ nipuṇaṃ tiparivaṭṭaṃ appaṭivattiyaṃ	2087	
PA_atk-s05_11a:2087_4	aññena anuttaraṃ dhammacakkaṃ pavattetvā bhikkhūnaṃ koṭi arahatte patiṭṭhāpesi. Tīsu	2087	
PA_atk-s05_11a:2087_5	maggaphalesu patiṭṭhitānaṃ gaṇanaparicchedo natthi. Tena vuttaṃ –	2087	
PA_atk-s05_11a:2089	“Sopi dhammaṃ pakāsesi, brahmunā abhiyācito;	208	
PA_atk-s05_11a:2090	Khandhadhātuvavatthānaṃ, appavattaṃ bhavābhave”ti.	209	
PA_atk-s05_11a:2091_0	Tattha khandhadhātuvavatthānanti pañcannaṃ khandhānaṃ aṭṭhārasannaṃ dhātūnaṃ nāmarūpavavatthānādivasena	2091	
PA_atk-s05_11a:2091_1	vibhāgakaraṇaṃ. Sabhāvalakkhaṇasāmaññalakkhaṇādivasena rūpārūpadhammapariggaho khandhadhātuvavatthānaṃ	2091	
PA_atk-s05_11a:2091_2	nāma. Atha vā pheṇapiṇḍūpamaṃ rūpaṃ parimaddanāsahanato chiddāvachiddādibhāvato ca	2091	
PA_atk-s05_11a:2091_3	udakapubbuḷakaṃ viya vedanā muhuttaramaṇīyabhāvato, marīcikā viya saññā vippalambhanato,	2091	
PA_atk-s05_11a:2091_4	kadalikkhandho viya saṅkhārā asārakato, māyā viya viññāṇaṃ vañcanakato”ti evamādināpi	2091	
PA_atk-s05_11a:2091_5	nayena aniccānupassanādivasenapi khandhadhātuvavatthānaṃ veditabbaṃ. Appavattaṃ bhavābhaveti	2091	
PA_atk-s05_11a:2091_6	ettha bhavoti vaḍḍhi, abhavoti hāni. Bhavoti sassatadiṭṭhi, abhavoti ucchedadiṭṭhi.	2091	
PA_atk-s05_11a:2091_7	Bhavoti khuddakabhavo, abhavoti mahābhavo. Bhavoti kāmabhavo, abhavoti rūpārūpabhavoti	2091	
PA_atk-s05_11a:2091_8	evamādinā nayena bhavābhavānaṃ attho veditabbo. Tesaṃ bhavābhavānaṃ appavattihetubhūtaṃ	2091	
PA_atk-s05_11a:2091_9	dhammaṃ pakāsesīti attho. Atha vā bhavati anenāti bhavo, tīsu bhavesu uppattinimittaṃ	2091	
PA_atk-s05_11a:2091_10	kammādikaṃ. Upapattibhavo abhavo nāma. Ubhayattha nikantiyā pahānakaraṃ appavattaṃ	20911	
PA_atk-s05_11a:2091_11	dhammaṃ desesīti attho. Tassa pana revatabuddhassa tayova abhisamayā ahesuṃ. Paṭhamo	20911	
PA_atk-s05_11a:2091_12	panassa gaṇanapathaṃ vītivatto. Tena vuttaṃ –	20911	
PA_atk-s05_11a:2093	“Tassābhisamayā tīṇi, ahesuṃ dhammadesane;	209	
PA_atk-s05_11a:2094	Gaṇanāya na vattabbo, paṭhamābhisamayo ahū”ti.	209	
PA_atk-s05_11a:2095	Tattha tīṇīti tayo, liṅgavipallāso kato, ayaṃ paṭhamo abhisamayo ahosi.	209	
PA_atk-s05_11a:2096_0	Athāparena samayena nagaruttare uttare nagare sabbārindamo arindamo nāma rājā ahosi.	2096	
PA_atk-s05_11a:2096_1	So kira bhagavantaṃ attano nagaramanuppattaṃ sutvā tīhi janakoṭīhi parivuto bhagavato	2096	
PA_atk-s05_11a:2096_2	paccuggamanaṃ katvā svātanāya nimantetvā buddhappamukhassa bhikkhusaṅghassa sattāhaṃ	2096	
PA_atk-s05_11a:2096_3	mahādānaṃ pavattetvā tigāvutavitthataṃ dīpapūjaṃ katvā bhagavantaṃ upasaṅkamitvā	2096	
PA_atk-s05_11a:2096_4	nisīdi. Atha bhagavā tassa manonukūlaṃ vicittanayaṃ dhammaṃ desesi. Tattha devamanussānaṃ	2096	
PA_atk-s05_11a:2096_5	koṭisahassassa dutiyābhisamayo ahosi. Tena vuttaṃ –	2096	
PA_atk-s05_11a:2098	“Yadā arindamaṃ rājaṃ, vinesi revato muni;	209	
PA_atk-s05_11a:2099	Tadā koṭisahassānaṃ, dutiyābhisamayo ahū”ti.	209	
PA_atk-s05_11a:2100	Ayaṃ dutiyo abhisamayo.	210	
PA_atk-s05_11a:2101_0	Athāparena samayena revato satthā uttaranigamaṃ nāma upanissāya viharanto sattāhaṃ	2101	
PA_atk-s05_11a:2101_1	nirodhasamāpattiṃ samāpajjitvā nisīdi. Tadā kira uttaranigamavāsino manussā yāgubhattakhajjakabhesajjapānakādīni	2101	
PA_atk-s05_11a:2101_2	āharitvā bhikkhusaṅghassa mahādānaṃ datvā bhikkhū paripucchiṃsu – “kuhiṃ, bhante,	2101	
PA_atk-s05_11a:2101_3	bhagavā”ti? Tato tesaṃ bhikkhū āhaṃsu – “bhagavā, āvuso, nirodhasamāpattiṃ samāpanno”ti.	2101	
PA_atk-s05_11a:2101_4	Athātīte tasmiṃ sattāhe bhagavantaṃ nirodhasamāpattito vuṭṭhitaṃ saradasamaye sūriyo	2101	
PA_atk-s05_11a:2101_5	viya attano anūpamāya buddhasiriyā virocamānaṃ disvā nirodhasamāpattiyā guṇānisaṃsaṃ	2101	
PA_atk-s05_11a:2101_6	pucchiṃsu. Bhagavā ca tesaṃ nirodhasamāpattiyā guṇānisaṃsaṃ kathesi. Tadā devamanussānaṃ	2101	
PA_atk-s05_11a:2101_7	koṭisataṃ arahatte patiṭṭhāsi. Ayaṃ tatiyo abhisamayo ahosi. Tena vuttaṃ –	2101	
PA_atk-s05_11a:2103	“Sattāhaṃ paṭisallānā, vuṭṭhahitvā narāsabho;	210	
PA_atk-s05_11a:2104	Koṭisataṃ naramarūnaṃ, vinesi uttame phale”ti.	210	
PA_atk-s05_11a:2105_0	Sudhaññavatīnagare paṭhamamahāpātimokkhuddese ehibhikkhupabbajjāya pabbajitānaṃ arahantānaṃ	2105	
PA_atk-s05_11a:2105_1	gaṇanapathaṃ vītivattānaṃ paṭhamo sannipāto ahosi. Mekhalanagare koṭisatasahassasaṅkhātānaṃ	2105	
PA_atk-s05_11a:2105_2	ehibhikkhupabbajjāya pabbajitānaṃ arahantānaṃ dutiyo sannipāto ahosi. Revatassa pana	2105	
PA_atk-s05_11a:2105_3	bhagavato dhammacakkānuvattako varuṇo nāma aggasāvako paññavantānaṃ aggo ābādhiko	2105	
PA_atk-s05_11a:2105_4	ahosi. Tattha gilānapucchanatthāya sampattamahājanassa lakkhaṇattayaparidīpakaṃ dhammaṃ	2105	
PA_atk-s05_11a:2105_5	desetvā koṭisatasahassaṃ purisānaṃ ehibhikkhupabbajjāya pabbājetvā arahatte patiṭṭhāpetvā	2105	
PA_atk-s05_11a:2105_6	caturaṅginike sannipāte pātimokkhaṃ uddisi. Ayaṃ tatiyo sannipāto ahosi. Tena vuttaṃ –	2105	
PA_atk-s05_11a:2107	“Sannipātā tayo āsuṃ, revatassa mahesino;	210	
PA_atk-s05_11a:2108	Khīṇāsavānaṃ vimalānaṃ, suvimuttāna tādinaṃ.	210	
PA_atk-s05_11a:2110	“Atikkantā gaṇanapathaṃ, paṭhamaṃ ye samāgatā;	211	
PA_atk-s05_11a:2111	Koṭisatasahassānaṃ, dutiyo āsi samāgamo.	211	
PA_atk-s05_11a:2113	“Yopi paññāya asamo, tassa cakkānuvattako;	211	
PA_atk-s05_11a:2114	So tadā byādhito āsi, patto jīvitasaṃsayaṃ.	211	
PA_atk-s05_11a:2116	“Tassa gilānapucchāya, ye tadā upagatā munī;	211	
PA_atk-s05_11a:2117	Koṭisatasahassā arahanto, tatiyo āsi samāgamo”ti.	211	
PA_atk-s05_11a:2118_0	Tattha cakkānuvattakoti dhammacakkānuvattako. Patto jīvitasaṃsayanti ettha jīvite	2118	
PA_atk-s05_11a:2118_1	saṃsayaṃ jīvitasaṃsayaṃ, jīvitakkhayaṃ pāpuṇāti vā, na vā pāpuṇātīti evaṃ jīvitasaṃsayaṃ	2118	
PA_atk-s05_11a:2118_2	patto, byādhitassa balavabhāvena marati, na maratīti jīvite saṃsayaṃ pattoti attho.	2118	
PA_atk-s05_11a:2118_3	Ye tadā upagatā munīti iti dīghabhāve sati bhikkhūnaṃ upari hoti, rasse anussarena	2118	
PA_atk-s05_11a:2118_4	saddhiṃ varuṇassa upari hoti.	2118	
PA_atk-s05_11a:2119_0	Tadā amhākaṃ bodhisatto rammavatīnagare atidevo nāma brāhmaṇo hutvā brāhmaṇadhamme	2119	
PA_atk-s05_11a:2119_1	pāraṃ gato revataṃ sammāsambuddhaṃ disvā tassa dhammakathaṃ sutvā saraṇesu patiṭṭhāya	2119	
PA_atk-s05_11a:2119_2	silokasahassena dasabalaṃ kittetvā sahassagghanikena uttarāsaṅgena bhagavantaṃ pūjesi.	2119	
PA_atk-s05_11a:2119_3	Sopi naṃ buddho byākāsi – “ito kappasatasahassādhikānaṃ dvinnaṃ asaṅkhyeyyānaṃ matthake	2119	
PA_atk-s05_11a:2119_4	gotamo nāma buddho bhavissatī”ti. Tena vuttaṃ –	2119	
PA_atk-s05_11a:2121	“Ahaṃ tena samayena, atidevo nāma brāhmaṇo;	212	
PA_atk-s05_11a:2122	Upagantvā revataṃ buddhaṃ, saraṇaṃ tassa gañchahaṃ.	212	
PA_atk-s05_11a:2124	“Tassa sīlaṃ samādhiñca, paññāguṇamanuttamaṃ;	212	
PA_atk-s05_11a:2125	Thomayitvā yathāthāmaṃ, uttarīyamadāsahaṃ.	212	
PA_atk-s05_11a:2127	“Sopi maṃ buddho byākāsi, revato lokanāyako;	212	
PA_atk-s05_11a:2128	Aparimeyyito kappe, ayaṃ buddho bhavissati.	212	
PA_atk-s05_11a:2130	‘Padhānaṃ padahitvāna…pe… hessāma sammukhā ima”’nti. –	213	
PA_atk-s05_11a:2131	Aṭṭha gāthā vitthāretabbā.	213	
PA_atk-s05_11a:2133	“Tassāpi vacanaṃ sutvā, bhiyyo cittaṃ pasādayiṃ;	213	
PA_atk-s05_11a:2134	Uttariṃ vatamadhiṭṭhāsiṃ, dasapāramipūriyā.	213	
PA_atk-s05_11a:2136	“Tadāpi taṃ buddhadhammaṃ, saritvā anubrūhayiṃ;	213	
PA_atk-s05_11a:2137	Āharissāmi taṃ dhammaṃ, yaṃ mayhaṃ abhipatthita”nti.	213	
PA_atk-s05_11a:2138_0	Tattha saraṇaṃ tassa gañchahanti taṃ saraṇaṃ agañchiṃ ahaṃ, upayogatthe sāmivacanaṃ.	2138	
PA_atk-s05_11a:2138_1	Paññāguṇanti paññāsampattiṃ. Anuttamanti seṭṭhaṃ. “Paññāvimuttiguṇamuttama”ntipi	2138	
PA_atk-s05_11a:2138_2	pāṭho, so uttānova. Thomayitvāti thometvā vaṇṇayitvā. Yathāthāmanti yathābalaṃ. Uttarīyanti	2138	
PA_atk-s05_11a:2138_3	uttarāsaṅgaṃ. Adāsahanti adāsiṃ ahaṃ. Buddhadhammanti buddhabhāvakaraṃ dhammaṃ, pāramīdhammanti	2138	
PA_atk-s05_11a:2138_4	attho. Saritvāti anussaritvā. Anubrūhayinti abhivaḍḍhesiṃ. Āharissāmīti ānayissāmi.	2138	
PA_atk-s05_11a:2138_5	Taṃ dhammanti taṃ buddhattaṃ. Yaṃ mayhaṃ abhipatthitanti yaṃ mayā abhipatthitaṃ buddhattaṃ,	2138	
PA_atk-s05_11a:2138_6	taṃ āharissāmīti attho.	2138	
PA_atk-s05_11a:2139_0	Tassa pana revatassa bhagavato nagaraṃ sudhaññavatī nāma ahosi, pitā vipulo nāma	2139	
PA_atk-s05_11a:2139_1	khattiyo, mātā vipulā nāma, varuṇo ca brahmadevo ca dve aggasāvakā, sambhavo nāma	2139	
PA_atk-s05_11a:2139_2	upaṭṭhāko, bhaddā ca subhaddā ca dve aggasāvikā, nāgarukkho bodhi, sarīraṃ asītihatthubbedhaṃ	2139	
PA_atk-s05_11a:2139_3	ahosi, āyu saṭṭhivassasahassāni, sudassanā nāma aggamahesī, varuṇo nāma putto, ājaññarathena nikkhami.	2139	
PA_atk-s05_11a:2140	“Tassa dehābhinikkhantaṃ, pabhājālamanuttaraṃ;	214	
PA_atk-s05_11a:2141	Divā ceva tadā rattiṃ, niccaṃ pharati yojanaṃ.	214	
PA_atk-s05_11a:2142	“Dhātuyo mama sabbāpi, vikirantūti so jino;	214	
PA_atk-s05_11a:2143	Adhiṭṭhāsi mahāvīro, sabbasattānukampako.	214	
PA_atk-s05_11a:2144	“Mahānāgavanuyyāne, mahato nagarassa so;	214	
PA_atk-s05_11a:2145	Pūjito naramarūhi, parinibbāyi revato”ti.	214	
PA_atk-s05_11a:2146	Tena vuttaṃ –	214	
PA_atk-s05_11a:2148	“Nagaraṃ sudhaññavatī nāma, vipulo nāma khattiyo;	214	
PA_atk-s05_11a:2149	Vipulā nāma janikā, revatassa mahesino.	214	
PA_atk-s05_11a:2151	“Varuṇo brahmadevo ca, ahesuṃ aggasāvakā;	215	
PA_atk-s05_11a:2152	Sambhavo nāmupaṭṭhāko, revatassa mahesino.	215	
PA_atk-s05_11a:2154	“Bhaddā ceva subhaddā ca, ahesuṃ aggasāvikā;	215	
PA_atk-s05_11a:2155	Sopi buddho asamasamo, nāgamūle abujjhatha.	215	
PA_atk-s05_11a:2157	“Padumo kuñjaro ceva, ahesuṃ aggupaṭṭhakā;	215	
PA_atk-s05_11a:2158	Sirimā ceva yasavatī, ahesuṃ aggupaṭṭhikā.	215	
PA_atk-s05_11a:2160	“Uccattanena so buddho, asītihatthamuggato;	216	
PA_atk-s05_11a:2161	Obhāseti disā sabbā, indaketuva uggato.	216	
PA_atk-s05_11a:2163	“Tassa sarīre nibbattā, pabhāmālā anuttarā;	216	
PA_atk-s05_11a:2164	Divā vā yadi vā rattiṃ, samantā pharati yojanaṃ.	216	
PA_atk-s05_11a:2166	“Saṭṭhivassasahassāni, āyu vijjati tāvade;	216	
PA_atk-s05_11a:2167	Tāvatā diṭṭhamāno so, tāresi janataṃ bahuṃ.	216	
PA_atk-s05_11a:2169	“Dassayitvā buddhabalaṃ amataṃ loke pakāsayaṃ;	216	
PA_atk-s05_11a:2170	Nibbāyi anupādāno, yathaggupādānasaṅkhayā.	217	
PA_atk-s05_11a:2172	“So ca kāyo ratananibho, so ca dhammo asādiso;	217	
PA_atk-s05_11a:2173	Sabbaṃ tamantarahitaṃ, nanu rittā sabbasaṅkhārā”ti.	217	
PA_atk-s05_11a:2174_0	Tattha obhāsetīti pakāsayati. Uggatoti ussito. Pabhāmālāti pabhāvelā. Yathaggīti	2174	
PA_atk-s05_11a:2174_1	aggi viya. Upādānasaṅkhayāti indhanakkhayā. So ca kāyo ratananibhoti so ca tassa	2174	
PA_atk-s05_11a:2174_2	bhagavato kāyo suvaṇṇavaṇṇo. “Tañca kāyaṃ ratananibha”ntipi pāṭho, liṅgavipallāsena	2174	
PA_atk-s05_11a:2174_3	vuttaṃ. Soyeva panassattho. Sesagāthāsu sabbattha uttānamevāti.	2174	
PA_atk-s05_11a:2175	Revatabuddhavaṃsavaṇṇanā niṭṭhitā.	217	
PA_atk-s05_11a:2176	Niṭṭhito pañcamo buddhavaṃso.	217	
PA_atk-s05_11a:2177	8. Sobhitabuddhavaṃsavaṇṇanā	217	
PA_atk-s05_11a:2178_0	Tassa pana aparabhāge tassa sāsanepi antarahite sobhito nāma bodhisatto kappasatasahassādhikāni	2178	
PA_atk-s05_11a:2178_1	cattāri asaṅkhyeyyāni pāramiyo pūretvā tusitapure nibbattitvā tattha yāvatāyukaṃ	2178	
PA_atk-s05_11a:2178_2	ṭhatvā devehi āyācito tusitapurato cavitvā sudhammanagare sudhammarājassa kule sudhammāya	2178	
PA_atk-s05_11a:2178_3	nāma deviyā kucchismiṃ paṭisandhiṃ aggahesi. So dasannaṃ māsānaṃ accayena sudhammuyyāne	2178	
PA_atk-s05_11a:2178_4	mātukucchito parisuddhavirājitaghanameghapaṭalato puṇṇacando viya nikkhami. Tassa	2178	
PA_atk-s05_11a:2178_5	paṭisandhiyaṃ jātiyañca pāṭihāriyāni pubbe vuttappakārāni.	2178	
PA_atk-s05_11a:2179_0	So dasavassasahassāni agāraṃ ajjhāvasitvā sattattiṃsanāṭakitthisahassānaṃ aggāya	2179	
PA_atk-s05_11a:2179_1	aggamahesiyā makhiladeviyā kucchismiṃ sīhakumāre nāma putte uppanne cattāri nimittāni	2179	
PA_atk-s05_11a:2179_2	disvā sañjātasaṃvego pāsādeyeva pabbajitvā tattheva ānāpānassatisamādhiṃ bhāvetvā	2179	
PA_atk-s05_11a:2179_3	cattāri jhānāni paṭilabhitvā sattāhaṃ tattheva padhānacariyamacari. Tato makhilamahādeviyā	2179	
PA_atk-s05_11a:2179_4	dinnaṃ paramamadhuraṃ madhupāyāsaṃ paribhuñjitvā abhinikkhamanatthāya cittamuppādesi	2179	
PA_atk-s05_11a:2179_5	– “ayaṃ pāsādo alaṅkatapaṭiyatto mahājanassa passantasseva ākāsena gantvā bodhirukkhaṃ	2179	
PA_atk-s05_11a:2179_6	majjhekatvā pathaviyaṃ otaratu, imā ca itthiyo mayi bodhimūle nisinne avuttā sayameva	2179	
PA_atk-s05_11a:2179_7	pāsādato nikkhamantū”ti. Sahacittuppādā pāsādo ca sudhammarājabhavanato uppatitvā	2179	
PA_atk-s05_11a:2179_8	asitañjanasaṅkāsamākāsamabbhuggañchi. So samosaritasurabhikusumadāmasamalaṅkatapāsādatalo	2179	
PA_atk-s05_11a:2179_9	sakalampi gaganatalaṃ samalaṅkurumāno viya kanakarasadhārāsadisarucirakaranikaro	2179	
PA_atk-s05_11a:2179_10	divasakaro viya ca saradasamayarajanikaro viya ca virocamāno vilambamānavividhavicittakiṅkiṇikajālo	21791	
PA_atk-s05_11a:2179_11	yassa kira vāteritassa sukusalajanavāditassa pañcaṅgikassa turiyassa viya saddo vaggu	21791	
PA_atk-s05_11a:2179_12	ca rajanīyo ca kamanīyo ca ahosi.	21791	
PA_atk-s05_11a:2180_0	Dūrato paṭṭhāya suyyamānena madhurena sarena sattānaṃ sotāni odahamāno gharacaccaracatukkavīthiādīsu	2180	
PA_atk-s05_11a:2180_1	ṭhatvā pavattitakathāsallāpesu manussesu nātinīcena nātiuccena taruvaravanamatthakāvidūrenākāsena	2180	
PA_atk-s05_11a:2180_2	palobhayamāno viya taruvarasākhānānāratanajutivisarasamujjalena vaṇṇena jananayanāni	2180	
PA_atk-s05_11a:2180_3	ākaḍḍhento viya ca puññānubhāvaṃ samugghosayanto viya ca gaganatalaṃ paṭipajji. Tattha	2180	
PA_atk-s05_11a:2180_4	nāṭakitthiyopi pañcaṅgikassa varaturiyassa madhurena sarena upagāyiṃsu ceva vilapiṃsu	2180	
PA_atk-s05_11a:2180_5	ca. Caturaṅginī kirassa senāpi alaṅkāra-kāyābharaṇa-juti-samudaya-samujjotanānāvirāga-surabhikusumavasanābharaṇasobhitā	2180	
PA_atk-s05_11a:2180_6	amaravarasenā viya paramaruciradassanā dharaṇī viya gaganatalena pāsādaṃ parivāretvā agamāsi.	2180	
PA_atk-s05_11a:2181_0	Tato pāsādo gantvā aṭṭhāsītihatthubbedhaṃ ujuvipulavaṭṭakkhandhaṃ kusumapallavamakulasamalaṅkataṃ	2181	
PA_atk-s05_11a:2181_1	nāgarukkhaṃ majjhekatvā otaritvā bhūmiyaṃ patiṭṭhahi. Nāṭakitthiyo ca kenaci avuttāva	2181	
PA_atk-s05_11a:2181_2	tato pāsādato otaritvā pakkamiṃsu. Anekaguṇasobhito kira sobhitopi mahāpuriso mahājanakataparivāroyeva	2181	
PA_atk-s05_11a:2181_3	rattiyā tīsu yāmesu tisso vijjāyo uppādesi. Mārabalaṃ panassa dhammatābaleneva yathāgatamagamāsi.	2181	
PA_atk-s05_11a:2181_4	Pāsādo pana tattheva aṭṭhāsi. Sobhito pana bhagavatā sambodhiṃ patvā – “anekajātisaṃsāraṃ…pe…	2181	
PA_atk-s05_11a:2181_5	taṇhānaṃ khayamajjhagā”ti udānaṃ udānetvā bodhisamīpeyeva sattasattāhaṃ vītināmetvā	2181	
PA_atk-s05_11a:2181_6	brahmuno dhammajjhesanaṃ paṭijānitvā – “kassa nu kho paṭhamaṃ dhammaṃ deseyya”nti	2181	
PA_atk-s05_11a:2181_7	buddhacakkhunā olokento attano vemātike kaniṭṭhabhātike asamakumārañca sunettakumārañca	2181	
PA_atk-s05_11a:2181_8	disvā – “ime dve kumārā upanissayasampannā gambhīraṃ nipuṇaṃ dhammaṃ paṭivijjhituṃ	2181	
PA_atk-s05_11a:2181_9	samatthā, handāhaṃ imesaṃ dhammaṃ deseyya”nti ākāsenāgantvā sudhammuyyāne otaritvā	2181	
PA_atk-s05_11a:2181_10	dvepi kumāre uyyānapālena pakkosāpetvā tehi saparivārehi parivuto mahājanamajjhe	21811	
PA_atk-s05_11a:2181_11	dhammacakkaṃ pavattesi. Tena vuttaṃ –	21811	
PA_atk-s05_11a:2183	“Revatassa aparena, sobhito nāma nāyako;	218	
PA_atk-s05_11a:2184	Samāhito santacitto, asamo appaṭipuggalo.	218	
PA_atk-s05_11a:2186	“So jino sakagehamhi, mānasaṃ vinivattayi;	218	
PA_atk-s05_11a:2187	Patvāna kevalaṃ bodhiṃ, dhammacakkaṃ pavattayi.	218	
PA_atk-s05_11a:2189	“Yāva heṭṭhā avīcito, bhavaggā cāpi uddhato;	218	
PA_atk-s05_11a:2190	Etthantare ekaparisā, ahosi dhammadesane.	219	
PA_atk-s05_11a:2192	“Tāya parisāya sambuddho, dhammacakkaṃ pavattayi;	219	
PA_atk-s05_11a:2193	Gaṇanāya na vattabbo, paṭhamābhisamayo ahū”ti.	219	
PA_atk-s05_11a:2194_0	Tattha sakagehamhīti attano bhavaneyeva, antopāsādataleyevāti attho. Mānasaṃ vinivattayīti	2194	
PA_atk-s05_11a:2194_1	cittaṃ parivattesi, sakagehe ṭhatvā sattadivasabbhantareyeva puthujjanabhāvato cittaṃ	2194	
PA_atk-s05_11a:2194_2	vinivattetvā buddhattaṃ pāpuṇīti attho. Heṭṭhāti heṭṭhato. Bhavaggāti akaniṭṭhabhavanato.	2194	
PA_atk-s05_11a:2194_3	Tāya parisāyāti tassā parisāya majjhe. Gaṇanāya na vattabboti gaṇanapathamatītāti	2194	
PA_atk-s05_11a:2194_4	attho. Paṭhamābhisamayoti paṭhamo dhammābhisamayo. Ahūti gaṇanāya na vattabbā parisā	2194	
PA_atk-s05_11a:2194_5	ahosīti attho. “Paṭhame abhisamiṃsuyevā”tipi pāṭho, tassa paṭhamadhammadesane abhisamiṃsu	2194	
PA_atk-s05_11a:2194_6	ye janā, te gaṇanāya na vattabbāti attho.	2194	
PA_atk-s05_11a:2195_0	Athāparena samayena sudassananagaradvāre cittapāṭaliyā mūle yamakapāṭihāriyaṃ katvā	2195	
PA_atk-s05_11a:2195_1	navakanakamaṇimayabhavane tāvatiṃsabhavane pāricchattakamūle paṇḍukambalasilātale	2195	
PA_atk-s05_11a:2195_2	nisīditvā abhidhammaṃ desesi. Desanāpariyosāne navutikoṭisahassānaṃ dhammābhisamayo	2195	
PA_atk-s05_11a:2195_3	ahosi. Ayaṃ dutiyo abhisamayo ahosi. Tena vuttaṃ –	2195	
PA_atk-s05_11a:2197	“Tato parampi desente, marūnañca samāgame;	219	
PA_atk-s05_11a:2198	Navutikoṭisahassānaṃ, dutiyābhisamayo ahū”ti.	219	
PA_atk-s05_11a:2199_0	Athāparena samayena sudassananagare jayaseno nāma rājakumāro yojanappamāṇaṃ vihāraṃ	2199	
PA_atk-s05_11a:2199_1	kāretvā asokassakaṇṇacampakanāgapunnāgavakulasurabhicūtapanasāsanasālakunda- sahakārakaravīrāditaruvaranirantaraṃ	2199	
PA_atk-s05_11a:2199_2	ārāmaṃ ropetvā buddhappamukhassa bhikkhusaṅghassa niyyātesi. Dānānumodanaṃ katvā	2199	
PA_atk-s05_11a:2199_3	yāgaṃ vaṇṇetvā bhagavā dhammaṃ desesi. Tadā koṭisatasahassasattanikāyassa dhammābhisamayo	2199	
PA_atk-s05_11a:2199_4	ahosi. Ayaṃ tatiyābhisamayo ahosi. Tena vuttaṃ –	2199	
PA_atk-s05_11a:2201	“Punāparaṃ rājaputto, jayaseno nāma khattiyo;	220	
PA_atk-s05_11a:2202	Ārāmaṃ ropayitvāna, buddhe niyyātayī tadā.	220	
PA_atk-s05_11a:2204	“Tassa yāgaṃ pakittento, dhammaṃ desesi cakkhumā;	220	
PA_atk-s05_11a:2205	Tadā koṭisahassānaṃ, tatiyābhisamayo ahū”ti.	220	
PA_atk-s05_11a:2206_0	Puna uggato nāma rājā sunandanagare sunandaṃ nāma vihāraṃ kāretvā buddhappamukhassa	2206	
PA_atk-s05_11a:2206_1	bhikkhusaṅghassa adāsi. Tasmiṃ dāne ehibhikkhupabbajjāya pabbajitānaṃ koṭisataṃ arahantānaṃ	2206	
PA_atk-s05_11a:2206_2	sannipāto, tesaṃ majjhe sobhito bhagavā pātimokkhaṃ uddisi. Ayaṃ paṭhamo sannipāto	2206	
PA_atk-s05_11a:2206_3	ahosi. Puna mekhalānagare dhammagaṇo dhammagaṇārāmaṃ nāma pavarārāmaṃ mahāvihāraṃ	2206	
PA_atk-s05_11a:2206_4	kāretvā buddhappamukhassa bhikkhusaṅghassa datvā saha sabbaparikkhārehi dānaṃ adāsi.	2206	
PA_atk-s05_11a:2206_5	Tasmiṃ samāgame ehibhikkhubhāvena pabbajitānaṃ navutiyā arahantakoṭīnaṃ sannipāte	2206	
PA_atk-s05_11a:2206_6	pātimokkhaṃ uddisi. Ayaṃ dutiyo sannipāto ahosi. Yadā pana bhagavā dasasatanayanapure	2206	
PA_atk-s05_11a:2206_7	vassaṃ vasitvā pavāraṇāya suravaraparivuto otari, tadā asītiyā arahantakoṭīhi saddhiṃ	2206	
PA_atk-s05_11a:2206_8	caturaṅgike sannipāte pavāresi. Ayaṃ tatiyo sannipāto ahosi. Tena vuttaṃ –	2206	
PA_atk-s05_11a:2208	“Sannipātā tayo āsuṃ, sobhitassa mahesino;	220	
PA_atk-s05_11a:2209	Khīṇāsavānaṃ vimalānaṃ, santacittāna tādinaṃ.	220	
PA_atk-s05_11a:2211	“Uggato nāma so rājā, dānaṃ deti naruttame;	221	
PA_atk-s05_11a:2212	Tamhi dāne samāgañchuṃ, arahantā satakoṭiyo.	221	
PA_atk-s05_11a:2214	“Punāparaṃ puragaṇo, deti dānaṃ naruttame;	221	
PA_atk-s05_11a:2215	Tadā navutikoṭīnaṃ, dutiyo āsi samāgamo.	221	
PA_atk-s05_11a:2217	“Devaloke vasitvāna, yadā orohatī jino;	221	
PA_atk-s05_11a:2218	Tadā asītikoṭīnaṃ, tatiyo āsi samāgamo”ti.	221	
PA_atk-s05_11a:2219_0	Tadā kira amhākaṃ bodhisatto rammavatīnagare ubhato sujāto ‘sujāto’ nāma brāhmaṇo	2219	
PA_atk-s05_11a:2219_1	hutvā sobhitassa bhagavato dhammadesanaṃ sutvā saraṇesu patiṭṭhāya buddhappamukhassa	2219	
PA_atk-s05_11a:2219_2	bhikkhusaṅghassa temāsaṃ mahādānamadāsi. Sopi naṃ “anāgate gotamo nāma buddho bhavissatī”ti	2219	
PA_atk-s05_11a:2219_3	byākāsi. Tena vuttaṃ –	2219	
PA_atk-s05_11a:2221	“Ahaṃ tena samayena, sujāto nāma brāhmaṇo;	222	
PA_atk-s05_11a:2222	Tadā sasāvakaṃ buddhaṃ, annapānena tappayiṃ.	222	
PA_atk-s05_11a:2224	“Sopi maṃ buddho byākāsi, sobhito lokanāyako;	222	
PA_atk-s05_11a:2225	Aparimeyyito kappe, ayaṃ buddho bhavissati.	222	
PA_atk-s05_11a:2227	“Padhānaṃ padahitvāna…pe… hessāma sammukhā imaṃ.	222	
PA_atk-s05_11a:2229	“Tassāpi vacanaṃ sutvā, haṭṭho saṃviggamānaso;	222	
PA_atk-s05_11a:2230	Tamevatthamanuppattiyā, uggaṃ dhitimakāsaha”nti.	223	
PA_atk-s05_11a:2231_0	Tattha tamevatthamanuppattiyāti tassa buddhattassa anuppattiatthaṃ, tassa pana sobhitabuddhassa	2231	
PA_atk-s05_11a:2231_1	– “anāgate ayaṃ gotamo nāma buddho bhavissatī”ti vacanaṃ sutvā “avitathavacanā hi	2231	
PA_atk-s05_11a:2231_2	buddhā”ti buddhattappattiatthanti attho. Ugganti tibbaṃ ghoraṃ. Dhitinti vīriyaṃ.	2231	
PA_atk-s05_11a:2231_3	Akāsahanti akāsiṃ ahaṃ.	2231	
PA_atk-s05_11a:2232_0	Tassa pana sobhitassa bhagavato sudhammaṃ nāma nagaraṃ ahosi, pitā sudhammo nāma	2232	
PA_atk-s05_11a:2232_1	rājā, mātā sudhammā nāma devī, asamo ca sunetto ca dve aggasāvakā, anomo nāmupaṭṭhāko,	2232	
PA_atk-s05_11a:2232_2	nakulā ca sujātā ca dve aggasāvikā, nāgarukkho bodhi, aṭṭhapaṇṇāsahatthubbedhaṃ sarīraṃ	2232	
PA_atk-s05_11a:2232_3	ahosi, navutivassasahassāni āyuppamāṇaṃ, makhilā nāmassa mahādevī, sīhakumāro nāma	2232	
PA_atk-s05_11a:2232_4	atrajo, nāṭakitthīnaṃ sattattiṃsasahassāni navavassasahassāni agāraṃ ajjhāvasi. Pāsādena	2232	
PA_atk-s05_11a:2232_5	abhinikkhami. Jayaseno nāma rājā upaṭṭhāko. Setārāme kira vasīti. Tena vuttaṃ –	2232	
PA_atk-s05_11a:2234	“Sudhammaṃ nāma nagaraṃ, sudhammo nāma khattiyo;	223	
PA_atk-s05_11a:2235	Sudhammā nāma janikā, sobhitassa mahesino.	223	
PA_atk-s05_11a:2237	“Asamo ca sunetto ca, ahesuṃ aggasāvakā;	223	
PA_atk-s05_11a:2238	Anomo nāmupaṭṭhāko, sobhitassa mahesino.	223	
PA_atk-s05_11a:2240	“Nakulā ca sujātā ca, ahesuṃ aggasāvikā;	224	
PA_atk-s05_11a:2241	Bujjhamāno ca so buddho, nāgamūle abujjhatha.	224	
PA_atk-s05_11a:2243	“Aṭṭhapaṇṇāsaratanaṃ, accuggato mahāmuni;	224	
PA_atk-s05_11a:2244	Obhāseti disā sabbā, sataraṃsīva uggato.	224	
PA_atk-s05_11a:2246	“Tathā suphullaṃ pavanaṃ, nānāgandhehi dhūpitaṃ;	224	
PA_atk-s05_11a:2247	Tatheva tassa pāvacanaṃ, sīlagandhehi dhūpitaṃ.	224	
PA_atk-s05_11a:2249	“Yathāpi sāgaro nāma, dassanena atappiyo;	224	
PA_atk-s05_11a:2250	Tatheva tassa pāvacanaṃ, savanena atappiyaṃ.	225	
PA_atk-s05_11a:2252	“Navutivassasahassāni, āyu vijjati tāvade;	225	
PA_atk-s05_11a:2253	Tāvatā tiṭṭhamāno so, tāresi janataṃ bahuṃ.	225	
PA_atk-s05_11a:2255	“Ovādaṃ anusiṭṭhiñca, datvāna sesake jane;	225	
PA_atk-s05_11a:2256	Hutāsanova tāpetvā, nibbuto so sasāvako.	225	
PA_atk-s05_11a:2258	“So ca buddho asamasamo, tepi sāvakā balappattā;	225	
PA_atk-s05_11a:2259	Sabbaṃ tamantarahitaṃ, nanu rittā sabbasaṅkhārā”ti.	225	
PA_atk-s05_11a:2260_0	Tattha sataraṃsīvātiādicco viya, sabbā disā obhāsetīti attho. Pavananti mahāvanaṃ.	2260	
PA_atk-s05_11a:2260_1	Dhūpitanti vāsitaṃ gandhitaṃ. Atappiyoti atittikaro, atittijanano vā. Tāvadeti tasmiṃ	2260	
PA_atk-s05_11a:2260_2	kāle, tāvatakaṃ kālanti attho. Tāresīti tārayī. Ovādanti sakiṃ vādo ovādo nāma. Anusiṭṭhinti	2260	
PA_atk-s05_11a:2260_3	punappunaṃ vacanaṃ anusiṭṭhi nāma. Sesake janeti saccappaṭivedhaṃ appattassa sesajanassa,	2260	
PA_atk-s05_11a:2260_4	sāmiatthe bhummavacanaṃ. Hutāsanova tāpetvāti aggi viya tappetvā. Ayameva vā pāṭho,	2260	
PA_atk-s05_11a:2260_5	upādānakkhayā bhagavā parinibbutoti attho. Sesagāthāsu sabbattha uttānamevāti.	2260	
PA_atk-s05_11a:2261	Sobhitabuddhavaṃsavaṇṇanā niṭṭhitā.	226	
PA_atk-s05_11a:2262	Niṭṭhito chaṭṭho buddhavaṃso.	226	
PA_atk-s05_11a:2263	9. Anomadassībuddhavaṃsavaṇṇanā	226	
PA_atk-s05_11a:2264_0	Sobhitabuddhe pana parinibbute tassa aparabhāge ekamasaṅkhyeyyaṃ buddhuppādarahitaṃ	2264	
PA_atk-s05_11a:2264_1	ahosi. Atīte pana tasmiṃ asaṅkhyeyye ekasmiṃ kappe tayo buddhā nibbattiṃsu anomadassī,	2264	
PA_atk-s05_11a:2264_2	padumo, nāradoti. Tattha anomadassī bhagavā soḷasa asaṅkhyeyyāni kappasatasahassañca	2264	
PA_atk-s05_11a:2264_3	pāramiyo pūretvā tusitapure nibbattitvā devehi abhiyācito tato cavitvā candavatiyaṃ	2264	
PA_atk-s05_11a:2264_4	nāma rājadhāniyaṃ yasavā nāmassa rañño kule samussitacārupayodharāya yasodharāya	2264	
PA_atk-s05_11a:2264_5	nāma aggamahesiyā kucchismiṃ paṭisandhiṃ aggahesi. Anomadassikumāre kira yasodharāya	2264	
PA_atk-s05_11a:2264_6	deviyā kucchigate tassa puññappabhāvena pabhā asītihatthappamāṇaṃ ṭhānaṃ pharitvā	2264	
PA_atk-s05_11a:2264_7	aṭṭhāsi. Candasūriyappabhāhi anabhibhavanīyāva ahosi. Sā dasannaṃ māsānaṃ accayena	2264	
PA_atk-s05_11a:2264_8	bodhisattaṃ sucandanuyyāne vijāyi. Pāṭihāriyāni heṭṭhā vuttanayāneva.	2264	
PA_atk-s05_11a:2265_0	Nāmaggahaṇadivase panassa nāmaṃ gaṇhantā, yasmā jātiyaṃ ākāsato satta ratanāni patiṃsu,	2265	
PA_atk-s05_11a:2265_1	tasmā anomānaṃ ratanānaṃ uppattihetubhūtattā “anomadassī”ti nāmamakaṃsu. So anukkamena	2265	
PA_atk-s05_11a:2265_2	vuddhippatto dibbehi kāmaguṇehi paricāriyamāno dasavassasahassāni agāraṃ ajjhāvasi.	2265	
PA_atk-s05_11a:2265_3	Tassa kira siri upasiri sirivaḍḍhoti tayo pāsādā ahesuṃ. Sirimādevippamukhāni tevīsati	2265	
PA_atk-s05_11a:2265_4	itthisahassāni paccupaṭṭhitāni ahesuṃ. So sirimāya deviyā upavāṇe nāma putte jāte	2265	
PA_atk-s05_11a:2265_5	cattāri nimittāni disvā sivikāyānena mahābhinikkhamanaṃ nikkhamitvā pabbaji. Taṃ	2265	
PA_atk-s05_11a:2265_6	tisso janakoṭiyo anupabbajiṃsu.	2265	
PA_atk-s05_11a:2266_0	Tehi parivuto mahāpuriso dasa māse padhānacariyaṃ cari. Tato visākhapuṇṇamāya anupamabrāhmaṇagāme	2266	
PA_atk-s05_11a:2266_1	piṇḍāya caritvā anupamaseṭṭhidhītāya dinnaṃ madhupāyāsaṃ paribhuñjitvā sālavane divāvihāraṃ	2266	
PA_atk-s05_11a:2266_2	vītināmetvā anomanāmājīvakena dinnā aṭṭha tiṇamuṭṭhiyo gahetvā ajjunarukkhabodhiṃ	2266	
PA_atk-s05_11a:2266_3	padakkhiṇaṃ katvā aṭṭhattiṃsahatthavitthataṃ tiṇasantharaṃ santharitvā caturaṅgavīriyaṃ	2266	
PA_atk-s05_11a:2266_4	adhiṭṭhāya pallaṅkaṃ ābhujitvā samāraṃ mārabalaṃ viddhaṃsetvā tīsu yāmesu tisso vijjā	2266	
PA_atk-s05_11a:2266_5	uppādetvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tena vuttaṃ –	2266	
PA_atk-s05_11a:2268	“Sobhitassa aparena, sambuddho dvipaduttamo;	226	
PA_atk-s05_11a:2269	Anomadassī amitayaso, tejassī duratikkamo.	226	
PA_atk-s05_11a:2271	“So chetvā bandhanaṃ sabbaṃ, viddhaṃsetvā tayo bhave;	227	
PA_atk-s05_11a:2272	Anivattigamanaṃ maggaṃ, desesi devamānuse.	227	
PA_atk-s05_11a:2274	“Sāgarova asaṅkhobho, pabbatova durāsado;	227	
PA_atk-s05_11a:2275	Ākāsova ananto so, sālarājāva phullito.	227	
PA_atk-s05_11a:2277	“Dassanenapi taṃ buddhaṃ, tositā honti pāṇino;	227	
PA_atk-s05_11a:2278	Byāharantaṃ giraṃ sutvā, amataṃ pāpuṇanti te”ti.	227	
PA_atk-s05_11a:2279_0	Tattha anomadassīti anupamadassano, amitadassano vā. Amitayasoti amitaparivāro, amitakitti	2279	
PA_atk-s05_11a:2279_1	vā. Tejassīti sīlasamādhipaññātejena samannāgato. Duratikkamoti duppadhaṃsiyo, aññena	2279	
PA_atk-s05_11a:2279_2	devena vā mārena vā kenaci vā atikkamituṃ asakkuṇeyyoti attho. So chetvā bandhanaṃ	2279	
PA_atk-s05_11a:2279_3	sabbanti sabbaṃ dasavidhaṃ saṃyojanaṃ chinditvā. Viddhaṃsetvā tayo bhaveti tibhavūpagaṃ	2279	
PA_atk-s05_11a:2279_4	kammaṃ kammakkhayakarañāṇena viddhaṃsetvā, abhāvaṃ katvāti attho. Anivattigamanaṃ	2279	
PA_atk-s05_11a:2279_5	magganti nivattiyā pavattiyā paṭipakkhabhūtaṃ nibbānaṃ anivattīti vuccati, taṃ anivattiṃ	2279	
PA_atk-s05_11a:2279_6	gacchati anenāti anivattigamano. Taṃ anivattigamanaṃ aṭṭhaṅgikaṃ maggaṃ desesīti	2279	
PA_atk-s05_11a:2279_7	attho. “Dassetī”tipi pāṭho, soyevattho. Devamānuseti devamanussānaṃ, sāmiatthe upayogavacanaṃ daṭṭhabbaṃ.	2279	
PA_atk-s05_11a:2280_0	Asaṅkhobhoti khobhetuṃ cāletuṃ asakkuṇeyyoti akkhobhiyo. Yathā hi samuddo caturāsītiyojanasahassagambhīro	2280	
PA_atk-s05_11a:2280_1	anekayojanasahassabhūtāvāso akkhobhiyo, evaṃ akkhobhiyoti attho. Ākāsova anantoti	2280	
PA_atk-s05_11a:2280_2	yathā pana ākāsassa anto natthi, atha kho ananto appameyyo apāro, evaṃ bhagavāpi	2280	
PA_atk-s05_11a:2280_3	buddhaguṇehi ananto appameyyo apāro. Soti so bhagavā. Sālarājāva phullitoti sabbalakkhaṇānubyañjanasamalaṅkatasarīrattā	2280	
PA_atk-s05_11a:2280_4	suphullitasālarājā viya sobhatīti attho. Dassanenapi taṃ buddhanti tassa buddhassa	2280	
PA_atk-s05_11a:2280_5	dassanenāpīti attho. Īdisesupi sāmivacanaṃ payujjanti saddasatthavidū. Tositāti paritositā	2280	
PA_atk-s05_11a:2280_6	pīṇitā. Byāharantanti byāharantassa, sāmiatthe upayogavacanaṃ. Amatanti nibbānaṃ.	2280	
PA_atk-s05_11a:2280_7	Pāpuṇantīti adhigacchanti. Teti ye tassa giraṃ dhammadesanaṃ suṇanti, te amataṃ pāpuṇantīti attho.	2280	
PA_atk-s05_11a:2281_0	Bhagavā pana bodhimūle sattasattāhaṃ vītināmetvā brahmunā āyācito dhammadesanāya	2281	
PA_atk-s05_11a:2281_1	buddhacakkhunā lokaṃ olokento attanā saha pabbajite tikoṭisaṅkhe jane upanissayasampanne	2281	
PA_atk-s05_11a:2281_2	disvā – “kattha nu kho te etarahi viharantī”ti upadhārento subhavatīnagare sudassanuyyāne	2281	
PA_atk-s05_11a:2281_3	viharante disvā ākāsena gantvā sudassanuyyāne otari. So tehi parivuto sadevamanussāya	2281	
PA_atk-s05_11a:2281_4	parisāya majjhe dhammacakkaṃ pavattesi. Tattha koṭisatānaṃ paṭhamābhisamayo ahosi. Tena vuttaṃ –	2281	
PA_atk-s05_11a:2283	“Dhammābhisamayo tassa, iddho phīto tadā ahu;	228	
PA_atk-s05_11a:2284	Koṭisatāni abhisamiṃsu, paṭhame dhammadesane”ti.	228	
PA_atk-s05_11a:2285	Tattha phītoti phātippatto bāhujaññavasena. Koṭisatānīti koṭīnaṃ satāni koṭisatāni. “Koṭisatayo”tipi pāṭho, tassa satakoṭiyoti attho.	228	
PA_atk-s05_11a:2286_0	Athāparena samayena osadhīnagaradvāre asanarukkhamūle yamakapāṭihāriyaṃ katvā asurehi	2286	
PA_atk-s05_11a:2286_1	durabhibhavane tāvatiṃsabhavane paṇḍukambalasilāyaṃ nisinno temāsaṃ abhidhammavassaṃ	2286	
PA_atk-s05_11a:2286_2	vassāpayi. Tadā asītidevatākoṭiyo abhisamiṃsu. Tena vuttaṃ –	2286	
PA_atk-s05_11a:2288	“Tato paraṃ abhisamaye, vassante dhammavuṭṭhiyo;	228	
PA_atk-s05_11a:2289	Asītikoṭiyobhisamiṃsu, dutiye dhammadesane”ti.	228	
PA_atk-s05_11a:2290	Tattha vassanteti buddhamahāmeghe vassante. Dhammavuṭṭhiyoti dhammakathāvassavuṭṭhiyo.	229	
PA_atk-s05_11a:2291	Tato aparena samayena maṅgalapañhāniddese aṭṭhasattati koṭiyo abhisamiṃsu. So tatiyo abhisamayo ahosi. Tena vuttaṃ –	229	
PA_atk-s05_11a:2293	“Tato parampi vassante, tappayante ca pāṇinaṃ;	229	
PA_atk-s05_11a:2294	Aṭṭhasattatikoṭīnaṃ, tatiyābhisamayo ahū”ti.	229	
PA_atk-s05_11a:2295	Tattha vassanteti dhammakathāsaliladhāraṃ vassante. Tappayanteti dhammāmatavassena tappayante, tappanaṃ karonte bhagavatīti attho.	229	
PA_atk-s05_11a:2296_0	Anomadassissapi bhagavato tayo sāvakasannipātā ahesuṃ. Tattha soreyyanagare isidattassa	2296	
PA_atk-s05_11a:2296_1	rañño dhamme desiyamāne pasīditvā ehibhikkhupabbajjāya pabbajitānaṃ aṭṭhannaṃ arahantasatasahassānaṃ	2296	
PA_atk-s05_11a:2296_2	majjhe pātimokkhaṃ uddisi. Ayaṃ paṭhamo sannipāto ahosi. Rādhavatīnagare sundarindharassa	2296	
PA_atk-s05_11a:2296_3	nāma rañño dhamme desiyamāne ehibhikkhupabbajjāya pabbajitānaṃ sattannaṃ arahantasatasahassānaṃ	2296	
PA_atk-s05_11a:2296_4	majjhe pātimokkhaṃ uddisi. Ayaṃ dutiyo sannipāto ahosi. Puna soreyyanagareyeva soreyyaraññā	2296	
PA_atk-s05_11a:2296_5	saha ehibhikkhupabbajjāya pabbajitānaṃ channaṃ arahantasatasahassānaṃ majjhe pātimokkhaṃ	2296	
PA_atk-s05_11a:2296_6	uddisi. Ayaṃ tatiyo sannipāto ahosi. Tena vuttaṃ –	2296	
PA_atk-s05_11a:2298	“Sannipātā tayo āsuṃ, tassāpi ca mahesino;	229	
PA_atk-s05_11a:2299	Abhiññābalappattānaṃ, pupphitānaṃ vimuttiyā.	229	
PA_atk-s05_11a:2301	“Aṭṭhasatasahassānaṃ, sannipāto tadā ahu;	230	
PA_atk-s05_11a:2302	Pahīnamadamohānaṃ, santacittāna tādinaṃ.	230	
PA_atk-s05_11a:2304	“Sattasatasahassānaṃ, dutiyo āsi samāgamo;	230	
PA_atk-s05_11a:2305	Anaṅgaṇānaṃ virajānaṃ, upasantāna tādinaṃ.	230	
PA_atk-s05_11a:2307	“Channaṃ satasahassānaṃ, tatiyo āsi samāgamo;	230	
PA_atk-s05_11a:2308	Abhiññābalappattānaṃ, nibbutānaṃ tapassina”nti.	230	
PA_atk-s05_11a:2309_0	Tattha tassāpi ca mahesinoti tassa mahesino anomadassissāpi. “Tassāpi dvipaduttamo”tipi	2309	
PA_atk-s05_11a:2309_1	pāṭho, tassapi dvipaduttamassāti attho. Lakkhaṇaṃ saddasatthato gahetabbaṃ. Abhiññābalappattānanti	2309	
PA_atk-s05_11a:2309_2	abhiññānaṃ balappattānaṃ, ciṇṇavasitāya khippanisantibhāvena abhiññāsu thirabhāvappattānanti	2309	
PA_atk-s05_11a:2309_3	attho. Pupphitānanti sabbaphāliphullabhāvena ativiya sobhaggappattānaṃ. Vimuttiyāti	2309	
PA_atk-s05_11a:2309_4	arahattaphalavimuttiyā.	2309	
PA_atk-s05_11a:2310_0	Anaṅgaṇānanti ettha ayaṃ aṅgaṇa-saddo katthaci kilesesu dissati. Yathāha – “tattha	2310	
PA_atk-s05_11a:2310_1	katamāni tīṇi aṅgaṇāni? Rāgo aṅgaṇaṃ doso aṅgaṇaṃ moho aṅgaṇa”nti. “Pāpakānaṃ kho	2310	
PA_atk-s05_11a:2310_2	etaṃ, āvuso, akusalānaṃ icchāvacarānaṃ adhivacanaṃ yadidaṃ aṅgaṇa”nti. Katthaci kismiñci	2310	
PA_atk-s05_11a:2310_3	male? Yathāha – “tasseva rajassa vā aṅgaṇassa vā pahānāya vāyamatī”ti. Katthaci tathārūpe	2310	
PA_atk-s05_11a:2310_4	bhūmibhāge “cetiyaṅgaṇaṃ bodhiyaṅgaṇaṃ rājaṅgaṇa”nti. Idha pana kilesesu daṭṭhabbo.	2310	
PA_atk-s05_11a:2310_5	Tasmā nikkilesānanti attho. Virajānanti tasseva vevacanaṃ. Tapassinanti kilesakkhayakaro	2310	
PA_atk-s05_11a:2310_6	ariyamaggasaṅkhāto tapo yesaṃ atthi te tapassino, tesaṃ tapassīnaṃ, khīṇāsavānanti attho.	2310	
PA_atk-s05_11a:2311_0	Tadā amhākaṃ bodhisatto eko mahesakkho yakkhasenāpati ahosi mahiddhiko mahānubhāvo	2311	
PA_atk-s05_11a:2311_1	anekakoṭisatasahassānaṃ yakkhānaṃ adhipati. So “buddho loke uppanno”ti sutvā āgantvā	2311	
PA_atk-s05_11a:2311_2	paramaruciradassanaṃ sattaratanamayaṃ abhirucirarajanikaramaṇḍalasadisaṃ maṇḍapaṃ	2311	
PA_atk-s05_11a:2311_3	nimminitvā tattha sattāhaṃ mahādānaṃ buddhappamukhassa saṅghassa adāsi. Atha naṃ	2311	
PA_atk-s05_11a:2311_4	bhagavā bhattānumodanasamaye “anāgate kappasatasahassādhike ekasmiṃ asaṅkhyeyye atikkante	2311	
PA_atk-s05_11a:2311_5	gotamo nāma buddho bhavissatī”ti byākāsi. Tena vuttaṃ –	2311	
PA_atk-s05_11a:2313	“Ahaṃ tena samayena, yakkho āsiṃ mahiddhiko;	231	
PA_atk-s05_11a:2314	Nekānaṃ yakkhakoṭīnaṃ, vasavattimhi issaro.	231	
PA_atk-s05_11a:2316	“Tadāpi taṃ buddhavaraṃ, upagantvā mahesinaṃ;	231	
PA_atk-s05_11a:2317	Annapānena tappesiṃ, sasaṅghaṃ lokanāyakaṃ.	231	
PA_atk-s05_11a:2319	“Sopi maṃ tadā byākāsi, visuddhanayano muni;	231	
PA_atk-s05_11a:2320	Aparimeyyito kappe, ayaṃ buddho bhavissati.	232	
PA_atk-s05_11a:2322	“Padhānaṃ padahitvāna…pe… hessāma sammukhā imaṃ.	232	
PA_atk-s05_11a:2324	“Tassāpi vacanaṃ sutvā, haṭṭho saṃviggamānaso;	232	
PA_atk-s05_11a:2325	Uttariṃ vatamadhiṭṭhāsiṃ, dasapāramipūriyā”ti.	232	
PA_atk-s05_11a:2326	Tattha uttariṃ vatamadhiṭṭhāsinti pāramipūraṇatthāya bhiyyopi daḷhataraṃ parakkamamakāsīti attho.	232	
PA_atk-s05_11a:2327_0	Tassa pana anomadassissa bhagavato candavatī nāma nagaraṃ ahosi, yasavā nāma rājā	2327	
PA_atk-s05_11a:2327_1	pitā, yasodharā nāma mātā, nisabho ca anomo ca dve aggasāvakā, varuṇo nāmupaṭṭhāko,	2327	
PA_atk-s05_11a:2327_2	sundarī ca sumanā ca dve aggasāvikā, ajjunarukkho bodhi, sarīraṃ aṭṭhapaṇṇāsahatthubbedhaṃ	2327	
PA_atk-s05_11a:2327_3	ahosi, vassasatasahassaṃ āyu, sirimā nāma aggamahesī, upavāṇo nāmassa putto, dasavassasahassāni	2327	
PA_atk-s05_11a:2327_4	agāraṃ ajjhāvasi. So sivikāyānena nikkhami. Sivikāyānena gamanaṃ pana sobhitabuddhavaṃsavaṇṇanāya	2327	
PA_atk-s05_11a:2327_5	pāsādagamane vuttanayeneva veditabbaṃ. Dhammako nāma rājā upaṭṭhāko. Dhammārāme kira	2327	
PA_atk-s05_11a:2327_6	bhagavā vihāsīti. Tena vuttaṃ –	2327	
PA_atk-s05_11a:2329	“Nagaraṃ candavatī nāma, yasavā nāma khattiyo;	232	
PA_atk-s05_11a:2330	Mātā yasodharā nāma, anomadassissa satthuno.	233	
PA_atk-s05_11a:2332	“Nisabho ca anomo ca, ahesuṃ aggasāvakā;	233	
PA_atk-s05_11a:2333	Varuṇo nāmupaṭṭhāko, anomadassissa satthuno.	233	
PA_atk-s05_11a:2335	“Sundarī ca sumanā ca, ahesuṃ aggasāvikā;	233	
PA_atk-s05_11a:2336	Bodhi tassa bhagavato, ajjunoti pavuccati.	233	
PA_atk-s05_11a:2338	“Aṭṭhapaṇṇāsaratanaṃ, accuggato mahāmuni;	233	
PA_atk-s05_11a:2339	Pabhā niddhāvatī tassa, sataraṃsīva uggato.	233	
PA_atk-s05_11a:2341	“Vassasatasahassāni, āyu vijjati tāvade;	234	
PA_atk-s05_11a:2342	Tāvatā tiṭṭhamāno so, tāresi janataṃ bahuṃ.	234	
PA_atk-s05_11a:2344	“Supupphitaṃ pāvacanaṃ, arahantehi tādihi;	234	
PA_atk-s05_11a:2345	Vītarāgehi vimalehi, sobhittha jinasāsanaṃ.	234	
PA_atk-s05_11a:2347	“So ca satthā amitayaso, yugāni tāni atuliyāni;	234	
PA_atk-s05_11a:2348	Sabbaṃ tamantarahitaṃ, nanu rittā sabbasaṅkhārā”ti.	234	
PA_atk-s05_11a:2349_0	Tattha pabhā niddhāvatīti tassa sarīrato pabhā nikkhamati. Sarīrappabhā panassa niccakālaṃ	2349	
PA_atk-s05_11a:2349_1	dvādasayojanappamāṇaṃ padesaṃ pharitvā tiṭṭhati. Yugāni tānīti aggasāvakayugādīni	2349	
PA_atk-s05_11a:2349_2	yugaḷāni. Sabbaṃ tamantarahitanti vuttappakāraṃ sabbampi aniccamukhaṃ paviṭṭhaṃ vinaṭṭhanti	2349	
PA_atk-s05_11a:2349_3	attho. “Nanu rittakameva saṅkhārā”tipi pāṭho, tassa nanu rittakā tucchakāyeva sabbe	2349	
PA_atk-s05_11a:2349_4	saṅkhārāti attho. Ma-kāro padasandhikaro. Sesagāthāsu sabbattha uttānamevāti.	2349	
PA_atk-s05_11a:2350_0	Imassa pana anomadassissa bhagavato santike sāriputto ca mahāmoggallāno cāti ime	2350	
PA_atk-s05_11a:2350_1	dve aggasāvakā aggasāvakabhāvatthāya paṇidhānamakaṃsu. Imesaṃ pana therānaṃ vatthu	2350	
PA_atk-s05_11a:2350_2	cettha kathetabbaṃ. Mayā ganthavitthārabhayena na uddhaṭanti.	2350	
PA_atk-s05_11a:2351	Anomadassībuddhavaṃsavaṇṇanā niṭṭhitā.	235	
PA_atk-s05_11a:2352	Niṭṭhito sattamo buddhavaṃso.	235	
PA_atk-s05_11a:2353	10. Padumabuddhavaṃsavaṇṇanā	235	
PA_atk-s05_11a:2354_0	Anomadassissa pana bhagavato aparabhāge vassasatasahassāyukā manussā anukkamena parihāyitvā	2354	
PA_atk-s05_11a:2354_1	dasavassāyukā hutvā puna anukkamena vaḍḍhitvā asaṅkhyeyyāyukā hutvā puna parihāyamānā	2354	
PA_atk-s05_11a:2354_2	vassasatasahassāyukā ahesuṃ. Tathā padumo nāma satthā loke uppajji. Sopi pāramiyo	2354	
PA_atk-s05_11a:2354_3	pūretvā tusitapure nibbattitvā tato cavitvā campakanagare asamassa nāma rañño kule	2354	
PA_atk-s05_11a:2354_4	rūpādīhi asamāya asamāya nāma aggamahesiyā kucchismiṃ paṭisandhiṃ aggahesi. So dasannaṃ	2354	
PA_atk-s05_11a:2354_5	māsānaṃ accayena campakuyyāne mātukucchito nikkhami. Jāte pana kumāre ākāsato sakalajambudīpe	2354	
PA_atk-s05_11a:2354_6	samuddapariyante padumavassaṃ nipati. Tenassa nāmaggahaṇadivase nāmaṃ gaṇhantā nemittakā	2354	
PA_atk-s05_11a:2354_7	ca ñātakā ca “mahāpadumakumāro”tveva nāmamakaṃsu. So dasavassasahassāni agāraṃ ajjhāvasi.	2354	
PA_atk-s05_11a:2354_8	Nanduttara-vasuttara-yasuttarānāmakā tayo pāsādā ahesuṃ. Uttarādevippamukhāni tettiṃsa	2354	
PA_atk-s05_11a:2354_9	itthisahassāni paccupaṭṭhitāni ahesuṃ.	2354	
PA_atk-s05_11a:2355_0	Atha mahāsatto uttarāya nāma mahādeviyā rammakumāre nāma uppanne cattāri nimittāni	2355	
PA_atk-s05_11a:2355_1	disvā ājaññarathena mahābhinikkhamanaṃ nikkhami. Taṃ pabbajantaṃ ekā purisakoṭi anupabbaji.	2355	
PA_atk-s05_11a:2355_2	So tehi parivuto aṭṭha māse padhānacariyaṃ caritvā visākhapuṇṇamāya dhaññavatīnagare	2355	
PA_atk-s05_11a:2355_3	sudhaññaseṭṭhissa dhītāya dhaññavatiyā nāma dinnaṃ madhupāyāsaṃ paribhuñjitvā mahāsālavane	2355	
PA_atk-s05_11a:2355_4	divāvihāraṃ vītināmetvā sāyanhasamaye titthakājīvakena dinnā aṭṭha tiṇamuṭṭhiyo gahetvā	2355	
PA_atk-s05_11a:2355_5	mahāsoṇabodhiṃ upasaṅkamitvā aṭṭhattiṃsahatthavitthataṃ tiṇasantharakaṃ paññapetvā	2355	
PA_atk-s05_11a:2355_6	pallaṅkaṃ ābhujitvā caturaṅgavīriyaṃ adhiṭṭhāya mārabalaṃ vidhamitvā tīsu yāmesu	2355	
PA_atk-s05_11a:2355_7	tisso vijjā sacchikatvā – “anekajātisaṃsāraṃ…pe… taṇhānaṃ khayamajjhagā”ti udānaṃ	2355	
PA_atk-s05_11a:2355_8	udānetvā sattasattāhaṃ bodhisamīpeyeva vītināmetvā brahmuno āyācanaṃ adhivāsetvā	2355	
PA_atk-s05_11a:2355_9	dhammadesanāya bhājanabhūte puggale upaparikkhanto attanā saha pabbajite koṭisaṅkhe	2355	
PA_atk-s05_11a:2355_10	bhikkhū disvā taṅkhaṇeyeva anilapathena gantvā dhaññavatīnagarasamīpe dhanañjayuyyāne	23551	
PA_atk-s05_11a:2355_11	otaritvā tehi parivuto tesaṃ majjhe dhammacakkaṃ pavattesi. Tadā koṭisatānaṃ abhisamayo	23551	
PA_atk-s05_11a:2355_12	ahosi. Tena vuttaṃ –	23551	
PA_atk-s05_11a:2357	“Anomadassissa aparena, sambuddho dvipaduttamo;	235	
PA_atk-s05_11a:2358	Padumo nāma nāmena, asamo appaṭipuggalo.	235	
PA_atk-s05_11a:2360	“Tassāpi asamaṃ sīlaṃ, samādhipi anantako;	236	
PA_atk-s05_11a:2361	Asaṅkhyeyyaṃ ñāṇavaraṃ, vimuttipi anūpamā.	236	
PA_atk-s05_11a:2363	“Tassāpi atulatejassa, dhammacakkappavattane;	236	
PA_atk-s05_11a:2364	Abhisamayā tayo āsuṃ, mahātamapavāhanā”ti.	236	
PA_atk-s05_11a:2365_0	Tattha asamaṃ sīlanti aññesaṃ sīlena asadisaṃ, uttamaṃ seṭṭhanti attho. Samādhipi	2365	
PA_atk-s05_11a:2365_1	anantakoti samādhipi appameyyo, tassa anantabhāvo lokavivaraṇayamakapāṭihāriyādīsu	2365	
PA_atk-s05_11a:2365_2	daṭṭhabbo. Ñāṇavaranti sabbaññutaññāṇaṃ, asādhāraṇañāṇāni vā. Vimuttipīti arahattaphalavimuttipi	2365	
PA_atk-s05_11a:2365_3	bhagavato. Anūpamāti upamāvirahitā. Atulatejassāti atulañāṇatejassa. “Atulañāṇatejā”tipi	2365	
PA_atk-s05_11a:2365_4	pāṭho. Tassa “tayo abhisamayā”ti iminā uttarapadena sambandho daṭṭhabbo. Mahātamapavāhanāti	2365	
PA_atk-s05_11a:2365_5	mahāmohavināsakā, mohandhakāraviddhaṃsakāti attho.	2365	
PA_atk-s05_11a:2366_0	Athāparena samayena padumo bhagavā attano kaniṭṭhabhātaraṃ sālakumārañca upasālakumārañca	2366	
PA_atk-s05_11a:2366_1	ñātisamāgame saparivāre pabbājetvā tesaṃ dhammaṃ desento navuti koṭiyo dhammāmataṃ	2366	
PA_atk-s05_11a:2366_2	pāyesi. Yadā pana rammattherassa dhammaṃ desesi, tadā asītikoṭīnaṃ tatiyo abhisamayo	2366	
PA_atk-s05_11a:2366_3	ahosi. Tena vuttaṃ –	2366	
PA_atk-s05_11a:2368	“Paṭhamābhisamaye buddho, koṭisatamabodhayi;	236	
PA_atk-s05_11a:2369	Dutiyābhisamaye dhīro, navutikoṭimabodhayi.	236	
PA_atk-s05_11a:2371	“Yadā ca padumo buddho, ovadī sakamatrajaṃ;	237	
PA_atk-s05_11a:2372	Tadā asītikoṭīnaṃ, tatiyābhisamayo ahū”ti.	237	
PA_atk-s05_11a:2373_0	Yadā pana subhāvitatto nāma rājā padumassa buddhassa buddhapadumavadanassa santike	2373	
PA_atk-s05_11a:2373_1	koṭisatasahassaparivāro ehibhikkhupabbajjāya pabbajito, tasmiṃ sannipāte bhagavā	2373	
PA_atk-s05_11a:2373_2	pātimokkhaṃ uddisi, so pana paṭhamo sannipāto ahosi.	2373	
PA_atk-s05_11a:2374_0	Athāparena samayena mahāpadumo munivasabho usabhasamagatī usabhavatīnagaraṃ upanissāya	2374	
PA_atk-s05_11a:2374_1	vassaṃ upagañchi. Nagaravāsino manussā bhagavantaṃ dassanakāmā upasaṅkamiṃsu. Tesaṃ	2374	
PA_atk-s05_11a:2374_2	bhagavā dhammaṃ desesi. Tattha ca bahavo manussā pasannacittā pabbajiṃsu. Tato dasabalo	2374	
PA_atk-s05_11a:2374_3	tehi ca aññehi ca tīhi bhikkhusatasahassehi saddhiṃ visuddhipavāraṇaṃ pavāresi. So	2374	
PA_atk-s05_11a:2374_4	dutiyo sannipāto ahosi. Ye pana tattha na pabbajiṃsu, te kathinānisaṃsaṃ sutvā pāṭipade	2374	
PA_atk-s05_11a:2374_5	pañcasu māsesu pañcānisaṃsadāyakaṃ kathinacīvaramadaṃsu. Tato taṃ bhikkhū dhammasenāpatiṃ	2374	
PA_atk-s05_11a:2374_6	aggasāvakaṃ visālamatiṃ sālattheraṃ kathinatthāratthaṃ yācitvā kathinacīvaraṃ tassādaṃsu.	2374	
PA_atk-s05_11a:2374_7	Therassa kathinacīvare kayiramāne bhikkhū sibbane sahāyakā ahesuṃ. Padumo pana sammāsambuddho	2374	
PA_atk-s05_11a:2374_8	sūcicchidde suttāni āvunitvā adāsi. Niṭṭhite pana cīvare bhagavā tīhi bhikkhusatasahassehi cārikaṃ pakkāmi.	2374	
PA_atk-s05_11a:2375_0	Athāparena samayena sīhavikkantagāmī purisasīho viya buddhasīho gosiṅgasālavanasadise	2375	
PA_atk-s05_11a:2375_1	paramasurabhikusumaphalabhāravinamitasākhāviṭape vimalakamalakuvalayasamalaṅkate	2375	
PA_atk-s05_11a:2375_2	sisiramadhuravārivāhena paripūrite ruru-camara-sīha-byaggha-aja-haya-gavaya-mahiṃsādi	2375	
PA_atk-s05_11a:2375_3	vividhamigagaṇavicarite surabhikusumagandhāvabaddhahadayāhi bhamaramadhukarayuvatīhi	2375	
PA_atk-s05_11a:2375_4	anubhūtappacārāhi samantato gumbagumbāyamāne phalarasapamuditahadayāhi kākalisadisamadhuravirutāhi	2375	
PA_atk-s05_11a:2375_5	kokilavadhūhi upagīyamāne paramaramaṇīye vivitte vijane yogānukūle pavane vassāvāsamupagañchi.	2375	
PA_atk-s05_11a:2375_6	Tasmiṃ viharantaṃ saparivārakaṃ dasabalaṃ tathāgataṃ dhammarājaṃ buddhasiriyā virocamānaṃ	2375	
PA_atk-s05_11a:2375_7	disvā manussā tassa dhammaṃ sutvā pasīditvā ehibhikkhupabbajjāya pabbajiṃsu. Tadā	2375	
PA_atk-s05_11a:2375_8	dvīhi bhikkhusatasahassehi parivuto pavāresi. So tatiyo sannipāto ahosi. Tena vuttaṃ –	2375	
PA_atk-s05_11a:2377	“Sannipātā tayo āsuṃ, padumassa mahesino;	237	
PA_atk-s05_11a:2378	Koṭisatasahassānaṃ, paṭhamo āsi samāgamo.	237	
PA_atk-s05_11a:2380	“Kathinatthārasamaye, uppanne kathinacīvare;	238	
PA_atk-s05_11a:2381	Dhammasenāpatitthāya, bhikkhū sibbiṃsu cīvaraṃ.	238	
PA_atk-s05_11a:2383	“Tadā te vimalā bhikkhū, chaḷabhiññā mahiddhikā;	238	
PA_atk-s05_11a:2384	Tīṇi satasahassāni, samiṃsu aparājitā.	238	
PA_atk-s05_11a:2386	“Punāparaṃ so narāsabho, pavane vāsaṃ upāgami;	238	
PA_atk-s05_11a:2387	Tadā samāgamo āsi, dvinnaṃ satasahassina”nti.	238	
PA_atk-s05_11a:2388_0	Tattha kathinatthārasamayeti kathinacīvarattharaṇasamaye. Dhammasenāpatitthāyāti	2388	
PA_atk-s05_11a:2388_1	dhammasenāpatisālattheratthaṃ. Aparājitāti na parājitā, vibhattilopo daṭṭhabbo. Soti	2388	
PA_atk-s05_11a:2388_2	so mahāpadumo. Pavaneti mahāvane. Vāsanti vassāvāsaṃ. Upāgamīti upāgato. Dvinnaṃ	2388	
PA_atk-s05_11a:2388_3	satasahassinanti dvinnaṃ satasahassānaṃ. “Tadā āsi samāgamo”tipi pāṭho yadi atthi sundaro bhaveyya.	2388	
PA_atk-s05_11a:2389_0	Tadā tathāgate tasmiṃ vanasaṇḍe vasante amhākaṃ bodhisatto sīho hutvā sattāhaṃ nirodhasamāpattiṃ	2389	
PA_atk-s05_11a:2389_1	samāpajjitvā nisinnaṃ disvā pasannacitto hutvā padakkhiṇaṃ katvā sañjātapītisomanasso	2389	
PA_atk-s05_11a:2389_2	tikkhattuṃ sīhanādaṃ naditvā sattāhaṃ buddhārammaṇaṃ pītiṃ avijahitvā pītisukheneva	2389	
PA_atk-s05_11a:2389_3	gocarāya apakkamitvā jīvitapariccāgaṃ katvā payirupāsamāno aṭṭhāsi. Atha satthā tassa	2389	
PA_atk-s05_11a:2389_4	sattāhassa accayena nirodhasamāpattito vuṭṭhāya narasīho sīhaṃ oloketvā – “bhikkhusaṅghepissa	2389	
PA_atk-s05_11a:2389_5	cittappasādo hotūti saṅgho āgacchatū”ti cintesi. Anekakoṭibhikkhū tāvadeva āgañchiṃsu.	2389	
PA_atk-s05_11a:2389_6	Sīho saṅghepi cittaṃ pasādesi. Atha satthā tassa cittaṃ oloketvā – “anāgate gotamo	2389	
PA_atk-s05_11a:2389_7	nāma buddho bhavissatī”ti byākāsi. Tena vuttaṃ –	2389	
PA_atk-s05_11a:2391	“Ahaṃ tena samayena, sīho āsiṃ migādhibhū;	239	
PA_atk-s05_11a:2392	Pavivekamanubrūhantaṃ, pavane addasaṃ jinaṃ.	239	
PA_atk-s05_11a:2394	“Vanditvā sirasā pāde, katvāna taṃ padakkhiṇaṃ;	239	
PA_atk-s05_11a:2395	Tikkhattuṃ abhināditvā, sattāhaṃ jinamupaṭṭhahaṃ.	239	
PA_atk-s05_11a:2397	“Sattāhaṃ varasamāpattiyā, vuṭṭhahitvā tathāgato;	239	
PA_atk-s05_11a:2398	Manasā cintayitvāna, koṭibhikkhū samānayi.	239	
PA_atk-s05_11a:2400	“Tadāpi so mahāvīro, tesaṃ majjhe viyākari;	240	
PA_atk-s05_11a:2401	Aparimeyyito kappe, ayaṃ buddho bhavissati.	240	
PA_atk-s05_11a:2403	“Padhānaṃ padahitvāna…pe… hessāma sammukhā imaṃ.	240	
PA_atk-s05_11a:2405	“Tassāpi vacanaṃ sutvā, bhiyyo cittaṃ pasādayiṃ;	240	
PA_atk-s05_11a:2406	Uttariṃ vatamadhiṭṭhāsiṃ, dasapāramipūriyā”ti.	240	
PA_atk-s05_11a:2407_0	Tattha pavivekamanubrūhantanti nirodhasamāpattiṃ samāpannanti attho. Padakkhiṇanti	2407	
PA_atk-s05_11a:2407_1	tikkhattuṃ padakkhiṇaṃ katvā. Abhināditvāti tikkhattuṃ sīhanādaṃ naditvā. Upaṭṭhahanti	2407	
PA_atk-s05_11a:2407_2	upaṭṭhahiṃ. Ayameva vā pāṭho. Varasamāpattiyāti nirodhasamāpattito vuṭṭhahitvā. Manasā	2407	
PA_atk-s05_11a:2407_3	cintayitvānāti “sabbepi bhikkhū idha āgacchantū”ti manasāva cintetvā. Samānayīti samāhari.	2407	
PA_atk-s05_11a:2408_0	Tassa pana padumassa bhagavato campakaṃ nāma nagaraṃ ahosi. Asamo nāma rājā pitā	2408	
PA_atk-s05_11a:2408_1	ahosi, mātāpi tassa asamā nāma, sālo ca upasālo ca dve aggasāvakā, varuṇo nāmupaṭṭhāko,	2408	
PA_atk-s05_11a:2408_2	rādhā ca surādhā ca dve aggasāvikā, mahāsoṇarukkho bodhi, aṭṭhapaṇṇāsahatthubbedhaṃ	2408	
PA_atk-s05_11a:2408_3	sarīraṃ, āyu vassasatasahassaṃ ahosi, rūpādīhi guṇehi anuttarā uttarā nāmassa aggamahesī,	2408	
PA_atk-s05_11a:2408_4	rammakumāro nāmassa atirammo tanayo ahosi. Tena vuttaṃ –	2408	
PA_atk-s05_11a:2410	“Campakaṃ nāma nagaraṃ, asamo nāma khattiyo;	241	
PA_atk-s05_11a:2411	Asamā nāma janikā, padumassa mahesino.	241	
PA_atk-s05_11a:2413	“Sālo ca upasālo ca, ahesuṃ aggasāvakā;	241	
PA_atk-s05_11a:2414	Varuṇo nāmupaṭṭhāko, padumassa mahesino.	241	
PA_atk-s05_11a:2416	“Rādhā ceva surādhā ca, ahesuṃ aggasāvikā;	241	
PA_atk-s05_11a:2417	Bodhi tassa bhagavato, mahāsoṇoti vuccati.	241	
PA_atk-s05_11a:2419	“Aṭṭhapaṇṇāsaratanaṃ, accuggato mahāmuni;	241	
PA_atk-s05_11a:2420	Pabhā niddhāvatī tassa, asamā sabbato disā.	242	
PA_atk-s05_11a:2422	“Candappabhā sūriyappabhā, ratanaggimaṇippabhā;	242	
PA_atk-s05_11a:2423	Sabbāpi tā hatā honti, patvā jinapabhuttamaṃ.	242	
PA_atk-s05_11a:2425	“Vassasatasahassāni, āyu vijjati tāvade;	242	
PA_atk-s05_11a:2426	Tāvatā tiṭṭhamāno so, tāresi janataṃ bahuṃ.	242	
PA_atk-s05_11a:2428	“Paripakkamānase satte, bodhayitvā asesato;	242	
PA_atk-s05_11a:2429	Sesake anusāsitvā, nibbuto so sasāvako.	242	
PA_atk-s05_11a:2431	“Uragova tacaṃ jiṇṇaṃ, vaddhapattaṃva pādapo;	243	
PA_atk-s05_11a:2432	Jahitvā sabbasaṅkhāre, nibbuto so yathā sikhī”ti.	243	
PA_atk-s05_11a:2433_0	Tattha ratanaggimaṇippabhāti ratanappabhā ca aggippabhā ca maṇippabhā ca. Hatāti	2433	
PA_atk-s05_11a:2433_1	abhibhūtā. Jinapabhuttamanti jinassa sarīrappabhaṃ uttamaṃ patvā hatāti attho. Paripakkamānaseti	2433	
PA_atk-s05_11a:2433_2	paripakkindriye veneyyasatte. Vaddhapattanti purāṇapattaṃ. Pādapo vāti pādapo viya.	2433	
PA_atk-s05_11a:2433_3	Sabbasaṅkhāreti sabbepi ajjhattikabāhire saṅkhāre. “Hitvā sabbasaṅkhāra”ntipi pāṭho,	2433	
PA_atk-s05_11a:2433_4	soyevattho. Yathā sikhīti aggi viya nirupādāno nibbutiṃ sugato gatoti. Sesamettha	2433	
PA_atk-s05_11a:2433_5	gāthāsu heṭṭhā vuttanayattā uttānamevāti.	2433	
PA_atk-s05_11a:2434	Padumabuddhavaṃsavaṇṇanā niṭṭhitā.	243	
PA_atk-s05_11a:2435	Niṭṭhito aṭṭhamo buddhavaṃso.	243	
PA_atk-s05_11a:2436	11. Nāradabuddhavaṃsavaṇṇanā	243	
PA_atk-s05_11a:2437_0	Padumabuddhe pana parinibbute tassa sāsane ca antarahite vassasatasahassāyukā manussā	2437	
PA_atk-s05_11a:2437_1	anukkamena parihāyamānā dasavassāyukā ahesuṃ. Puna vaḍḍhitvā asaṅkhyeyyāyukā hutvā	2437	
PA_atk-s05_11a:2437_2	parihāyamānā navutivassasahassāyukā ahesuṃ. Tadā dasabaladharo tevijjo catuvesārajjavisārado	2437	
PA_atk-s05_11a:2437_3	vimuttisārado nārado nāma narasattuttamo satthā loke udapādi. So cattāri asaṅkhyeyyāni	2437	
PA_atk-s05_11a:2437_4	kappasatasahassañca pāramiyo pūretvā tusitabhavane nibbattitvā tato cavitvā dhaññavatī	2437	
PA_atk-s05_11a:2437_5	nāma nagare sakavīriyavijitavāsudevassa sudevassa nāma rañño kule aggamahesiyā nirūpamāya	2437	
PA_atk-s05_11a:2437_6	anomāya nāma deviyā kucchismiṃ paṭisandhiṃ aggahesi. So dasannaṃ māsānaṃ accayena	2437	
PA_atk-s05_11a:2437_7	dhanañjayuyyāne mātukucchito nikkhami. Nāmaggahaṇadivase pana nāmakaraṇe kayiramāne	2437	
PA_atk-s05_11a:2437_8	sakalajambudīpe manussānaṃ upabhogakkhamāni anurūpāni ābharaṇāni ākāsato kapparukkhādīhi	2437	
PA_atk-s05_11a:2437_9	patiṃsu. Tenassa narānaṃ arahāni ābharaṇāni adāsīti “nārado”ti nāmaṃ akaṃsu.	2437	
PA_atk-s05_11a:2438_0	So navavassasahassāni agāramajjhe vasi. Vijito vijitāvī vijitābhirāmoti tiṇṇaṃ utūnaṃ	2438	
PA_atk-s05_11a:2438_1	anucchavikā tayo pāsādā ahesuṃ. Tassa nāradakumārassa kulasīlācārarūpasampannaṃ manonukūlaṃ	2438	
PA_atk-s05_11a:2438_2	vijitasenaṃ nāma ativiya dhaññaṃ khattiyakaññaṃ aggamahesiṃ akaṃsu. Taṃ ādiṃ katvā	2438	
PA_atk-s05_11a:2438_3	vīsatisahassādhikaṃ itthīnaṃ satasahassaṃ ahosi. Tassā vijitasenāya deviyā sabbalokānandakare	2438	
PA_atk-s05_11a:2438_4	nanduttarakumāre nāma jāte so cattāri nimittāni disvā caturaṅginiyā mahatiyā senāya	2438	
PA_atk-s05_11a:2438_5	parivuto nānāvirāgatanuvaravasananivasano āmukkamuttāhāramaṇikuṇḍalo varakeyūramakuṭakaṭakadharo	2438	
PA_atk-s05_11a:2438_6	paramasurabhigandhakusumasamalaṅkato padasāva uyyānaṃ gantvā sabbābharaṇāni omuñcitvā	2438	
PA_atk-s05_11a:2438_7	bhaṇḍāgārikassa hatthe datvā sayameva vimalanīlakuvalayadalasadisenātinisitenāsinā	2438	
PA_atk-s05_11a:2438_8	paramaruciraratanavicittaṃ sakesamakuṭaṃ chinditvā gaganatale khipi. Taṃ sakko devarājā	2438	
PA_atk-s05_11a:2438_9	suvaṇṇacaṅkoṭakena paṭiggahetvā tāvatiṃsabhavanaṃ netvā tiyojanubbedhaṃ sinerumuddhani	2438	
PA_atk-s05_11a:2438_10	sattaratanamayaṃ cetiyaṃ akāsi.	24381	
PA_atk-s05_11a:2439_0	Mahāpuriso pana devadattāni kāsāyāni vatthāni paridahitvā tattheva uyyāne pabbaji.	2439	
PA_atk-s05_11a:2439_1	Purisasatasahassā ca taṃ anupabbajiṃsu. So sattāhaṃ tattheva padhānacariyaṃ caritvā	2439	
PA_atk-s05_11a:2439_2	visākhapuṇṇamāya vijitasenāya aggamahesiyā dinnaṃ pāyāsaṃ paribhuñjitvā tattheva	2439	
PA_atk-s05_11a:2439_3	uyyāne divāvihāraṃ katvā sudassanuyyānapālena dinnā aṭṭha tiṇamuṭṭhiyo gahetvā mahāsoṇabodhiṃ	2439	
PA_atk-s05_11a:2439_4	padakkhiṇaṃ katvā aṭṭhapaṇṇāsahatthavitthataṃ tiṇasantharaṃ santharitvā nisīditvā	2439	
PA_atk-s05_11a:2439_5	mārabalaṃ vidhamitvā tīsu yāmesu tisso vijjā uppādetvā sabbaññutaññāṇaṃ paṭivijjhitvā	2439	
PA_atk-s05_11a:2439_6	– “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhāni	2439	
PA_atk-s05_11a:2439_7	vītināmetvā brahmuno yācito paṭiññaṃ datvā dhanañjayuyyāne attanā saha pabbajitehi	2439	
PA_atk-s05_11a:2439_8	satasahassabhikkhūhi parivuto tattha dhammacakkaṃ pavattesi. Tadā koṭisatasahassānaṃ	2439	
PA_atk-s05_11a:2439_9	dhammābhisamayo ahosi. Tena vuttaṃ –	2439	
PA_atk-s05_11a:2441	“Padumassa aparena, sambuddho dvipaduttamo;	244	
PA_atk-s05_11a:2442	Nārado nāma nāmena, asamo appaṭipuggalo.	244	
PA_atk-s05_11a:2444	“So buddho cakkavattissa, jeṭṭho dayitaoraso;	244	
PA_atk-s05_11a:2445	Āmukkamālābharaṇo, uyyānaṃ upasaṅkami.	244	
PA_atk-s05_11a:2447	“Tatthāsi rukkho yasavipulo, abhirūpo brahmā suci;	244	
PA_atk-s05_11a:2448	Tamajjhappatvā upanisīdi, mahāsoṇassa heṭṭhato.	244	
PA_atk-s05_11a:2450	“Tattha ñāṇavaruppajji, anantaṃ vajirūpamaṃ;	245	
PA_atk-s05_11a:2451	Tena vicini saṅkhāre, ukkujjamavakujjakaṃ.	245	
PA_atk-s05_11a:2453	“Tattha sabbakilesāni, asesamabhivāhayi;	245	
PA_atk-s05_11a:2454	Pāpuṇī kevalaṃ bodhiṃ, buddhañāṇe ca cuddasa.	245	
PA_atk-s05_11a:2456	“Pāpuṇitvāna sambodhiṃ, dhammacakkaṃ pavattayi;	245	
PA_atk-s05_11a:2457	Koṭisatasahassānaṃ, paṭhamābhisamayo ahū”ti.	245	
PA_atk-s05_11a:2458_0	Tattha cakkavattissāti cakkavattirañño. Jeṭṭhoti pubbajo. Dayitaorasoti dayito piyo	2458	
PA_atk-s05_11a:2458_1	oraso putto, dayito orasi gahetvā lālito putto dayitaoraso nāma. Āmukkamālābharaṇoti	2458	
PA_atk-s05_11a:2458_2	āmukkamuttāhārakeyūrakaṭakamakuṭakuṇḍalamālo. Uyyānanti bahinagare dhanañjayuyyānaṃ nāmārāmaṃ agamāsi.	2458	
PA_atk-s05_11a:2459_0	Tatthāsi rukkhoti tasmiṃ uyyāne eko kira rukkho rattasoṇo nāma ahosi. So kira navutihatthubbedho	2459	
PA_atk-s05_11a:2459_1	samavaṭṭakkhandho sampannavividhaviṭapasākho nīlabahalavipulapalāso sandacchāyo devatādhivuṭṭhattā	2459	
PA_atk-s05_11a:2459_2	vigatavividhavihagagaṇasañcāro dharaṇītalatilakabhūto tarurajjaṃ viya kurumāno paramaramaṇīyadassano	2459	
PA_atk-s05_11a:2459_3	rattakusumasamalaṅkatasabbasākho devamanussanayanarasāyanabhūto ahosi. Yasavipuloti	2459	
PA_atk-s05_11a:2459_4	vipulayaso, sabbalokavikhyāto attano sampattiyā sabbattha pākaṭo vissutoti attho.	2459	
PA_atk-s05_11a:2459_5	Keci “tatthāsi rukkho vipulo”ti paṭhanti. Brahāti mahanto, devānaṃ pāricchattakasadisoti	2459	
PA_atk-s05_11a:2459_6	attho. Tamajjhappatvāti taṃ soṇarukkhaṃ patvā adhipatvā upagammāti attho. Heṭṭhatoti	2459	
PA_atk-s05_11a:2459_7	tassa rukkhassa heṭṭhā.	2459	
PA_atk-s05_11a:2460_0	Ñāṇavaruppajjīti ñāṇavaraṃ udapādi. Anantanti appameyyaṃ appamāṇaṃ. Vajirūpamanti	2460	
PA_atk-s05_11a:2460_1	vajirasadisaṃ tikhiṇaṃ, aniccānupassanādikassa vipassanāñāṇassetaṃ adhivacanaṃ. Tena	2460	
PA_atk-s05_11a:2460_2	vicini saṅkhāreti tena vipassanāñāṇena rūpādike saṅkhāre vicini. Ukkujjamavakujjakanti	2460	
PA_atk-s05_11a:2460_3	saṅkhārānaṃ udayañca vayañca vicinīti attho. Tasmā paccayākāraṃ sammasitvā ānāpānacatutthajjhānato	2460	
PA_atk-s05_11a:2460_4	vuṭṭhāya pañcasu khandhesu abhinivisitvā udayabbayavasena samapaññāsa lakkhaṇāni	2460	
PA_atk-s05_11a:2460_5	disvā yāva gotrabhuñāṇaṃ vipassanaṃ vaḍḍhetvā ariyamaggānukkamena sakale buddhaguṇe paṭilabhīti attho.	2460	
PA_atk-s05_11a:2461_0	Tatthāti soṇarukkhe. Sabbakilesānīti sabbepi kilese, liṅgavipariyāsaṃ katvā vuttaṃ.	2461	
PA_atk-s05_11a:2461_1	Keci “tattha sabbakilesehī”ti paṭhanti. Asesanti niravasesaṃ. Abhivāhayīti maggodhinā	2461	
PA_atk-s05_11a:2461_2	ca kilesodhinā ca sabbe kilese abhivāhayi, vināsamupanesīti attho. Bodhīti arahattamaggañāṇaṃ.	2461	
PA_atk-s05_11a:2461_3	Buddhañāṇe ca cuddasāti buddhañāṇāni cuddasa. Tāni katamānīti? Maggaphalañāṇāni aṭṭha,	2461	
PA_atk-s05_11a:2461_4	cha asādhāraṇañāṇānīti evamimāni cuddasa buddhañāṇāni nāma, ca-saddo sampiṇḍanattho,	2461	
PA_atk-s05_11a:2461_5	tena aparānipi catasso paṭisambhidāñāṇāni catuvesārajjañāṇāni catuyoniparicchedakañāṇāni	2461	
PA_atk-s05_11a:2461_6	pañcagatiparicchedakañāṇāni dasabalañāṇāni sakale ca buddhaguṇe pāpuṇīti attho.	2461	
PA_atk-s05_11a:2462_0	Evaṃ buddhattaṃ patvā brahmāyācanaṃ adhivāsetvā dhanañjayuyyāne attanā saha pabbajite	2462	
PA_atk-s05_11a:2462_1	satasahassabhikkhū sammukhe katvā dhammacakkaṃ pavattesi. Tadā koṭisatasahassassa	2462	
PA_atk-s05_11a:2462_2	paṭhamābhisamayo ahosi. Tadā kira mahādoṇanagare doṇo nāma nāgarājā gaṅgātīre paṭivasati	2462	
PA_atk-s05_11a:2462_3	mahiddhiko mahānubhāvo mahājanena sakkato garukato mānito pūjito. So yasmiṃ visaye	2462	
PA_atk-s05_11a:2462_4	janapadavāsino manussā tassa balikammaṃ na karonti, tesaṃ visayaṃ avassena vā ativassena	2462	
PA_atk-s05_11a:2462_5	vā sakkharavassena vā vināseti.	2462	
PA_atk-s05_11a:2463_0	Atha tīradassano nārado satthā doṇassa nāgarājassa vinayane bahūnaṃ pāṇīnaṃ upanissayaṃ	2463	
PA_atk-s05_11a:2463_1	disvā mahatā bhikkhusaṅghena parivārito tassa nāgarājassa nivāsaṭṭhānamagamāsi. Tato	2463	
PA_atk-s05_11a:2463_2	taṃ manussā disvā evamāhaṃsu – “bhagavā, ettha ghoraviso uggatejo mahiddhiko mahānubhāvo	2463	
PA_atk-s05_11a:2463_3	nāgarājā paṭivasati, so taṃ mā viheṭhessati na gantabba”nti. Bhagavā pana tesaṃ vacanaṃ	2463	
PA_atk-s05_11a:2463_4	asuṇanto viya agamāsi. Gantvā ca tatthassa nāgarājassa sakkāratthāya kate paramasurabhigandhe	2463	
PA_atk-s05_11a:2463_5	pupphasanthare nisīdi. Mahājano kira “nāradassa ca munirājassa doṇassa ca nāgarājassa	2463	
PA_atk-s05_11a:2463_6	dvinnampi yuddhaṃ passissāmā”ti sannipati.	2463	
PA_atk-s05_11a:2464_0	Atha ahināgo munināgaṃ tathā nisinnaṃ disvā makkhaṃ asahamāno sandissamānakāyo hutvā	2464	
PA_atk-s05_11a:2464_1	padhūpāyi. Dasabalopi padhūpāyi. Puna nāgarājā pajjali. Munirājāpi pajjali. Atha	2464	
PA_atk-s05_11a:2464_2	so nāgarājā dasabalassa sarīrato nikkhantāhi dhūmajālāhi ativiya kilantasarīro dukkhaṃ	2464	
PA_atk-s05_11a:2464_3	asahamāno “visavegena naṃ māressāmī”ti visaṃ vissajjesi. Visassa vegena sakalopi	2464	
PA_atk-s05_11a:2464_4	jambudīpo vinasseyya. Taṃ pana visaṃ dasabalassa sarīre ekalomampi kampetuṃ nāsakkhi.	2464	
PA_atk-s05_11a:2464_5	Atha so nāgarājā – “kā nu kho samaṇassa pavattī”ti olokento saradasamaye sūriyaṃ	2464	
PA_atk-s05_11a:2464_6	viya candaṃ viya ca paripuṇṇaṃ chabbaṇṇāhi buddharasmīhi virocamānaṃ vippasannavadanasobhaṃ	2464	
PA_atk-s05_11a:2464_7	bhagavantaṃ disvā – “aho! Mahiddhiko vatāyaṃ samaṇo, mayā pana attano balaṃ ajānantena	2464	
PA_atk-s05_11a:2464_8	aparaddha”nti cintetvā tāṇaṃ gavesī bhagavantaṃyeva saraṇamupagañchi. Atha nārado	2464	
PA_atk-s05_11a:2464_9	munirājā taṃ nāgarājaṃ vinetvā tattha sannipatitassa mahājanassa cittappasādanatthaṃ	2464	
PA_atk-s05_11a:2464_10	yamakapāṭihāriyaṃ akāsi. Tadā pāṇīnaṃ navutikoṭisahassāni arahatte patiṭṭhahiṃsu.	24641	
PA_atk-s05_11a:2464_11	So dutiyo abhisamayo ahosi. Tena vuttaṃ –	24641	
PA_atk-s05_11a:2466	“Mahādoṇaṃ nāgarājaṃ, vinayanto mahāmuni;	246	
PA_atk-s05_11a:2467	Pāṭiheraṃ tadākāsi, dassayanto sadevake.	246	
PA_atk-s05_11a:2469	“Tadā devamanussānaṃ, tamhi dhammappakāsane;	246	
PA_atk-s05_11a:2470	Navutikoṭisahassāni, tariṃsu sabbasaṃsaya”nti.	247	
PA_atk-s05_11a:2471_0	Tattha pāṭiheraṃ tadākāsīti akāsi yamakapāṭihāriyanti attho. Ayameva vā pāṭho. “Tadā	2471	
PA_atk-s05_11a:2471_1	devamanussā vā”tipi pāṭho. Tattha devamanussānanti sāmiatthe paccattaṃ. Tasmā devānaṃ	2471	
PA_atk-s05_11a:2471_2	manussānañca navutikoṭisahassānīti attho. Tariṃsūti atikkamiṃsu.	2471	
PA_atk-s05_11a:2472	Yadā pana attano puttaṃ nanduttarakumāraṃ ovadi, tadā asītiyā koṭisahassānaṃ tatiyābhisamayo ahosi. Tena vuttaṃ –	247	
PA_atk-s05_11a:2474	“Yamhi kāle mahāvīro, ovadī sakamatrajaṃ;	247	
PA_atk-s05_11a:2475	Asītikoṭisahassānaṃ, tatiyābhisamayo ahū”ti.	247	
PA_atk-s05_11a:2476_0	Yadā pana thullakoṭṭhitanagare bhaddasālo ca vijitamitto ca dve brāhmaṇasahāyakā	2476	
PA_atk-s05_11a:2476_1	amatarahadaṃ gavesamānā parisati nisinnaṃ ativisāradaṃ nāradasammāsambuddhaṃ addasaṃsu.	2476	
PA_atk-s05_11a:2476_2	Te bhagavato kāye dvattiṃsamahāpurisalakkhaṇāni disvā – “ayaṃ loke vivaṭacchado sammāsambuddho”ti	2476	
PA_atk-s05_11a:2476_3	niṭṭhaṃ gantvā bhagavati sañjātasaddhā saparivārā bhagavato santike pabbajiṃsu. Tesu	2476	
PA_atk-s05_11a:2476_4	pabbajitvā arahattaṃ pattesu bhagavā bhikkhūnaṃ koṭisatasahassamajjhe pātimokkhaṃ	2476	
PA_atk-s05_11a:2476_5	uddisi, so paṭhamo sannipāto ahosi. Tena vuttaṃ –	2476	
PA_atk-s05_11a:2478	“Sannipātā tayo āsuṃ, nāradassa mahesino;	247	
PA_atk-s05_11a:2479	Koṭisatasahassānaṃ, paṭhamo āsi samāgamo”ti.	247	
PA_atk-s05_11a:2480	Yasmiṃ samaye nārado sammāsambuddho ñātisamāgame attano paṇidhānato paṭṭhāya buddhavaṃsaṃ kathesi, tadā navutikoṭibhikkhusahassānaṃ dutiyo sannipāto ahosi. Tena vuttaṃ –	248	
PA_atk-s05_11a:2482	“Yadā buddho buddhaguṇaṃ, sanidānaṃ pakāsayi;	248	
PA_atk-s05_11a:2483	Navutikoṭisahassāni, samiṃsu vimalā tadā”ti.	248	
PA_atk-s05_11a:2484	Tattha vimalāti vigatamalā, khīṇāsavāti attho.	248	
PA_atk-s05_11a:2485_0	Yadā pana mahādoṇanāgarājassa vinayane pasanno verocano nāma nāgarājā gaṅgāya nadiyā	2485	
PA_atk-s05_11a:2485_1	tigāvutappamāṇaṃ sattaratanamayaṃ maṇḍapaṃ nimminitvā saparivāraṃ bhagavantaṃ tattha	2485	
PA_atk-s05_11a:2485_2	nisīdāpetvā saparivāro sajanapade attano dānaggadassanatthāya nimantetvā nāganāṭakāni	2485	
PA_atk-s05_11a:2485_3	ca tāḷāvacare vividhavesālaṅkāradhare sannipātetvā mahāsakkārena bhagavato saparivārassa	2485	
PA_atk-s05_11a:2485_4	mahādānaṃ adāsi. Bhojanāvasāne bhagavā mahāgaṅgaṃ otārento viya anumodanamakāsi.	2485	
PA_atk-s05_11a:2485_5	Tadā bhattānumodane dhammaṃ sutvā pasannānaṃ ehibhikkhupabbajjāya pabbajitānaṃ asītibhikkhusatasahassānaṃ	2485	
PA_atk-s05_11a:2485_6	majjhe pātimokkhaṃ uddisi, so tatiyo sannipāto ahosi. Tena vuttaṃ –	2485	
PA_atk-s05_11a:2487	“Yadā verocano nāgo, dānaṃ dadāti satthuno;	248	
PA_atk-s05_11a:2488	Tadā samiṃsu jinaputtā, asītisatasahassiyo”ti.	248	
PA_atk-s05_11a:2489	Tattha asītisatasahassiyoti satasahassānaṃ asītiyo.	248	
PA_atk-s05_11a:2490_0	Tadā amhākaṃ bodhisatto isipabbajjaṃ pabbajitvā himavantapasse assamaṃ māpetvā pañcasu	2490	
PA_atk-s05_11a:2490_1	abhiññāsu aṭṭhasu samāpattīsu ca ciṇṇavasī hutvā paṭivasati. Atha tasmiṃ anukampāya	2490	
PA_atk-s05_11a:2490_2	nārado bhagavā asītiyā arahantakoṭīhi dasahi ca anāgāmiphalaṭṭhehi upāsakasahassehi	2490	
PA_atk-s05_11a:2490_3	parivuto taṃ assamapadaṃ agamāsi. Tāpaso bhagavantaṃ disvāva pamuditahadayo saparivārassa	2490	
PA_atk-s05_11a:2490_4	bhagavato nivāsatthāya assamaṃ māpetvā sakalarattiṃ satthuguṇaṃ kittetvā bhagavato	2490	
PA_atk-s05_11a:2490_5	dhammakathaṃ sutvā punadivase uttarakuruṃ gantvā tato āhāraṃ āharitvā saparivārassa	2490	
PA_atk-s05_11a:2490_6	buddhassa mahādānaṃ adāsi. Evaṃ sattāhaṃ mahādānaṃ datvā himavantato anagghaṃ lohitacandanaṃ	2490	
PA_atk-s05_11a:2490_7	āharitvā tena lohitacandanena bhagavantaṃ pūjesi. Tadā naṃ dasabalo amaranaraparivuto	2490	
PA_atk-s05_11a:2490_8	dhammakathaṃ kathetvā – “anāgate gotamo nāma buddho bhavissatī”ti byākāsi. Tena vuttaṃ –	2490	
PA_atk-s05_11a:2492	“Ahaṃ tena samayena, jaṭilo uggatāpano;	249	
PA_atk-s05_11a:2493	Antalikkhacaro āsiṃ, pañcābhiññāsu pāragū.	249	
PA_atk-s05_11a:2495	“Tadāpāhaṃ asamasamaṃ, sasaṅghaṃ saparijjanaṃ;	249	
PA_atk-s05_11a:2496	Annapānena tappetvā, candanenābhipūjayiṃ.	249	
PA_atk-s05_11a:2498	“Sopi maṃ tadā byākāsi, nārado lokanāyako;	249	
PA_atk-s05_11a:2499	Aparimeyyito kappe, buddho loke bhavissati.	249	
PA_atk-s05_11a:2501	“Padhānaṃ padahitvāna…pe… hessāma sammukhā imaṃ.	250	
PA_atk-s05_11a:2503	“Tassāpi vacanaṃ sutvā, bhiyyo hāsetva mānasaṃ;	250	
PA_atk-s05_11a:2504	Adhiṭṭhahiṃ vataṃ uggaṃ, dasapāramipūriyā”ti.	250	
PA_atk-s05_11a:2505_0	Tattha tadāpāhanti tadāpi ahaṃ. Asamasamanti asamā nāma atītā buddhā, tehi asamehi	2505	
PA_atk-s05_11a:2505_1	samaṃ tulyaṃ asamasamaṃ. Atha vā asamā visamā, samā avisamā sādhavo, tesu asamasamesu	2505	
PA_atk-s05_11a:2505_2	samo “asamasamasamo”ti vattabbe ekassa samasaddassa lopaṃ katvā vuttanti veditabbaṃ,	2505	
PA_atk-s05_11a:2505_3	asamāvisamasamanti attho. Saparijjananti saupāsakajanaṃ. “Sopi maṃ tadā naramarūnaṃ,	2505	
PA_atk-s05_11a:2505_4	majjhe byākāsi cakkhumā”tipi pāṭho, so uttānatthova. Bhiyyo hāsetva mānasanti uttarimpi	2505	
PA_atk-s05_11a:2505_5	hāsetvā tosetvā hadayaṃ. Adhiṭṭhahiṃ vataṃ ugganti uggaṃ vataṃ adhiṭṭhāsiṃ. “Uttariṃ	2505	
PA_atk-s05_11a:2505_6	vatamadhiṭṭhāsiṃ, dasapāramipūriyā”tipi pāṭho.	2505	
PA_atk-s05_11a:2506_0	Tassa pana bhagavato nāradassa dhaññavatī nāma nagaraṃ ahosi, sudevo nāma khattiyo	2506	
PA_atk-s05_11a:2506_1	pitā, anomā nāma mātā, bhaddasālo ca jitamitto ca dve aggasāvakā, vāseṭṭho nāma upaṭṭhāko,	2506	
PA_atk-s05_11a:2506_2	uttarā ca phaggunī ca dve aggasāvikā, mahāsoṇarukkho bodhi, sarīraṃ aṭṭhāsītihatthubbedhaṃ	2506	
PA_atk-s05_11a:2506_3	ahosi. Tassa sarīrappabhā niccaṃ yojanaṃ pharati, navutivassasahassāni āyu, tassa	2506	
PA_atk-s05_11a:2506_4	pana vijitasenā nāma aggamahesī, nanduttarakumāro nāmassa putto ahosi, vijito vijitāvī	2506	
PA_atk-s05_11a:2506_5	vijitābhirāmoti tayo pāsādā ahesuṃ. So navavassasahassāni agāraṃ ajjhāvasi. So padasāva	2506	
PA_atk-s05_11a:2506_6	mahābhinikkhamanaṃ nikkhamīti. Tena vuttaṃ –	2506	
PA_atk-s05_11a:2508	“Nagaraṃ dhaññavatī nāma, sudevo nāma khattiyo;	250	
PA_atk-s05_11a:2509	Anomā nāma janikā, nāradassa mahesino.	250	
PA_atk-s05_11a:2511	“Bhaddasālo jitamitto, ahesuṃ aggasāvakā;	251	
PA_atk-s05_11a:2512	Vāseṭṭho nāmupaṭṭhāko, nāradassa mahesino.	251	
PA_atk-s05_11a:2514	“Uttarā phaggunī ceva, ahesuṃ aggasāvikā;	251	
PA_atk-s05_11a:2515	Bodhi tassa bhagavato, mahāsoṇoti vuccati.	251	
PA_atk-s05_11a:2517	“Aṭṭhāsītiratanāni, accuggato mahāmuni;	251	
PA_atk-s05_11a:2518	Kañcanagghiyasaṅkāso, dasasahassī virocati.	251	
PA_atk-s05_11a:2520	“Tassa byāmappabhā kāyā, niddhāvati disodisaṃ;	252	
PA_atk-s05_11a:2521	Nirantaraṃ divārattiṃ, yojanaṃ pharate sadā.	252	
PA_atk-s05_11a:2523	“Na keci tena samayena, samantā yojane janā;	252	
PA_atk-s05_11a:2524	Ukkāpadīpe ujjālenti, buddharaṃsīhi otthaṭā.	252	
PA_atk-s05_11a:2526	“Navutivassasahassāni, āyu vijjati tāvade;	252	
PA_atk-s05_11a:2527	Tāvatā tiṭṭhamāno so, tāresi janataṃ bahuṃ.	252	
PA_atk-s05_11a:2529	“Yathā uḷūhi gaganaṃ, vicittaṃ upasobhati;	252	
PA_atk-s05_11a:2530	Tatheva sāsanaṃ tassa, arahantehi sobhati.	253	
PA_atk-s05_11a:2532	“Saṃsārasotaṃ taraṇāya, sesake paṭipannake;	253	
PA_atk-s05_11a:2533	Dhammasetuṃ daḷhaṃ katvā, nibbuto so narāsabho.	253	
PA_atk-s05_11a:2535	“Sopi buddho asamasamo, tepi khīṇāsavā atulatejā;	253	
PA_atk-s05_11a:2536	Sabbaṃ tamantarahitaṃ, nanu rittā sabbasaṅkhārā”ti.	253	
PA_atk-s05_11a:2537_0	Tattha kañcanagghiyasaṅkāsoti vividharatanavicittakañcanamayagghikasadisarūpasobho.	2537	
PA_atk-s05_11a:2537_1	Dasasahassī virocatīti tassa pabhāya dasasahassīpi lokadhātu virocati, virājatīti	2537	
PA_atk-s05_11a:2537_2	attho. Tamevatthaṃ pakāsento bhagavā “tassa byāmappabhā kāyā, niddhāvati disodisa”nti	2537	
PA_atk-s05_11a:2537_3	āha. Tattha byāmappabhā kāyāti byāmappabhā viyāti byāmappabhā, amhākaṃ bhagavato	2537	
PA_atk-s05_11a:2537_4	byāmappabhā viyāti attho.	2537	
PA_atk-s05_11a:2538_0	Na kecīti ettha na-kāro paṭisedhattho, tassa ujjālenti-saddena sambandho daṭṭhabbo.	2538	
PA_atk-s05_11a:2538_1	Ukkāti daṇḍadīpikā. Ukkā vā padīpe vā kecipi janā na ujjālenti na pajjālenti. Kasmāti	2538	
PA_atk-s05_11a:2538_2	ce? Buddhasarīrappabhāya obhāsitattā. Buddharaṃsīhīti buddharasmīhi. Otthaṭāti adhigatā.	2538	
PA_atk-s05_11a:2539_0	Uḷūhīti tārāhi, yathā tārāhi gaganatalaṃ vicittaṃ sobhati, tatheva tassa sāsanaṃ	2539	
PA_atk-s05_11a:2539_1	arahantehi vicittaṃ upasobhatīti attho. Saṃsārasotaṃ taraṇāyāti saṃsārasāgarassa	2539	
PA_atk-s05_11a:2539_2	taraṇatthaṃ. Sesake paṭipannaketi arahante ṭhapetvā kalyāṇaputhujjanehi saddhiṃ sese	2539	
PA_atk-s05_11a:2539_3	sekkhapuggaleti attho. Dhammasetunti maggasetuṃ, sesapuggale saṃsārato tāretuṃ dhammasetuṃ	2539	
PA_atk-s05_11a:2539_4	ṭhapetvā katasabbakicco hutvā parinibbāyīti attho. Sesaṃ heṭṭhā vuttattā sabbattha uttānamevāti.	2539	
PA_atk-s05_11a:2540	Nāradabuddhavaṃsavaṇṇanā niṭṭhitā.	254	
PA_atk-s05_11a:2541	Niṭṭhito navamo buddhavaṃso.	254	
PA_atk-s05_11a:2542	12. Padumuttarabuddhavaṃsavaṇṇanā	254	
PA_atk-s05_11a:2543_0	Nāradabuddhassa sāsanaṃ navutivassasahassāni pavattitvā antaradhāyi. So ca kappo	2543	
PA_atk-s05_11a:2543_1	vinassittha. Tato paraṃ kappānaṃ asaṅkhyeyyaṃ buddhā loke na uppajjiṃsu. Buddhasuñño	2543	
PA_atk-s05_11a:2543_2	vigatabuddhāloko ahosi. Tato kappesu ca asaṅkhyeyyesu vītivattesu ito kappasatasahassamatthake	2543	
PA_atk-s05_11a:2543_3	ekasmiṃ kappe eko vijitamāro ohitabhāro merusāro asaṃsāro sattasāro sabbalokuttaro	2543	
PA_atk-s05_11a:2543_4	padumuttaro nāma buddho loke udapādi. Sopi pāramiyo pūretvā tusitapure nibbattitvā	2543	
PA_atk-s05_11a:2543_5	tato cavitvā haṃsavatīnagare sabbajanānandakarassānandassa nāma rañño aggamahesiyā	2543	
PA_atk-s05_11a:2543_6	uditoditakule jātāya sujātāya deviyā kucchismiṃ paṭisandhiṃ aggahesi. Sā devatāhi	2543	
PA_atk-s05_11a:2543_7	katārakkhā dasannaṃ māsānaṃ accayena haṃsavatuyyāne padumuttarakumāraṃ vijāyi. Paṭisandhiyañcassa	2543	
PA_atk-s05_11a:2543_8	jātiyañca heṭṭhā vuttappakārāni pāṭihāriyāni ahesuṃ.	2543	
PA_atk-s05_11a:2544_0	Tassa kira jātiyaṃ padumavassaṃ vassi. Tenassa nāmaggahaṇadivase ñātakā “padumuttarakumāro”tveva	2544	
PA_atk-s05_11a:2544_1	nāmaṃ akaṃsu. So dasavassasahassāni agāraṃ ajjhāvasi. Naravāhana-yasavāhana-vasavattināmakā	2544	
PA_atk-s05_11a:2544_2	tiṇṇaṃ utūnaṃ anucchavikā tayo cassa pāsādā ahesuṃ. Vasudattādevippamukhānaṃ itthīnaṃ	2544	
PA_atk-s05_11a:2544_3	satasahassāni vīsatisahassāni ca paccupaṭṭhitāni ahesuṃ. So vasudattāya deviyā putte	2544	
PA_atk-s05_11a:2544_4	sabbaguṇānuttare uttarakumāre nāma uppanne cattāri nimittāni disvā – “mahābhinikkhamanaṃ	2544	
PA_atk-s05_11a:2544_5	nikkhamissāmī”ti cintesi. Tassa cintitamatteva vasavattināmako pāsādo kumbhakāracakkaṃ	2544	
PA_atk-s05_11a:2544_6	viya ākāsaṃ abbhuggantvā devavimānamiva puṇṇacando viya ca gaganatalena gantvā bodhirukkhaṃ	2544	
PA_atk-s05_11a:2544_7	majjhekaronto sobhitabuddhavaṃsavaṇṇanāya āgatapāsādo viya bhūmiyaṃ otari.	2544	
PA_atk-s05_11a:2545_0	Mahāpuriso kira tato pāsādato otaritvā arahattaddhajabhūtāni kāsāyāni vatthāni devadattiyāni	2545	
PA_atk-s05_11a:2545_1	pārupitvā tattheva pabbaji. Pāsādo panāgantvā sakaṭṭhāneyeva aṭṭhāsi. Mahāsattena	2545	
PA_atk-s05_11a:2545_2	sahagatāya parisāya ṭhapetvā itthiyo sabbe pabbajiṃsu. Mahāpuriso tehi saha sattāhaṃ	2545	
PA_atk-s05_11a:2545_3	padhānacariyaṃ caritvā visākhapuṇṇamāya ujjeninigame rucānandaseṭṭhidhītāya dinnaṃ	2545	
PA_atk-s05_11a:2545_4	madhupāyāsaṃ paribhuñjitvā sālavane divāvihāraṃ katvā sāyanhasamaye sumittājīvakena	2545	
PA_atk-s05_11a:2545_5	dinnā aṭṭha tiṇamuṭṭhiyo gahetvā salalabodhiṃ upagantvā taṃ padakkhiṇaṃ katvā aṭṭhattiṃsahatthavitthataṃ	2545	
PA_atk-s05_11a:2545_6	tiṇasantharaṃ santharitvā pallaṅkaṃ ābhujitvā caturaṅgavīriyaṃ adhiṭṭhāya samāraṃ	2545	
PA_atk-s05_11a:2545_7	mārabalaṃ vidhamitvā paṭhame yāme pubbenivāsaṃ anussaritvā dutiye yāme dibbacakkhuṃ	2545	
PA_atk-s05_11a:2545_8	visodhetvā tatiye yāme paccayākāraṃ sammasitvā ānāpānacatutthajjhānato vuṭṭhāya pañcasu	2545	
PA_atk-s05_11a:2545_9	khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ	2545	
PA_atk-s05_11a:2545_10	vipassanaṃ vaḍḍhetvā ariyamaggena sakalabuddhaguṇe paṭivijjhitvā sabbabuddhāciṇṇaṃ	25451	
PA_atk-s05_11a:2545_11	“anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tadā kira dasasahassacakkavāḷabbhantaraṃ	25451	
PA_atk-s05_11a:2545_12	sakalampi alaṅkarontaṃ viya padumavassaṃ vassi. Tena vuttaṃ –	25451	
PA_atk-s05_11a:2547	“Nāradassa aparena, sambuddho dvipaduttamo;	254	
PA_atk-s05_11a:2548	Padumuttaro nāma jino, akkhobho sāgarūpamo.	254	
PA_atk-s05_11a:2550	“Maṇḍakappo vā so āsi, yamhi buddho ajāyatha;	255	
PA_atk-s05_11a:2551	Ussannakusalā janatā, tamhi kappe ajāyathā”ti.	255	
PA_atk-s05_11a:2552_0	Tattha sāgarūpamoti sāgarasadisagambhīrabhāvo. Maṇḍakappo vā so āsīti ettha yasmiṃ	2552	
PA_atk-s05_11a:2552_1	kappe dve sammāsambuddhā uppajjanti, ayaṃ maṇḍakappo nāma. Duvidho hi kappo suññakappo	2552	
PA_atk-s05_11a:2552_2	asuññakappo cāti. Tattha suññakappe buddhapaccekabuddhacakkavattino na uppajjanti.	2552	
PA_atk-s05_11a:2552_3	Tasmā guṇavantapuggalasuññattā “suññakappo”ti vuccati.	2552	
PA_atk-s05_11a:2553_0	Asuññakappo pañcavidho – sārakappo maṇḍakappo varakappo sāramaṇḍakappo bhaddakappoti.	2553	
PA_atk-s05_11a:2553_1	Tattha guṇasārarahite kappe guṇasāruppādakassa guṇasārajananassa ekassa sammāsambuddhassa	2553	
PA_atk-s05_11a:2553_2	pātubhāvena “sārakappo”ti vuccati. Yasmiṃ pana kappe dve lokanāyakā uppajjanti, so	2553	
PA_atk-s05_11a:2553_3	“maṇḍakappo”ti vuccati. Yasmiṃ kappe tayo buddhā uppajjanti, tesu paṭhamo dutiyaṃ	2553	
PA_atk-s05_11a:2553_4	byākaroti, dutiyo tatiyanti, tattha manussā pamuditahadayā attanā patthitapaṇidhānavasena	2553	
PA_atk-s05_11a:2553_5	varayanti. Tasmā “varakappo”ti vuccati. Yattha pana kappe cattāro buddhā uppajjanti,	2553	
PA_atk-s05_11a:2553_6	so purimakappato visiṭṭhatarattā sāratarattā “sāramaṇḍakappo”ti vuccati. Yasmiṃ kappe	2553	
PA_atk-s05_11a:2553_7	pañca buddhā uppajjanti, so “bhaddakappo”ti vuccati. So pana atidullabho. Tasmiṃ	2553	
PA_atk-s05_11a:2553_8	pana kappe yebhuyyena sattā kalyāṇasukhabahulā honti. Yebhuyyena tihetukā kilesakkhayaṃ	2553	
PA_atk-s05_11a:2553_9	karonti, duhetukā sugatigāmino honti, ahetukā hetuṃ paṭilabhanti. Tasmā so kappo	2553	
PA_atk-s05_11a:2553_10	“bhaddakappo”ti vuccati. Tena vuttaṃ – “asuññakappo pañcavidho”tiādi. Vuttañhetaṃ porāṇehi –	25531	
PA_atk-s05_11a:2554	“Eko buddho sārakappe, maṇḍakappe jinā duve;	255	
PA_atk-s05_11a:2555	Varakappe tayo buddhā, sāramaṇḍe caturo buddhā;	255	
PA_atk-s05_11a:2556	Pañca buddhā bhaddakappe, tato natthādhikā jinā”ti.	255	
PA_atk-s05_11a:2557_0	Yasmiṃ pana kappe padumuttaradasabalo uppajji, so sārakappopi samāno guṇasampattiyā	2557	
PA_atk-s05_11a:2557_1	maṇḍakappasadisattā “maṇḍakappo”ti vutto. Opammatthe vā-saddo daṭṭhabbo. Ussannakusalāti	2557	
PA_atk-s05_11a:2557_2	upacitapuññā. Janatāti janasamūho.	2557	
PA_atk-s05_11a:2558_0	Padumuttaro pana parisuttaro bhagavā sattāhaṃ bodhipallaṅke vītināmetvā – “pathaviyaṃ	2558	
PA_atk-s05_11a:2558_1	pādaṃ nikkhipissāmī”ti dakkhiṇaṃ pādaṃ abhinīhari. Atha pathaviṃ bhinditvā vimalakomalakesarakaṇṇikāni	2558	
PA_atk-s05_11a:2558_2	jalajāmalāvikalavipulapalāsāni thalajāni jalajāni uṭṭhahiṃsu. Tesaṃ kira dhurapattāni	2558	
PA_atk-s05_11a:2558_3	navutihatthāni kesarāni tiṃsahatthāni kaṇṇikā dvādasahatthā ekekassa navaghaṭappamāṇā	2558	
PA_atk-s05_11a:2558_4	reṇavo ahesuṃ. Satthā pana ubbedhato aṭṭhapaṇṇāsahattho ahosi. Tassa ubhinnaṃ bāhānamantaraṃ	2558	
PA_atk-s05_11a:2558_5	aṭṭhārasahatthaṃ nalāṭaṃ pañcahatthaṃ hatthapādā ekādasahatthā ahesuṃ. Tassa ekādasahatthena	2558	
PA_atk-s05_11a:2558_6	pādena dvādasahatthāya kaṇṇikāya akkantamattāya navaghaṭappamāṇā reṇavo uṭṭhahitvā	2558	
PA_atk-s05_11a:2558_7	aṭṭhapaṇṇāsahatthaṃ sarīrappadesaṃ uggantvā manosilācuṇṇavicuṇṇitaṃ viya katvā paccottharanti.	2558	
PA_atk-s05_11a:2558_8	Tadupādāya satthā padumuttarotveva loke paññāyitthāti saṃyuttabhāṇakā vadanti.	2558	
PA_atk-s05_11a:2559_0	Atha sabbalokuttaro padumuttaro bhagavā brahmāyācanaṃ sampaṭicchitvā dhammadesanāya	2559	
PA_atk-s05_11a:2559_1	bhājanabhūte satte olokento mithilanagare devalaṃ sujātañcāti dve rājaputte upanissayasampanne	2559	
PA_atk-s05_11a:2559_2	disvā taṅkhaṇaññeva anilapathena gantvā mithiluyyāne otaritvā uyyānapālena dvepi	2559	
PA_atk-s05_11a:2559_3	rājakumāre pakkosāpesi. Tepi ca “amhākaṃ pitucchāputto padumuttarakumāro pabbajitvā	2559	
PA_atk-s05_11a:2559_4	sammāsambodhiṃ pāpuṇitvā amhākaṃ nagaraṃ sampatto, handa naṃ mayaṃ dassanāya upasaṅkamissāmā”ti	2559	
PA_atk-s05_11a:2559_5	saparivārā padumuttaraṃ bhagavantaṃ upasaṅkamitvā parivāretvā nisīdiṃsu. Tadā dasabalo	2559	
PA_atk-s05_11a:2559_6	tehi parivuto tārāgaṇaparivuto puṇṇacando viya virocamāno tattha dhammacakkaṃ pavattesi,	2559	
PA_atk-s05_11a:2559_7	tadā koṭisatasahassānaṃ paṭhamo dhammābhisamayo ahosi. Tena vuttaṃ –	2559	
PA_atk-s05_11a:2561	“Padumuttarassa bhagavato, paṭhame dhammadesane;	256	
PA_atk-s05_11a:2562	Koṭisatasahassānaṃ, dhammābhisamayo ahū”ti.	256	
PA_atk-s05_11a:2563_0	Athāparena samayena saradatāpasasamāgame mahājanaṃ nirayasantāpena santāpetvā dhammaṃ	2563	
PA_atk-s05_11a:2563_1	desento sattatiṃsasatasahassasaṅkhe sattakāye dhammāmataṃ pāyesi, so dutiyo dhammābhisamayo	2563	
PA_atk-s05_11a:2563_2	ahosi. Tena vuttaṃ –	2563	
PA_atk-s05_11a:2565	“Tato parampi vassante, tappayante ca pāṇino;	256	
PA_atk-s05_11a:2566	Sattattiṃsasatasahassānaṃ, dutiyābhisamayo ahū”ti.	256	
PA_atk-s05_11a:2567_0	Yadā pana ānandamahārājā vīsatiyā purisasahassehi vīsatiyā amaccehi ca saddhiṃ padumuttarassa	2567	
PA_atk-s05_11a:2567_1	sammāsambuddhassa santike mithilanagare pāturahosi. Padumuttaro ca bhagavā te sabbe	2567	
PA_atk-s05_11a:2567_2	ehibhikkhupabbajjāya pabbājetvā tehi parivuto gantvā pitusaṅgahaṃ kurumāno haṃsavatiyā	2567	
PA_atk-s05_11a:2567_3	rājadhāniyā vasati. Tattha so amhākaṃ bhagavā viya kapilapure gaganatale ratanacaṅkame	2567	
PA_atk-s05_11a:2567_4	caṅkamanto buddhavaṃsaṃ kathesi, tadā paññāsasatasahassānaṃ tatiyo dhammābhisamayo	2567	
PA_atk-s05_11a:2567_5	ahosi. Tena vuttaṃ –	2567	
PA_atk-s05_11a:2569	“Yamhi kāle mahāvīro, ānandaṃ upasaṅkami;	256	
PA_atk-s05_11a:2570	Pitusantikaṃ upagantvā, āhanī amatadundubhiṃ.	257	
PA_atk-s05_11a:2572	“Āhate amatabherimhi, vassante dhammavuṭṭhiyā;	257	
PA_atk-s05_11a:2573	Paññāsasatasahassānaṃ, tatiyābhisamayo ahū”ti.	257	
PA_atk-s05_11a:2574_0	Tattha ānandaṃ upasaṅkamīti pitaraṃ ānandarājānaṃ sandhāya vuttaṃ. Āhanīti abhihani.	2574	
PA_atk-s05_11a:2574_1	Āhateti āhatāya. Amatabherimhīti amatabheriyā, liṅgavipallāso daṭṭhabbo. “Āsevite”tipi	2574	
PA_atk-s05_11a:2574_2	pāṭho, tassa āsevitāyāti attho. Vassante dhammavuṭṭhiyāti dhammavassaṃ vassanteti	2574	
PA_atk-s05_11a:2574_3	attho. Idāni abhisamayakaraṇūpāyaṃ dassento –	2574	
PA_atk-s05_11a:2576	“Ovādako viññāpako, tārako sabbapāṇinaṃ;	257	
PA_atk-s05_11a:2577	Desanākusalo buddho, tāresi janataṃ bahu”nti. – āha;	257	
PA_atk-s05_11a:2578	Tattha ovādakoti saraṇasīladhutaṅgasamādānaguṇānisaṃsavaṇṇanāya ovadatīti ovādako. Viññāpakoti catusaccaṃ viññāpetīti viññāpako, bodhako. Tārakoti caturoghatārako.	257	
PA_atk-s05_11a:2579	Yadā pana satthā mithilanagare mithiluyyāne koṭisatasahassabhikkhugaṇamajjhe māghapuṇṇamāya puṇṇacandasadisavadano pātimokkhaṃ uddisi, so paṭhamo sannipāto ahosi. Tena vuttaṃ –	257	
PA_atk-s05_11a:2581	“Sannipātā tayo āsuṃ, padumuttarassa satthuno;	258	
PA_atk-s05_11a:2582	Koṭisatasahassānaṃ, paṭhamo āsi samāgamo”ti.	258	
PA_atk-s05_11a:2583_0	Yadā pana bhagavā vebhārapabbatakūṭe vassāvāsaṃ vasitvā pabbatasandassanatthaṃ āgatassa	2583	
PA_atk-s05_11a:2583_1	mahājanassa dhammaṃ desetvā navutikoṭisahassāni ehibhikkhubhāvena pabbājetvā tehi	2583	
PA_atk-s05_11a:2583_2	parivuto pātimokkhaṃ uddisi, so dutiyo sannipāto ahosi. Tena vuttaṃ –	2583	
PA_atk-s05_11a:2585	“Yadā buddho asamasamo, vasi vebhārapabbate;	258	
PA_atk-s05_11a:2586	Navutikoṭisahassānaṃ, dutiyo āsi samāgamo”ti.	258	
PA_atk-s05_11a:2587	Puna bhagavati guṇavati tilokanāthe mahājanassa bandhanamokkhaṃ kurumāne janapadacārikaṃ caramāne asītikoṭisahassānaṃ bhikkhūnaṃ sannipāto ahosi. Tena vuttaṃ –	258	
PA_atk-s05_11a:2589	“Puna cārikaṃ pakkante, gāmanigamaraṭṭhato;	258	
PA_atk-s05_11a:2590	Asītikoṭisahassānaṃ, tatiyo āsi samāgamo”ti.	259	
PA_atk-s05_11a:2591	Tattha gāmanigamaraṭṭhatoti gāmanigamaraṭṭhehi. Ayameva vā pāṭho, tassa gāmanigamaraṭṭhehi nikkhamitvā pabbajitānanti attho.	259	
PA_atk-s05_11a:2592_0	Tadā amhākaṃ bodhisatto anekadhanakoṭiko jaṭilo nāma mahāraṭṭhiko hutvā buddhappamukhassa	2592	
PA_atk-s05_11a:2592_1	saṅghassa sacīvaraṃ varadānamadāsi. Sopi taṃ bhattānumodanāvasāne “anāgate kappasatasahassamatthake	2592	
PA_atk-s05_11a:2592_2	gotamo nāma buddho bhavissatī”ti byākāsi. Tena vuttaṃ –	2592	
PA_atk-s05_11a:2594	“Ahaṃ tena samayena, jaṭilo nāma raṭṭhiko;	259	
PA_atk-s05_11a:2595	Sambuddhappamukhaṃ saṅghaṃ, sabhattaṃ dussamadāsahaṃ.	259	
PA_atk-s05_11a:2597	“Sopi maṃ buddho byākāsi, saṅghamajjhe nisīdiya;	259	
PA_atk-s05_11a:2598	Satasahasse ito kappe, ayaṃ buddho bhavissati.	259	
PA_atk-s05_11a:2600	“Padhānaṃ padahitvāna…pe… hessāma sammukhā imaṃ.	260	
PA_atk-s05_11a:2602	“Tassāpi vacanaṃ sutvā, uttariṃ vatamadhiṭṭhahiṃ;	260	
PA_atk-s05_11a:2603	Akāsiṃ uggadaḷhaṃ dhitiṃ, dasapāramipūriyā”ti.	260	
PA_atk-s05_11a:2604_0	Tattha sambuddhappamukhaṃ saṅghanti buddhappamukhassa saṅghassa, sāmiatthe upayogavacanaṃ.	2604	
PA_atk-s05_11a:2604_1	Sabhattaṃ dussamadāsahanti sacīvaraṃ bhattaṃ adāsiṃ ahanti attho. Uggadaḷahanti atidaḷhaṃ.	2604	
PA_atk-s05_11a:2604_2	Dhitinti vīriyaṃ akāsinti attho.	2604	
PA_atk-s05_11a:2605	Padumuttarassa pana bhagavato kāle titthiyā nāma nāhesuṃ. Sabbe devamanussā buddhameva saraṇamagamaṃsu. Tena vuttaṃ –	260	
PA_atk-s05_11a:2607	“Byāhatā titthiyā sabbe, vimanā dummanā tadā;	260	
PA_atk-s05_11a:2608	Na tesaṃ keci paricaranti, raṭṭhato nicchubhanti te.	260	
PA_atk-s05_11a:2610	“Sabbe tattha samāgantvā, upagañchuṃ buddhasantike;	261	
PA_atk-s05_11a:2611	Tuvaṃ nātho mahāvīra, saraṇaṃ hohi cakkhuma.	261	
PA_atk-s05_11a:2613	“Anukampako kāruṇiko, hitesī sabbapāṇinaṃ;	261	
PA_atk-s05_11a:2614	Sampatte titthiye sabbe, pañcasīle patiṭṭhahi.	261	
PA_atk-s05_11a:2616	“Evaṃ nirākulaṃ āsi, suññakaṃ titthiyehi taṃ;	261	
PA_atk-s05_11a:2617	Vicittaṃ arahantehi, vasībhūtehi tādihī”ti.	261	
PA_atk-s05_11a:2618_0	Tattha byāhatāti vihatamānadappā. Titthiyāti ettha titthaṃ veditabbaṃ, titthakaro	2618	
PA_atk-s05_11a:2618_1	veditabbo, titthiyā veditabbā. Tattha sassatādidiṭṭhivasena taranti etthāti titthaṃ,	2618	
PA_atk-s05_11a:2618_2	laddhi. Tassā laddhiyā uppādako titthakaro, titthe bhavā titthiyāti. Padumuttarassa	2618	
PA_atk-s05_11a:2618_3	kira bhagavato kāle titthiyā nāhesuṃ. Ye pana santi, tepi īdisā ahesunti dassanatthaṃ	2618	
PA_atk-s05_11a:2618_4	“byāhatā titthiyā”tiādi vuttanti veditabbaṃ. Vimanāti virūpamānasā. Dummanāti tasseva	2618	
PA_atk-s05_11a:2618_5	vevacanaṃ. Na tesaṃ keci paricarantīti tesaṃ aññatitthiyānaṃ kecipi purisā parikammaṃ	2618	
PA_atk-s05_11a:2618_6	na karonti, na bhikkhaṃ denti, na sakkaronti, na garuṃ karonti, na mānenti, na pūjenti,	2618	
PA_atk-s05_11a:2618_7	na āsanā vuṭṭhahanti, na añjalikammaṃ karontīti attho. Raṭṭhatoti sakalaraṭṭhatopi.	2618	
PA_atk-s05_11a:2618_8	Nicchubhantīti nīharanti, ussādenti tesaṃ nivāsaṃ na dentīti attho. Teti titthiyā.	2618	
PA_atk-s05_11a:2619_0	Upagañchuṃ buddhasantiketi evaṃ tehi raṭṭhavāsīhi manussehi ussādiyamānā sabbepi	2619	
PA_atk-s05_11a:2619_1	aññatitthiyā samāgantvā padumuttaradasabalameva saraṇamagamaṃsu. “Tvaṃ amhākaṃ satthā	2619	
PA_atk-s05_11a:2619_2	nātho gati parāyanaṃ saraṇa”nti evaṃ vatvā saraṇamagamaṃsūti attho. Anukampatīti	2619	
PA_atk-s05_11a:2619_3	anukampako. Karuṇāya caratīti kāruṇiko. Sampatteti samāgate saraṇamupagate titthiye.	2619	
PA_atk-s05_11a:2619_4	Pañcasīle patiṭṭhahīti pañcasu sīlesu patiṭṭhāpesīti attho. Nirākulanti anākulaṃ,	2619	
PA_atk-s05_11a:2619_5	aññehi laddhikehi asammissanti attho. Suññakanti suññaṃ rittaṃ tehi titthiyehi. Tanti	2619	
PA_atk-s05_11a:2619_6	taṃ bhagavato sāsananti vacanaseso daṭṭhabbo. Vicittanti vicittavicittaṃ. Vasībhūtehīti vasībhāvappattehi.	2619	
PA_atk-s05_11a:2620_0	Tassa pana padumuttarassa bhagavato haṃsavatī nāma nagaraṃ ahosi. Pitā panassa ānando	2620	
PA_atk-s05_11a:2620_1	nāma khattiyo, mātā sujātā nāma devī, devalo ca sujāto ca dve aggasāvakā, sumano	2620	
PA_atk-s05_11a:2620_2	nāmupaṭṭhāko, amitā ca asamā ca dve aggasāvikā, salalarukkho bodhi, sarīraṃ aṭṭhapaṇṇāsahatthubbedhaṃ	2620	
PA_atk-s05_11a:2620_3	ahosi, sarīrappabhā cassa samantā dvādasa yojanāni gaṇhi, vassasatasahassaṃ āyu ahosi,	2620	
PA_atk-s05_11a:2620_4	vasudattā nāma aggamahesī, uttaro nāma putto ahosi. Padumuttaro pana bhagavā paramābhirāme	2620	
PA_atk-s05_11a:2620_5	nandārāme kira parinibbuto. Dhātuyo panassa na vikiriṃsu. Sakalajambudīpavāsino manussā	2620	
PA_atk-s05_11a:2620_6	samāgamma dvādasayojanubbedhaṃ sattaratanamayaṃ cetiyamakaṃsu. Tena vuttaṃ –	2620	
PA_atk-s05_11a:2622	“Nagaraṃ haṃsavatī nāma, ānando nāma khattiyo;	262	
PA_atk-s05_11a:2623	Sujātā nāma janikā, padumuttarassa satthuno.	262	
PA_atk-s05_11a:2625	“Devalo ca sujāto ca, ahesuṃ aggasāvakā;	262	
PA_atk-s05_11a:2626	Sumano nāmupaṭṭhāko, padumuttarassa mahesino.	262	
PA_atk-s05_11a:2628	“Amitā ca asamā ca, ahesuṃ aggasāvikā;	262	
PA_atk-s05_11a:2629	Bodhi tassa bhagavato, salaloti pavuccati.	262	
PA_atk-s05_11a:2631	“Aṭṭhapaṇṇāsaratanaṃ, accuggato mahāmuni;	263	
PA_atk-s05_11a:2632	Kañcanagghiyasaṅkāso, dvattiṃsavaralakkhaṇo.	263	
PA_atk-s05_11a:2634	“Kuṭṭā kavāṭā bhittī ca, rukkhā nagasiluccayā;	263	
PA_atk-s05_11a:2635	Na tassāvaraṇaṃ atthi, samantā dvādasayojane.	263	
PA_atk-s05_11a:2637	“Vassasatasahassāni, āyu vijjati tāvade;	263	
PA_atk-s05_11a:2638	Tāvatā tiṭṭhamāno so, tāresi janataṃ bahuṃ.	263	
PA_atk-s05_11a:2640	“Santāretvā bahujanaṃ, chinditvā sabbasaṃsayaṃ;	264	
PA_atk-s05_11a:2641	Jalitvā aggikkhandhova, nibbuto so sasāvako”ti.	264	
PA_atk-s05_11a:2642_0	Tattha nagasiluccayāti nagasaṅkhātā siluccayā. Āvaraṇanti paṭicchādanaṃ tirokaraṇaṃ.	2642	
PA_atk-s05_11a:2642_1	Dvādasayojaneti samantato dvādasayojane ṭhāne bhagavato sarīrappabhā pharitvā rattindivaṃ	2642	
PA_atk-s05_11a:2642_2	tiṭṭhatīti attho. Sesagāthāsu sabbattha pākaṭamevāti.	2642	
PA_atk-s05_11a:2643	Ito paṭṭhāya pāramipūraṇādipunappunāgatamatthaṃ saṅkhipitvā visesatthameva vatvā gamissāma. Yadi pana vuttameva punappunaṃ vakkhāma, kadā antaṃ gamissati ayaṃ saṃvaṇṇanāti.	264	
PA_atk-s05_11a:2644	Padumuttarabuddhavaṃsavaṇṇanā niṭṭhitā.	264	
PA_atk-s05_11a:2645	Niṭṭhito dasamo buddhavaṃso.	264	
PA_atk-s05_11a:2646	13. Sumedhabuddhavaṃsavaṇṇanā	264	
PA_atk-s05_11a:2647_0	Padumuttare pana sammāsambuddhe parinibbute sāsanepissa antarahite sattatikappasahassāni	2647	
PA_atk-s05_11a:2647_1	buddhā nuppajjiṃsu, buddhasuññāni ahesuṃ. Ito paṭṭhāya tiṃsakappasahassānaṃ matthake	2647	
PA_atk-s05_11a:2647_2	ekasmiṃ kappe sumedho sujāto cāti dve sammāsambuddhā nibbattiṃsu. Tattha adhigatamedho	2647	
PA_atk-s05_11a:2647_3	sumedho nāma bodhisatto pāramiyo pūretvā tusitapure nibbattitvā tato cavitvā sudassananagare	2647	
PA_atk-s05_11a:2647_4	sudattassa nāma rañño aggamahesiyā sudattāya nāma deviyā kucchismiṃ paṭisandhiṃ gahetvā	2647	
PA_atk-s05_11a:2647_5	dasannaṃ māsānaṃ accayena sudassanuyyāne taruṇadivasakaro viya saliladharavivaragato	2647	
PA_atk-s05_11a:2647_6	mātukucchito nikkhami. So navavassasahassāni agāraṃ ajjhāvasi. Tassa kira sucandana-kañcana-sirivaḍḍhananāmakā	2647	
PA_atk-s05_11a:2647_7	tayo pāsādā ahesuṃ. Sumanamahādevippamukhāni aṭṭhacattālīsaitthisahassāni paccupaṭṭhitāni ahesuṃ.	2647	
PA_atk-s05_11a:2648_0	So cattāri nimittāni disvā sumanadeviyā punabbasumitte nāma putte jāte hatthiyānena	2648	
PA_atk-s05_11a:2648_1	mahābhinikkhamanaṃ nikkhamitvā pabbaji. Manussānañca koṭisatamanupabbaji. So tehi	2648	
PA_atk-s05_11a:2648_2	parivuto aḍḍhamāsaṃ padhānacariyaṃ caritvā visākhapuṇṇamāya nakulanigame nakulaseṭṭhidhītāya	2648	
PA_atk-s05_11a:2648_3	dinnaṃ madhupāyāsaṃ paribhuñjitvā sālavane divāvihāraṃ vītināmetvā sirivaḍḍhājīvakena	2648	
PA_atk-s05_11a:2648_4	dinnā aṭṭha tiṇamuṭṭhiyo gahetvā nīpabodhimūle vīsatihatthavitthataṃ tiṇasantharaṃ	2648	
PA_atk-s05_11a:2648_5	santharitvā samāraṃ mārabalaṃ vidhamitvā abhisambodhiṃ pāpuṇitvā “anekajātisaṃsāraṃ…pe…	2648	
PA_atk-s05_11a:2648_6	taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā	2648	
PA_atk-s05_11a:2648_7	aṭṭhame sattāhe brahmuno dhammadesanāyācanaṃ sampaṭicchitvā bhabbapuggale olokento	2648	
PA_atk-s05_11a:2648_8	attano kaniṭṭhabhātikaṃ saraṇakumārañca sabbakāmikumārañca attanā saddhiṃ pabbajitānaṃ	2648	
PA_atk-s05_11a:2648_9	bhikkhūnañca koṭisataṃ catusaccadhammapaṭivedhasamatthe disvā ākāsena gantvā sudassananagarasamīpe	2648	
PA_atk-s05_11a:2648_10	sudassanuyyāne otaritvā uyyānapālena attano bhātike pakkosāpetvā tesaṃ parivārānaṃ	26481	
PA_atk-s05_11a:2648_11	majjhe dhammacakkaṃ pavattesi. Tadā koṭisatasahassānaṃ dhammābhisamayo ahosi, ayaṃ	26481	
PA_atk-s05_11a:2648_12	paṭhamo abhisamayo. Tena vuttaṃ –	26481	
PA_atk-s05_11a:2650	“Padumuttarassa aparena, sumedho nāma nāyako;	265	
PA_atk-s05_11a:2651	Durāsado uggatejo, sabbalokuttamo muni.	265	
PA_atk-s05_11a:2653	“Pasannanetto sumukho, brahā uju patāpavā;	265	
PA_atk-s05_11a:2654	Hitesī sabbasattānaṃ, bahū mocesi bandhanā.	265	
PA_atk-s05_11a:2656	“Yadā buddho pāpuṇitvā, kevalaṃ bodhimuttamaṃ;	265	
PA_atk-s05_11a:2657	Sudassanamhi nagare, dhammacakkaṃ pavattayi.	265	
PA_atk-s05_11a:2659	“Tassābhisamayā tīṇi, ahesuṃ dhammadesane;	265	
PA_atk-s05_11a:2660	Koṭisatasahassānaṃ, paṭhamābhisamayo ahū”ti.	266	
PA_atk-s05_11a:2661_0	Tattha uggatejoti uggatatejo. Pasannanettoti suṭṭhu pasannanayano, dhovitvā majjitvā	2661	
PA_atk-s05_11a:2661_1	ṭhapitamaṇiguḷikā viya pasannāni nettāni honti. Tasmā so “pasannanetto”ti vutto.	2661	
PA_atk-s05_11a:2661_2	Mudusiniddhanīlavimalasukhumapakhumācitasuppasannanayanoti attho. “Suppasannapañcanayano”tipi	2661	
PA_atk-s05_11a:2661_3	vattuṃ vaṭṭati. Sumukhoti paripuṇṇasaradasamayacandasadisavadano. Brahāti aṭṭhāsītihatthappamāṇasarīrattā	2661	
PA_atk-s05_11a:2661_4	brahā mahanto, aññehi asādhāraṇasarīrappamāṇoti attho. Ujūti brahmujugatto ujumeva	2661	
PA_atk-s05_11a:2661_5	uggatasarīro devanagare samussitasuvaṇṇatoraṇasadisavarasarīroti attho. Patāpavāti	2661	
PA_atk-s05_11a:2661_6	vijjotamānasarīro. Hitesīti hitagavesī. Abhisamayā tīṇīti abhisamayā tayo, liṅgavipallāso katoti.	2661	
PA_atk-s05_11a:2662_0	Yadā pana bhagavā kumbhakaṇṇasadisānubhāvaṃ kumbhakaṇṇaṃ nāma manussabhakkhaṃ yakkhaṃ	2662	
PA_atk-s05_11a:2662_1	mahāaṭavimukhe sandissamānaghorasarīraṃ vattaniaṭavisañcāraṃ pacchinditvā pavattamānaṃ	2662	
PA_atk-s05_11a:2662_2	paccūsasamaye mahākaruṇāsamāpattiṃ samāpajjitvā tato vuṭṭhāya lokaṃ olokento disvā	2662	
PA_atk-s05_11a:2662_3	ekakova asahāyo tassa yakkhassa bhavanaṃ gantvā anto pavisitvā paññatte sirisayane	2662	
PA_atk-s05_11a:2662_4	nisīdi. Atha kho so yakkho makkhaṃ asahamāno daṇḍāhato ghoraviso āsiviso viya saṃkuddho	2662	
PA_atk-s05_11a:2662_5	dasabalaṃ bhiṃsāpetukāmo attano attabhāvaṃ ghorataraṃ katvā pabbatasadisaṃ sīsaṃ	2662	
PA_atk-s05_11a:2662_6	katvā sūriyamaṇḍalasadisāni akkhīni nimminitvā naṅgalasīsasadisātidīghavipulatikhiṇadāṭhāyo	2662	
PA_atk-s05_11a:2662_7	katvā olambanīlavipulavisamodaro tālakkhandhasadisabāhucipiṭakavirūpavaṅkanāso pabbatabilasadisavipularattamukho	2662	
PA_atk-s05_11a:2662_8	thūlapiṅgalakharapharusakeso atibhayānakadassano hutvā āgantvā sumedhassa bhagavato	2662	
PA_atk-s05_11a:2662_9	purato ṭhatvā padhūpāyanto pajjalanto pāsāṇapabbataggijāla-salila-kaddama-chārikāyudhaṅgāra-vālukappakārā	2662	
PA_atk-s05_11a:2662_10	navavidhā vassavuṭṭhiyo vassetvāpi bhagavato lomaggamattampi cāletuṃ asakkonto “bhagavantaṃ	26621	
PA_atk-s05_11a:2662_11	pañhaṃ pucchitvā māressāmī”ti āḷavako viya pañhaṃ pucchi. Ayaṃ bhagavā pañhābyākaraṇena	26621	
PA_atk-s05_11a:2662_12	taṃ yakkhaṃ vinayamupanesi. Tato dutiyadivase kirassa raṭṭhavāsino manussā sakaṭabharitena	26621	
PA_atk-s05_11a:2662_13	bhattena saha rājakumāraṃ āharitvā yakkhassa adaṃsu. Atha yakkho rājakumāraṃ buddhassa	26621	
PA_atk-s05_11a:2662_14	adāsi. Aṭavidvāre ṭhitamanussā bhagavantaṃ upasaṅkamiṃsu. Tadā tasmiṃ samāgame dasabalo	26621	
PA_atk-s05_11a:2662_15	yakkhassa manonukūlaṃ dhammaṃ desento. Navutikoṭisahassānaṃ pāṇīnaṃ dhammacakkhuṃ	26621	
PA_atk-s05_11a:2662_16	uppādesi, so dutiyo dhammābhisamayo ahosi. Tena vuttaṃ –	26621	
PA_atk-s05_11a:2664	“Punāparaṃ kumbhakaṇṇaṃ, yakkhaṃ so damayī jino;	266	
PA_atk-s05_11a:2665	Navutikoṭisahassānaṃ, dutiyābhisamayo ahū”ti.	266	
PA_atk-s05_11a:2666	Yadā pana upakārinagare sirinandanuyyāne cattāri saccāni pakāsayi, tadā asītikoṭisatasahassānaṃ tatiyo dhammābhisamayo ahosi. Tena vuttaṃ –	266	
PA_atk-s05_11a:2668	“Punāparaṃ amitayaso, catusaccaṃ pakāsayi;	266	
PA_atk-s05_11a:2669	Asītikoṭisahassānaṃ, tatiyābhisamayo ahū”ti.	266	
PA_atk-s05_11a:2670_0	Sumedhassāpi bhagavato tayo sāvakasannipātā ahesuṃ. Paṭhamasannipāte sudassananagare	2670	
PA_atk-s05_11a:2670_1	koṭisatakhīṇāsavā ahesuṃ. Puna devakūṭe pabbate kathinatthate dutiye navutikoṭiyo.	2670	
PA_atk-s05_11a:2670_2	Puna tatiye bhagavati cārikaṃ caramāne asītikoṭiyo ahesuṃ. Tena vuttaṃ –	2670	
PA_atk-s05_11a:2672	“Sannipātā tayo āsuṃ, sumedhassa mahesino;	267	
PA_atk-s05_11a:2673	Khīṇāsavānaṃ vimalānaṃ, santacittāna tādinaṃ.	267	
PA_atk-s05_11a:2675	“Sudassanaṃ nāma nagaraṃ, upagañchi jino yadā;	267	
PA_atk-s05_11a:2676	Tadā khīṇāsavā bhikkhū, samiṃsu satakoṭiyo.	267	
PA_atk-s05_11a:2678	“Punāparaṃ devakūṭe, bhikkhūnaṃ kathinatthate;	267	
PA_atk-s05_11a:2679	Tadā navutikoṭīnaṃ, dutiyo āsi samāgamo.	267	
PA_atk-s05_11a:2681	“Punāparaṃ dasabalo, yadā carati cārikaṃ;	268	
PA_atk-s05_11a:2682	Tadā asītikoṭīnaṃ, tatiyo āsi samāgamo”ti.	268	
PA_atk-s05_11a:2683_0	Tadā amhākaṃ bodhisatto uttaro nāma sabbajanuttaro māṇavo hutvā nidahitvā ṭhapitaṃyeva	2683	
PA_atk-s05_11a:2683_1	asītikoṭidhanaṃ vissajjetvā buddhappamukhassa saṅghassa mahādānaṃ datvā tadā dasabalassa	2683	
PA_atk-s05_11a:2683_2	dhammaṃ sutvā saraṇesu patiṭṭhāya nikkhamitvā pabbaji. Sopi naṃ satthā bhojanānumodanaṃ	2683	
PA_atk-s05_11a:2683_3	karonto – “anāgate gotamo nāma buddho bhavissatī”ti byākāsi. Tena vuttaṃ –	2683	
PA_atk-s05_11a:2685	“Ahaṃ tena samayena, uttaro nāma māṇavo;	268	
PA_atk-s05_11a:2686	Asītikoṭiyo mayhaṃ, ghare sannicitaṃ dhanaṃ.	268	
PA_atk-s05_11a:2688	“Kevalaṃ sabbaṃ datvāna, sasaṅghe lokanāyake;	268	
PA_atk-s05_11a:2689	Saraṇaṃ tassūpagañchiṃ, pabbajjañcābhirocayiṃ.	268	
PA_atk-s05_11a:2691	“Sopi maṃ buddho byākāsi, karonto anumodanaṃ;	269	
PA_atk-s05_11a:2692	Tiṃsakappasahassamhi, ayaṃ buddho bhavissati.	269	
PA_atk-s05_11a:2694	“Padhānaṃ padahitvāna…pe… hessāma sammukhā imaṃ”.	269	
PA_atk-s05_11a:2695	Byākaraṇagāthā vitthāretabbā.	269	
PA_atk-s05_11a:2697	“Tassāpi vacanaṃ sutvā, bhiyyo cittaṃ pasādayiṃ;	269	
PA_atk-s05_11a:2698	Uttariṃ vatamadhiṭṭhāsiṃ, dasapāramipūriyā.	269	
PA_atk-s05_11a:2700	“Suttantaṃ vinayaṃ cāpi, navaṅgaṃ satthusāsanaṃ;	270	
PA_atk-s05_11a:2701	Sabbaṃ pariyāpuṇitvāna, sobhayiṃ jinasāsanaṃ.	270	
PA_atk-s05_11a:2703	“Tatthappamatto viharanto, nisajjaṭṭhānacaṅkame;	270	
PA_atk-s05_11a:2704	Abhiññāpāramiṃ gantvā, brahmalokamagañchaha”nti.	270	
PA_atk-s05_11a:2705_0	Tattha sannicitanti nidahitaṃ nidhānavasena. Kevalanti sakalanti attho. Sabbanti	2705	
PA_atk-s05_11a:2705_1	asesato datvā. Sasaṅgheti sasaṅghassa. Tassūpagañchinti taṃ upagañchiṃ, upayogatthe	2705	
PA_atk-s05_11a:2705_2	sāmivacanaṃ. Abhirocayinti pabbajiṃ. Tiṃsakappasahassamhīti tiṃsakappasahassesu atikkantesūti attho.	2705	
PA_atk-s05_11a:2706_0	Tassa pana sumedhassa bhagavato sudassanaṃ nāma nagaraṃ ahosi, sudatto nāma rājā	2706	
PA_atk-s05_11a:2706_1	pitā, mātā sudattā nāma, saraṇo ca sabbakāmo ca dve aggasāvakā, sāgaro nāmupaṭṭhāko,	2706	
PA_atk-s05_11a:2706_2	rāmā ca surāmā ca dve aggasāvikā, mahānīparukkho bodhi, sarīraṃ aṭṭhāsītihatthubbedhaṃ	2706	
PA_atk-s05_11a:2706_3	ahosi, āyu navutivassasahassāni, navavassasahassāni agāraṃ ajjhāvasi, sumanā nāmassa	2706	
PA_atk-s05_11a:2706_4	aggamahesī, punabbasumitto nāma putto, hatthiyānena nikkhami. Sesaṃ gāthāsu dissati. Tena vuttaṃ –	2706	
PA_atk-s05_11a:2708	“Sudassanaṃ nāma nagaraṃ, sudatto nāma khattiyo;	270	
PA_atk-s05_11a:2709	Sudattā nāma janikā, sumedhassa mahesino.	270	
PA_atk-s05_11a:2711	“Saraṇo sabbakāmo ca, ahesuṃ aggasāvakā;	271	
PA_atk-s05_11a:2712	Sāgaro nāmupaṭṭhāko, sumedhassa mahesino.	271	
PA_atk-s05_11a:2714	“Rāmā ceva surāmā ca, ahesuṃ aggasāvikā;	271	
PA_atk-s05_11a:2715	Bodhi tassa bhagavato, mahānīpoti vuccati.	271	
PA_atk-s05_11a:2717	“Aṭṭhāsītiratanāni, accuggato mahāmuni;	271	
PA_atk-s05_11a:2718	Obhāseti disā sabbā, cando tāragaṇe yathā.	271	
PA_atk-s05_11a:2720	“Cakkavattimaṇī nāma, yathā tapati yojanaṃ;	272	
PA_atk-s05_11a:2721	Tatheva tassa ratanaṃ, samantā pharati yojanaṃ.	272	
PA_atk-s05_11a:2723	“Navutivassasahassāni, āyu vijjati tāvade;	272	
PA_atk-s05_11a:2724	Tāvatā tiṭṭhamāno so, tāresi janataṃ bahuṃ.	272	
PA_atk-s05_11a:2726	“Tevijjachaḷabhiññehi, balappattehi tādihi;	272	
PA_atk-s05_11a:2727	Samākulamidaṃ āsi, arahantehi sādhuhi.	272	
PA_atk-s05_11a:2729	“Tepi sabbe amitayasā, vippamuttā nirūpadhī;	272	
PA_atk-s05_11a:2730	Ñāṇālokaṃ dassayitvā, nibbutā te mahāyasā”ti.	273	
PA_atk-s05_11a:2731_0	Tattha cando tāragaṇe yathāti yathā nāma gagane paripuṇṇacando tārāgaṇe obhāseti	2731	
PA_atk-s05_11a:2731_1	pakāseti, evameva sabbāpi disā obhāsetīti attho. Keci “cando pannaraso yathā”ti paṭhanti, so uttānatthova.	2731	
PA_atk-s05_11a:2732_0	Cakkavattimaṇī nāmāti yathā nāma cakkavattirañño maṇiratanaṃ catuhatthāyāmaṃ sakaṭanābhisamapariṇāhaṃ	2732	
PA_atk-s05_11a:2732_1	caturāsītimaṇisahassaparivāraṃ tārāgaṇaparivutassa saradasamayaparipuṇṇarajanikarassa	2732	
PA_atk-s05_11a:2732_2	sirisamudayasobhaṃ avhayantamiva vepullapabbatato paramaramaṇīyadassanaṃ maṇiratanamāgacchati,	2732	
PA_atk-s05_11a:2732_3	tassevaṃ āgacchantassa samantato yojanappamāṇaṃ okāsaṃ ābhā pharati, evameva tassa	2732	
PA_atk-s05_11a:2732_4	sumedhassāpi bhagavato sarīrato ābhāratanaṃ samantato yojanaṃ pharatīti attho.	2732	
PA_atk-s05_11a:2733_0	Tevijjachaḷabhiññehīti tevijjehi chaḷabhiññehi cāti attho. Balappattehīti iddhibalappattehi.	2733	
PA_atk-s05_11a:2733_1	Tādihīti tādibhāvappattehi. Samākulanti saṅkiṇṇaṃ ekakāsāvapajjotaṃ. Idanti sāsanaṃ	2733	
PA_atk-s05_11a:2733_2	sandhāyāha, mahītalaṃ vā. Amitayasāti amitaparivārā, atulakittighoso vā. Nirūpadhīti	2733	
PA_atk-s05_11a:2733_3	caturūpadhivirahitā. Sesamettha gāthāsu sabbattha pākaṭamevāti.	2733	
PA_atk-s05_11a:2734	Sumedhabuddhavaṃsavaṇṇanā niṭṭhitā.	273	
PA_atk-s05_11a:2735	Niṭṭhito ekādasamo buddhavaṃso.	273	
PA_atk-s05_11a:2736	14. Sujātabuddhavaṃsavaṇṇanā	273	
PA_atk-s05_11a:2737_0	Tato tassāparabhāge tasmiṃyeva maṇḍakappe anupubbena aparimitāyukesu sattesu anukkamena	2737	
PA_atk-s05_11a:2737_1	parihāyitvā navutivassasahassāyukesu jātesu sujātarūpakāyo parisuddhajāto sujāto	2737	
PA_atk-s05_11a:2737_2	nāma satthā loke udapādi. Sopi pāramiyo pūretvā tusitapure nibbattitvā tato cavitvā	2737	
PA_atk-s05_11a:2737_3	sumaṅgalanagare uggatassa nāma rañño kule pabhāvatiyā nāma aggamahesiyā kucchismiṃ	2737	
PA_atk-s05_11a:2737_4	paṭisandhiṃ gahetvā dasannaṃ māsānaṃ accayena mātukucchito nikkhami. Nāmaggahaṇadivase	2737	
PA_atk-s05_11a:2737_5	cassa nāmaṃ karonto sakalajambudīpe sabbasattānaṃ sukhaṃ janayanto jātoti “sujāto”	2737	
PA_atk-s05_11a:2737_6	tvevassa nāmamakaṃsu. So navavassasahassāni agāraṃ ajjhāvasi. Sirī upasirī sirinando	2737	
PA_atk-s05_11a:2737_7	cāti tassa tayo pāsādā ahesuṃ. Sirīnandādevippamukhāni tevīsati itthisahassāni paccupaṭṭhitāni ahesuṃ.	2737	
PA_atk-s05_11a:2738_0	So cattāri nimittāni disvā sirīnandādeviyā upasene nāma putte uppanne haṃsavahaṃ	2738	
PA_atk-s05_11a:2738_1	nāma varaturaṅgamāruyha mahābhinikkhamanaṃ nikkhamitvā pabbaji. Taṃ pana pabbajantaṃ	2738	
PA_atk-s05_11a:2738_2	manussānaṃ koṭi anupabbaji. Atha so tehi parivuto nava māse padhānacariyaṃ caritvā	2738	
PA_atk-s05_11a:2738_3	visākhapuṇṇamāya sirīnandananagare sirīnandanaseṭṭhissa dhītāya dinnaṃ paramamadhuraṃ	2738	
PA_atk-s05_11a:2738_4	madhupāyāsaṃ paribhuñjitvā sālavane divāvihāraṃ vītināmetvā sāyanhasamaye sunandājīvakena	2738	
PA_atk-s05_11a:2738_5	dinnā aṭṭha tiṇamuṭṭhiyo gahetvā veḷubodhiṃ upasaṅkamitvā tettiṃsahatthavitthataṃ	2738	
PA_atk-s05_11a:2738_6	tiṇasantharaṃ santharitvā sūriye dharamāneyeva samāraṃ mārabalaṃ vidhamitvā sammāsambodhiṃ	2738	
PA_atk-s05_11a:2738_7	paṭivijjhitvā sabbabuddhānuciṇṇaṃ udānaṃ udānetvā sattasattāhaṃ bodhisamīpeyeva vītināmetvā	2738	
PA_atk-s05_11a:2738_8	brahmunā āyācito attano kaniṭṭhabhātikaṃ sudassanakumāraṃ purohitaputtaṃ devakumārañca	2738	
PA_atk-s05_11a:2738_9	catusaccadhammapaṭivedhasamatthe disvā ākāsena gantvā sumaṅgalanagarasamīpe sumaṅgaluyyāne	2738	
PA_atk-s05_11a:2738_10	otaritvā uyyānapālena attano bhātikaṃ sudassanakumāraṃ purohitaputtaṃ devakumārañca	27381	
PA_atk-s05_11a:2738_11	pakkosāpetvā tesaṃ saparivārānaṃ majjhe nisinno dhammacakkaṃ pavattesi. Tattha asītiyā	27381	
PA_atk-s05_11a:2738_12	koṭīnaṃ dhammābhisamayo ahosi. Ayaṃ paṭhamābhisamayo ahosi.	27381	
PA_atk-s05_11a:2739_0	Yadā pana bhagavā sudassanuyyānadvāre mahāsālamūle yamakapāṭihāriyaṃ katvā devesu	2739	
PA_atk-s05_11a:2739_1	tāvatiṃsesu vassāvāsaṃ upāgami, tadā sattattiṃsasatasahassānaṃ dhammābhisamayo ahosi.	2739	
PA_atk-s05_11a:2739_2	Ayaṃ dutiyo abhisamayo ahosi. Yadā pana sujāto dasabalo pitusantikaṃ agamāsi, tadā	2739	
PA_atk-s05_11a:2739_3	saṭṭhisatasahassānaṃ dhammābhisamayo ahosi. Ayaṃ tatiyo abhisamayo ahosi. Tena vuttaṃ –	2739	
PA_atk-s05_11a:2741	“Tattheva maṇḍakappamhi, sujāto nāma nāyako;	274	
PA_atk-s05_11a:2742	Sīhahanusabhakkhandho, appameyyo durāsado.	274	
PA_atk-s05_11a:2744	“Candova vimalo buddho, sataraṃsīva patāpavā;	274	
PA_atk-s05_11a:2745	Evaṃ sobhati sambuddho, jalanto siriyā sadā.	274	
PA_atk-s05_11a:2747	“Pāpuṇitvāna sambuddho, kevalaṃ bodhimuttamaṃ;	274	
PA_atk-s05_11a:2748	Sumaṅgalamhi nagare, dhammacakkaṃ pavattayi.	274	
PA_atk-s05_11a:2750	“Desente pavaraṃ dhammaṃ, sujāte lokanāyake;	275	
PA_atk-s05_11a:2751	Asītikoṭī abhisamiṃsu, paṭhame dhammadesane.	275	
PA_atk-s05_11a:2753	“Yadā sujāto amitayaso, deve vassaṃ upāgami;	275	
PA_atk-s05_11a:2754	Sattattiṃsasatasahassānaṃ, dutiyābhisamayo ahu.	275	
PA_atk-s05_11a:2756	“Yadā sujāto asamasamo, upagacchi pitusantikaṃ;	275	
PA_atk-s05_11a:2757	Saṭṭhisatasahassānaṃ, tatiyābhisamayo ahū”ti.	275	
PA_atk-s05_11a:2758_0	Tattha tattheva maṇḍakappamhīti yasmiṃ maṇḍakappe sumedho bhagavā uppanno, tattheva	2758	
PA_atk-s05_11a:2758_1	kappe sujātopi bhagavā uppannoti attho. Sīhahanūti sīhassa viya hanu assāti sīhahanu.	2758	
PA_atk-s05_11a:2758_2	Sīhassa pana heṭṭhimahanumeva puṇṇaṃ hoti, na uparimaṃ. Assa pana mahāpurisassa sīhassa	2758	
PA_atk-s05_11a:2758_3	heṭṭhimahanu viya dvepi paripuṇṇāni dvādasiyaṃ pakkhassa candasadisāni honti. Tena	2758	
PA_atk-s05_11a:2758_4	vuttaṃ “sīhahanū”ti. Usabhakkhandhoti usabhasseva samappavaṭṭakkhandho, suvaṭṭitasuvaṇṇāliṅgasadisakkhandhoti	2758	
PA_atk-s05_11a:2758_5	attho. Sataraṃsīvāti divasakaro viya. Siriyāti buddhasiriyā. Bodhimuttamanti uttamaṃ sambodhiṃ.	2758	
PA_atk-s05_11a:2759_0	Sudhammavatīnagare sudhammuyyāne āgatānaṃ manussānaṃ dhammaṃ desetvā saṭṭhisatasahassāni	2759	
PA_atk-s05_11a:2759_1	ehibhikkhubhāvena pabbājetvā tesaṃ majjhe pātimokkhaṃ uddisi, so paṭhamo sannipāto	2759	
PA_atk-s05_11a:2759_2	ahosi. Tato paraṃ tidivorohaṇe bhagavato paññāsasatasahassānaṃ dutiyo sannipāto ahosi.	2759	
PA_atk-s05_11a:2759_3	Puna “sudassanakumāro bhagavato santike pabbajitvā arahattaṃ patto”ti sutvā “mayampi	2759	
PA_atk-s05_11a:2759_4	pabbajissāmā”ti āgatāni cattāri purisasatasahassāni gahetvā sudassanatthero sujātaṃ	2759	
PA_atk-s05_11a:2759_5	narāsabhaṃ upasaṅkami. Tesaṃ bhagavā dhammaṃ desetvā ehibhikkhupabbajjāya pabbājetvā	2759	
PA_atk-s05_11a:2759_6	caturaṅgasamannāgate sannipāte pātimokkhaṃ uddisi, so tatiyo sannipāto ahosi. Tena vuttaṃ –	2759	
PA_atk-s05_11a:2761	“Sannipātā tayo āsuṃ, sujātassa mahesino;	276	
PA_atk-s05_11a:2762	Khīṇāsavānaṃ vimalānaṃ, santacittāna tādinaṃ.	276	
PA_atk-s05_11a:2764	“Abhiññābalappattānaṃ, appattānaṃ bhavābhave;	276	
PA_atk-s05_11a:2765	Saṭṭhisatasahassāni, paṭhamaṃ sannipatiṃsu te.	276	
PA_atk-s05_11a:2767	“Punāparaṃ sannipāte, tidivorohaṇe jine;	276	
PA_atk-s05_11a:2768	Paññāsasatasahassānaṃ, dutiyo āsi samāgamo.	276	
PA_atk-s05_11a:2770	“Upasaṅkamanto narāsabhaṃ, sudassano aggasāvako;	277	
PA_atk-s05_11a:2771	Catūhi satasahassehi, sambuddhaṃ upasaṅkamī”ti.	277	
PA_atk-s05_11a:2772_0	Tattha appattānanti bhavābhave asampattānanti attho. “Appavattā bhavābhave”tipi pāṭho,	2772	
PA_atk-s05_11a:2772_1	soyevattho. Tidivorohaṇeti saggalokato otarante kattukārake daṭṭhabbo. Kārakavipallāsena	2772	
PA_atk-s05_11a:2772_2	vuttaṃ. Atha vā tidivorohaṇeti tidivato otaraṇe. Jineti jinassa, sāmiatthe bhummaṃ daṭṭhabbaṃ.	2772	
PA_atk-s05_11a:2773_0	Tadā kira amhākaṃ bodhisatto cakkavattirājā hutvā “buddho loke uppanno”ti sutvā bhagavantaṃ	2773	
PA_atk-s05_11a:2773_1	upasaṅkamitvā dhammakathaṃ sutvā buddhappamukhassa bhikkhusaṅghassa sattahi ratanehi	2773	
PA_atk-s05_11a:2773_2	saddhiṃ catumahādīparajjaṃ datvā satthu santike pabbaji. Sakaladīpavāsino janā raṭṭhuppādaṃ	2773	
PA_atk-s05_11a:2773_3	gahetvā ārāmikakiccaṃ sādhetvā buddhappamukhassa saṅghassa niccaṃ mahādānamadaṃsu.	2773	
PA_atk-s05_11a:2773_4	Sopi naṃ satthā – “anāgate gotamo nāma buddho bhavissatī”ti byākāsi. Tena vuttaṃ –	2773	
PA_atk-s05_11a:2775	“Ahaṃ tena samayena, catudīpamhi issaro;	277	
PA_atk-s05_11a:2776	Antalikkhacaro āsiṃ, cakkavattī mahabbalo.	277	
PA_atk-s05_11a:2778	“Catudīpe mahārajjaṃ ratane satta uttame;	277	
PA_atk-s05_11a:2779	Buddhe niyyātayitvāna, pabbajiṃ tassa santike.	277	
PA_atk-s05_11a:2781	“Ārāmikā janapade, uṭṭhānaṃ paṭipiṇḍiya;	278	
PA_atk-s05_11a:2782	Upanenti bhikkhusaṅghassa, paccayaṃ sayanāsanaṃ.	278	
PA_atk-s05_11a:2784	“Sopi maṃ buddho byākāsi, dasasahassimhi issaro;	278	
PA_atk-s05_11a:2785	Tiṃsakappasahassamhi, ayaṃ buddho bhavissati.	278	
PA_atk-s05_11a:2787	“Padhānaṃ padahitvāna…pe… hessāma sammukhā imaṃ.	278	
PA_atk-s05_11a:2789	“Tassāpi cavanaṃ sutvā, bhiyyo hāsaṃ janesahaṃ;	278	
PA_atk-s05_11a:2790	Adhiṭṭhahiṃ vataṃ uggaṃ, dasapāramipūriyā.	279	
PA_atk-s05_11a:2792	“Suttantaṃ vinayañcāpi, navaṅgaṃ satthusāsanaṃ;	279	
PA_atk-s05_11a:2793	Sabbaṃ pariyāpuṇitvāna, sobhayiṃ jinasāsanaṃ.	279	
PA_atk-s05_11a:2795	“Tatthappamatto viharanto, brahmaṃ bhāvetva bhāvanaṃ;	279	
PA_atk-s05_11a:2796	Abhiññāpāramiṃ gantvā, brahmalokamagañchaha”nti.	279	
PA_atk-s05_11a:2797_0	Tattha catudīpamhīti saparivāradīpānaṃ catunnaṃ mahādīpānanti attho. Antalikkhacaroti	2797	
PA_atk-s05_11a:2797_1	cakkaratanaṃ purakkhatvā ākāsacaro. Ratane sattāti hatthiratanādīni satta ratanāni.	2797	
PA_atk-s05_11a:2797_2	Uttameti uttamāni. Atha vā uttame buddheti attho daṭṭhabbo. Niyyātayitvānāti datvāna.	2797	
PA_atk-s05_11a:2797_3	Uṭṭhānanti raṭṭhuppādaṃ, āyanti attho. Paṭipiṇḍiyāti rāsiṃ katvā saṃkaḍḍhitvā. Paccayanti	2797	
PA_atk-s05_11a:2797_4	cīvarādivividhaṃ paccayaṃ. Dasasahassimhi issaroti dasasahassilokadhātuyaṃ issaro,	2797	
PA_atk-s05_11a:2797_5	tadetaṃ jātikkhettaṃ sandhāya vuttanti veditabbaṃ. Anantānaṃ lokadhātūnaṃ issaro	2797	
PA_atk-s05_11a:2797_6	bhagavā. Tiṃsakappasahassamhīti ito paṭṭhāya tiṃsakappasahassānaṃ matthaketi attho.	2797	
PA_atk-s05_11a:2798_0	Tassa pana sujātassa bhagavato sumaṅgalaṃ nāma nagaraṃ ahosi, uggato nāma rājā pitā,	2798	
PA_atk-s05_11a:2798_1	pabhāvatī nāma mātā, sudassano ca sudevo ca dve aggasāvakā, nārado nāmupaṭṭhāko,	2798	
PA_atk-s05_11a:2798_2	nāgā ca nāgasamālā ca dve aggasāvikā, mahāveḷurukkho bodhi, so kira mandacchiddo	2798	
PA_atk-s05_11a:2798_3	ghanakkhandho paramaramaṇīyo veḷuriyamaṇivaṇṇehi vimalehi pattehi sañchannavipulasākho	2798	
PA_atk-s05_11a:2798_4	mayūrapiñchakalāpo viya virocittha. Tassa pana bhagavato sarīraṃ paṇṇāsahatthubbedhaṃ	2798	
PA_atk-s05_11a:2798_5	ahosi, āyu navutivassasahassāni, sirīnandā nāmassa aggamahesī, upaseno nāma putto.	2798	
PA_atk-s05_11a:2798_6	Turaṅgavarayānena nikkhami. So pana candavatīnagare silārāme parinibbāyi. Tena vuttaṃ –	2798	
PA_atk-s05_11a:2800	“Sumaṅgalaṃ nāma nagaraṃ, uggato nāma khattiyo;	280	
PA_atk-s05_11a:2801	Mātā pabhāvatī nāma, sujātassa mahesino.	280	
PA_atk-s05_11a:2803	“Sudassano sudevo ca, ahesuṃ aggasāvakā;	280	
PA_atk-s05_11a:2804	Nārado nāmupaṭṭhāko, sujātassa mahesino.	280	
PA_atk-s05_11a:2806	“Nāgo ca nāgasamālā ca, ahesuṃ aggasāvikā;	280	
PA_atk-s05_11a:2807	Bodhi tassa bhagavato, mahāveḷūti vuccati.	280	
PA_atk-s05_11a:2809	“So ca rukkho ghanakkhandho, acchiddo hoti pattiko;	280	
PA_atk-s05_11a:2810	Uju vaṃso brahā hoti, dassanīyo manoramo.	281	
PA_atk-s05_11a:2812	“Ekakkhandho pavaḍḍhitvā, tato sākhā pabhijjati;	281	
PA_atk-s05_11a:2813	Yathā subaddho morahattho, evaṃ sobhati so dumo.	281	
PA_atk-s05_11a:2815	“Na tassa kaṇṭakā honti, nāpi chiddaṃ mahā ahu;	281	
PA_atk-s05_11a:2816	Vitthiṇṇasākho aviralo, sandacchāyo manoramo.	281	
PA_atk-s05_11a:2818	“Paññāsaratano āsi, uccattanena so jino;	281	
PA_atk-s05_11a:2819	Sabbākāravarūpeto, sabbaguṇamupāgato.	281	
PA_atk-s05_11a:2821	“Tassa pabhā asamasamā, niddhāvati samantato;	282	
PA_atk-s05_11a:2822	Appamāṇo atuliyo, opammehi anūpamo.	282	
PA_atk-s05_11a:2824	“Navutivassasahassāni, āyu vijjati tāvade;	282	
PA_atk-s05_11a:2825	Tāvatā tiṭṭhamāno so, tāresi janataṃ bahuṃ.	282	
PA_atk-s05_11a:2827	“Yathāpi sāgare ūmī, gagane tārakā yathā;	282	
PA_atk-s05_11a:2828	Evaṃ tadā pāvacanaṃ, arahantehi cittitaṃ.	282	
PA_atk-s05_11a:2830	“So ca buddho asamasamo, guṇāni ca tāni atuliyāni;	283	
PA_atk-s05_11a:2831	Sabbaṃ tamantarahitaṃ, nanu rittā sabbasaṅkhārā”ti.	283	
PA_atk-s05_11a:2832_0	Tattha acchiddoti appacchiddo. “Anudarā kaññā”tiādīsu viya daṭṭhabbaṃ. Keci “chiddaṃ	2832	
PA_atk-s05_11a:2832_1	hoti parittaka”nti paṭhanti. Pattikoti bahupatto, kācamaṇivaṇṇehi pattehi sañchannoti	2832	
PA_atk-s05_11a:2832_2	attho. Ujūti avaṅko akuṭilo. Vaṃsoti veḷu. Brahāti samantato mahā. Ekakkhandhoti	2832	
PA_atk-s05_11a:2832_3	avaniruho eko adutiyo cāti attho. Pavaḍḍhitvāti vaḍḍhitvā. Tato sākhā pabhijjatīti	2832	
PA_atk-s05_11a:2832_4	tato vaṃsaggato pañcavidhā sākhā nikkhamitvā pabhijjittha. “Tato sākhā pabhijjathā”tipi	2832	
PA_atk-s05_11a:2832_5	pāṭho. Subaddhoti suṭṭhu pañcabandhanākārena baddho. Morahatthoti ātapasannivāraṇatthaṃ	2832	
PA_atk-s05_11a:2832_6	kato baddho morapiñchakalāpo vuccati.	2832	
PA_atk-s05_11a:2833_0	Na tassa kaṇṭakā hontīti tassa vaṃsassa kaṇṭakinopi rukkhassa kaṇṭakā nāhesuṃ. Aviraloti	2833	
PA_atk-s05_11a:2833_1	aviralasākhāsañchanno. Sandacchāyoti ghanacchāyo, aviralattāva sandacchāyoti vutto.	2833	
PA_atk-s05_11a:2833_2	Paññāsaratano āsīti paññāsahattho ahosi. Sabbākāravarūpetoti sabbena ākārena varehiyeva	2833	
PA_atk-s05_11a:2833_3	upeto sabbākāravarūpeto nāma. Sabbaguṇamupāgatoti anantarapadasseva vevacanamattaṃ.	2833	
PA_atk-s05_11a:2834_0	Appamāṇoti pamāṇarahito, pamāṇaṃ gahetuṃ asakkuṇeyyattā vā appamāṇo. Atuliyoti atulo,	2834	
PA_atk-s05_11a:2834_1	kenaci asadisoti attho. Opammehīti upamitabbehi. Anūpamoti upamārahito, “iminā ca	2834	
PA_atk-s05_11a:2834_2	iminā ca sadiso”ti vattuṃ asakkuṇeyyabhāvato anūpamoti attho. Guṇāni ca tānīti guṇā	2834	
PA_atk-s05_11a:2834_3	ca te, sabbaññutaññāṇādayo guṇāti attho. Liṅgavipallāsena vuttaṃ. Sesaṃ sabbattha uttānatthamevāti.	2834	
PA_atk-s05_11a:2835	Sujātabuddhavaṃsavaṇṇanā niṭṭhitā.	283	
PA_atk-s05_11a:2836	Niṭṭhito dvādasamo buddhavaṃso.	283	
PA_atk-s05_11a:2837	15. Piyadassībuddhavaṃsavaṇṇanā	283	
PA_atk-s05_11a:2838_0	Sujātassa pana aparabhāge ito aṭṭhakappasatādhikasahassakappamatthake ekasmiṃ kappe	2838	
PA_atk-s05_11a:2838_1	piyadassī, atthadassī, dhammadassīti tayo buddhā nibbattiṃsu. Tattha piyadassī nāma	2838	
PA_atk-s05_11a:2838_2	bhagavā pāramiyo pūretvā tusitapure nibbattitvā tato cavitvā sudhaññavatīnagare sudattassa	2838	
PA_atk-s05_11a:2838_3	nāma rañño aggamahesiyā candasadisavadanāya candādeviyā nāma kucchismiṃ paṭisandhiṃ	2838	
PA_atk-s05_11a:2838_4	gahetvā dasannaṃ māsānaṃ accayena varuṇuyyāne mātukucchito nikkhami. Tassa pana nāmaggahaṇadivase	2838	
PA_atk-s05_11a:2838_5	lokassa piyānaṃ pāṭihāriyavisesānaṃ dassitattā “piyadassī”tveva nāmamakaṃsu. So navavassasahassāni	2838	
PA_atk-s05_11a:2838_6	agāraṃ ajjhāvasi. Tassa kira sunimmalavimalagiribrahānāmakā tayo pāsādā ahesuṃ. Vimalāmahādevippamukhāni	2838	
PA_atk-s05_11a:2838_7	tettiṃsa itthisahassāni paccupaṭṭhitāni ahesuṃ.	2838	
PA_atk-s05_11a:2839_0	So cattāri nimittāni disvā vimalādeviyā kañcanaveḷe nāma putte uppanne ājaññarathena	2839	
PA_atk-s05_11a:2839_1	mahābhinikkhamanaṃ nikkhamitvā pabbaji. Ekā ca naṃ purisakoṭi anupabbaji. So tehi	2839	
PA_atk-s05_11a:2839_2	parivuto mahāpuriso cha māse padhānacariyaṃ caritvā visākhapuṇṇamāya varuṇabrāhmaṇagāme	2839	
PA_atk-s05_11a:2839_3	vasabhabrāhmaṇassa dhītāya dinnaṃ madhupāyāsaṃ paribhuñjitvā sālavane divāvihāraṃ	2839	
PA_atk-s05_11a:2839_4	vītināmetvā sujātājīvakena dinnā aṭṭha tiṇamuṭṭhiyo gahetvā kakudhabodhiṃ upasaṅkamitvā	2839	
PA_atk-s05_11a:2839_5	tepaññāsahatthavitthataṃ tiṇasantharaṃ santharitvā pallaṅkaṃ ābhujitvā sabbaññutaññāṇaṃ	2839	
PA_atk-s05_11a:2839_6	paṭivijjhitvā “anekajātisaṃsāra”nti udānaṃ udānetvā tattheva sattasattāhaṃ vītināmetvā	2839	
PA_atk-s05_11a:2839_7	attanā saha pabbajitānaṃ ariyadhammapaṭivedhasamatthataṃ ñatvā ākāsena tattha gantvā	2839	
PA_atk-s05_11a:2839_8	usabhavatīnagarasamīpe usabhavatuyyāne otaritvā bhikkhukoṭiparivuto dhammacakkaṃ	2839	
PA_atk-s05_11a:2839_9	pavattesi. Tadā koṭisatasahassānaṃ dhammābhisamayo ahosi. Ayaṃ paṭhamo abhisamayo.	2839	
PA_atk-s05_11a:2840_0	Puna usabhavatiyā nāma nagarassa avidūre sudassanapabbate sudassano nāma devarājā	2840	
PA_atk-s05_11a:2840_1	paṭivasati. So micchādiṭṭhiko ahosi. Sakalajambudīpe pana manussā tassa anusaṃvaccharaṃ	2840	
PA_atk-s05_11a:2840_2	satasahassagghanikaṃ baliṃ upasaṃharanti. So sudassano devarājā nararājena saddhiṃ	2840	
PA_atk-s05_11a:2840_3	ekāsane nisīditvā baliṃ sampaṭicchati. Atha piyadassī bhagavā “tassa sudassanassa	2840	
PA_atk-s05_11a:2840_4	devarājassa taṃ diṭṭhigataṃ vinodessāmī”ti tasmiṃ devarāje yakkhasamāgamaṃ gate tassa	2840	
PA_atk-s05_11a:2840_5	bhavanaṃ pavisitvā sirisayanaṃ āruhitvā chabbaṇṇaraṃsiyo muñcanto yugandharapabbate	2840	
PA_atk-s05_11a:2840_6	saradasamaye sūriyo viya nisīdi. Tassa parivāraparicārikā devatāyo mālāgandhavilepanādīhi	2840	
PA_atk-s05_11a:2840_7	dasabalaṃ pūjetvā parivāretvā aṭṭhaṃsu.	2840	
PA_atk-s05_11a:2841_0	Sudassanopi devarājā yakkhasamāgamato āgacchanto attano bhavanato chabbaṇṇarasmiyo	2841	
PA_atk-s05_11a:2841_1	niccharante disvā cintesi – “aññesu pana divasesu mama bhavanassa edisī anekaraṃsijālasamujjalavibhūti	2841	
PA_atk-s05_11a:2841_2	na diṭṭhapubbā. Ko nu kho idha paviṭṭho devo vā manusso vā”ti olokento udayagirisikharamatthake	2841	
PA_atk-s05_11a:2841_3	saradasamayadivasakaramiva chabbaṇṇaraṃsijālena abhijjalantaṃ nisinnaṃ bhagavantaṃ	2841	
PA_atk-s05_11a:2841_4	disvā cintesi – “ayaṃ muṇḍakasamaṇo mama parivārena parijanena parivuto varasayane	2841	
PA_atk-s05_11a:2841_5	nisinno”ti kodhābhibhūtamānaso – “handāhaṃ imassa attano balaṃ dassessāmī”ti cintetvā	2841	
PA_atk-s05_11a:2841_6	sakalaṃ taṃ pabbataṃ ekajālamakāsi. “Iminā aggijālena chārikābhūto muṇḍakasamaṇo”ti	2841	
PA_atk-s05_11a:2841_7	olokento anekaraṃsijālavisaravipphuritavarasarīraṃ pasannavadanavaṇṇasobhaṃ vippasannacchavirāgaṃ	2841	
PA_atk-s05_11a:2841_8	dasabalamabhijjalantaṃ disvā cintesi – “ayaṃ samaṇo aggidāhaṃ sahati, handāhaṃ imaṃ	2841	
PA_atk-s05_11a:2841_9	samaṇaṃ udakoghena osādetvā māressāmī”ti atigambhīraṃ udakoghaṃ vimānābhimukhaṃ pavattesi.	2841	
PA_atk-s05_11a:2842_0	Tato udakoghena puṇṇe tasmiṃ vimāne nisinnassa tassa bhagavato cīvare aṃsumattaṃ	2842	
PA_atk-s05_11a:2842_1	vā sarīre lomamattaṃ vā na temittha. Tato sudassano devarājā – “iminā samaṇo nirassāso	2842	
PA_atk-s05_11a:2842_2	mato bhavissatī”ti mantvā udakaṃ saṅkhipitvā olokento bhagavantaṃ asitajaladharavivaragataṃ	2842	
PA_atk-s05_11a:2842_3	saradasamayarajanikaramiva vividharaṃsijālavisarena virocamānaṃ sakaparisaparivutaṃ	2842	
PA_atk-s05_11a:2842_4	nisinnaṃ disvā attano makkhaṃ asahamāno – “handa māressāmi na”nti kodhena navavidhaāvudhavassaṃ	2842	
PA_atk-s05_11a:2842_5	vassesi. Athassa bhagavato ānubhāvena sabbāvudhāni nānāvidhaparamaruciradassanā surabhikusumamālā	2842	
PA_atk-s05_11a:2842_6	hutvā dasabalassa pādamūle nipatiṃsu.	2842	
PA_atk-s05_11a:2843_0	Tato taṃ acchariyaṃ disvā sudassano devarājā paramakupitamānaso bhagavantaṃ ubhohi	2843	
PA_atk-s05_11a:2843_1	hatthehi pādesu gahetvā attano bhavanato nīharitukāmo ukkhipitvā mahāsamuddaṃ atikkamitvā	2843	
PA_atk-s05_11a:2843_2	cakkavāḷapabbataṃ gantvā – “kiṃ nu kho samaṇo jīvati vā mato vā”ti olokento tasmiṃyeva	2843	
PA_atk-s05_11a:2843_3	āsane nisinnaṃ disvā – “aho mahānubhāvo ayaṃ samaṇo, nāhaṃ imaṃ samaṇaṃ ito nikkaḍḍhituṃ	2843	
PA_atk-s05_11a:2843_4	sakkomi. Yadi hi maṃ koci jānissati, anappako me ayaso bhavissati. Yāvimaṃ koci na	2843	
PA_atk-s05_11a:2843_5	passati, tāva naṃ vissajjetvā gamissāmī”ti cintesi.	2843	
PA_atk-s05_11a:2844_0	Atha dasabalo tassa cittācāraṃ ñatvā tathā adhiṭṭhāsi, yathā naṃ sabbe devamanussā	2844	
PA_atk-s05_11a:2844_1	passanti. Tasmiñca divase sakalajambudīpe ekasatarājāno tasseva upahāradānatthāya	2844	
PA_atk-s05_11a:2844_2	sannipatiṃsu. Te bhagavato pāde gahetvā nisinnaṃ sudassanaṃ devarājānaṃ nararājāno	2844	
PA_atk-s05_11a:2844_3	disvā – “amhākaṃ devarājā munirājassa piyadassissa satthuno pādaparicariyaṃ karoti,	2844	
PA_atk-s05_11a:2844_4	aho buddhā nāma acchariyā, aho buddhaguṇā visiṭṭhā”ti bhagavati, pasannacittā sabbe	2844	
PA_atk-s05_11a:2844_5	bhagavantaṃ namassamānā sirasmiṃ añjaliṃ katvā aṭṭhaṃsu. Tattha piyadassī bhagavā	2844	
PA_atk-s05_11a:2844_6	taṃ sudassanaṃ devarājānaṃ pamukhaṃ katvā dhammaṃ desesi. Tadā devamanussānaṃ navutikoṭisahassāni	2844	
PA_atk-s05_11a:2844_7	arahattaṃ pāpuṇiṃsu. So dutiyo abhisamayo ahosi.	2844	
PA_atk-s05_11a:2845_0	Yadā pana navayojanappamāṇe kumudanagare buddhapaccatthiko devadatto viya soṇatthero	2845	
PA_atk-s05_11a:2845_1	nāma mahāpadumakumārena saddhiṃ mantetvā tassa pitaraṃ ghātetvā puna piyadassībuddhassa	2845	
PA_atk-s05_11a:2845_2	vadhāya nānappakāraṃ payogaṃ katvāpi ghātetuṃ asakkonto so doṇamukhanāgarājārohaṃ	2845	
PA_atk-s05_11a:2845_3	pakkosāpetvā taṃ palobhetvā tamatthaṃ ārocesi – “yadā panāyaṃ samaṇo piyadassī imaṃ	2845	
PA_atk-s05_11a:2845_4	nagaraṃ piṇḍāya pavisati, tadā doṇamukhaṃ nāma gajavaraṃ vissajjetvā piyadassīsamaṇaṃ mārehī”ti.	2845	
PA_atk-s05_11a:2846_0	Atha so āroho hitāhitavicāraṇarahito rājavallabho – “ayaṃ samaṇo ṭhānantarāpi maṃ	2846	
PA_atk-s05_11a:2846_1	cāveyyā”ti mantvā “sādhū”ti sampaṭicchitvā dutiyadivase dasabalassa nagarappavesanasamayaṃ	2846	
PA_atk-s05_11a:2846_2	sallakkhetvā sujātamatthakapiṇḍakumbhanalāṭaṃ dhanusadisadīghasuṇḍataṭaṃ suvipulamudukaṇṇaṃ	2846	
PA_atk-s05_11a:2846_3	madhupiṅgalanayanaṃ sundarakkhandhāsanaṃ anuvaṭṭaghanajaghanaṃ nicitagūḷhajāṇuantaraṃ	2846	
PA_atk-s05_11a:2846_4	īsāsadisaruciradantaṃ suvāladhiṃ apacitamecakaṃ sabbalakkhaṇasampannaṃ asitajaladharasadisacārudassanaṃ	2846	
PA_atk-s05_11a:2846_5	sīhavikkantalalitagāminaṃ jaṅgamamiva dharādharaṃ sattappatiṭṭhaṃ sattadhā pabhinnaṃ	2846	
PA_atk-s05_11a:2846_6	sabbaso vissavantaṃ viggahavantamiva antakaṃ upasaṅkamitvā piṇḍakabaḷañjanadhūpalepādivisesehi	2846	
PA_atk-s05_11a:2846_7	bhiyyopi mattappamattaṃ katvā arivāraṇavāraṇaṃ erāvaṇavāraṇamiva arijanavāraṇaṃ munivāraṇaṃ	2846	
PA_atk-s05_11a:2846_8	māraṇatthāya pesesi. Atha so dviradavaro muttamattova gajamahiṃsaturaṅganaranāriyo	2846	
PA_atk-s05_11a:2846_9	hantvā hatarudhiraparirañjitasadantakarasarīro antajālapariyonaddhanayano sakaṭakavāṭakūṭāgāradvāratoraṇādīni	2846	
PA_atk-s05_11a:2846_10	bhañjitvā kāka-kulala-gijjhādīhi anupariyāyamāno hatamahiṃsanaraturaṅgadiradādīnaṃ	28461	
PA_atk-s05_11a:2846_11	aṅgāni ālumpitvā manussabhakkho yakkho viya bhakkhayanto dūratova dasabalaṃ sissagaṇaparivutaṃ	28461	
PA_atk-s05_11a:2846_12	āgacchantaṃ disvā anilagaruḷasadisavego vegena bhagavantamabhigañchi.	28461	
PA_atk-s05_11a:2847_0	Atha puravāsino pana janā bhayasantāpaparipūritamānasā pāsādapākāracayatarūpagatā	2847	
PA_atk-s05_11a:2847_1	tathāgatābhimukhamabhidhāvantaṃ disvā hāhākārasaddamakaṃsu. Keci pana upāsakā taṃ	2847	
PA_atk-s05_11a:2847_2	nānappakārehi nayehi nivārayitumārabhiṃsu. Atha so buddhanāgo hatthināgamāyantamoloketvā	2847	
PA_atk-s05_11a:2847_3	karuṇāvipphārasītalahadayo mettāya taṃ phari. Tato so hatthināgo mettāpharaṇena mudukatahadayasantāno	2847	
PA_atk-s05_11a:2847_4	attano dosāparādhaṃ ñatvā lajjāya bhagavato purato ṭhātuṃ asakkonto pathaviyaṃ pavisanto	2847	
PA_atk-s05_11a:2847_5	viya sirasā bhagavato pādesu nipati. Evaṃ nipanno pana so timiranikarasadisasarīro	2847	
PA_atk-s05_11a:2847_6	sañchāppabhānurañjitavarakanakagirisikharasamīpamupagato asitasaliladharanikaro viya virocittha.	2847	
PA_atk-s05_11a:2848_0	Athevaṃ munirājapādamūle karirājānaṃ sirasā nipatantaṃ disvā nāgarajanā paramapītipūritahadayā	2848	
PA_atk-s05_11a:2848_1	sādhukārasīhanādaṃ ukkuṭṭhisaddaṃ pavattayiṃsu. Surabhikusumamālācandanagandhacuṇṇālaṅkārādīhi	2848	
PA_atk-s05_11a:2848_2	taṃ anekappakāraṃ pūjesuṃ. Samantato celukkhepā pavattiṃsu. Gaganatale suradundubhiyo	2848	
PA_atk-s05_11a:2848_3	abhinadiṃsu. Atha bhagavā tamasitagirisikharamiva pādamūle nipannaṃ diradavaraṃ oloketvā	2848	
PA_atk-s05_11a:2848_4	aṅkusadhajajālasaṅkhacakkālaṅkatena karatalena gajavaramatthakaṃ parāmasitvā tassa	2848	
PA_atk-s05_11a:2848_5	cittācārānukūlāya dhammadesanāya taṃ anusāsi –	2848	
PA_atk-s05_11a:2849	“Gajavara vadato suṇohi vācaṃ, mama hitamatthayutañca taṃ bhajāhi;	284	
PA_atk-s05_11a:2850	Tava vadhanirataṃ paduṭṭhabhāvaṃ, apanaya santamupehi cārudanti.	285	
PA_atk-s05_11a:2851	“Lobhena dosena ca mohato vā, yo pāṇino hiṃsati vāraṇinda;	285	
PA_atk-s05_11a:2852	So pāṇaghātī sucirampi kālaṃ, dukkhaṃ sughoraṃ narakenubhoti.	285	
PA_atk-s05_11a:2853	“Mākāsi mātaṅga punevarūpaṃ, kammaṃ pamādena madena vāpi;	285	
PA_atk-s05_11a:2854	Avīciyaṃ dukkhamasayha kappaṃ, pappoti pāṇaṃ atipātayanto.	285	
PA_atk-s05_11a:2855	“Dukkhaṃ sughoraṃ narakenubhotvā, manussalokaṃ yadi yāti bhiyyo;	285	
PA_atk-s05_11a:2856	Appāyuko hoti virūparūpo, vihiṃsako dukkhavisesabhāgī.	285	
PA_atk-s05_11a:2857	“Yathā ca pāṇā paramaṃ piyā te, mahājane kuñjara mandanāga;	285	
PA_atk-s05_11a:2858	Tathā parassāpi piyāti ñatvā, pāṇātipāto parivajjanīyo.	285	
PA_atk-s05_11a:2859	“Dose ca hiṃsānirate viditvā, pāṇātipātā virate guṇe ca;	285	
PA_atk-s05_11a:2860	Pāṇātipātaṃ parivajjaya tvaṃ, sagge sukhaṃ icchasi ce parattha.	286	
PA_atk-s05_11a:2861	“Pāṇātipātā virato sudanto, piyo manāpo bhavatīdha loke;	286	
PA_atk-s05_11a:2862	Kāyassa bhedā ca paraṃ panassa, saggādhivāsaṃ kathayanti buddhā.	286	
PA_atk-s05_11a:2863	“Dukkhāgamaṃ nicchati koci loke, sabbopi jāto sukhamesateva;	286	
PA_atk-s05_11a:2864	Tasmā mahānāga vihāya hiṃsaṃ, bhāvehi mettaṃ karuṇañca kāle”ti.	286	
PA_atk-s05_11a:2865_0	Athevaṃ dasabalenānusāsiyamāno dantivaro saññaṃ paṭilabhitvā paramavinīto vinayācārasampanno	2865	
PA_atk-s05_11a:2865_1	sisso viya ahosi. Evaṃ so piyadassī bhagavā amhākaṃ satthā viya dhanapālaṃ doṇamukhaṃ	2865	
PA_atk-s05_11a:2865_2	karivaraṃ damitvā tattha mahājanasamāgame dhammaṃ desesi. Tadā asītikoṭisahassānaṃ	2865	
PA_atk-s05_11a:2865_3	dhammābhisamayo ahosi. Ayaṃ tatiyo abhisamayo ahosi. Tena vuttaṃ –	2865	
PA_atk-s05_11a:2867	“Sujātassa aparena, sayambhū lokanāyako;	286	
PA_atk-s05_11a:2868	Durāsado asamasamo, piyadassī mahāyaso.	286	
PA_atk-s05_11a:2870	“Sopi buddho amitayaso, ādiccova virocati;	287	
PA_atk-s05_11a:2871	Sabbaṃ tamaṃ nihantvāna, dhammacakkaṃ pavattayi.	287	
PA_atk-s05_11a:2873	“Tassāpi atulatejassa, ahesuṃ abhisamayā tayo;	287	
PA_atk-s05_11a:2874	Koṭisatasahassānaṃ, paṭhamābhisamayo ahu.	287	
PA_atk-s05_11a:2876	“Sudassano devarājā, micchādiṭṭhimarocayi;	287	
PA_atk-s05_11a:2877	Tassa diṭṭhiṃ vinodento, satthā dhammamadesayi.	287	
PA_atk-s05_11a:2879	“Janasannipāto atulo, mahāsannipatī tadā;	287	
PA_atk-s05_11a:2880	Navutikoṭisahassānaṃ, dutiyābhisamayo ahu.	288	
PA_atk-s05_11a:2882	“Yadā doṇamukhaṃ hatthiṃ, vinesi narasārathi;	288	
PA_atk-s05_11a:2883	Asītikoṭisahassānaṃ, tatiyābhisamayo ahū”ti.	288	
PA_atk-s05_11a:2884_0	Sumaṅgalanagare pālito nāma rājaputto ca purohitaputto sabbadassikumāro cāti dve	2884	
PA_atk-s05_11a:2884_1	sahāyakā ahesuṃ. Te piyadassimhi sammāsambuddhe cārikaṃ carante “attano nagaraṃ sampatto”ti	2884	
PA_atk-s05_11a:2884_2	sutvā koṭisatasahassaparivārā paccuggamanaṃ katvā tassa dhammaṃ sutvā sattāhaṃ mahādānaṃ	2884	
PA_atk-s05_11a:2884_3	datvā sattame divase bhagavato bhattānumodanāvasāne koṭisatasahassehi saddhiṃ pabbajitvā	2884	
PA_atk-s05_11a:2884_4	arahattaṃ pāpuṇiṃsu. Tesaṃ pana majjhe bhagavā pātimokkhaṃ uddisi, so paṭhamo sannipāto	2884	
PA_atk-s05_11a:2884_5	ahosi. Athāparena samayena sudassanadevarājassa samāgame navutikoṭiyo arahattaṃ pāpuṇiṃsu.	2884	
PA_atk-s05_11a:2884_6	Tehi parivuto satthā pātimokkhaṃ uddisi, ayaṃ dutiyo sannipāto ahosi. Puna doṇamukhavinayane	2884	
PA_atk-s05_11a:2884_7	asītikoṭiyo pabbajitvā arahattaṃ pāpuṇiṃsu. Tesaṃ majjhe bhagavā pātimokkhaṃ uddisi,	2884	
PA_atk-s05_11a:2884_8	ayaṃ tatiyo sannipāto ahosi. Tena vuttaṃ –	2884	
PA_atk-s05_11a:2886	“Sannipātā tayo āsuṃ, tassāpi piyadassino;	288	
PA_atk-s05_11a:2887	Koṭisatasahassānaṃ, paṭhamo āsi samāgamo.	288	
PA_atk-s05_11a:2889	“Tato paraṃ navutikoṭī, samiṃsu ekato munī;	288	
PA_atk-s05_11a:2890	Tatiye sannipātamhi, asītikoṭiyo ahū”ti.	289	
PA_atk-s05_11a:2891_0	Tadā amhākaṃ bodhisatto kassapo nāma brāhmaṇamāṇavo itihāsapañcamānaṃ tiṇṇaṃ vedānaṃ	2891	
PA_atk-s05_11a:2891_1	pāragū hutvā satthu dhammadesanaṃ sutvā koṭisatasahassapariccāgena paramārāmaṃ saṅghārāmaṃ	2891	
PA_atk-s05_11a:2891_2	kāretvā saraṇesu ca pañcasīlesu ca patiṭṭhāsi. Atha naṃ satthā – “ito aṭṭhārasakappasataccayena	2891	
PA_atk-s05_11a:2891_3	gotamo nāma buddho loke bhavissatī”ti byākāsi. Tena vuttaṃ –	2891	
PA_atk-s05_11a:2893	“Ahaṃ tena samayena, kassapo nāma brāhmaṇo;	289	
PA_atk-s05_11a:2894	Ajjhāyako mantadharo, tiṇṇaṃ vedāna pāragū.	289	
PA_atk-s05_11a:2896	“Tassa dhammaṃ suṇitvāna, pasādaṃ janayiṃ ahaṃ;	289	
PA_atk-s05_11a:2897	Koṭisatasahassehi, saṅghārāmaṃ amāpayiṃ.	289	
PA_atk-s05_11a:2899	“Tassa datvāna ārāmaṃ, haṭṭho saṃviggamānaso;	289	
PA_atk-s05_11a:2900	Saraṇe pañcasīle ca, daḷahaṃ katvā samādiyiṃ.	290	
PA_atk-s05_11a:2902	“Sopi maṃ buddho byākāsi, saṅghamajjhe nisīdiya;	290	
PA_atk-s05_11a:2903	Aṭṭhārase kappasate, ayaṃ buddho bhavissati.	290	
PA_atk-s05_11a:2905	“Padhānaṃ padahitvāna…pe… hessāma sammukhā imaṃ.	290	
PA_atk-s05_11a:2907	“Tassāpi vacanaṃ sutvā, bhiyyo cittaṃ pasādayiṃ;	290	
PA_atk-s05_11a:2908	Uttariṃ vatamadhiṭṭhāsiṃ, dasapāramipūriyā”ti.	290	
PA_atk-s05_11a:2909	Tattha saraṇe pañcasīle cāti tīṇi saraṇāni pañca sīlāni cāti attho. Aṭṭhārase kappasateti ito aṭṭhasatādhikassa kappasahassassa accayenāti attho.	290	
PA_atk-s05_11a:2910_0	Tassa pana bhagavato sudhaññaṃ nāma nagaraṃ ahosi. Pitā sudatto nāma rājā, mātā sucandā	2910	
PA_atk-s05_11a:2910_1	nāma devī, pālito ca sabbadassī ca dve aggasāvakā, sobhito nāmupaṭṭhāko, sujātā ca	2910	
PA_atk-s05_11a:2910_2	dhammadinnā ca dve aggasāvikā, kakudharukkho bodhi, sarīraṃ asītihatthubbedhaṃ ahosi,	2910	
PA_atk-s05_11a:2910_3	navutivassasahassāni āyu, vimalā nāmassa aggamahesī ahosi, kañcanāveḷo nāma putto,	2910	
PA_atk-s05_11a:2910_4	so ājaññarathena nikkhamīti. Tena vuttaṃ –	2910	
PA_atk-s05_11a:2912	“Sudhaññaṃ nāma nagaraṃ, sudatto nāma khattiyo;	291	
PA_atk-s05_11a:2913	Candā nāmāsi janikā, piyadassissa satthuno.	291	
PA_atk-s05_11a:2915	“Pālito sabbadassī ca, ahesuṃ aggasāvakā;	291	
PA_atk-s05_11a:2916	Sobhito nāmupaṭṭhāko, piyadassissa satthuno.	291	
PA_atk-s05_11a:2918	“Sujātā dhammadinnā ca, ahesuṃ aggasāvikā;	291	
PA_atk-s05_11a:2919	Bodhi tassa bhagavato, kakudhoti pavuccati.	291	
PA_atk-s05_11a:2921	“Sopi buddho amitayaso, dvattiṃsavaralakkhaṇo;	292	
PA_atk-s05_11a:2922	Asītihatthamubbedho, sālarājāva dissati.	292	
PA_atk-s05_11a:2924	“Aggicandasūriyānaṃ, natthi tādisikā pabhā;	292	
PA_atk-s05_11a:2925	Yathā ahu pabhā tassa, asamassa mahesino.	292	
PA_atk-s05_11a:2927	“Tassāpi devadevassa, āyu tāvatakaṃ ahu;	292	
PA_atk-s05_11a:2928	Navutivassasahassāni, loke aṭṭhāsi cakkhumā.	292	
PA_atk-s05_11a:2930	“Sopi buddho asamasamo, yugānipi tāni atuliyāni;	293	
PA_atk-s05_11a:2931	Sabbaṃ tamantarahitaṃ, nanu rittā sabbasaṅkhārā”ti.	293	
PA_atk-s05_11a:2932_0	Tattha sālarājā vāti sabbaphāliphullo paramaramaṇīyadassano samavaṭṭakkhandho sālarājā	2932	
PA_atk-s05_11a:2932_1	viya dissati. Yugānipi tānīti aggasāvakayugādīni yugaḷāni. Sesagāthāsu sabbattha uttānamevāti.	2932	
PA_atk-s05_11a:2933	Piyadassībuddhavaṃsavaṇṇanā niṭṭhitā.	293	
PA_atk-s05_11a:2934	Niṭṭhito terasamo buddhavaṃso.	293	
PA_atk-s05_11a:2935	16. Atthadassībuddhavaṃsavaṇṇanā	293	
PA_atk-s05_11a:2936_0	Piyadassimhi sammāsambuddhe parinibbute tassa sāsane ca antarahite parihāyitvā vaḍḍhitvā	2936	
PA_atk-s05_11a:2936_1	aparimitāyukesu manussesu anukkamena parihāyitvā vassasatasahassāyukesu jātesu paramatthadassī	2936	
PA_atk-s05_11a:2936_2	atthadassī nāma buddho loke uppajji. So pāramiyo pūretvā tusitapure nibbattitvā tato	2936	
PA_atk-s05_11a:2936_3	cavitvā paramasobhane sobhane nāma nagare sāgarassa nāma rañño kule aggamahesiyā	2936	
PA_atk-s05_11a:2936_4	sudassanadeviyā kucchismiṃ paṭisandhiṃ gahetvā dasa māse gabbhe vasitvā sucindhanuyyāne	2936	
PA_atk-s05_11a:2936_5	mātukucchito nikkhami. Mātukucchito mahāpurise nikkhantamatte sucirakālanihitāni	2936	
PA_atk-s05_11a:2936_6	kulaparamparāgatāni mahānidhānāni dhanasāmikā paṭilabhiṃsūti tassa nāmaggahaṇadivase	2936	
PA_atk-s05_11a:2936_7	“atthadassī”ti nāmamakaṃsu. So dasavassasahassāni agāraṃ ajjhāvasi. Amaragiri-suragiri-girivāhananāmakā	2936	
PA_atk-s05_11a:2936_8	paramasurabhijanakā tayo cassa pāsādā ahesuṃ. Visākhādevippamukhāni tettiṃsa itthisahassāni ahesuṃ.	2936	
PA_atk-s05_11a:2937_0	So cattāri nimittāni disvā visākhādeviyā selakumāre nāma putte uppanne sudassanaṃ	2937	
PA_atk-s05_11a:2937_1	nāma assarājaṃ abhiruhitvā mahābhinikkhamanaṃ nikkhamitvā pabbaji. Taṃ nava manussakoṭiyo	2937	
PA_atk-s05_11a:2937_2	anupabbajiṃsu. Tehi parivuto so mahāpuriso aṭṭha māse padhānacariyaṃ caritvā visākhapuṇṇamāya	2937	
PA_atk-s05_11a:2937_3	sucindharanāgiyā upahāratthāya ānītaṃ madhupāyāsaṃ mahājanena sandissamānasabbasarīrāya	2937	
PA_atk-s05_11a:2937_4	nāgiyā saha suvaṇṇapātiyā dinnaṃ madhupāyāsaṃ paribhuñjitvā taruṇatarusatasamalaṅkate	2937	
PA_atk-s05_11a:2937_5	taruṇasālavane divāvihāraṃ vītināmetvā sāyanhasamaye dhammarucinā mahārucinā nāma	2937	
PA_atk-s05_11a:2937_6	nāgarājena dinnā aṭṭha kusatiṇamuṭṭhiyo gahetvā campakabodhiṃ upasaṅkamitvā tepaññāsahatthāyāmavitthataṃ	2937	
PA_atk-s05_11a:2937_7	kusatiṇasantharaṃ santharitvā pallaṅkaṃ ābhujitvā sambodhiṃ patvā sabbabuddhāciṇṇaṃ	2937	
PA_atk-s05_11a:2937_8	– “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ	2937	
PA_atk-s05_11a:2937_9	bodhisamīpeyeva vītināmetvā brahmuno dhammadesanāyācanaṃ sampaṭicchitvā attanā saha	2937	
PA_atk-s05_11a:2937_10	pabbajitanavabhikkhukoṭiyo ariyadhammapaṭivedhasamatthe disvā ākāsena gantvā anomanagarasamīpe	29371	
PA_atk-s05_11a:2937_11	anomuyyāne otaritvā tehi parivuto tattha dhammacakkaṃ pavattesi. Tadā koṭisatasahassānaṃ	29371	
PA_atk-s05_11a:2937_12	paṭhamo dhammābhisamayo ahosi.	29371	
PA_atk-s05_11a:2938_0	Puna bhagavati lokanāyake devalokacārikaṃ caritvā tattha dhammaṃ desente koṭisatasahassānaṃ	2938	
PA_atk-s05_11a:2938_1	dutiyo abhisamayo ahosi. Yadā pana bhagavā atthadassī amhākaṃ bhagavā viya kapilavatthupuraṃ	2938	
PA_atk-s05_11a:2938_2	sobhanapuraṃ pavisitvā dhammaṃ desesi, tadā koṭisatasahassānaṃ tatiyo dhammābhisamayo	2938	
PA_atk-s05_11a:2938_3	ahosi. Tena vuttaṃ –	2938	
PA_atk-s05_11a:2940	“Tattheva maṇḍakappamhi, atthadassī mahāyaso;	294	
PA_atk-s05_11a:2941	Mahātamaṃ nihantvāna, patto sambodhimuttamaṃ.	294	
PA_atk-s05_11a:2943	“Brahmunā yācito santo, dhammacakkaṃ pavattayi;	294	
PA_atk-s05_11a:2944	Amatena tappayī lokaṃ, dasasahassī sadevakaṃ.	294	
PA_atk-s05_11a:2946	“Tassāpi lokanāthassa, ahesuṃ abhisamayā tayo;	294	
PA_atk-s05_11a:2947	Koṭisatasahassānaṃ, paṭhamābhisamayo ahu.	294	
PA_atk-s05_11a:2949	“Yadā buddho atthadassī, carati devacārikaṃ;	294	
PA_atk-s05_11a:2950	Koṭisatasahassānaṃ, dutiyābhisamayo ahu.	295	
PA_atk-s05_11a:2952	“Punāparaṃ yadā buddho, desesi pitusantike;	295	
PA_atk-s05_11a:2953	Koṭisatasahassānaṃ, tatiyābhisamayo ahū”ti.	295	
PA_atk-s05_11a:2954_0	Tattha tatthevāti tasmiññeva kappeti attho. Ettha pana varakappo “maṇḍakappo”ti adhippeto.	2954	
PA_atk-s05_11a:2954_1	“Yasmiṃ kappe tayo buddhā nibbattanti, so kappo varakappo”ti heṭṭhā padumuttarabuddhavaṃsavaṇṇanāyaṃ	2954	
PA_atk-s05_11a:2954_2	vutto. Tasmā varakappo idha “maṇḍakappo”ti vutto. Nihantvānāti nihanitvā. Ayameva	2954	
PA_atk-s05_11a:2954_3	vā pāṭho. Santoti samāno. Amatenāti maggaphalādhigamāmatapānena. Tappayīti atappayi,	2954	
PA_atk-s05_11a:2954_4	pīṇesīti attho. Dasasahassīti dasasahassilokadhātuṃ. Devacārikanti devānaṃ vinayanatthaṃ	2954	
PA_atk-s05_11a:2954_5	devalokacārikanti attho.	2954	
PA_atk-s05_11a:2955_0	Sucandakanagare kira santo ca rājaputto upasanto ca purohitaputto tīsu vedesu sabbasamayantaresu	2955	
PA_atk-s05_11a:2955_1	ca sāramadisvā nagarassa catūsu dvāresu cattāro paṇḍite visārade ca manusse ṭhapesuṃ	2955	
PA_atk-s05_11a:2955_2	– “yaṃ pana tumhe paṇḍitaṃ samaṇaṃ vā brāhmaṇaṃ vā passatha suṇātha vā, taṃ amhākaṃ	2955	
PA_atk-s05_11a:2955_3	āgantvā ārocethā”ti. Tena ca samayena atthadassī lokanātho sucandakanagaraṃ sampāpuṇi.	2955	
PA_atk-s05_11a:2955_4	Atha tehi niveditā purisā gantvā tesaṃ dasabalassa tatthāgamanaṃ paṭivedesuṃ. Tato	2955	
PA_atk-s05_11a:2955_5	te santopasantā tathāgatāgamanaṃ sutvā pahaṭṭhamānasā sahassaparivārā dasabalaṃ asamaṃ	2955	
PA_atk-s05_11a:2955_6	paccuggantvā abhivādetvā nimantetvā sattāhaṃ buddhappamukhassa saṅghassa asadisaṃ	2955	
PA_atk-s05_11a:2955_7	mahādānaṃ datvā sattame divase sakalanagaravāsīhi manussehi saddhiṃ dhammakathaṃ	2955	
PA_atk-s05_11a:2955_8	suṇiṃsu. Tasmiṃ kira divase aṭṭhanavutisahassāni ehibhikkhupabbajjāya pabbajitvā	2955	
PA_atk-s05_11a:2955_9	arahattaṃ pāpuṇiṃsu. Tāya parisāya majjhe bhagavā pātimokkhaṃ uddisi, so paṭhamo sannipāto ahosi.	2955	
PA_atk-s05_11a:2956_0	Yadā pana bhagavā attano puttassa selattherassa dhammaṃ desento aṭṭhāsītisahassāni	2956	
PA_atk-s05_11a:2956_1	pasādetvā ehibhikkhubhāvena pabbājetvā arahattaṃ pāpetvā pātimokkhaṃ uddisi, so dutiyo	2956	
PA_atk-s05_11a:2956_2	sannipāto ahosi. Puna mahāmaṅgalasamāgame māghapuṇṇamāyaṃ devamanussānaṃ dhammaṃ	2956	
PA_atk-s05_11a:2956_3	desento aṭṭhasattatisahassāni arahattaṃ pāpetvā pātimokkhaṃ uddisi, so tatiyo sannipāto	2956	
PA_atk-s05_11a:2956_4	ahosi. Tena vuttaṃ –	2956	
PA_atk-s05_11a:2958	“Sannipātā tayo āsuṃ, tassāpi ca mahesino;	295	
PA_atk-s05_11a:2959	Khīṇāsavānaṃ vimalānaṃ, santacittāna tādinaṃ.	295	
PA_atk-s05_11a:2961	“Aṭṭhanavutisahassānaṃ, paṭhamo āsi samāgamo;	296	
PA_atk-s05_11a:2962	Aṭṭhāsītisahassānaṃ, dutiyo āsi samāgamo.	296	
PA_atk-s05_11a:2964	“Aṭṭhasattatisahassānaṃ, tatiyo āsi samāgamo;	296	
PA_atk-s05_11a:2965	Anupādā vimuttānaṃ, vimalānaṃ mahesina”nti.	296	
PA_atk-s05_11a:2966_0	Tadā kira amhākaṃ bodhisatto campakanagare susīmo nāma brāhmaṇamahāsālo lokasammato	2966	
PA_atk-s05_11a:2966_1	ahosi. So sabbavibhavajātaṃ dīnānāthakapaṇaddhikādīnaṃ vissajjetvā himavantasamīpaṃ	2966	
PA_atk-s05_11a:2966_2	gantvā tāpasapabbajjaṃ pabbajitvā aṭṭha samāpattiyo pañca abhiññāyo ca nibbattetvā	2966	
PA_atk-s05_11a:2966_3	mahiddhiko mahānubhāvo hutvā mahājanassa kusalākusalānaṃ dhammānaṃ anavajjasāvajjabhāvañca	2966	
PA_atk-s05_11a:2966_4	dassetvā buddhuppādaṃ āgamayamāno aṭṭhāsi.	2966	
PA_atk-s05_11a:2967_0	Athāparena samayena atthadassimhi lokanāyake loke uppajjitvā sudassanamahānagare	2967	
PA_atk-s05_11a:2967_1	aṭṭhannaṃ parisānaṃ majjhe dhammāmatavassaṃ vassente tassa dhammaṃ sutvā saggalokaṃ	2967	
PA_atk-s05_11a:2967_2	gantvā dibbāni mandāravapadumapāricchattakādīni pupphāni devalokato āharitvā attano	2967	
PA_atk-s05_11a:2967_3	ānubhāvaṃ dassento dissamānasarīro catūsu disāsu catuddīpikamahāmegho viya pupphavassaṃ	2967	
PA_atk-s05_11a:2967_4	vassetvā samantato pupphamaṇḍapaṃ pupphamayagghitoraṇahemajālādīni pupphamayāni katvā	2967	
PA_atk-s05_11a:2967_5	mandāravapupphacchattena dasabalaṃ pūjesi. Sopi naṃ bhagavā – “anāgate gotamo nāma	2967	
PA_atk-s05_11a:2967_6	buddho bhavissatī”ti byākāsi. Tena vuttaṃ –	2967	
PA_atk-s05_11a:2969	“Ahaṃ tena samayena, jaṭilo uggatāpano;	296	
PA_atk-s05_11a:2970	Susīmo nāma nāmena, mahiyā seṭṭhasammato.	297	
PA_atk-s05_11a:2972	“Dibbaṃ mandāravaṃ pupphaṃ, padumaṃ pāricchattakaṃ;	297	
PA_atk-s05_11a:2973	Devalokā haritvāna, sambuddhamabhipūjayiṃ.	297	
PA_atk-s05_11a:2975	“Sopi maṃ buddho byākāsi, atthadassī mahāmuni;	297	
PA_atk-s05_11a:2976	Aṭṭhārase kappasate, ayaṃ buddho bhavissati.	297	
PA_atk-s05_11a:2978	“Padhānaṃ padahitvāna…pe… hessāma sammukhā imaṃ.	297	
PA_atk-s05_11a:2980	“Tassāpi vacanaṃ sutvā, haṭṭho saṃviggamānaso;	298	
PA_atk-s05_11a:2981	Uttariṃ vatamadhiṭṭhāsiṃ, dasapāramipūriyā”ti.	298	
PA_atk-s05_11a:2982	Tattha jaṭiloti jaṭā assa atthīti jaṭilo. Mahiyā seṭṭhasammatoti sakalenapi lokena seṭṭho uttamo pavaroti evaṃ sammato sambhāvitoti attho.	298	
PA_atk-s05_11a:2983_0	Tassa pana bhagavato sobhanaṃ nāma nagaraṃ ahosi. Sāgaro nāma rājā pitā, sudassanā	2983	
PA_atk-s05_11a:2983_1	nāma mātā, santo upasanto ca dve aggasāvakā, abhayo nāmupaṭṭhāko, dhammā ca sudhammā	2983	
PA_atk-s05_11a:2983_2	ca dve aggasāvikā, campakarukkho bodhi, sarīraṃ asītihatthubbedhaṃ ahosi. Sarīrappabhā	2983	
PA_atk-s05_11a:2983_3	samantato sabbakālaṃ yojanamattaṃ pharitvā aṭṭhāsi, āyu vassasatasahassaṃ, visākhā	2983	
PA_atk-s05_11a:2983_4	nāmassa aggamahesī, selo nāma putto, assayānena nikkhami. Tena vuttaṃ –	2983	
PA_atk-s05_11a:2985	“Sobhanaṃ nāma nagaraṃ, sāgaro nāma khattiyo;	298	
PA_atk-s05_11a:2986	Sudassanā nāma janikā, atthadassissa satthuno.	298	
PA_atk-s05_11a:2988	“Santo ca upasanto ca, ahesuṃ aggasāvakā;	298	
PA_atk-s05_11a:2989	Abhayo nāmupaṭṭhāko, atthadassissa satthuno.	298	
PA_atk-s05_11a:2991	“Dhammā ceva sudhammā ca, ahesuṃ aggasāvikā;	299	
PA_atk-s05_11a:2992	Bodhi tassa bhagavato, campakoti pavuccati.	299	
PA_atk-s05_11a:2994	“Sopi buddho asamasamo, asītihatthamuggato;	299	
PA_atk-s05_11a:2995	Sobhate sālarājāva, uḷurājāva pūrito.	299	
PA_atk-s05_11a:2997	“Tassa pākatikā raṃsī, anekasatakoṭiyo;	299	
PA_atk-s05_11a:2998	Uddhaṃ adho dasa disā, pharanti yojanaṃ sadā.	299	
PA_atk-s05_11a:3000	“Sopi buddho narāsabho, sabbasattuttamo muni;	300	
PA_atk-s05_11a:3001	Vassasatasahassāni, loke aṭṭhāsi cakkhumā.	300	
PA_atk-s05_11a:3003	“Atulaṃ dassetvā obhāsaṃ, virocetvā sadevake;	300	
PA_atk-s05_11a:3004	Sopi aniccataṃ patto, yathaggupādānasaṅkhayā”ti.	300	
PA_atk-s05_11a:3005_0	Tattha uḷurājāva pūritoti saradasamayaparipuṇṇavimalasakalamaṇḍalo tārakarājā viyāti	3005	
PA_atk-s05_11a:3005_1	attho. Pākatikāti pakativasena uppajjamānā, na adhiṭṭhānavasena. Yadā icchati bhagavā,	3005	
PA_atk-s05_11a:3005_2	tadā anekakoṭisatasahassepi cakkavāḷe ābhāya phareyya. Raṃsīti rasmiyo. Upādānasaṅkhayāti	3005	
PA_atk-s05_11a:3005_3	upādānakkhayā indhanakkhayā aggi viya. Sopi bhagavā catunnaṃ upādānānaṃ khayena anupādisesāya	3005	
PA_atk-s05_11a:3005_4	nibbānadhātuyā anupamanagare anomārāme parinibbāyi. Dhātuyo panassa adhiṭṭhānena	3005	
PA_atk-s05_11a:3005_5	vikiriṃsu. Sesamettha gāthāsu uttānamevāti.	3005	
PA_atk-s05_11a:3006	Atthadassībuddhavaṃsavaṇṇanā niṭṭhitā.	300	
PA_atk-s05_11a:3007	Niṭṭhito cuddasamo buddhavaṃso.	300	
PA_atk-s05_11a:3008	17. Dhammadassībuddhavaṃsavaṇṇanā	300	
PA_atk-s05_11a:3009_0	Atthadassimhi sammāsambuddhe parinibbute antarakappe ca vītivatte aparimitāyukesu	3009	
PA_atk-s05_11a:3009_1	sattesu anupubbena parihāyitvā vassasatasahassāyukesu jātesu dhammadassī nāma satthā	3009	
PA_atk-s05_11a:3009_2	lokālokakaro lobhādilokamalavinayakaro lokekanāyako loke udapādi. Sopi bhagavā pāramiyo	3009	
PA_atk-s05_11a:3009_3	pūretvā tusitapure nibbattitvā tato cavitvā saraṇanagare sabbalokasaraṇassa saraṇassa	3009	
PA_atk-s05_11a:3009_4	nāma rañño aggamahesiyā sunandāya nāma deviyā kucchismiṃ paṭisandhiṃ aggahesi. So	3009	
PA_atk-s05_11a:3009_5	dasannaṃ māsānaṃ accayena saraṇuyyāne mātukucchito pāvussakāle saliladharavivaragato	3009	
PA_atk-s05_11a:3009_6	puṇṇacando viya nikkhami. Mahāpurise pana mātukucchito nikkhantamatteyeva adhikaraṇavohārasatthapotthakesu	3009	
PA_atk-s05_11a:3009_7	adhammiyā vohārā sayameva antaradhāyiṃsu. Dhammikavohārāyeva aṭṭhaṃsu. Tenassa nāmaggahaṇadivase	3009	
PA_atk-s05_11a:3009_8	“dhammadassī”ti nāmamakaṃsu. So aṭṭhavassasahassāni agāraṃ ajjhāvasi. Tassa kira	3009	
PA_atk-s05_11a:3009_9	araja-viraja-sudassananāmakā tayo pāsādā ahesuṃ. Vicikoḷidevippamukhānaṃ itthīnaṃ	3009	
PA_atk-s05_11a:3009_10	vīsatisahassādhikaṃ satasahassaṃ ahosi.	30091	
PA_atk-s05_11a:3010_0	So cattāri nimittāni disvā vicikoḷideviyā puññavaḍḍhane nāma putte uppanne devakumāro	3010	
PA_atk-s05_11a:3010_1	viya ativiya sukhumālo devasampattimiva sampattimanubhavamāno majjhimayāme vuṭṭhāya	3010	
PA_atk-s05_11a:3010_2	sirisayane nisinno niddopagatānaṃ itthīnaṃ vippakāraṃ disvā sañjātasaṃvego mahābhinikkhamanāya	3010	
PA_atk-s05_11a:3010_3	cittaṃ uppādesi. Cittuppādasamanantaramevassa sudassanapāsādo gaganatalamabbhuggantvā	3010	
PA_atk-s05_11a:3010_4	caturaṅginiyā senāya parivuto dutiyo divasakaro viya dibbavimānaṃ viya ca gantvā	3010	
PA_atk-s05_11a:3010_5	rattakuravakatarubodhisamīpeyeva otaritvā aṭṭhāsi. Mahāpuriso kira brahmunā upanītāni	3010	
PA_atk-s05_11a:3010_6	kāsāyāni gahetvā pabbajitvā pāsādato otaritvā avidūre aṭṭhāsi. Pāsādo puna ākāsena	3010	
PA_atk-s05_11a:3010_7	gantvā bodhirukkhaṃ antokatvā pathaviyaṃ patiṭṭhāsi. Itthiyopi saparivārā pāsādato	3010	
PA_atk-s05_11a:3010_8	otaritvā aḍḍhagāvutamattaṃ gantvā aṭṭhaṃsu. Tattha itthiyo ca tāsaṃ paricārikā ceṭikāyo	3010	
PA_atk-s05_11a:3010_9	ca ṭhapetvā sabbe manussā taṃ anupabbajiṃsu. Bhikkhūnaṃ koṭisatasahassaṃ ahosi.	3010	
PA_atk-s05_11a:3011_0	Atha dhammadassī bodhisatto sattāhaṃ padhānacariyaṃ caritvā vicikoḷideviyā dinnaṃ	3011	
PA_atk-s05_11a:3011_1	madhupāyāsaṃ paribhuñjitvā badaravane divāvihāraṃ katvā sāyanhasamaye sirivaḍḍhanena	3011	
PA_atk-s05_11a:3011_2	nāma yavapālakena dinnā aṭṭha tiṇamuṭṭhiyo gahetvā bimbijālabodhiṃ upagantvā tepaṇṇāsahatthavitthataṃ	3011	
PA_atk-s05_11a:3011_3	tiṇasantharaṃ santharitvā tattha sabbaññutaññāṇaṃ paṭivijjhitvā – “anekajātisaṃsāraṃ…pe…	3011	
PA_atk-s05_11a:3011_4	taṇhānaṃ khayamajjhagā”ti udānaṃ udānetvāva bodhisamīpe sattasattāhaṃ vītināmetvā	3011	
PA_atk-s05_11a:3011_5	katabrahmayācano attanā saddhiṃ pabbajitassa bhikkhūnaṃ koṭisatasahassassa saddhammappaṭivedhasamatthataṃ	3011	
PA_atk-s05_11a:3011_6	ñatvā aṭṭhārasayojanikamaggaṃ ekāheneva isipatanaṃ gantvā tehi parivuto tattha dhammacakkaṃ	3011	
PA_atk-s05_11a:3011_7	pavattesi, tadā koṭisatasahassānaṃ paṭhamābhisamayo ahosi. Tena vuttaṃ –	3011	
PA_atk-s05_11a:3013	“Tattheva maṇḍakappamhi, dhammadassī mahāyaso;	301	
PA_atk-s05_11a:3014	Tamandhakāraṃ vidhamitvā, atirocati sadevake.	301	
PA_atk-s05_11a:3016	“Tassāpi atulatejassa, dhammacakkappavattane;	301	
PA_atk-s05_11a:3017	Koṭisatasahassānaṃ, paṭhamābhisamayo ahū”ti.	301	
PA_atk-s05_11a:3018	Tattha tamandhakāranti tamasaṅkhātaṃ mohandhakāranti attho.	301	
PA_atk-s05_11a:3019_0	Yadā pana tagaranāmake nagare sañjayo nāma rājā kāmesu ādīnavaṃ nekkhammaṃ khemato	3019	
PA_atk-s05_11a:3019_1	ca disvā isipabbajjaṃ pabbaji. Taṃ navutikoṭiyo anupabbajiṃsu. Te sabbeyeva pañcābhiññāaṭṭhasamāpattilābhino	3019	
PA_atk-s05_11a:3019_2	ahesuṃ. Atha satthā dhammadassī tesaṃ upanissayasampattiṃ disvā ākāsena gantvā sañjayassa	3019	
PA_atk-s05_11a:3019_3	tāpasassa assamapadaṃ gantvā ākāse ṭhatvā tesaṃ tāpasānaṃ ajjhāsayānurūpaṃ dhammaṃ	3019	
PA_atk-s05_11a:3019_4	desetvā dhammacakkhuṃ uppādesi, so dutiyo abhisamayo ahosi. Tena vuttaṃ –	3019	
PA_atk-s05_11a:3021	“Yadā buddho dhammadassī, vinesi sañjayaṃ isiṃ;	302	
PA_atk-s05_11a:3022	Tadā navutikoṭīnaṃ, dutiyābhisamayo ahū”ti.	302	
PA_atk-s05_11a:3023	Yadā pana sakko devānamindo dasabalassa dhammaṃ sotukāmo taṃ upasaṅkami, tadā asītiyā koṭīnaṃ tatiyo abhisamayo ahosi. Tena vuttaṃ –	302	
PA_atk-s05_11a:3025	“Yadā sakko upagañchi, sapariso vināyakaṃ;	302	
PA_atk-s05_11a:3026	Tadā asītikoṭīnaṃ, tatiyābhisamayo ahū”ti.	302	
PA_atk-s05_11a:3027_0	Yadā pana saraṇanagare vemātikabhātikaṃ padumakumāraṃ phussadevakumārañca saparivāre	3027	
PA_atk-s05_11a:3027_1	pabbājesi, tasmiṃ antovasse pabbajitānaṃ bhikkhūnaṃ koṭisatasahassānaṃ majjhe visuddhipavāraṇaṃ	3027	
PA_atk-s05_11a:3027_2	pavāresi, so paṭhamo sannipāto ahosi. Puna bhagavato devalokato orohaṇe satakoṭīnaṃ	3027	
PA_atk-s05_11a:3027_3	dutiyo sannipāto ahosi. Yadā pana sudassanārāme terasannaṃ dhutaguṇānaṃ guṇe ānisaṃse	3027	
PA_atk-s05_11a:3027_4	pakāsetvā hāritaṃ nāma mahāsāvakaṃ etadagge ṭhapesi, tadā asītiyā koṭīnaṃ majjhe	3027	
PA_atk-s05_11a:3027_5	bhagavā pātimokkhaṃ uddisi, so tatiyo sannipāto ahosi. Tena vuttaṃ –	3027	
PA_atk-s05_11a:3029	“Tassāpi devadevassa, sannipātā tayo ahuṃ;	302	
PA_atk-s05_11a:3030	Khīṇāsavānaṃ vimalānaṃ, santacittāna tādinaṃ.	303	
PA_atk-s05_11a:3032	“Yadā buddho dhammadassī, saraṇe vassaṃ upāgami;	303	
PA_atk-s05_11a:3033	Tadā koṭisatasahassānaṃ, paṭhamo āsi samāgamo.	303	
PA_atk-s05_11a:3035	“Punāparaṃ yadā buddho, devato eti mānusaṃ;	303	
PA_atk-s05_11a:3036	Tadāpi satakoṭīnaṃ, dutiyo āsi samāgamo.	303	
PA_atk-s05_11a:3038	“Punāparaṃ yadā buddho, pakāsesi dhute guṇe;	303	
PA_atk-s05_11a:3039	Tadā asītikoṭīnaṃ, tatiyo āsi samāgamo”ti.	303	
PA_atk-s05_11a:3040_0	Tadā amhākaṃ bodhisatto sakko devarājā hutvā dvīsu devalokesu devehi parivuto āgantvā	3040	
PA_atk-s05_11a:3040_1	dibbehi gandhapupphādīhi dibbaturiyehi ca tathāgataṃ pūjesi. Sopi naṃ satthā – “anāgate	3040	
PA_atk-s05_11a:3040_2	gotamo nāma buddho bhavissatī”ti byākāsi. Tena vuttaṃ –	3040	
PA_atk-s05_11a:3042	“Ahaṃ tena samayena, sakko āsiṃ purindado;	304	
PA_atk-s05_11a:3043	Dibbena gandhamālena, turiyenābhipūjayiṃ.	304	
PA_atk-s05_11a:3045	“Sopi maṃ tadā byākāsi, devamajjhe nisīdiya;	304	
PA_atk-s05_11a:3046	Aṭṭhārase kappasate, ayaṃ buddho bhavissati.	304	
PA_atk-s05_11a:3048	“Padhānaṃ padahitvāna…pe… hessāma sammukhā imaṃ.	304	
PA_atk-s05_11a:3050	“Tassāpi vacanaṃ sutvā, bhiyyo cittaṃ pasādayiṃ;	305	
PA_atk-s05_11a:3051	Uttariṃ vatamadhiṭṭhāsiṃ, dasapāramipūriyā”ti.	305	
PA_atk-s05_11a:3052_0	Tassa pana bhagavato saraṇaṃ nāma nagaraṃ ahosi. Saraṇo nāma rājā pitā, sunandā nāma	3052	
PA_atk-s05_11a:3052_1	mātā, padumo ca phussadevo ca dve aggasāvakā, sunetto nāma upaṭṭhāko, khemā ca sabbanāmā	3052	
PA_atk-s05_11a:3052_2	ca dve aggasāvikā, bimbijālarukkho bodhi, sarīraṃ panassa asītihatthubbedhaṃ ahosi,	3052	
PA_atk-s05_11a:3052_3	āyu vassasatasahassaṃ, vicikoḷidevī nāmassa aggamahesī, puññavaḍḍhano nāmassa putto,	3052	
PA_atk-s05_11a:3052_4	pāsādena nikkhami. Tena vuttaṃ –	3052	
PA_atk-s05_11a:3054	“Saraṇaṃ nāma nagaraṃ, saraṇo nāma khattiyo;	305	
PA_atk-s05_11a:3055	Sunandā nāma janikā, dhammadassissa satthuno.	305	
PA_atk-s05_11a:3057	“Padumo phussadevo ca, ahesuṃ aggasāvakā;	305	
PA_atk-s05_11a:3058	Sunetto nāmupaṭṭhāko, dhammadassissa satthuno.	305	
PA_atk-s05_11a:3060	“Khemā ca sabbanāmā ca, ahesuṃ aggasāvikā;	306	
PA_atk-s05_11a:3061	Bodhi tassa bhagavato, bimbijāloti vuccati.	306	
PA_atk-s05_11a:3063	“Sopi buddho asamasamo, asītihatthamuggato;	306	
PA_atk-s05_11a:3064	Atirocati tejena, dasasahassimhi dhātuyā.	306	
PA_atk-s05_11a:3066	“Suphullo sālarājāva, vijjūva gagane yathā;	306	
PA_atk-s05_11a:3067	Majjhanhikeva sūriyo, evaṃ so upasobhatha.	306	
PA_atk-s05_11a:3069	“Tassāpi atulatejassa, samakaṃ āsi jīvikaṃ;	306	
PA_atk-s05_11a:3070	Vassasatasahassāni, loke aṭṭhāsi cakkhumā.	307	
PA_atk-s05_11a:3072	“Obhāsaṃ dassayitvāna, vimalaṃ katvāna sāsanaṃ;	307	
PA_atk-s05_11a:3073	Cavi candova gagane, nibbuto so sasāvako”ti.	307	
PA_atk-s05_11a:3074_0	Tattha bimbijāloti rattakuravakarukkho. Dasasahassimhi dhātuyāti dasasahassiyā lokadhātuyā.	3074	
PA_atk-s05_11a:3074_1	Vijjūvāti vijjulatā viya. Upasobhathāti yathā gagane vijju ca majjanhike sūriyo ca	3074	
PA_atk-s05_11a:3074_2	upasobhati, evaṃ so bhagavā upasobhitthāti attho. Samakanti sabbehi narasattehi samameva	3074	
PA_atk-s05_11a:3074_3	tassa āyu ahosīti attho. Cavīti cuto. Candovāti gaganato candimā viya cavīti attho.	3074	
PA_atk-s05_11a:3074_4	Dhammadassī kira bhagavā sālavatīnagare kesārāme parinibbāyi sesamettha gāthāsu pākaṭamevāti.	3074	
PA_atk-s05_11a:3075	Dhammadassībuddhavaṃsavaṇṇanā niṭṭhitā.	307	
PA_atk-s05_11a:3076	Niṭṭhito pannarasamo buddhavaṃso.	307	
PA_atk-s05_11a:3077	18. Siddhatthabuddhavaṃsavaṇṇanā	307	
PA_atk-s05_11a:3078_0	Dhammadassimhi bhagavati parinibbute antarahite cassa sāsane tasmiṃ kappe atīte kappasahasse	3078	
PA_atk-s05_11a:3078_1	ca sattasu kappasatesu ca chasu kappesu ca atikkantesu ito catunavutikappamatthake	3078	
PA_atk-s05_11a:3078_2	ekasmiṃ kappe ekova lokatthacaro adhigataparamattho siddhattho nāma satthā loke pāturahosi. Tena vuttaṃ –	3078	
PA_atk-s05_11a:3080	“Dhammadassissa aparena, siddhattho lokanāyako;	308	
PA_atk-s05_11a:3081	Nihanitvā tamaṃ sabbaṃ, sūriyo abbhuggato yathā”ti.	308	
PA_atk-s05_11a:3082_0	Siddhattho bodhisattopi pāramiyo pūretvā tusitabhavane nibbattitvā tato cavitvā vebhāranagare	3082	
PA_atk-s05_11a:3082_1	udenassa nāma rañño aggamahesiyā suphassāya nāma deviyā kucchismiṃ paṭisandhiṃ gahetvā	3082	
PA_atk-s05_11a:3082_2	dasannaṃ māsānaṃ accayena vīriyuyyāne mātukucchito nikkhami. Jāte pana mahāpurise	3082	
PA_atk-s05_11a:3082_3	sabbesaṃ āraddhakammantā ca icchitā ca atthā siddhimagamaṃsu. Tasmā panassa ñātakā	3082	
PA_atk-s05_11a:3082_4	“siddhattho”ti nāmamakaṃsu. So dasavassasahassāni agāramajjhe vasi. Tassa kokā-suppala-padumanāmakā	3082	
PA_atk-s05_11a:3082_5	tayo pāsādā ahesuṃ. Somanassādevippamukhāni aṭṭhacattālīsa itthisahassāni paccupaṭṭhitāni ahesuṃ.	3082	
PA_atk-s05_11a:3083_0	So cattāri nimittāni disvā somanassādeviyā putte anupamakumāre uppanne āsāḷhipuṇṇamiyaṃ	3083	
PA_atk-s05_11a:3083_1	suvaṇṇasivikāya nikkhamitvā vīriyuyyānaṃ gantvā pabbaji. Taṃ koṭisatasahassamanussā	3083	
PA_atk-s05_11a:3083_2	anupabbajiṃsu. Mahāpuriso kira tehi saddhiṃ dasa māse padhānacariyaṃ caritvā visākhapuṇṇamāyaṃ	3083	
PA_atk-s05_11a:3083_3	asadisabrāhmaṇagāme sunettāya nāma brāhmaṇakaññāya dinnaṃ madhupāyāsaṃ paribhuñjitvā	3083	
PA_atk-s05_11a:3083_4	badaravane divāvihāraṃ vītināmetvā sāyanhasamaye varuṇena nāma yavapālena dinnā aṭṭha	3083	
PA_atk-s05_11a:3083_5	tiṇamuṭṭhiyo gahetvā kaṇikārabodhiṃ upagantvā cattālīsahatthavitthataṃ tiṇasantharaṃ	3083	
PA_atk-s05_11a:3083_6	santharitvā pallaṅkaṃ ābhujitvā sabbaññutaṃ pāpuṇitvā – “anekajātisaṃsāraṃ…pe… taṇhānaṃ	3083	
PA_atk-s05_11a:3083_7	khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ	3083	
PA_atk-s05_11a:3083_8	bhikkhūnaṃ koṭisatasahassānaṃ catusaccapaṭivedhasamatthataṃ disvā anilapathena gantvā	3083	
PA_atk-s05_11a:3083_9	gayāmigadāye otaritvā tesaṃ dhammacakkaṃ pavattesi, tadā koṭisatasahassānaṃ paṭhamo	3083	
PA_atk-s05_11a:3083_10	abhisamayo ahosi. Tena vuttaṃ –	30831	
PA_atk-s05_11a:3085	“Sopi patvāna sambodhiṃ, santārento sadevakaṃ;	308	
PA_atk-s05_11a:3086	Abhivassi dhammameghena, nibbāpento sadevakaṃ.	308	
PA_atk-s05_11a:3088	“Tassāpi atulatejassa, ahesuṃ abhisamayā tayo;	308	
PA_atk-s05_11a:3089	Koṭisatasahassānaṃ, paṭhamābhisamayo ahū”ti.	308	
PA_atk-s05_11a:3090_0	Tattha sadevakanti sadevakaṃ lokaṃ. Dhammameghenāti dhammakathāmeghavassena. Puna	3090	
PA_atk-s05_11a:3090_1	bhīmarathanagare bhīmarathena nāma raññā nimantito nagaramajjhe kate santhāgāre nisinno	3090	
PA_atk-s05_11a:3090_2	karavīkarutamañjunā savanasukhena paramamadhurena paṇḍitajanahadayaṅgamena amatābhisekasadisena	3090	
PA_atk-s05_11a:3090_3	brahmassarena dasa disā paripūrento dhammāmatadundubhimāhani, tadā navutikoṭīnaṃ	3090	
PA_atk-s05_11a:3090_4	dutiyo abhisamayo ahosi. Tena vuttaṃ –	3090	
PA_atk-s05_11a:3092	“Punāparaṃ bhīmarathe, yadā āhani dundubhiṃ;	309	
PA_atk-s05_11a:3093	Tadā navutikoṭīnaṃ, dutiyābhisamayo ahū”ti.	309	
PA_atk-s05_11a:3094	Yadā pana vebhāranagare ñātisamāgame buddhavaṃsaṃ desento navutikoṭīnaṃ dhammacakkhuṃ uppādesi, so tatiyo abhisamayo ahosi. Tena vuttaṃ –	309	
PA_atk-s05_11a:3096	“Yadā buddho dhammaṃ desesi, vebhāre so puruttame;	309	
PA_atk-s05_11a:3097	Tadā navutikoṭīnaṃ, tatiyābhisamayo ahū”ti.	309	
PA_atk-s05_11a:3098_0	Amararuciradassane amaranagare nāma sambalo ca sumitto ca dve bhātaro rajjaṃ kāresuṃ.	3098	
PA_atk-s05_11a:3098_1	Atha siddhattho satthā tesaṃ rājūnaṃ upanissayasampattiṃ disvā gaganatalena gantvā	3098	
PA_atk-s05_11a:3098_2	amaranagaramajjhe otaritvā cakkālaṅkatatalehi caraṇehi pathavitalaṃ maddanto viya	3098	
PA_atk-s05_11a:3098_3	padacetiyāni dassetvā amaruyyānaṃ gantvā paramaramaṇīye attano karuṇāsītale silātale	3098	
PA_atk-s05_11a:3098_4	nisīdi. Tato dvepi bhātikarājāno dasabalassa padacetiyāni disvā padāni anugantvā	3098	
PA_atk-s05_11a:3098_5	siddhatthaṃ adhigataparamatthaṃ satthāraṃ sabbalokanetāraṃ saparivāraṃ upasaṅkamitvā	3098	
PA_atk-s05_11a:3098_6	abhivādetvā bhagavantaṃ parivāretvā nisīdiṃsu. Tesaṃ bhagavā ajjhāsayānurūpaṃ dhammaṃ	3098	
PA_atk-s05_11a:3098_7	desesi. Tassa te dhammakathaṃ sutvā sañjātasaddhā hutvā sabbeva pabbajitvā arahattaṃ	3098	
PA_atk-s05_11a:3098_8	pāpuṇiṃsu. Tesaṃ koṭisatānaṃ khīṇāsavānaṃ majjhe bhagavā pātimokkhaṃ uddisi, so paṭhamo	3098	
PA_atk-s05_11a:3098_9	sannipāto ahosi. Vebhāranagare ñātisamāgame pabbajitānaṃ navutikoṭīnaṃ majjhe pātimokkhaṃ	3098	
PA_atk-s05_11a:3098_10	uddisi, so dutiyo sannipāto ahosi. Sudassanavihāre sannipatitānaṃ asītikoṭīnaṃ majjhe	30981	
PA_atk-s05_11a:3098_11	pātimokkhaṃ uddisi, so tatiyo sannipāto ahosi. Tena vuttaṃ –	30981	
PA_atk-s05_11a:3100	“Sannipātā tayo āsuṃ, tasmimpi dvipaduttame;	310	
PA_atk-s05_11a:3101	Khīṇāsavānaṃ vimalānaṃ, santacittāna tādinaṃ.	310	
PA_atk-s05_11a:3103	“Koṭisatānaṃ navutīnaṃ, asītiyāpi ca koṭinaṃ;	310	
PA_atk-s05_11a:3104	Ete āsuṃ tayo ṭhānā, vimalānaṃ samāgame”ti.	310	
PA_atk-s05_11a:3105_0	Tattha navutīnaṃ, asītiyāpi ca koṭinanti navutīnaṃ koṭīnaṃ asītiyāpi ca koṭīnaṃ sannipātā	3105	
PA_atk-s05_11a:3105_1	ahesunti attho. Ete āsuṃ tayo ṭhānāti etāni tīṇi sannipātaṭṭhānāni ahesunti attho.	3105	
PA_atk-s05_11a:3105_2	“Ṭhānāne tāni tīṇi ahesu”ntipi pāṭho.	3105	
PA_atk-s05_11a:3106_0	Tadā amhākaṃ bodhisatto surasenanagare maṅgalo nāma brāhmaṇo hutvā vedavedaṅgānaṃ	3106	
PA_atk-s05_11a:3106_1	pāraṃ gantvā anekakoṭisaṅkhaṃ dhanasannicayaṃ dīnānāthādīnaṃ pariccajitvā vivekārāmo	3106	
PA_atk-s05_11a:3106_2	hutvā tāpasapabbajjaṃ pabbajitvā jhānābhiññāyo nibbattetvā viharanto – “siddhattho	3106	
PA_atk-s05_11a:3106_3	nāma buddho loke uppanno”ti sutvā taṃ upasaṅkamitvā vanditvā tassa dhammakathaṃ sutvā	3106	
PA_atk-s05_11a:3106_4	yāya jambuyā ayaṃ jambudīpo paññāyati, iddhiyā taṃ jambuṃ upasaṅkamitvā tato phalaṃ	3106	
PA_atk-s05_11a:3106_5	āharitvā navutikoṭibhikkhuparivāraṃ siddhatthaṃ satthāraṃ surasenavihāre nisīdāpetvā	3106	
PA_atk-s05_11a:3106_6	jambuphalehi santappesi sampavāresi. Atha satthā taṃ phalaṃ paribhuñjitvā – “ito	3106	
PA_atk-s05_11a:3106_7	catunavutikappamatthake gotamo nāma buddho bhavissatī”ti byākāsi. Tena vuttaṃ –	3106	
PA_atk-s05_11a:3108	“Ahaṃ tena samayena, maṅgalo nāma tāpaso;	310	
PA_atk-s05_11a:3109	Uggatejo duppasaho, abhiññābalasamāhito.	310	
PA_atk-s05_11a:3111	“Jambuto phalamānetvā, siddhatthassa adāsahaṃ;	311	
PA_atk-s05_11a:3112	Paṭiggahetvā sambuddho, idaṃ vacanamabravi.	311	
PA_atk-s05_11a:3114	“Passatha imaṃ tāpasaṃ, jaṭilaṃ uggatāpanaṃ;	311	
PA_atk-s05_11a:3115	Catunavutito kappe, ayaṃ buddho bhavissati.	311	
PA_atk-s05_11a:3117	“Padhānaṃ padahitvāna…pe… hessāma sammukhā imaṃ.	311	
PA_atk-s05_11a:3119	“Tassāpi vacanaṃ sutvā, bhiyyo cittaṃ pasādayiṃ;	311	
PA_atk-s05_11a:3120	Uttariṃ vatamadhiṭṭhāsiṃ, dasapāramipūriyā”ti.	312	
PA_atk-s05_11a:3121_0	Tattha duppasahoti durāsado. Ayameva vā pāṭho. Tassa pana bhagavato nagaraṃ vebhāraṃ	3121	
PA_atk-s05_11a:3121_1	nāma ahosi. Udeno nāma rājā pitā, jayasenotipi tasseva nāmaṃ, suphassā nāma mātā,	3121	
PA_atk-s05_11a:3121_2	sambalo ca sumitto ca dve aggasāvakā, revato nāmupaṭṭhāko, sīvalā ca surāmā ca dve	3121	
PA_atk-s05_11a:3121_3	aggasāvikā, kaṇikārarukkho bodhi, sarīraṃ saṭṭhihatthubbedhaṃ ahosi. Vassasatasahassaṃ	3121	
PA_atk-s05_11a:3121_4	āyu, somanassā nāma aggamahesī ahosi, anupamo nāma putto, suvaṇṇasivikāya nikkhami. Tena vuttaṃ –	3121	
PA_atk-s05_11a:3123	“Vebhāraṃ nāma nagaraṃ, udeno nāma khattiyo;	312	
PA_atk-s05_11a:3124	Suphassā nāma janikā, siddhitthassa mahesino.	312	
PA_atk-s05_11a:3126	“Sambalo ca sumitto ca, ahesuṃ aggasāvakā;	312	
PA_atk-s05_11a:3127	Revato nāmupaṭṭhāko, siddhatthassa mahesino.	312	
PA_atk-s05_11a:3129	“Sīvalā ca surāmā ca, ahesuṃ aggasāvikā;	312	
PA_atk-s05_11a:3130	Bodhi tassa bhagavato, kaṇikāroti vuccati.	313	
PA_atk-s05_11a:3132	“So buddho saṭṭhiratanaṃ, ahosi nabhamuggato;	313	
PA_atk-s05_11a:3133	Kañcanagghiyasaṅkāso, dasasahassī virocati.	313	
PA_atk-s05_11a:3135	“Sopi buddho asamasamo, atulo appaṭipuggalo;	313	
PA_atk-s05_11a:3136	Vassasatasahassāni, loke aṭṭhāsi cakkhumā.	313	
PA_atk-s05_11a:3138	“Vipulaṃ pabhaṃ dassayitvā, pupphāpetvāna sāvake;	313	
PA_atk-s05_11a:3139	Vilāsetvā samāpatyā, nibbuto so sasāvako”ti.	313	
PA_atk-s05_11a:3140_0	Tattha saṭṭhiratananti saṭṭhiratanappamāṇaṃ nabhaṃ uggatoti attho. Kañcanagghiyasaṅkāsoti	3140	
PA_atk-s05_11a:3140_1	nānāratanavicittakanakamayaagghiyasadisadassanoti attho. Dasasahassī virocatīti dasasahassiyaṃ	3140	
PA_atk-s05_11a:3140_2	virocati. Vipulanti uḷāraṃ obhāsaṃ. Pupphāpetvānāti jhānābhiññāmaggaphalasamāpattipupphehi	3140	
PA_atk-s05_11a:3140_3	pupphite paramasobhaggappatte katvāti attho. Vilāsetvāti vilāsayitvā kīḷitvā. Samāpatyāti	3140	
PA_atk-s05_11a:3140_4	lokiyalokuttarāhi samāpattīhi abhiññāhi ca. Nibbutoti anupādāparinibbānena nibbuto.	3140	
PA_atk-s05_11a:3141	Siddhattho kira satthā kañcanaveḷunagare anomuyyāne parinibbāyi. Tatthevassa ratanamayaṃ catuyojanubbedhaṃ cetiyamakaṃsūti. Sesagāthāsu sabbattha pākaṭamevāti.	314	
PA_atk-s05_11a:3142	Siddhatthabuddhavaṃsavaṇṇanā niṭṭhitā.	314	
PA_atk-s05_11a:3143	Niṭṭhito soḷasamo buddhavaṃso.	314	
PA_atk-s05_11a:3144	19. Tissabuddhavaṃsavaṇṇanā	314	
PA_atk-s05_11a:3145_0	Tassa pana siddhatthassa bhagavato aparabhāge eko kappo buddhasuñño ahosi. Ito dvānavutikappamatthake	3145	
PA_atk-s05_11a:3145_1	tisso, phussoti ekasmiṃ kappe dve buddhā nibbattiṃsu. Tattha tisso nāma mahāpuriso	3145	
PA_atk-s05_11a:3145_2	pāramiyo pūretvā tusitapure nibbattitvā tato cavitvā khemakanagare janasandhassa	3145	
PA_atk-s05_11a:3145_3	nāma rañño aggamahesiyā padumadalasadisanayanāya padumānāmāya deviyā kucchismiṃ paṭisandhiṃ	3145	
PA_atk-s05_11a:3145_4	gahetvā dasannaṃ māsānaṃ accayena anomuyyāne mātukucchito nikkhami. Sattavassasahassāni	3145	
PA_atk-s05_11a:3145_5	agāraṃ ajjhāvasi. Tassa guhāsela-nārisaya-nisabhanāmakā tayo pāsādā ahesuṃ. Subhaddādevippamukhāni	3145	
PA_atk-s05_11a:3145_6	tettiṃsa itthisahassāni ahesuṃ.	3145	
PA_atk-s05_11a:3146_0	So cattāri nimittāni disvā subhaddādeviyā putte ānandakumāre uppanne sonuttaraṃ nāma	3146	
PA_atk-s05_11a:3146_1	anuttaraṃ turaṅgavaramāruyha mahābhinikkhamanaṃ nikkhamitvā pabbaji. Taṃ manussānaṃ	3146	
PA_atk-s05_11a:3146_2	koṭi anupabbaji. So tehi parivuto aṭṭha māse padhānacariyaṃ caritvā visākhapuṇṇamāya	3146	
PA_atk-s05_11a:3146_3	vīranigame vīraseṭṭhissa dhītāya dinnaṃ madhupāyāsaṃ paribhuñjitvā salalavane divāvihāraṃ	3146	
PA_atk-s05_11a:3146_4	vītināmetvā sāyanhasamaye vijitasaṅgāmakena nāma yavapālena upanītā aṭṭha tiṇamuṭṭhiyo	3146	
PA_atk-s05_11a:3146_5	gahetvā asanabodhiṃ upasaṅkamitvā cattālīsahatthavitthataṃ tiṇasantharaṃ santharitvā	3146	
PA_atk-s05_11a:3146_6	tattha pallaṅkaṃ ābhujitvā samāraṃ mārabalaṃ vidhamitvā adhigatasabbaññutaññāṇo –	3146	
PA_atk-s05_11a:3146_7	“anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva	3146	
PA_atk-s05_11a:3146_8	vītināmetvā yasavatī nagare brahmadevaṃ udayañca dve rājaputte saparivāre upanissayasampanne	3146	
PA_atk-s05_11a:3146_9	ākāsena gantvā yasavatīmigadāye otaritvā uyyānapālena rājaputte pakkosāpetvā tesaṃ	3146	
PA_atk-s05_11a:3146_10	saparivārānaṃ avisārinā byāpinā madhurena brahmassarena dasasahassilokadhātuṃ viññāpentova	31461	
PA_atk-s05_11a:3146_11	dhammacakkaṃ pavattesi, tadā koṭisatānaṃ paṭhamo dhammābhisamayo ahosi. Tena vuttaṃ –	31461	
PA_atk-s05_11a:3148	“Siddhatthassa aparena, asamo appaṭipuggalo;	314	
PA_atk-s05_11a:3149	Anantatejo amitayaso, tisso lokagganāyako.	314	
PA_atk-s05_11a:3151	“Tamandhakāraṃ vidhamitvā, obhāsetvā sadevakaṃ;	315	
PA_atk-s05_11a:3152	Anukampako mahāvīro, loke uppajji cakkhumā.	315	
PA_atk-s05_11a:3154	“Tassāpi atulā iddhi, atulaṃ sīlaṃ samādhi ca;	315	
PA_atk-s05_11a:3155	Sabbattha pāramiṃ gantvā, dhammacakkaṃ pavattayi.	315	
PA_atk-s05_11a:3157	“So buddho dasasahassimhi, viññāpesi giraṃ suciṃ;	315	
PA_atk-s05_11a:3158	Koṭisatāni abhisamiṃsu, paṭhame dhammadesane”ti.	315	
PA_atk-s05_11a:3159_0	Tattha sabbatthāti sabbesu dhammesu pāraṃ gantvā. Dasasahassimhīti dasasahassiyaṃ	3159	
PA_atk-s05_11a:3159_1	athāparena samayena tissena satthārā saddhiṃ pabbajitānaṃ bhikkhūnaṃ koṭi mahāpurisassa	3159	
PA_atk-s05_11a:3159_2	gaṇavāsaṃ pahāya bodhimūlamupagamanasamaye aññatra gatā. Sā tissena sammāsambuddhena	3159	
PA_atk-s05_11a:3159_3	dhammacakkaṃ pavattita”nti sutvā yasavatīmigadāyaṃ āgantvā dasabalamabhivādetvā taṃ	3159	
PA_atk-s05_11a:3159_4	parivāretvā nisīdi. Tesaṃ bhagavā dhammaṃ desesi, tadā navutiyā koṭīnaṃ dutiyābhisamayo	3159	
PA_atk-s05_11a:3159_5	ahosi. Puna mahāmaṅgalasamāgame maṅgalapariyosāne saṭṭhiyā koṭīnaṃ tatiyo abhisamayo	3159	
PA_atk-s05_11a:3159_6	ahosi. Tena vuttaṃ –	3159	
PA_atk-s05_11a:3161	“Dutiyo navutikoṭīnaṃ, tatiyo saṭṭhikoṭiyo;	316	
PA_atk-s05_11a:3162	Bandhanāto pamocesi, satte naramarū tadā”ti.	316	
PA_atk-s05_11a:3163_0	Tattha dutiyo navutikoṭīnanti dutiyo abhisamayo ahosi navutikoṭipāṇīnanti attho.	3163	
PA_atk-s05_11a:3163_1	Bandhanātoti bandhanato, dasahi saṃyojanehi parimocesīti attho. Idāni parimocite	3163	
PA_atk-s05_11a:3163_2	satte sarūpato dassento “naramarū”ti āha. Naramarūti narāmare.	3163	
PA_atk-s05_11a:3164_0	Yasavatīnagare kira antovassaṃ pabbajitānaṃ arahantānaṃ satasahassehi parivuto pavāresi,	3164	
PA_atk-s05_11a:3164_1	so paṭhamo sannipāto ahosi. Ubhato sujātassa sujātassa nāma rañño nārivāhanakumāro	3164	
PA_atk-s05_11a:3164_2	nārivāhananagaraṃ anuppatte bhagavati lokanāthe saparivāro paccuggantvā dasabalaṃ	3164	
PA_atk-s05_11a:3164_3	sabhikkhusaṅghaṃ nimantetvā sattāhaṃ asadisadānaṃ datvā attano rajjaṃ puttassa niyyātetvā	3164	
PA_atk-s05_11a:3164_4	saparivāro sabbalokādhipatissa tissasammāsambuddhassa santike ehibhikkhupabbajjāya	3164	
PA_atk-s05_11a:3164_5	pabbaji. Tassa kira sā pabbajjā sabbadisāsu pākaṭā ahosi. Tasmā tato tato āgantvā	3164	
PA_atk-s05_11a:3164_6	nārivāhanakumāraṃ mahājano anupabbaji. Tadā tathāgato navutiyā bhikkhusatasahassassa	3164	
PA_atk-s05_11a:3164_7	majjhagato pātimokkhaṃ uddisi, so dutiyo sannipāto ahosi. Puna khemavatīnagare ñātisamāgame	3164	
PA_atk-s05_11a:3164_8	buddhavaṃsadhammakathaṃ sutvā asītisatasahassāni tassa santike pabbajitvā arahattaṃ	3164	
PA_atk-s05_11a:3164_9	pāpuṇiṃsu, tehi parivuto sugato pātimokkhaṃ uddisi, so tatiyo sannipāto ahosi. Tena vuttaṃ –	3164	
PA_atk-s05_11a:3166	“Sannipātā tayo āsuṃ, tisse lokagganāyake;	316	
PA_atk-s05_11a:3167	Khīṇāsavānaṃ vimalānaṃ, santacittāna tādinaṃ.	316	
PA_atk-s05_11a:3169	“Khīṇāsavasatasahassānaṃ, paṭhamo āsi samāgamo;	316	
PA_atk-s05_11a:3170	Navutisatasahassānaṃ, dutiyo āsi samāgamo.	317	
PA_atk-s05_11a:3172	“Asītisatasahassānaṃ, tatiyo āsi samāgamo;	317	
PA_atk-s05_11a:3173	Khīṇāsavānaṃ vimalānaṃ, pupphitānaṃ vimuttiyā”ti.	317	
PA_atk-s05_11a:3174_0	Tadā amhākaṃ bodhisatto yasavatīnagare sujāto nāma rājā hutvā iddhaṃ phītaṃ janapadaṃ	3174	
PA_atk-s05_11a:3174_1	anekakoṭidhanasannicayaṃ anurāgamupagatahadayañca parijanaṃ tiṇanaḷamiva pariccajitvā	3174	
PA_atk-s05_11a:3174_2	jātiādīsu saṃviggahadayo nikkhamitvā tāpasapabbajjaṃ pabbajitvā mahiddhiko mahānubhāvo	3174	
PA_atk-s05_11a:3174_3	hutvā “buddho loke uppanno”ti sutvā pañcavaṇṇāya pītiyā phuṭasarīro hutvā sapatisso	3174	
PA_atk-s05_11a:3174_4	tissaṃ bhagavantaṃ upasaṅkamitvā vanditvā cintesi – “handāhaṃ mandāravapāricchattakādīhi	3174	
PA_atk-s05_11a:3174_5	dibbakusumehi bhagavantaṃ pūjessāmī”ti. Atha so evaṃ cintetvā iddhiyā saggalokaṃ	3174	
PA_atk-s05_11a:3174_6	gantvā cittalatāvanaṃ pavisitvā padumapāricchattakamandāravādīhi dibbakusumehi ratanamayaṃ	3174	
PA_atk-s05_11a:3174_7	caṅkoṭakaṃ gāvutappamāṇaṃ pūretvā gahetvā gaganatalena āgantvā dibbehi surabhikusumehi	3174	
PA_atk-s05_11a:3174_8	bhagavantaṃ pūjesi. Ekañca maṇidaṇḍakaṃ suvaṇṇamayakaṇṇikaṃ padumarāgamaṇimayapaṇṇaṃ	3174	
PA_atk-s05_11a:3174_9	sugandhakesaracchattaṃ viya padumacchattaṃ bhagavato sirasi dhārayanto catuparisamajjhe	3174	
PA_atk-s05_11a:3174_10	aṭṭhāsi. Atha bhagavā naṃ – “ito dvenavute kappe gotamo nāma buddho bhavissatī”ti	31741	
PA_atk-s05_11a:3174_11	byākāsi. Tena vuttaṃ –	31741	
PA_atk-s05_11a:3176	“Ahaṃ tena samayena, sujāto nāma khattiyo;	317	
PA_atk-s05_11a:3177	Mahābhogaṃ chaḍḍayitvā, pabbajiṃ isipabbajaṃ.	317	
PA_atk-s05_11a:3179	“Mayi pabbajite sante, uppajji lokanāyako;	317	
PA_atk-s05_11a:3180	Buddhoti saddaṃ sutvāna, pīti me upapajjatha.	318	
PA_atk-s05_11a:3182	“Dibbaṃ mandāravaṃ pupphaṃ, padumaṃ pārichattakaṃ;	318	
PA_atk-s05_11a:3183	Ubho hatthehi paggayha, dhunamāno upāgamiṃ.	318	
PA_atk-s05_11a:3185	“Cātuvaṇṇaparivutaṃ, tissaṃ lokagganāyakaṃ;	318	
PA_atk-s05_11a:3186	Tamahaṃ pupphaṃ gahetvā, matthake dhārayiṃ jinaṃ.	318	
PA_atk-s05_11a:3188	“Sopi maṃ buddho byākāsi, janamajjhe nisīdiya;	318	
PA_atk-s05_11a:3189	Dvenavute ito kappe, ayaṃ buddho bhavissati.	318	
PA_atk-s05_11a:3191	“Padhānaṃ padahitvāna…pe… hessāma sammukhā imaṃ.	319	
PA_atk-s05_11a:3193	“Tassāpi vacanaṃ sutvā, bhiyyo cittaṃ pasādayiṃ;	319	
PA_atk-s05_11a:3194	Uttariṃ vatamadhiṭṭhāsiṃ, dasapāramipūriyā”ti.	319	
PA_atk-s05_11a:3195_0	Tattha mayi pabbajiteti mayi pabbajitabhāvaṃ upagate. “Mama pabbajitaṃ santa”nti	3195	
PA_atk-s05_11a:3195_1	potthakesu likhanti, so pamādalekhoti veditabbo. Upapajjathāti uppajjittha. Ubho	3195	
PA_atk-s05_11a:3195_2	hatthehīti ubhehi hatthehi. Paggayhāti gahetvāna. Dhunamānoti vākacīrāni vidhunamānova.	3195	
PA_atk-s05_11a:3195_3	Cātuvaṇṇaparivutanti catuparisaparivutaṃ, khattiyabrāhmaṇagahapatisamaṇaparivutanti	3195	
PA_atk-s05_11a:3195_4	attho. “Catuvaṇṇehi parivuta”nti paṭhanti keci.	3195	
PA_atk-s05_11a:3196_0	Tassa pana bhagavato khemaṃ nāma nagaraṃ ahosi. Janasandho nāma khattiyo pitā, padumā	3196	
PA_atk-s05_11a:3196_1	nāma janikā, brahmadevo ca udayo ca dve aggasāvakā, samaṅgo nāmupaṭṭhāko, phussā	3196	
PA_atk-s05_11a:3196_2	ca sudattā ca dve aggasāvikā, asanarukkho bodhi, sarīraṃ saṭṭhihatthubbedhaṃ ahosi,	3196	
PA_atk-s05_11a:3196_3	vassasatasahassaṃ āyu, subhaddā nāma aggamahesī, ānando nāma putto, turaṅgayānena	3196	
PA_atk-s05_11a:3196_4	nikkhami. Tena vuttaṃ –	3196	
PA_atk-s05_11a:3198	“Khemakaṃ nāma nagaraṃ, janasandho nāma khattiyo;	319	
PA_atk-s05_11a:3199	Padumā nāma janikā, tissassa ca mahesino.	319	
PA_atk-s05_11a:3201	“Brahmadevo ca udayo ca, ahesuṃ aggasāvakā;	320	
PA_atk-s05_11a:3202	Samaṅgo nāmupaṭṭhāko, tissassa ca mahesino.	320	
PA_atk-s05_11a:3204	“Phussā ceva sudattā ca, ahesuṃ aggasāvikā;	320	
PA_atk-s05_11a:3205	Bodhi tassa bhagavato, asanoti pavuccati.	320	
PA_atk-s05_11a:3207	“So buddho saṭṭhiratano, ahu uccattane jino;	320	
PA_atk-s05_11a:3208	Anūpamo asadiso, himavā viya dissati.	320	
PA_atk-s05_11a:3210	“Tassāpi atulatejassa, āyu āsi anuttaro;	321	
PA_atk-s05_11a:3211	Vassasatasahassāni, loke aṭṭhāsi cakkhumā.	321	
PA_atk-s05_11a:3213	“Uttamaṃ pavaraṃ seṭṭhaṃ, anubhotvā mahāyasaṃ;	321	
PA_atk-s05_11a:3214	Jalitvā aggikkhandhova, nibbuto so sasāvako.	321	
PA_atk-s05_11a:3216	“Valāhakova anilena, sūriyena viya ussavo;	321	
PA_atk-s05_11a:3217	Andhakārova padīpena, nibbuto so sasāvako”ti.	321	
PA_atk-s05_11a:3218_0	Tattha uccattaneti uccabhāvena. Himavā viya dissatīti himavāva padissati. Ayameva	3218	
PA_atk-s05_11a:3218_1	vā pāṭho. Yathā yojanānaṃ satānucco himavā pañcapabbato sudūre ṭhitānampi uccabhāvena	3218	
PA_atk-s05_11a:3218_2	ca sommabhāvena ca atiramaṇīyo hutvā dissati, evaṃ bhagavāpi dissatīti attho. Anuttaroti	3218	
PA_atk-s05_11a:3218_3	nātidīgho nātirasso. Āyu vassasatasahassanti attho. Uttamaṃ pavaraṃ seṭṭhanti aññamaññavevacanāni.	3218	
PA_atk-s05_11a:3218_4	Ussavoti himabindu valāhakaussavaandhakārā viya anilasūriyadīpehi aniccatānilasūriyadīpehi	3218	
PA_atk-s05_11a:3218_5	upadduto parinibbuto sasāvako bhagavāti attho.	3218	
PA_atk-s05_11a:3219	Tisso kira bhagavā sunandavatīnagare sunandārāme parinibbāyi. Sesamettha gāthāsu pākaṭamevāti.	321	
PA_atk-s05_11a:3220	Tissabuddhavaṃsavaṇṇanā niṭṭhitā.	322	
PA_atk-s05_11a:3221	Niṭṭhito sattarasamo buddhavaṃso.	322	
PA_atk-s05_11a:3222	20. Phussabuddhavaṃsavaṇṇanā	322	
PA_atk-s05_11a:3223_0	Tassa tissassa bhagavato aparabhāge anukkamena parihāyitvā puna vaḍḍhitvā aparimitāyukā	3223	
PA_atk-s05_11a:3223_1	hutvā anupubbena hāyitvā navutivassasahassāyukesu jātesu tasmiṃyeva kappe phusso	3223	
PA_atk-s05_11a:3223_2	nāma satthā loke uppajji. Sopi bhagavā pāramiyo pūretvā tusitapure nibbattitvā tato	3223	
PA_atk-s05_11a:3223_3	cavitvā kāsikanagare jayasenarañño aggamahesiyā sirimāya nāma deviyā kucchismiṃ paṭisandhiṃ	3223	
PA_atk-s05_11a:3223_4	gahetvā dasannaṃ māsānaṃ accayena sirimuyyāne mātukucchito nikkhami. So navavassasahassāni	3223	
PA_atk-s05_11a:3223_5	agāraṃ ajjhāvasi. Tassa kira garuḷapakkha-haṃsa-suvaṇṇabhārāti tayo pāsādā ahesuṃ.	3223	
PA_atk-s05_11a:3223_6	Kisāgotamippamukhāni tiṃsa itthisahassāni paccupaṭṭhitāni ahesuṃ.	3223	
PA_atk-s05_11a:3224_0	So cattāri nimittāni disvā kisāgotamiyā anupame nāma putte uppanne alaṅkatagajavarakkhandhagato	3224	
PA_atk-s05_11a:3224_1	mahābhinikkhamanaṃ nikkhamitvā pabbaji. Taṃ pabbajitaṃ janakoṭi anupabbaji. So tehi	3224	
PA_atk-s05_11a:3224_2	parivuto cha māse padhānacariyaṃ caritvā tato gaṇaṃ pahāya sattāhaṃ ekacariyaṃ anubrūhayamāno	3224	
PA_atk-s05_11a:3224_3	vasitvā visākhapuṇṇamāya aññatare nagare aññatarassa seṭṭhino dhītāya sirivaḍḍhāya	3224	
PA_atk-s05_11a:3224_4	nāma dinnaṃ madhupāyāsaṃ paribhuñjitvā siṃsapāvane divāvihāraṃ vītināmetvā sāyanhasamaye	3224	
PA_atk-s05_11a:3224_5	sirivaḍḍhena nāma upāsakena dinnā aṭṭha tiṇamuṭṭhiyo gahetvā āmalakabodhiṃ upasaṅkamitvā	3224	
PA_atk-s05_11a:3224_6	samāraṃ mārabalaṃ vidhamitvā sabbaññutaññāṇaṃ patvā – “anekajātisaṃsāraṃ…pe… taṇhānaṃ	3224	
PA_atk-s05_11a:3224_7	khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā attanā	3224	
PA_atk-s05_11a:3224_8	saddhiṃ pabbajitānaṃ bhikkhūnaṃ koṭīnaṃ dhammapaṭivedhasamatthataṃ disvā ākāsena	3224	
PA_atk-s05_11a:3224_9	gantvā saṅkassanagare isipatane migadāye otaritvā tesaṃ majjhe dhammacakkaṃ pavattesi.	3224	
PA_atk-s05_11a:3224_10	Tadā koṭisatasahassānaṃ paṭhamo abhisamayo ahosi. Tena vuttaṃ –	32241	
PA_atk-s05_11a:3226	“Tattheva maṇḍakappamhi, ahu satthā anuttaro;	322	
PA_atk-s05_11a:3227	Anūpamo asamasamo, phusso lokagganāyako.	322	
PA_atk-s05_11a:3229	“Sopi sabbaṃ tamaṃ hantvā, vijaṭetvā mahājaṭaṃ;	322	
PA_atk-s05_11a:3230	Sadevakaṃ tappayanto, abhivassi amatambunā.	323	
PA_atk-s05_11a:3232	“Dhammacakkaṃ pavattente, phusse nakkhattamaṅgale;	323	
PA_atk-s05_11a:3233	Koṭisatasahassānaṃ, paṭhamābhisamayo ahū”ti.	323	
PA_atk-s05_11a:3234_0	Tattha tattheva maṇḍakappamhīti yasmiṃ kappe dve buddhā uppajjanti, so “maṇḍakappo”ti	3234	
PA_atk-s05_11a:3234_1	heṭṭhā vutto. Vijaṭetvāti paṭivissajjetvā. Mahājaṭanti ettha jaṭāti taṇhāyetaṃ adhivacanaṃ.	3234	
PA_atk-s05_11a:3234_2	Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanato	3234	
PA_atk-s05_11a:3234_3	suttagumbajālapūvasaṅkhātā jaṭā viyāti jaṭāti vuttaṃ, taṃ mahājaṭaṃ. Sadevakanti	3234	
PA_atk-s05_11a:3234_4	sadevakaṃ lokaṃ. Abhivassīti pāvassi. Amatambunāti amatasaṅkhātena dhammakathāsalilena	3234	
PA_atk-s05_11a:3234_5	tappayanto pāvassīti attho.	3234	
PA_atk-s05_11a:3235_0	Yadā pana bārāṇasīnagare sirivaḍḍho nāma rājā mahantaṃ bhogakkhandhaṃ pahāya tāpasapabbajjaṃ	3235	
PA_atk-s05_11a:3235_1	pabbaji. Tena saha pabbajitānaṃ tāpasānaṃ navutisatasahassāni ahesuṃ. Tesaṃ bhagavā	3235	
PA_atk-s05_11a:3235_2	dhammaṃ desesi. Tadā navutiyā satasahassānaṃ dutiyābhisamayo ahosi. Yadā pana attano	3235	
PA_atk-s05_11a:3235_3	puttassa anupamakumārassa dhammaṃ desesi, tadā asītiyā satasahassānaṃ tatiyo abhisamayo	3235	
PA_atk-s05_11a:3235_4	ahosi. Tena vuttaṃ –	3235	
PA_atk-s05_11a:3237	“Navutisatasahassānaṃ, dutiyābhisamayo ahu;	323	
PA_atk-s05_11a:3238	Asītisatasahassānaṃ, tatiyābhisamayo ahū”ti.	323	
PA_atk-s05_11a:3239_0	Tato aparena samayena kaṇṇakujjanagare surakkhito rājaputto ca purohitaputto dhammasenakumāro	3239	
PA_atk-s05_11a:3239_1	ca phusse sammāsambuddhe attano nagaraṃ sampatte saṭṭhiyā purisasatasahassehi saddhiṃ	3239	
PA_atk-s05_11a:3239_2	paccuggantvā vanditvā nimantetvā sattāhaṃ mahādānaṃ datvā dasabalassa dhammakathaṃ	3239	
PA_atk-s05_11a:3239_3	sutvā bhagavati pasīditvā te saparivārā pabbajitvā arahattaṃ pāpuṇiṃsu. Tesaṃ saṭṭhiyā	3239	
PA_atk-s05_11a:3239_4	bhikkhusatasahassānaṃ majjhe bhagavā pātimokkhaṃ uddisi, so paṭhamo sannipāto ahosi.	3239	
PA_atk-s05_11a:3239_5	Puna kāsinagare jayasenarañño saṭṭhimattānaṃ ñātīnaṃ samāgame buddhavaṃsaṃ desesi,	3239	
PA_atk-s05_11a:3239_6	taṃ sutvā paññāsasatasahassāni ehibhikkhupabbajjāya pabbajitvā arahattaṃ pāpuṇiṃsu.	3239	
PA_atk-s05_11a:3239_7	Tesaṃ majjhagato bhagavā pātimokkhaṃ uddisi, so dutiyo sannipāto ahosi. Puna mahāmaṅgalasamāgame	3239	
PA_atk-s05_11a:3239_8	maṅgalakathaṃ sutvā cattālīsapurisasatasahassāni pabbajitvā arahattaṃ pāpuṇiṃsu.	3239	
PA_atk-s05_11a:3239_9	Tesaṃ majjhagato sugato pātimokkhaṃ uddisi, so tatiyo sannipāto ahosi. Tena vuttaṃ –	3239	
PA_atk-s05_11a:3241	“Sannipātā tayo āsuṃ, phussassapi mahesino;	324	
PA_atk-s05_11a:3242	Khīṇāsavānaṃ vimalānaṃ, santacittāna tādinaṃ.	324	
PA_atk-s05_11a:3244	“Saṭṭhisatasahassānaṃ, paṭhamo āsi samāgamo;	324	
PA_atk-s05_11a:3245	Paññāsasatasahassānaṃ, dutiyo āsi samāgamo.	324	
PA_atk-s05_11a:3247	“Cattālīsasatasahassānaṃ, tatiyo āsi samāgamo;	324	
PA_atk-s05_11a:3248	Anupādā vimuttānaṃ, vocchinnapaṭisandhina”nti.	324	
PA_atk-s05_11a:3249_0	Tadā amhākaṃ bodhisatto arindamanagare vijitāvī nāma khattiyo hutvā tassa dhammaṃ	3249	
PA_atk-s05_11a:3249_1	sutvā bhagavati pasīditvā tassa mahādānaṃ datvā mahārajjaṃ pahāya bhagavato santike	3249	
PA_atk-s05_11a:3249_2	pabbajitvā tīṇi piṭakāni uggahetvā tepiṭakadharo mahājanassa dhammakathaṃ kathesi,	3249	
PA_atk-s05_11a:3249_3	sīlapāramiñca pūresi. Sopi naṃ “buddho bhavissatī”ti byākāsi. Tena vuttaṃ –	3249	
PA_atk-s05_11a:3251	“Ahaṃ tena samayena, vijitāvī nāma khattiyo;	325	
PA_atk-s05_11a:3252	Chaḍḍayitvā mahārajjaṃ, pabbajiṃ tassa santike.	325	
PA_atk-s05_11a:3254	“Sopi maṃ buddho byākāsi, phusso lokagganāyako;	325	
PA_atk-s05_11a:3255	Dvenavute ito kappe, ayaṃ buddho bhavissati.	325	
PA_atk-s05_11a:3257	“Padhānaṃ padahitvāna…pe… dasapāramipūriyā.	325	
PA_atk-s05_11a:3259	“Suttantaṃ vinayañcāpi, navaṅgaṃ satthusāsanaṃ;	325	
PA_atk-s05_11a:3260	Sabbaṃ pariyāpuṇitvā, sobhayiṃ jinasāsanaṃ.	326	
PA_atk-s05_11a:3262	“Tatthappamatto viharanto, brahmaṃ bhāvetva bhāvanaṃ;	326	
PA_atk-s05_11a:3263	Abhiññāpāramiṃ gantvā, brahmalokamagañchaha”nti.	326	
PA_atk-s05_11a:3264_0	Tassa pana bhagavato kāsikaṃ nāma nagaraṃ ahosi. Jayaseno nāma rājā pitā, sirimā	3264	
PA_atk-s05_11a:3264_1	nāma mātā, surakkhito ca dhammaseno ca dve aggasāvakā, sabhiyo nāmupaṭṭhāko, cālā	3264	
PA_atk-s05_11a:3264_2	ca upacālā ca dve aggasāvikā, āmalakarukkho bodhi, sarīraṃ aṭṭhapaṇṇāsahatthubbedhaṃ	3264	
PA_atk-s05_11a:3264_3	ahosi, āyu navutivassasahassāni, kisāgotamī nāma aggamahesī, anupamo nāmassa putto,	3264	
PA_atk-s05_11a:3264_4	hatthiyānena nikkhami. Tena vuttaṃ –	3264	
PA_atk-s05_11a:3266	“Kāsikaṃ nāma nagaraṃ, jayaseno nāma khattiyo;	326	
PA_atk-s05_11a:3267	Sirimā nāma janikā, phussassāpi mahesino…pe. …;	326	
PA_atk-s05_11a:3268	Bodhi tassa bhagavato, āmaṇḍoti pavuccati…pe….	326	
PA_atk-s05_11a:3270	“Aṭṭhapaṇṇāsaratanaṃ, sopi accuggato muni;	327	
PA_atk-s05_11a:3271	Sobhate sataraṃsīva, uḷurājāva pūrito.	327	
PA_atk-s05_11a:3273	“Navutivassasahassāni, āyu vijjati tāvade;	327	
PA_atk-s05_11a:3274	Tāvatā tiṭṭhamāno so, tāresi janataṃ bahuṃ.	327	
PA_atk-s05_11a:3276	“Ovaditvā bahū satte, santāretvā bahū jane;	327	
PA_atk-s05_11a:3277	Sopi satthā atulayaso, nibbuto so sasāvako”ti.	327	
PA_atk-s05_11a:3278_0	Tattha āmaṇḍoti āmalakarukkho. Ovaditvāti ovādaṃ datvā, anusāsitvāti attho. Sopi	3278	
PA_atk-s05_11a:3278_1	satthā atulayasoti sopi satthā amitayasoti attho. “So jahitvā amitayaso”tipi pāṭho,	3278	
PA_atk-s05_11a:3278_2	tassa so sabbameva vuttappakāraṃ visesaṃ hitvāti attho.	3278	
PA_atk-s05_11a:3279	Phusso kira sammāsambuddho kusinārāyaṃ senārāme parinibbāyi. Dhātuyo kirassa vitthārikā ahesuṃ. Sesagāthāsu sabbattha pākaṭamevāti.	327	
PA_atk-s05_11a:3280	Phussabuddhavaṃsavaṇṇanā niṭṭhitā.	328	
PA_atk-s05_11a:3281	Niṭṭhito aṭṭhārasamo buddhavaṃso.	328	
PA_atk-s05_11a:3282	21. Vipassībuddhavaṃsavaṇṇanā	328	
PA_atk-s05_11a:3283_0	Phussassa buddhassa aparabhāge sāntarakappe tasmiñca kappe vītivatte ito ekanavutikappe	3283	
PA_atk-s05_11a:3283_1	vijitasabbakappo parahitaniratasaṅkappo sabbattha vipassī vipassī nāma satthā loke	3283	
PA_atk-s05_11a:3283_2	udapādi. So pāramiyo pūretvā anekaratanamaṇivisarasamujjotitabhavane tusitabhavane	3283	
PA_atk-s05_11a:3283_3	nibbattitvā tato cavitvā bandhumatīnagare anekabandhumato bandhumato rañño bandhumatiyā	3283	
PA_atk-s05_11a:3283_4	nāma aggamahesiyā kucchismiṃ paṭisandhiṃ aggahesi. So dasannaṃ māsānaṃ accayena kheme	3283	
PA_atk-s05_11a:3283_5	migadāye mātudarato asitanīradarājito puṇṇacando viya nikkhami. Nāmaggahaṇadivase	3283	
PA_atk-s05_11a:3283_6	panassa lakkhaṇapāṭhakā ñātakā ca divā ca rattiñca antarantarā nimmisasañjanitandhakāravirahena	3283	
PA_atk-s05_11a:3283_7	visuddhaṃ passanti, vivaṭehi vā akkhīhi passatīti “vipassī”ti nāmamakaṃsu. “Viceyya	3283	
PA_atk-s05_11a:3283_8	viceyya passatīti vipassī”ti vadanti. So aṭṭhavassasahassāni agāraṃ ajjhāvasi. Nanda-sunanda-sirimānāmakā	3283	
PA_atk-s05_11a:3283_9	tayo cassa pāsādā ahesuṃ.	3283	
PA_atk-s05_11a:3284_0	Sudassanādevippamukhānaṃ itthīnaṃ satasahassaṃ vīsati ca sahassāni ahesuṃ. “Sutanū”tipi	3284	
PA_atk-s05_11a:3284_1	sudassanā vuccati. So aṭṭhavassasahassānaṃ accayena cattāri nimittāni disvā sutanudeviyā	3284	
PA_atk-s05_11a:3284_2	samavaṭṭakkhandhe nāma tanaye jāte ājaññarathena mahābhinikkhamanaṃ nikkhamitvā pabbaji.	3284	
PA_atk-s05_11a:3284_3	Taṃ purisānaṃ caturāsītisatasahassāni anupabbajiṃsu. So tehi parivuto mahāpuriso	3284	
PA_atk-s05_11a:3284_4	aṭṭhamāsaṃ padhānacariyaṃ caritvā visākhapuṇṇamāya sudassanaseṭṭhidhītāya dinnaṃ	3284	
PA_atk-s05_11a:3284_5	madhupāyāsaṃ paribhuñjitvā kusumasamalaṅkate sālavane divāvihāraṃ katvā sujātena	3284	
PA_atk-s05_11a:3284_6	nāma yavapālakena dinnā aṭṭha tiṇamuṭṭhiyo gahetvā pāṭalibodhiṃ samalaṅkataṃ disvā	3284	
PA_atk-s05_11a:3284_7	dakkhiṇadisābhāgena taṃ upāgami.	3284	
PA_atk-s05_11a:3285_0	Tassā pana pāṭaliyā samavaṭṭakkhandho taṃ divasaṃ paṇṇāsaratano hutvā abbhuggato	3285	
PA_atk-s05_11a:3285_1	sākhā paṇṇāsaratanā ubbedhena ratanasataṃ ahosi. Taṃdivasameva sā pāṭalī kaṇṇikābaddhehi	3285	
PA_atk-s05_11a:3285_2	viya pupphehi paramasurabhigandhehi mūlato paṭṭhāya sabbasañchannā ahosi. Dibbagandho	3285	
PA_atk-s05_11a:3285_3	vāyati, na kevalaṃ tadā ayameva pupphito, dasasahassi cakkavāḷesu sabbe pāṭaliyo	3285	
PA_atk-s05_11a:3285_4	pupphitāva. Na kevalaṃ pāṭaliyova, dasasahassicakkavāḷesu sabbarukkhagumbalatāyopi	3285	
PA_atk-s05_11a:3285_5	pupphiṃsu. Mahāsamuddopi pañcavaṇṇehi padumehi kuvalayuppalakumudehi sañchanno sītalamadhurasalilo	3285	
PA_atk-s05_11a:3285_6	ahosi. Sabbampi ca dasasahassi cakkavāḷabbhantaraṃ dhajamālākulaṃ ahosi. Tattha tattha	3285	
PA_atk-s05_11a:3285_7	paṭimālāgulavippakiṇṇaṃ nānāsurabhikusumasajjitadharaṇītalaṃ dhūpacuṇṇandhakāraṃ	3285	
PA_atk-s05_11a:3285_8	ahosi. Taṃ upagantvā tepaṇṇāsahatthavitthataṃ tiṇasantharaṃ santharitvā caturaṅgasamannāgataṃ	3285	
PA_atk-s05_11a:3285_9	vīriyaṃ adhiṭṭhāya – “yāva buddho na homi, tāva ito na uṭṭhahāmī”ti paṭiññaṃ katvā	3285	
PA_atk-s05_11a:3285_10	nisīdi. Evaṃ nisīditvā samāraṃ mārabalaṃ vidhamitvā maggānukkamena cattāri maggañāṇāni	32851	
PA_atk-s05_11a:3285_11	maggānantaraṃ cattāri phalañāṇāni catasso paṭisambhidā catuyoniparicchedakañāṇaṃ	32851	
PA_atk-s05_11a:3285_12	pañcagatiparicchedakañāṇaṃ catuvesārajjañāṇāni cha asādhāraṇañāṇāni ca sakale ca	32851	
PA_atk-s05_11a:3285_13	buddhaguṇe hatthagate katvā paripuṇṇasaṅkappo bodhipallaṅke nisinnova –	32851	
PA_atk-s05_11a:3286	“Anekajātisaṃsāraṃ…pe… taṇhānaṃ khayamajjhagā. ;	328	
PA_atk-s05_11a:3287	“Ayoghanahatasseva, jalato jātavedaso;	328	
PA_atk-s05_11a:3288	Anupubbūpasantassa, yathā na ñāyate gati.	328	
PA_atk-s05_11a:3289	“Evaṃ sammā vimuttānaṃ, kāmabandhoghatārinaṃ;	328	
PA_atk-s05_11a:3290	Paññāpetuṃ gatī natthi, pattānaṃ acalaṃ sukha”nti. –	329	
PA_atk-s05_11a:3291_0	Evaṃ udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā	3291	
PA_atk-s05_11a:3291_1	attano vemātikassa bhātikassa khaṇḍakumārassa ca purohitaputtassa tissakumārassa	3291	
PA_atk-s05_11a:3291_2	ca upanissayasampattiṃ oloketvā ākāsena gantvā kheme migadāye otaritvā ubhopi te	3291	
PA_atk-s05_11a:3291_3	uyyānapālena pakkosāpetvā tesaṃ parivārānaṃ majjhe dhammacakkaṃ pavattesi. Tadā aparimitānaṃ	3291	
PA_atk-s05_11a:3291_4	devatānaṃ dhammābhisamayo ahosi. Tena vuttaṃ –	3291	
PA_atk-s05_11a:3293	“Phussassa ca aparena, sambuddho dvipaduttamo;	329	
PA_atk-s05_11a:3294	Vipassī nāma nāmena, loke uppajji cakkhumā.	329	
PA_atk-s05_11a:3296	“Avijjaṃ sabbaṃ padāletvā, patto sambodhimuttamaṃ;	329	
PA_atk-s05_11a:3297	Dhammacakkaṃ pavattetuṃ, pakkāmi bandhumatīpuraṃ.	329	
PA_atk-s05_11a:3299	“Dhammacakkaṃ pavattetvā, ubho bodhesi nāyako;	329	
PA_atk-s05_11a:3300	Gaṇanāya na vattabbo, paṭhamābhisamayo ahū”ti.	330	
PA_atk-s05_11a:3301_0	Tattha padāletvāti bhinditvā, avijjandhakāraṃ bhinditvāti attho. “Vattetvā cakkamārāme”tipi	3301	
PA_atk-s05_11a:3301_1	pāṭho, tassa ārāmeti kheme migadāyeti attho. Ubho bodhesīti attano kaniṭṭhabhātikaṃ	3301	
PA_atk-s05_11a:3301_2	khaṇḍaṃ rājaputtaṃ tissañca purohitaputtanti ubho bodhesi. Gaṇanāya na vattabboti	3301	
PA_atk-s05_11a:3301_3	devatānaṃ abhisamayavasena gaṇanaparicchedo natthīti attho.	3301	
PA_atk-s05_11a:3302	Athāparena samayena khaṇḍaṃ rājaputtaṃ tissañca purohitaputtaṃ anupabbajitāni caturāsītibhikkhusahassāni dhammāmataṃ pāyesi. So dutiyo abhisamayo ahosi. Tena vuttaṃ –	330	
PA_atk-s05_11a:3304	“Punāparaṃ amitayaso, tattha saccaṃ pakāsayi;	330	
PA_atk-s05_11a:3305	Caturāsītisahassānaṃ, dutiyābhisamayo ahū”ti.	330	
PA_atk-s05_11a:3306_0	Tattha tatthāti kheme migadāyeti attho. “Caturāsītisahassāni, sambuddhamanupabbaju”nti	3306	
PA_atk-s05_11a:3306_1	ettha ete pana caturāsītisahassasaṅkhātā purisā vipassissa kumārassa upaṭṭhākapurisāyeva.	3306	
PA_atk-s05_11a:3306_2	Te pātova vipassikumārassa upaṭṭhānaṃ āgantvā kumāramadisvā pātarāsatthāya gantvā	3306	
PA_atk-s05_11a:3306_3	bhuttapātarāsā “kuhiṃ kumāro”ti pucchitvā tato “uyyānabhūmiṃ gato”ti sutvā “tattheva	3306	
PA_atk-s05_11a:3306_4	naṃ dakkhissāmā”ti nikkhantā nivattamānaṃ tassa sārathiṃ disvā “kumāro pabbajito”ti	3306	
PA_atk-s05_11a:3306_5	sutvā sutaṭṭhāneyeva sabbābharaṇāni muñcitvā antarāpaṇato kāsāyāni vatthāni āharāpetvā	3306	
PA_atk-s05_11a:3306_6	kesamassuṃ ohāretvā pabbajiṃsu. Pabbajitvā ca te gantvā mahāpurisaṃ parivārayiṃsu.	3306	
PA_atk-s05_11a:3307_0	Tato vipassī bodhisatto “padhānacariyaṃ caranto ākiṇṇo viharāmi, na kho panametaṃ	3307	
PA_atk-s05_11a:3307_1	pātirūpaṃ yatheva maṃ ime gihibhūtā pubbe parivāretvā caranti, idānipi tatheva kiṃ	3307	
PA_atk-s05_11a:3307_2	iminā gaṇenā”ti gaṇasaṅgaṇikāya ukkaṇṭhitvā “ajjeva gacchāmī”ti cintetvā puna – “ajja	3307	
PA_atk-s05_11a:3307_3	avelā, sace panāhaṃ ajja gamissāmi, sabbepime jānissanti, sveva gamissāmī”ti cintesi.	3307	
PA_atk-s05_11a:3307_4	Taṃdivasañca uruvelagāmasadise ekasmiṃ gāme gāmavāsino manussā svātanāya saddhiṃ	3307	
PA_atk-s05_11a:3307_5	parisāya mahāpurisaṃ nimantayiṃsu. Te tesaṃ caturāsītisahassānaṃ mahāpurisassa ca	3307	
PA_atk-s05_11a:3307_6	pāyāsameva paṭiyādayiṃsu. Atha vipassī mahāpuriso punadivase visākhapuṇṇamāya tasmiṃ	3307	
PA_atk-s05_11a:3307_7	gāme tehi pabbajitajanehi saddhiṃ bhattakiccaṃ katvā vasanaṭṭhānameva agamāsi. Tatra	3307	
PA_atk-s05_11a:3307_8	te pabbajitā mahāpurisassa vattaṃ dassetvā attano attano rattiṭṭhānadivāṭṭhānāni pavisiṃsu.	3307	
PA_atk-s05_11a:3308_0	Bodhisattopi paṇṇasālaṃ pavisitvā nisinno cintesi – “ayaṃ kālo nikkhamitu”nti nikkhamitvā	3308	
PA_atk-s05_11a:3308_1	paṇṇasāladvāraṃ pidahitvā bodhimaṇḍābhimukho pāyāsi. Te kira pabbajitā sāyaṃ bodhisattassa	3308	
PA_atk-s05_11a:3308_2	upaṭṭhānaṃ gantvā paṇṇasālaṃ parivāretvā nisinnā – “ativikālo jāto upadhārethā”ti	3308	
PA_atk-s05_11a:3308_3	vatvā paṇṇasāladvāraṃ vivaritvā taṃ apassantāpi “kuhiṃ nu gato mahāpuriso”ti nānubandhiṃsu.	3308	
PA_atk-s05_11a:3308_4	“Gaṇavāse nibbinno eko viharitukāmo maññe mahāpuriso buddhabhūtaṃyeva taṃ passissāmā”ti	3308	
PA_atk-s05_11a:3308_5	antojambudīpābhimukhā cārikaṃ pakkamiṃsu. Atha te – “vipassinā kira buddhattaṃ patvā	3308	
PA_atk-s05_11a:3308_6	dhammacakkaṃ pavattita”nti sutvā anukkamena sabbe te pabbajitā bandhumatiyā rājadhāniyā	3308	
PA_atk-s05_11a:3308_7	kheme migadāye sannipatiṃsu. Tato tesaṃ bhagavā dhammaṃ desesi, tadā caturāsītiyā	3308	
PA_atk-s05_11a:3308_8	bhikkhusahassānaṃ dhammābhisamayo ahosi. So tatiyo abhisamayo ahosi. Tena vuttaṃ –	3308	
PA_atk-s05_11a:3310	“Caturāsītisahassāni, sambuddhaṃ anupabbajuṃ;	331	
PA_atk-s05_11a:3311	Tesamārāmapattānaṃ, dhammaṃ desesi cakkhumā.	331	
PA_atk-s05_11a:3313	“Sabbākārena bhāsato, sutvā upanisādino;	331	
PA_atk-s05_11a:3314	Tepi dhammavaraṃ gantvā, tatiyābhisamayo ahū”ti.	331	
PA_atk-s05_11a:3315_0	Tattha caturāsītisahassāni, sambuddhaṃ anupabbajunti ettha anunā yogato sambuddhanti	3315	
PA_atk-s05_11a:3315_1	upayogavacanaṃ katanti veditabbaṃ, sambuddhassa pacchā pabbajiṃsūti attho. Lakkhaṇaṃ	3315	
PA_atk-s05_11a:3315_2	saddasatthato gahetabbaṃ. “Tattha ārāmapattāna”ntipi pāṭho. Bhāsatoti vadato. Upanisādinoti	3315	
PA_atk-s05_11a:3315_3	gantvā upanissāya dhammadānaṃ dadatoti attho. Tepīti te caturāsītisahassasaṅkhātā	3315	
PA_atk-s05_11a:3315_4	pabbajitā vipassissa upaṭṭhākabhūtā. Gantvāti tassa dhammaṃ ñatvā. Evaṃ tesaṃ tatiyo	3315	
PA_atk-s05_11a:3315_5	abhisamayo ahosi. Kheme migadāye vipassīsammāsambuddhaṃ dve ca aggasāvake anupabbajitānaṃ	3315	
PA_atk-s05_11a:3315_6	bhikkhūnaṃ aṭṭhasaṭṭhisatasahassānaṃ majjhe nisinno vipassī bhagavā –	3315	
PA_atk-s05_11a:3316	“Khantīparamaṃ tapo titikkhā, nibbānaṃ paramaṃ vadanti buddhā;	331	
PA_atk-s05_11a:3317	Na hi pabbajito parūpaghātī, na samaṇo hoti paraṃ viheṭhayanto.	331	
PA_atk-s05_11a:3318	“Sabbapāpassa akaraṇaṃ, kusalassa upasampadā;	331	
PA_atk-s05_11a:3319	Sacittapariyodapanaṃ, etaṃ buddhāna sāsanaṃ.	331	
PA_atk-s05_11a:3320	“Anūpavādo anūpaghāto, pātimokkhe ca saṃvaro;	332	
PA_atk-s05_11a:3321	Mattaññutā ca bhattasmiṃ, pantañca sayanāsanaṃ;	332	
PA_atk-s05_11a:3322	Adhicitte ca āyogo, etaṃ buddhāna sāsana”nti. –	332	
PA_atk-s05_11a:3323_0	Imaṃ pātimokkhaṃ uddisi. Imā pana sabbabuddhānaṃ pātimokkhuddesagāthāyo hontīti veditabbaṃ.	3323	
PA_atk-s05_11a:3323_1	So paṭhamo sannipāto ahosi. Puna yamakapāṭihāriyaṃ disvā pabbajitānaṃ bhikkhūnaṃ	3323	
PA_atk-s05_11a:3323_2	satasahassānaṃ dutiyo sannipāto ahosi. Yadā pana vipassissa vemātikā tayo bhātaro	3323	
PA_atk-s05_11a:3323_3	paccantaṃ vūpasametvā bhagavato upaṭṭhānakiriyāya laddhavarā hutvā attano nagaraṃ	3323	
PA_atk-s05_11a:3323_4	netvā upaṭṭhahantā tassa dhammaṃ sutvā pabbajiṃsu. Tesaṃ asītisatasahassānaṃ majjhe	3323	
PA_atk-s05_11a:3323_5	nisīditvā bhagavā kheme migadāye pātimokkhaṃ uddisi, so tatiyo sannipāto ahosi. Tena vuttaṃ –	3323	
PA_atk-s05_11a:3325	“Sannipātā tayo āsuṃ, vipassissa mahesino;	332	
PA_atk-s05_11a:3326	Khīṇāsavānaṃ vimalānaṃ, santacittāna tādinaṃ.	332	
PA_atk-s05_11a:3328	“Aṭṭhasaṭṭhisatasahassānaṃ, paṭhamo āsi samāgamo;	332	
PA_atk-s05_11a:3329	Bhikkhusatasahassānaṃ, dutiyo āsi samāgamo.	332	
PA_atk-s05_11a:3331	“Asītibhikkhusahassānaṃ, tatiyo āsi samāgamo;	333	
PA_atk-s05_11a:3332	Tattha bhikkhugaṇamajjhe, sambuddho atirocatī”ti.	333	
PA_atk-s05_11a:3333_0	Tattha aṭṭhasaṭṭhisatasahassānanti aṭṭhasaṭṭhisahassādhikānaṃ satasahassabhikkhūnanti	3333	
PA_atk-s05_11a:3333_1	attho. Tatthāti tattha kheme migadāye. Bhikkhugaṇamajjheti bhikkhugaṇassa majjhe.	3333	
PA_atk-s05_11a:3333_2	“Tassa bhikkhugaṇamajjhe”tipi pāṭho, tassa bhikkhugaṇassa majjheti attho.	3333	
PA_atk-s05_11a:3334_0	Tadā amhākaṃ bodhisatto mahiddhiko mahānubhāvo atulo nāma nāgarājā hutvā anekanāgakoṭisatasahassaparivāro	3334	
PA_atk-s05_11a:3334_1	hutvā saparivārassa dasabalassa asamabalasīlassa karuṇāsītalahadayassa sakkārakaraṇatthaṃ	3334	
PA_atk-s05_11a:3334_2	sattaratanamayaṃ candamaṇḍalasaṅkāsaṃ daṭṭhabbasāramaṇḍaṃ maṇḍapaṃ kāretvā tattha	3334	
PA_atk-s05_11a:3334_3	nisīdāpetvā sattāhaṃ dibbavibhavānurūpaṃ mahādānaṃ datvā sattaratanakhacitaṃ mahārahaṃ	3334	
PA_atk-s05_11a:3334_4	suvaṇṇamayaṃ nānāmaṇijutivisarasamujjalaṃ pīṭhaṃ bhagavato adāsi. Tadā naṃ pīṭhānumodanāvasāne	3334	
PA_atk-s05_11a:3334_5	“ito ayaṃ ekanavutikappe buddho bhavissatī”ti byākāsi. Tena vuttaṃ –	3334	
PA_atk-s05_11a:3336	“Ahaṃ tena samayena, nāgarājā mahiddhiko;	333	
PA_atk-s05_11a:3337	Atulo nāma nāmena, puññavanto jutindharo.	333	
PA_atk-s05_11a:3339	“Nekānaṃ nāgakoṭīnaṃ, parivāretvānahaṃ tadā;	333	
PA_atk-s05_11a:3340	Vajjanto dibbaturiyehi, lokajeṭṭhaṃ upāgamiṃ.	334	
PA_atk-s05_11a:3342	“Upasaṅkamitvā sambuddhaṃ, vipassiṃ lokanāyakaṃ;	334	
PA_atk-s05_11a:3343	Maṇimuttaratanakhacitaṃ, sabbābharaṇabhūsitaṃ;	334	
PA_atk-s05_11a:3344	Nimantetvā dhammarājassa, suvaṇṇapīṭhamadāsahaṃ.	334	
PA_atk-s05_11a:3346	“Sopi maṃ buddho byākāsi, saṅghamajjhe nisīdiya;	334	
PA_atk-s05_11a:3347	Ekanavutito kappe, ayaṃ buddho bhavissati.	334	
PA_atk-s05_11a:3349	“Ahu kapilavhayā rammā, nikkhamitvā tathāgato;	334	
PA_atk-s05_11a:3350	Padhānaṃ padahitvāna, katvā dukkarakārikaṃ.	335	
PA_atk-s05_11a:3352	“Ajapālarukkhamūlasmiṃ, nisīditvā tathāgato;	335	
PA_atk-s05_11a:3353	Tattha pāyāsaṃ paggayha, nerañjaramupehiti.	335	
PA_atk-s05_11a:3355	“Nerañjarāya tīramhi, pāyāsaṃ ada so jino;	335	
PA_atk-s05_11a:3356	Paṭiyattavaramaggena, bodhimūlamupehiti.	335	
PA_atk-s05_11a:3358	“Tato padakkhiṇaṃ katvā, bodhimaṇḍaṃ anuttaro;	335	
PA_atk-s05_11a:3359	Assatthamūle sambodhiṃ, bujjhissati mahāyaso.	335	
PA_atk-s05_11a:3361	“Imassa janikā mātā, māyā nāma bhavissati;	336	
PA_atk-s05_11a:3362	Pitā suddhodano nāma, ayaṃ hessati gotamo.	336	
PA_atk-s05_11a:3364	“Anāsavā vītarāgā, santacittā samāhitā;	336	
PA_atk-s05_11a:3365	Kolito upatisso ca, aggā hessanti sāvakā;	336	
PA_atk-s05_11a:3366	Ānando nāmupaṭṭhāko, upaṭṭhissatimaṃ jinaṃ.	336	
PA_atk-s05_11a:3368	“Khemā uppalavaṇṇā ca, aggā hessanti sāvikā;	336	
PA_atk-s05_11a:3369	Anāsavā vītarāgā, santacittā samāhitā;	336	
PA_atk-s05_11a:3370	Bodhi tassa bhagavato, assatthoti pavuccati…pe….	337	
PA_atk-s05_11a:3372	“Tassāhaṃ vacanaṃ sutvā, bhiyyo cittaṃ pasādayiṃ;	337	
PA_atk-s05_11a:3373	Uttariṃ vatamadhiṭṭhāsiṃ, dasapāramipūriyā”ti.	337	
PA_atk-s05_11a:3374_0	Tattha puññavantoti puññavā, samupacitapuññasañcayoti attho. Jutindharoti pabhāyutto.	3374	
PA_atk-s05_11a:3374_1	Nekānaṃ nāgakoṭīnanti anekāhi nāgakoṭīhi, karaṇatthe sāmivacanaṃ daṭṭhabbaṃ. Parivāretvānāti	3374	
PA_atk-s05_11a:3374_2	bhagavantaṃ parivāretvā. Ahanti attānaṃ niddisati. Vajjantoti vādento tāḷento. Maṇimuttaratanakhacitanti	3374	
PA_atk-s05_11a:3374_3	maṇimuttādīhi vividhehi ratanehi khacitanti attho. Sabbābharaṇabhūsitanti sabbābharaṇehi	3374	
PA_atk-s05_11a:3374_4	vāḷarūpādīhi ratanamayehi maṇḍitanti attho. Suvaṇṇapīṭhanti suvaṇṇamayaṃ pīṭhaṃ.	3374	
PA_atk-s05_11a:3374_5	Adāsahanti adāsiṃ ahaṃ.	3374	
PA_atk-s05_11a:3375_0	Tassa pana vipassissa bhagavato bandhumatī nāma nagaraṃ ahosi. Bandhumā nāma rājā	3375	
PA_atk-s05_11a:3375_1	pitā, bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,	3375	
PA_atk-s05_11a:3375_2	candā ca candamittā ca dve aggasāvikā, pāṭalirukkho bodhi, sarīraṃ asītihatthubbedhaṃ	3375	
PA_atk-s05_11a:3375_3	ahosi, sarīrappabhā sabbakālaṃ satta yojanāni pharitvā aṭṭhāsi asītivassasahassāni	3375	
PA_atk-s05_11a:3375_4	āyu, sutanu nāmassa aggamahesī, samavaṭṭakkhandho nāmassa putto, ājaññarathena nikkhami. Tena vuttaṃ –	3375	
PA_atk-s05_11a:3377	“Nagaraṃ bandhumatī nāma, bandhumā nāma khattiyo;	337	
PA_atk-s05_11a:3378	Mātā bandhumatī nāma, vipassissa mahesino.	337	
PA_atk-s05_11a:3380	“Khaṇḍo ca tissanāmo ca, ahesuṃ aggasāvakā;	338	
PA_atk-s05_11a:3381	Asoko nāmupaṭṭhāko, vipassissa mahesino.	338	
PA_atk-s05_11a:3383	“Candā ca candamittā ca, ahesuṃ aggasāvikā;	338	
PA_atk-s05_11a:3384	Bodhi tassa bhagavato, pāṭalīti pavuccati.	338	
PA_atk-s05_11a:3386	“Asītihatthamubbedho, vipassī lokanāyako;	338	
PA_atk-s05_11a:3387	Pabhā niddhāvatī tassa, samantā sattayojane.	338	
PA_atk-s05_11a:3389	“Asītivassasahassāni, āyu buddhassa tāvade;	338	
PA_atk-s05_11a:3390	Tāvatā tiṭṭhamāno so, tāresi janataṃ bahuṃ.	339	
PA_atk-s05_11a:3392	“Bahudevamanussānaṃ, bandhanā parimocayi;	339	
PA_atk-s05_11a:3393	Maggāmaggañca ācikkhi, avasesaputhujjane.	339	
PA_atk-s05_11a:3395	“Ālokaṃ dassayitvāna, desetvā amataṃ padaṃ;	339	
PA_atk-s05_11a:3396	Jalitvā aggikkhandhova, nibbuto so sasāvako.	339	
PA_atk-s05_11a:3398	“Iddhivaraṃ puññavaraṃ, lakkhaṇañca kusumitaṃ;	339	
PA_atk-s05_11a:3399	Sabbaṃ tamantarahitaṃ, nanu rittā sabbasaṅkhārā”ti.	339	
PA_atk-s05_11a:3400_0	Tattha bandhanāti devamanusse kāmarāgasaṃyojanādibandhanā mocesi, vikāsesīti attho.	3400	
PA_atk-s05_11a:3400_1	Maggāmaggañca ācikkhīti “amatādhigamāya ayaṃ maggo ucchedasassatadiṭṭhivirahitā majjhimā	3400	
PA_atk-s05_11a:3400_2	paṭipadā maggo kāyakilamathādiko nāyaṃ maggo”ti sesaputhujjane ācikkhīti attho. Ālokaṃ	3400	
PA_atk-s05_11a:3400_3	dassayitvānāti maggañāṇālokaṃ vipassanāñāṇālokañca dassayitvā. Lakkhaṇañca kusumitanti	3400	
PA_atk-s05_11a:3400_4	cittalakkhaṇādīhi phullitaṃ maṇḍitaṃ bhagavato sarīranti attho. Sesaṃ sabbattha gāthāsu uttānamevāti.	3400	
PA_atk-s05_11a:3401	Vipassībuddhavaṃsavaṇṇanā niṭṭhitā.	340	
PA_atk-s05_11a:3402	Niṭṭhito ekūnavīsatimo buddhavaṃso.	340	
PA_atk-s05_11a:3403	22. Sikhībuddhavaṃsavaṇṇanā	340	
PA_atk-s05_11a:3404_0	Vipassissa aparabhāge antarahite ca tasmiṃ kappe tato paraṃ ekūnasaṭṭhiyā kappesu	3404	
PA_atk-s05_11a:3404_1	buddhā loke na uppajjiṃsu. Apagatabuddhāloko ahosi. Kilesadevaputtamārānaṃ ekarajjaṃ	3404	
PA_atk-s05_11a:3404_2	apagatakaṇṭakaṃ ahosi. Ito pana ekattiṃsakappe siniddhasukkhasāradārupacito pahūtasappisitto	3404	
PA_atk-s05_11a:3404_3	nidhūmo sikhī viya sikhī ca vessabhū cāti dve sammāsambuddhā loke uppajjiṃsu. Tattha	3404	
PA_atk-s05_11a:3404_4	sikhī pana bhagavā pāramiyo pūretvā tusitapure nibbattitvā tato cavitvā kusalakaraṇavatī	3404	
PA_atk-s05_11a:3404_5	aruṇavatīnagare paramaguṇavato aruṇavato nāma rañño aggamahesiyā rattakanakapaṭibimbarucirappabhāya	3404	
PA_atk-s05_11a:3404_6	pabhāvatiyā nāma deviyā kucchismiṃ paṭisandhiṃ gahetvā dasa māse vītināmetvā nisabhuyyāne	3404	
PA_atk-s05_11a:3404_7	mātukucchito nikkhami. Nemittikā panassa nāmaṃ karontā uṇhīsassa sikhā viya uggatattā	3404	
PA_atk-s05_11a:3404_8	“sikhī”ti nāmamakaṃsu. So sattavassasahassāni agāraṃ ajjhāvasi. Sucandakasirīgiriyasanārivasabha	3404	
PA_atk-s05_11a:3404_9	nāmakā tayo pāsādā ahesuṃ. Sabbakāmādevippamukhāni catuvīsati itthisahassāni paccupaṭṭhitāni ahesuṃ.	3404	
PA_atk-s05_11a:3405_0	So cattāri nimittāni disvā sabbakāmādeviyā guṇagaṇātule atule nāma putte uppanne	3405	
PA_atk-s05_11a:3405_1	hatthiyānena hatthikkhandhavaragato mahābhinikkhamanaṃ nikkhamitvā pabbaji. Taṃ sattatipurisasatasahassāni	3405	
PA_atk-s05_11a:3405_2	anupabbajiṃsu. So tehi parivuto aṭṭhamāsaṃ padhānacariyaṃ caritvā visākhapuṇṇamāya	3405	
PA_atk-s05_11a:3405_3	gaṇasaṅgaṇikaṃ pahāya sudassananigame piyadassīseṭṭhino dhītuyā dinnaṃ madhupāyāsaṃ	3405	
PA_atk-s05_11a:3405_4	paribhuñjitvā taruṇakhadiravane divāvihāraṃ vītināmetvā anomadassinā nāma tāpasena	3405	
PA_atk-s05_11a:3405_5	dinnā aṭṭha kusatiṇamuṭṭhiyo gahetvā puṇḍarīkabodhiṃ upasaṅkami. Tassā kira puṇḍarīkabodhiyāpi	3405	
PA_atk-s05_11a:3405_6	pāṭaliyā pamāṇameva pamāṇaṃ ahosi. Taṃdivasameva so paṇṇāsaratanakkhandho hutvā abbhuggato,	3405	
PA_atk-s05_11a:3405_7	sākhāpissa paṇṇāsaratanamattāva. So dibbehi gandhehi pupphehi sañchanno ahosi. Na	3405	
PA_atk-s05_11a:3405_8	kevalaṃ puppheheva, phalehipi sañchanno ahosi. Tassa ekapassato taruṇāni phalāni	3405	
PA_atk-s05_11a:3405_9	ekato majjhimāni ekato nātipakkāni ekato pakkhittadibbojāni viya surasāni vaṇṇagandharasasampannāni	3405	
PA_atk-s05_11a:3405_10	tato tato olambanti. Yathā ca so, evaṃ dasasahassicakkavāḷesu pupphūpagā rukkhā pupphehi	34051	
PA_atk-s05_11a:3405_11	phalūpagā rukkhā phalehi paṭimaṇḍitā ahesuṃ.	34051	
PA_atk-s05_11a:3406_0	So tattha catuvīsatihatthavitthataṃ tiṇasantharaṃ santharitvā pallaṅkaṃ ābhujitvā	3406	
PA_atk-s05_11a:3406_1	caturaṅgavīriyaṃ adhiṭṭhāya nisīdi. Evaṃ nisīditvā chattiṃsa yojanavitthataṃ samāraṃ	3406	
PA_atk-s05_11a:3406_2	mārabalaṃ vidhamitvā sambodhiṃ pāpuṇitvā – “anekajātisaṃsāraṃ…pe… taṇhānaṃ khayamajjhagā”ti	3406	
PA_atk-s05_11a:3406_3	udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā	3406	
PA_atk-s05_11a:3406_4	attanā saha pabbajitānaṃ sattatiyā bhikkhusatasahassānaṃ upanissayasampattiṃ disvā	3406	
PA_atk-s05_11a:3406_5	surapathena gantvā vividhāvaraṇavatiyā aruṇavatiyā rājadhāniyā samīpe migājinuyyāne	3406	
PA_atk-s05_11a:3406_6	otaritvā tehi munigaṇehi parivuto tesaṃ majjhe dhammacakkaṃ pavattesi. Tadā koṭisatasahassānaṃ	3406	
PA_atk-s05_11a:3406_7	paṭhamo abhisamayo ahosi. Tena vuttaṃ –	3406	
PA_atk-s05_11a:3408	“Vipassissa aparena, sambuddho dvipaduttamo;	340	
PA_atk-s05_11a:3409	Sikhivhayo āsi jino, asamo appaṭipuggalo.	340	
PA_atk-s05_11a:3411	“Mārasenaṃ pamadditvā, patto sambodhimuttamaṃ;	341	
PA_atk-s05_11a:3412	Dhammacakkaṃ pavattesi, anukampāya pāṇinaṃ.	341	
PA_atk-s05_11a:3414	“Dhammacakkaṃ pavattente, sikhimhi jinapuṅgave;	341	
PA_atk-s05_11a:3415	Koṭisatasahassānaṃ, paṭhamābhisamayo ahū”ti.	341	
PA_atk-s05_11a:3416_0	Punapi aruṇavatiyā rājadhāniyā samīpeyeva abhibhūrājaputtassa ca sambhavarājaputtassa	3416	
PA_atk-s05_11a:3416_1	cāti dvinnaṃ saparivārānaṃ dhammaṃ desetvā navutikoṭisahassāni dhammāmataṃ pāyesi.	3416	
PA_atk-s05_11a:3416_2	So dutiyo abhisamayo ahosi. Tena vuttaṃ –	3416	
PA_atk-s05_11a:3418	“Aparampi dhammaṃ desente, gaṇaseṭṭhe naruttame;	341	
PA_atk-s05_11a:3419	Navuttikoṭisahassānaṃ, dutiyābhisamayo ahū”ti.	341	
PA_atk-s05_11a:3420_0	Yadā pana sūriyavatīnagaradvāre campakarukkhamūle titthiyamadamānabhañjanatthaṃ sabbajanabandhanamokkhatthañca	3420	
PA_atk-s05_11a:3420_1	yamakapāṭihāriyaṃ karonto bhagavā dhammaṃ desesi, tadā asītikoṭisahassānaṃ tatiyo	3420	
PA_atk-s05_11a:3420_2	abhisamayo ahosi. Tena vuttaṃ –	3420	
PA_atk-s05_11a:3422	“Yamakapāṭihāriyañca, dassayante sadevake;	342	
PA_atk-s05_11a:3423	Asītikoṭisahassānaṃ, tatiyābhisamayo ahū”ti.	342	
PA_atk-s05_11a:3424_0	Abhibhunā ca sambhavena ca rājaputtena saddhiṃ pabbajitānaṃ arahantānaṃ satasahassānaṃ	3424	
PA_atk-s05_11a:3424_1	majjhe nisīditvā pātimokkhaṃ uddisi, so paṭhamo sannipāto ahosi, aruṇavatīnagare	3424	
PA_atk-s05_11a:3424_2	ñātisamāgame pabbajitānaṃ asītiyā bhikkhusahassānaṃ majjhe nisīditvā pātimokkhaṃ	3424	
PA_atk-s05_11a:3424_3	uddisi, so dutiyo sannipāto ahosi. Dhanañjayanagare dhanapālakanāgavinayanasamaye	3424	
PA_atk-s05_11a:3424_4	pabbajitānaṃ sattatiyā bhikkhusahassānaṃ majjhe bhagavā pātimokkhaṃ uddisi, so tatiyo	3424	
PA_atk-s05_11a:3424_5	sannipāto ahosi. Tena vuttaṃ –	3424	
PA_atk-s05_11a:3426	“Sannipātā tayo āsuṃ, sikhissāpi mahesino;	342	
PA_atk-s05_11a:3427	Khīṇāsavānaṃ vimalānaṃ, santacittāna tādinaṃ.	342	
PA_atk-s05_11a:3429	“Bhikkhusatasahassānaṃ, paṭhamo āsi samāgamo;	342	
PA_atk-s05_11a:3430	Asītibhikkhusahassānaṃ, dutiyo āsi samāgamo.	343	
PA_atk-s05_11a:3432	“Sattatibhikkhusahassānaṃ, tatiyo āsi samāgamo;	343	
PA_atk-s05_11a:3433	Anupalitto padumaṃva, toyamhi sampavaḍḍhita”nti.	343	
PA_atk-s05_11a:3434	Tattha anupalitto padumaṃvāti toye jātaṃ toyeva vaḍḍhitaṃ padumaṃ viya toyena anupalittaṃ, sopi bhikkhusannipāto loke jātopi lokadhammehi anupalitto ahosīti attho.	343	
PA_atk-s05_11a:3435_0	Tadā kira amhākaṃ bodhisatto katthaci asaṃsaṭṭho paribhuttanagare arindamo nāma rājā	3435	
PA_atk-s05_11a:3435_1	hutvā sikhimhi satthari paribhuttanagaramanuppatte saparivāro rājā bhagavato paccuggantvā	3435	
PA_atk-s05_11a:3435_2	pasādavaḍḍhitahadayanayanasoto dasabalassa amalacaraṇakamalayugaḷesu saparivāro sirasā	3435	
PA_atk-s05_11a:3435_3	abhivanditvā dasabalaṃ nimantetvā sattāhaṃ issariyakulavibhavasaddhānurūpaṃ mahādānaṃ	3435	
PA_atk-s05_11a:3435_4	datvā dussabhaṇḍāgāradvārāni vivarāpetvā buddhappamukhassa bhikkhusaṅghassa mahagghāni	3435	
PA_atk-s05_11a:3435_5	vatthāni adāsi. Attano ca balarūpalakkhaṇajavasampannahemajālamālāsamalaṅkataṃ navakanakaruciradaṇḍakosacāmarayugavirājitaṃ	3435	
PA_atk-s05_11a:3435_6	vipulamudukaṇṇaṃ candarājivirājitavadanasobhaṃ erāvaṇavāraṇamiva arivāraṇaṃ varavāraṇaṃ	3435	
PA_atk-s05_11a:3435_7	datvā vāraṇappamāṇameva katvā kappiyabhaṇḍañca adāsi. Sopi naṃ satthā – “ito ekattiṃsakappe	3435	
PA_atk-s05_11a:3435_8	buddho bhavissatī”ti byākāsi. Tena vuttaṃ –	3435	
PA_atk-s05_11a:3437	“Ahaṃ tena samayena, arindamo nāma khattiyo;	343	
PA_atk-s05_11a:3438	Sambuddhappamukhaṃ saṅghaṃ, annapānena tappayiṃ.	343	
PA_atk-s05_11a:3440	“Bahuṃ dussavaraṃ datvā, dussakoṭiṃ anappakaṃ;	344	
PA_atk-s05_11a:3441	Alaṅkataṃ hatthiyānaṃ, sambuddhassa adāsahaṃ.	344	
PA_atk-s05_11a:3443	“Hatthiyānaṃ nimminitvā, kappiyaṃ upanāmayiṃ;	344	
PA_atk-s05_11a:3444	Pūrayiṃ mānasaṃ mayhaṃ, niccaṃ daḷhamupaṭṭhitaṃ.	344	
PA_atk-s05_11a:3446	“Sopi maṃ buddho byākāsi, sikhī lokagganāyako;	344	
PA_atk-s05_11a:3447	Ekattiṃse ito kappe, ayaṃ buddho bhavissati.	344	
PA_atk-s05_11a:3449	“Ahu kapilavhayā rammā…pe… hessāma sammukhā imaṃ.	344	
PA_atk-s05_11a:3451	“Tassāhaṃ vacanaṃ sutvā, bhiyyo cittaṃ pasādayiṃ;	345	
PA_atk-s05_11a:3452	Uttariṃ vatamadhiṭṭhāsiṃ, dasapāramipūriyā”ti.	345	
PA_atk-s05_11a:3453_0	Tattha nimminitvāti tassa hatthino pamāṇena tulayitvā. Kappiyanti kappiyabhaṇḍaṃ,	3453	
PA_atk-s05_11a:3453_1	bhikkhūnaṃ yaṃ bhaṇḍaṃ kappati gahetuṃ, taṃ kappiyabhaṇḍaṃ nāma. Pūrayiṃ mānasaṃ	3453	
PA_atk-s05_11a:3453_2	mayhanti mama cittaṃ dānapītiyā pūrayiṃ, mayhaṃ hāsuppādanasamatthaṃ akāsinti attho.	3453	
PA_atk-s05_11a:3453_3	Niccaṃ daḷhamupaṭṭhitanti niccakālaṃ dānaṃ dassāmī”ti dānavasena daḷhaṃ upaṭṭhitaṃ cittanti attho.	3453	
PA_atk-s05_11a:3454_0	Tassa pana bhagavato nagaraṃ aruṇavatī nāma ahosi. Aruṇavā nāma rājā pitā, pabhāvatī	3454	
PA_atk-s05_11a:3454_1	nāma mātā, abhibhū ca sambhavo ca dve aggasāvakā, khemaṅkaro nāmupaṭṭhāko, sakhilā	3454	
PA_atk-s05_11a:3454_2	ca madumā ca dve aggasāvikā, puṇḍarīkarukkho bodhi, sarīrañcassa sattatihatthubbedhaṃ	3454	
PA_atk-s05_11a:3454_3	ahosi. Sarīrappabhā niccakālaṃ yojanattayaṃ pharitvā aṭṭhāsi. Sattativassasahassāni	3454	
PA_atk-s05_11a:3454_4	āyu, sabbakāmā nāmassa aggamahesī, atulo nāmassa putto, hatthiyānena nikkhami. Tena vuttaṃ –	3454	
PA_atk-s05_11a:3456	“Nagaraṃ aruṇavatī nāma, aruṇo nāma khattiyo;	345	
PA_atk-s05_11a:3457	Pabhāvatī nāma janikā, sikhissāpi mahesino.	345	
PA_atk-s05_11a:3459	“Abhibhū sambhavo ceva, ahesuṃ aggasāvakā;	345	
PA_atk-s05_11a:3460	Khemaṅkaro nāmupaṭṭhāko, sikhissāpi mahesino.	346	
PA_atk-s05_11a:3462	“Sakhilā ca padumā ca, ahesuṃ aggasāvikā;	346	
PA_atk-s05_11a:3463	Bodhi tassa bhagavato, puṇḍarīkoti vuccati.	346	
PA_atk-s05_11a:3465	“Sirivaḍḍho ca nando ca, ahesuṃ aggupaṭṭhakā;	346	
PA_atk-s05_11a:3466	Cittā ceva suguttā ca, ahesuṃ aggupaṭṭhikā.	346	
PA_atk-s05_11a:3468	“Uccattanena so buddho, sattatihatthamuggato;	346	
PA_atk-s05_11a:3469	Kañcanagghiyasaṅkāso, dvattiṃsavaralakkhaṇo.	346	
PA_atk-s05_11a:3471	“Tassāpi byāmappabhā kāyā, divārattiṃ nirantaraṃ;	347	
PA_atk-s05_11a:3472	Disodisaṃ niccharanti, tīṇi yojanaso pabhā.	347	
PA_atk-s05_11a:3474	“Sattativassasahassāni, āyu tassa mahesino;	347	
PA_atk-s05_11a:3475	Tāvatā tiṭṭhamāno so, tāresi janataṃ bahuṃ.	347	
PA_atk-s05_11a:3477	“Dhammameghaṃ pavassetvā, temayitvā sadevake;	347	
PA_atk-s05_11a:3478	Khemantaṃ pāpayitvāna, nibbuto so sasāvako.	347	
PA_atk-s05_11a:3480	“Anubyañjanasampannaṃ, dvattiṃsavaralakkhaṇaṃ;	348	
PA_atk-s05_11a:3481	Sabbaṃ tamantarahitaṃ, nanu rittā sabbasaṅkhārā”ti.	348	
PA_atk-s05_11a:3482_0	Tattha puṇḍarīkoti setambarukkho. Tīṇi yojanaso pabhāti tīṇi yojanāni pabhā niccharantīti	3482	
PA_atk-s05_11a:3482_1	attho. Dhammameghanti dhammavassaṃ, dhammavassanako buddhamegho. Temayitvāti dhammakathāsalilena	3482	
PA_atk-s05_11a:3482_2	temetvā, siñcitvāti attho. Sadevaketi sadevake satte. Khemantanti khemantaṃ nibbānaṃ.	3482	
PA_atk-s05_11a:3482_3	Anubyañjanasampannanti tambanakhatuṅganāsavaṭṭaṅgulitādīhi asītiyā anubyañjanehi	3482	
PA_atk-s05_11a:3482_4	sampannaṃ, dvattiṃsamahāpurisalakkhaṇapaṭimaṇḍitaṃ bhagavato sarīranti attho. Sikhī	3482	
PA_atk-s05_11a:3482_5	kira sammāsambuddho sīlavatīnagare assārāme parinibbāyi.	3482	
PA_atk-s05_11a:3483	“Sikhīva loke tapasā jalitvā, sikhīva meghāgamane naditvā;	348	
PA_atk-s05_11a:3484	Sikhī mahesindhanavippahīno, sikhīva santiṃ sugato gato so”.	348	
PA_atk-s05_11a:3485_0	Sikhissa kira bhagavato dhātuyo ekagghanāva hutvā aṭṭhaṃsu na vippakiriṃsu. Sakalajambudīpavāsino	3485	
PA_atk-s05_11a:3485_1	pana manussā tiyojanubbedhaṃ sattaratanamayaṃ himagirisadisasobhaṃ thūpamakaṃsu.	3485	
PA_atk-s05_11a:3485_2	Sesamettha gāthāsu pākaṭamevāti.	3485	
PA_atk-s05_11a:3486	Sikhībuddhavaṃsavaṇṇanā niṭṭhitā.	348	
PA_atk-s05_11a:3487	Niṭṭhito vīsatimo buddhavaṃso.	348	
PA_atk-s05_11a:3488	23. Vessabhūbuddhavaṃsavaṇṇanā	348	
PA_atk-s05_11a:3489_0	Sikhissa pana sammāsambuddhassa aparabhāge antarahite tassa sāsane sattativassasahassāyukā	3489	
PA_atk-s05_11a:3489_1	manussā anukkamena parihāyitvā dasavassāyukā ahesuṃ. Puna vaḍḍhitvā aparimitāyukā	3489	
PA_atk-s05_11a:3489_2	hutvā anukkamena parihāyitvā saṭṭhivassasahassāyukā ahesuṃ. Tadā vijitamanobhū sabbalokābhibhū	3489	
PA_atk-s05_11a:3489_3	sayambhū vessabhū nāma satthā loke udapādi. So pāramiyo pūretvā tusitapure nibbattitvā	3489	
PA_atk-s05_11a:3489_4	tato cavitvā anomanagare suppatītassa suppatītassa nāma rañño aggamahesiyā sīlavatiyā	3489	
PA_atk-s05_11a:3489_5	yasavatiyā nāma kucchismiṃ paṭisandhiṃ aggahesi. So dasannaṃ māsānaṃ accayena anupamuyyāne	3489	
PA_atk-s05_11a:3489_6	mātukucchito nikkhami. Jāyamānova janaṃ tosento vasabhanādaṃ nadi. Tasmā vasabhanādahetuttā	3489	
PA_atk-s05_11a:3489_7	tassa nāmaggahaṇadivase “vessabhū”ti nāmamakaṃsu. So chabbassasahassāni agāraṃ ajjhāvasi.	3489	
PA_atk-s05_11a:3489_8	Ruci-suruci-rativaḍḍhananāmakā tayo pāsādā tassa ahesuṃ. Sucittādevippamukhāni tiṃsa	3489	
PA_atk-s05_11a:3489_9	itthisahassāni paccupaṭṭhitāni ahesuṃ.	3489	
PA_atk-s05_11a:3490_0	So cattāri nimittāni disvā sucittāya nāma deviyā suppabuddhe nāma kumāre uppanne	3490	
PA_atk-s05_11a:3490_1	suvaṇṇasivikāya uyyānadassanatthāya gantvā devadattāni kāsāyāni gahetvā pabbaji.	3490	
PA_atk-s05_11a:3490_2	Taṃ sattattiṃsasahassāni anupabbajiṃsu. Atha so tehi parivuto cha māse padhānacariyaṃ	3490	
PA_atk-s05_11a:3490_3	caritvā visākhapuṇṇamāya sucittanigame sandissamānasarīrāya sirivaḍḍhanāya nāma dinnaṃ	3490	
PA_atk-s05_11a:3490_4	madhupāyāsaṃ paribhuñjitvā sālavane divāvihāraṃ vītināmetvā sāyanhasamaye narindanāgarājena	3490	
PA_atk-s05_11a:3490_5	dinnā aṭṭha tiṇamuṭṭhiyo gahetvā sālabodhiṃ padakkhiṇato upāgami. Tassāpi sālassa	3490	
PA_atk-s05_11a:3490_6	tadeva pāṭaliyā pamāṇameva pamāṇaṃ ahosi. Tatheva pupphaphalasirivibhavo veditabbo.	3490	
PA_atk-s05_11a:3490_7	So sālamūlamupagantvā cattālīsahatthavitthataṃ tiṇasantharaṃ santharitvā pallaṅkaṃ	3490	
PA_atk-s05_11a:3490_8	ābhujitvā vigatanīvaraṇaṃ sabbakāmamadāvaraṇaṃ anāvaraṇañāṇaṃ paṭilabhitvā – “anekajātisaṃsāraṃ…pe…	3490	
PA_atk-s05_11a:3490_9	taṇhānaṃ khayamajjhagā”ti udānaṃ udānetvā sattasattāhaṃ tattheva vītināmetvā attano	3490	
PA_atk-s05_11a:3490_10	kaniṭṭhabhātikassa soṇakumārassa uttarakumārassa ca upanissayasampattiṃ disvā devapathena	34901	
PA_atk-s05_11a:3490_11	gantvā anomanagarasamīpe aruṇuyyāne otaritvā uyyānapālena kumāre pakkosāpetvā tesaṃ	34901	
PA_atk-s05_11a:3490_12	saparivārānaṃ majjhe dhammacakkaṃ pavattesi. Tadā asītiyā koṭisahassānaṃ paṭhamo abhisamayo ahosi.	34901	
PA_atk-s05_11a:3491_0	Puna janapadacārikaṃ caranto bhagavā tattha tattha dhammaṃ desento sattatiyā koṭisahassānaṃ	3491	
PA_atk-s05_11a:3491_1	dhammābhisamayo ahosi, so dutiyo abhisamayo ahosi. Anomanagareyeva diṭṭhijālaṃ bhindanto	3491	
PA_atk-s05_11a:3491_2	titthiyamānaddhajaṃ pātento mānamadaṃ viddhaṃsento dhammaddhajaṃ samussayanto navutiyojanavitthatāya	3491	
PA_atk-s05_11a:3491_3	manussaparisāya parimāṇarahitāya devaparisāya yamakapāṭihāriyaṃ katvā devamanusse	3491	
PA_atk-s05_11a:3491_4	pasādetvā saṭṭhikoṭiyo dhammāmatena tappesi, so tatiyo abhisamayo ahosi. Tena vuttaṃ –	3491	
PA_atk-s05_11a:3493	“Tattheva maṇḍakappamhi, asamo appaṭipuggalo;	349	
PA_atk-s05_11a:3494	Vessabhū nāma nāmena, loke uppajji nāyako.	349	
PA_atk-s05_11a:3496	“Ādittaṃ vata rāgaggi, taṇhānaṃ vijitaṃ tadā;	349	
PA_atk-s05_11a:3497	Nāgova bandhanaṃ chetvā, patto sambodhimuttamaṃ.	349	
PA_atk-s05_11a:3499	“Dhammacakkaṃ pavattente, vessabhūlokanāyake;	349	
PA_atk-s05_11a:3500	Asītikoṭisahassānaṃ, paṭhamābhisamayo ahu.	350	
PA_atk-s05_11a:3502	“Pakkante cārikaṃ raṭṭhe, lokajeṭṭhe narāsabhe;	350	
PA_atk-s05_11a:3503	Sattatikoṭisahassānaṃ, dutiyābhisamayo ahu.	350	
PA_atk-s05_11a:3505	“Mahādiṭṭhiṃ vinodento, pāṭiheraṃ karoti so;	350	
PA_atk-s05_11a:3506	Samāgatā naramarū, dasasahassī sadevake.	350	
PA_atk-s05_11a:3508	“Mahāacchariyaṃ disvā, abbhutaṃ lomahaṃsanaṃ;	350	
PA_atk-s05_11a:3509	Devā ceva manussā ca, bujjhare saṭṭhikoṭiyo”ti.	350	
PA_atk-s05_11a:3510_0	Tattha ādittanti sakalamidaṃ lokattayaṃ sampadittaṃ. Rāgaggīti rāgena. Taṇhānaṃ vijitanti	3510	
PA_atk-s05_11a:3510_1	taṇhānaṃ vijitaṃ raṭṭhaṃ vasavattiṭṭhānanti evaṃ ñatvāti attho. Nāgova bandhanaṃ	3510	
PA_atk-s05_11a:3510_2	chetvāti hatthī viya pūtilatābandhanaṃ chinditvā sambodhiṃ patto adhigato. Dasasahassīti	3510	
PA_atk-s05_11a:3510_3	dasasahassiyaṃ. Sadevaketi sadevake loke. Bujjhareti bujjhiṃsu.	3510	
PA_atk-s05_11a:3511_0	Soṇuttarānaṃ pana dvinnaṃ aggasāvakānaṃ samāgame pabbajitānaṃ asītiyā arahantasahassānaṃ	3511	
PA_atk-s05_11a:3511_1	majjhe māghapuṇṇamāyaṃ pātimokkhaṃ uddisi, so paṭhamo sannipāto ahosi. Yadā pana	3511	
PA_atk-s05_11a:3511_2	vessabhunā sabbalokābhibhunā saha pabbajitā sattattiṃsasahassasaṅkhā bhikkhū gaṇato	3511	
PA_atk-s05_11a:3511_3	ohīnasamaye pakkantā, te vessabhussa sammāsambuddhassa dhammacakkappavattiṃ sutvā	3511	
PA_atk-s05_11a:3511_4	soreyyaṃ nāma nagaraṃ āgantvā bhagavantaṃ addasaṃsu. Tesaṃ bhagavā dhammaṃ desetvā	3511	
PA_atk-s05_11a:3511_5	sabbeva te ehibhikkhupabbajjāya pabbājetvā caturaṅgasamannāgatāya parisāya pātimokkhaṃ	3511	
PA_atk-s05_11a:3511_6	uddisi, so dutiyo sannipāto ahosi.	3511	
PA_atk-s05_11a:3512_0	Yadā pana nārivāhananagare upasanto nāma rājaputto rajjaṃ kāresi, tassānukampāya	3512	
PA_atk-s05_11a:3512_1	bhagavā tattha agamāsi, sopi bhagavato āgamanaṃ sutvā saparivāro bhagavato paccuggamanaṃ	3512	
PA_atk-s05_11a:3512_2	katvā nimantetvā mahādānaṃ datvā tassa dhammaṃ sutvā pasannahadayo pabbaji. Taṃ saṭṭhisahassasaṅkhā	3512	
PA_atk-s05_11a:3512_3	purisā anupabbajiṃsu. Te tena saddhiṃ arahattaṃ pāpuṇiṃsu. So tehi parivuto vessabhū	3512	
PA_atk-s05_11a:3512_4	bhagavā pātimokkhaṃ uddisi, so tatiyo sannipāto ahosi. Tena vuttaṃ –	3512	
PA_atk-s05_11a:3514	“Sannipātā tayo āsuṃ, vessabhussa mahesino;	351	
PA_atk-s05_11a:3515	Khīṇāsavānaṃ vimalānaṃ, santacittāna tādinaṃ.	351	
PA_atk-s05_11a:3517	“Asītibhikkhusahassānaṃ, paṭhamo āsi samāgamo;	351	
PA_atk-s05_11a:3518	Sattatibhikkhusahassānaṃ, dutiyo āsi samāgamo.	351	
PA_atk-s05_11a:3520	“Saṭṭhibhikkhusahassānaṃ, tatiyo āsi samāgamo;	352	
PA_atk-s05_11a:3521	Jarādibhayatītānaṃ, orasānaṃ mahesino”ti.	352	
PA_atk-s05_11a:3522_0	Tadā amhākaṃ bodhisatto sarabhavatīnagare paramapiyadassano sudassano nāma rājā hutvā	3522	
PA_atk-s05_11a:3522_1	vessabhumhi lokanāyake sarabhanagaramupagate tassa dhammaṃ sutvā pasannahadayo dasanakhasamodhānasamujjalaṃ	3522	
PA_atk-s05_11a:3522_2	jalajāmalāvikalakamalamakulasadisamañjaliṃ sirasi katvā buddhappamukhassa saṅghassa	3522	
PA_atk-s05_11a:3522_3	sacīvaraṃ mahādānaṃ datvā tattheva bhagavato nivāsatthāya gandhakuṭiṃ katvā taṃ parikkhipitvā	3522	
PA_atk-s05_11a:3522_4	vihārasahassaṃ kāretvā sabbañca vibhavajātaṃ bhagavato sāsane pariccajitvā tassa	3522	
PA_atk-s05_11a:3522_5	santike pabbajitvā ācāraguṇasampanno terasadhutaguṇesu nirato bodhisambhārapariyesanāya	3522	
PA_atk-s05_11a:3522_6	rato buddhasāsanābhirato vihāsi. Sopi taṃ bhagavā byākāsi – “anāgate ito ekattiṃsakappe	3522	
PA_atk-s05_11a:3522_7	ayaṃ gotamo nāma buddho bhavissatī”ti. Tena vuttaṃ –	3522	
PA_atk-s05_11a:3524	“Ahaṃ tena samayena, sudassano nāma khattiyo;	352	
PA_atk-s05_11a:3525	Nimantetvā mahāvīraṃ, dānaṃ datvā mahārahaṃ;	352	
PA_atk-s05_11a:3526	Annapānena vatthena, sasaṅghaṃ jinapūjayiṃ.	352	
PA_atk-s05_11a:3528	“Tassa buddhassa asamassa, cakkaṃ vattitamuttamaṃ;	352	
PA_atk-s05_11a:3529	Sutvāna paṇitaṃ dhammaṃ, pabbajjamabhirocayiṃ.	352	
PA_atk-s05_11a:3531	“Mahādānaṃ pavattetvā, rattindivamatandito;	353	
PA_atk-s05_11a:3532	Pabbajjaṃ guṇasampannaṃ, pabbajiṃ jinasantike.	353	
PA_atk-s05_11a:3534	“Ācāraguṇasampanno, vattasīlasamāhito;	353	
PA_atk-s05_11a:3535	Sabbaññutaṃ gavesanto, ramāmi jinasāsane.	353	
PA_atk-s05_11a:3537	“Saddhāpītiṃ upagantvā, buddhaṃ vandāmi sattharaṃ;	353	
PA_atk-s05_11a:3538	Pīti uppajjati mayhaṃ, bodhiyāyeva kāraṇā.	353	
PA_atk-s05_11a:3540	“Anivattamānasaṃ ñatvā, sambuddho etadabravi;	354	
PA_atk-s05_11a:3541	Ekattiṃse ito kappe, ayaṃ buddho bhavissati.	354	
PA_atk-s05_11a:3543	“Ahu kapilavhayā rammā…pe… hessāma sammukhaṃ imaṃ.	354	
PA_atk-s05_11a:3545	“Tassāhaṃ vacanaṃ sutvā, bhiyyo cittaṃ pasādayiṃ;	354	
PA_atk-s05_11a:3546	Uttariṃ vatamadhiṭṭhāsiṃ, dasapāramipūriyā”ti.	354	
PA_atk-s05_11a:3547_0	Tattha cakkaṃ vattitanti dhammacakkaṃ pavattitaṃ. Paṇītaṃ dhammanti uttarimanussadhammaṃ.	3547	
PA_atk-s05_11a:3547_1	Pabbajjaṃ guṇasampannanti ñatvā pabbajinti attho. Vattasīlasamāhitoti vattesu ca	3547	
PA_atk-s05_11a:3547_2	sīlesu ca samāhito. Tesaṃ tesaṃ pūraṇe samāhitoti attho. Ramāmīti abhiramiṃ. Saddhāpītinti	3547	
PA_atk-s05_11a:3547_3	saddhañca pītiñca upagantvā. Vandāmīti abhivandiṃ, atītatthe vattamānavacanaṃ daṭṭhabbaṃ.	3547	
PA_atk-s05_11a:3547_4	Sattharanti satthāraṃ. Anivattamānasanti anosakkiyamānamānasaṃ.	3547	
PA_atk-s05_11a:3548_0	Tassa pana bhagavato anomaṃ nāma nagaraṃ ahosi. Suppatīto nāmassa pitā khattiyo,	3548	
PA_atk-s05_11a:3548_1	yasavatī nāma mātā, soṇo ca uttaro ca dve aggasāvakā, upasanto nāmupaṭṭhāko, rāmā	3548	
PA_atk-s05_11a:3548_2	ca samālā ca dve aggasāvikā, sālarukkho bodhi, sarīraṃ saṭṭhihatthubbedhaṃ ahosi.	3548	
PA_atk-s05_11a:3548_3	Saṭṭhivassasahassāni āyu, sucittā nāmassa bhariyā, suppabuddho nāmassa putto, suvaṇṇasivikāya	3548	
PA_atk-s05_11a:3548_4	nikkhami. Tena vuttaṃ –	3548	
PA_atk-s05_11a:3550	“Anomaṃ nāma nagaraṃ, suppatīto nāma khattiyo;	355	
PA_atk-s05_11a:3551	Mātā yasavatī nāma, vessabhussa mahesino.	355	
PA_atk-s05_11a:3553	“Soṇo ca uttaro ceva, ahesuṃ aggasāvakā;	355	
PA_atk-s05_11a:3554	Upasanto nāmupaṭṭhāko, vessabhussa mahesino.	355	
PA_atk-s05_11a:3556	“Rāmā ceva samālā ca, ahesuṃ aggasāvikā;	355	
PA_atk-s05_11a:3557	Bodhi tassa bhagavato, mahāsāloti vuccati.	355	
PA_atk-s05_11a:3559	“Sotthiko ceva rammo ca, ahesuṃ aggupaṭṭhakā;	355	
PA_atk-s05_11a:3560	Gotamī sirimā ceva, ahesuṃ aggupaṭṭhikā.	356	
PA_atk-s05_11a:3562	“Saṭṭhiratanamubbedho, hemayūpasamūpamo;	356	
PA_atk-s05_11a:3563	Kāyā niccharatī rasmi, rattiṃva pabbate sikhī.	356	
PA_atk-s05_11a:3565	“Saṭṭhivassasahassāni, āyu tassa mahesino;	356	
PA_atk-s05_11a:3566	Tāvatā tiṭṭhamāno so, tāresi, janataṃ bahuṃ.	356	
PA_atk-s05_11a:3568	“Dhammaṃ vitthārikaṃ katvā, vibhajitvā mahājanaṃ;	356	
PA_atk-s05_11a:3569	Dhammanāvaṃ ṭhapetvāna, nibbuto so sasāvako.	356	
PA_atk-s05_11a:3571	“Dassaneyyaṃ sabbajanaṃ, vihāraṃ iriyāpathaṃ;	357	
PA_atk-s05_11a:3572	Sabbaṃ tamantarahitaṃ, nanu rittā sabbasaṅkhārā”ti.	357	
PA_atk-s05_11a:3573_0	Tattha hemayūpasamūpamoti suvaṇṇatthambhasadisoti attho. Niccharatīti ito cito ca	3573	
PA_atk-s05_11a:3573_1	sandhāvati. Rasmīti pabhārasmi. Rattiṃva pabbate sikhīti rattiyaṃ pabbatamatthake	3573	
PA_atk-s05_11a:3573_2	aggi viya. Raṃsivijjotā tassa kāyeti attho. Vibhajitvāti vibhāgaṃ katvā, ugghaṭitādivasena	3573	
PA_atk-s05_11a:3573_3	sotāpannādivasena cāti attho. Dhammanāvanti aṭṭhaṅgamaggasaṅkhātaṃ dhammanāvaṃ, caturoghanittharaṇatthāya	3573	
PA_atk-s05_11a:3573_4	ṭhapetvāti attho. Dassaneyyanti dassanīyo. Sabbajananti sabbo jano, sasāvakasaṅgho	3573	
PA_atk-s05_11a:3573_5	sammāsambuddhoti attho. Vihāranti vihāro, sabbattha paccatte upayogavacanaṃ daṭṭhabbaṃ.	3573	
PA_atk-s05_11a:3574	Vessabhū kira bhagavā usabhavatīnagare kheme migadāye parinibbāyi. Dhātuyo panassa vippakiriṃsu.	357	
PA_atk-s05_11a:3575	“Usabhavatipure puruttame, jinavasabho bhagavā hi vessabhū;	357	
PA_atk-s05_11a:3576	Upavanavihare manorame, nirupadhisesamupāgato kirā”ti.	357	
PA_atk-s05_11a:3577	Sesaṃ sabbattha gāthāsu pākaṭamevāti.	357	
PA_atk-s05_11a:3578	Vessabhūbuddhavaṃsavaṇṇanā niṭṭhitā.	357	
PA_atk-s05_11a:3579	Niṭṭhito ekavīsatimo buddhavaṃso.	357	
PA_atk-s05_11a:3580	24. Kakusandhabuddhavaṃsavaṇṇanā	358	
PA_atk-s05_11a:3581_0	Vessabhumhi sayambhumhi parinibbute tasmiṃ pana kappe atikkante ekūnattiṃsakappesu	3581	
PA_atk-s05_11a:3581_1	jinadivasakarā nuppajjiṃsu. Imasmiṃ pana bhaddakappe cattāro buddhā nibbattiṃsu.	3581	
PA_atk-s05_11a:3581_2	Katame cattāro? Kakusandho koṇāgamano kassapo amhākaṃ buddhoti. Metteyyo pana bhagavā	3581	
PA_atk-s05_11a:3581_3	uppajjissati. Evamayaṃ kappo pañcahi buddhuppādehi paṭimaṇḍitattā bhaddakappoti bhagavatā	3581	
PA_atk-s05_11a:3581_4	vaṇṇito. Tattha kakusandho nāma bhagavā pāramiyo pūretvā tusitapure nibbattitvā tato	3581	
PA_atk-s05_11a:3581_5	cavitvā khemavatīnagare khemaṅkarassa nāma rañño atthadhammānusāsakassa aggidattassa	3581	
PA_atk-s05_11a:3581_6	nāma purohitassa aggamahesiyā visākhāya nāma brāhmaṇiyā kucchismiṃ paṭisandhiṃ aggahesi.	3581	
PA_atk-s05_11a:3581_7	Yadā pana khattiyā brāhmaṇe sakkaronti garukaronti mānenti pūjenti, tadā bodhisattā	3581	
PA_atk-s05_11a:3581_8	brāhmaṇakule nibbattanti.	3581	
PA_atk-s05_11a:3582_0	Yadā pana brāhmaṇā khattiye sakkaronti garukaronti mānenti pūjenti, tadā khattiyakule	3582	
PA_atk-s05_11a:3582_1	uppajjanti. Tadā kira brāhmaṇā khattiyehi sakkarīyanti garukarīyanti, tasmā saccasandho	3582	
PA_atk-s05_11a:3582_2	kakusandho bodhisatto vibhavasirisamudayenākule anākule brāhmaṇakule dasasahassilokadhātuṃ	3582	
PA_atk-s05_11a:3582_3	unnādento kampayanto udapādi. Heṭṭhā vuttappakārāni pāṭihāriyāni nibbattiṃsu. Tato	3582	
PA_atk-s05_11a:3582_4	dasannaṃ māsānaṃ accayena khemavatuyyāne mātukucchito suvaṇṇalatāto aggijālo viya	3582	
PA_atk-s05_11a:3582_5	nikkhami. So cattāri vassasahassāni agāraṃ ajjhāvasi. Tassa kira kāmakāmavaṇṇakāmasuddhināmakā	3582	
PA_atk-s05_11a:3582_6	tayo pāsādā ahesuṃ. Rocinībrāhmaṇīpamukhāni tiṃsa itthisahassāni paccupaṭṭhitāni ahesuṃ.	3582	
PA_atk-s05_11a:3583_0	So cattāri nimittāni disvā rociniyā brāhmaṇiyā anuttare uttare nāma kumāre uppanne	3583	
PA_atk-s05_11a:3583_1	payuttena ājaññarathena mahābhinikkhamanaṃ nikkhamitvā pabbaji. Taṃ cattālīsasahassāni	3583	
PA_atk-s05_11a:3583_2	anupabbajiṃsu. So tehi parivuto aṭṭha māse padhānacariyaṃ caritvā visākhapuṇṇamāya	3583	
PA_atk-s05_11a:3583_3	sucirindhanigame vajirindhabrāhmaṇassa dhītāya dinnaṃ madhupāyāsaṃ paribhuñjitvā	3583	
PA_atk-s05_11a:3583_4	khadiravane divāvihāraṃ katvā sāyanhasamaye subhaddena nāma yavapālakena upanītā	3583	
PA_atk-s05_11a:3583_5	aṭṭha tiṇamuṭṭhiyo gahetvā sirīsabodhiṃ pāṭaliyā vuttappamāṇaṃ dibbagandhaṃ upavāyamānaṃ	3583	
PA_atk-s05_11a:3583_6	upagantvā catuttiṃsahatthavitthataṃ tiṇasantharaṃ santharitvā pallaṅkaṃ ābhujitvā	3583	
PA_atk-s05_11a:3583_7	sambodhiṃ patvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā	3583	
PA_atk-s05_11a:3583_8	sattasattāhaṃ vītināmetvā attanā saha pabbajitānaṃ cattālīsāya bhikkhusahassānaṃ	3583	
PA_atk-s05_11a:3583_9	saccappaṭivedhasamatthataṃ disvā ekāheneva makilanagarasamīpe sambhūtaṃ isipatanaṃ	3583	
PA_atk-s05_11a:3583_10	nāma migadāyaṃ pavisitvā tesaṃ majjhagato bhagavā dhammacakkaṃ pavattesi. Tadā cattālīsāya	35831	
PA_atk-s05_11a:3583_11	koṭisahassānaṃ paṭhamo dhammābhisamayo ahosi.	35831	
PA_atk-s05_11a:3584_0	Puna kaṇṇakujjanagaradvāre mahāsālarukkhamūle yamakapāṭihāriyaṃ katvā tiṃsakoṭisahassānaṃ	3584	
PA_atk-s05_11a:3584_1	dhammacakkhuṃ uppādesi, so dutiyo abhisamayo ahosi. Yadā pana khemavatīnagarassāvidūre	3584	
PA_atk-s05_11a:3584_2	aññatarasmiṃ devāyatane abhimatanaradevo naradevo nāma yakkho dissamānamanussasarīro	3584	
PA_atk-s05_11a:3584_3	hutvā kantāramajjhe ekassa kamalakuvalayuppalasamalaṅkatasalilasītalassa paramamadhurasisiravārino	3584	
PA_atk-s05_11a:3584_4	sabbajanasurabhiramassa sarassa samīpe ṭhatvā kamalakuvalayakallahārādīhi satte upalāpetvā	3584	
PA_atk-s05_11a:3584_5	manusse khādati. Tasmiṃ magge pacchinne janasampātarahite mahāaṭaviṃ pavisitvā tattha	3584	
PA_atk-s05_11a:3584_6	sampatte satte khādati. So lokavissuto mahākantāramaggo ahosi. Ubhatokantāradvāre	3584	
PA_atk-s05_11a:3584_7	kira mahājanakāyo sannipatitvā kantāranittharaṇatthāya aṭṭhāsi. Atha vigatabhavabandho	3584	
PA_atk-s05_11a:3584_8	kakusandho satthā ekadivasaṃ paccūsasamaye mahākaruṇāsamāpattito vuṭṭhāya lokaṃ volokento	3584	
PA_atk-s05_11a:3584_9	ñāṇajālassa antogataṃ taṃ mahesakkhaṃ naradevayakkhaṃ tañca janasamūhamaddasa. Disvā	3584	
PA_atk-s05_11a:3584_10	ca pana gaganatalena gantvā tassa janakāyassa passantasseva bhagavā anekavihitaṃ	35841	
PA_atk-s05_11a:3584_11	pāṭihāriyaṃ karonto tassa naradevayakkhassa bhavane otaritvā tassa maṅgalapallaṅke nisīdi.	35841	
PA_atk-s05_11a:3585_0	Atha kho so manussabhakkho yakkho chabbaṇṇarasmiyo vissajjentaṃ indadhanuparivutamiva	3585	
PA_atk-s05_11a:3585_1	divasakaraṃ munidivasakaraṃ pavanapathenāgacchantaṃ disvā – “dasabalo mamānukampāya	3585	
PA_atk-s05_11a:3585_2	idhāgacchatī”ti pasannahadayo attano parivārayakkhehi saddhiṃ anekamigagaṇavantaṃ	3585	
PA_atk-s05_11a:3585_3	himavantaṃ gantvā nānāvaṇṇagandhāni jalajathalajāni kusumāni paramamanoramāni sugandhagandhe	3585	
PA_atk-s05_11a:3585_4	samāharitvā attano pallaṅke nisinnaṃ vigatarandhaṃ kakusandhaṃ lokanāyakaṃ mālāgandhavilepanādīhi	3585	
PA_atk-s05_11a:3585_5	pūjayitvā thutisaṅgītāni pavattento sirasi añjaliṃ katvā namassamāno aṭṭhāsi. Tato	3585	
PA_atk-s05_11a:3585_6	manussā taṃ pāṭihāriyaṃ disvā pasannahadayā samāgamma bhagavantaṃ parivāretvā namassamānā	3585	
PA_atk-s05_11a:3585_7	aṭṭhaṃsu. Atha appaṭisandho kakusandho bhagavā abhipūjitanaradevayakkhaṃ naradevayakkhaṃ	3585	
PA_atk-s05_11a:3585_8	kammaphalasambandhadassanena samuttejetvā nirayakathāya santāsetvā catusaccakathaṃ	3585	
PA_atk-s05_11a:3585_9	kathesi, tadā aparimitānaṃ sattānaṃ dhammābhisamayo ahosi, ayaṃ tatiyo abhisamayo	3585	
PA_atk-s05_11a:3585_10	ahosi. Tena vuttaṃ –	35851	
PA_atk-s05_11a:3587	“Vessabhussa aparena, sambuddho dvipaduttamo;	358	
PA_atk-s05_11a:3588	Kakusandho nāma nāmena, appameyyo durāsado.	358	
PA_atk-s05_11a:3590	“Ugghāṭetvā sabbabhavaṃ, cariyāya pāramiṃ gato;	359	
PA_atk-s05_11a:3591	Sīhova pañjaraṃ bhetvā, patto sambodhimuttamaṃ.	359	
PA_atk-s05_11a:3593	“Dhammacakkaṃ pavattente, kakusandhe lokanāyake;	359	
PA_atk-s05_11a:3594	Cattālīsakoṭisahassānaṃ, dhammābhisamayo ahu.	359	
PA_atk-s05_11a:3596	“Antalikkhamhi ākāse, yamakaṃ katvā vikubbanaṃ;	359	
PA_atk-s05_11a:3597	Tiṃsakoṭisahassānaṃ, bodhesi devamānuse.	359	
PA_atk-s05_11a:3599	“Naradevassa yakkhassa, catusaccappakāsane;	359	
PA_atk-s05_11a:3600	Dhammābhisamayo tassa, gaṇanāto asaṅkhiyo”ti.	360	
PA_atk-s05_11a:3601_0	Tattha ugghāṭetvāti samūhanitvā. Sabbabhavanti sabbaṃ navavidhaṃ bhavaṃ, bhavuppattinimittaṃ	3601	
PA_atk-s05_11a:3601_1	kammanti attho. Cariyāya pāramiṃ gatoti sabbapāramīnaṃ pūraṇavasena pāraṃ gato. Sīhova	3601	
PA_atk-s05_11a:3601_2	pañjaraṃ bhetvāti sīho viya pañjaraṃ munikuñjaro bhavapañjaraṃ vināsetvāti attho.	3601	
PA_atk-s05_11a:3601_3	Kakusandhassa viddhastabhavabandhanassa ekova sāvakasannipāto ahosi. Kaṇṇakujjanagare	3601	
PA_atk-s05_11a:3601_4	isipatane migadāye attanā saha pabbajitehi cattālīsāya arahantasahassehi parivuto	3601	
PA_atk-s05_11a:3601_5	māghapuṇṇamāyaṃ bhagavā pātimokkhaṃ uddisi. Tena vuttaṃ –	3601	
PA_atk-s05_11a:3603	“Kakusandhassa bhagavato, eko āsi samāgamo;	360	
PA_atk-s05_11a:3604	Khīṇāsavānaṃ vimalānaṃ, santacittāna tādinaṃ.	360	
PA_atk-s05_11a:3606	“Cattālīsasahassānaṃ, tadā āsi samāgamo;	360	
PA_atk-s05_11a:3607	Dantabhūmimanuppattānaṃ, āsavārigaṇakkhayā”ti.	360	
PA_atk-s05_11a:3608_0	Tadā amhākaṃ bodhisatto khemo nāma rājā hutvā buddhappamukhassa saṅghassa pattacīvaraṃ	3608	
PA_atk-s05_11a:3608_1	mahādānaṃ datvā añjanādīni sabbabhesajjāni ca adāsi. Aññañca samaṇaparikkhāraṃ datvā	3608	
PA_atk-s05_11a:3608_2	tassa dhammadesanaṃ sutvā pasannahadayo hutvā bhagavato santike pabbaji. So pana	3608	
PA_atk-s05_11a:3608_3	satthā – “anāgate imasmiṃyeva kappe buddho bhavissatī”ti byākāsi. Tena vuttaṃ –	3608	
PA_atk-s05_11a:3610	“Ahaṃ tena samayena, khemo nāmāsi khattiyo;	361	
PA_atk-s05_11a:3611	Tathāgate jinaputte, dānaṃ datvā anappakaṃ.	361	
PA_atk-s05_11a:3613	“Pattañca cīvaraṃ datvā, añjanaṃ madhulaṭṭhikaṃ;	361	
PA_atk-s05_11a:3614	Imetaṃ patthitaṃ sabbaṃ, paṭiyādemi varaṃ varaṃ.	361	
PA_atk-s05_11a:3616	“Sopi maṃ buddho byākāsi, kakusandho vināyako;	361	
PA_atk-s05_11a:3617	Imamhi bhaddake kappe, ayaṃ buddho bhavissati.	361	
PA_atk-s05_11a:3619	“Ahu kapilavhayā rammā…pe… hessāma sammukhā imaṃ.	361	
PA_atk-s05_11a:3621	“Nagaraṃ khemavatī nāma, khemo nāmāsahaṃ tadā;	362	
PA_atk-s05_11a:3622	Sabbaññutaṃ gavesanto, pabbajiṃ tassa santike”ti.	362	
PA_atk-s05_11a:3623_0	Tattha añjanaṃ pākaṭameva. Madhulaṭṭhikanti yaṭṭhimadhukaṃ. Imetanti imaṃ etaṃ. Patthitanti	3623	
PA_atk-s05_11a:3623_1	icchitaṃ. Paṭiyādemīti dajjāmi, adāsinti attho. Varaṃ varanti seṭṭhaṃ seṭṭhanti attho.	3623	
PA_atk-s05_11a:3623_2	“Yadetaṃ patthita”ntipi pāṭho, tassa yaṃ icchati, etaṃ sabbaṃ adāsinti attho. Ayaṃ sundarataro.	3623	
PA_atk-s05_11a:3624_0	Tassa pana adandhassa kakusandhassa bhagavato khemaṃ nāma nagaraṃ ahosi. Aggidatto	3624	
PA_atk-s05_11a:3624_1	nāma brāhmaṇo pitā, visākhā nāma brāhmaṇī mātā, vidhuro ca sañjīvo ca dve aggasāvakā,	3624	
PA_atk-s05_11a:3624_2	buddhijo nāmupaṭṭhāko, sāmā ca campā ca dve aggasāvikā, mahāsirīsarukkho bodhi, sarīraṃ	3624	
PA_atk-s05_11a:3624_3	cattālīsahatthubbedhaṃ ahosi, samantā dasayojanāni sarīrappabhā niccharati, cattālīsavassasahassāni	3624	
PA_atk-s05_11a:3624_4	āyu, bhariyā panassa rocinī nāma brāhmaṇī, uttaro nāma putto, ājaññarathena nikkhami. Tena vuttaṃ –	3624	
PA_atk-s05_11a:3626	“Brāhmaṇo aggidatto ca, āsi buddhassa so pitā;	362	
PA_atk-s05_11a:3627	Visākhā nāma janikā, kakusandhassa satthuno.	362	
PA_atk-s05_11a:3629	“Vasate tattha kheme pure, sambuddhassa mahākulaṃ;	362	
PA_atk-s05_11a:3630	Narānaṃ pavaraṃ seṭṭhaṃ, jātimantaṃ mahāyasaṃ.	363	
PA_atk-s05_11a:3632	“Vidhuro ca sañjīvo ca, ahesuṃ aggasāvakā;	363	
PA_atk-s05_11a:3633	Buddhijo nāmupaṭṭhāko, kakusandhassa satthuno.	363	
PA_atk-s05_11a:3635	“Sāmā ca campānāmā ca, ahesuṃ aggasāvikā;	363	
PA_atk-s05_11a:3636	Bodhi tassa bhagavato, sirīsoti pavuccati.	363	
PA_atk-s05_11a:3638	“Cattālīsaratanāni, accuggato mahāmuni;	363	
PA_atk-s05_11a:3639	Kanakappabhā niccharati, samantā dasayojanaṃ.	363	
PA_atk-s05_11a:3641	“Cattālīsavassasahassāni, āyu tassa mahesino;	364	
PA_atk-s05_11a:3642	Tāvatā tiṭṭhamāno so, tāresi janataṃ bahuṃ.	364	
PA_atk-s05_11a:3644	“Dhammāpaṇaṃ pasāretvā, naranārīnaṃ sadevake;	364	
PA_atk-s05_11a:3645	Naditvā sīhanādaṃva, nibbuto so sasāvako.	364	
PA_atk-s05_11a:3647	“Aṭṭhaṅgavacanasampanno, acchiddāni nirantaraṃ;	364	
PA_atk-s05_11a:3648	Sabbaṃ tamantarahitaṃ, nanu rittā sabbasaṅkhārā”ti.	364	
PA_atk-s05_11a:3649_0	Tattha vasate tattha kheme pureti ayaṃ gāthā kakusandhassa jātanagarasandassanatthaṃ	3649	
PA_atk-s05_11a:3649_1	vuttāti veditabbā. Mahākulanti uditoditaṃ bhagavato pitukulaṃ. Narānaṃ pavaraṃ seṭṭhanti	3649	
PA_atk-s05_11a:3649_2	jātivasena sabbamanussānaṃ pavaraṃ seṭṭhanti attho. Jātimantanti abhijātivantaṃ,	3649	
PA_atk-s05_11a:3649_3	uttamābhijātaṃ. Mahāyasanti mahāparivāraṃ, kiṃ taṃ buddhassa mahākulaṃ? Tattha mahākulaṃ	3649	
PA_atk-s05_11a:3649_4	kheme pure vasatetipadena sambandho daṭṭhabbo.	3649	
PA_atk-s05_11a:3650_0	Samantā dasayojananti samantato dasa yojanāni pharitvā niccakālaṃ sarīrato nikkhamitvā	3650	
PA_atk-s05_11a:3650_1	suvaṇṇavaṇṇā pabhā niccharatīti attho. Dhammāpaṇanti dhammasaṅkhātaṃ āpaṇaṃ. Pasāretvāti	3650	
PA_atk-s05_11a:3650_2	bhaṇḍavikkiṇanatthaṃ nānābhaṇḍasamiddhamāpaṇaṃ viya dhammāpaṇaṃ pasāretvāti attho.	3650	
PA_atk-s05_11a:3650_3	Naranārīnanti veneyyanaranārīnaṃ jhānasamāpattimaggaphalaratanavisesādhigamatthāya.	3650	
PA_atk-s05_11a:3650_4	Sīhanādaṃ vāti sīhanādaṃ viya, abhayanādaṃ naditvā. Aṭṭhaṅgavacanasampannoti aṭṭhaṅgasamannāgatasaro	3650	
PA_atk-s05_11a:3650_5	satthā. Acchiddānīti chiddādibhāvarahitāni sīlāni acchiddāni asabalāni akammāsāni.	3650	
PA_atk-s05_11a:3650_6	Atha vā acchiddāni avivarāni sāvakayugaḷādīni. Nirantaranti satataṃ sabbakālaṃ. Sabbaṃ	3650	
PA_atk-s05_11a:3650_7	tamantarahitanti satthā ca sāvakayugaḷādīni ca taṃ sabbaṃ munibhāvamupagantvā adassanabhāvamupagatanti attho.	3650	
PA_atk-s05_11a:3651	“Apetabandho kakusandhabuddho, adandhapañño gatasabbarandho;	365	
PA_atk-s05_11a:3652	Tilokasandho kira saccasandho, kheme pane vāsamakappayittha”.	365	
PA_atk-s05_11a:3653	Sesagāthāsu sabbattha pākaṭamevāti.	365	
PA_atk-s05_11a:3654	Kakusandhabuddhavaṃsavaṇṇanā niṭṭhitā.	365	
PA_atk-s05_11a:3655	Niṭṭhito bāvīsatimo buddhavaṃso.	365	
PA_atk-s05_11a:3656	25. Koṇāgamanabuddhavaṃsavaṇṇanā	365	
PA_atk-s05_11a:3657_0	Kakusandhassa pana bhagavato aparabhāge tassa sāsane ca antarahite sattesu tiṃsavassasahassāyukesu	3657	
PA_atk-s05_11a:3657_1	jātesu parahitakoṇāgamano koṇāgamano nāma satthā loke udapādi. Atha vā kanakāgamanato	3657	
PA_atk-s05_11a:3657_2	koṇāgamano nāma satthā loke udapādi. Tattha ka-kārassa koādesaṃ katvā na-kārassa	3657	
PA_atk-s05_11a:3657_3	ṇādesaṃ katvā ekassa ka-kārassa lopaṃ katvā niruttinayena kanakassa kanakādiābharaṇassa	3657	
PA_atk-s05_11a:3657_4	āgamanaṃ pavassanaṃ yassa bhagavato uppannakāle so koṇāgamano nāma. Ettha pana āyu	3657	
PA_atk-s05_11a:3657_5	anupubbena parihīnasadisaṃ kataṃ, na evaṃ parihīnaṃ, puna vaḍḍhitvā parihīnanti veditabbaṃ.	3657	
PA_atk-s05_11a:3657_6	Kathaṃ? Imasmiṃyeva kappe kakusandho bhagavā cattālīsavassasahassāyukakāle nibbatto,	3657	
PA_atk-s05_11a:3657_7	taṃ pana āyu parihāyamānaṃ dasavassakālaṃ patvā puna asaṅkhyeyyaṃ patvā tato parihāyamānaṃ	3657	
PA_atk-s05_11a:3657_8	tiṃsavassasahassāyukakāle ṭhitaṃ, tadā koṇāgamano bhagavā loke uppannoti veditabbo.	3657	
PA_atk-s05_11a:3658_0	Sopi pāramiyo pūretvā tusitapure nibbattitvā tato cavitvā sobhavatīnagare yaññadattassa	3658	
PA_atk-s05_11a:3658_1	brāhmaṇassa bhariyāya rūpādīhi guṇehi anuttarāya uttarāya nāma brāhmaṇiyā kucchismiṃ	3658	
PA_atk-s05_11a:3658_2	paṭisandhiṃ gahetvā dasannaṃ māsānaṃ accayena subhavatīuyyāne mātukucchito nikkhami.	3658	
PA_atk-s05_11a:3658_3	Jāyamāne pana tasmiṃ sakalajambudīpe devo kanakavassaṃ vassi. Tenassa kanakāgamanakāraṇattā	3658	
PA_atk-s05_11a:3658_4	“kanakāgamano”ti nāmamakaṃsu. Taṃ panassa nāmaṃ anukkamena pariṇamamānaṃ koṇāgamano”ti	3658	
PA_atk-s05_11a:3658_5	jātaṃ. So pana tīṇi vassasahassāni agāraṃ ajjhāvasi. Tusita-santusita-santuṭṭhanāmakā	3658	
PA_atk-s05_11a:3658_6	panassa tayo pāsādā ahesuṃ. Rucigattābrāhmaṇīpamukhāni soḷasa itthisahassāni ahesuṃ.	3658	
PA_atk-s05_11a:3659_0	So cattāri nimittāni disvā rucigattāya brāhmaṇiyā satthavāhe nāma putte uppanne hatthikkhandhavaragato	3659	
PA_atk-s05_11a:3659_1	hatthiyānena mahābhinikkhamanaṃ nikkhamitvā pabbaji. Taṃ tiṃsapurisasahassāni anupabbajiṃsu.	3659	
PA_atk-s05_11a:3659_2	So tehi parivuto cha māse padhānacariyaṃ caritvā visākhapuṇṇamāyaṃ aggisonabrāhmaṇassa	3659	
PA_atk-s05_11a:3659_3	dhītāya aggisonabrāhmaṇakumāriyā dinnaṃ madhupāyāsaṃ paribhuñjitvā khadiravane divāvihāraṃ	3659	
PA_atk-s05_11a:3659_4	katvā sāyanhasamaye jaṭātindukena nāma yavapālena dinnā aṭṭha tiṇamuṭṭhiyo gahetvā	3659	
PA_atk-s05_11a:3659_5	udumbarabodhiṃ puṇḍarīke vuttappamāṇaṃ phalavibhūtisampannaṃ dakkhiṇato upagantvā	3659	
PA_atk-s05_11a:3659_6	vīsatihatthavitthataṃ tiṇasantharaṃ santharitvā pallaṅkaṃ ābhujitvā mārabalaṃ viddhaṃsetvā	3659	
PA_atk-s05_11a:3659_7	dasabalañāṇāni paṭilabhitvā – “anekajātisaṃsāraṃ…pe… taṇhānaṃ khayamajjhagā”ti udānaṃ	3659	
PA_atk-s05_11a:3659_8	udānetvā sattasattāhaṃ vītināmetvā attanā saha pabbajitānaṃ tiṃsabhikkhusahassānaṃ	3659	
PA_atk-s05_11a:3659_9	upanissayasampattiṃ disvā gaganapathena gantvā sudassananagarasamīpe isipatane migadāye	3659	
PA_atk-s05_11a:3659_10	otaritvā tesaṃ majjhagato dhammacakkaṃ pavattesi, tadā tiṃsakoṭisahassānaṃ paṭhamābhisamayo ahosi.	36591	
PA_atk-s05_11a:3660_0	Puna sundaranagaradvāre mahāsālarukkhamūle yamakapāṭihāriyaṃ katvā vīsatikoṭisahassānaṃ	3660	
PA_atk-s05_11a:3660_1	dhammāmataṃ pāyesi, so dutiyo abhisamayo ahosi. Attano mātaraṃ uttaraṃ pamukhaṃ katvā	3660	
PA_atk-s05_11a:3660_2	dasasu cakkavāḷasahassesu devatānaṃ samāgatānaṃ abhidhammapiṭakaṃ desente bhagavati	3660	
PA_atk-s05_11a:3660_3	dasannaṃ koṭisahassānaṃ tatiyo abhisamayo ahosi. Tena vuttaṃ –	3660	
PA_atk-s05_11a:3662	“Kakusandhassa aparena, sambuddho dvipaduttamo;	366	
PA_atk-s05_11a:3663	Koṇāgamano nāma jino, lokajeṭṭho narāsabho.	366	
PA_atk-s05_11a:3665	“Dasa dhamme pūrayitvāna, kantāraṃ samatikkami;	366	
PA_atk-s05_11a:3666	Pavāhiya malaṃ sabbaṃ, patto sambodhimuttamaṃ.	366	
PA_atk-s05_11a:3668	“Dhammacakkaṃ pavattente, koṇāgamananāyake;	366	
PA_atk-s05_11a:3669	Tiṃsakoṭisahassānaṃ, paṭhamābhisamayo ahu.	366	
PA_atk-s05_11a:3671	“Pāṭihīraṃ karonte ca, paravādappamaddane;	367	
PA_atk-s05_11a:3672	Vīsatikoṭisahassānaṃ, dutiyābhisamayo ahu.	367	
PA_atk-s05_11a:3674	“Tato vikubbanaṃ katvā, jino devapuraṃ gato;	367	
PA_atk-s05_11a:3675	Vasate tattha sambuddho, silāya paṇḍukambale.	367	
PA_atk-s05_11a:3677	“Pakaraṇe satta desento, vassaṃ vasati so muni;	367	
PA_atk-s05_11a:3678	Dasakoṭisahassānaṃ, tatiyābhisamayo ahū”ti.	367	
PA_atk-s05_11a:3679_0	Tattha dasa dhamme pūrayitvānāti dasa pāramidhamme pūrayitvā. Kantāraṃ samatikkamīti	3679	
PA_atk-s05_11a:3679_1	jātikantāraṃ samatikkami. Pavāhiyāti pavāhetvā. Malaṃ sabbanti rāgādimalattayaṃ.	3679	
PA_atk-s05_11a:3679_2	Pāṭihīraṃ karonte ca, paravādappamaddaneti paravādivādappamaddane, bhagavati pāṭihāriyaṃ	3679	
PA_atk-s05_11a:3679_3	karonteti attho. Vikubbananti vikubbaniddhiṃ, sundaranagaradvāre yamakapāṭihāriyaṃ	3679	
PA_atk-s05_11a:3679_4	katvā devapuraṃ gato tattha paṇḍukambalasilāyaṃ vasi. Kathaṃ vasīti? Pakaraṇe satta	3679	
PA_atk-s05_11a:3679_5	desentoti tattha devānaṃ sattappakaraṇasaṅkhātaṃ abhidhammapiṭakaṃ desento vasi.	3679	
PA_atk-s05_11a:3679_6	Evaṃ tattha abhidhammaṃ desente bhagavati dasakoṭisahassānaṃ devānaṃ abhisamayo ahosīti attho.	3679	
PA_atk-s05_11a:3680_0	Parisuddhapāramipūraṇāgamanassa koṇāgamanassapi eko sāvakasannipāto ahosi. Surindavatīnagare	3680	
PA_atk-s05_11a:3680_1	surindavatuyyāne viharanto bhiyyasassa rājaputtassa ca uttarassa ca rājaputtassa	3680	
PA_atk-s05_11a:3680_2	dvinnampi tiṃsasahassaparivārānaṃ dhammaṃ desetvā sabbeva te ehibhikkhupabbajjāya	3680	
PA_atk-s05_11a:3680_3	pabbājetvā tesaṃ majjhagato māghapuṇṇamāyaṃ pātimokkhaṃ uddisi. Tena vuttaṃ –	3680	
PA_atk-s05_11a:3682	“Tassāpi devadevassa, eko āsi samāgamo;	368	
PA_atk-s05_11a:3683	Khīṇāsavānaṃ vimalānaṃ, santacittāna tādinaṃ.	368	
PA_atk-s05_11a:3685	“Tiṃsabhikkhusahassānaṃ, tadā āsi samāgamo;	368	
PA_atk-s05_11a:3686	Oghānamatikkantānaṃ, bhijjitānañca maccuyā”ti.	368	
PA_atk-s05_11a:3687_0	Tattha oghānanti kāmoghādīnaṃ, catunnamoghānametaṃ adhivacanaṃ. Yassa pana te saṃvijjanti,	3687	
PA_atk-s05_11a:3687_1	taṃ vaṭṭasmiṃ ohananti osīdāpentīti oghā, tesaṃ oghānaṃ, upayogatthe sāmivacanaṃ	3687	
PA_atk-s05_11a:3687_2	daṭṭhabbaṃ. Catubbidhe oghe atikkantānanti attho. Bhijjitānanti etthāpi eseva nayo. Maccuyāti maccuno.	3687	
PA_atk-s05_11a:3688_0	Tadā amhākaṃ bodhisatto mithilanagare pabbato nāma rājā ahosi, tadā “saraṇagatasabbapāṇāgamanaṃ	3688	
PA_atk-s05_11a:3688_1	koṇāgamanaṃ mithilanagaramanuppatta”nti sutvā saparivāro rājā paccuggantvā vanditvā	3688	
PA_atk-s05_11a:3688_2	dasabalaṃ nimantetvā mahādānaṃ datvā tattha bhagavantaṃ vassāvāsatthāya yācitvā temāsaṃ	3688	
PA_atk-s05_11a:3688_3	sasāvakasaṅghaṃ satthāraṃ upaṭṭhahitvā pattuṇṇacīnapaṭṭakambalakoseyyadukūlakappāsikādīni	3688	
PA_atk-s05_11a:3688_4	mahagghāni ceva sukhumavatthāni ca suvaṇṇapādukā ceva aññañca bahuparikkhāramadāsi.	3688	
PA_atk-s05_11a:3688_5	Sopi naṃ bhagavā byākāsi – “imasmiṃyeva bhaddakappe ayaṃ buddho bhavissatī”ti. Atha	3688	
PA_atk-s05_11a:3688_6	so mahāpuriso tassa bhagavato byākaraṇaṃ sutvā mahārajjaṃ pariccajitvā tasseva bhagavato	3688	
PA_atk-s05_11a:3688_7	santike pabbaji. Tena vuttaṃ –	3688	
PA_atk-s05_11a:3690	“Ahaṃ tena samayena, pabbato nāma khattiyo;	369	
PA_atk-s05_11a:3691	Mittāmaccehi sampanno, anantabalavāhano.	369	
PA_atk-s05_11a:3693	“Sambuddhadassanaṃ gantvā, sutvā dhammamanuttaraṃ;	369	
PA_atk-s05_11a:3694	Nimantetvā sajinasaṅghaṃ, dānaṃ datvā yadicchakaṃ.	369	
PA_atk-s05_11a:3696	“Pattuṇṇaṃ cīnapaṭṭañca, koseyyaṃ kambalampi ca;	369	
PA_atk-s05_11a:3697	Suvaṇṇapādukañceva, adāsiṃ satthusāvake.	369	
PA_atk-s05_11a:3699	“Sopi maṃ buddho byākāsi, saṅghamajjhe nisīdiya;	369	
PA_atk-s05_11a:3700	Imamhi bhaddake kappe, ayaṃ buddho bhavissati.	370	
PA_atk-s05_11a:3702	“Ahu kapilavhayā rammā…pe… hessāma sammukhā imaṃ.	370	
PA_atk-s05_11a:3704	“Tassāpi vacanaṃ sutvā, bhiyyo cittaṃ pasādayiṃ;	370	
PA_atk-s05_11a:3705	Uttariṃ vatamadhiṭṭhāsiṃ dasapāramipūriyā.	370	
PA_atk-s05_11a:3707	“Sabbaññutaṃ gavesanto, dānaṃ datvā naruttame;	370	
PA_atk-s05_11a:3708	Ohāyāhaṃ mahārajjaṃ, pabbajiṃ jinasantike”ti.	370	
PA_atk-s05_11a:3709_0	Tattha anantabalavāhanoti bahukaṃ anantaṃ mayhaṃ balaṃ assahatthiādikaṃ vāhanañcāti	3709	
PA_atk-s05_11a:3709_1	attho. Sambuddhadassananti sambuddhadassanatthāya. Yadicchakanti yāvadicchakaṃ buddhappamukhaṃ	3709	
PA_atk-s05_11a:3709_2	saṅghaṃ catubbidhena āhārena “alamala”nti pavārāpetvā, hatthena pidahāpetvāti attho.	3709	
PA_atk-s05_11a:3709_3	Satthusāvaketi satthuno ceva sāvakānañca adāsiṃ. Naruttameti naruttamassa. Ohāyāti	3709	
PA_atk-s05_11a:3709_4	pahāya pariccajitvā.	3709	
PA_atk-s05_11a:3710_0	Tassa pana koṇāgamanassa bhagavato sobhavatī nāma nagaraṃ ahosi, yaññadatto nāma	3710	
PA_atk-s05_11a:3710_1	brāhmaṇo pitā, uttarā nāma brāhmaṇī mātā, bhiyyaso ca uttaro cāti dve aggasāvakā,	3710	
PA_atk-s05_11a:3710_2	sotthijo nāmupaṭṭhāko, samuddā ca uttarā ca dve aggasāvikā, udumbararukkho bodhi,	3710	
PA_atk-s05_11a:3710_3	sarīraṃ tiṃsahatthubbedhaṃ ahosi, tiṃsavassasahassāni āyu, bhariyā panassa rucigattā	3710	
PA_atk-s05_11a:3710_4	nāma brāhmaṇī, satthavāho nāma putto, hatthiyānena nikkhami. Tena vuttaṃ –	3710	
PA_atk-s05_11a:3712	“Nagaraṃ sobhavatī nāma, sobho nāmāsi khattiyo;	371	
PA_atk-s05_11a:3713	Vasate tattha nagare, sambuddhassa mahākulaṃ.	371	
PA_atk-s05_11a:3715	“Brāhmaṇo yaññadatto ca, āsi buddhassa so pitā;	371	
PA_atk-s05_11a:3716	Uttarā nāma janikā, koṇāgamanassa satthuno;	371	
PA_atk-s05_11a:3718	“Bhiyyaso uttaro nāma, ahesuṃ aggasāvakā;	371	
PA_atk-s05_11a:3719	Sotthijo nāmupaṭṭhāko, koṇāgamanassa satthuno.	371	
PA_atk-s05_11a:3721	“Samuddā uttarā ceva, ahesuṃ aggasāvikā;	372	
PA_atk-s05_11a:3722	Bodhi tassa bhagavato, udumbaroti pavuccati.	372	
PA_atk-s05_11a:3724	“Uccattanena so buddho, tiṃsahatthasamuggato;	372	
PA_atk-s05_11a:3725	Ukkāmukhe yathā kambu, evaṃ raṃsīhi maṇḍito.	372	
PA_atk-s05_11a:3727	“Tiṃsavassasahassāni, āyu buddhassa tāvade;	372	
PA_atk-s05_11a:3728	Tāvatā tiṭṭhamāno so, tāresi janataṃ bahuṃ.	372	
PA_atk-s05_11a:3730	“Dhammacetiṃ samussetvā, dhammadussavibhūsitaṃ;	373	
PA_atk-s05_11a:3731	Dhammapupphaguḷaṃ katvā, nibbuto so sasāvako.	373	
PA_atk-s05_11a:3733	“Mahāvilāso tassa jano, siridhammappakāsano;	373	
PA_atk-s05_11a:3734	Sabbaṃ tamantarahitaṃ, nanu rittā sabbasaṅkhārā”ti.	373	
PA_atk-s05_11a:3735_0	Tattha ukkāmukheti kammāruddhane. Yathā kambūti suvaṇṇanikkhaṃ viya. Evaṃ raṃsīhi	3735	
PA_atk-s05_11a:3735_1	maṇḍitoti evaṃ rasmīhi paṭimaṇḍito samalaṅkato. Dhammacetiṃ samussetvāti sattattiṃsabodhipakkhiyadhammamayaṃ	3735	
PA_atk-s05_11a:3735_2	cetiyaṃ patiṭṭhāpetvā. Dhammadussavibhūsitanti catusaccadhammapaṭākavibhūsitaṃ. Dhammapupphaguḷaṃ	3735	
PA_atk-s05_11a:3735_3	katvāti dhammamayapupphamālāguḷaṃ katvā. Mahājanassa vipassanācetiyaṅgaṇe ṭhitassa	3735	
PA_atk-s05_11a:3735_4	namassanatthāya dhammacetiyaṃ patiṭṭhāpetvā sasāvakasaṅgho satthā parinibbāyīti attho.	3735	
PA_atk-s05_11a:3735_5	Mahāvilāsoti mahāiddhivilāsappatto. Tassāti tassa bhagavato. Janoti sāvakajano. Siridhammappakāsanoti	3735	
PA_atk-s05_11a:3735_6	lokuttaradhammappakāsano so bhagavā ca sabbaṃ tamantarahitanti attho.	3735	
PA_atk-s05_11a:3736	“Sukhena koṇāgamano gatāsavo, vikāmapāṇāgamano mahesī;	373	
PA_atk-s05_11a:3737	Vane viveke sirināmadheyye, visuddhavaṃsāgamano vasittha”.	373	
PA_atk-s05_11a:3738	Sesagāthāsu sabbattha pākaṭamevāti.	373	
PA_atk-s05_11a:3739	Koṇāgamanabuddhavaṃsavaṇṇanā niṭṭhitā.	373	
PA_atk-s05_11a:3740	Niṭṭhito tevīsatimo buddhavaṃso.	374	
PA_atk-s05_11a:3741	26. Kassapabuddhavaṃsavaṇṇanā	374	
PA_atk-s05_11a:3742_0	Koṇāgamanassa pana bhagavato aparabhāge tassa sāsane ca antarahite tiṃsavassasahassāyukā	3742	
PA_atk-s05_11a:3742_1	sattā anupubbena parihāyitvā dasavassāyukā hutvā puna vaḍḍhitvā aparimitāyukā hutvā	3742	
PA_atk-s05_11a:3742_2	puna anupubbena parihāyitvā vīsativassasahassāyukesu sattesu jātesu anekamanussapo	3742	
PA_atk-s05_11a:3742_3	kassapo nāma satthā loke udapādi. So pāramiyo pūretvā tusitapure nibbattitvā tato	3742	
PA_atk-s05_11a:3742_4	cavitvā bārāṇasīnagare brahmadattassa nāma brāhmaṇassa vipulaguṇavatiyā dhanavatiyā	3742	
PA_atk-s05_11a:3742_5	nāma brāhmaṇiyā kucchismiṃ paṭisandhiṃ gahetvā dasannaṃ māsānaṃ accayena isipatane	3742	
PA_atk-s05_11a:3742_6	migadāye mātukucchito nikkhami. Gottavasena panassa “kassapakumāro”ti nāmamakaṃsu.	3742	
PA_atk-s05_11a:3742_7	So dve vassasahassāni agāraṃ ajjhāvasi. Haṃsavā yasavā sirinandoti tassa tayo pāsādā	3742	
PA_atk-s05_11a:3742_8	ahesuṃ. Sunandā nāma brāhmaṇippamukhāni aṭṭhacattālīsa itthisahassāni paccupaṭṭhitāni ahesuṃ.	3742	
PA_atk-s05_11a:3743_0	So cattāri nimittāni disvā sunandāya brāhmaṇiyā vijitasene nāma putte uppanne uppannasaṃvego	3743	
PA_atk-s05_11a:3743_1	“mahābhinikkhamanaṃ nikkhamissāmī”ti cintesi. Athassa parivitakkasamanantarameva	3743	
PA_atk-s05_11a:3743_2	pāsādo kulālacakkamiva bhamitvā gaganatalamabbhuggantvā paramarucirakaranikaro saradasamayarajanikaro	3743	
PA_atk-s05_11a:3743_3	viya tārāgaṇaparivuto anekanarasataparivuto gaganatalamalaṅkaronto viya puññānubhāvaṃ	3743	
PA_atk-s05_11a:3743_4	pakāsento viya jananayanahadayāni ākaḍḍhento viya rukkhaggāni paraṃ sobhayamāno viya	3743	
PA_atk-s05_11a:3743_5	ca gantvā nigrodhabodhiṃ majjhekatvā bhūmiyaṃ patiṭṭhahi. Atha bodhisatto mahāsatto	3743	
PA_atk-s05_11a:3743_6	pathaviyaṃ patiṭṭhahitvā devadattaṃ arahattaddhajamādāya pabbaji. Tassa nāṭakitthiyo	3743	
PA_atk-s05_11a:3743_7	pāsādā otaritvā aḍḍhagāvutaṃ maggaṃ gantvā saparivārā senāsannivesaṃ katvā nisīdiṃsu.	3743	
PA_atk-s05_11a:3743_8	Tato itthiparicārike ṭhapetvā sahāgatā sabbe pabbajiṃsu.	3743	
PA_atk-s05_11a:3744_0	Mahāpuriso kira sattāhaṃ tehi parivuto padhānacariyaṃ caritvā visākhapuṇṇamāya sunandāya	3744	
PA_atk-s05_11a:3744_1	nāma brāhmaṇiyā dinnaṃ madhupāyāsaṃ paribhuñjitvā khadiravane divāvihāraṃ katvā sāyanhasamaye	3744	
PA_atk-s05_11a:3744_2	somena nāma yavapālakena upanītā aṭṭha tiṇamuṭṭhiyo gahetvā nigrodhabodhiṃ upagantvā	3744	
PA_atk-s05_11a:3744_3	pañcadasahatthāyāmavitthataṃ tiṇasantharaṃ santharitvā tattha nisīditvā abhisambodhiṃ	3744	
PA_atk-s05_11a:3744_4	pāpuṇitvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ	3744	
PA_atk-s05_11a:3744_5	vītināmetvā attanā saha pabbajitānaṃ bhikkhūnaṃ koṭiyā upanissayasampattiṃ disvā	3744	
PA_atk-s05_11a:3744_6	gaganatalena gantvā bārāṇasiyaṃ isipatane migadāye otaritvā tehi parivuto tattha	3744	
PA_atk-s05_11a:3744_7	dhammacakkaṃ pavattesi. Tadā vīsatiyā koṭisahassānaṃ paṭhamo dhammābhisamayo ahosi. Tena vuttaṃ –	3744	
PA_atk-s05_11a:3746	“Koṇāgamanassa aparena, sambuddho dvipaduttamo;	374	
PA_atk-s05_11a:3747	Kassapo nāma gottena, dhammarājā pabhaṅkaro.	374	
PA_atk-s05_11a:3749	“Sañchaḍḍitaṃ kulamūlaṃ, bahvannapānabhojanaṃ;	374	
PA_atk-s05_11a:3750	Datvāna yācake dānaṃ, pūrayitvāna mānasaṃ;	375	
PA_atk-s05_11a:3751	Usabhova āḷakaṃ bhetvā, patto sambodhimuttamaṃ.	375	
PA_atk-s05_11a:3753	“Dhammacakkaṃ pavattente, kassape lokanāyake;	375	
PA_atk-s05_11a:3754	Vīsakoṭisahassānaṃ, paṭhamābhisamayo ahū”ti.	375	
PA_atk-s05_11a:3755_0	Tattha sañchaḍḍitanti chaḍḍitaṃ ujjhitaṃ pariccattaṃ. Kulamūlanti kulagharaṃ, aparimitabhogakkhandhaṃ	3755	
PA_atk-s05_11a:3755_1	anekakoṭisahassadhanasañcayaṃ dasasatanayanabhavanasadisabhogaṃ atiduccajaṃ tiṇamiva	3755	
PA_atk-s05_11a:3755_2	chaḍḍitanti attho. Yācaketi yācakānaṃ datvā. Āḷakanti goṭṭhaṃ, yathā usabho goṭṭhaṃ	3755	
PA_atk-s05_11a:3755_3	bhinditvā yathāsukhaṃ icchitaṭṭhānaṃ pāpuṇāti, evaṃ mahāpurisopi gehabandhanaṃ bhinditvā	3755	
PA_atk-s05_11a:3755_4	abhisambodhiṃ pāpuṇīti attho.	3755	
PA_atk-s05_11a:3756_0	Puna catumāsaṃ janapadacārikaṃ caramāne satthari dasakoṭisahassānaṃ dutiyo abhisamayo	3756	
PA_atk-s05_11a:3756_1	ahosi. Yadā pana sundaranagaradvāre asanarukkhamūle yamakapāṭihāriyaṃ karonto dhammaṃ	3756	
PA_atk-s05_11a:3756_2	desesi, tadā pañcannaṃ koṭisahassānaṃ tatiyo abhisamayo ahosi. Puna yamakapāṭihāriyaṃ	3756	
PA_atk-s05_11a:3756_3	katvā suraripudurabhibhavane tāvatiṃsabhavane sudhammā nāma devasabhā atthi, tattha	3756	
PA_atk-s05_11a:3756_4	nisīditvā attano mātaraṃ dhanavatīdeviṃ pamukhaṃ katvā dasasahassilokadhātuyā devatānaṃ	3756	
PA_atk-s05_11a:3756_5	anuggahakaraṇatthaṃ sattappakaraṇaṃ abhidhammapiṭakaṃ desento tīṇi devatākoṭisahassāni	3756	
PA_atk-s05_11a:3756_6	dhammāmataṃ pāyesi. Tena vuttaṃ –	3756	
PA_atk-s05_11a:3758	“Catumāsaṃ yadā buddho, loke carati cārikaṃ;	375	
PA_atk-s05_11a:3759	Dasakoṭisahassānaṃ, dutiyābhisamayo ahu.	375	
PA_atk-s05_11a:3761	“Yamakaṃ vikubbanaṃ katvā, ñāṇadhātuṃ pakittayi;	376	
PA_atk-s05_11a:3762	Pañcakoṭisahassānaṃ, tatiyābhisamayo ahu.	376	
PA_atk-s05_11a:3764	“Sudhammā devapure ramme, tattha dhammaṃ pakittayi;	376	
PA_atk-s05_11a:3765	Tīṇikoṭisahassānaṃ, devānaṃ bodhayī jino.	376	
PA_atk-s05_11a:3767	“Naradevassa yakkhassa, apare dhammadesane;	376	
PA_atk-s05_11a:3768	Etesānaṃ abhisamayā, gaṇanāto asaṅkhiyā”ti.	376	
PA_atk-s05_11a:3769_0	Tattha catumāsanti cātumāse. Ayameva vā pāṭho. Caratīti acari. Yamakaṃ vikubbanaṃ	3769	
PA_atk-s05_11a:3769_1	katvāti yamakapāṭihāriyaṃ katvā. Ñāṇadhātunti sabbaññutaññāṇasabhāvaṃ. “Sabbañāṇadhātu”ntipi	3769	
PA_atk-s05_11a:3769_2	vadanti. Pakittayīti mahājanassa pakāsesi. Sudhammāti tāvatiṃsabhavane sudhammā nāma	3769	
PA_atk-s05_11a:3769_3	sabhā atthi, tattha nisīditvāti attho. Dhammanti abhidhammaṃ.	3769	
PA_atk-s05_11a:3770_0	Tadā kira ānubhāvavijitanaradevo naradevo nāma mahesakkho heṭṭhā vuttanaradevayakkho	3770	
PA_atk-s05_11a:3770_1	viya mahiddhiko yakkho ahosi. So jambudīpe ekasmiṃ nagare rañño yādisaṃ rūpaṃ, tādisaṃ	3770	
PA_atk-s05_11a:3770_2	rūpasaṇṭhānaṃ sarakuttiṃ nimminitvā taṃ rājānaṃ māretvā khāditvā sahaantepuraṃ rajjaṃ	3770	
PA_atk-s05_11a:3770_3	paṭipajjitvā aparimitamaṃsabhojano ahosi. So kira itthidhutto ca ahosi. Yadā pana	3770	
PA_atk-s05_11a:3770_4	taṃ kusalā chekā itthiyo – “nāyaṃ amhākaṃ rājā, amanusso eso”ti jānanti, tadā so	3770	
PA_atk-s05_11a:3770_5	lajjito hutvā tā sabbā khāditvā aññaṃ nagaraṃ paṭipajjati. Evameva so naradevayakkho	3770	
PA_atk-s05_11a:3770_6	manusse bhakkhayanto yadā sundaranagarābhimukho agamāsi, tadā taṃ disvā nagaravāsino	3770	
PA_atk-s05_11a:3770_7	manussā maraṇabhayatajjitasantāsā sakanagarato nikkhamitvā tato tato palāyiṃsu. Atha	3770	
PA_atk-s05_11a:3770_8	te manusse palāyamāne disvā kassapadasabalo tassa naradevassa yakkhassa purato aṭṭhāsi.	3770	
PA_atk-s05_11a:3770_9	Naradevo evaṃ devadevaṃ ṭhitaṃ disvā vissaraṃ ghoraṃ nādaṃ naditvā bhagavato bhayaṃ	3770	
PA_atk-s05_11a:3770_10	uppādetuṃ asakkonto taṃ saraṇaṃ gantvā pañhaṃ pucchi. Pañhaṃ vissajjetvā taṃ dametvā	37701	
PA_atk-s05_11a:3770_11	dhamme desiyamāne sampattānaṃ naramarānaṃ gaṇanapathātītānaṃ abhisamayo ahosi. Tena	37701	
PA_atk-s05_11a:3770_12	vuttaṃ – “naradevassa yakkhassā”tiādi. Tattha apare dhammadesaneti aparasmiṃ dhammadesane.	37701	
PA_atk-s05_11a:3770_13	Etesānanti etesaṃ. Ayameva vā pāṭho.	37701	
PA_atk-s05_11a:3771_0	Tassa pana kassapabhagavato ekova sāvakasannipāto ahosi. Bārāṇasīnagare purohitaputto	3771	
PA_atk-s05_11a:3771_1	tisso nāma ahosi. So kassapassa bodhisattassa sarīre lakkhaṇasampattiṃ disvā pituno	3771	
PA_atk-s05_11a:3771_2	bhāsato sutvā – “nissaṃsayaṃ eso mahābhinikkhamanaṃ nikkhamitvā buddho bhavissati,	3771	
PA_atk-s05_11a:3771_3	etassāhaṃ santike pabbajitvā saṃsāradukkhato muccissāmī”ti cintetvā suddhamunigaṇavantaṃ	3771	
PA_atk-s05_11a:3771_4	himavantaṃ gantvā tāpasapabbajjaṃ pabbaji. Tassa parivārabhūtāni vīsatitāpasasahassāni	3771	
PA_atk-s05_11a:3771_5	ahesuṃ. So aparabhāge “kassapakumāro nikkhamitvā abhisambodhiṃ anuppatto”ti sutvā	3771	
PA_atk-s05_11a:3771_6	saparivāro āgantvā kassapassa bhagavato santike saparivāro ehibhikkhupabbajjāya pabbajitvā	3771	
PA_atk-s05_11a:3771_7	arahattaṃ pāpuṇi. Tasmiṃ samāgame kassapo bhagavā māghapuṇṇamāyaṃ pātimokkhaṃ uddisi. Tena vuttaṃ –	3771	
PA_atk-s05_11a:3773	“Tassāpi devadevassa, eko āsi samāgamo;	377	
PA_atk-s05_11a:3774	Khīṇāsavānaṃ vimalānaṃ, santacittāna tādinaṃ.	377	
PA_atk-s05_11a:3776	“Vīsabhikkhusahassānaṃ, tadā āsi samāgamo;	377	
PA_atk-s05_11a:3777	Atikkantabhavantānaṃ, hirisīlena tādina”nti.	377	
PA_atk-s05_11a:3778	Tattha atikkantabhavantānanti atikkantaputhujjanasotāpannādīnaṃ, sabbesaṃ khīṇāsavānamevāti attho. Hirisīlena tādinanti hiriyā ca sīlena ca sadisānaṃ.	377	
PA_atk-s05_11a:3779_0	Tadā amhākaṃ bodhisatto jotipālo nāma māṇavo tiṇṇaṃ vedānaṃ pāragū bhūmiyañceva antalikkhe	3779	
PA_atk-s05_11a:3779_1	ca pākaṭo ghaṭikārassa kumbhakārassa sahāyo ahosi. So tena saddhiṃ satthāraṃ upasaṅkamitvā	3779	
PA_atk-s05_11a:3779_2	tassa dhammakathaṃ sutvā tassa santike pabbaji. So āraddhavīriyo tīṇi piṭakāni uggahetvā	3779	
PA_atk-s05_11a:3779_3	vattapaṭipattiyā buddhasāsanaṃ sobhesi. Sopi taṃ satthā byākāsi. Tena vuttaṃ –	3779	
PA_atk-s05_11a:3781	“Ahaṃ tadā māṇavako, jotipāloti vissuto;	378	
PA_atk-s05_11a:3782	Ajjhāyako mantadharo, tiṇṇaṃ vedāna pāragū.	378	
PA_atk-s05_11a:3784	“Lakkhaṇe itihāse ca, sadhamme pāramiṃ gato;	378	
PA_atk-s05_11a:3785	Bhūmantalikkhakusalo, katavijjo anavayo.	378	
PA_atk-s05_11a:3787	“Kassapassa bhagavato, ghaṭikāro nāmupaṭṭhako;	378	
PA_atk-s05_11a:3788	Sagāravo sappatisso, nibbuto tatiye phale.	378	
PA_atk-s05_11a:3790	“Ādāya maṃ ghaṭīkāro, upagañchi kassapaṃ jinaṃ;	379	
PA_atk-s05_11a:3791	Tassa dhammaṃ suṇitvāna, pabbajiṃ tassa santike.	379	
PA_atk-s05_11a:3793	“Āraddhavīriyo hutvā, vattāvattesu kovido;	379	
PA_atk-s05_11a:3794	Na kvaci parihāyāmi, pūresiṃ jinasāsanaṃ.	379	
PA_atk-s05_11a:3796	“Yāvatā buddhabhaṇitaṃ, navaṅgaṃ jinasāsanaṃ;	379	
PA_atk-s05_11a:3797	Sabbaṃ pariyāpuṇitvāna, sobhayiṃ jinasāsanaṃ.	379	
PA_atk-s05_11a:3799	“Mama acchariyaṃ disvā, sopi buddho viyākari;	379	
PA_atk-s05_11a:3800	Imamhi bhaddake kappe, ayaṃ buddho bhavissati.	380	
PA_atk-s05_11a:3802	“Ahu kapilavhayā rammā…pe… hessāma sammukhā imaṃ.	380	
PA_atk-s05_11a:3804	“Tassāpi vacanaṃ sutvā, bhiyyo cittaṃ pasādayiṃ;	380	
PA_atk-s05_11a:3805	Uttariṃ vatamadhiṭṭhāsiṃ, dasapāramipūriyā.	380	
PA_atk-s05_11a:3807	“Evamahaṃ saṃsaritvā, parivajjento anācaraṃ;	380	
PA_atk-s05_11a:3808	Dukkarañca kataṃ mayhaṃ, bodhiyāyeva kāraṇā”ti.	380	
PA_atk-s05_11a:3809_0	Tattha bhūmantalikkhakusaloti bhūmisikkhāsu ca antalikkhesu ca joticakkācāre jotivijjāya	3809	
PA_atk-s05_11a:3809_1	ca kusaloti attho. Upaṭṭhakoti upaṭṭhāyako. Sappatissoti sappatissayo. Nibbutoti	3809	
PA_atk-s05_11a:3809_2	vinīto, vissuto vā. Tatiye phaleti nimittasattamī, tatiyaphalādhigamahetu nibbutoti	3809	
PA_atk-s05_11a:3809_3	attho. Ādāyāti maṃ gahetvā. Vattāvattesūti khuddakavattamahāvattesu. Kovidoti tesaṃ	3809	
PA_atk-s05_11a:3809_4	pūraṇe kusalo. Na kvaci parihāyāmīti kvacipi sīlesu vā samādhisamāpattiādīsu vā katthaci	3809	
PA_atk-s05_11a:3809_5	kutopi na parihāyāmi, sabbattha me parihāni nāma na vijjatīti dīpeti. “Na koci parihāyāmī”tipi pāṭho, soyevattho.	3809	
PA_atk-s05_11a:3810_0	Yāvatāti paricchedavacanametaṃ, yāvatakanti attho. Buddhabhaṇitanti buddhavacanaṃ.	3810	
PA_atk-s05_11a:3810_1	Sobhayinti sobhesiṃ pakāsesiṃ. Mama acchariyanti mama sammāpaṭipattiṃ aññehi asādhāraṇaṃ	3810	
PA_atk-s05_11a:3810_2	acchariyaṃ abbhutaṃ kassapo bhagavā disvāti attho. Saṃsaritvāti saṃsāre saṃsaritvā.	3810	
PA_atk-s05_11a:3810_3	Anācaranti anācāraṃ akattabbaṃ, akaraṇīyanti attho.	3810	
PA_atk-s05_11a:3811_0	Tassa pana kassapassa bhagavato jātanagaraṃ bārāṇasī nāma ahosi, brahmadatto nāma	3811	
PA_atk-s05_11a:3811_1	brāhmaṇo pitā, paramaguṇavatī dhanavatī nāma brāhmaṇī mātā, tisso ca bhāradvājo ca	3811	
PA_atk-s05_11a:3811_2	dve aggasāvakā, sabbamitto nāmupaṭṭhāko, anuḷā ca uruveḷā ca dve aggasāvikā, nigrodharukkho	3811	
PA_atk-s05_11a:3811_3	bodhi, sarīraṃ vīsatihatthubbedhaṃ ahosi, vīsativassasahassāni āyu, sunandā nāmassa	3811	
PA_atk-s05_11a:3811_4	aggamahesī, vijitaseno nāma putto, pāsādayānena nikkhami. Tena vuttaṃ –	3811	
PA_atk-s05_11a:3813	“Nagaraṃ bārāṇasī nāma, kikī nāmāsi khattiyo;	381	
PA_atk-s05_11a:3814	Vasate tattha nagare, sambuddhassa mahākulaṃ.	381	
PA_atk-s05_11a:3816	“Brāhmaṇo brahmadattova, āsi buddhassa so pitā;	381	
PA_atk-s05_11a:3817	Dhanavatī nāma janikā, kassapassa mahesino.	381	
PA_atk-s05_11a:3819	“Tisso ca bhāradvājo ca, ahesuṃ aggasāvakā;	381	
PA_atk-s05_11a:3820	Sabbamitto nāmupaṭṭhāko, kassapassa mahesino.	382	
PA_atk-s05_11a:3822	“Anuḷā uruveḷā ca, ahesuṃ aggasāvikā;	382	
PA_atk-s05_11a:3823	Bodhi tassa bhagavato, nigrodhoti pavuccati.	382	
PA_atk-s05_11a:3825	“Uccattanena so buddho, vīsatiratanuggato;	382	
PA_atk-s05_11a:3826	Vijjulaṭṭhīva ākāse, candova gahapūrito.	382	
PA_atk-s05_11a:3828	“Vīsativassasahassāni, āyu tassa mahesino;	382	
PA_atk-s05_11a:3829	Tāvatā tiṭṭhamāno so, tāresi janataṃ bahuṃ.	382	
PA_atk-s05_11a:3831	“Dhammataḷākaṃ māpayitvā, sīlaṃ datvā vilepanaṃ;	383	
PA_atk-s05_11a:3832	Dhammadussaṃ nivāsetvā, dhammamālaṃ vibhajjiya.	383	
PA_atk-s05_11a:3834	“Dhammavimalamādāsaṃ, ṭhapayitvā mahājane;	383	
PA_atk-s05_11a:3835	Keci nibbānaṃ patthentā, passantu me alaṅkaraṃ.	383	
PA_atk-s05_11a:3837	“Sīlakañcukaṃ datvāna, jhānakavacavammitaṃ;	383	
PA_atk-s05_11a:3838	Dhammacammaṃ pārupitvā, datvā sannāhamuttamaṃ.	383	
PA_atk-s05_11a:3840	“Satiphalakaṃ datvāna, tikhiṇaṃ ñāṇakuntimaṃ;	384	
PA_atk-s05_11a:3841	Dhammakhaggavaraṃ datvā, sīlasaṃsaggamaddanaṃ.	384	
PA_atk-s05_11a:3843	“Tevijjābhūsanaṃ datvāna, āveḷaṃ caturo phale;	384	
PA_atk-s05_11a:3844	Chaḷabhiññābharaṇaṃ datvā, dhammapupphapiḷandhanaṃ.	384	
PA_atk-s05_11a:3846	“Saddhammapaṇḍaracchattaṃ, datvā pāpanivāraṇaṃ;	384	
PA_atk-s05_11a:3847	Māpayitvābhayaṃ pupphaṃ, nibbuto so sasāvako.	384	
PA_atk-s05_11a:3849	“Eso hi sammāsambuddho, appameyyo durāsado;	384	
PA_atk-s05_11a:3850	Eso hi dhammaratano, svākkhāto ehipassiko.	385	
PA_atk-s05_11a:3852	“Eso hi saṅgharatano, suppaṭipanno anuttaro;	385	
PA_atk-s05_11a:3853	Sabbaṃ tamantarahitaṃ, nanu rittā sabbasaṅkhārā”ti.	385	
PA_atk-s05_11a:3854_0	Tattha vijjulaṭṭhīvāti ghanabhāvena saṇṭhitā vijjulatā viya. Candova gahapūritoti	3854	
PA_atk-s05_11a:3854_1	parivesagahaparikkhito puṇṇacando viya. Dhammataḷākaṃ māpayitvāti pariyattidhammataḷākaṃ	3854	
PA_atk-s05_11a:3854_2	māpayitvā. Sīlaṃ datvā vilepananti catupārisuddhisīlasaṅkhātaṃ cittasantativibhūsanatthaṃ	3854	
PA_atk-s05_11a:3854_3	vilepanaṃ datvā. Dhammadussaṃ nivāsetvāti hirottappadhammasaṅkhātaṃ sāṭakayugaṃ nivāsetvā.	3854	
PA_atk-s05_11a:3854_4	Dhammamālaṃ vibhajjiyāti sattattiṃsabodhipakkhiyadhammakusumamālaṃ vibhajitvā. Vidahitvāti attho.	3854	
PA_atk-s05_11a:3855_0	Dhammavimalamādāsanti vimalaṃ sotāpattimaggasaṅkhātaṃ ādāsaṃ sāvajjānavajjakusalākusaladhammasallakkhaṇatthaṃ	3855	
PA_atk-s05_11a:3855_1	mahājanassa dhammataḷākatīre dhammādāsaṃ ṭhapetvāti attho. Mahājaneti mahājanassa.	3855	
PA_atk-s05_11a:3855_2	Kecīti ye keci. Nibbānaṃ patthentāti sabbākusalamalavilayakaraṃ amatamasaṅkhatamanītikaṃ	3855	
PA_atk-s05_11a:3855_3	paramasantaṃ accutirasaṃ nibbānaṃ patthentā vicaranti. Te imaṃ alaṅkāraṃ vuttappakāraṃ	3855	
PA_atk-s05_11a:3855_4	mayā dassitaṃ passantūti attho. “Nibbānamabhipatthentā, passantu maṃ alaṅkara”ntipi	3855	
PA_atk-s05_11a:3855_5	pāṭho, soyevattho. Alaṅkaranti rassaṃ katvā vuttaṃ.	3855	
PA_atk-s05_11a:3856_0	Sīlakañcukaṃ datvānāti pañcasīladasasīlacatupārisuddhisīlamayaṃ kañcukaṃ datvā. Jhānakavacavammitanti	3856	
PA_atk-s05_11a:3856_1	catukkapañcakajjhānakavacabandhaṃ bandhitvā. Dhammacammaṃ pārupitvāti satisampajaññasaṅkhātadhammacammaṃ	3856	
PA_atk-s05_11a:3856_2	pārupitvā. Datvā sannāhamuttamanti uttamaṃ caturaṅgasamannāgataṃ vīriyasannāhaṃ datvāti	3856	
PA_atk-s05_11a:3856_3	attho. Satiphalakaṃ datvānāti rāgādidosāripāpanivāraṇatthaṃ catusatipaṭṭhānaphalakanivāraṇaṃ	3856	
PA_atk-s05_11a:3856_4	datvā. Tikhiṇaṃ ñāṇakuntimanti paṭivedhasamatthaṃ tikhiṇavipassanāñāṇakuntavantaṃ,	3856	
PA_atk-s05_11a:3856_5	vipassanāñāṇanisitakuntavaranti attho, kilesabalanidhanakarasamatthaṃ vā yogāvacarayodhavaraṃ	3856	
PA_atk-s05_11a:3856_6	ṭhapetvāti attho. Dhammakhaggavaraṃ datvāti tassa yogāvacarassa vīriyupalatalanisitadhāraṃ	3856	
PA_atk-s05_11a:3856_7	maggapaññāvarakhaggaṃ datvā. Sīlasaṃsaggamaddananti ariyaṃ lokuttarasīlaṃ kilesasaṃsaggamaddanatthāya,	3856	
PA_atk-s05_11a:3856_8	kilesanighātanatthāyāti attho.	3856	
PA_atk-s05_11a:3857_0	Tevijjābhūsanaṃ datvāti tevijjāmayaṃ vibhūsanaṃ datvā. Āveḷaṃ caturo phaleti cattāri	3857	
PA_atk-s05_11a:3857_1	phalāni vaṭaṃsakaṃ katvā. Chaḷabhiññābharaṇanti ābharaṇatthāya alaṅkārakaraṇatthāya	3857	
PA_atk-s05_11a:3857_2	cha abhiññāyo datvā. Dhammapupphapiḷandhananti navalokuttaradhammasaṅkhātaṃ kusumamālaṃ	3857	
PA_atk-s05_11a:3857_3	katvā. Saddhammapaṇḍaracchattaṃ, datvā pāpanivāraṇanti accantavisuddhaṃ vimuttisetacchattaṃ	3857	
PA_atk-s05_11a:3857_4	sabbākusalātapanivāraṇaṃ datvā. Māpayitvābhayaṃ pupphanti abhayapuragāminaṃ aṭṭhaṅgikamaggaṃ	3857	
PA_atk-s05_11a:3857_5	pupphaṃ katvāti attho.	3857	
PA_atk-s05_11a:3858_0	Kassapo kira bhagavā kāsiraṭṭhe setabyanagare setabyuyyāne parinibbāyi. Dhātuyo kirassa	3858	
PA_atk-s05_11a:3858_1	na vikiriṃsu. Sakalajambudīpavāsino manussā sannipatitvā ekekaṃ suvaṇṇiṭṭhakaṃ koṭiagghanakaṃ	3858	
PA_atk-s05_11a:3858_2	ratanavicittaṃ bahicinanatthaṃ ekekaṃ aḍḍhakoṭiagghanakaṃ abbhantarapūraṇatthaṃ manosilāya	3858	
PA_atk-s05_11a:3858_3	mattikākiccaṃ telena udakakiccaṃ karonto yojanubbedhaṃ thūpamakaṃsu.	3858	
PA_atk-s05_11a:3859	“Kassapopi bhagavā katakicco, sabbasattahitameva karonto;	385	
PA_atk-s05_11a:3860	Kāsirājanagare migadāye, lokanandanakaro nivasī”ti.	386	
PA_atk-s05_11a:3861	Sesagāthāsu sabbattha pākaṭamevāti.	386	
PA_atk-s05_11a:3862	Iti madhuratthavilāsiniyā buddhavaṃsa-aṭṭhakathāya	386	
PA_atk-s05_11a:3863	Kassapabuddhavaṃsavaṇṇanā niṭṭhitā.	386	
PA_atk-s05_11a:3864	Ettāvatā catuvīsatiyā buddhānaṃ buddhavaṃsavaṇṇanā	386	
PA_atk-s05_11a:3865	Sabbākārena niṭṭhitā.	386	
PA_atk-s05_11a:3866	27. Gotamabuddhavaṃsavaṇṇanā	386	
PA_atk-s05_11a:3867	Dūrenidānakathā	386	
PA_atk-s05_11a:3868	“Idāni yasmā amhākaṃ, buddhavaṃsassa vaṇṇanā;	386	
PA_atk-s05_11a:3869	Anukkamena sampattā, tasmāyaṃ tassa vaṇṇanā”.	386	
PA_atk-s05_11a:3870_0	Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ	3870	
PA_atk-s05_11a:3870_1	karonto kappasatasahassādhikāni cattāri asaṅkhyeyyāni āgato. Kassapassa pana bhagavato	3870	
PA_atk-s05_11a:3870_2	orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ	3870	
PA_atk-s05_11a:3870_3	catuvīsatiyā buddhānaṃ santike laddhabyākaraṇo pana bodhisatto yenena –	3870	
PA_atk-s05_11a:3871	“Manussattaṃ liṅgasampatti, hetu satthāradassanaṃ;	387	
PA_atk-s05_11a:3872	Pabbajjā guṇasampatti, adhikāro ca chandatā;	387	
PA_atk-s05_11a:3873	Aṭṭhadhammasamodhānā, abhinīhāro samijjhatī”ti. –	387	
PA_atk-s05_11a:3874_0	Ime aṭṭha dhamme samodhānetvā dīpaṅkarapādamūle katābhinīhārena “handa, buddhakare	3874	
PA_atk-s05_11a:3874_1	dhamme, vicināmi ito cito”ti ussāhaṃ katvā “vicinanto tadādakkhiṃ, paṭhamaṃ dānapārami”nti	3874	
PA_atk-s05_11a:3874_2	dānapāramitādayo buddhakārakadhammā diṭṭhā, te pūrento yāva vessantarattabhāvā āgami,	3874	
PA_atk-s05_11a:3874_3	āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –	3874	
PA_atk-s05_11a:3875	“Evaṃ sabbaṅgasampannā, bodhiyā niyatā narā;	387	
PA_atk-s05_11a:3876	Saṃsaraṃ dīghamaddhānaṃ, kappakoṭisatehipi.	387	
PA_atk-s05_11a:3877	“Avīcimhi nuppajjanti, tathā lokantaresu ca;	387	
PA_atk-s05_11a:3878	Nijjhāmataṇhā khuppipāsā, na honti kāḷakañjikā.	387	
PA_atk-s05_11a:3879	“Na honti khuddakā pāṇā, uppajjantāpi duggatiṃ;	387	
PA_atk-s05_11a:3880	Jāyamānā manussesu, jaccandhā na bhavanti te.	388	
PA_atk-s05_11a:3881	“Sotavekallatā natthi, na bhavanti mūgapakkhikā;	388	
PA_atk-s05_11a:3882	Itthibhāvaṃ na gacchanti, ubhatobyañjanapaṇḍakā.	388	
PA_atk-s05_11a:3883	“Na bhavanti pariyāpannā, bodhiyā niyatā narā;	388	
PA_atk-s05_11a:3884	Muttā ānantarikehi, sabbattha suddhagocarā.	388	
PA_atk-s05_11a:3885	“Micchādiṭṭhiṃ na sevanti, kammakiriyadassanā;	388	
PA_atk-s05_11a:3886	Vasamānāpi saggesu, asaññaṃ nūpapajjare.	388	
PA_atk-s05_11a:3887	“Suddhāvāsesu devesu, hetu nāma na vijjati;	388	
PA_atk-s05_11a:3888	Nekkhammaninnā sappurisā, visaṃyuttā bhavābhave;	388	
PA_atk-s05_11a:3889	Caranti lokatthacariyāyo, pūrenti sabbapāramī”ti. ;	388	
PA_atk-s05_11a:3890	Te ānisaṃse adhigantvāva āgato. Evaṃ āgacchanto vessantarattabhāve ṭhito –	389	
PA_atk-s05_11a:3891	“Acetanāyaṃ pathavī, aviññāya sukhaṃ dukhaṃ;	389	
PA_atk-s05_11a:3892	Sāpi dānabalā mayhaṃ, sattakkhattuṃ pakampathā”ti. –	389	
PA_atk-s05_11a:3893	Evaṃ mahāpathavikampanādīni mahāpuññāni katvā āyupariyosāne tato cavitvā tusitapure nibbatti.	389	
PA_atk-s05_11a:3894	Avidūrenidānakathā	389	
PA_atk-s05_11a:3895_0	Tusitapure vasamāneyeva pana bodhisatte buddhakolāhalaṃ nāma udapādi. Lokasmiñhi	3895	
PA_atk-s05_11a:3895_1	tīṇi kolāhalāni uppajjanti. Seyyathidaṃ – kappakolāhalaṃ, buddhakolāhalaṃ, cakkavattikolāhalanti.	3895	
PA_atk-s05_11a:3895_2	Tattha “vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā	3895	
PA_atk-s05_11a:3895_3	muttasirā vikiṇṇakesā rudamukhā assūni hatthehi puñchamānā rattavatthanivatthā ativiya	3895	
PA_atk-s05_11a:3895_4	virūpavesadhārino hutvā manussapathe vicarantā evaṃ ārocenti – “mārisā, mārisā, ito	3895	
PA_atk-s05_11a:3895_5	vassasatasahassassa accayena kappuṭṭhānaṃ bhavissati, ayaṃ loko vinassissati, mahāsamuddopi	3895	
PA_atk-s05_11a:3895_6	ussussissati, ayañca mahāpathavī sineru ca pabbatarājā uḍḍayhissanti vinassissanti,	3895	
PA_atk-s05_11a:3895_7	yāva brahmalokā lokavināso bhavissati, mettaṃ, mārisā, bhāvetha, karuṇaṃ muditaṃ	3895	
PA_atk-s05_11a:3895_8	upekkhaṃ, mārisā, bhāvetha, mātaraṃ pitaraṃ upaṭṭhahatha, kule jeṭṭhāpacāyino hothā”ti.	3895	
PA_atk-s05_11a:3895_9	Idaṃ kappakolāhalaṃ nāma.	3895	
PA_atk-s05_11a:3896_0	“Vassasahassassa accayena pana sabbaññubuddho loke upajjissatī”ti lokapāladevatā	3896	
PA_atk-s05_11a:3896_1	– “ito, mārisā, vassasahassassa accayena buddho loke uppajjissatī”ti ugghosentiyo	3896	
PA_atk-s05_11a:3896_2	āhiṇḍanti. Idaṃ buddhakolāhalaṃ nāma.	3896	
PA_atk-s05_11a:3897_0	“Vassasatassa accayena cakkavattirājā uppajjissatī”ti devatā – “ito, mārisā, vassasatassa	3897	
PA_atk-s05_11a:3897_1	accayena cakkavattirājā uppajjissatī”ti ugghosentiyo āhiṇḍanti. Idaṃ cakkavattikolāhalaṃ nāma.	3897	
PA_atk-s05_11a:3898_0	Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā	3898	
PA_atk-s05_11a:3898_1	– “asuko nāma satto buddho bhavissatī”ti ñatvā upasaṅkamitvā āyācanti, āyācamānā	3898	
PA_atk-s05_11a:3898_2	ca tassa pubbanimittesu uppannesu āyācanti. Tadā pana sabbāpi tā ekekacakkavāḷe catumahārāja-sakka-suyāma-santusita-sunimmita-vasavatti-mahābrahmehi	3898	
PA_atk-s05_11a:3898_3	saddhiṃ ekacakkavāḷe sannipatitvā tusitabhavane uppannacutinimittassa bodhisattassa	3898	
PA_atk-s05_11a:3898_4	santikaṃ gantvā – “mārisa, tumhehi dasa pāramiyo pūritā, pūrentehi ca na sakkabrahmasampattiādikaṃ	3898	
PA_atk-s05_11a:3898_5	sampattiṃ patthentehi pūritā, lokanittharaṇatthāya pana vo sabbaññutaṃ patthentehi	3898	
PA_atk-s05_11a:3898_6	paripūritā buddhattāya –	3898	
PA_atk-s05_11a:3899	“Kālo kho te mahāvīra, uppajja mātukucchiyaṃ;	389	
PA_atk-s05_11a:3900	Sadevakaṃ tārayanto, bujjhassu amataṃ pada”nti. –	390	
PA_atk-s05_11a:3901	Yāciṃsu.	390	
PA_atk-s05_11a:3902_0	Atha mahāsatto devatāhi evaṃ āyāciyamāno devatānaṃ paṭiññaṃ adatvāva kāla-dīpa-desa-kula-janettiāyuparicchedavasena	3902	
PA_atk-s05_11a:3902_1	pañca mahāvilokanāni vilokesi. Tattha “kālo nu kho, na kālo”ti paṭhamaṃ kālaṃ vilokesi.	3902	
PA_atk-s05_11a:3902_2	Tattha vassasatasahassato uddhaṃ vaḍḍhitaāyukālo kālo nāma na hoti. Kasmā? Tadā hi	3902	
PA_atk-s05_11a:3902_3	sattānaṃ jātijarāmaraṇāni na paññāyanti, buddhānañca dhammadesanā tilakkhaṇamuttā	3902	
PA_atk-s05_11a:3902_4	nāma natthi, tesaṃ “aniccaṃ dukkhamanattā”ti kathentānaṃ “kiṃ nāmetaṃ kathentī”ti	3902	
PA_atk-s05_11a:3902_5	neva sotabbaṃ na saddhātabbaṃ maññanti, tato abhisamayo na hoti, tasmiṃ asati aniyyānikaṃ	3902	
PA_atk-s05_11a:3902_6	sāsanaṃ hoti. Tasmā so akālo. Vassasatato ūnaāyukālopi kālo na hoti. Kasmā? Tadā	3902	
PA_atk-s05_11a:3902_7	sattā ussannakilesā honti, ussannakilesānañca dinnovādo ovādaṭṭhāne na tiṭṭhati,	3902	
PA_atk-s05_11a:3902_8	udake daṇḍarāji viya khippaṃ vigacchati. Tasmā sopi akālo. Vassasatasahassato pana	3902	
PA_atk-s05_11a:3902_9	paṭṭhāya heṭṭhā vassasatato paṭṭhāya uddhaṃ āyukālo kālo nāma. Tadā pana vassasatakālo	3902	
PA_atk-s05_11a:3902_10	ahosi. Atha mahāsatto “nibbattitabbakālo”ti kālaṃ passi.	39021	
PA_atk-s05_11a:3903	Tato dīpaṃ olokento saparivāre cattāro mahādīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.	390	
PA_atk-s05_11a:3904_0	Tato “jambudīpo nāma mahā, dasayojanasahassaparimāṇo. Katarasmiṃ nu kho padese buddhā	3904	
PA_atk-s05_11a:3904_1	nibbattantī”ti okāsaṃ olokento majjhimadesaṃ passi. “Kapilavatthu nāma nagaraṃ, tattha	3904	
PA_atk-s05_11a:3904_2	mayā nibbattitabba”nti niṭṭhamagamāsi.	3904	
PA_atk-s05_11a:3905_0	Tato kulaṃ vilokento – “buddhā nāma vessakule vā suddakule vā na nibbattanti. Lokasammate	3905	
PA_atk-s05_11a:3905_1	pana khattiyakule vā brāhmaṇakule vā nibbattanti, etarahi khattiyakulaṃ lokasammataṃ,	3905	
PA_atk-s05_11a:3905_2	tattha nibbattissāmi suddhodano nāma rājā pitā me bhavissatī”ti kulaṃ passi.	3905	
PA_atk-s05_11a:3906_0	Tato mātaraṃ vilokento – “buddhamātā nāma lolā surādhuttā na hoti, kappasatasahassaṃ	3906	
PA_atk-s05_11a:3906_1	pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma	3906	
PA_atk-s05_11a:3906_2	devī edisī, ayaṃ me mātā bhavissati, kittakaṃ panassā āyūti, dasannaṃ māsānaṃ upari	3906	
PA_atk-s05_11a:3906_3	satta divasānī”ti passi.	3906	
PA_atk-s05_11a:3907_0	Iti imaṃ pañcavidhaṃ mahāvilokanaṃ viloketvā – “kālo me, mārisā, buddhabhāvāyā”ti	3907	
PA_atk-s05_11a:3907_1	devānaṃ paṭiññaṃ datvā – “gacchatha tumhe”ti tā devatā uyyojetvā tusitadevatāhi parivuto	3907	
PA_atk-s05_11a:3907_2	tusitapure nandanavanaṃ pāvisi. Sabbadevalokesu hi nandanavanaṃ atthiyeva. Tatra	3907	
PA_atk-s05_11a:3907_3	naṃ devatā – “ito cuto sugatiṃ gacchā”ti pubbe katakusalakammokāsaṃ sārayamānā vicaranti.	3907	
PA_atk-s05_11a:3907_4	So evaṃ tāhi devatāhi kusalaṃ sārayamānāhi parivuto tatra vicarantova cavitvā mahāmāyāya	3907	
PA_atk-s05_11a:3907_5	deviyā kucchismiṃ uttarāsāḷhanakkhattena paṭisandhiṃ gaṇhi. Mahāpurisassa pana mātu	3907	
PA_atk-s05_11a:3907_6	kucchismiṃ paṭisandhiggaṇhanakkhaṇe ekappahāreneva sakaladasasahassilokadhātu saṅkampi.	3907	
PA_atk-s05_11a:3907_7	Dvattiṃsa pubbanimittāni pāturahesuṃ.	3907	
PA_atk-s05_11a:3908_0	Evaṃ gahitapaṭisandhikassa bodhisattassa ceva bodhisattamātuyā ca upaddavanivāraṇatthaṃ	3908	
PA_atk-s05_11a:3908_1	khaggahatthā cattāro devaputtā ārakkhaṃ gaṇhiṃsu. Bodhisattassa mātu purisesu rāgacittaṃ	3908	
PA_atk-s05_11a:3908_2	nuppajji, lābhaggayasaggappattā ca sā ahosi sukhinī akilantakāyā. Bodhisattañca attano	3908	
PA_atk-s05_11a:3908_3	kucchigataṃ vippasanne maṇiratane āvutapaṇḍusuttaṃ viya passati. Yasmā bodhisattena	3908	
PA_atk-s05_11a:3908_4	vasitakucchi nāma cetiyagabbhasadisā hoti, na sakkā aññena sattena āvasituṃ vā paribhuñjituṃ	3908	
PA_atk-s05_11a:3908_5	vā, tasmā bodhisattamātā sattāhajāte bodhisatte kālaṃ katvā tusitapure nibbatti.	3908	
PA_atk-s05_11a:3908_6	Yathā pana aññā itthiyo dasa māse appatvāpi atikkamitvāpi nisinnāpi nipannāpi vijāyanti,	3908	
PA_atk-s05_11a:3908_7	na evaṃ bodhisattamātā. Bodhisattamātā pana bodhisattaṃ dasa māse kucchinā pariharitvā	3908	
PA_atk-s05_11a:3908_8	ṭhitāva vijāyati. Ayaṃ bodhisattamātu dhammatā.	3908	
PA_atk-s05_11a:3909_0	Mahāmāyāpi devī dasa māse kucchinā bodhisattaṃ pariharitvā paripuṇṇagabbhā ñātigharaṃ	3909	
PA_atk-s05_11a:3909_1	gantukāmā suddhodanamahārājassa ārocesi – “icchāmahaṃ, mahārāja, devadahanagaraṃ	3909	
PA_atk-s05_11a:3909_2	gantu”nti. Rājā “sādhū”ti sampaṭicchitvā kapilavatthuto yāva devadahanagarā añjasaṃ	3909	
PA_atk-s05_11a:3909_3	samaṃ kāretvā kadalipuṇṇaghaṭakamukadhajapaṭākādīhi alaṅkārāpetvā navakanakasivikāya	3909	
PA_atk-s05_11a:3909_4	nisīdāpetvā mahatiyā vibhūtiyā mahatā parivārena pesesi. Dvinnaṃ pana nagarānaṃ antare	3909	
PA_atk-s05_11a:3909_5	ubhayanagaravāsīnaṃ paribhogārahaṃ lumbinīvanaṃ nāma maṅgalasālavanaṃ atthi, taṃ	3909	
PA_atk-s05_11a:3909_6	tasmiṃ samaye mūlato yāva aggasākhā sabbaṃ ekaphāliphullaṃ ahosi. Sākhantarehi ceva	3909	
PA_atk-s05_11a:3909_7	pupphantarehi ca paramaratikaramadhuramanoramavirutāhi madamuditāhi anubhuttapañcarāhi	3909	
PA_atk-s05_11a:3909_8	parabhatamadhukaravadhūhi upagīyamānasuranandananandanavanasadisasobhaṃ vanaṃ disvā	3909	
PA_atk-s05_11a:3909_9	deviyā sālavanakīḷamanubhavituṃ cittamuppajji.	3909	
PA_atk-s05_11a:3910	“Vibhūsitā bālajanāticālinī, vibhūsitaṅgī vaniteva mālinī;	391	
PA_atk-s05_11a:3911	Sadā janānaṃ nayanālimālinī, vilumpinīvātiviroci lumbinī”.	391	
PA_atk-s05_11a:3912_0	Amaccā rañño ārocetvā deviṃ gahetvā taṃ lumbinīvanaṃ pavisiṃsu. Sā maṅgalasālamūlaṃ	3912	
PA_atk-s05_11a:3912_1	gantvā tassa ujusamavaṭṭakkhandhassa pupphaphalapallavasamalaṅkatassa yaṃ sākhaṃ	3912	
PA_atk-s05_11a:3912_2	gaṇhitukāmā ahosi, sā sālasākhā abalā janahadayalolā sayameva vilambamānā hutvā tassā	3912	
PA_atk-s05_11a:3912_3	karatalasmiṃ samupagatā. Atha sā taṃ sālasākhaṃ tambatuṅganakhujjalena kamaladalavattivaṭṭaṅgulinā	3912	
PA_atk-s05_11a:3912_4	navakanakakaṭavalayasobhinā dakkhiṇena paramaratikarena karena aggahesi. Sā taṃ sālasākhaṃ	3912	
PA_atk-s05_11a:3912_5	gahetvā ṭhitā asitajaladharavivaragatā bālacandalekhā viya ca aciraṭṭhitikā accipabhā	3912	
PA_atk-s05_11a:3912_6	viya ca nandanavanajātā devī viya ca devī virocittha. Tāvadeva cassā kammajavātā	3912	
PA_atk-s05_11a:3912_7	caliṃsu. Athassā sāṇipākāraṃ parikkhipitvā mahājano paṭikkami. Sā sālasākhaṃ gahetvā	3912	
PA_atk-s05_11a:3912_8	tiṭṭhamānāya eva tassā gabbhavuṭṭhānaṃ ahosi.	3912	
PA_atk-s05_11a:3913_0	Taṅkhaṇaṃyeva cattāro visuddhacittā mahābrahmāno suvaṇṇajālaṃ ādāya āgantvā tena	3913	
PA_atk-s05_11a:3913_1	suvaṇṇajālena bodhisattaṃ sampaṭicchitvā mātu purato ṭhapetvā – “attamanā, devi,	3913	
PA_atk-s05_11a:3913_2	hohi, mahesakkho te putto uppanno”ti āhaṃsu. Yathā pana aññe sattā mātukucchito nikkhamantā	3913	
PA_atk-s05_11a:3913_3	paṭikkūlena asucinā makkhitā nikkhamanti, na evaṃ bodhisatto. Bodhisatto pana dve	3913	
PA_atk-s05_11a:3913_4	hatthe dve pāde pasāretvā ṭhitakova mātukucchisambhavena kenaci asucinā amakkhitova	3913	
PA_atk-s05_11a:3913_5	suddho visado kāsikavatthe nikkhittamaṇiratanaṃ viya virocamāno mātukucchito nikkhami.	3913	
PA_atk-s05_11a:3913_6	Evaṃ santepi bodhisattassa ca bodhisattamātuyā ca sakkāratthaṃ ākāsato dve udakadhārā	3913	
PA_atk-s05_11a:3913_7	nikkhamitvā bodhisattassa ca mātuyā ca sarīre utuṃ gāhāpesuṃ.	3913	
PA_atk-s05_11a:3914_0	Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno	3914	
PA_atk-s05_11a:3914_1	maṅgalasammatāya sukhasamphassāya ajinappaveṇiyā gaṇhiṃsu, tesaṃ hatthato manussā	3914	
PA_atk-s05_11a:3914_2	dukūlacumbaṭakena gaṇhiṃsu, manussānaṃ hatthato muccitvā pathaviyaṃ patiṭṭhāya puratthimaṃ	3914	
PA_atk-s05_11a:3914_3	disaṃ olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhapupphamālādīhi	3914	
PA_atk-s05_11a:3914_4	pūjayamānā – “mahāpurisa, tumhehi sadiso ettha natthi, kuto uttaritaro”ti āhaṃsu.	3914	
PA_atk-s05_11a:3914_5	Evaṃ dasa disā anuviloketvā attanā sadisaṃ adisvā uttaradisābhimukho sattapadavītihārena	3914	
PA_atk-s05_11a:3914_6	agamāsi. Gacchanto ca pathaviyā eva gato, nākāsena. Acelakova gato, na sacelako.	3914	
PA_atk-s05_11a:3914_7	Daharova gato, na soḷasavassuddesiko. Mahājanassa pana ākāsena gacchanto viya alaṅkatapaṭiyatto	3914	
PA_atk-s05_11a:3914_8	viya ca soḷasavassuddesiko viya ca ahosi. Tato sattame pade ṭhatvā “aggohamasmi lokassā”tiādikaṃ	3914	
PA_atk-s05_11a:3914_9	āsabhiṃ vācaṃ nicchārento sīhanādaṃ nadi.	3914	
PA_atk-s05_11a:3915_0	Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,	3915	
PA_atk-s05_11a:3915_1	vessantarattabhāve, imasmiṃ attabhāveti. Mahosadhattabhāve kirassa mātukucchito nikkhantamattasseva	3915	
PA_atk-s05_11a:3915_2	sakko devarājā āgantvā candanasāraṃ hatthe ṭhapetvā gato, taṃ muṭṭhiyaṃ katvāva nikkhanto.	3915	
PA_atk-s05_11a:3915_3	Atha naṃ mātā – “tāta, tvaṃ kiṃ gahetvā āgatosī”ti pucchi. “Osadhaṃ, ammā”ti. Iti	3915	
PA_atk-s05_11a:3915_4	osadhaṃ gahetvā āgatattā “osadhakumāro”tvevassa nāmamakaṃsu.	3915	
PA_atk-s05_11a:3916_0	Vessantarattabhāve pana mātukucchito nikkhantamattova dakkhiṇahatthaṃ pasāretvā –	3916	
PA_atk-s05_11a:3916_1	“atthi nu kho, amma, kiñci gehasmiṃ dhanaṃ, dānaṃ dassāmī”ti vadanto nikkhami. Athassa	3916	
PA_atk-s05_11a:3916_2	mātā – “sadhane kule nibbattosi, tātā”ti puttassa hatthaṃ attano hatthatale katvā	3916	
PA_atk-s05_11a:3916_3	sahassatthavikaṃ ṭhapesi.	3916	
PA_atk-s05_11a:3917_0	Imasmiṃ pana attabhāve imaṃ sīhanādaṃ nadīti evaṃ bodhisatto tīsu attabhāvesu mātukucchito	3917	
PA_atk-s05_11a:3917_1	nikkhantamattova vācaṃ nicchāresi. Jātakkhaṇepissa dvattiṃsa pubbanimittāni pāturahesuṃ.	3917	
PA_atk-s05_11a:3917_2	Yasmiṃ pana samaye amhākaṃ bodhisatto lumbinīvane jāto tasmiṃyeva samaye rāhulamātā	3917	
PA_atk-s05_11a:3917_3	devī ānando channo kāḷudāyī amacco kaṇḍako assarājā mahābodhirukkho catasso nidhikumbhiyo	3917	
PA_atk-s05_11a:3917_4	ca jātā, tattha eko gāvutappamāṇo eko aḍḍhayojanappamāṇo eko tigāvutappamāṇo eko	3917	
PA_atk-s05_11a:3917_5	yojanappamāṇo ahosi. Ime satta sahajātā nāma honti.	3917	
PA_atk-s05_11a:3918_0	Ubhayanagaravāsino mahāpurisaṃ gahetvā kapilavatthupurameva agamaṃsu. Taṃdivasameva	3918	
PA_atk-s05_11a:3918_1	– “kapilavatthunagare suddhodanamahārājassa putto bodhimūle nisīditvā buddho bhavissatī”ti	3918	
PA_atk-s05_11a:3918_2	tāvatiṃsabhavane haṭṭhatuṭṭhā devasaṅghā celukkhepādīni pavattentā kīḷiṃsu. Tasmiṃ	3918	
PA_atk-s05_11a:3918_3	samaye suddhodanamahārājassa kulūpako aṭṭhasamāpattilābhī kāḷadevalo nāma tāpaso	3918	
PA_atk-s05_11a:3918_4	bhattakiccaṃ katvā divāvihāratthāya tāvatiṃsabhavanaṃ gantvā tattha divāvihāraṃ nisinno	3918	
PA_atk-s05_11a:3918_5	tā devatā tuṭṭhamānasā kīḷantiyo disvā “kiṃkāraṇā tuṭṭhamānasā pamuditahadayā kīḷatha,	3918	
PA_atk-s05_11a:3918_6	mayhaṃ taṃ kāraṇaṃ kathethā”ti pucchi. Tato devatā āhaṃsu – “mārisa, suddhodanarañño	3918	
PA_atk-s05_11a:3918_7	putto jāto, so bodhimaṇḍe nisīditvā buddho hutvā dhammacakkaṃ pavattessati, tassa	3918	
PA_atk-s05_11a:3918_8	‘anantarūpaṃ buddhalīḷaṃ passituṃ labhissāmā’ti iminā kāraṇena tuṭṭhamhā”ti.	3918	
PA_atk-s05_11a:3919_0	Atha tāpaso tāsaṃ devatānaṃ vacanaṃ sutvā paramadassanīyaratanāvalokato devalokato	3919	
PA_atk-s05_11a:3919_1	oruyha narapatinivesanaṃ pavisitvā paññatte āsane nisīdi. Tato katapaṭisanthāraṃ	3919	
PA_atk-s05_11a:3919_2	rājānaṃ – “putto kira te, mahārāja, jāto, taṃ passissāmā”ti āha. Rājā alaṅkatapaṭiyattaṃ	3919	
PA_atk-s05_11a:3919_3	tanayaṃ āharāpetvā devalatāpasaṃ vandāpetuṃ abhihari. Mahāpurisassa pādā parivattitvā	3919	
PA_atk-s05_11a:3919_4	vijjulatā viya asitajaladharakūṭesu tāpasassa jaṭāsu patiṭṭhahiṃsu. Bodhisattena	3919	
PA_atk-s05_11a:3919_5	hi tenattabhāvena vanditabbo nāma añño natthi. Tato tāpaso uṭṭhāyāsanā bodhisattassa	3919	
PA_atk-s05_11a:3919_6	añjaliṃ paggahesi. Rājā taṃ acchariyaṃ disvā attano puttaṃ vandi. Tāpaso bodhisattassa	3919	
PA_atk-s05_11a:3919_7	lakkhaṇasampattiṃ disvā – “bhavissati nu kho buddho, udāhu na bhavissatī”ti āvajjetvā	3919	
PA_atk-s05_11a:3919_8	upadhārento – “nissaṃsayaṃ buddho bhavissatī”ti anāgataṃsañāṇena ñatvā – “acchariyapuriso	3919	
PA_atk-s05_11a:3919_9	aya”nti sitaṃ akāsi.	3919	
PA_atk-s05_11a:3920_0	Tato “ahaṃ imaṃ buddhabhūtaṃ daṭṭhuṃ labhissāmi nu kho, no”ti upadhārento – “na labhissāmi,	3920	
PA_atk-s05_11a:3920_1	antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye	3920	
PA_atk-s05_11a:3920_2	arūpabhave nibbattissāmī”ti disvā – “evarūpaṃ nāma acchariyapurisaṃ buddhabhūtaṃ	3920	
PA_atk-s05_11a:3920_3	daṭṭhuṃ na labhissāmi, mahatī vata me jāni bhavissatī”ti parodi. Manussā pana disvā	3920	
PA_atk-s05_11a:3920_4	– “amhākaṃ ayyo idāneva hasitvā puna roditumārabhi, kiṃ nu kho, bhante, amhākaṃ ayyaputtassa	3920	
PA_atk-s05_11a:3920_5	koci antarāyo bhavissatī”ti pucchiṃsu. Tāpaso āha – “natthetassa antarāyo, nissaṃsayena	3920	
PA_atk-s05_11a:3920_6	buddho bhavissatī”ti. “Atha kasmā tumhe paroditthā”ti? “Evarūpaṃ acchariyapurisaṃ	3920	
PA_atk-s05_11a:3920_7	buddhabhūtaṃ daṭṭhuṃ na labhissāmi, mahatī vata me jāni bhavissatīti attānaṃ anusocanto rodāmī”ti āha.	3920	
PA_atk-s05_11a:3921_0	Tato bodhisattaṃ pañcame divase sīsaṃ nhāpetvā – “nāmaṃ gaṇhissāmā”ti rājabhavanaṃ	3921	
PA_atk-s05_11a:3921_1	catujjātikagandhena upalimpitvā lājapañcamāni kusumāni vikiritvā asambhinnapāyāsaṃ	3921	
PA_atk-s05_11a:3921_2	pacāpetvā tiṇṇaṃ vedānaṃ pāraṅgate aṭṭhasate brāhmaṇe nimantetvā rājabhavane nisīdāpetvā	3921	
PA_atk-s05_11a:3921_3	madhupāyāsaṃ bhojetvā sakkāraṃ katvā – “kiṃ nu kho bhavissatī”ti lakkhaṇāni pariggāhāpesuṃ.	3921	
PA_atk-s05_11a:3921_4	Tesu rāmādayo aṭṭha brāhmaṇapaṇḍitā lakkhaṇapariggāhakā ahesuṃ. Tesu satta janā dve	3921	
PA_atk-s05_11a:3921_5	aṅguliyo ukkhipitvā dvedhā byākariṃsu – “imehi lakkhaṇehi samannāgato agāraṃ ajjhāvasanto	3921	
PA_atk-s05_11a:3921_6	rājā hoti cakkavattī, pabbajamāno buddho”ti. Tesaṃ pana sabbadaharo gottena koṇḍañño	3921	
PA_atk-s05_11a:3921_7	nāma brāhmaṇo bodhisattassa lakkhaṇavarasampattiṃ disvā – “etassa agāramajjhe ṭhānakāraṇaṃ	3921	
PA_atk-s05_11a:3921_8	natthi, ekanteneva vivaṭacchado buddho bhavissatī”ti ekameva aṅguliṃ ukkhipitvā ekaṃsabyākaraṇaṃ	3921	
PA_atk-s05_11a:3921_9	byākāsi. Athassa nāmaṃ gaṇhantā sabbalokatthasiddhikarattā siddhatthoti nāmamakaṃsu.	3921	
PA_atk-s05_11a:3922_0	Atha te brāhmaṇā attano gharāni gantvā putte āmantetvā evamāhaṃsu – “amhe mahallakā,	3922	
PA_atk-s05_11a:3922_1	suddhodanamahārājassa puttaṃ sabbaññutaṃ pattaṃ sambhāveyyāma vā no vā, tumhe pana	3922	
PA_atk-s05_11a:3922_2	tasmiṃ pabbajitvā sabbaññutaṃ patte tassa sāsane pabbajathā”ti. Tato sattapi janā	3922	
PA_atk-s05_11a:3922_3	yāvatāyukaṃ ṭhatvā yathākammaṃ gatā. Koṇḍaññamāṇavo arogo ahosi. Tadā pana rājā tesaṃ	3922	
PA_atk-s05_11a:3922_4	vacanaṃ sutvā – “kiṃ disvā mama putto pabbajissatī”ti te pucchi. “Cattāri pubbanimittāni,	3922	
PA_atk-s05_11a:3922_5	devā”ti. “Katarañca katarañcā”ti? “Jiṇṇaṃ byādhitaṃ mataṃ pabbajita”nti. Rājā “ito	3922	
PA_atk-s05_11a:3922_6	paṭṭhāya evarūpānaṃ mama puttassa santikaṃ āgamituṃ mā adatthā”ti vatvā kumārassa	3922	
PA_atk-s05_11a:3922_7	cakkhupathe jiṇṇapurisādīnaṃ āgamananivāraṇatthaṃ catūsu disāsu gāvutagāvutaṭṭhāne	3922	
PA_atk-s05_11a:3922_8	ārakkhaṃ ṭhapesi. Taṃdivasaṃ maṅgalaṭṭhāne sannipatitesu asītiyā ñātikulasahassesu	3922	
PA_atk-s05_11a:3922_9	ekameko ekamekaṃ puttaṃ paṭijāni – “ayaṃ buddho vā hotu rājā vā, mayaṃ ekamekaṃ puttaṃ	3922	
PA_atk-s05_11a:3922_10	dassāma, sace buddho bhavissati, khattiyasamaṇeheva parivuto vicarissati. Sace rājā	39221	
PA_atk-s05_11a:3922_11	cakkavattī bhavissati, khattiyakumāreheva parivuto vicarissatī”ti. Atha rājā mahāpurisassa	39221	
PA_atk-s05_11a:3922_12	paramarūpasampannā vigatasabbadosā catusaṭṭhi dhātiyo adāsi. Bodhisatto anantena	39221	
PA_atk-s05_11a:3922_13	parivārena mahatā sirisamudayena vaḍḍhi.	39221	
PA_atk-s05_11a:3923_0	Athekadivasaṃ rañño vappamaṅgalaṃ nāma ahosi. Taṃdivasaṃ rājā mahatiyā vibhūtiyā	3923	
PA_atk-s05_11a:3923_1	mahatā parivārena nagarato nikkhamanto puttampi gahetvāva agamāsi. Kasikammaṭṭhāne	3923	
PA_atk-s05_11a:3923_2	eko jamburukkho paramaramaṇīyo ghanasandacchāyo ahosi. Tassa heṭṭhā kumārassa sayanaṃ	3923	
PA_atk-s05_11a:3923_3	paññāpetvā upari varakanakatārākhacitaṃ rattacelavitānaṃ bandhitvā sāṇipākārena parikkhipāpetvā	3923	
PA_atk-s05_11a:3923_4	ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānamagamāsi.	3923	
PA_atk-s05_11a:3923_5	Tattha rājā paramamaṅgalaṃ suvaṇṇanaṅgalaṃ gaṇhāti, amaccādayo rajatanaṅgalādīni	3923	
PA_atk-s05_11a:3923_6	gaṇhanti. Taṃdivasaṃ naṅgalasahassaṃ yojīyati. Bodhisattaṃ parivāretvā nisinnā dhātiyo	3923	
PA_atk-s05_11a:3923_7	– “rañño sampattiṃ passissāmā”ti antosāṇito bahi nikkhantā.	3923	
PA_atk-s05_11a:3924_0	Atha bodhisatto ito cito ca olokento kiñci adisvā sahasā uṭṭhāya pallaṅkaṃ ābhujitvā	3924	
PA_atk-s05_11a:3924_1	ānāpāne pariggahetvā paṭhamajjhānaṃ nibbattesi. Dhātiyo khajjabhojjantare vicarantiyo	3924	
PA_atk-s05_11a:3924_2	thokaṃ cirāyiṃsu. Sesarukkhānaṃ chāyā nivattā, tassa pana jamburukkhassa chāyā parimaṇḍalā	3924	
PA_atk-s05_11a:3924_3	hutvā tattheva aṭṭhāsi. Dhātito panassa “ayyaputto ekakovā”ti vegena sāṇipākāraṃ	3924	
PA_atk-s05_11a:3924_4	ukkhipitvā pariyesantiyo sirisayane pallaṅkena nisinnaṃ tañca pāṭihāriyaṃ disvā gantvā	3924	
PA_atk-s05_11a:3924_5	taṃ pavattiṃ rañño ārocesuṃ. Rājā vegena āgantvā taṃ pāṭihāriyaṃ disvā – “ayaṃ vo,	3924	
PA_atk-s05_11a:3924_6	tāta, dutiyavandanā”ti puttaṃ vandi.	3924	
PA_atk-s05_11a:3925_0	Atha mahāpuriso anukkamena soḷasavassuddesiko ahosi. Rājā bodhisattassa tiṇṇaṃ utūnaṃ	3925	
PA_atk-s05_11a:3925_1	anucchavike ramma-suramma-subhanāmake tayo pāsāde kāresi. Ekaṃ navabhūmikaṃ ekaṃ	3925	
PA_atk-s05_11a:3925_2	sattabhūmikaṃ ekaṃ pañcabhūmikaṃ. Tayopi pāsādā ubbedhena samappamāṇā ahesuṃ. Bhūmikāsu	3925	
PA_atk-s05_11a:3925_3	pana nānattaṃ ahosi.	3925	
PA_atk-s05_11a:3926_0	Atha rājā cintesi – “putto me vayappatto chattamassa ussāpetvā rajjasiriṃ passissāmī”ti.	3926	
PA_atk-s05_11a:3926_1	So sākiyānaṃ paṇṇāni pahiṇi “putto me vayappatto, rajje naṃ patiṭṭhāpessāmi, sabbe	3926	
PA_atk-s05_11a:3926_2	attano gehesu vayappattā dārikā imaṃ gehaṃ pesentū”ti. Te rañño sāsanaṃ sutvā – “kumāro	3926	
PA_atk-s05_11a:3926_3	kevalaṃ rūpasampanno, na kiñci sippaṃ jānāti, dārabharaṇaṃ kātuṃ na sakkhissati,	3926	
PA_atk-s05_11a:3926_4	na mayaṃ dhītaro dassāmā”ti āhaṃsu. Rājā taṃ pavattiṃ sutvā puttassa santikaṃ gantvā	3926	
PA_atk-s05_11a:3926_5	tamatthaṃ ārocesi. Bodhisatto – “kiṃ sippaṃ dassetuṃ vaṭṭatī”ti āha. “Sahassatthāmaṃ	3926	
PA_atk-s05_11a:3926_6	dhanuṃ āropetuṃ vaṭṭati, tātā”ti. “Tena hi āharāpethā”ti āha. Rājā āharāpetvā adāsi.	3926	
PA_atk-s05_11a:3926_7	Taṃ dhanuṃ purisasahassaṃ āropeti, purisasahassaṃ oropeti. Mahāpuriso taṃ sarāsanaṃ	3926	
PA_atk-s05_11a:3926_8	āharāpetvā pallaṅkena nisinnova jiyaṃ pādaṅguṭṭhake veṭhāpetvā kaḍḍhanto pādaṅguṭṭhakeneva	3926	
PA_atk-s05_11a:3926_9	dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ	3926	
PA_atk-s05_11a:3926_10	ropesi. Sakalanagaraṃ uppattanākārappattaṃ ahosi. “Kiṃ eso saddo”ti ca vutte “devo	39261	
PA_atk-s05_11a:3926_11	gajjatī”ti āhaṃsu. Athaññe “tumhe na jānātha, na devo gajjati, aṅgīrasassa kumārassa	39261	
PA_atk-s05_11a:3926_12	sahassatthāmaṃ dhanuṃ āropetvā jiyaṃ poṭhentassa jiyappahārasaddo eso”ti āhaṃsu.	39261	
PA_atk-s05_11a:3926_13	Sākiyā taṃ sutvā tāvatakeneva āraddhacittā tuṭṭhamānasā ahesuṃ.	39261	
PA_atk-s05_11a:3927_0	Atha mahāpuriso – “kiṃ kātuṃ vaṭṭatī”ti āha. Aṭṭhaṅgulabahalaṃ ayopaṭṭaṃ kaṇḍena	3927	
PA_atk-s05_11a:3927_1	vijjhituṃ vaṭṭatīti. Taṃ vijjhitvā – “aññaṃ kiṃ kātuṃ vaṭṭatī”ti āha. Caturaṅgulabahalaṃ	3927	
PA_atk-s05_11a:3927_2	asanaphalakaṃ vijjhituṃ vaṭṭatīti. Tampi vijjhitvā – “aññaṃ kiṃ kātuṃ vaṭṭatī”ti	3927	
PA_atk-s05_11a:3927_3	āha. Vidatthibahalaṃ udumbaraphalakaṃ vijjhituṃ vaṭṭatīti. Tampi vijjhitvā aññaṃ	3927	
PA_atk-s05_11a:3927_4	kiṃ kātuṃ vaṭṭatīti. Tato “vālukasakaṭānī”ti āhaṃsu. Mahāsatto vālukasakaṭampi palālasakaṭampi	3927	
PA_atk-s05_11a:3927_5	vinivijjhitvā udake ekūsabhappamāṇaṃ kaṇḍaṃ pesesi thale aṭṭhausabhappamāṇaṃ. Atha	3927	
PA_atk-s05_11a:3927_6	naṃ “vātiṅgaṇasaññāya vālaṃ vijjhituṃ vaṭṭatī”ti āhaṃsu. “Tena hi yojanamattaṃ vātiṅgaṇaṃ	3927	
PA_atk-s05_11a:3927_7	bandhāpethā”ti vatvā yojanamattake vātiṅgaṇasaññāya vālaṃ bandhāpetvā rattandhakāre	3927	
PA_atk-s05_11a:3927_8	meghapaṭalehi channāsu disāsu kaṇḍaṃ khipi. Taṃ gantvā yojanamattake vālaṃ phāletvā	3927	
PA_atk-s05_11a:3927_9	pathaviṃ pāvisi. Na kevalaṃ ettakameva, taṃdivasaṃ mahāpuriso loke vattamānaṃ sippaṃ sabbameva dassesi.	3927	
PA_atk-s05_11a:3928_0	Atha sākiyā attano dhītaro alaṅkaritvā pesayiṃsu. Cattālīsasahassā nāṭakitthiyo ahesuṃ.	3928	
PA_atk-s05_11a:3928_1	Rāhulamātā pana devī aggamahesī ahosi. Mahāpuriso devakumāro viya surayuvatīhi parivuto	3928	
PA_atk-s05_11a:3928_2	narayuvatīhi parivuto nippurisehi turiyehi paricāriyamāno mahāsampattiṃ anubhavamāno	3928	
PA_atk-s05_11a:3928_3	utuvārena utuvārena tesu tīsu pāsādesu viharati. Athekadivasaṃ bodhisatto uyyānabhūmiṃ	3928	
PA_atk-s05_11a:3928_4	gantukāmo sārathiṃ āmantetvā – “rathaṃ yojehi uyyānabhūmiṃ passissāmī”ti āha. So	3928	
PA_atk-s05_11a:3928_5	“sādhū”ti paṭissuṇitvā mahārahaṃ vararucirathirakubbaravarattaṃ thirataraneminābhiṃ	3928	
PA_atk-s05_11a:3928_6	varakanakarajatamaṇiratanakhacitaīsāmukhaṃ navakanakarajatatārakakhacitanemipassaṃ	3928	
PA_atk-s05_11a:3928_7	samosaritavividhasurabhikusumadāmasassirikaṃ ravirathasadisadassanīyaṃ vararathaṃ	3928	
PA_atk-s05_11a:3928_8	samalaṅkaritvā sasikumudasadisavaṇṇe anilagaruḷajave ājānīye cattāro maṅgalasindhave	3928	
PA_atk-s05_11a:3928_9	yojetvā bodhisattassa paṭivedesi. Bodhisatto devavimānasadisaṃ taṃ rathavaramāruyha	3928	
PA_atk-s05_11a:3928_10	uyyānābhimukho pāyāsi.	39281	
PA_atk-s05_11a:3929_0	Atha devatā “siddhatthakumārassa abhisambujjhanakālo āsanno, pubbanimittamassa dassessāmā”ti	3929	
PA_atk-s05_11a:3929_1	ekaṃ devaputtaṃ jarājajjarasarīraṃ khaṇḍadantaṃ palitakesaṃ vaṅkagattaṃ daṇḍahatthaṃ	3929	
PA_atk-s05_11a:3929_2	pavedhamānaṃ katvā dassesuṃ. Taṃ bodhisatto ceva sārathi ca passanti. Tato bodhisatto	3929	
PA_atk-s05_11a:3929_3	– “sārathi ko nāmesa puriso kesāpissa na yathā aññesa”nti mahāpadānasutte āgatanayeneva	3929	
PA_atk-s05_11a:3929_4	pucchitvā tassa vacanaṃ sutvā – “dhiratthu vata, bho, jāti, yatra hi nāma jātassa	3929	
PA_atk-s05_11a:3929_5	jarā paññāyissatī”ti saṃviggahadayo tatova paṭinivattitvā pāsādameva abhiruhi.	3929	
PA_atk-s05_11a:3930_0	Rājā “kiṃkāraṇā mama putto paṭinivattī”ti pucchi. “Jiṇṇapurisaṃ disvā, devā”ti. Tato	3930	
PA_atk-s05_11a:3930_1	kampamānamānaso rājā aḍḍhayojane ārakkhaṃ ṭhapesi. Punekadivasaṃ bodhisatto uyyānaṃ	3930	
PA_atk-s05_11a:3930_2	gacchanto tāhi eva devatāhi nimmitaṃ byādhitañca purisaṃ disvā purimanayeneva pucchitvā	3930	
PA_atk-s05_11a:3930_3	saṃviggahadayo nivattitvā pāsādameva abhiruhi. Rājā pucchitvā nāṭakāni vissajjesi.	3930	
PA_atk-s05_11a:3930_4	“Pabbajjāya mānasaṃ assa bhinnaṃ karissa”nti ārakkhaṃ vaḍḍhetvā samantato tigāvutappamāṇe	3930	
PA_atk-s05_11a:3930_5	padese ārakkhaṃ ṭhapesi.	3930	
PA_atk-s05_11a:3931_0	Punapi bodhisatto ekadivasaṃ uyyānaṃ gacchanto tatheva devatāhi nimmitaṃ kālaṅkataṃ	3931	
PA_atk-s05_11a:3931_1	disvā purimanayeneva pucchitvā saṃviggahadayo nivattitvā pāsādamabhiruhi. Rājā nivattanakāraṇaṃ	3931	
PA_atk-s05_11a:3931_2	pucchitvā puna ārakkhaṃ vaḍḍhetvā yojanappamāṇe padese ārakkhaṃ ṭhapesi.	3931	
PA_atk-s05_11a:3932_0	Punapi bodhisatto ekadivasaṃ uyyānaṃ gacchanto tatheva devatāhi nimmitaṃ sunivatthaṃ	3932	
PA_atk-s05_11a:3932_1	supārutaṃ pabbajitaṃ disvā – “ko nāmeso, samma, sārathī”ti sārathiṃ pucchi. Sārathi	3932	
PA_atk-s05_11a:3932_2	kiñcāpi buddhuppādassa abhāvā pabbajitaṃ vā pabbajitaguṇe vā na jānāti, devatānubhāvena	3932	
PA_atk-s05_11a:3932_3	pana “pabbajito nāmāyaṃ devā”ti vatvā pabbajjāya guṇaṃ tassa vaṇṇesi.	3932	
PA_atk-s05_11a:3933_0	Tato bodhisatto pabbajjāya ruciṃ uppādetvā taṃdivasaṃ uyyānaṃ agamāsi. Dīghāyukā	3933	
PA_atk-s05_11a:3933_1	bodhisattā vassasate vassasate atikkante jiṇṇādīsu ekekaṃ addasaṃsu. Amhākaṃ pana	3933	
PA_atk-s05_11a:3933_2	bodhisatto appāyukakāle uppannattā catunnaṃ catunnaṃ māsānaṃ accayena uyyānaṃ gacchanto	3933	
PA_atk-s05_11a:3933_3	anukkamena ekekaṃ addasa. Dīghabhāṇakā panāhu – “cattāri nimittāni ekadivaseneva	3933	
PA_atk-s05_11a:3933_4	disvā agamāsī”ti. Tattha divasabhāgaṃ kīḷitvā uyyānarasamanubhavitvā maṅgalapokkharaṇiyaṃ	3933	
PA_atk-s05_11a:3933_5	nhatvā atthaṅgate sūriye maṅgalasilātale nisīdi attānaṃ alaṅkārāpetukāmo. Athassa	3933	
PA_atk-s05_11a:3933_6	cittācāramaññāya sakkena devānamindena āṇatto vissakammo nāma devaputto āgantvā tasseva	3933	
PA_atk-s05_11a:3933_7	kappakasadiso hutvā dibbehi alaṅkārehi alaṅkari. Athassa sabbālaṅkārasamalaṅkatassa	3933	
PA_atk-s05_11a:3933_8	sabbatālāvacaresu sakāni sakāni paṭibhānāni dassayantesu brāhmaṇesu ca “jaya nandā”tiādivacanehi	3933	
PA_atk-s05_11a:3933_9	sutamaṅgalikādīsu nānappakārehi maṅgalavacanatthutighosehi sambhāventesu sabbālaṅkārasamalaṅkataṃ	3933	
PA_atk-s05_11a:3933_10	rathavaraṃ abhiruhi. Tasmiṃ samaye – “rāhulamātā puttaṃ vijātā”ti sutvā suddhodanamahārājā	39331	
PA_atk-s05_11a:3933_11	– “puttassa me tuṭṭhiṃ nivedethā”ti sāsanaṃ pahiṇi. Bodhisatto taṃ sutvā – “rāhu	39331	
PA_atk-s05_11a:3933_12	jāto, bandhanaṃ jāta”nti āha. Rājā – “kiṃ me putto avacā”ti pucchitvā taṃ vacanaṃ	39331	
PA_atk-s05_11a:3933_13	sutvā “ito paṭṭhāya me nattā ‘rāhulakumāro’tveva nāmaṃ hotū”ti āha.	39331	
PA_atk-s05_11a:3934_0	Bodhisattopi taṃ rathavaramāruyha mahatā parivārena atimanoramena sirisobhaggena	3934	
PA_atk-s05_11a:3934_1	nagaraṃ pāvisi. Tasmiṃ samaye rūpasiriyā guṇasampattiyā ca akisā kisāgotamī nāma	3934	
PA_atk-s05_11a:3934_2	khattiyakaññā uparipāsādavaratalagatā nagaraṃ pavisantassa bodhisattassa rūpasiriṃ	3934	
PA_atk-s05_11a:3934_3	disvā sañjātapītisomanassā hutvā –	3934	
PA_atk-s05_11a:3935	“Nibbutā nūna sā mātā, nibbuto nūna so pitā;	393	
PA_atk-s05_11a:3936	Nibbutā nūna sā nārī, yassāyaṃ īdiso patī”ti. –	393	
PA_atk-s05_11a:3937	Imaṃ udānaṃ udānesi.	393	
PA_atk-s05_11a:3938_0	Bodhisatto taṃ sutvā cintesi – “ayaṃ me sussavanaṃ vacanaṃ sāvesi, ahañhi nibbānaṃ	3938	
PA_atk-s05_11a:3938_1	gavesanto vicarāmi, ajjeva mayā gharāvāsaṃ chaḍḍetvā nikkhamma pabbajitvā nibbānaṃ	3938	
PA_atk-s05_11a:3938_2	gavesituṃ vaṭṭatī”ti. “Ayaṃ imissā ācariyabhāgo hotū”ti muttāhāraṃ kaṇṭhato omuñcitvā	3938	
PA_atk-s05_11a:3938_3	kisāgotamiyā satasahassagghanikaṃ paramaratikaraṃ muttāhāraṃ pesesi. Sā “siddhatthakumāro	3938	
PA_atk-s05_11a:3938_4	mayi paṭibaddhahadayo hutvā paṇṇākāraṃ pesesī”ti somanassajātā ahosi.	3938	
PA_atk-s05_11a:3939_0	Bodhisattopi mahatā sirisamudayena paramaramaṇīyaṃ pāsādaṃ abhiruhitvā sirisayane	3939	
PA_atk-s05_11a:3939_1	nipajji. Tāvadeva naṃ paripuṇṇarajanikarasadisaruciravaravadanā bimbaphalasadisadasanavasanā	3939	
PA_atk-s05_11a:3939_2	sitavimalasamasaṃhitāviraḷavaradasanā asitanayanakesapāsā sujātañjanātinīlakuṭilabhamukā	3939	
PA_atk-s05_11a:3939_3	sujātahaṃsasamasaṃhitapayodharā ratikaranavakanakarajataviracitavaramaṇimekhalā parigatavipulaghanajaghanataṭā	3939	
PA_atk-s05_11a:3939_4	karikarasannibhoruyugalā naccagītavāditesu kusalā surayuvatisadisarūpasobhā varayuvatiyo	3939	
PA_atk-s05_11a:3939_5	madhuraravāni turiyāni gahetvā mahāpurisaṃ samparivāretvā ramāpayantiyo naccagītavāditāni	3939	
PA_atk-s05_11a:3939_6	payojayiṃsu. Bodhisatto pana kilesesu virattacittatāya naccagītādīsu anabhirato muhuttaṃ niddaṃ okkami.	3939	
PA_atk-s05_11a:3940_0	Tā taṃ disvā “yassatthāya naccādīni mayaṃ payojema, so niddaṃ upagato, idāni kimatthaṃ	3940	
PA_atk-s05_11a:3940_1	kilamāmā”ti gahitāni turiyāni ajjhottharitvā nipajjiṃsu, gandhatelappadīpā ca jhāyanti.	3940	
PA_atk-s05_11a:3940_2	Bodhisatto pabujjhitvā sayanapiṭṭhe pallaṅkena nisinno addasa tā itthiyo turiyabhaṇḍāni	3940	
PA_atk-s05_11a:3940_3	avattharitvā niddāyantiyo paggharitalālā kilinnakapolagattā, ekaccā dante khādantiyo,	3940	
PA_atk-s05_11a:3940_4	ekaccā kākacchantiyo, ekaccā vippalapantiyo, ekaccā vivaṭamukhā, ekaccā apagatavasanarasanā,	3940	
PA_atk-s05_11a:3940_5	pākaṭabībhacchasambādhaṭṭhānā, ekaccā vimuttākulasiroruhā susānarūparūpaṃ dhārayamānā	3940	
PA_atk-s05_11a:3940_6	sayiṃsu. Mahāsatto tāsaṃ taṃ vippakāraṃ disvā bhiyyosomattāya kāmesu virattacitto	3940	
PA_atk-s05_11a:3940_7	ahosi. Tassa pana alaṅkatapaṭiyattaṃ dasasatanayanabhavanasadisaṃ rucirasobhampi	3940	
PA_atk-s05_11a:3940_8	pāsādavaratalaṃ apaviddhamatasarīrakuṇapabharitaṃ āmakasusānamiva paramapaṭikkūlaṃ	3940	
PA_atk-s05_11a:3940_9	upaṭṭhāsi. Tayopi bhavā ādittabhavanasadisā hutvā upaṭṭhahiṃsu. “Upaddutaṃ vata,	3940	
PA_atk-s05_11a:3940_10	bho, upassaṭṭhaṃ vata bho”ti ca vācaṃ pavattesi. Ativiya pabbajjāya cittaṃ nami.	39401	
PA_atk-s05_11a:3941_0	So “ajjeva mayā mahābhinikkhamanaṃ nikkhamituṃ vaṭṭatī”ti sirisayanato uṭṭhāya dvārasamīpaṃ	3941	
PA_atk-s05_11a:3941_1	gantvā – “ko etthā”ti āha. Ummāre sīsaṃ katvā nipanno channo āha – “ahaṃ, ayyaputta,	3941	
PA_atk-s05_11a:3941_2	channo”ti. Atha mahāpuriso – “ahaṃ ajja mahābhinikkhamanaṃ nikkhamitukāmo, na kañci	3941	
PA_atk-s05_11a:3941_3	paṭiveditvā sīghamekaṃ atijayaṃ sindhavaṃ kappehī”ti. So “sādhu, devā”ti assabhaṇḍakaṃ	3941	
PA_atk-s05_11a:3941_4	gahetvā assasālaṃ gantvā gandhatelappadīpesu jalantesu sumanapaṭṭavitānassa heṭṭhā	3941	
PA_atk-s05_11a:3941_5	paramaramaṇīye bhūmibhāge ṭhitaṃ arimanthakaṃ kaṇḍakaṃ turaṅgavaraṃ disvā – “ajja	3941	
PA_atk-s05_11a:3941_6	mayā ayyaputtassa nikkhamanatthāya imameva maṅgalahayaṃ kappetuṃ vaṭṭatī”ti kaṇḍakaṃ	3941	
PA_atk-s05_11a:3941_7	kappesi. So kappiyamānova aññāsi – “ayaṃ kappanā atigāḷhā, aññesu divasesu uyyānakīḷaṃ	3941	
PA_atk-s05_11a:3941_8	gamanakāle kappanā viya na hoti. Nissaṃsayaṃ ajjeva ayyaputto mahābhinikkhamanaṃ	3941	
PA_atk-s05_11a:3941_9	nikkhamissatī”ti. Tato tuṭṭhamānaso mahāhasitaṃ hasi. So nādo taṃ sakalakapilavatthupuraṃ	3941	
PA_atk-s05_11a:3941_10	unnādaṃ kareyya, devatā pana sannirumbhitvā na kassaci sotuṃ adaṃsu.	39411	
PA_atk-s05_11a:3942_0	Bodhisatto “puttaṃ tāva passissāmī”ti cintetvā ṭhitaṭṭhānato uṭṭhāya rāhulamātuyā	3942	
PA_atk-s05_11a:3942_1	vasanaṭṭhānaṃ gantvā gabbhadvāraṃ vivari. Tasmiṃ khaṇe antogabbhe gandhatelappadīpo	3942	
PA_atk-s05_11a:3942_2	jhāyati. Rāhulamātā sumanamallikādīnaṃ ambaṇamattena attippakiṇṇe varasayane puttassa	3942	
PA_atk-s05_11a:3942_3	matthake hatthaṃ ṭhapetvā niddāyati. Bodhisatto ummāre pādaṃ ṭhapetvā ṭhitakova oloketvā	3942	
PA_atk-s05_11a:3942_4	– “sacāhaṃ deviyā hatthaṃ apanetvā mama puttaṃ gaṇhissāmi, devī pabujjhissati, evaṃ	3942	
PA_atk-s05_11a:3942_5	me abhinikkhamanassa antarāyo bhavissati. Buddho hutvāva āgantvā puttaṃ passissāmī”ti	3942	
PA_atk-s05_11a:3942_6	cintetvā pāsādatalato otaritvā assassa samīpaṃ gantvā evamāha – “tāta kaṇḍaka, tvaṃ	3942	
PA_atk-s05_11a:3942_7	ajja ekarattiṃ maṃ tāraya, ahaṃ taṃ nissāya buddho hutvā sadevakaṃ lokaṃ tāressāmī”ti.	3942	
PA_atk-s05_11a:3942_8	Tato ullaṅghitvā kaṇḍakassa piṭṭhiṃ abhiruhi. Kaṇḍako gīvato paṭṭhāya āyāmato aṭṭhārasahattho	3942	
PA_atk-s05_11a:3942_9	hoti tadanurūpena ubbedhena samannāgato rūpaggajavabalasampanno sabbaseto dhotasaṅkhasadisadassanīyavaṇṇo.	3942	
PA_atk-s05_11a:3942_10	Tato bodhisatto varaturaṅgapiṭṭhigato channaṃ assassa vāladhiṃ gāhāpetvā aḍḍharattasamaye	39421	
PA_atk-s05_11a:3942_11	nagarassa mahādvāraṃ sampatto.	39421	
PA_atk-s05_11a:3943_0	Tadā pana rājā pubbeva bodhisattassa gamanapaṭisedhanatthāya dvīsu dvārakavāṭesu	3943	
PA_atk-s05_11a:3943_1	ekekaṃ purisasahassena vivaritabbaṃ kāretvā tattha bahupurise ārakkhaṃ ṭhapesi. Bodhisatto	3943	
PA_atk-s05_11a:3943_2	kira purisagaṇanāya koṭisatasahassassa balaṃ dhāresi, hatthigaṇanāya koṭisahassassa.	3943	
PA_atk-s05_11a:3943_3	Tasmā so cintesi – “yadi dvāraṃ na vivarīyati, ajja kaṇḍakassa piṭṭhe nisinno channaṃ	3943	
PA_atk-s05_11a:3943_4	vāladhiṃ gāhāpetvā tena saddhiṃyeva kaṇḍakaṃ ūrūhi nippīḷetvā aṭṭhārasahatthaṃ pākāraṃ	3943	
PA_atk-s05_11a:3943_5	uppatitvā atikkameyya”nti. Channo cintesi – “sace dvāraṃ na ugghāpayati, ahaṃ ayyaputtaṃ	3943	
PA_atk-s05_11a:3943_6	khandhe katvā kaṇḍakaṃ dakkhiṇahatthena parikkhipanto upakacchake katvā uppatitvā	3943	
PA_atk-s05_11a:3943_7	pākāraṃ atikkamissāmī”ti. Kaṇḍako cintesi – “ahaṃ dvāre avivariyamāne yathānisinnameva	3943	
PA_atk-s05_11a:3943_8	ayyaputtaṃ gahitavāladhinā channena saddhiṃ uppatitvā pākārassa purato patiṭṭhahissāmī”ti.	3943	
PA_atk-s05_11a:3943_9	Evameva tayo purisā cintayiṃsu. Dvāre adhivatthā devatā mahādvāraṃ vivariṃsu.	3943	
PA_atk-s05_11a:3944	Tasmiṃ khaṇe māro pāpimā “mahāsattaṃ nivattessāmī”ti āgantvā gaganatale ṭhatvā āha –	394	
PA_atk-s05_11a:3945	“Mā nikkhama mahāvīra, ito te sattame dine;	394	
PA_atk-s05_11a:3946	Dibbaṃ tu cakkaratanaṃ, addhā pātu bhavissati. –	394	
PA_atk-s05_11a:3947	Dvisahassaparittadīpaparivārānaṃ catunnaṃ mahādīpānaṃ rajjaṃ kāressasi, nivatta, mārisā”ti. Mahāpuriso āha “kosi tva”nti. Ahaṃ vasavattīti.	394	
PA_atk-s05_11a:3948	“Jānāmahaṃ mahārāja, mayhaṃ cakkassa sambhavaṃ;	394	
PA_atk-s05_11a:3949	Anatthikohaṃ rajjena, gaccha tvaṃ māra mā idha.	394	
PA_atk-s05_11a:3950	“Sakalaṃ dasasahassampi, lokadhātumahaṃ pana;	395	
PA_atk-s05_11a:3951	Unnādetvā bhavissāmi, buddho loke vināyako”ti. –	395	
PA_atk-s05_11a:3952	Āha. So tatthevantaradhāyi.	395	
PA_atk-s05_11a:3953_0	Mahāsatto ekūnattiṃsavassakāle hatthagataṃ cakkavattirajjaṃ kheḷapiṇḍaṃ viya anapekkho	3953	
PA_atk-s05_11a:3953_1	chaḍḍetvā cakkavattisirinivāsabhūtā rājabhavanā nikkhamitvā āsāḷhipuṇṇamāya uttarāsāḷhanakkhatte	3953	
PA_atk-s05_11a:3953_2	vattamāne nagarato nikkhamitvā nagaraṃ apaloketukāmo ahosi. Vitakkasamanantarameva	3953	
PA_atk-s05_11a:3953_3	cassa kulālacakkaṃ viya so bhūmippadeso parivatti. Yathāṭhitova mahāsatto kapilavatthupuraṃ	3953	
PA_atk-s05_11a:3953_4	disvā tassiṃ bhūmippadese kaṇḍakanivattanaṃ nāma cetiyaṭṭhānaṃ dassetvā gantabbamagābhimukhaṃyeva	3953	
PA_atk-s05_11a:3953_5	kaṇḍakaṃ katvā pāyāsi mahatā sakkārena uḷārena sirisamudayena. Tadā mahāsatte gacchante	3953	
PA_atk-s05_11a:3953_6	tassa purato devatā saṭṭhi ukkāsatasahassāni dhārayiṃsu, tathā pacchato saṭṭhi dakkhiṇato	3953	
PA_atk-s05_11a:3953_7	saṭṭhi ukkāsatasahassāni, tathā vāmapassato. Aparā devatā surabhikusumamālādāmacandanacuṇṇacāmaradhajapaṭākāhi	3953	
PA_atk-s05_11a:3953_8	sakkarontiyo parivāretvā agamaṃsu. Dibbāni saṅgītāni anekāni ca turiyāni vajjiṃsu.	3953	
PA_atk-s05_11a:3954_0	Iminā sirisamudayena gacchanto bodhisatto ekaratteneva tīṇi rajjāni atikkamma tiṃsayojanikaṃ	3954	
PA_atk-s05_11a:3954_1	maggaṃ gantvā anomānadītīraṃ sampāpuṇi. Atha bodhisatto nadītīre ṭhatvā channaṃ pucchi	3954	
PA_atk-s05_11a:3954_2	– “kā nāmāyaṃ nadī”ti? “Anomā nāma, devā”ti. “Amhākampi pabbajjā anomā bhavissatī”ti	3954	
PA_atk-s05_11a:3954_3	paṇhiyā assaṃ ghaṭṭento assassa saññaṃ adāsi. Asso ullaṅghitvā aṭṭhausabhavitthārāya	3954	
PA_atk-s05_11a:3954_4	nadiyā pārimatīre aṭṭhāsi. Bodhisatto assapiṭṭhito oruyha muttarāsisadise vālukāpuline	3954	
PA_atk-s05_11a:3954_5	ṭhatvā channaṃ āmantesi – “samma channa, tvaṃ mayhaṃ ābharaṇāni ceva kaṇḍakañca ādāya	3954	
PA_atk-s05_11a:3954_6	gaccha, ahaṃ pabbajissāmī”ti. Channo, “ahampi, deva, pabbajissāmī”ti. Bodhisatto	3954	
PA_atk-s05_11a:3954_7	āha – “na labbhā tayā pabbajituṃ, gaccheva tva”nti tikkhattuṃ nivāretvā ābharaṇāni	3954	
PA_atk-s05_11a:3954_8	ceva kaṇḍakañca paṭicchāpetvā cintesi – “ime mayhaṃ kesā samaṇasāruppā na honti,	3954	
PA_atk-s05_11a:3954_9	te khaggena chindissāmī”ti dakkhiṇena hatthena paramanisitamasivaraṃ gahetvā vāmahatthena	3954	
PA_atk-s05_11a:3954_10	moḷiyā saddhiṃ cūḷaṃ gahetvā chindi, kesā dvaṅgulamattā hutvā dakkhiṇato āvaṭṭamānā	39541	
PA_atk-s05_11a:3954_11	sīse allīyiṃsu. Tesaṃ pana kesānaṃ yāvajīvaṃ tadeva pamāṇaṃ ahosi, massu ca tadanurūpaṃ,	39541	
PA_atk-s05_11a:3954_12	puna kesamassuohāraṇakiccampissa nāhosi. Bodhisatto saha moḷiyā cūḷaṃ gahetvā – “sacāhaṃ	39541	
PA_atk-s05_11a:3954_13	buddho bhavissāmi, ākāse tiṭṭhatu, no ce, bhūmiyaṃ patatū”ti ākāse khipi. Taṃ cūḷāmaṇibandhanaṃ	39541	
PA_atk-s05_11a:3954_14	yojanappamāṇaṃ ṭhānaṃ gantvā ākāse aṭṭhāsi.	39541	
PA_atk-s05_11a:3955	Atha sakko devarājā dibbena cakkhunā olokento yojanikena ratanacaṅkoṭakena taṃ paṭiggahetvā tāvatiṃsabhavane tiyojanaṃ sattaratanamayaṃ cūḷāmaṇicetiyaṃ nāma patiṭṭhāpesi. Yathāha –	395	
PA_atk-s05_11a:3956	“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;	395	
PA_atk-s05_11a:3957	Sahassanetto sirasā paṭiggahi, suvaṇṇacaṅkoṭavarena vāsavo”ti. ;	395	
PA_atk-s05_11a:3958_0	Puna bodhisatto cintesi – “imāni kāsikavatthāni mahagghāni, na mayhaṃ samaṇasāruppānī”ti.	3958	
PA_atk-s05_11a:3958_1	Athassa kassapabuddhakāle purāṇasahāyako ghaṭikāramahābrahmā ekaṃ buddhantaraṃ vināsabhāvāppattena	3958	
PA_atk-s05_11a:3958_2	mittabhāvena cintesi – “ajja me sahāyako mahābhinikkhamanaṃ nikkhanto, samaṇaparikkhāramassa	3958	
PA_atk-s05_11a:3958_3	gahetvā gacchissāmī”ti.	3958	
PA_atk-s05_11a:3959	“Ticīvarañca patto ca, vāsi sūci ca bandhanaṃ;	395	
PA_atk-s05_11a:3960	Parissāvanañca aṭṭhete, yuttayogassa bhikkhuno”ti. –	396	
PA_atk-s05_11a:3961_0	Ime aṭṭha samaṇaparikkhāre āharitvā adāsi. Mahāpuriso arahaddhajaṃ nivāsetvā uttamaṃ	3961	
PA_atk-s05_11a:3961_1	pabbajjāvesaṃ gahetvā sāṭakayugalaṃ ākāse khipi. Taṃ mahābrahmā paṭiggahetvā brahmaloke	3961	
PA_atk-s05_11a:3961_2	dvādasayojanikaṃ sabbaratanamayaṃ cetiyaṃ katvā taṃ anto pakkhipitvā ṭhapesi. Atha	3961	
PA_atk-s05_11a:3961_3	naṃ mahāsatto – “channa, mama vacanena mātāpitūnaṃ ārogyaṃ vadehī”ti vatvā uyyojesi.	3961	
PA_atk-s05_11a:3961_4	Tato channo mahāpurisaṃ vanditvā padakkhiṇaṃ katvā pakkāmi. Kaṇḍako pana channena	3961	
PA_atk-s05_11a:3961_5	saddhiṃ mantayamānassa bodhisattassa vacanaṃ suṇanto ṭhatvā – “natthi dāni mayhaṃ	3961	
PA_atk-s05_11a:3961_6	puna sāmino dassana”nti cakkhupathamassa vijahanto viyogadukkhamadhivāsetuṃ asakkonto	3961	
PA_atk-s05_11a:3961_7	hadayena phalitena kālaṃ katvā suraripudurabhibhavane tāvatiṃsabhavane kaṇḍako nāma	3961	
PA_atk-s05_11a:3961_8	devaputto hutvā nibbatti. Tassa uppatti vimalatthavilāsiniyā vimānavatthuṭṭhakathāya	3961	
PA_atk-s05_11a:3961_9	gahetabbā. Channassa paṭhamaṃ ekova soko ahosi. So kaṇḍakassa kālakiriyāya dutiyena	3961	
PA_atk-s05_11a:3961_10	sokena pīḷiyamāno rodanto paridevanto dukkhena agamāsi.	39611	
PA_atk-s05_11a:3962_0	Bodhisattopi pabbajitvā tasmiṃyeva padese anupiyaṃ nāma ambavanaṃ atthi, tattheva	3962	
PA_atk-s05_11a:3962_1	sattāhaṃ pabbajjāsukhena vītināmetvā tato pacchā sañjhāppabhānurañjitasaliladharasaṃvuto	3962	
PA_atk-s05_11a:3962_2	saradasamaye paripuṇṇarajanikaro viya kāsāvavarasaṃvuto ekakopi anekajanaparivuto	3962	
PA_atk-s05_11a:3962_3	viya virocamāno taṃ vanavāsimigapakkhīnaṃ nayanāmatapānamiva karonto ekacaro sīho	3962	
PA_atk-s05_11a:3962_4	viya narasīho mattamātaṅgavilāsagāmī samassāsento viya vasundharaṃ pādatalehi ekadivaseneva	3962	
PA_atk-s05_11a:3962_5	tiṃsayojanikaṃ maggaṃ gantvā uttuṅgataraṅgabhaṅgaṃ asaṅgaṃ gaṅgaṃ nadiṃ uttaritvā	3962	
PA_atk-s05_11a:3962_6	ratanajutivisaravirājitavararucirarājagahaṃ rājagahaṃ nāma nagaraṃ pāvisi. Pavisitvā	3962	
PA_atk-s05_11a:3962_7	ca pana sapadānaṃ piṇḍāya cari. Sakalaṃ pana taṃ nagaraṃ bodhisattassa rūpadassanena	3962	
PA_atk-s05_11a:3962_8	dhanapālake paviṭṭhe taṃ nagaraṃ viya asurinde paviṭṭhe devanagaraṃ viya saṅkhobhamagamāsi.	3962	
PA_atk-s05_11a:3962_9	Piṇḍāya carante mahāpurise nagaravāsino manussā mahāsattassa rūpadassanena sañjātapītisomanassā	3962	
PA_atk-s05_11a:3962_10	jātavimhitā bodhisattassa rūpadassanāvajjitahadayā ahesuṃ.	39621	
PA_atk-s05_11a:3963_0	Tesaṃ manussānaṃ aññataro aññataramevamāha – “kinnu yaṃ, bho, rāhubhayena nigūḷhakiraṇajālo	3963	
PA_atk-s05_11a:3963_1	puṇṇacando manussalokamāgato”ti. Tamañño sitaṃ katvā evamāha – “kiṃ kathesi, samma,	3963	
PA_atk-s05_11a:3963_2	kadā nāma tayā puṇṇacando manussalokamāgato diṭṭhapubbo, nanu esa kusumaketukāmadevo	3963	
PA_atk-s05_11a:3963_3	vesantaramādāya amhākaṃ mahārājassa nāgarānañca paramalīḷāvibhūtiṃ disvā kīḷitumāgato”ti.	3963	
PA_atk-s05_11a:3963_4	Tamañño sitaṃ katvā evamāha – “kiṃ, bho, tvaṃ ummattosi, nanu kāmo issarakodhahutāsanaparidaḍḍhasarīro	3963	
PA_atk-s05_11a:3963_5	surapatidasasatanayano eso amarapurasaññāya idhāgato”ti! Tamañño īsakaṃ hasitvā –	3963	
PA_atk-s05_11a:3963_6	“kiṃ vadesi, bho, te pubbāparavirodhaṃ, kuto panassa dasasatanayanāni, kuto vajiraṃ,	3963	
PA_atk-s05_11a:3963_7	kuto erāvaṇo. Addhā brahmā esa brāhmaṇajanaṃ pamattaṃ ñatvā vedavedaṅgādīsu niyojanatthāya	3963	
PA_atk-s05_11a:3963_8	āgato”ti. Te sabbepi apasādetvā añño paṇḍitajātiko evamāha – “nevāyaṃ puṇṇacando,	3963	
PA_atk-s05_11a:3963_9	na ca kāmadevo, nāpi dasasatanayano, na cāpi brahmā, sabbalokanāyako satthā esa acchariyamanusso”ti.	3963	
PA_atk-s05_11a:3964_0	Evaṃ sallapantesu eva nāgaresu rājapurisā gantvā taṃ pavattiṃ rañño bimbisārassa	3964	
PA_atk-s05_11a:3964_1	ārocesuṃ – “deva, devo vā gandhabbo vā udāhu nāgarājā vā yakkho vā ko nu vā amhākaṃ	3964	
PA_atk-s05_11a:3964_2	nagare piṇḍāya caratī”ti. Rājā taṃ sutvā uparipāsādatale ṭhatvā mahāpurisaṃ disvā	3964	
PA_atk-s05_11a:3964_3	acchariyabbhutacittajāto rājapurise āṇāpesi – “gacchatha, bhaṇe, taṃ vīmaṃsatha,	3964	
PA_atk-s05_11a:3964_4	sace amanusso bhavissati, nagarā nikkhamitvā antaradhāyissati, sace devatā bhavissati,	3964	
PA_atk-s05_11a:3964_5	ākāsena gamissati, sace nāgarājā bhavissati, pathaviyaṃ nimujjitvā gamissati, sace	3964	
PA_atk-s05_11a:3964_6	manusso bhavissati, yathāladdhaṃ bhikkhaṃ paribhuñjissatī”ti.	3964	
PA_atk-s05_11a:3965_0	Mahāpurisopi santindriyo santamānaso rūpasobhāya mahājanassa nayanāni ākaḍḍhento	3965	
PA_atk-s05_11a:3965_1	viya yugamattaṃ pekkhamāno missakabhattaṃ yāpanamattaṃ saṃharitvā paviṭṭhadvāreneva	3965	
PA_atk-s05_11a:3965_2	nagarā nikkhamitvā paṇḍavapabbatacchāyāya puratthābhimukho nisīditvā āhāraṃ paccavekkhitvā	3965	
PA_atk-s05_11a:3965_3	nibbikāro paribhuñji. Tato rājapurisā gantvā taṃ pavattiṃ rañño ārocesuṃ. Tato dūtavacanaṃ	3965	
PA_atk-s05_11a:3965_4	sutvā magadhādhipati rājā bālajanehi duranusāro merumandārasāro sattasāro bimbisāro	3965	
PA_atk-s05_11a:3965_5	bodhisattassa guṇassavaneneva sañjātadassanakutūhalo vegena nagarato nikkhamitvā	3965	
PA_atk-s05_11a:3965_6	paṇḍavapabbatābhimukho gantvā yānā oruyha bodhisattassa santikaṃ gantvā tena katānuñño	3965	
PA_atk-s05_11a:3965_7	bandhujanasinehasītale silātale nisīditvā bodhisattassa iriyāpathe pasīditvā katapaṭisanthāro	3965	
PA_atk-s05_11a:3965_8	nāmagottādīni pucchitvā bodhisattassa sabbaṃ issariyaṃ niyyātesi. Bodhisatto – “mayhaṃ,	3965	
PA_atk-s05_11a:3965_9	mahārāja, vatthukāmehi vā kilesakāmehi vā attho natthi. Ahañhi paramābhisambodhiṃ	3965	
PA_atk-s05_11a:3965_10	patthayanto nikkhanto”ti āha. Rājā anekappakārena yācantopi tassa cittaṃ alabhitvā	39651	
PA_atk-s05_11a:3965_11	– “addhā buddho bhavissati, buddhabhūtena pana tayā paṭhamaṃ mama vijitaṃ āgantabba”nti	39651	
PA_atk-s05_11a:3965_12	vatvā nagaraṃ paviṭṭho.	39651	
PA_atk-s05_11a:3966	“Atha rājagahaṃ vararājagahaṃ, nararājavare nagaraṃ tu gate;	396	
PA_atk-s05_11a:3967	Girirājavaro munirājavaro, migarājagato sugatopi gato”.	396	
PA_atk-s05_11a:3968_0	Atha bodhisatto anupubbena cārikaṃ caramāno āḷārañca kālāmaṃ udakañca rāmaputtaṃ	3968	
PA_atk-s05_11a:3968_1	upasaṅkamitvā aṭṭha samāpattiyo nibbattetvā – “nāyaṃ maggo bodhiyā”ti taṃ samāpattibhāvanaṃ	3968	
PA_atk-s05_11a:3968_2	analaṅkaritvā mahāpadhānaṃ padahitukāmo uruvelaṃ gantvā – “ramaṇīyo vatāyaṃ bhūmibhāgo”ti	3968	
PA_atk-s05_11a:3968_3	tattheva vāsaṃ upagantvā mahāpadhānaṃ padahi. Lakkhaṇapariggāhakabrāhmaṇānaṃ cattāro	3968	
PA_atk-s05_11a:3968_4	puttā koṇḍañño brāhmaṇo cāti ime pañca janā paṭhamaṃyeva pabbajitā gāmanigamarājadhānīsu	3968	
PA_atk-s05_11a:3968_5	bhikkhācariyaṃ carantā tattha bodhisattaṃ sampāpuṇiṃsu. Atha naṃ chabbassāni mahāpadhānaṃ	3968	
PA_atk-s05_11a:3968_6	padahantaṃ – “idāni buddho bhavissati, idāni buddho bhavissatī”ti pariveṇasammajjanādikāya	3968	
PA_atk-s05_11a:3968_7	vattapaṭipattiyā upaṭṭhahamānā santikāvacarāvassa ahesuṃ. Bodhisattopi – “koṭippattaṃ	3968	
PA_atk-s05_11a:3968_8	dukkaraṃ karissāmī”ti ekatilataṇḍulādīhi vītināmesi. Sabbasopi āhārupacchedaṃ akāsi.	3968	
PA_atk-s05_11a:3968_9	Devatāpi lomakūpehi dibbojaṃ upahārayamānā pakkhipiṃsu.	3968	
PA_atk-s05_11a:3969_0	Athassa tāya nirāhāratāya paramakisabhāvappattakāyassa suvaṇṇavaṇṇo kāyo kāḷavaṇṇo	3969	
PA_atk-s05_11a:3969_1	ahosi, dvattiṃsamahāpurisalakkhaṇāni paṭicchannāni ahesuṃ. Atha bodhisatto dukkarakārikāya	3969	
PA_atk-s05_11a:3969_2	antaṃ gantvā – “nāyaṃ maggo bodhiyā”ti oḷārikaṃ āhāraṃ āhāretuṃ gāmanigamesu piṇḍāya	3969	
PA_atk-s05_11a:3969_3	caritvā āhāraṃ āhari. Athassa dvattiṃsamahāpurisalakkhaṇāni pākatikāni ahesuṃ, kāyo	3969	
PA_atk-s05_11a:3969_4	suvaṇṇavaṇṇo ahosi. Atha pañcavaggiyā bhikkhū taṃ disvā – “ayaṃ chabbassāni dukkarakārikaṃ	3969	
PA_atk-s05_11a:3969_5	karontopi sabbaññutaṃ paṭivijjhituṃ nāsakkhi, idāni gāmanigamarājadhānīsu piṇḍāya	3969	
PA_atk-s05_11a:3969_6	caritvā oḷārikaṃ āhāraṃ āhariyamāno kiṃ sakkhissati, bāhulliko esa padhānavibbhanto,	3969	
PA_atk-s05_11a:3969_7	kiṃ no iminā”ti mahāpurisaṃ pahāya bārāṇasiyaṃ isipatanaṃ agamaṃsu.	3969	
PA_atk-s05_11a:3970_0	Atha mahāpuriso visākhapuṇṇamāya uruvelāyaṃ senānigame senākuṭumbikassa gehe nibbattā	3970	
PA_atk-s05_11a:3970_1	sujātā nāma dārikā ahosi. Tāya sampasādanajātāya dinnaṃ pakkhittadibbojaṃ madhupāyāsaṃ	3970	
PA_atk-s05_11a:3970_2	paribhuñjitvā suvaṇṇapātiṃ gahetvā nerañjarāya paṭisotaṃ khipitvā kāḷanāgarājaṃ supantaṃ	3970	
PA_atk-s05_11a:3970_3	bodhesi. Atha bodhisatto nerañjarātīre surabhikusumasamalaṅkate nīlobhāse manorame	3970	
PA_atk-s05_11a:3970_4	sālavane divāvihāraṃ katvā sāyanhasamaye devatāhi alaṅkatena maggena bodhirukkhābhimukho	3970	
PA_atk-s05_11a:3970_5	pāyāsi. Devanāgayakkhasiddhādayo dibbehi mālāgandhavilepanehi pūjayiṃsu. Tasmiṃ samaye	3970	
PA_atk-s05_11a:3970_6	sotthiyo nāma tiṇahārako tiṇaṃ ādāya paṭipathe āgacchanto mahāpurisassa ākāraṃ ñatvā	3970	
PA_atk-s05_11a:3970_7	aṭṭha tiṇamuṭṭhiyo adāsi. Bodhisatto tiṇaṃ gahetvā asitañjanagirisaṅkāsaṃ ācarantamiva	3970	
PA_atk-s05_11a:3970_8	dinakarajālaṃ sakahadayamiva karuṇāsītalaṃ sītacchāyaṃ vividhavihagagaṇasampātavirahitaṃ	3970	
PA_atk-s05_11a:3970_9	mandamāruteritāya ghanasākhāya samalaṅkataṃ naccantamiva pītiyā rañjamānamiva ca	3970	
PA_atk-s05_11a:3970_10	tarugaṇānaṃ virocamānavijayatarumassatthabodhirukkhamūlamupagantvā assatthadumarājaṃ	39701	
PA_atk-s05_11a:3970_11	tikkhattuṃ padakkhiṇaṃ katvā pubbuttaradisābhāge ṭhito tāni tiṇāni agge gahetvā cālesi.	39701	
PA_atk-s05_11a:3970_12	Tāvadeva cuddasahattho pallaṅko ahosi. Tāni ca tiṇāni cittakārena lekhāgahitāni viya	39701	
PA_atk-s05_11a:3970_13	ahesuṃ. Bodhisatto tattha cuddasahatthe tiṇasanthare tisandhipallaṅkaṃ ābhujitvā	39701	
PA_atk-s05_11a:3970_14	caturaṅgasamannāgatavīriyaṃ adhiṭṭhahitvā suvaṇṇapīṭhe ṭhapitarajatakkhandhaṃ viya	39701	
PA_atk-s05_11a:3970_15	ca paññāsahatthaṃ bodhikkhandhaṃ piṭṭhito katvā upari maṇichattena viya bodhisākhāhi	39701	
PA_atk-s05_11a:3970_16	dhāriyamāno nisīdi. Suvaṇṇavaṇṇe panassa cīvare bodhiaṅkurā patamānā suvaṇṇapaṭṭe	39701	
PA_atk-s05_11a:3970_17	pavāḷā viya nikkhittā virocayiṃsu.	39701	
PA_atk-s05_11a:3971_0	Bodhisatte pana tattha nisinneyeva vasavattimāro devaputto – “siddhatthakumāro mama	3971	
PA_atk-s05_11a:3971_1	visayamatikkamitukāmo, na dānāhamatikkamitumassa dassāmī”ti mārabalassa tamatthaṃ	3971	
PA_atk-s05_11a:3971_2	ārocetvā mārabalamādāya nikkhami. Sā kira mārasenā mārassa purato dvādasayojanā ahosi,	3971	
PA_atk-s05_11a:3971_3	tathā dakkhiṇato ca vāmapassato ca, pacchato pana cakkavāḷapariyantaṃ katvā ṭhitā,	3971	
PA_atk-s05_11a:3971_4	uddhaṃ navayojanubbedhā ahosi. Yassā pana unnadantiyā saddo navayojanasahassato paṭṭhāya	3971	
PA_atk-s05_11a:3971_5	pathaviundriyanasaddo viya suyyati. Tasmiṃ samaye sakko devarājā vijayuttaraṃ nāma	3971	
PA_atk-s05_11a:3971_6	saṅkhaṃ dhamamāno aṭṭhāsi. So kira saṅkho vīsahatthasatiko ahosi. Pañcasikho gandhabbadevaputto	3971	
PA_atk-s05_11a:3971_7	tigāvutāyataṃ beḷuvapaṇḍuvīṇaṃ ādāya vādayamāno maṅgalayuttāni gītāni gāyamāno aṭṭhāsi.	3971	
PA_atk-s05_11a:3971_8	Suyāmo devarājā tigāvutāyataṃ saradasamayarajanikarasassirikaṃ dibbacāmaraṃ gahetvā	3971	
PA_atk-s05_11a:3971_9	mandaṃ mandaṃ bījayamāno aṭṭhāsi. Brahmā ca sahampati tiyojanavitthataṃ dutiyamiva	3971	
PA_atk-s05_11a:3971_10	puṇṇacandaṃ setacchattaṃ bhagavato uddhaṃ dhāretvā aṭṭhāsi. Mahākāḷopi nāgarājā asītiyā	39711	
PA_atk-s05_11a:3971_11	nāganāṭakasahassehi parivuto thutisaṅgītāni pavattento mahāsattaṃ namassamāno aṭṭhāsi.	39711	
PA_atk-s05_11a:3971_12	Dasasu cakkavāḷasahassesu devatāyo nānāvidhehi surabhikusumadāmadhūpacuṇṇādīhi pūjayamānā	39711	
PA_atk-s05_11a:3971_13	sādhukāraṃ pavattayamānā aṭṭhaṃsu.	39711	
PA_atk-s05_11a:3972_0	Atha māro devaputto diyaḍḍhayojanasatikaṃ himagirisikharasadisaṃ paramaruciradassanaṃ	3972	
PA_atk-s05_11a:3972_1	girimekhalaṃ nāma ratanakhacitavaravāraṇaṃ arivāraṇavāraṇaṃ abhiruhitvā bāhusahassaṃ	3972	
PA_atk-s05_11a:3972_2	māpetvā aggahitaggahaṇena nānāvudhāni aggahāpesi. Māraparisāpi asipharasusarasattisabalā	3972	
PA_atk-s05_11a:3972_3	samussitadhanumusala-phāla-saṅku-kunta-tomara-upala-laguḷa-valaya-kaṇaya-kappaṇa-cakkakaṭakadhārāruru-	3972	
PA_atk-s05_11a:3972_4	sīha-khagga-sarabha-varāha-byaggha-vānaroraga-majjārolūkavadanā mahiṃsa-pasada-turaṅga-diradādivadanā	3972	
PA_atk-s05_11a:3972_5	ca nānābhīmavirūpabībhacchakāyā manussayakkhapisācasadisakāyā ca mahāsattaṃ bodhisattaṃ	3972	
PA_atk-s05_11a:3972_6	bodhimūle nisinnaṃ ajjhottharamānā gantvā parivārayitvā mārassa sandesaṃ samudikkhamānā aṭṭhāsi.	3972	
PA_atk-s05_11a:3973_0	Tato mārabale bodhimaṇḍamupasaṅkamanteyeva tesaṃ sakkādīnaṃ ekopi ṭhātuṃ nāsakkhi.	3973	
PA_atk-s05_11a:3973_1	Sammukhasammukhaṭṭhāneneva palāyiṃsu. Sakko pana devarājā taṃ vijayuttarasaṅkhaṃ	3973	
PA_atk-s05_11a:3973_2	piṭṭhiyaṃ katvā palāyitvā cakkavāḷamukhavaṭṭiyaṃ aṭṭhāsi. Mahābrahmā setacchattaṃ	3973	
PA_atk-s05_11a:3973_3	cakkavāḷakoṭiyaṃ ṭhapetvā brahmalokameva agamāsi. Kāḷo nāgarājā sabbanāṭakāni chaḍḍetvā	3973	
PA_atk-s05_11a:3973_4	pathaviyaṃ nimujjitvā pañcayojanasatikaṃ mañjerikanāgabhavanaṃ gantvā hatthena mukhaṃ	3973	
PA_atk-s05_11a:3973_5	pidahitvā nipajji. Ekadevatāpi tattha ṭhātuṃ samatthā nāma nāhosi. Mahāpuriso pana	3973	
PA_atk-s05_11a:3973_6	suññavimāne mahābrahmā viya ekakova nisīdi. “Idāni māro āgamissatī”ti paṭhamameva	3973	
PA_atk-s05_11a:3973_7	anekarūpāni aniṭṭhāni dunnimittāni pāturahesuṃ.	3973	
PA_atk-s05_11a:3974	“Pamattabandhussa ca yuddhakāle, tilokabandhussa ca vattamāne;	397	
PA_atk-s05_11a:3975	Ukkā samantā nipatiṃsu ghorā, dhūmandhakārā ca disā ahesuṃ.	397	
PA_atk-s05_11a:3976	“Acetanāyampi sacetanā yathā, gatā viyogaṃ patineva kāminī;	397	
PA_atk-s05_11a:3977	Lateva vātābhihatā sasāgarā, pakampi nānāsadharā dharā mahī.	397	
PA_atk-s05_11a:3978	“Ahesumuddhūtajalā samuddā, vahiṃsu najjo paṭilomameva;	397	
PA_atk-s05_11a:3979	Kūṭāni nānātarusaṅghaṭāni, bhetvā girīnaṃ pathaviṃ bhajiṃsu.	397	
PA_atk-s05_11a:3980	“Pavāyi vāto pharuso samantā, nighaṭṭasaddo tumulo ahosi;	398	
PA_atk-s05_11a:3981	Bhajittha ghoraṃ ravirandhakāraṃ, kabandharūpaṃ gagane carittha.	398	
PA_atk-s05_11a:3982	“Evaṃpakāraṃ asivaṃ aniṭṭhaṃ, ākāsagaṃ bhūmigatañca ghoraṃ;	398	
PA_atk-s05_11a:3983	Anekarūpaṃ kira dunnimittaṃ, ahosi mārāgamane samantā.	398	
PA_atk-s05_11a:3984	“Taṃ devadevaṃ abhihantukāmaṃ, kāmaṃ tu disvā pana devasaṅghā;	398	
PA_atk-s05_11a:3985	Hāhāti saddaṃ anukampamānā, akaṃsu saddhiṃ amaraṅganāhi.	398	
PA_atk-s05_11a:3986	“Pacchāpi passiṃsu sudantarūpaṃ, disāvidisāsu palāyamānaṃ;	398	
PA_atk-s05_11a:3987	Saantakaṃ taṃ sabalaṃ anekaṃ, hatthe ca tharū ca pātā tayiṃsu.	398	
PA_atk-s05_11a:3988	“Vihaṅgamānaṃ garuḷova majjhe, majjhe migānaṃ paramova sīho;	398	
PA_atk-s05_11a:3989	Mahāyaso mārabalassa majjhe, visārado vītabhayo nisīdi”.	398	
PA_atk-s05_11a:3990_0	Atha māro – “siddhatthaṃ bhiṃsāpetvā palāpessāmī”ti vātavassaṃ paharaṇavassaṃ pāsāṇavassaṃ	3990	
PA_atk-s05_11a:3990_1	puna aṅgārakukkuḷavālukakalalandhakāravuṭṭhīhi navahi māraiddhīhi bodhisattaṃ palāpetuṃ	3990	
PA_atk-s05_11a:3990_2	asakkonto kuddhamānaso – “kiṃ, bhaṇe, tiṭṭhatha, imaṃ siddhatthamasiddhatthaṃ karotha,	3990	
PA_atk-s05_11a:3990_3	gaṇhatha hanatha chindatha bandhatha na muñcatha palāpethā”ti māraparisaṃ āṇāpetvā	3990	
PA_atk-s05_11a:3990_4	sayañca girimekhalassa khandhe nisīditvā ekena karena saraṃ bhamayanto bodhisattaṃ	3990	
PA_atk-s05_11a:3990_5	upasaṅkamitvā – “bho siddhattha, uṭṭhaha pallaṅkā”ti āha. Māraparisāpi mahāsattassa	3990	
PA_atk-s05_11a:3990_6	atighoraṃ pīḷamakāsi. Atha mahāpuriso – “kadā te pūritā, māra, pallaṅkatthāya pāramī”tiādīni	3990	
PA_atk-s05_11a:3990_7	vacanāni vatvā dakkhiṇahatthaṃ pathaviṃ ninnāmesi. Taṅkhaṇaññeva cuddasasahassādhikāni	3990	
PA_atk-s05_11a:3990_8	dasasatasahassayojanabahalāni pathavisandhārakāni vātudakāni paṭhamaṃ kampetvā tadantaraṃ	3990	
PA_atk-s05_11a:3990_9	catunahutādhikadviyojanasatasahassabahalā ayaṃ mahāpathavī chadhā pakampittha. Upari	3990	
PA_atk-s05_11a:3990_10	ākāse anekasahassāni vijjulatā ca asanī ca phaliṃsu. Atha girimekhaladirado jaṇṇukena	39901	
PA_atk-s05_11a:3990_11	pati. Māro girimekhalakkhandhe nisinno bhūmiyaṃ pati. Māraparisāpi disāvidisāsu bhusamuṭṭhi viya vikiriṃsu.	39901	
PA_atk-s05_11a:3991_0	Atha mahāpurisopi taṃ samāraṃ mārabalaṃ khantimettāvīriyapaññādīnaṃ attano pāramīnamānubhāvena	3991	
PA_atk-s05_11a:3991_1	viddhaṃsetvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā	3991	
PA_atk-s05_11a:3991_2	paccūsasamaye sabbabuddhānaṃ āciṇṇe paccayākāre ñāṇaṃ otāretvā ānāpānacatutthajjhānaṃ	3991	
PA_atk-s05_11a:3991_3	nibbattetvā tameva pādakaṃ katvā vipassanaṃ vaḍḍhetvā maggapaṭipāṭiyā adhigatena	3991	
PA_atk-s05_11a:3991_4	catutthamaggena sabbakilese khepetvā sabbabuddhaguṇe paṭivijjhitvā sabbabuddhāciṇṇaṃ –	3991	
PA_atk-s05_11a:3992	“Anekajātisaṃsāraṃ, sandhāvissaṃ anibbisaṃ;	399	
PA_atk-s05_11a:3993	Gahakāraṃ gavesanto, dukkhā jāti punappunaṃ.	399	
PA_atk-s05_11a:3994	“Gahakāraka diṭṭhosi, puna gehaṃ na kāhasi;	399	
PA_atk-s05_11a:3995	Sabbā te phāsukā bhaggā, gahakūṭaṃ visaṅkhataṃ;	399	
PA_atk-s05_11a:3996	Visaṅkhāragataṃ cittaṃ, taṇhānaṃ khayamajjhagā”ti. –	399	
PA_atk-s05_11a:3997	Udānaṃ udānesi.	399	
PA_atk-s05_11a:3998	Santikenidānakathā	399	
PA_atk-s05_11a:3999_0	Udānaṃ udānetvā nisinnassa bhagavato etadahosi – “ahaṃ kappasatasahassādhikāni cattāri	3999	
PA_atk-s05_11a:3999_1	asaṅkhyeyyāni imassa pallaṅkassa kāraṇā sandhāviṃ, ayaṃ me pallaṅko vijayapallaṅko	3999	
PA_atk-s05_11a:3999_2	maṅgalapallaṅko, ettha me nisinnassa yāva saṅkappo na paripuṇṇo, na tāva ito vuṭṭhahissāmī”ti	3999	
PA_atk-s05_11a:3999_3	anekakoṭisatasahassasaṅkhā samāpattiyo samāpajjanto sattāhaṃ tattheva nisīdi. Yaṃ	3999	
PA_atk-s05_11a:3999_4	sandhāya vuttaṃ – “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.	3999	
PA_atk-s05_11a:4000_0	Athekaccānaṃ devatānaṃ – “ajjāpi tāva nūna siddhatthassa kattabbakiccaṃ atthi. Pallaṅkasmiñhi	4000	
PA_atk-s05_11a:4000_1	ālayaṃ na vijahatī”ti parivitakko udapādi. Atha satthā devatānaṃ vitakkaṃ ñatvā tāsaṃ	4000	
PA_atk-s05_11a:4000_2	vitakkūpasamanatthaṃ vehāsaṃ abbhuggantvā yamakapāṭihāriyaṃ dassesi. Evaṃ iminā pāṭihāriyena	4000	
PA_atk-s05_11a:4000_3	devatānaṃ vitakkaṃ vūpasametvā pallaṅkato īsakaṃ pācīnanissite uttaradisābhāge ṭhatvā	4000	
PA_atk-s05_11a:4000_4	– “imasmiṃ vata me pallaṅke sabbaññutaññāṇaṃ paṭividdha”nti cattāri asaṅkhyeyyāni	4000	
PA_atk-s05_11a:4000_5	kappasatasahassañca pūritānaṃ pāramīnaṃ phalādhigamanaṭṭhānaṃ pallaṅkañca bodhirukkhañca	4000	
PA_atk-s05_11a:4000_6	animisehi akkhīhi olokayamāno sattāhaṃ vītināmesi, taṃ ṭhānaṃ animisacetiyaṃ nāma jātaṃ.	4000	
PA_atk-s05_11a:4001	Atha pallaṅkassa ca ṭhitaṭṭhānassa ca antarā caṅkamaṃ māpetvā puratthimapacchimato āyate ratanacaṅkame caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ.	400	
PA_atk-s05_11a:4002_0	Catutthe pana sattāhe bodhito pacchimuttaradisābhāge devatā ratanagharaṃ māpayiṃsu.	4002	
PA_atk-s05_11a:4002_1	Tattha pallaṅkena nisīditvā abhidhammapiṭakaṃ vicinanto sattāhaṃ vītināmesi, taṃ	4002	
PA_atk-s05_11a:4002_2	pana ṭhānaṃ ratanagharacetiyaṃ nāma jātaṃ.	4002	
PA_atk-s05_11a:4003_0	Evaṃ bhagavā bodhisamīpeyeva cattāri sattāhāni vītināmetvā pañcame sattāhe bodhirukkhamūlā	4003	
PA_atk-s05_11a:4003_1	yena ajapālanigrodho tenupasaṅkami. Tatrāpi dhammaṃ vicinanto vimuttisukhañca paṭisaṃvedento nisīdi.	4003	
PA_atk-s05_11a:4004_0	Satthā tattha sattāhaṃ vītināmetvā mucalindamūlaṃ agamāsi. Tattha sattāhavaddalikāya	4004	
PA_atk-s05_11a:4004_1	uppannāya sītādipaṭibāhanatthaṃ mucalindena nāgarājena sattakkhattuṃ bhogehi parikkhitto	4004	
PA_atk-s05_11a:4004_2	asambādhāya gandhakuṭiyā viharanto viya vimuttisukhaṃ paṭisaṃvediyamāno tattha sattāhaṃ	4004	
PA_atk-s05_11a:4004_3	vītināmetvā rājāyatanamūlaṃ upasaṅkami. Tatthapi vimuttisukhaṃ paṭisaṃvediyamānova	4004	
PA_atk-s05_11a:4004_4	sattāhaṃ nisīdi. Ettāvatā satta sattāhāni paripuṇṇāni. Etthantare bhagavato neva	4004	
PA_atk-s05_11a:4004_5	mukhadhovanaṃ na sarīrapaṭijagganaṃ nāhārakiccaṃ ahosi, phalasukheneva vītivattesi.	4004	
PA_atk-s05_11a:4004_6	Atha sattasattāhamatthake ekūnapaññāsatime divase sakkena devānamindena upanītena	4004	
PA_atk-s05_11a:4004_7	nāgalatādantakaṭṭhena ca anotattadahodakena ca mukhaṃ dhovitvā tattheva rājāyatanamūle nisīdi.	4004	
PA_atk-s05_11a:4005_0	Tasmiṃ samaye tapussabhallikā nāma dve vāṇijā ñātisālohitāya devatāya satthu āhāradāne	4005	
PA_atk-s05_11a:4005_1	ussāhitā manthañca madhupiṇḍikañca ādāya – “paṭiggaṇhātu bhagavā imaṃ āhāraṃ anukampaṃ	4005	
PA_atk-s05_11a:4005_2	upādāyā”ti satthāraṃ upasaṅkamitvā aṭṭhaṃsu. Bhagavā pāyāsapaṭiggahaṇadivaseyeva	4005	
PA_atk-s05_11a:4005_3	devadattiyassa pattassa antarahitattā – “na kho tathāgatā hatthesu āhāraṃ paṭiggaṇhanti,	4005	
PA_atk-s05_11a:4005_4	kimhi nu kho ahaṃ imaṃ paṭiggaṇheyya”nti cintesi. Athassa bhagavato ajjhāsayaṃ viditvā	4005	
PA_atk-s05_11a:4005_5	catūhi disāhi cattāro mahārājāno indanīlamaṇimaye cattāro patte upanāmesuṃ. Bhagavā	4005	
PA_atk-s05_11a:4005_6	te paṭikkhipi. Puna muggavaṇṇe silāmaye cattāro patte upanāmesuṃ. Bhagavā tesaṃ catunnampi	4005	
PA_atk-s05_11a:4005_7	devaputtānaṃ anukampaṃ upādāya paṭiggahetvā ekībhāvaṃ upanetvā tasmiṃ paccagghe selamaye	4005	
PA_atk-s05_11a:4005_8	patte āhāraṃ paṭiggahetvā paribhuñjitvā anumodanamakāsi. Te dve bhātaro vāṇijā buddhañca	4005	
PA_atk-s05_11a:4005_9	dhammañca saraṇaṃ gantvā dvevācikā upāsakā ahesuṃ.	4005	
PA_atk-s05_11a:4006_0	Atha satthā puna ajapālanigrodhameva gantvā nigrodhamūle nisīdi. Athassa tattha nisinnamattasseva	4006	
PA_atk-s05_11a:4006_1	adhigatassa dhammassa gambhīrataṃ paccavekkhantassa sabbabuddhānaṃ āciṇṇo – “adhigato	4006	
PA_atk-s05_11a:4006_2	kho myāyaṃ dhammo”tiādinā paresaṃ dhammaṃ adesetukāmatākārappatto parivitakko udapādi.	4006	
PA_atk-s05_11a:4006_3	Atha brahmā sahampati “nassati vata bho loko, vinassati vata bho loko”ti dasasu cakkavāḷasahassesu	4006	
PA_atk-s05_11a:4006_4	sakkasuyāmasantusitanimmānaratiparanimmitavasavattimahābrahmāno ca gahetvā satthu	4006	
PA_atk-s05_11a:4006_5	santikaṃ āgantvā – “desetu, bhante, bhagavā dhamma”ntiādinā nayena dhammadesanaṃ āyāci.	4006	
PA_atk-s05_11a:4007_0	Atha satthā tassa paṭiññaṃ datvā – “kassa nu kho ahaṃ paṭhamaṃ dhammaṃ deseyya”nti	4007	
PA_atk-s05_11a:4007_1	cintento āḷārudakānaṃ kālaṅkatabhāvaṃ ñatvā – “bahūpakārā kho me pañcavaggiyā bhikkhū”ti	4007	
PA_atk-s05_11a:4007_2	pañcavaggiye ārabbha manasikāraṃ katvā – “kahaṃ nu kho te etarahi viharantī”ti āvajjento	4007	
PA_atk-s05_11a:4007_3	– “bārāṇasiyaṃ isipatane migadāye”ti ñatvā – “tattha gantvā dhammacakkaṃ pavattessāmī”ti	4007	
PA_atk-s05_11a:4007_4	katipāhaṃ bodhimaṇḍasāmanteyeva piṇḍāya caranto viharitvā āsāḷhipuṇṇamiyaṃ bārāṇasiṃ	4007	
PA_atk-s05_11a:4007_5	gamissāmī”ti pattacīvaramādāya aṭṭhārasayojanamaggaṃ paṭipajji. Antarāmagge haṭṭhatupagaṃ	4007	
PA_atk-s05_11a:4007_6	upakaṃ nāma ājīvakaṃ disvā tassa attano buddhabhāvaṃ ācikkhitvā taṃdivasaṃyeva sāyanhasamaye isipatanaṃ agamāsi.	4007	
PA_atk-s05_11a:4008_0	Pañcavaggiyā pana tathāgataṃ dūratova āgacchantaṃ disvā – “ayaṃ, āvuso, samaṇo gotamo	4008	
PA_atk-s05_11a:4008_1	paccayabāhullāya āvatto paripuṇṇakāyo pīṇindriyo suvaṇṇavaṇṇo hutvā āgacchati, imassa	4008	
PA_atk-s05_11a:4008_2	abhivādanādīni na karissāma, āsanamattaṃ pana paññāpeyyāmā”ti katikaṃ akaṃsu. Bhagavā	4008	
PA_atk-s05_11a:4008_3	tesaṃ cittācāraṃ ñatvā sabbasattesu anodhissakavasena pharaṇasamatthaṃ mettacittaṃ	4008	
PA_atk-s05_11a:4008_4	saṃkhipitvā odhissakavasena mettacittena phari. Te bhagavato mettacittena phuṭṭhā	4008	
PA_atk-s05_11a:4008_5	tathāgate upasaṅkamante sakāya katikāya saṇṭhātuṃ asakkontā abhivādanādīni sabbakiccāni	4008	
PA_atk-s05_11a:4008_6	akaṃsu. Vitthārakathā vinayamahāvaggādīsu vuttanayeneva veditabbā.	4008	
PA_atk-s05_11a:4009_0	Atha bhagavā attano buddhabhāvaṃ te ñāpetvā paññattavarabuddhāsane nisīditvā uttarāsāḷhanakkhattayoge	4009	
PA_atk-s05_11a:4009_1	vattamāne aṭṭhārasahi brahmakoṭīhi parivuto pañcavaggiye there āmantetvā dhammacakkappavattanasuttantaṃ	4009	
PA_atk-s05_11a:4009_2	desesi. Tesu aññāsikoṇḍañño desanānusārena ñāṇaṃ pesento suttapariyosāne aṭṭhārasahi	4009	
PA_atk-s05_11a:4009_3	brahmakoṭīhi saddhiṃ sotāpattiphale patiṭṭhāsi. Tena vuttaṃ –	4009	
PA_atk-s05_11a:4011	“Ahametarahi sambuddho, gotamo sakyavaḍḍhano;	401	
PA_atk-s05_11a:4012	Padhānaṃ padahitvāna, patto sambodhimuttamaṃ.	401	
PA_atk-s05_11a:4014	“Brahmunā yācito santo, dhammacakkaṃ pavattayiṃ;	401	
PA_atk-s05_11a:4015	Aṭṭhārasannaṃ koṭīnaṃ, paṭhamābhisamayo ahū”ti.	401	
PA_atk-s05_11a:4016_0	Tattha ahanti attānaṃ niddisati. Etarahīti asmiṃ kāle. Sakyavaḍḍhanoti sākiyakulavaḍḍhano.	4016	
PA_atk-s05_11a:4016_1	“Sakyapuṅgavo”tipi pāṭho. Padhānanti vīriyaṃ vuccati. Padahitvānāti ghaṭetvā vāyamitvā,	4016	
PA_atk-s05_11a:4016_2	dukkarakārikaṃ katvāti attho. Aṭṭhārasannaṃ koṭīnanti bārāṇasiyaṃ isipatane migadāye	4016	
PA_atk-s05_11a:4016_3	dhammacakkappavattanasuttantakathāya aññāsikoṇḍaññattherappamukhānaṃ aṭṭhārasannaṃ	4016	
PA_atk-s05_11a:4016_4	brahmakoṭīnaṃ paṭhamābhisamayo ahosīti attho.	4016	
PA_atk-s05_11a:4017	Idāni bhagavā atītaṃ kathetvā anāgataṃ abhisamayaṃ kathento –	401	
PA_atk-s05_11a:4019	“Tato parañca desente, naradevasamāgame;	401	
PA_atk-s05_11a:4020	Gaṇanāya na vattabbo, dutiyābhisamayo ahū”ti. – ādimāha;	402	
PA_atk-s05_11a:4021_0	Tattha naradevasamāgameti tato aparena samayena mahāmaṅgalasamāgame dasasu cakkavāḷasahassesu	4021	
PA_atk-s05_11a:4021_1	devamanussānaṃ majjhe maṅgalasuttapariyosāne gaṇanapathaṃ vītivattānaṃ naradevānaṃ.	4021	
PA_atk-s05_11a:4021_2	Dutiyābhisamayo ahūti hessatīti attho. Anāgatavacane vattabbe sotapatitattā “ahū”ti	4021	
PA_atk-s05_11a:4021_3	atītavacanaṃ vuttaṃ, kālavipariyāyavasena vā. Esa nayo ito paresu īdisesu vacanesu	4021	
PA_atk-s05_11a:4021_4	ca. Puna rāhulovādasuttantadesanāya gaṇanapathavītivatte satte abhisamayāmatapānaṃ	4021	
PA_atk-s05_11a:4021_5	pāyesi. Ayaṃ tatiyābhisamayo. Tena vuttaṃ –	4021	
PA_atk-s05_11a:4023	“Idhevāhaṃ etarahi, ovadiṃ mama atrajaṃ;	402	
PA_atk-s05_11a:4024	Gaṇanāya na vattabbo, tatiyābhisamayo ahū”ti.	402	
PA_atk-s05_11a:4025_0	Bhagavato kira ekova sāvakasannipāto ahosi. Uruvelakassapādīnaṃ jaṭilānaṃ sahassaṃ,	4025	
PA_atk-s05_11a:4025_1	dvinnaṃ aggasāvakānaṃ aḍḍhattiyasatānīti imesaṃ aḍḍhateḷasasatānaṃ sannipāto ahosi. Tena vuttaṃ –	4025	
PA_atk-s05_11a:4027	“Ekosi sannipāto me, sāvakānaṃ mahesinaṃ;	402	
PA_atk-s05_11a:4028	Aḍḍhateḷasasatānaṃ, bhikkhūnāsi samāgamo”ti.	402	
PA_atk-s05_11a:4029_0	Tattha ekosīti ekova āsi. Aḍḍhateḷasasatānanti mama sāvakānaṃ paññāsādhikānaṃ dvādasasatānaṃ.	4029	
PA_atk-s05_11a:4029_1	Bhikkhūnāsīti bhikkhūnaṃ āsi. Tesaṃ pana majjhagato bhagavā caturaṅgasannipāte pātimokkhaṃ uddisi.	4029	
PA_atk-s05_11a:4030	Atha bhagavā attano pavattiṃ dassento –	403	
PA_atk-s05_11a:4032	“Virocamāno vimalo, bhikkhusaṅghassa majjhago;	403	
PA_atk-s05_11a:4033	Dadāmi patthitaṃ sabbaṃ, maṇīva sabbakāmado”ti. – ādimāha;	403	
PA_atk-s05_11a:4034_0	Tattha virocamānoti anantabuddhasiriyā virocamāno. Vimaloti vigatarāgādikilesamalo.	4034	
PA_atk-s05_11a:4034_1	Maṇīva sabbakāmadoti cintāmaṇi viya sabbakāmadado ahampi icchitaṃ patthitaṃ sabbaṃ	4034	
PA_atk-s05_11a:4034_2	lokiyalokuttarasukhavisesaṃ demīti attho.	4034	
PA_atk-s05_11a:4035	Idāni patthitapatthanaṃ dassento –	403	
PA_atk-s05_11a:4037	“Phalamākaṅkhamānānaṃ, bhavacchandajahesinaṃ;	403	
PA_atk-s05_11a:4038	Catusaccaṃ pakāsemi, anukampāya pāṇina”nti. – ādimāha;	403	
PA_atk-s05_11a:4039	Tattha phalanti sotāpattiphalādikaṃ catubbidhaṃ phalaṃ. Bhavacchandajahesinanti bhavataṇhāpahāyinaṃ, bhavataṇhaṃ pajahitukāmānaṃ. Anukampāyāti anuddayāya.	403	
PA_atk-s05_11a:4040	8. Idāni catusaccappakāsane, abhisamayaṃ dassento “dasavīsasahassāna”nti ādimāha.	404	
PA_atk-s05_11a:4041	Tattha dasavīsasahassānanti dasasahassānañca vīsatisahassānañca. Ekadvinnantiādinā nayenāti attho. Navamadasamagāthā uttānatthāva.	404	
PA_atk-s05_11a:4042_0	11-12. Ekādasamadvādasamagāthāsu idānetarahīti ubhopi ekatthā, veneyyavasena purisapuggalā	4042	
PA_atk-s05_11a:4042_1	viya vuttā. Atha vā idānīti mayi uppanne. Etarahīti mayi dhammaṃ desente. Apattamānasāti	4042	
PA_atk-s05_11a:4042_2	appattaarahattaphalā. Ariyañjasanti ariyaṃ aṭṭhaṅgikaṃ maggaṃ. Thomayantāti pasaṃsantā.	4042	
PA_atk-s05_11a:4042_3	Bujjhissantīti anāgate catusaccadhammaṃ paṭivijjhissantīti attho. Saṃsārasaritanti saṃsārasāgaraṃ.	4042	
PA_atk-s05_11a:4043	Idāni attano jātanagarādiṃ dassento –	404	
PA_atk-s05_11a:4045	“Nagaraṃ kapilavatthu me, rājā suddhodano pitā;	404	
PA_atk-s05_11a:4046	Mayhaṃ janettikā mātā, māyādevīti vuccati.	404	
PA_atk-s05_11a:4048	“Ekūnatiṃsavassāni, agāraṃ ajjhahaṃ vasiṃ;	404	
PA_atk-s05_11a:4049	Rammo surammo subhako, tayo pāsādamuttamā.	404	
PA_atk-s05_11a:4051	“Cattālīsasahassāni, nāriyo samalaṅkatā;	405	
PA_atk-s05_11a:4052	Bhaddakañcanā nāma nārī, rāhulo nāma atrajo.	405	
PA_atk-s05_11a:4054	“Nimitte caturo disvā, assayānena nikkhamiṃ;	405	
PA_atk-s05_11a:4055	Chabbassaṃ padhānacāraṃ, acariṃ dukkaraṃ ahaṃ.	405	
PA_atk-s05_11a:4057	“Bārāṇasiyaṃ isipatane, cakkaṃ pavattitaṃ mayā;	405	
PA_atk-s05_11a:4058	Ahaṃ gotamasambuddho, saraṇaṃ sabbapāṇinaṃ.	405	
PA_atk-s05_11a:4060	“Kolito upatisso ca, dve bhikkhū aggasāvakā;	406	
PA_atk-s05_11a:4061	Ānando nāmupaṭṭhāko, santikāvacaro mama;	406	
PA_atk-s05_11a:4062	Khemā uppalavaṇṇā ca, bhikkhunī aggasāvikā.	406	
PA_atk-s05_11a:4064	“Citto hatthāḷavako ca, aggupaṭṭhākupāsakā;	406	
PA_atk-s05_11a:4065	Nandamātā ca uttarā, aggupaṭṭhākupāsikā.	406	
PA_atk-s05_11a:4067	“Ahaṃ assatthamūlamhi, patto sambodhimuttamaṃ;	406	
PA_atk-s05_11a:4068	Byāmappabhā sadā mayhaṃ, soḷasahatthamuggatā.	406	
PA_atk-s05_11a:4070	“Appaṃ vassasataṃ āyu, idānetarahi vijjati;	407	
PA_atk-s05_11a:4071	Tāvatā tiṭṭhamānohaṃ, tāremi janataṃ bahuṃ.	407	
PA_atk-s05_11a:4073	“Ṭhapayitvāna dhammukkaṃ, pacchimaṃ janabodhanaṃ;	407	
PA_atk-s05_11a:4074	Ahampi na cirasseva, saddhiṃ sāvakasaṅghato;	407	
PA_atk-s05_11a:4075	Idheva parinibbissaṃ, aggīvāhārasaṅkhayā”ti. – ādimāha;	407	
PA_atk-s05_11a:4076_0	Mama pana rammasurammasubhanāmakā tayo pāsādā navabhūmikasattabhūmikapañcabhūmikā,	4076	
PA_atk-s05_11a:4076_1	cattālīsasahassā nāṭakitthiyo, yasodharā nāma mama aggamahesī, sohaṃ cattāro nimitte	4076	
PA_atk-s05_11a:4076_2	disvā assayānena mahābhinikkhamanaṃ nikkhamiṃ. Tato chabbassāni padhānaṃ padahitvā	4076	
PA_atk-s05_11a:4076_3	visākhapuṇṇamāya uruvelāyaṃ senānigame senākuṭumbikassa dhītāya sampasādajātāya sujātāya	4076	
PA_atk-s05_11a:4076_4	nāma dinnaṃ madhupāyāsaṃ paribhuñjitvā sālavane divāvihāraṃ katvā sāyanhasamaye sotthiyena	4076	
PA_atk-s05_11a:4076_5	nāma tiṇahārakena dinnā aṭṭha tiṇamuṭṭhiyo gahetvā assatthabodhirukkhamūlaṃ upagantvā	4076	
PA_atk-s05_11a:4076_6	tattha mārabalaṃ viddhaṃsetvā sambodhiṃ pattosmīti sabbaṃ byākāsi.	4076	
PA_atk-s05_11a:4077_0	Tattha saddhiṃ sāvakasaṅghatoti saddhiṃ sāvakasaṅghena. Parinibbissanti parinibbāyissāmi.	4077	
PA_atk-s05_11a:4077_1	Aggīvāhārasaṅkhayāti aggi viya indhanakkhayena yathā aggi nirupādāno nibbāyati, evaṃ	4077	
PA_atk-s05_11a:4077_2	ahampi nirupādāno parinibbāyissāmīti attho.	4077	
PA_atk-s05_11a:4079_0	Tāni ca atulatejānīti aggasāvakayugādīni tāni asadisatejāni. Imāni ca dasabalānīti	4079	
PA_atk-s05_11a:4079_1	etāni ca sārīradasabalāni guṇadhāraṇo dehoti chaasādhāraṇañāṇādiguṇadharo ayaṃ deho	4079	
PA_atk-s05_11a:4079_2	ca. Tamantarahissantīti sabbāni etāni vuttappakārāni antaradhāyissanti vinassissanti.	4079	
PA_atk-s05_11a:4079_3	Nanu rittā sabbasaṅkhārāti ettha nanūti ayaṃ anumatiatthe nipāto. Rittāti niccasāradhuvasārarahitattā	4079	
PA_atk-s05_11a:4079_4	tucchā, sabbameva pana saṅkhataṃ khayadhammaṃ vayadhammaṃ virāgadhammaṃ nirodhadhammaṃ	4079	
PA_atk-s05_11a:4079_5	hutvā abhāvato aniccaṃ, uppādādipaṭipīḷitattā dukkhaṃ, avasavattanato anattā. Tasmā	4079	
PA_atk-s05_11a:4079_6	saṅkhāresu lakkhaṇattayaṃ āropetvā vipassanaṃ vaḍḍhetvā amatamasaṅkhataṃ accutaṃ	4079	
PA_atk-s05_11a:4079_7	nibbānaṃ adhigacchatha. Ayaṃ vo amhākaṃ anusāsanī idaṃ amhākaṃ sāsanaṃ appamādena	4079	
PA_atk-s05_11a:4079_8	sampādethāti. Desanāpariyosāne kira devatānaṃ koṭisatasahassassa anupādāya āsavehi	4079	
PA_atk-s05_11a:4079_9	cittāni vimucciṃsu. Sesamaggaphalesu patiṭṭhitā pana gaṇanapathaṃ vītivattā ahesuṃ.	4079	
PA_atk-s05_11a:4080_0	Evaṃ bhagavā kappanāmajātiādivavatthitaṃ sakalampi buddhavaṃsaṃ ākāse ratanacaṅkame	4080	
PA_atk-s05_11a:4080_1	caṅkamantova kathetvā ñātijanaṃ vandāpetvā ākāsato otaritvā paññattavarabuddhāsane	4080	
PA_atk-s05_11a:4080_2	nisīdi. Evaṃ nisinne pana bhagavati lokanāthe sikhāppatto ñātisamāgamo ahosi. Sabbe	4080	
PA_atk-s05_11a:4080_3	ekaggacittā nisīdiṃsu. Tato mahāmegho pokkharavassaṃ vassi. Taṅkhaṇe udakaṃ heṭṭhā	4080	
PA_atk-s05_11a:4080_4	viravantaṃ gacchati. Temetukāmova temeti, atemitukāmassa sarīre ekabindumattampi	4080	
PA_atk-s05_11a:4080_5	na patati. Taṃ disvā sabbe acchariyabbhutacittajātā hutvā – “aho acchariyaṃ, aho	4080	
PA_atk-s05_11a:4080_6	abbhuta”nti kathaṃ samuṭṭhāpesuṃ. Taṃ sutvā satthā – “na idāneva mayhaṃ ñātisamāgame	4080	
PA_atk-s05_11a:4080_7	pokkharavassaṃ vassi, atītepi vassī”ti imissā aṭṭhuppattiyā vessantarajātakaṃ kathesi.	4080	
PA_atk-s05_11a:4080_8	Sā dhammadesanā sātthikā jātā. Tato bhagavā uṭṭhāyāsanā vihāraṃ pāvisi.	4080	
PA_atk-s05_11a:4081	Iti madhuratthavilāsiniyā buddhavaṃsaṭṭhakathāya	408	
PA_atk-s05_11a:4082	Gotamabuddhavaṃsavaṇṇanā niṭṭhitā.	408	
PA_atk-s05_11a:4083	Niṭṭhito pañcavīsatimo buddhavaṃso.	408	
PA_atk-s05_11a:4084	28. Buddhapakiṇṇakakathā	408	
PA_atk-s05_11a:4086	“Aparimeyyito kappe, caturo āsuṃ vināyakā”tiādikā aṭṭhārasagāthā saṅgītikārakehi ṭhapitā nigamanagāthāti veditabbā. Sesagāthāsu sabbattha pākaṭamevāti.	408	
PA_atk-s05_11a:4087	Vemattakathā	408	
PA_atk-s05_11a:4088_0	Imasmiṃ pana sakalepi buddhavaṃse niddiṭṭhānaṃ pañcavīsatiyā buddhānaṃ aṭṭha vemattāni	4088	
PA_atk-s05_11a:4088_1	veditabbāni. Katamāni aṭṭha? Āyuvemattaṃ, pamāṇavemattaṃ, kulavemattaṃ, padhānavemattaṃ,	4088	
PA_atk-s05_11a:4088_2	rasmivemattaṃ, yānavemattaṃ, bodhivemattaṃ, pallaṅkavemattanti.	4088	
PA_atk-s05_11a:4089_0	Tattha āyuvemattaṃ nāma keci dīghāyukā honti keci appāyukā. Tathā hi dīpaṅkaro koṇḍañño	4089	
PA_atk-s05_11a:4089_1	anomadassī padumo padumuttaro atthadassī dhammadassī siddhattho tissoti ime nava	4089	
PA_atk-s05_11a:4089_2	buddhā vassasatasahassāyukā ahesuṃ. Maṅgalo sumano sobhito nārado sumedho sujāto	4089	
PA_atk-s05_11a:4089_3	piyadassī phussoti ime aṭṭha buddhā navutivassasahassāyukā ahesuṃ. Revato vessabhū	4089	
PA_atk-s05_11a:4089_4	cāti ime dve buddhā saṭṭhivassasahassāyukā ahesuṃ. Vipassī bhagavā asītivassasahassāyukā	4089	
PA_atk-s05_11a:4089_5	ahosi. Sikhī kakusandho koṇāgamano kassapoti ime cattāro buddhā yathākkamena sattaticattālīsatiṃsavīsavassasahassāyukā	4089	
PA_atk-s05_11a:4089_6	ahesuṃ. Amhākaṃ pana bhagavato vassasataṃ āyuppamāṇaṃ ahosi. Upacitapuññasambhārānaṃ	4089	
PA_atk-s05_11a:4089_7	dīghāyukasaṃvattaniyakammasamupetānampi buddhānaṃ yugavasena āyuppamāṇaṃ appamāṇaṃ	4089	
PA_atk-s05_11a:4089_8	ahosi. Ayaṃ pañcavīsatiyā buddhānaṃ āyuvemattaṃ nāma.	4089	
PA_atk-s05_11a:4090_0	Pamāṇavemattaṃ nāma keci dīghā honti keci rassā. Tathā hi dīpaṅkara-revata-piyadassī-atthadassī-dhammadassī-vipassībuddhānaṃ	4090	
PA_atk-s05_11a:4090_1	asītihatthubbedhaṃ sarīrappamāṇaṃ ahosi. Koṇḍañña-maṅgala-nārada-sumedhānaṃ aṭṭhāsītihatthubbedho	4090	
PA_atk-s05_11a:4090_2	kāyo ahosi. Sumanassa navutihatthubbedhaṃ sarīraṃ ahosi. Sobhita-anomadassī-paduma-padumuttara-phussabuddhānaṃ	4090	
PA_atk-s05_11a:4090_3	aṭṭhapaṇṇāsahatthubbedhaṃ sarīraṃ ahosi. Sujāto paṇṇāsahatthubbedhasarīro ahosi.	4090	
PA_atk-s05_11a:4090_4	Siddhattha-tissa-vessabhuno saṭṭhihatthubbedhā ahesuṃ. Sikhī sattatihatthubbedho	4090	
PA_atk-s05_11a:4090_5	ahosi. Kakusandha-koṇāgamana-kassapā yathākkamena cattālīsatiṃsavīsatihatthubbedhā	4090	
PA_atk-s05_11a:4090_6	ahesuṃ. Amhākaṃ bhagavā aṭṭhārasahatthubbedho ahosi. Ayaṃ pañcavīsatiyā buddhānaṃ	4090	
PA_atk-s05_11a:4090_7	pamāṇavemattaṃ nāma.	4090	
PA_atk-s05_11a:4091_0	Kulavemattaṃ nāma keci khattiyakule nibbattiṃsu keci brāhmaṇakule. Tathā hi kakusandhakoṇāgamanakassapasammāsambuddhā	4091	
PA_atk-s05_11a:4091_1	brāhmaṇakule nibbattiṃsu. Dīpaṅkarādigotamabuddhapariyantā dvāvīsati buddhā khattiyakuleyeva	4091	
PA_atk-s05_11a:4091_2	nibbattiṃsu. Ayaṃ pañcavīsatiyā buddhānaṃ kulavemattaṃ nāma.	4091	
PA_atk-s05_11a:4092_0	Padhānavemattaṃ nāma dīpaṅkara-koṇḍañña-sumana-anomadassī-sujātasiddhattha-kakusandhānaṃ	4092	
PA_atk-s05_11a:4092_1	dasamāsikā padhānacariyā. Maṅgala-sumedhatissa sikhīnaṃ aṭṭhamāsikā. Revatassa sattamāsikā.	4092	
PA_atk-s05_11a:4092_2	Sobhitassa cattāro māsā. Padumaatthadassī vipassīnaṃ aḍḍhamāsikā. Nārada-padumuttara-dhammadassī-kassapānaṃ	4092	
PA_atk-s05_11a:4092_3	sattāhāni. Piyadassī-phussa-vessabhū koṇāgamanānaṃ chamāsikā. Amhākaṃ buddhassa chabbassāni	4092	
PA_atk-s05_11a:4092_4	padhānacariyā ahosi. Ayaṃ padhānavemattaṃ nāma.	4092	
PA_atk-s05_11a:4093_0	Rasmivemattaṃ nāma maṅgalassa kira sammāsambuddhassa sarīrasmi dasasahassilokadhātuṃ	4093	
PA_atk-s05_11a:4093_1	pharitvā aṭṭhāsi. Padumuttarabuddhassa dvādasayojanikā ahosi. Vipassissa bhagavato	4093	
PA_atk-s05_11a:4093_2	sattayojanikā ahosi. Sikhissa tiyojanappamāṇā. Kakusandhassa dasayojanikā. Amhākaṃ	4093	
PA_atk-s05_11a:4093_3	bhagavato samantato byāmappamāṇā. Sesānaṃ aniyatā ahosi. Ayaṃ rasmivemattaṃ nāma	4093	
PA_atk-s05_11a:4093_4	ajjhāsayapaṭibaddhaṃ, yo yattakaṃ icchati, tassa sarīrappabhā tattakaṃ pharati, paṭividdhaguṇe	4093	
PA_atk-s05_11a:4093_5	pana kassaci vemattaṃ nāma natthi. Ayaṃ rasmivemattaṃ nāma.	4093	
PA_atk-s05_11a:4094_0	Yānavemattaṃ nāma keci hatthiyānena keci assayānena keci rathapada-pāsāda-sivikādīsu	4094	
PA_atk-s05_11a:4094_1	aññatarena nikkhamanti. Tathā hi dīpaṅkara-sumana-sumedha-phussa-sikhī-koṇāgamanā	4094	
PA_atk-s05_11a:4094_2	hatthiyānena nikkhamiṃsu. Koṇḍañña-revata-paduma-piyadassī-vipassī-kakusandhā rathayānena.	4094	
PA_atk-s05_11a:4094_3	Maṅgala-sujāta-atthadassī-tissa-gotamā assayānena. Anomadassīsiddhatthavessabhuno	4094	
PA_atk-s05_11a:4094_4	sivikāyānena. Nārado padasā nikkhami. Sobhita-padumuttara-dhammadassī-kassapā pāsādena	4094	
PA_atk-s05_11a:4094_5	nikkhamiṃsu. Ayaṃ yānavemattaṃ nāma.	4094	
PA_atk-s05_11a:4095_0	Bodhivemattaṃ nāma dīpaṅkarassa bhagavato kapītanarukkho bodhi; koṇḍaññassa bhagavato	4095	
PA_atk-s05_11a:4095_1	sālakalyāṇirukkho, maṅgala-sumana-revata-sobhitānaṃ nāgarukkho, anomadassissa ajjunarukkho,	4095	
PA_atk-s05_11a:4095_2	padumanāradānaṃ mahāsoṇarukkho, padumuttarassa salalarukkho, sumedhassa nīpo, sujātassa	4095	
PA_atk-s05_11a:4095_3	veḷu, piyadassino kakudho, atthadassissa campakarukkho, dhammadassissa rattakuravakarukkho,	4095	
PA_atk-s05_11a:4095_4	siddhatthassa kaṇikārarukkho, tissassa asanarukkho, phussassa āmalakarukkho, vipassissa	4095	
PA_atk-s05_11a:4095_5	pāṭalirukkho, sikhissa puṇḍarīkarukkho, vessabhussa sālarukkho, kakusandhassa sirīsarukkho,	4095	
PA_atk-s05_11a:4095_6	koṇāgamanassa udumbararukkho, kassapassa nigrodho, gotamassa assatthoti ayaṃ bodhivemattaṃ nāma.	4095	
PA_atk-s05_11a:4096_0	Pallaṅkavemattaṃ nāma dīpaṅkara-revata-piyadassī-atthadassī-dhammadassī-vipassīnaṃ	4096	
PA_atk-s05_11a:4096_1	tepaṇṇāsahatthapallaṅkā ahesuṃ; koṇḍañña-maṅgala-nārada-sumedhānaṃ sattapaṇṇāsahatthā;	4096	
PA_atk-s05_11a:4096_2	sumanassa saṭṭhihattho pallaṅko ahosi; sobhita-anomadassī-paduma-padumuttara-phussānaṃ	4096	
PA_atk-s05_11a:4096_3	aṭṭhattiṃsahatthā, sujātassa dvattiṃsahattho, siddhattha-tissa-vessabhūnaṃ cattālīsahatthā,	4096	
PA_atk-s05_11a:4096_4	sikhissa dvattiṃsahattho, kakusandhassa chabbīsatihattho, koṇāgamanassa vīsatihattho,	4096	
PA_atk-s05_11a:4096_5	kassapassa pannarasahattho, gotamassa cuddasahattho pallaṅko ahosi. Ayaṃ pallaṅkavemattaṃ	4096	
PA_atk-s05_11a:4096_6	nāma. Imāni aṭṭha vemattāni nāma.	4096	
PA_atk-s05_11a:4097	Avijahitaṭṭhānakathā	409	
PA_atk-s05_11a:4098_0	Sabbabuddhānaṃ pana cattāri avijahitaṭṭhānāni nāma honti. Sabbabuddhānañhi bodhipallaṅko	4098	
PA_atk-s05_11a:4098_1	avijahito ekasmiṃyeva ṭhāne hoti. Dhammacakkappavattanaṃ isipatane migadāye avijahitameva	4098	
PA_atk-s05_11a:4098_2	hoti. Devorohaṇakāle saṅkassanagaradvāre paṭhamakkapādaṭṭhānaṃ avijahitameva hoti.	4098	
PA_atk-s05_11a:4098_3	Jetavane gandhakuṭiyā cattāri mañcapādaṭṭhānāni avijahitāneva honti. Vihāro pana	4098	
PA_atk-s05_11a:4098_4	khuddakopi mahantopi hoti. Vihāro na vijahatiyeva, nagaraṃ pana vijahati.	4098	
PA_atk-s05_11a:4099	Sahajātapariccheda-nakkhattaparicchedakathā	409	
PA_atk-s05_11a:4100_0	Aparaṃ pana amhākaṃyeva bhagavato sahajātaparicchedañca nakkhattaparicchedañca dīpesuṃ.	4100	
PA_atk-s05_11a:4100_1	Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako	4100	
PA_atk-s05_11a:4100_2	assarājā nidhikumbho mahābodhi kāḷudāyīti imāni satta sahajātāni. Ayaṃ sahajātaparicchedo.	4100	
PA_atk-s05_11a:4100_3	Mahāpuriso pana uttarāsāḷhanakkhatteneva mātukucchiṃ okkami, mahābhinikkhamanaṃ nikkhami,	4100	
PA_atk-s05_11a:4100_4	dhammacakkaṃ pavattesi, yamakapāṭihāriyaṃ akāsi. Visākhanakkhattena jāto ca abhisambuddho	4100	
PA_atk-s05_11a:4100_5	ca parinibbuto ca. Māghanakkhattena tassa sāvakasannipāto ca āyusaṅkhāravosajjanañca	4100	
PA_atk-s05_11a:4100_6	ahosi. Assayujanakkhattena devorohaṇaṃ. Ayaṃ nakkhattaparicchedoti.	4100	
PA_atk-s05_11a:4101	Sadhammatākathā	410	
PA_atk-s05_11a:4102_0	Idāni pana sabbesaṃ buddhānaṃ sādhāraṇadhammataṃ pakāsayissāma. Sabbabuddhānaṃ samattiṃsavidhā	4102	
PA_atk-s05_11a:4102_1	dhammatā. Seyyathidaṃ – pacchimabhavikabodhisattassa sampajānassa mātukucchiokkamanaṃ,	4102	
PA_atk-s05_11a:4102_2	mātukucchiyaṃ pallaṅkena nisīditvā bahimukholokanaṃ, ṭhitāya bodhisattamātuyā vijāyanaṃ,	4102	
PA_atk-s05_11a:4102_3	araññeyeva mātukucchito nikkhamanaṃ, kañcanapaṭṭesu patiṭṭhitapādānaṃ uttarābhimukhānaṃ	4102	
PA_atk-s05_11a:4102_4	sattapadavītihārānaṃ gantvā catuddisaṃ oloketvā sīhanādanadanaṃ, cattāri nimittāni	4102	
PA_atk-s05_11a:4102_5	disvā jātamattaputtānaṃ mahāsattānaṃ mahābhinikkhamanaṃ, arahaddhajamādāya pabbajitvā	4102	
PA_atk-s05_11a:4102_6	sabbaheṭṭhimena paricchedena sattāhaṃ padhānacariyā, sambodhiṃ pāpuṇanadivase pāyāsabhojanaṃ,	4102	
PA_atk-s05_11a:4102_7	tiṇasanthare nisīditvā sabbaññutaññāṇādhigamo, ānāpānassatikammaṭṭhānaparikammaṃ,	4102	
PA_atk-s05_11a:4102_8	mārabalaviddhaṃsanaṃ, bodhipallaṅkeyeva tisso vijjā ādiṃ katvā asādhāraṇañāṇādiguṇapaṭilābho,	4102	
PA_atk-s05_11a:4102_9	sattasattāhaṃ bodhisamīpeyeva vītināmanaṃ, mahābrahmuno dhammadesanatthāya āyācanaṃ,	4102	
PA_atk-s05_11a:4102_10	isipatane migadāye dhammacakkappavattanaṃ, māghapuṇṇamāya caturaṅgikasannipāte pātimokkhuddeso,	41021	
PA_atk-s05_11a:4102_11	jetavanaṭṭhāne nibaddhavāso, sāvatthinagaradvāre yamakapāṭihāriyakaraṇaṃ, tāvatiṃsabhavane	41021	
PA_atk-s05_11a:4102_12	abhidhammadesanā, saṅkassanagaradvāre devalokato otaraṇaṃ satataṃ phalasamāpattisamāpajjanaṃ,	41021	
PA_atk-s05_11a:4102_13	dvīsu vāresu veneyyajanāvalokanaṃ, uppanne vatthumhi sikkhāpadapaññāpanaṃ uppannāya	41021	
PA_atk-s05_11a:4102_14	aṭṭhuppattiyā jātakakathanaṃ, ñātisamāgame buddhavaṃsakathanaṃ, āgantukehi bhikkhūhi	41021	
PA_atk-s05_11a:4102_15	paṭisanthārakaraṇaṃ, nimantitānaṃ vuṭṭhavassānaṃ anāpucchā agamanaṃ, divase divase	41021	
PA_atk-s05_11a:4102_16	purebhattapacchābhattapaṭhamamajjhimapacchimayāmakiccakaraṇaṃ, parinibbānadivase	41021	
PA_atk-s05_11a:4102_17	maṃsarasabhojanaṃ, catuvīsatikoṭisatasahassasamāpattiyo samāpajjitvā parinibbānanti	41021	
PA_atk-s05_11a:4102_18	imā samattiṃsa sabbabuddhānaṃ dhammatāti.	41021	
PA_atk-s05_11a:4103	Anantarāyikadhammakathā	410	
PA_atk-s05_11a:4104_0	Sabbabuddhānaṃ cattāro anantarāyikā dhammā. Katame cattāro? Buddhānaṃ uddissa abhihaṭānaṃ	4104	
PA_atk-s05_11a:4104_1	catunnaṃ paccayānaṃ na sakkā kenaci antarāyo kātuṃ. Buddhānaṃ āyuno na sakkā kenaci	4104	
PA_atk-s05_11a:4104_2	antarāyo kātuṃ. Vuttañhetaṃ – “aṭṭhānametaṃ anavakāso, yaṃ parūpakkamena tathāgataṃ	4104	
PA_atk-s05_11a:4104_3	jīvitā voropeyyā”ti. Buddhānaṃ dvattiṃsamahāpurisalakkhaṇānaṃ asītiyā anubyañjanānañca	4104	
PA_atk-s05_11a:4104_4	na sakkā kenaci antarāyo kātuṃ. Buddharaṃsīnaṃ na sakkā kenaci antarāyo kātunti.	4104	
PA_atk-s05_11a:4104_5	Ime cattāro anantarāyikā dhammā nāmāti.	4104	
PA_atk-s05_11a:4105	Nigamanakathā	410	
PA_atk-s05_11a:4106	Ettāvatā gatā siddhiṃ, buddhavaṃsassa vaṇṇanā;	410	
PA_atk-s05_11a:4107	Suvaṇṇapadaviññātavicittanayasobhitā.	410	
PA_atk-s05_11a:4108	Porāṇaṭṭhakathāmaggaṃ, pāḷiatthappakāsakaṃ;	410	
PA_atk-s05_11a:4109	Ādāyeva katā buddha-vaṃsassaṭṭhakathā mayā.	410	
PA_atk-s05_11a:4110	Papañcatthaṃ vivajjetvā, madhuratthassa sabbaso;	411	
PA_atk-s05_11a:4111	Sampakāsanato tasmā, madhuratthappakāsinī.	411	
PA_atk-s05_11a:4112	Kāvīrajalasampāta-paripūtamahītale;	411	
PA_atk-s05_11a:4113	Kāvīrapaṭṭane ramme, nānānārinarākule.	411	
PA_atk-s05_11a:4114	Kārite kaṇhadāsena, saṇhavācena sādhunā;	411	
PA_atk-s05_11a:4115	Vihāre vividhākāra-cārupākāragopure.	411	
PA_atk-s05_11a:4116	Chāyāsalilasampanne, dassanīye manorame;	411	
PA_atk-s05_11a:4117	Hatadujjanasambādhe, pavivekasukhe sive.	411	
PA_atk-s05_11a:4118	Tattha pācīnapāsāda-tale paramasītale;	411	
PA_atk-s05_11a:4119	Vasatā buddhavaṃsassa, mayā saṃvaṇṇanā katā.	411	
PA_atk-s05_11a:4120	Yathā buddhavaṃsassa saṃvaṇṇanāyaṃ, gatā sādhu siddhiṃ vinā antarāyaṃ;	412	
PA_atk-s05_11a:4121	Tathā dhammayuttā janānaṃ vitakkā, vināvantarāyena siddhiṃ vajantu.	412	
PA_atk-s05_11a:4122	Imaṃ buddhavaṃsassa saṃvaṇṇanaṃ me, karontena yaṃ patthitaṃ puññajātaṃ;	412	
PA_atk-s05_11a:4123	Sadā tassa devānubhāvena loko, dhuvaṃ santamaccantamatthaṃ payātaṃ.	412	
PA_atk-s05_11a:4124	Vinassantu rogā manussesu sabbe, pavassantu devāpi vassantakāle;	412	
PA_atk-s05_11a:4125	Sukhaṃ hotu niccaṃ varaṃ nārakāpi, pisācāpayātā pipāsā bhavantu.	412	
PA_atk-s05_11a:4126	Surā accharānaṃ gaṇādīhi saddhiṃ, ciraṃ devaloke sukhaṃ cānubhontu;	412	
PA_atk-s05_11a:4127	Ciraṃ ṭhātu dhammo munindassa loke, sukhaṃ lokapālā mahiṃ pālayantu.	412	
PA_atk-s05_11a:4128	Garūhi gītanāmena, buddhadattoti vissuto;	412	
PA_atk-s05_11a:4129	Thero katvā aṭṭhakathaṃ, madhuratthavilāsiniṃ.	412	
PA_atk-s05_11a:4130	Potthakaṃ ṭhapayitvemaṃ, parampare hitāvahaṃ;	413	
PA_atk-s05_11a:4131	Aciraṭṭhitabhāvena, aho maccuvasaṃ gato.	413	
PA_atk-s05_11a:4132	Iti bhāṇavāravasena chabbīsatibhāṇavārā, ganthavasena pañcasatādhikachasahassaganthā, akkharavasena tisahassādhikāni dvesatasahassakkharāni.	413	
PA_atk-s05_11a:4133	Antarāyaṃ vinā esā, yathā niṭṭhaṃ upāgatā;	413	
PA_atk-s05_11a:4134	Tathā sijjhantu saṅkappā, sattānaṃ dhammanissitāti.	413	
PA_atk-s05_11a:4135	Iti madhuratthavilāsinī nāma	413	
PA_atk-s05_11a:4136	Buddhavaṃsa-aṭṭhakathā niṭṭhitā.	413	
