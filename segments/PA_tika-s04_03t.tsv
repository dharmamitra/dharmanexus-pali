segmentnr	original	folio	analyzed
PA_tika-s04_03t:0	. Namo tassa bhagavato arahato sammāsambuddhassa.	0	
PA_tika-s04_03t:1	Aṅguttaranikāye	0	
PA_tika-s04_03t:2	Pañcakanipāta-ṭīkā	0	
PA_tika-s04_03t:3	1. Paṭhamapaṇṇāsakaṃ	0	
PA_tika-s04_03t:4	1. Sekhabalavaggo	0	
PA_tika-s04_03t:5	1. Saṃkhittasuttavaṇṇanā	0	
PA_tika-s04_03t:6	1. Pañcakanipātassa paṭhame kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyattaṃ sātisayaṃ balaṭṭhoti vuttaṃ – “assaddhiye na kampatī”ti.	0	
PA_tika-s04_03t:7	Saṃkhittasuttavaṇṇanā niṭṭhitā.	0	
PA_tika-s04_03t:8	2-6. Vitthatasuttādivaṇṇanā	0	
PA_tika-s04_03t:9	2-6. Dutiye hirīyatīti lajjati virajjati. Yasmā hirī pāpajigucchanalakkhaṇā, tasmā “jigucchatīti attho”ti vuttaṃ. Ottappatīti utrasati. Pāputrāsalakkhaṇañhi ottappaṃ.	0	
PA_tika-s04_03t:10_0	Paggahitavīriyoti saṅkocaṃ anāpannavīriyo. Tenāha “anosakkitamānaso”ti. Pahānatthāyāti	10	
PA_tika-s04_03t:10_1	samucchinnatthāya. Kusalānaṃ dhammānaṃ upasampadā nāma samadhigamo evāti āha “paṭilābhatthāyā”ti.	10	
PA_tika-s04_03t:11_0	Gatiatthā dhātusaddā buddhiatthā hontīti āha “udayañca vayañca paṭivijjhituṃ samatthāyā”ti.	11	
PA_tika-s04_03t:11_1	Missakanayenāyaṃ desanā gatāti āha “vikkhambhanavasena ca samucchedavasena cā”ti.	11	
PA_tika-s04_03t:11_2	Tenāha “vipassanāpaññāya ceva maggapaññāya cā”ti. Vipassanāpaññāya vikkhambhanakiriyato	11	
PA_tika-s04_03t:11_3	sā ca kho padesikāti nippadesikaṃ katvā dassetuṃ “maggapaññāya paṭilābhasaṃvattanato”ti	11	
PA_tika-s04_03t:11_4	vuttaṃ. Dukkhakkhayagāminibhāvepi eseva nayo. Sammāti yāthāvato. Akuppadhammatāya	11	
PA_tika-s04_03t:11_5	hi maggapaññāya khepitaṃ khepitameva, nāssa puna khepanakiccaṃ atthīti upāyena ñāyena	11	
PA_tika-s04_03t:11_6	sā pavattatīti āha “hetunā nayenā”ti. Tatiyādīsu natthi vattabbaṃ.	11	
PA_tika-s04_03t:12	Vitthatasuttādivaṇṇanā niṭṭhitā.	1	
PA_tika-s04_03t:13	7. Kāmasuttavaṇṇanā	1	
PA_tika-s04_03t:14_0	7. Sattame asanti lūnanti tenāti asitaṃ, dāttaṃ. Vividhā ābhañjanti bhāraṃ olambenti	14	
PA_tika-s04_03t:14_1	tenāti byābhaṅgī, vidhaṃ. Kulaputtoti ettha duvidho kulaputto jātikulaputto, ācārakulaputto	14	
PA_tika-s04_03t:14_2	ca. Tattha “tena kho pana samayena raṭṭhapālo nāma kulaputto tasmiṃyeva thullakoṭṭhike	14	
PA_tika-s04_03t:14_3	aggakulikassa putto”ti evaṃ āgato uccakulappasuto jātikulaputto nāma. “Ye te kulaputtā	14	
PA_tika-s04_03t:14_4	saddhā agārasmā anagāriyaṃ pabbajitā”ti evaṃ āgatā pana yattha katthaci kule pasutāpi	14	
PA_tika-s04_03t:14_5	ācārasampannā ācārakulaputto nāma. Idha pana ācārakulaputto adhippeto. Tenāha “kulaputtoti	14	
PA_tika-s04_03t:14_6	ācārakulaputto”ti. Yuttanti anucchavikaṃ, evaṃ vattabbataṃ arahatīti attho. Sesamettha uttānameva.	14	
PA_tika-s04_03t:15	Kāmasuttavaṇṇanā niṭṭhitā.	1	
PA_tika-s04_03t:16	8. Cavanasuttavaṇṇanā	1	
PA_tika-s04_03t:17_0	8. Aṭṭhame saddhāyāti iminā adhigamasaddhā dassitā. Catubbidhā hi saddhā – āgamanīyasaddhā,	17	
PA_tika-s04_03t:17_1	adhigamasaddhā, pasādasaddhā, okappanasaddhāti. Tattha āgamanīyasaddhā sabbaññubodhisattānaṃ	17	
PA_tika-s04_03t:17_2	pavattā hoti. Āgamanīyappaṭipadāya āgatā hi saddhā sātisayā mahābodhisattānaṃ paropadesena	17	
PA_tika-s04_03t:17_3	vinā saddheyyavatthuṃ aviparītato gahetvā adhimuccanato. Saccappaṭivedhato āgatasaddhā	17	
PA_tika-s04_03t:17_4	adhigamasaddhā suppabuddhādīnaṃ viya. “Sammāsambuddho bhagavā”tiādinā buddhādīsu	17	
PA_tika-s04_03t:17_5	uppajjanakappasādo pasādasaddhā mahākappinarājādīnaṃ viya. “Evameta”nti okkanditvā	17	
PA_tika-s04_03t:17_6	pakkhanditvā saddahanavasena kappanaṃ okappanaṃ, tadeva saddhāti okappanasaddhā.	17	
PA_tika-s04_03t:17_7	Tattha pasādasaddhā paraneyyarūpā hoti, savanamattenapi pasīdanato. Okappanasaddhā	17	
PA_tika-s04_03t:17_8	saddheyyaṃ vatthuṃ ogāhitvā anupavisitvā “evameta”nti paccakkhaṃ karontī viya pavattati.	17	
PA_tika-s04_03t:18	Cavanasuttavaṇṇanā niṭṭhitā.	1	
PA_tika-s04_03t:19	9. Paṭhamaagāravasuttavaṇṇanā	1	
PA_tika-s04_03t:20_0	9. Navame appatissayoti appatissavo va-kārassa ya-kāraṃ katvā niddeso. Garunā kismiñci	20	
PA_tika-s04_03t:20_1	vutto gāravavasena patissavanaṃ, patissavo, patissavabhūtaṃ, taṃsabhāvañca yaṃ kiñci	20	
PA_tika-s04_03t:20_2	gāravaṃ. Natthi etasmiṃ patissavoti appatissavo, gāravavirahito. Tenāha “ajeṭṭhako anīcavuttī”ti.	20	
PA_tika-s04_03t:21	Paṭhamaagāravasuttavaṇṇanā niṭṭhitā.	2	
PA_tika-s04_03t:22	10. Dutiyaagāravasuttavaṇṇanā	2	
PA_tika-s04_03t:23_0	10. Dasame vuddhintiādīsu sīlena vuddhiṃ, maggena viruḷhiṃ, nibbānena vepullaṃ. Sīlasamādhīhi	23	
PA_tika-s04_03t:23_1	vā vuddhiṃ, vipassanāmaggehi viruḷhiṃ, phalanibbānehi vepullaṃ. Ettha ca yassa catubbidhaṃ	23	
PA_tika-s04_03t:23_2	sīlaṃ akhaṇḍādibhāvappavattiyā suparisuddhaṃ visesabhāgiyattā appakasireneva maggaphalāvahaṃ	23	
PA_tika-s04_03t:23_3	saṅgharakkhitattherassa viya, so tādisena sīlena imasmiṃ dhammavinaye vuddhiṃ āpajjissati.	23	
PA_tika-s04_03t:23_4	Tena vuttaṃ – “sīlena vuddhi”nti. Yassa pana ariyamaggo uppanno, so virūḷhamūlo viya	23	
PA_tika-s04_03t:23_5	pādapo suppatiṭṭhitattā sāsane virūḷhiṃ āpanno nāma hoti. Tena vuttaṃ – “maggena	23	
PA_tika-s04_03t:23_6	virūḷhi”nti. Yo sabbakilesanibbānappatto, so arahā sīlādidhammakkhandhapāripūriyā	23	
PA_tika-s04_03t:23_7	sati vepullappatto hoti. Tena vuttaṃ “nibbānena vepulla”nti. Dutiyavikappe attho	23	
PA_tika-s04_03t:23_8	vuttanayānusārena veditabbo.	23	
PA_tika-s04_03t:24	Dutiyaagāravasuttavaṇṇanā niṭṭhitā.	2	
PA_tika-s04_03t:25	Sekhabalavaggavaṇṇanā niṭṭhitā.	2	
PA_tika-s04_03t:26	2. Balavaggo	2	
PA_tika-s04_03t:27	1. Ananussutasuttavaṇṇanā	2	
PA_tika-s04_03t:28_0	11. Dutiyassa paṭhame abhijānitvāti abhivisiṭṭhena ñāṇena jānitvā. Aṭṭhahi kāraṇehi	28	
PA_tika-s04_03t:28_1	tathāgatassāti “tathā āgatoti tathāgato. Tathā gatoti tathāgato. Tathalakkhaṇaṃ āgatoti	28	
PA_tika-s04_03t:28_2	tathāgato. Tathadhamme yāthāvato abhisambuddhoti tathāgato. Tathadassitāya tathāgato.	28	
PA_tika-s04_03t:28_3	Tathāvāditāya tathāgato. Tathākāritāya tathāgato. Abhibhavanaṭṭhena tathāgato”ti	28	
PA_tika-s04_03t:28_4	evaṃ vuttehi aṭṭhahi kāraṇehi. Usabhassa idanti āsabhaṃ, seṭṭhaṭṭhānaṃ. Tenāha “āsabhaṃ	28	
PA_tika-s04_03t:28_5	ṭhānanti seṭṭhaṭṭhāna”nti. Parato dassitabalayogena “dasabaloha”nti abhītanādaṃ nadati.	28	
PA_tika-s04_03t:28_6	Brahmacakkanti ettha seṭṭhapariyāyo. Brahmasaddoti āha “seṭṭhacakka”nti. Cakkañcetaṃ	28	
PA_tika-s04_03t:28_7	dhammacakkaṃ adhippetaṃ.	28	
PA_tika-s04_03t:29	Ananussutasuttavaṇṇanā niṭṭhitā.	2	
PA_tika-s04_03t:30	3. Saṃkhittasuttavaṇṇanā	3	
PA_tika-s04_03t:31	13. Tatiye kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyattaṃ sātisayaṃ balaṭṭhoti vuttaṃ “muṭṭhassacce na kampatī”ti.	3	
PA_tika-s04_03t:32	Saṃkhittasuttavaṇṇanā niṭṭhitā.	3	
PA_tika-s04_03t:33	4. Vitthatasuttavaṇṇanā	3	
PA_tika-s04_03t:34_0	14. Catutthe satinepakkenāti satiyā nepakkena, tikkhavisadasūrabhāvenāti attho. Aṭṭhakathāyaṃ	34	
PA_tika-s04_03t:34_1	pana nepakkaṃ nāma paññāti adhippāyena “nepakkaṃ vuccati paññā”ti vuttaṃ. Evaṃ sati	34	
PA_tika-s04_03t:34_2	añño niddiṭṭho nāma hoti. Satimāti ca iminā savisesā sati gahitāti paratopi “cirakatampi	34	
PA_tika-s04_03t:34_3	cirabhāsitampi saritā anussaritā”ti satikiccameva niddiṭṭhaṃ, na paññākiccaṃ, tasmā	34	
PA_tika-s04_03t:34_4	satinepakkenāti satiyā nepakkabhāvenāti sakkā viññātuṃ labbhateva. Paccayavisesavasena	34	
PA_tika-s04_03t:34_5	aññadhammanirapekkho satiyā balavabhāvo. Tathā hi ñāṇavippayuttacittenapi sajjhāyanasammasanāni sambhavanti.	34	
PA_tika-s04_03t:35_0	Cirakatampīti attanā vā parena vā kāyena cirakataṃ cetiyaṅgaṇavattādimahāvattappaṭipattipūraṇaṃ.	35	
PA_tika-s04_03t:35_1	Cirabhāsitampīti attanā vā parena vā vācāya cirabhāsitaṃ sakkaccaṃ uddisanauddisāpanadhammāsāraṇadhammadesanāupanisinnakaparikathāanumodanīyādivasena	35	
PA_tika-s04_03t:35_2	pavattitaṃ vacīkammaṃ. Saritā anussaritāti tasmiṃ kāyena cirakate kāyo nāma kāyaviññatti,	35	
PA_tika-s04_03t:35_3	cirabhāsite vācā nāma vacīviññatti, tadubhayampi rūpaṃ, taṃsamuṭṭhāpakā cittacetasikā	35	
PA_tika-s04_03t:35_4	arūpaṃ. Iti ime rūpārūpadhammā evaṃ uppajjitvā evaṃ niruddhāti sarati ceva anussarati	35	
PA_tika-s04_03t:35_5	ca, satisambojjhaṅgaṃ samuṭṭhāpetīti attho. Bojjhaṅgasamuṭṭhāpikā hi sati idha adhippetā.	35	
PA_tika-s04_03t:35_6	Tāya satiyā esa sakiṃ saraṇena saritā, punappunaṃ saraṇena anussaritāti veditabbā.	35	
PA_tika-s04_03t:36	Vitthatasuttavaṇṇanā niṭṭhitā.	3	
PA_tika-s04_03t:37	5-10. Daṭṭhabbasuttādivaṇṇanā	3	
PA_tika-s04_03t:38_0	15-20. Pañcame savisayasmiṃyevāti attano attano visaye eva. Lokiyalokuttaradhamme	38	
PA_tika-s04_03t:38_1	kathetunti lokiyadhamme lokuttaradhamme ca tena tena pavattivisesena kathetuṃ. Catūsu	38	
PA_tika-s04_03t:38_2	sotāpattiyaṅgesūti sappurisasaṃsevo saddhammassavanaṃ yonisomanasikāro dhammānudhammappaṭipattīti	38	
PA_tika-s04_03t:38_3	imesu catūsu sotāpattimaggakāraṇesu. Kāmañca tesu satiādayopi dhammā icchitabbāva	38	
PA_tika-s04_03t:38_4	tehi vinā tesaṃ asambhavato, tathāpi cettha saddhā visesato kiccakārīti veditabbā.	38	
PA_tika-s04_03t:38_5	Saddho eva hi sappurise payirupāsati, saddhammaṃ suṇāti, yoniso ca aniccādito manasi	38	
PA_tika-s04_03t:38_6	karoti, ariyamaggassa ca anudhammaṃ paṭipajjati, tasmā vuttaṃ “ettha saddhābalaṃ	38	
PA_tika-s04_03t:38_7	daṭṭhabba”nti. Iminā nayena sesabalesupi attho daṭṭhabbo.	38	
PA_tika-s04_03t:39_0	Catūsu sammappadhānesūti catubbidhasammappadhānabhāvanāya. Catūsu satipaṭṭhānesūtiādīsupi	39	
PA_tika-s04_03t:39_1	eseva nayo. Ettha ca sotāpattiaṅgesu saddhā viya, sammappadhānabhāvanāya vīriyaṃ	39	
PA_tika-s04_03t:39_2	viya ca satipaṭṭhānabhāvanāya yasmā “vineyya loke abhijjhādomanassa”nti vacanato	39	
PA_tika-s04_03t:39_3	pubbabhāge kiccato sati adhikā icchitabbā, evaṃ samādhikammikassa samādhi, “ariyasaccabhāvanā	39	
PA_tika-s04_03t:39_4	paññābhāvanā”ti katvā tattha paññā pubbabhāge adhikā icchitabbāti pākaṭoyamattho.	39	
PA_tika-s04_03t:39_5	Adhigamakkhaṇe pana samādhipaññānaṃ viya sabbesampi balānaṃ saddhādīnaṃ samatāva	39	
PA_tika-s04_03t:39_6	icchitabbā. Tathā hi “ettha saddhābala”ntiādinā tattha tattha etthaggahaṇaṃ kataṃ.	39	
PA_tika-s04_03t:40_0	Idāni saddhādīnaṃ tattha tattha atirekakiccataṃ upamāya vibhāvetuṃ “yathā hī”tiādi	40	
PA_tika-s04_03t:40_1	vuttaṃ. Tatridaṃ upamā saṃsandanaṃ – rājapañcamasahāyā viya vimuttiparipācakāni pañca	40	
PA_tika-s04_03t:40_2	balāni. Nesaṃ kīḷanatthaṃ ekajjhaṃ vīthiotaraṇaṃ viya balānaṃ ekajjhaṃ vipassanāvīthiotaraṇaṃ,	40	
PA_tika-s04_03t:40_3	sahāyesu paṭhamādīnaṃ yathāsakaṃ geheva vicāraṇā viya saddhādīnaṃ sotāpattiaṅgādīni	40	
PA_tika-s04_03t:40_4	patvā pubbaṅgamatā. Sahāyesu itaresaṃ tattha tattha tuṇhībhāvo viya sesabalānaṃ tattha	40	
PA_tika-s04_03t:40_5	tattha tadanvayatā, tassa pubbaṅgamassa balassa kiccānugatā. Na hi tadā tesaṃ sasambhārapathavīādīsu	40	
PA_tika-s04_03t:40_6	āpādīnaṃ viya kiccaṃ pākaṭaṃ hoti, saddhādīnaṃyeva pana kiccaṃ vibhūtaṃ hutvā tiṭṭhati	40	
PA_tika-s04_03t:40_7	puretaraṃ tathāpaccayehi cittasantānassa abhisaṅkhatattā. Ettha ca vipassanākammikassa	40	
PA_tika-s04_03t:40_8	bhāvanā visesato paññuttarāti dassanatthaṃ rājānaṃ nidassanaṃ katvā paññindriyaṃ	40	
PA_tika-s04_03t:40_9	vuttaṃ. Chaṭṭhādīni suviññeyyāni.	40	
PA_tika-s04_03t:41	Daṭṭhabbasuttādivaṇṇanā niṭṭhitā.	4	
PA_tika-s04_03t:42	Balavaggavaṇṇanā niṭṭhitā.	4	
PA_tika-s04_03t:43	3. Pañcaṅgikavaggo	4	
PA_tika-s04_03t:44	1-2. Paṭhamaagāravasuttādivaṇṇanā	4	
PA_tika-s04_03t:45	21-22. Tatiyassa paṭhame ābhisamācārikanti abhisamācāre uttamasamācāre bhavaṃ. Kiṃ pana tanti āha “vattavasena paññattasīla”nti. Sesaṃ suviññeyyameva. Dutiye natthi vattabbaṃ.	4	
PA_tika-s04_03t:46	Paṭhamaagāravasuttādivaṇṇanā niṭṭhitā.	4	
PA_tika-s04_03t:47	3-4. Upakkilesasuttādivaṇṇanā	4	
PA_tika-s04_03t:48_0	23-24. Tatiye na ca pabhāvantanti na ca pabhāsampannaṃ. Pabhijjanasabhāvanti tāpetvā	48	
PA_tika-s04_03t:48_1	tāḷakajjanapabhaṅguraṃ. Avasesaṃ lohanti vuttāvasesaṃ sajātilohaṃ, vijātilohaṃ, pisācalohaṃ,	48	
PA_tika-s04_03t:48_2	kittimalohanti evaṃpabhedaṃ sabbampi lohaṃ. Uppajjituṃ appadānenāti ettha nanu lokiyakusalacittassapi	48	
PA_tika-s04_03t:48_3	suvisuddhassapi uppajjituṃ appadāneneva upakkilesatāti? Saccametaṃ, yasmiṃ pana santāne	48	
PA_tika-s04_03t:48_4	nīvaraṇāni laddhappatiṭṭhāni, tattha mahaggatakusalassapi asambhavo, pageva lokuttarakusalassa.	48	
PA_tika-s04_03t:48_5	Parittakusalaṃ pana yathāpaccayaṃ uppajjamānaṃ nīvaraṇehi upahate santāne uppattiyā	48	
PA_tika-s04_03t:48_6	aparisuddhaṃ hontaṃ upakkiliṭṭhaṃ nāma hoti aparisuddhadīpakapallikavaṭṭitelādisannissayo	48	
PA_tika-s04_03t:48_7	padīpo viya. Apica nippariyāyato uppajjituṃ appadāneneva tesaṃ upakkilesatāti dassento	48	
PA_tika-s04_03t:48_8	“yadaggena hī”tiādimāha. Ārammaṇe vikkhittappavattivasena cuṇṇavicuṇṇatā veditabbā.	48	
PA_tika-s04_03t:48_9	Catutthe natthi vattabbaṃ.	48	
PA_tika-s04_03t:49	Upakkilesasuttādivaṇṇanā niṭṭhitā.	4	
PA_tika-s04_03t:50	5. Anuggahitasuttavaṇṇanā	5	
PA_tika-s04_03t:51_0	25. Pañcame sammādiṭṭhīti vipassanāsammādiṭṭhītiādinā aṅguttarabhāṇakānaṃ matena	51	
PA_tika-s04_03t:51_1	ayaṃ atthavaṇṇanā āraddhā, majjhimabhāṇakā panettha aññathā atthaṃ vadanti. Vuttañhetaṃ	51	
PA_tika-s04_03t:51_2	majjhimaṭṭhakathāyaṃ –	51	
PA_tika-s04_03t:52_0	“Anuggahitā”ti laddhūpakārā. Sammādiṭṭhīti arahattamaggasammādiṭṭhi. Phalakkhaṇe	52	
PA_tika-s04_03t:52_1	nibbattā cetovimutti phalaṃ assāti cetovimuttiphalā. Tadeva cetovimuttisaṅkhātaṃ	52	
PA_tika-s04_03t:52_2	phalaṃ ānisaṃso assāti cetovimuttiphalānisaṃsā. Dutiyapadepi eseva nayo. Ettha catutthaphalapaññā	52	
PA_tika-s04_03t:52_3	paññāvimutti nāma, avasesā dhammā cetovimuttīti veditabbā. “Sīlānuggahitā”tiādīsu	52	
PA_tika-s04_03t:52_4	sīlanti catupārisuddhisīlaṃ. Sutanti sappāyadhammassavanaṃ. Sākacchāti kammaṭṭhāne	52	
PA_tika-s04_03t:52_5	khalanapakkhalanacchedanakathā. Samathoti vipassanāpādikā aṭṭha samāpattiyo. Vipassanāti	52	
PA_tika-s04_03t:52_6	sattavidhā anupassanā. Catupārisuddhisīlañhi pūrentassa, sappāyadhammassavanaṃ suṇantassa,	52	
PA_tika-s04_03t:52_7	kammaṭṭhāne khalanapakkhalanaṃ chindantassa vipassanāpādikāsu aṭṭhasu samāpattīsu	52	
PA_tika-s04_03t:52_8	kammaṃ karontassa, sattavidhaṃ anupassanaṃ bhāventassa arahattamaggo uppajjitvā phalaṃ deti.	52	
PA_tika-s04_03t:53_0	“Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ	53	
PA_tika-s04_03t:53_1	thiraṃ katvā bandhati, ghaṭaṃ gahetvā kālena kālaṃ udakaṃ āsiñcati, udakassa anikkhamanatthaṃ	53	
PA_tika-s04_03t:53_2	mariyādaṃ thiraṃ karoti. Yā hoti samīpe valli vā sukkhadaṇḍako vā kipillikapuṭo vā	53	
PA_tika-s04_03t:53_3	makkaṭakajālaṃ vā, taṃ apaneti, khaṇittiṃ gahetvā kālena kālaṃ mūlāni parikhaṇati,	53	
PA_tika-s04_03t:53_4	evamassa appamattassa imāni pañca kāraṇāni karoto so ambo vaḍḍhitvā phalaṃ deti,	53	
PA_tika-s04_03t:53_5	evaṃ sampadamidaṃ veditabbaṃ. Rukkhassa samantato koṭṭhakabandhanaṃ viya hi sīlaṃ	53	
PA_tika-s04_03t:53_6	daṭṭhabbaṃ, kālena kālaṃ udakasiñcanaṃ viya dhammassavanaṃ, mariyādāya thirabhāvakaraṇaṃ	53	
PA_tika-s04_03t:53_7	viya samatho, samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,	53	
PA_tika-s04_03t:53_8	kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā,	53	
PA_tika-s04_03t:53_9	tehi pañcahi kāraṇehi anuggahitassa ambarukkhassa madhuraphaladānakālo viya imassa	53	
PA_tika-s04_03t:53_10	bhikkhuno imehi pañcahi dhammehi anuggahitāya sammādiṭṭhiyā arahattaphaladānaṃ veditabba”nti.	531	
PA_tika-s04_03t:54_0	Ettha ca laddhūpakārāti yathārahaṃ nissayādivasena laddhapaccayā. Vipassanāsammādiṭṭhiyā	54	
PA_tika-s04_03t:54_1	anuggahitabhāvena gahitattā maggasammādiṭṭhīsu ca arahattamaggasammādiṭṭhi. Anantarassa	54	
PA_tika-s04_03t:54_2	hi vidhi paṭisedho vā, aggaphalasamādhimhi tapparikkhāradhammesuyeva ca kevalo cetopariyāyo	54	
PA_tika-s04_03t:54_3	niruḷhoti sammādiṭṭhīti arahattamaggasammādiṭṭhi. Phalakkhaṇeti anantaraṃ kālantare	54	
PA_tika-s04_03t:54_4	cāti duvidhepi phalakkhaṇe. Paṭippassaddhivasena sabbasaṃkilesehi cetovimuccati etāyāti	54	
PA_tika-s04_03t:54_5	cetovimutti, aggaphalapaññaṃ ṭhapetvā avasesā phaladhammā. Tenāha “cetovimutti phalaṃ	54	
PA_tika-s04_03t:54_6	assāti, cetovimuttisaṅkhātaṃ phalaṃ ānisaṃso”ti. Sabbakilesehi cetaso vimuccanasaṅkhātaṃ	54	
PA_tika-s04_03t:54_7	paṭippassambhanasaññitaṃ pahānaṃ phalaṃ ānisaṃso cāti yojanā. Idha cetovimuttisaddena	54	
PA_tika-s04_03t:54_8	pahānamattaṃ gahitaṃ, pubbe pahāyakadhammā. Aññathā phaladhammā eva ānisaṃsoti gayhamāne	54	
PA_tika-s04_03t:54_9	punavacanaṃ niratthakaṃ siyā. Paññāvimuttiphalānisaṃsāti etthāpi evameva attho veditabbo.	54	
PA_tika-s04_03t:54_10	Sammāvācākammantājīvā sīlasabhāvattā visesato samādhissa upakārā, tathā sammāsaṅkappo	541	
PA_tika-s04_03t:54_11	jhānasabhāvattā. Tathā hi so “appanā”ti niddiṭṭho. Sammāsatisammāvāyāmā pana samādhipakkhiyā	541	
PA_tika-s04_03t:54_12	evāti āha “avasesā dhammā cetovimuttīti veditabbā”ti.	541	
PA_tika-s04_03t:55_0	Catupārisuddhisīlanti ariyamaggādhigamassa padaṭṭhānabhūtaṃ catupārisuddhisīlaṃ.	55	
PA_tika-s04_03t:55_1	Sutādīsupi eseva nayo. Attano cittappavattiārocanavasena saha kathanaṃ saṃkathā,	55	
PA_tika-s04_03t:55_2	saṃkathāva sākacchā. Idha pana kammaṭṭhānappaṭibaddhāti āha “kammaṭṭhāne…pe… kathā”ti.	55	
PA_tika-s04_03t:55_3	Tassa kammaṭṭhānassa ekavāraṃ vidhiyā appaṭipajjanaṃ khalanaṃ, anekavāraṃ pakkhalanaṃ,	55	
PA_tika-s04_03t:55_4	tadubhayassa vicchedanī apanayanī kathā khalanapakkhalanacchedanakathā. Pūrentassāti	55	
PA_tika-s04_03t:55_5	vivaṭṭasannissitaṃ katvā pālentassa brūhentassa ca. Suṇantassāti “yathāuggahitakammaṭṭhānaṃ	55	
PA_tika-s04_03t:55_6	phātiṃ gamissatī”ti evaṃ suṇantassa. Teneva hi “sappāyadhammassavana”nti vuttaṃ.	55	
PA_tika-s04_03t:55_7	Kammaṃ karontassāti bhāvanānuyogakammaṃ karontassa. Pañcasupi ṭhānesu anta-saddo	55	
PA_tika-s04_03t:55_8	hetuatthajotano daṭṭhabbo. Evañhi “yathā hī”tiādinā vuccamānā ambūpamā yujjeyya.	55	
PA_tika-s04_03t:56_0	Udakakoṭṭhakanti jalāvāṭaṃ. Thiraṃ katvā bandhatīti asithilaṃ daḷhaṃ nātimahantaṃ	56	
PA_tika-s04_03t:56_1	nātikhuddakaṃ katvā yojeti. Thiraṃ karotīti udakasiñcanakāle tato tato pavattitvā	56	
PA_tika-s04_03t:56_2	udakassa anikkhamanatthaṃ jalāvāṭapāḷiṃ thirataraṃ karoti. Sukkhadaṇḍakoti tasseva	56	
PA_tika-s04_03t:56_3	ambagacchassa sukkhako sākhāsīsako. Kipillikapuṭoti tambakipillikapuṭo. Khaṇittinti	56	
PA_tika-s04_03t:56_4	kudālaṃ. Koṭṭhakabandhanaṃ viya sīlaṃ sammādiṭṭhiyā vaḍḍhanūpāyassa mūlabhāvato.	56	
PA_tika-s04_03t:56_5	Udakasiñcanaṃ viya dhammassavanaṃ bhāvanāya paribrūhanato. Mariyādāya thirabhāvakaraṇaṃ	56	
PA_tika-s04_03t:56_6	viya samatho yathāvuttāya bhāvanādhiṭṭhānāya sīlamariyādāya daḷhībhāvāpādanato. Samāhitassa	56	
PA_tika-s04_03t:56_7	hi sīlaṃ thirataraṃ hoti. Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ	56	
PA_tika-s04_03t:56_8	icchitabbabhāvanāya vibandhanāpanayanato. Mūlakhaṇanaṃ viya sattannaṃ anupassanānaṃ	56	
PA_tika-s04_03t:56_9	bhāvanā tassā vibandhassa mūlabhūtānaṃ taṇhāmānadiṭṭhīnaṃ palikhaṇanato. Ettha ca	56	
PA_tika-s04_03t:56_10	yasmā suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,	561	
PA_tika-s04_03t:56_11	tato yathāsute atthe sākacchāsamāpajjanaṃ, tato kammaṭṭhānavisodhanena samathanibbatti,	561	
PA_tika-s04_03t:56_12	tato samāhitassa āraddhavipassakassa vipassanāpāripūri, paripuṇṇā vipassanā maggasammādiṭṭhiṃ	561	
PA_tika-s04_03t:56_13	brūhetīti evametesaṃ aṅgānaṃ paramparāya sammukhā anuggaṇhanato ayamānupubbī kathitāti veditabbaṃ.	561	
PA_tika-s04_03t:57	Anuggahitasuttavaṇṇanā niṭṭhitā.	5	
PA_tika-s04_03t:58	6. Vimuttāyatanasuttavaṇṇanā	5	
PA_tika-s04_03t:59_0	26. Chaṭṭhe vimuttiyā vaṭṭadukkhato vimuccanassa āyatanāni kāraṇāni vimuttāyatanānīti	59	
PA_tika-s04_03t:59_1	āha – “vimuccanakāraṇānī”ti. Pāḷiatthaṃ jānantassāti “idha sīlaṃ āgataṃ, idha samādhi,	59	
PA_tika-s04_03t:59_2	idha paññā”tiādinā taṃtaṃpāḷiatthaṃ yāthāvato jānantassa. Pāḷiṃ jānantassāti tadatthabodhiniṃ	59	
PA_tika-s04_03t:59_3	pāḷiṃ yāthāvato upadhārentassa. Taruṇapītīti sañjātamattā mudukā pīti jāyati. Kathaṃ	59	
PA_tika-s04_03t:59_4	jāyati? Yathādesitaṃ dhammaṃ upadhārentassa tadanucchavikameva attano kāyavācāmanosamācāraṃ	59	
PA_tika-s04_03t:59_5	pariggaṇhantassa somanassaṃ pattassa pamodalakkhaṇaṃ pāmojjaṃ jāyati. Tuṭṭhākārabhūtā	59	
PA_tika-s04_03t:59_6	balavapītīti purimuppannāya pītiyā vasena laddhāsevanattā ativiya tuṭṭhākārabhūtā	59	
PA_tika-s04_03t:59_7	kāyacittadarathassa passambhanasamatthatāya passaddhiyā paccayo bhavituṃ samatthā	59	
PA_tika-s04_03t:59_8	balappattā pīti jāyati. Yasmā nāmakāye passaddhe rūpakāyopi passaddho eva hoti, tasmā	59	
PA_tika-s04_03t:59_9	“nāmakāyo passambhati”cceva vuttaṃ.	59	
PA_tika-s04_03t:60_0	Sukhaṃ paṭilabhatīti vakkhamānassa cittasamādhānassa paccayo bhavituṃ samatthaṃ cetasikaṃ	60	
PA_tika-s04_03t:60_1	nirāmisasukhaṃ paṭilabhati vindati. Samādhiyatīti ettha pana na yo koci samādhi adhippeto,	60	
PA_tika-s04_03t:60_2	atha kho anuttarasamādhīti dassento “arahatta…pe… samādhiyatī”ti āha. “Ayaṃ hī”tiādi	60	
PA_tika-s04_03t:60_3	tassaṃ desanāyaṃ tādisassa puggalassa yathāvuttasamādhipaṭilābhassa kāraṇabhāvavibhāvanaṃ,	60	
PA_tika-s04_03t:60_4	yaṃ tathā vimuttāyatanabhāvo. Osakkitunti dassituṃ. Samādhiyeva samādhinimittanti	60	
PA_tika-s04_03t:60_5	kammaṭṭhānapāḷiyā āruḷho samādhi eva parato uppajjanakabhāvanāsamādhissa kāraṇabhāvato	60	
PA_tika-s04_03t:60_6	samādhinimittaṃ. Tenāha “ācariyassa santike”tiādi.	60	
PA_tika-s04_03t:61	Vimuttāyatanasuttavaṇṇanā niṭṭhitā.	6	
PA_tika-s04_03t:62	7. Samādhisuttavaṇṇanā	6	
PA_tika-s04_03t:63_0	27. Sattame sabbaso kilesadukkhadarathapariḷāhānaṃ vigatattā sātisayamettha sukhanti	63	
PA_tika-s04_03t:63_1	vuttaṃ “appitappitakkhaṇe sukhattā paccuppannasukho”ti. Purimassa purimassa vasena	63	
PA_tika-s04_03t:63_2	pacchimaṃ pacchimaṃ laddhāsevanatāya santapaṇītatarabhāvappattaṃ hotīti āha “purimo…pe…	63	
PA_tika-s04_03t:63_3	sukhavipāko”ti. Kilesappaṭippassaddhiyāti kilesānaṃ paṭippassambhanena laddhattā.	63	
PA_tika-s04_03t:63_4	“Kilesappaṭippassaddhibhāvanti kilesānaṃ paṭippassambhanabhāvaṃ. Laddhattā pattattā	63	
PA_tika-s04_03t:63_5	tabbhāvaṃ upagatattā. Lokiyasamādhissa paccanīkāni nīvaraṇapaṭhamajjhānanikantiādīni	63	
PA_tika-s04_03t:63_6	niggahetabbāni, aññe kilesā vāretabbā. Imassa pana arahattasamādhissa paṭippassaddhasabbakilesattā	63	
PA_tika-s04_03t:63_7	na niggahetabbaṃ vāretabbañca atthīti maggānantaraṃ samāpattikkhaṇe ca appayogena	63	
PA_tika-s04_03t:63_8	adhigatattā appitattā ca aparihānivasena vā appitattā na sasaṅkhāraniggayhavāritagato.	63	
PA_tika-s04_03t:63_9	Sativepullappattattāti etena appavattamānāyapi satiyā satibahulatāya sato eva nāmāti	63	
PA_tika-s04_03t:63_10	dasseti. Yathāparicchinnakālavasenāti etena paricchinnassatiyā satoti dasseti. Sesesūti ñāṇesu.	631	
PA_tika-s04_03t:64	Samādhisuttavaṇṇanā niṭṭhitā.	6	
PA_tika-s04_03t:65	8-9. Pañcaṅgikasuttādivaṇṇanā	6	
PA_tika-s04_03t:66_0	28-29. Aṭṭhame karo vuccati pupphasambhavaṃ “gabbhāsaye kirīyatī”ti katvā. Karato	66	
PA_tika-s04_03t:66_1	jāto kāyo karajakāyo, tadupanissayo catusantatirūpasamudāyo. Kāmaṃ nāmakāyopi vivekajena	66	
PA_tika-s04_03t:66_2	pītisukhena tathāladdhūpakāro, “abhisandetī”tiādivacanato pana rūpakāyo idha adhippetoti	66	
PA_tika-s04_03t:66_3	āha “imaṃ karajakāya”nti. Abhisandetīti abhisandanaṃ karoti. Taṃ pana abhisandanaṃ	66	
PA_tika-s04_03t:66_4	jhānamayena pītisukhena karajakāyassa tintabhāvāpādanaṃ sabbatthakameva lūkhabhāvāpanayananti	66	
PA_tika-s04_03t:66_5	āha “temetī”tiādi. Tayidaṃ abhisandanaṃ atthato yathāvuttapītisukhasamuṭṭhānehi paṇītarūpehi	66	
PA_tika-s04_03t:66_6	kāyassa parippharaṇaṃ daṭṭhabbaṃ. Parisandetītiādīsupi eseva nayo. Sabbaṃ etassa	66	
PA_tika-s04_03t:66_7	atthīti sabbāvā, tassa sabbāvato. Avayavāvayavisambandhe avayavini sāmivacananti	66	
PA_tika-s04_03t:66_8	avayavavisayo sabba-saddo, tasmā vuttaṃ “sabbakoṭṭhāsavato”ti. Aphuṭaṃ nāma na hoti	66	
PA_tika-s04_03t:66_9	yattha yattha kammajarūpaṃ, tattha tattha cittajarūpassa abhibyāpanato. Tenāha “upādinnakasantatī”tiādi.	66	
PA_tika-s04_03t:67_0	Chekoti kusalo. Taṃ panassa kosallaṃ nahānīyacuṇṇānaṃ karaṇe piṇḍikaraṇe ca samatthatāvasena	67	
PA_tika-s04_03t:67_1	veditabbanti āha “paṭibalo”tiādi. Kaṃsa-saddo “mahatiyā kaṃsapātiyā”tiādīsu suvaṇṇe	67	
PA_tika-s04_03t:67_2	āgato.“Kaṃso upahato yathā”tiādīsu kittimalohe. Katthaci paṇṇattimatte “upakaṃso	67	
PA_tika-s04_03t:67_3	nāma rājāsi, mahākaṃsassa atrajo”tiādi. Idha pana yattha katthaci loheti āha “yena	67	
PA_tika-s04_03t:67_4	kenaci lohena katabhājane”ti. Snehānugatāti udakasinehena anuppavisanavasena gatā	67	
PA_tika-s04_03t:67_5	upagatā. Snehaparetāti udakasinehena parito gatā samantato phuṭā. Tato eva santarabāhirā	67	
PA_tika-s04_03t:67_6	phuṭā snehena. Etena sabbaso udakena temitabhāvamāha. Na ca pagghariṇīti etena tintassapi	67	
PA_tika-s04_03t:67_7	tassa ghanathaddhabhāvaṃ vadati. Tenāha “na bindubindū”tiādi.	67	
PA_tika-s04_03t:68_0	Tāhi tāhi udakasirāhi ubbhijjatīti ubbhidaṃ, ubbhidaṃ udakaṃ etassāti ubbhidodako.	68	
PA_tika-s04_03t:68_1	Ubbhinnaudakoti nadītīre khatakūpako viya ubbhijjanakaudako. Uggacchanaudakoti dhārāvasena	68	
PA_tika-s04_03t:68_2	uṭṭhahanaudako. Kasmā panettha ubbhidodakova rahado gahito, na itaroti āha “heṭṭhā	68	
PA_tika-s04_03t:68_3	uggacchanaudakañhī”tiādi. Dhārānipātabubbuḷakehīti dhārānipātehi ca udakabubbuḷehi	68	
PA_tika-s04_03t:68_4	ca. “Pheṇapaṭalehi cā”ti vattabbaṃ, sannisinnameva aparikkhobhatāya niccalameva,	68	
PA_tika-s04_03t:68_5	suppasannamevāti adhippāyo. Sesanti “abhisandetī”tiādikaṃ.	68	
PA_tika-s04_03t:69_0	Uppalānīti uppalagacchāni. Setarattanīlesūti uppalesu, setuppalarattuppalanīluppalesūti	69	
PA_tika-s04_03t:69_1	attho. Yaṃ kiñci uppalaṃ uppalameva sāmaññaggahaṇato. Satapattanti ettha sata-saddo	69	
PA_tika-s04_03t:69_2	bahupariyāyo “satagghī”tiādīsu viya. Tena anekasatapattassapi saṅgaho siddho hoti.	69	
PA_tika-s04_03t:69_3	Loke pana rattaṃ padumaṃ, setaṃ puṇḍarīkanti vuccati. Yāva aggā yāva ca mūlā udakena	69	
PA_tika-s04_03t:69_4	abhisandanādisambhavadassanatthaṃ udakānuggataggahaṇaṃ. Idha uppalādīni viya karajakāyo,	69	
PA_tika-s04_03t:69_5	udakaṃ viya tatiyajjhānasukhaṃ.	69	
PA_tika-s04_03t:70_0	Yasmā parisuddhena cetasāti catutthajjhānacittamāha, tañca rāgādiupakkilesamalāpagamato	70	
PA_tika-s04_03t:70_1	nirupakkilesaṃ nimmalaṃ, tasmā āha “nirupakkilesaṭṭhena parisuddha”nti. Yasmā pana	70	
PA_tika-s04_03t:70_2	pārisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena	70	
PA_tika-s04_03t:70_3	pabhassaratā viya, tasmā āha “pabhassaraṭṭhena pariyodātaṃ veditabba”nti. Idanti	70	
PA_tika-s04_03t:70_4	odātavacanaṃ. Utupharaṇatthanti utuno pharaṇadassanatthaṃ. Utupharaṇaṃ na hoti sesanti	70	
PA_tika-s04_03t:70_5	adhippāyo. Tenāha “taṅkhaṇa …pe… balavaṃ hotī”ti. Vatthaṃ viya karajakāyoti yogino	70	
PA_tika-s04_03t:70_6	karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā.	70	
PA_tika-s04_03t:70_7	Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa sukhassa	70	
PA_tika-s04_03t:70_8	nissayabhāvato. Tenāha “tasmā”tiādi. Tattha ca “parisuddhena cetasā”ti cetogahaṇena	70	
PA_tika-s04_03t:70_9	jhānasukhaṃ vuttanti daṭṭhabbaṃ. Tenāha “utupharaṇaṃ viya catutthajjhānasukha”nti.	70	
PA_tika-s04_03t:70_10	Nanu ca catutthajjhāne sukhameva natthīti? Saccaṃ natthi, sātalakkhaṇasantasabhāvattā	701	
PA_tika-s04_03t:70_11	panettha upekkhā “sukha”nti adhippetā. Tena vuttaṃ sammohavinodaniyaṃ “upekkhā pana	701	
PA_tika-s04_03t:70_12	santattā, sukhamicceva bhāsitā”ti.	701	
PA_tika-s04_03t:71	Tassa tassa samādhissa sarūpadassanassa paccayattā paccavekkhaṇañāṇaṃ paccavekkhaṇanimittaṃ. Samabharitoti samapuṇṇo.	7	
PA_tika-s04_03t:72_0	Maṇḍabhūmīti papāvaṇṇabhūmi. Yattha salilasiñcanena vināva sassāni ṭhitāni sampajjanti.	72	
PA_tika-s04_03t:72_1	Yuge yojetabbāni yoggāni, tesaṃ ācariyo yoggācariyo. Tesaṃ sikkhāpanato hatthiādayopi	72	
PA_tika-s04_03t:72_2	“yoggā”ti vuccantīti āha pāḷiyaṃ “assadammasārathī”ti. Yena yenāti catūsu maggesu	72	
PA_tika-s04_03t:72_3	yena yena maggena. Yaṃ yaṃ gatinti javasamajavādibhedāsu gatīsu yaṃ yaṃ gatiṃ. Navame natthi vattabbaṃ.	72	
PA_tika-s04_03t:73	Pañcaṅgikasuttādivaṇṇanā niṭṭhitā.	7	
PA_tika-s04_03t:74	10. Nāgitasuttavaṇṇanā	7	
PA_tika-s04_03t:75_0	30. Dasame uccāsaddamahāsaddāti uddhaṃ uggatattā ucco patthaṭo mahanto vinibbhijjitvā	75	
PA_tika-s04_03t:75_1	gahetuṃ asakkuṇeyyo saddo etesanti uccāsaddamahāsaddā. Vacīghosopi hi bahūhi ekajjhaṃ	75	
PA_tika-s04_03t:75_2	pavattito atthato saddato ca duravabodho kevalaṃ mahānigghoso eva hutvā sotapathamāgacchati.	75	
PA_tika-s04_03t:75_3	Macchavilopeti macchānaṃ vilumpitvā viya gahaṇe, macchānaṃ vā vilumpane. Kevaṭṭānañhi	75	
PA_tika-s04_03t:75_4	macchapacchiṭhapitaṭṭhāne mahājano sannipatitvā “idha aññaṃ ekaṃ macchaṃ dehi, ekaṃ	75	
PA_tika-s04_03t:75_5	macchaphālaṃ dehī”ti, “etassa te mahā dinno, mayhaṃ khuddako”ti evaṃ uccāsaddaṃ mahāsaddaṃ	75	
PA_tika-s04_03t:75_6	karonti. Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho	75	
PA_tika-s04_03t:75_7	gahito”ti mahāsaddaṃ karonti. Taṃ sandhāyetaṃ vuttaṃ. Asucisukhanti kāyāsucisannissitattā	75	
PA_tika-s04_03t:75_8	kilesāsucisannissitattā ca asucisannissitasukhaṃ. Nekkhammasukhassāti kāmato nikkhamantassa	75	
PA_tika-s04_03t:75_9	sukhassa. Pavivekasukhassāti gaṇasaṅgaṇikato kilesasaṅgaṇikato ca vigatassa sukhassa.	75	
PA_tika-s04_03t:75_10	Upasamasukhassāti rāgādivūpasamāvahassa sukhassa. Sambodhasukhanti maggasaṅkhātassa	751	
PA_tika-s04_03t:75_11	sambodhassa niṭṭhappattatthāya sukhaṃ. Sesaṃ suviññeyyameva.	751	
PA_tika-s04_03t:76	Nāgitasuttavaṇṇanā niṭṭhitā.	7	
PA_tika-s04_03t:77	Pañcaṅgikavaggavaṇṇanā niṭṭhitā.	7	
PA_tika-s04_03t:78	4. Sumanavaggo	7	
PA_tika-s04_03t:79	1. Sumanasuttavaṇṇanā	7	
PA_tika-s04_03t:80_0	31. Catutthassa paṭhame satakkakūti satasikharo, anekakūṭoti attho. Idaṃ tassa mahāmeghabhāvadassanaṃ.	80	
PA_tika-s04_03t:80_1	So hi mahāvassaṃ vassati. Tenevāha – “ito cito ca uṭṭhitena valāhakakūṭasatena samannāgatoti	80	
PA_tika-s04_03t:80_2	attho”ti. Dassanasampannoti ettha dassanaṃ nāma sotāpattimaggo. So hi paṭhamaṃ nibbānadassanato	80	
PA_tika-s04_03t:80_3	“dassana”nti vuccati. Yadipi taṃ gotrabhu paṭhamataraṃ passati, disvā pana kattabbakiccassa	80	
PA_tika-s04_03t:80_4	kilesappahānassa akaraṇato na taṃ “dassana”nti vuccati. Āvajjanaṭṭhāniyañhi taṃ ñāṇaṃ.	80	
PA_tika-s04_03t:80_5	Maggassa nibbānārammaṇatāsāmaññena cetaṃ vuttaṃ, na nibbānappaṭivijjhanena, tasmā	80	
PA_tika-s04_03t:80_6	dhammacakkhuṃ punappunaṃ nibbattanena bhāvanaṃ appattaṃ dassanaṃ, dhammacakkhuñca	80	
PA_tika-s04_03t:80_7	pariññādikiccakaraṇena catusaccadhammadassanaṃ tadabhisamayoti natthettha gotrabhussa	80	
PA_tika-s04_03t:80_8	dassanabhāvāpatti. Sesamettha suviññeyyameva.	80	
PA_tika-s04_03t:81	Sumanasuttavaṇṇanā niṭṭhitā.	8	
PA_tika-s04_03t:82	2. Cundīsuttavaṇṇanā	8	
PA_tika-s04_03t:83_0	32. Dutiye “ariyakantehi sīlehi samannāgato”tiādīsu ariyakantānīti pañcasīlāni āgatāni.	83	
PA_tika-s04_03t:83_1	Ariyakantāni hi pañcasīlāni ariyānaṃ kantāni piyāni, bhavantaragatāpi ariyā tāni	83	
PA_tika-s04_03t:83_2	na vijahanti. Idha pana “yāvatā, cunda, sīlāni ariyakantāni sīlāni, tesaṃ aggamakkhāyati…pe…	83	
PA_tika-s04_03t:83_3	agge te paripūrakārino”ti vuttattā maggaphalāni sīlāni adhippetānīti āha “ariyakantāni	83	
PA_tika-s04_03t:83_4	sīlānīti maggaphalasampayuttāni sīlānī”ti.	83	
PA_tika-s04_03t:84	Cundīsuttavaṇṇanā niṭṭhitā.	8	
PA_tika-s04_03t:85	3. Uggahasuttavaṇṇanā	8	
PA_tika-s04_03t:86_0	33. Tatiye sabbapaṭhamaṃ uṭṭhānasīlāti rattiyā vibhāyanavelāya sāmike parijane seyyāya	86	
PA_tika-s04_03t:86_1	avuṭṭhite sabbapaṭhamaṃ uṭṭhānasīlā. Sāmikaṃ disvā nisinnāsanato aggidaḍḍhā viya	86	
PA_tika-s04_03t:86_2	paṭhamameva vuṭṭhahantīti vā pubbuṭṭhāyiniyo. Kiṃkāranti kiṃkaraṇīyaṃ, kiṃkaraṇabhāvena	86	
PA_tika-s04_03t:86_3	pucchitvā kātabbaveyyāvaccanti attho. Taṃ paṭissuṇantā vicarantīti kiṃkārappaṭissāviniyo.	86	
PA_tika-s04_03t:86_4	Manāpaṃyeva kiriyaṃ karonti sīlenāti manāpacāriniyo. Piyameva vadanti sīlenāti piyavādiniyo.	86	
PA_tika-s04_03t:87_0	Tatrupāyāyāti tatra kamme sādhetabbaupāyabhūtāya vīmaṃsāya. Tenāha “tasmiṃ uṇṇākappāsasaṃvidhāne”tiādi.	87	
PA_tika-s04_03t:87_1	Alaṃ kātunti kātuṃ samatthā. Alaṃ saṃvidhātunti vicāretuṃ samatthā. Tenāha “alaṃ	87	
PA_tika-s04_03t:87_2	kātuṃ alaṃ saṃvidhātunti attanā kātumpi parehi kārāpetumpī”tiādi. Sesamettha suviññeyyameva.	87	
PA_tika-s04_03t:88	Uggahasuttavaṇṇanā niṭṭhitā.	8	
PA_tika-s04_03t:89	4-5. Sīhasenāpatisuttādivaṇṇanā	8	
PA_tika-s04_03t:90_0	34-35. Catutthe sandiṭṭhikanti asamparāyikatāya sāmaṃ daṭṭhabbaṃ. Sayaṃ anubhavitabbaṃ	90	
PA_tika-s04_03t:90_1	attapaccakkhaṃ diṭṭhadhammikanti attho. Na saddhāmattakeneva tiṭṭhatīti “dānaṃ nāma	90	
PA_tika-s04_03t:90_2	sādhu sundaraṃ, buddhādīhi paṇḍitehi pasattha”nti evaṃ saddhāmattakeneva na tiṭṭhati.	90	
PA_tika-s04_03t:90_3	Yaṃ dānaṃ detīti yaṃ deyyadhammaṃ parassa deti. Tassa pati hutvāti tabbisayaṃ lobhaṃ	90	
PA_tika-s04_03t:90_4	suṭṭhu abhibhavanto tassa adhipati hutvā deti. Tena anadhibhavanīyattā na dāso na	90	
PA_tika-s04_03t:90_5	sahāyoti. Tattha tadubhayaṃ anvayato byatirekato ca dassetuṃ “yo hī”tiādi vuttaṃ.	90	
PA_tika-s04_03t:90_6	Dāso hutvā deti taṇhādāsabyassa upagatattā. Sahāyo hutvā deti tassa piyabhāvāvissajjanato.	90	
PA_tika-s04_03t:90_7	Sāmī hutvā deti tattha taṇhādāsabyato attānaṃ mocetvā abhibhuyya pavattanato. Atha	90	
PA_tika-s04_03t:90_8	vā yo dānasīlatāya dāyako puggalo, so dāne pavattibhedena dānadāso, dānasahāyo, dānapatīti	90	
PA_tika-s04_03t:90_9	tippakāro hoti. Tadassa tippakārataṃ vibhajitvā dassetuṃ “yo hī”tiādi vuttaṃ. Dātabbaṭṭhena dānaṃ, annapānādi.	90	
PA_tika-s04_03t:91_0	Tattha yaṃ attanā paribhuñjati, taṇhādhipannatāya tassa vasena vattanato dāso viya	91	
PA_tika-s04_03t:91_1	hoti. Yaṃ paresaṃ dīyati, tatthāpi annapānasāmaññena idaṃ vuttaṃ “dānasaṅkhātassa	91	
PA_tika-s04_03t:91_2	deyyadhammassa dāso hutvā”ti. Sahāyo hutvā deti attanā paribhuñjitabbassa paresaṃ	91	
PA_tika-s04_03t:91_3	dātabbassa ca samasamaṃ ṭhapanato. Pati hutvā deti sayaṃ deyyadhammassa vase avattitvā	91	
PA_tika-s04_03t:91_4	tassa attano vase vattāpanato. Aparo nayo – yo attanā paṇītaṃ paribhuñjitvā paresaṃ	91	
PA_tika-s04_03t:91_5	nihīnaṃ deti, so dānadāso nāma tannimittanihīnabhāvāpattito. Yo yādisaṃ attanā paribhuñjati,	91	
PA_tika-s04_03t:91_6	tādisameva paresaṃ deti, so dānasahāyo nāma tannimittahīnādhikabhāvavivajjanena sadisabhāvāpattito.	91	
PA_tika-s04_03t:91_7	Yo attanā nihīnaṃ paribhuñjitvā paresaṃ paṇītaṃ deti, so dānapati nāma tannimittaseṭṭhabhāvāpattito.	91	
PA_tika-s04_03t:92_0	Nittejabhūto tejahānippattiyā. Saha byati gacchatīti sahabyo, sahapavattanako, tassa	92	
PA_tika-s04_03t:92_1	bhāvo sahabyatā, sahapavattīti āha “sahabhāvaṃ ekībhāvaṃ gatā”ti. Asitassāti vā abandhassa,	92	
PA_tika-s04_03t:92_2	taṇhābandhanena abandhassāti attho. Pañcamaṃ uttānameva.	92	
PA_tika-s04_03t:93	Sīhasenāpatisuttādivaṇṇanā niṭṭhitā.	9	
PA_tika-s04_03t:94	6-7. Kāladānasuttādivaṇṇanā	9	
PA_tika-s04_03t:95_0	36-37. Chaṭṭhe ārāmatoti phalārāmato. Paṭhamuppannānīti sabbapaṭhamaṃ sujātāni. Bhāsitaññūti	95	
PA_tika-s04_03t:95_1	bhikkhū gharadvāre ṭhitā kiñcāpi tuṇhī honti, atthato pana “bhikkhaṃ dethā”ti vadanti	95	
PA_tika-s04_03t:95_2	nāma ariyāya yācanāya. Vuttañhetaṃ “uddhissa ariyā tiṭṭhanti, esā ariyānaṃ yācanā”ti.	95	
PA_tika-s04_03t:95_3	Tatra ye “mayaṃ pacāma, ime na pacanti, pacamāne patvā alabhantā kuhiṃ labhissantī”ti	95	
PA_tika-s04_03t:95_4	deyyadhammaṃ saṃvibhajanti, te bhāsitaññū nāma ñatvā kattabbassa karaṇato. Yuttappattakāleti	95	
PA_tika-s04_03t:95_5	dātuṃ yuttappattakāle. Appaṭivānacittoti anivattanacitto. Sattamaṃ uttānameva.	95	
PA_tika-s04_03t:96	Kāladānasuttādivaṇṇanā niṭṭhitā.	9	
PA_tika-s04_03t:97	8. Saddhasuttavaṇṇanā	9	
PA_tika-s04_03t:98_0	38. Aṭṭhame anukampantīti “sabbe sattā sukhī hontu averā abyāpajjā”ti evaṃ hitapharaṇena	98	
PA_tika-s04_03t:98_1	anuggaṇhanti. Apica upaṭṭhākānaṃ gehaṃ aññe sīlavante sabrahmacārino gahetvā pavisantāpi	98	
PA_tika-s04_03t:98_2	anuggaṇhanti nāma. Nīcavuttinti paṇipātasīlaṃ. Kodhamānathaddhatāya rahitanti kodhamānavasena	98	
PA_tika-s04_03t:98_3	uppanno yo thaddhabhāvo cittassa uddhumātalakkhaṇo, tena virahitanti attho. Soraccenāti	98	
PA_tika-s04_03t:98_4	“tattha katamaṃ soraccaṃ? Yo kāyiko avītikkamo, vācasiko avītikkamo, kāyikavācasiko	98	
PA_tika-s04_03t:98_5	avītikkamo, idaṃ vuccati soraccaṃ. Sabbopi sīlasaṃvaro soracca”nti evamāgatena sīlasaṃvarasaṅkhātena	98	
PA_tika-s04_03t:98_6	soratabhāvena. Sakhilanti “tattha katamaṃ sākhalyaṃ? Yā sā vācā thaddhakā kakkasā	98	
PA_tika-s04_03t:98_7	pharusā kaṭukā abhisajjanī kodhasāmantā asamādhisaṃvattanikā, tathārūpiṃ vācaṃ pahāya	98	
PA_tika-s04_03t:98_8	yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,	98	
PA_tika-s04_03t:98_9	tathārūpiṃ vācaṃ bhāsitā hoti. Yā tattha saṇhavācatā sakhilavācatā apharusavācatā,	98	
PA_tika-s04_03t:98_10	idaṃ vuccati sākhalya”nti evaṃ vuttena sammodakamudubhāvena samannāgataṃ. Tenāha	981	
PA_tika-s04_03t:98_11	“sakhilanti sammodaka”nti.	981	
PA_tika-s04_03t:99	Saddhasuttavaṇṇanā niṭṭhitā.	9	
PA_tika-s04_03t:100	9-10. Puttasuttādivaṇṇanā	10	
PA_tika-s04_03t:101_0	39-40. Navame bhatoti posito. Taṃ pana bharaṇaṃ jātakālato paṭṭhāya sukhapaccayūpaharaṇena	101	
PA_tika-s04_03t:101_1	dukkhapaccayāpaharaṇena ca pavattitanti dassetuṃ “amhehī”tiādi vuttaṃ. Hatthapādavaḍḍhanādīhīti	101	
PA_tika-s04_03t:101_2	ādi-saddena mukhena siṅghānikāpanayananahāpanamaṇḍanādiñca saṅgaṇhāti. Mātāpitūnaṃ	101	
PA_tika-s04_03t:101_3	santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ hotīti	101	
PA_tika-s04_03t:101_4	āha “amhākaṃ santakaṃ…pe… kulavaṃso ciraṃ ṭhassatī”ti. Salākabhattādīni anupacchinditvāti	101	
PA_tika-s04_03t:101_5	salākabhattādīni avicchinditvā. Yasmā dāyajjappaṭilābhassa yogyabhāvena vattamānoyeva	101	
PA_tika-s04_03t:101_6	dāyassa paṭipajjissati, na itaroti āha “kulavaṃsānurūpāya paṭipattiyā”tiādi. Attanā	101	
PA_tika-s04_03t:101_7	dāyajjārahaṃ karontoti attānaṃ dāyajjārahaṃ karonto. Mātāpitaro hi attano ovāde avattamāne	101	
PA_tika-s04_03t:101_8	micchāpaṭipanne dārake vinicchayaṃ gantvā aputte karonti, te dāyajjārahā na honti.	101	
PA_tika-s04_03t:101_9	Ovāde vattamāne pana kulasantakassa sāmike karonti. Tatiyadivasato paṭṭhāyāti matadivasato	101	
PA_tika-s04_03t:101_10	tatiyadivasato paṭṭhāya. Sesaṃ suviññeyyameva. Dasamaṃ uttānameva.	1011	
PA_tika-s04_03t:102	Puttasuttādivaṇṇanā niṭṭhitā.	10	
PA_tika-s04_03t:103	Sumanavaggavaṇṇanā niṭṭhitā.	10	
PA_tika-s04_03t:104	5. Muṇḍarājavaggo	10	
PA_tika-s04_03t:105	1-2. Ādiyasuttādivaṇṇanā	10	
PA_tika-s04_03t:106_0	41-42. Pañcamassa paṭhame uṭṭhānavīriyādhigatehīti vā uṭṭhānena ca vīriyena ca adhigatehi.	106	
PA_tika-s04_03t:106_1	Tattha uṭṭhānanti kāyikaṃ vīriyaṃ. Vīriyanti cetasikanti vadanti. Uṭṭhānanti vā bhoguppādane	106	
PA_tika-s04_03t:106_2	yuttappayuttatā. Vīriyaṃ tajjo ussāho. Pīṇitanti dhātaṃ sutittaṃ. Tathābhūto pana	106	
PA_tika-s04_03t:106_3	yasmā thūlasarīro hoti, tasmā “thūlaṃ karotī”ti vuttaṃ. Dutiyaṃ uttānameva.	106	
PA_tika-s04_03t:107	Ādiyasuttādivaṇṇanā niṭṭhitā.	10	
PA_tika-s04_03t:108	3. Iṭṭhasuttavaṇṇanā	10	
PA_tika-s04_03t:109_0	43. Tatiye appamādaṃ pasaṃsantīti “etāni āyuādīni patthayantena appamādo kātabbo”ti	109	
PA_tika-s04_03t:109_1	appamādameva pasaṃsanti paṇḍitā. Yasmā vā puññakiriyāsu paṇḍitā appamādaṃ pasaṃsanti,	109	
PA_tika-s04_03t:109_2	tasmā āyuādīni patthayantena appamādova kātabboti attho. Purimasmiṃ atthavikappe	109	
PA_tika-s04_03t:109_3	“puññakiriyāsū”ti padassa “appamatto”ti iminā sambandho. Yasmā paṇḍitā appamādaṃ	109	
PA_tika-s04_03t:109_4	pasaṃsanti, yasmā ca puññakiriyāsu appamatto ubho atthe adhigato hoti, tasmā āyuādīni	109	
PA_tika-s04_03t:109_5	patthayantena appamādova kātabbo. Dutiyasmiṃ atthavikappe paṇḍitā appamādaṃ pasaṃsanti.	109	
PA_tika-s04_03t:109_6	Katthāti? Puññakiriyāsu. Kasmāti ce? Yasmā appamatto ubho atthe adhiggaṇhāti paṇḍito,	109	
PA_tika-s04_03t:109_7	tasmāti attho. Atthappaṭilābhenāti diṭṭhadhammikādihitappaṭilābhena.	109	
PA_tika-s04_03t:110	Iṭṭhasuttavaṇṇanā niṭṭhitā.	11	
PA_tika-s04_03t:111	4. Manāpadāyīsuttavaṇṇanā	11	
PA_tika-s04_03t:112_0	44. Catutthe jhānamanena nibbattaṃ manomayanti āha “suddhāvāsesu ekaṃ jhānamanena	112	
PA_tika-s04_03t:112_1	nibbattaṃ devakāya”nti. Satipi hi sabbasattānaṃ abhisaṅkhāramanasā nibbattabhāve	112	
PA_tika-s04_03t:112_2	bāhirapaccayehi vinā manasāva nibbattattā “manomayā”ti vuccanti rūpāvacarasattā.	112	
PA_tika-s04_03t:112_3	Yadi evaṃ kāmabhave opapātikasattānampi manomayabhāvo āpajjatīti ce? Na, tattha bāhirapaccayehi	112	
PA_tika-s04_03t:112_4	nibbattetabbatāsaṅkāya eva abhāvato “manasāva nibbattā”ti avadhāraṇāsambhavato. Niruḷho	112	
PA_tika-s04_03t:112_5	vāyaṃ loke manomayavohāro rūpāvacarasattesu. Tathā hi “annamayo, pāṇamayo, manomayo,	112	
PA_tika-s04_03t:112_6	ānandamayo, viññāṇamayo”ti pañcadhā attānaṃ vedavādinopi vadanti. Ucchedavādinopi	112	
PA_tika-s04_03t:112_7	vadanti “dibbo rūpī manomayo”ti. Tīsu vā kulasampattīsūti brāhmaṇakhattiyavessasaṅkhātesu	112	
PA_tika-s04_03t:112_8	sampannakulesu. Chasu vā kāmasaggesūti chasu kāmāvacaradevesu.	112	
PA_tika-s04_03t:113	Manāpadāyīsuttavaṇṇanā niṭṭhitā.	11	
PA_tika-s04_03t:114	5-6. Puññābhisandasuttādivaṇṇanā	11	
PA_tika-s04_03t:115_0	45-46. Pañcame asaṅkheyyoti āḷhakagaṇanāya asaṅkheyyo. Yojanavasena panassa saṅkhā	115	
PA_tika-s04_03t:115_1	atthi heṭṭhā mahāpathaviyā upari ākāsena parisamantato cakkavāḷapabbatena majjhe	115	
PA_tika-s04_03t:115_2	tattha tattha ṭhitakehi dīpapabbatapariyantehi paricchinnattā jānantena yojanato	115	
PA_tika-s04_03t:115_3	saṅkhātuṃ sakkāti katvā. Mahāsarīramacchakumbhīlayakkharakkhasamahānāgadānavādīnaṃ	115	
PA_tika-s04_03t:115_4	saviññāṇakānaṃ balavāmukhapātālādīnaṃ aviññāṇakānaṃ bheravārammaṇānaṃ vasena bahubheravaṃ.	115	
PA_tika-s04_03t:115_5	Puthūti bahū. Savantīti sandamānā. Upayantīti upagacchanti. Chaṭṭhaṃ uttānameva.	115	
PA_tika-s04_03t:116	Puññābhisandasuttādivaṇṇanā niṭṭhitā.	11	
PA_tika-s04_03t:117	7-8. Dhanasuttādivaṇṇanā	11	
PA_tika-s04_03t:118_0	47-48. Sattame saddhāti maggenāgatā saddhā. Sīlañca yassa kalyāṇanti kalyāṇasīlaṃ	118	
PA_tika-s04_03t:118_1	nāma ariyasāvakassa ariyakantaṃ sīlaṃ vuccati. Tattha kiñcāpi ariyasāvakassa ekasīlampi	118	
PA_tika-s04_03t:118_2	akantaṃ nāma natthi, imasmiṃ panatthe bhavantarepi appahīnaṃ pañcasīlaṃ adhippetaṃ.	118	
PA_tika-s04_03t:118_3	Aṭṭhamaṃ uttānameva.	118	
PA_tika-s04_03t:119	Dhanasuttādivaṇṇanā niṭṭhitā.	11	
PA_tika-s04_03t:120	9. Kosalasuttavaṇṇanā	12	
PA_tika-s04_03t:121	49. Navame patitakkhandhoti sammukhā kiñci oloketuṃ asamatthatāya adhomukho. Nippaṭibhānoti sahadhammikaṃ kiñci vattuṃ avisahanato nippaṭibhāno paṭibhānarahito.	12	
PA_tika-s04_03t:122	Kosalasuttavaṇṇanā niṭṭhitā.	12	
PA_tika-s04_03t:123	10. Nāradasuttavaṇṇanā	12	
PA_tika-s04_03t:124_0	50. Dasame ajjhomucchitoti adhimattāya taṇhāmucchāya mucchito, mucchaṃ mohaṃ pamādaṃ	124	
PA_tika-s04_03t:124_1	āpanno. Tenāha “gilitvā…pe… atirekamucchāya taṇhāya samannāgato”ti. Mahaccāti mahatiyā.	124	
PA_tika-s04_03t:124_2	Liṅgavipallāsena cetaṃ vuttaṃ. Tenāha “mahatā rājānubhāvenā”ti.	124	
PA_tika-s04_03t:125	Nāradasuttavaṇṇanā niṭṭhitā.	12	
PA_tika-s04_03t:126	Muṇḍarājavaggavaṇṇanā niṭṭhitā.	12	
PA_tika-s04_03t:127	Paṭhamapaṇṇāsakaṃ niṭṭhitaṃ.	12	
PA_tika-s04_03t:128	2. Dutiyapaṇṇāsakaṃ	12	
PA_tika-s04_03t:129	(6) 1. Nīvaraṇavaggo	12	
PA_tika-s04_03t:130	1-2. Āvaraṇasuttādivaṇṇanā	13	
PA_tika-s04_03t:131_0	51-52. Dutiyassa paṭhame āvarantīti āvaraṇā, nīvārayantīti nīvaraṇā. Ettha ca āvarantīti	131	
PA_tika-s04_03t:131_1	kusaladhammuppattiṃ ādito parivārenti. Nīvārayantīti niravasesato vārayantīti attho,	131	
PA_tika-s04_03t:131_2	tasmā āvaraṇavasenāti ādito kusaluppattivāraṇavasena. Nīvaraṇavasenāti niravasesato	131	
PA_tika-s04_03t:131_3	vāraṇavasenāti evamettha attho daṭṭhabbo. Yasmā pañca nīvaraṇā uppajjamānā anuppannāya	131	
PA_tika-s04_03t:131_4	lokiyalokuttarāya paññāya uppajjituṃ na denti, uppannāpi aṭṭha samāpattiyo pañca	131	
PA_tika-s04_03t:131_5	vā abhiññā upacchinditvā pātenti, tasmā “paññāya dubbalīkaraṇā”ti vuccanti. Upacchindanaṃ	131	
PA_tika-s04_03t:131_6	pātanañcettha tāsaṃ paññānaṃ anuppannānaṃ uppajjituṃ appadānameva. Iti mahaggatānuttarapaññānaṃ	131	
PA_tika-s04_03t:131_7	ekaccāya ca parittapaññāya anuppattihetubhūtā nīvaraṇadhammā itarāsaṃ samatthataṃ	131	
PA_tika-s04_03t:131_8	vihanantiyevāti paññāya dubbalīkaraṇā vuttā. Bhāvanāmanasikārena vinā pakatiyā manussehi	131	
PA_tika-s04_03t:131_9	nibbattetabbo dhammoti manussadhammo, manussattabhāvāvaho vā dhammo manussadhammo,	131	
PA_tika-s04_03t:131_10	anuḷāraṃ parittakusalaṃ. Yaṃ asatipi buddhuppāde vattati, yañca sandhāyāha “hīnena	1311	
PA_tika-s04_03t:131_11	brahmacariyena, khattiye upapajjatī”ti. Alaṃ ariyāya ariyabhāvāyāti alamariyo, ariyabhāvāya	1311	
PA_tika-s04_03t:131_12	samatthoti vuttaṃ hoti. Ñāṇadassanameva ñāṇadassanaviseso, alamariyo ca so ñāṇadassanaviseso	1311	
PA_tika-s04_03t:131_13	cāti alamariyañāṇadassanaviseso.	1311	
PA_tika-s04_03t:132_0	Ñāṇadassananti ca dibbacakkhupi vipassanāpi maggopi phalampi paccavekkhaṇañāṇampi	132	
PA_tika-s04_03t:132_1	sabbaññutaññāṇampi vuccati. “Appamatto samāno ñāṇadassanaṃ ārādhetī”ti hi ettha dibbacakkhu	132	
PA_tika-s04_03t:132_2	ñāṇadassanaṃ nāma. “Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.	132	
PA_tika-s04_03t:132_3	“Abhabbā te ñāṇāya dassanāya anuttarāya sambodhāyā”ti ettha maggo. “Ayamañño uttarimanussadhammā	132	
PA_tika-s04_03t:132_4	alamariyañāṇadassanaviseso adhigato phāsuvihāro”ti ettha phalaṃ. “Ñāṇañca pana me	132	
PA_tika-s04_03t:132_5	dassanaṃ udapādi, akuppā me vimutti, ayamantimā jāti, natthi dāni punabbhavo”ti ettha	132	
PA_tika-s04_03t:132_6	paccavekkhaṇañāṇaṃ. “Ñāṇañca pana me dassanaṃ udapādi ‘sattāhakālakato āḷāro kālāmo”’ti	132	
PA_tika-s04_03t:132_7	ettha sabbaññutaññāṇaṃ. Idha pana lokuttaradhammo adhippeto. Ettha ca rūpāyatanaṃ	132	
PA_tika-s04_03t:132_8	jānāti cakkhuviññāṇaṃ viya passati cāti ñāṇadassanaṃ, dibbacakkhu. Sammasanūpacāre	132	
PA_tika-s04_03t:132_9	ca dhammalakkhaṇattayañca tathā jānāti passati cāti ñāṇadassanaṃ, vipassanā. Nibbānaṃ	132	
PA_tika-s04_03t:132_10	cattāri vā saccāni asammohappaṭivedhato jānāti passati cāti ñāṇadassanaṃ, maggo.	1321	
PA_tika-s04_03t:132_11	Phalaṃ pana nibbānavaseneva yojetabbaṃ. Paccavekkhaṇā maggādhigatassa atthassa sabbaso	1321	
PA_tika-s04_03t:132_12	jotanaṭṭhena ñāṇadassanaṃ. Sabbaññutā anāvaraṇatāya samantacakkhutāya ca ñāṇadassanaṃ.	1321	
PA_tika-s04_03t:132_13	Byādiṇṇakāloti pariyādinnakālo. Dutiyaṃ uttānameva.	1321	
PA_tika-s04_03t:133	Āvaraṇasuttādivaṇṇanā niṭṭhitā.	13	
PA_tika-s04_03t:134	3-4. Padhāniyaṅgasuttādivaṇṇanā	13	
PA_tika-s04_03t:135_0	53-54. Tatiye padahatīti padahano, bhāvanamanuyutto yogī, tassa bhāvo bhāvanānuyogo	135	
PA_tika-s04_03t:135_1	padahanabhāvo. Padhānamassa atthīti padhāniko, ka-kārassa ya-kāraṃ katvā “padhāniyo”ti	135	
PA_tika-s04_03t:135_2	vuttaṃ. “Abhinīhārato paṭṭhāya āgatattā”ti vuttattā paccekabodhisattasāvakabodhisattānampi	135	
PA_tika-s04_03t:135_3	paṇidhānato pabhuti āgatasaddhā āgamanasaddā eva, ukkaṭṭhaniddesena pana “sabbaññubodhisattāna”nti	135	
PA_tika-s04_03t:135_4	vuttaṃ. Adhigamato samudāgatattā aggamaggaphalasampayuttā cāpi adhigamasaddhā nāma,	135	
PA_tika-s04_03t:135_5	yā sotāpannassa aṅgabhāvena vuttā. Acalabhāvenāti paṭipakkhena anadhibhavanīyattā	135	
PA_tika-s04_03t:135_6	niccalabhāvena. Okappananti okkanditvā adhimuccanaṃ, pasāduppattiyā pasādanīyavatthusmiṃ	135	
PA_tika-s04_03t:135_7	pasīdanameva. Suppaṭividdhanti suṭṭhu paṭividdhaṃ. Yathā tena paṭividdhena sabbaññutaññāṇaṃ	135	
PA_tika-s04_03t:135_8	hatthagataṃ ahosi, tathā paṭividdhaṃ. Yassa buddhasubuddhatāya saddhā acalā asampavedhi,	135	
PA_tika-s04_03t:135_9	tassa dhammasudhammatāya saṅghasuppaṭipannatāya tena paṭivedhena saddhā na tathāti	135	
PA_tika-s04_03t:135_10	aṭṭhānametaṃ anavakāso. Tenāha bhagavā – “yo, bhikkhave, buddhe pasanno dhamme pasanno	1351	
PA_tika-s04_03t:135_11	saṅghe pasanno”tiādi. Padhānavīriyaṃ ijjhati “addhā imāya paṭipadāya jarāmaraṇato	1351	
PA_tika-s04_03t:135_12	muccissāmī”ti sakkaccaṃ padahanato.	1351	
PA_tika-s04_03t:136_0	Appa-saddo abhāvattho “appasaddassa…pe… kho panā”tiādīsu viyāti āha “arogo”ti. Samavepākiniyāti	136	
PA_tika-s04_03t:136_1	yathābhuttamāhāraṃ samākāreneva pacanasīlāya. Daḷhaṃ katvā pacantī hi gahaṇī ghorabhāvena	136	
PA_tika-s04_03t:136_2	pittavikārādivasena rogaṃ janeti, sithilaṃ katvā pacantī mandabhāvena vātavikārādivasena	136	
PA_tika-s04_03t:136_3	tenāha “nātisītāya nāccuṇhāyā”ti. Gahaṇitejassa mandapaṭutāvasena sattānaṃ yathākkamaṃ	136	
PA_tika-s04_03t:136_4	sītuṇhasahatāti āha “atisītalaggahaṇiko”tiādi. Yāthāvato accayadesanā attano āvikaraṇaṃ	136	
PA_tika-s04_03t:136_5	nāmāti āha “yathābhūtaṃ attano aguṇaṃ pakāsetā”ti. Udayatthagāminiyāti saṅkhārānaṃ	136	
PA_tika-s04_03t:136_6	udayañca vayañca paṭivijjhantiyāti ayamettha atthoti āha “udayañcā”tiādi. Parisuddhāyāti	136	
PA_tika-s04_03t:136_7	nirupakkilesāya. Nibbijjhituṃ samatthāyāti tadaṅgavasena savisesaṃ pajahituṃ samatthāya.	136	
PA_tika-s04_03t:136_8	Tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattirahaṃ,	136	
PA_tika-s04_03t:136_9	adhigate na pavatti, taṃ sandhāya vadati. Tathāhesa yogāvacaro “cūḷasotāpanno”ti	136	
PA_tika-s04_03t:136_10	vuccati. Catutthaṃ uttānameva.	1361	
PA_tika-s04_03t:137	Padhāniyaṅgasuttādivaṇṇanā niṭṭhitā.	13	
PA_tika-s04_03t:138	5. Mātāputtasuttavaṇṇanā	13	
PA_tika-s04_03t:139	55. Pañcame vissāsoti visacchāyasantāno bhāvo. Otāroti tattha cittassa anuppaveso. Gahetvāti attano eva okāsaṃ gahetvā. Khepetvāti kusalavāraṃ khepetvā.	13	
PA_tika-s04_03t:140_0	Ghaṭṭeyyāti akkamanādivasena bādheyya. Tīhi pariññāhīti ñātatīraṇappahānasaṅkhātāhi	140	
PA_tika-s04_03t:140_1	tīhi pariññāhi. Natthi etesaṃ kutoci bhayanti akutobhayā, nibbhayāti attho. Catunnaṃ	140	
PA_tika-s04_03t:140_2	oghānaṃ, saṃsāramahoghasseva vā pāraṃ pariyantaṃ gatā. Tenāha “pāraṃ vuccati nibbāna”ntiādi.	140	
PA_tika-s04_03t:141	Mātāputtasuttavaṇṇanā niṭṭhitā.	14	
PA_tika-s04_03t:142	6. Upajjhāyasuttavaṇṇanā	14	
PA_tika-s04_03t:143_0	56. Chaṭṭhe madhurakabhāvo nāma sarīrassa thambhitattaṃ, taṃ pana garubhāvapubbakanti	143	
PA_tika-s04_03t:143_1	āha “sañjātagarubhāvo”ti. Na pakkhāyantīti nappakāsenti, nānākāraṇato na upaṭṭhahanti.	143	
PA_tika-s04_03t:143_2	Tenāha “catasso disā ca anudisā ca mayhaṃ na upaṭṭhahantī”ti. Sesamettha uttānameva.	143	
PA_tika-s04_03t:144	Upajjhāyasuttavaṇṇanā niṭṭhitā.	14	
PA_tika-s04_03t:145	7. Abhiṇhapaccavekkhitabbaṭṭhānasuttavaṇṇanā	14	
PA_tika-s04_03t:146_0	57. Sattame jarādhammoti dhamma-saddo “asammosadhammo nibbāna”ntiādīsu viya pakatipariyāyo,	146	
PA_tika-s04_03t:146_1	tasmā jarāpakatiko jiṇṇasabhāvoti attho. Tenāha “jarāsabhāvo”tiādi. Sesapadesupi	146	
PA_tika-s04_03t:146_2	eseva nayo. Kammunā dātabbaṃ ādiyatīti kammadāyādo, attanā yathūpacitakammaphalabhāgīti	146	
PA_tika-s04_03t:146_3	attho. Taṃ pana dāyajjaṃ kāraṇūpacārena vadanto “kammaṃ mayhaṃ dāyajjaṃ santakanti	146	
PA_tika-s04_03t:146_4	attho”ti āha yathā “kusalānaṃ, bhikkhave, dhammānaṃ samādānahetu, evamidaṃ puññaṃ	146	
PA_tika-s04_03t:146_5	vaḍḍhatī”ti. Yonīhi phalaṃ sabhāvato bhinnampi abhinnaṃ viya missitaṃ hoti. Tenāha	146	
PA_tika-s04_03t:146_6	“kammaṃ mayhaṃ yoni kāraṇa”nti. Mamattavasena bajjhantīti bandhū, ñāti sālohito ca,	146	
PA_tika-s04_03t:146_7	kammaṃ pana ekantasambandhavāti āha “kammaṃ mayhaṃ bandhū”ti. Patiṭṭhāti avassayo.	146	
PA_tika-s04_03t:146_8	Kammasadiso hi sattānaṃ avassayo natthi.	146	
PA_tika-s04_03t:147_0	Yobbanaṃ ārabbha uppannamadoti “mahallakakāle puññaṃ karissāma, daharamha tāvā”ti	147	
PA_tika-s04_03t:147_1	yobbanaṃ apassāya mānakaraṇaṃ. “Ahaṃ nirogo saṭṭhi vā sattati vā vassāni atikkantāni,	147	
PA_tika-s04_03t:147_2	na me harītakakhaṇḍampi khāditabbaṃ, ime panaññe ‘asukaṃ no ṭhānaṃ rujjati, bhesajjaṃ	147	
PA_tika-s04_03t:147_3	khādāmā’ti vicaranti, ko añño mayā sadiso nirogo nāmā”ti evaṃ mānakaraṇaṃ ārogyamado.	147	
PA_tika-s04_03t:147_4	Sabbesampi jīvitaṃ nāma pabhaṅguraṃ dukkhānubandhañca, tadubhayaṃ anoloketvā pabandhaṭṭhitiṃ	147	
PA_tika-s04_03t:147_5	paccayasulabhatañca nissāya “ciraṃ jīviṃ, ciraṃ jīvāmi, ciraṃ jīvissāmi, sukhaṃ jīviṃ,	147	
PA_tika-s04_03t:147_6	sukhaṃ jīvāmi, sukhaṃ jīvissāmī”ti evaṃ mānakaraṇaṃ jīvitamado.	147	
PA_tika-s04_03t:148_0	Upadhirahitanti kāmūpadhirahitaṃ. Cattāro hi upadhī – kāmūpadhi, khandhūpadhi, kilesūpadhi,	148	
PA_tika-s04_03t:148_1	abhisaṅkhārūpadhīti. Kāmāpi “yaṃ pañca kāmaguṇe paṭicca uppajjati sukhaṃ somanassaṃ,	148	
PA_tika-s04_03t:148_2	ayaṃ kāmānaṃ assādo”ti evaṃ vuttassa sukhassa adhiṭṭhānabhāvato “upadhiyati ettha	148	
PA_tika-s04_03t:148_3	sukha”nti iminā vacanatthena “upadhī”ti vuccati, khandhāpi khandhamūlakassa dukkhassa	148	
PA_tika-s04_03t:148_4	adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa	148	
PA_tika-s04_03t:148_5	adhiṭṭhānabhāvato. Sesaṃ suviññeyyameva.	148	
PA_tika-s04_03t:149	Abhiṇhapaccavekkhitabbaṭṭhānasuttavaṇṇanā niṭṭhitā.	14	
PA_tika-s04_03t:150	8-10. Licchavikumārakasuttādivaṇṇanā	15	
PA_tika-s04_03t:151_0	58-60. Aṭṭhame sāpateyyanti ettha saṃ vuccati dhanaṃ, tassa patīti sapati, dhanasāmiko.	151	
PA_tika-s04_03t:151_1	Tassa hitāvahattā sāpateyyaṃ, drabyaṃ, dhananti attho. Attano rucivasena gāmakiccaṃ	151	
PA_tika-s04_03t:151_2	netīti gāmaniyo, gāmaniyoyeva gāmaṇiko.	151	
PA_tika-s04_03t:152_0	Anvāya upanissāya jīvanasīlā anujīvinoti āha “ye ca etaṃ upanissāya jīvantī”ti. Ekaṃ	152	
PA_tika-s04_03t:152_1	mahākulaṃ nissāya paṇṇāsampi saṭṭhipi kulāni jīvanti, te manusse sandhāyetaṃ vuttaṃ.	152	
PA_tika-s04_03t:152_2	Sesaṃ suviññeyyameva. Navamādīni uttānatthāneva.	152	
PA_tika-s04_03t:153	Licchavikumārakasuttādivaṇṇanā niṭṭhitā.	15	
PA_tika-s04_03t:154	Nīvaraṇavaggavaṇṇanā niṭṭhitā.	15	
PA_tika-s04_03t:155	(7) 2. Saññāvaggo	15	
PA_tika-s04_03t:156	1-5. Saññāsuttādivaṇṇanā	15	
PA_tika-s04_03t:157_0	61-65. Dutiyassa paṭhame “mahapphalā mahānisaṃsā”ti ubhayampetaṃ atthato ekaṃ, byañjanameva	157	
PA_tika-s04_03t:157_1	nānanti āha “mahapphalā”tiādi. “Pañcime gahapatayo ānisaṃsā”tiādīsu ānisaṃsa-saddo	157	
PA_tika-s04_03t:157_2	phalapariyāyopi hoti. Mahato lokuttarassa sukhassa paccayā hontīti mahānisaṃsā. Amatogadhāti	157	
PA_tika-s04_03t:157_3	amatabbhantarā amataṃ anuppaviṭṭhā nibbānadiṭṭhattā, tato paraṃ na gacchanti. Tena	157	
PA_tika-s04_03t:157_4	vuttaṃ “amatapariyosānā”ti. Amataṃ pariyosānaṃ avasānaṃ etāsanti amatapariyosānā.	157	
PA_tika-s04_03t:157_5	Maraṇasaññāti maraṇānupassanāñāṇena saññā. Āhāre paṭikūlasaññāti āhāraṃ gamanādivasena	157	
PA_tika-s04_03t:157_6	paṭikūlato pariggaṇhantassa uppannasaññā. Ukkaṇṭhitassāti nibbindantassa katthacipi	157	
PA_tika-s04_03t:157_7	asajjantassa. Dutiyādīni uttānatthāneva.	157	
PA_tika-s04_03t:158	Saññāsuttādivaṇṇanā niṭṭhitā.	15	
PA_tika-s04_03t:159	6-10. Sājīvasuttādivaṇṇanā	15	
PA_tika-s04_03t:160_0	66-70. Chaṭṭhe saha ājīvanti etthāti sājīvo, pañhassa pucchanaṃ vissajjanañca. Tenāha	160	
PA_tika-s04_03t:160_1	“sājīvoti pañhapucchanañceva pañhavissajjanañcā”tiādi. Abhisaṅkhatanti citaṃ. Sattamādīni uttānatthāneva.	160	
PA_tika-s04_03t:161	Sājīvasuttādivaṇṇanā niṭṭhitā.	16	
PA_tika-s04_03t:162	Saññāvaggavaṇṇanā niṭṭhitā.	16	
PA_tika-s04_03t:163	(8) 3. Yodhājīvavaggo	16	
PA_tika-s04_03t:164	1-2. Paṭhamacetovimuttiphalasuttādivaṇṇanā	16	
PA_tika-s04_03t:165_0	71-72. Tatiyassa paṭhame avijjāpalighanti ettha avijjāti vaṭṭamūlikā avijjā, ayaṃ	165	
PA_tika-s04_03t:165_1	pacurajanehi ukkhipituṃ asakkuṇeyyabhāvato dukkhipanaṭṭhena nibbānadvārappavesavibandhanena	165	
PA_tika-s04_03t:165_2	ca “paligho viyāti paligho”ti vuccati. Tenesa tassā ukkhittattā “ukkhittapaligho”ti	165	
PA_tika-s04_03t:165_3	vutto. Punabbhavassa karaṇasīlo, punabbhavaṃ vā phalaṃ arahatīti ponobhavikā, punabbhavadāyikāti	165	
PA_tika-s04_03t:165_4	attho. Jātisaṃsāroti jāyanavasena ceva saṃsaraṇavasena ca evaṃladdhanāmānaṃ punabbhavakkhandhānaṃ	165	
PA_tika-s04_03t:165_5	paccayo kammābhisaṅkhāro. Jātisaṃsāroti hi phalūpacārena kāraṇaṃ vuttaṃ. Tañhi punappunaṃ	165	
PA_tika-s04_03t:165_6	uppattikāraṇavasena parikkhipitvā ṭhitattā “parikhā”ti vuccati santānassa parikkhipanato.	165	
PA_tika-s04_03t:165_7	Tenesa tassa saṃkiṇṇattā vikiṇṇattā sabbaso khittattā vināsitattā “saṃkiṇṇaparikho”ti vutto.	165	
PA_tika-s04_03t:166_0	Taṇhāsaṅkhātanti ettha taṇhāti vaṭṭamūlikā taṇhā. Ayañhi gambhīrānugataṭṭhena “esikā”ti	166	
PA_tika-s04_03t:166_1	vuccati. Luñcitvā uddharitvā. Orambhāgiyānīti orambhāgajanakāni kāmabhave upapattipaccayāni	166	
PA_tika-s04_03t:166_2	kāmarāgasaṃyojanādīni. Etāni hi kavāṭaṃ viya nagaradvāraṃ cittaṃ pidahitvā ṭhitattā	166	
PA_tika-s04_03t:166_3	“aggaḷā”ti vuccanti. Tenesa tesaṃ niggatattā bhinnattā “niraggaḷo”ti vuttoti. Aggamaggena	166	
PA_tika-s04_03t:166_4	panno apacito mānaddhajo etassāti pannaddhajo. Pannabhāroti khandhabhārakilesabhāraabhisaṅkhārabhārā	166	
PA_tika-s04_03t:166_5	oropitā assāti pannabhāro. Visaṃyuttoti catūhi yogehi sabbakilesehi ca visaṃyutto.	166	
PA_tika-s04_03t:166_6	Asmimānoti rūpe asmīti māno, vedanāya, saññāya, saṅkhāresu, viññāṇe asmimāno. Ettha	166	
PA_tika-s04_03t:166_7	hi pañcapi khandhe avisesato “asmī”ti gahetvā pavattamāno asmimānoti adhippeto.	166	
PA_tika-s04_03t:167_0	Nagaradvārassa parissayapaṭibāhanatthañceva sodhanatthañca ubhosu passesu esikāthambhe	167	
PA_tika-s04_03t:167_1	nikhaṇitvā ṭhapetīti āha “nagaradvāre ussāpite esikāthambhe”ti. Pākāraviddhaṃsaneneva	167	
PA_tika-s04_03t:167_2	parikhābhūmisamakaraṇaṃ hotīti āha “pākāraṃ bhinditvā parikhaṃ vikiritvā”ti. “Eva”ntiādi	167	
PA_tika-s04_03t:167_3	upamāsaṃsandanaṃ. Santo saṃvijjamāno kāyo dhammasamūhoti sakkāyo, upādānakkhandhapañcakaṃ.	167	
PA_tika-s04_03t:167_4	Dvattiṃsakammakāraṇā dukkhakkhandhe āgatadukkhāni. Akkhirogasīsarogādayo. Aṭṭhanavuti	167	
PA_tika-s04_03t:167_5	rogā, rājabhayādīni pañcavīsatimahābhayāni. Dutiyaṃ uttānameva.	167	
PA_tika-s04_03t:168	Paṭhamacetovimuttiphalasuttādivaṇṇanā niṭṭhitā.	16	
PA_tika-s04_03t:169	3-4. Paṭhamadhammavihārīsuttādivaṇṇanā	16	
PA_tika-s04_03t:170_0	73-74. Tatiye niyakajjhatteti attano santāne. Mettāya upasaṃharaṇavasena hitaṃ esantena.	170	
PA_tika-s04_03t:170_1	Karuṇāya vasena anukampamānena. Pariggahetvāti parito gahetvā, pharitvāti attho.	170	
PA_tika-s04_03t:170_2	Pariccāti parito katvā, samantato pharitvā icceva attho. “Paṭiccā”tipi pāṭho. Mā	170	
PA_tika-s04_03t:170_3	pamajjitthāti “jhāyathā”ti vuttasamathavipassanānaṃ ananuyuñjanena aññena vā kenaci	170	
PA_tika-s04_03t:170_4	pamādakāraṇena mā pamādaṃ āpajjittha. Niyyānikasāsane akattabbakaraṇaṃ viya kattabbākaraṇampi	170	
PA_tika-s04_03t:170_5	pamādoti. Vipattikāleti sattaasappāyādivipattiyutte kāle. Sabbepi sāsane guṇā idheva	170	
PA_tika-s04_03t:170_6	saṅgahaṃ gacchantīti āha “jhāyatha mā pamādattha…pe… anusāsanī”ti. Catutthe natthi vattabbaṃ.	170	
PA_tika-s04_03t:171	Paṭhamadhammavihārīsuttādivaṇṇanā niṭṭhitā.	17	
PA_tika-s04_03t:172	5. Paṭhamayodhājīvasuttavaṇṇanā	17	
PA_tika-s04_03t:173_0	75. Pañcame yujjhanaṃ yodho, so ājīvo etesanti yodhājīvā. Tenāha “yuddhūpajīvino”ti.	173	
PA_tika-s04_03t:173_1	Santhambhitvā ṭhātuṃ na sakkotīti baddho dhitisampanno ṭhātuṃ na sakkoti. Samāgateti	173	
PA_tika-s04_03t:173_2	sampatte. Byāpajjatīti vikāramāpajjati. Tenāha “pakatibhāvaṃ jahatī”ti.	173	
PA_tika-s04_03t:174	Rajaggasminti paccatte bhummavacananti āha “kiṃ tassa puggalassa rajaggaṃ nāmā”ti. Vinibbeṭhetvāti gahitaggahaṇaṃ vissajjāpetvā. Mocetvāti sarīrato apanetvā.	17	
PA_tika-s04_03t:175	Paṭhamayodhājīvasuttavaṇṇanā niṭṭhitā.	17	
PA_tika-s04_03t:176	6. Dutiyayodhājīvasuttavaṇṇanā	17	
PA_tika-s04_03t:177_0	76. Chaṭṭhe cammanti iminā cammamayaṃ cammamiti sibbitaṃ, aññaṃ vā keṭakaphalakādiṃ	177	
PA_tika-s04_03t:177_1	saṅgaṇhāti. Dhanukalāpaṃ sannayhitvāti dhanuñceva tūṇirañca sannayhitvā sajjetvā.	177	
PA_tika-s04_03t:177_2	Dhanudaṇḍassa jiyāyattabhāvakaraṇādipi hi dhanuno sannayhanaṃ. Tenevāha “dhanuñca	177	
PA_tika-s04_03t:177_3	sarakalāpañca sannayhitvā”ti. Yuddhasannivesena ṭhitanti dvinnaṃ senānaṃ byūhanasaṃvidhānanayena	177	
PA_tika-s04_03t:177_4	kato yo sanniveso, tassa vasena ṭhitaṃ, senābyūhasaṃvidhānavasena sanniviṭṭhanti	177	
PA_tika-s04_03t:177_5	vuttaṃ hoti. Ussāhañca vāyāmañca karotīti yujjhanavasena ussāhaṃ vāyāmañca karoti.	177	
PA_tika-s04_03t:177_6	Pariyāpādentīti maraṇapariyantikaṃ aparaṃ pāpenti. Tenāha “pariyāpādayantī”ti, jīvitaṃ	177	
PA_tika-s04_03t:177_7	pariyāpādayanti maraṇaṃ paṭipajjāpentīti vuttaṃ hoti.	177	
PA_tika-s04_03t:178_0	Arakkhiteneva kāyenātiādīsu hatthapāde kīḷāpento gīvaṃ viparivattento kāyaṃ na rakkhati	178	
PA_tika-s04_03t:178_1	nāma. Nānappakāraṃ duṭṭhullaṃ karonto vācaṃ na rakkhati nāma. Kāmavitakkādayo vitakkento	178	
PA_tika-s04_03t:178_2	cittaṃ na rakkhati nāma. Anupaṭṭhitāya satiyāti kāyagatāya satiyā anupaṭṭhitāya.	178	
PA_tika-s04_03t:178_3	Rāgena anugatoti rāgena anupahato. Rāgaparetoti vā rāgena phuṭṭho phuṭṭhavisena viya sappena.	178	
PA_tika-s04_03t:179_0	Anudahanaṭṭhenāti anupāyappaṭipattiyā. Sampati āyatiñca mahābhitāpaṭṭhena. Anavatthitasabhāvatāya	179	
PA_tika-s04_03t:179_1	ittarapaccupaṭṭhānaṭṭhena. Muhuttaramaṇīyatāya tāvakālikaṭṭhena. Byattehi abhibhavanīyatāya	179	
PA_tika-s04_03t:179_2	sabbaṅgapaccaṅgapalibhañjanaṭṭhena. Chedanabhedanādiadhikaraṇabhāvena ugghaṭṭanasadisatāya	179	
PA_tika-s04_03t:179_3	adhikuṭṭanaṭṭhena. Avaṇe vaṇaṃ uppādetvā anto anupavisanasabhāvatāya vinivijjhanaṭṭhena.	179	
PA_tika-s04_03t:179_4	Diṭṭhadhammikasamparāyika anatthanimittatāya sāsaṅkasappaṭibhayaṭṭhena.	179	
PA_tika-s04_03t:180	Dutiyayodhājīvasuttavaṇṇanā niṭṭhitā.	18	
PA_tika-s04_03t:181	7-8. Paṭhamaanāgatabhayasuttādivaṇṇanā	18	
PA_tika-s04_03t:182_0	77-78. Sattame visesassa pattiyā visesassa pāpuṇanatthaṃ. Vīriyanti padhānavīriyaṃ.	182	
PA_tika-s04_03t:182_1	Taṃ pana caṅkamanavasena karaṇe “kāyika”ntipi vattabbataṃ labhatīti āha – “duvidhampī”ti.	182	
PA_tika-s04_03t:182_2	Satthakavātāti sandhibandhanāni kattariyā chindantā viya pavattavātā. Tenāha – “satthaṃ	182	
PA_tika-s04_03t:182_3	viyā”tiādi. Katakammehīti katacorakammehi. Te kira katakammā yaṃ nesaṃ devataṃ āyācitvā	182	
PA_tika-s04_03t:182_4	kammaṃ nipphannaṃ, tassa upakāratthāya manusse māretvā galalohitāni gaṇhanti. Te	182	
PA_tika-s04_03t:182_5	“aññesu manussesu māriyamānesu kolāhalaṃ uppajjissati, pabbajitaṃ pariyesanto nāma	182	
PA_tika-s04_03t:182_6	natthī”ti maññamānā bhikkhū gahetvā mārenti. Taṃ sandhāyetaṃ vuttaṃ. Akatakammehīti	182	
PA_tika-s04_03t:182_7	aṭavito gāmaṃ āgamanakāle kammanipphattatthaṃ puretaraṃ balikammaṃ kātukāmehi. Tenevāha	182	
PA_tika-s04_03t:182_8	– “corikaṃ katvā nikkhantā katakammā nāmā”tiādi. Aṭṭhame natthi vattabbaṃ.	182	
PA_tika-s04_03t:183	Paṭhamaanāgatabhayasuttādivaṇṇanā niṭṭhitā.	18	
PA_tika-s04_03t:184	9. Tatiyaanāgatabhayasuttavaṇṇanā	18	
PA_tika-s04_03t:185_0	79. Navame pāḷigambhīrāti pāḷivasena gambhīrā agādhā dukkhogāhā sallasuttasadisā.	185	
PA_tika-s04_03t:185_1	Sallasuttañhi “animittamanaññāta”ntiādinā pāḷivasena gambhīraṃ, na atthagambhīraṃ.	185	
PA_tika-s04_03t:185_2	Tathā hi tattha tā tā gāthā duviññeyyarūpā tiṭṭhanti. Duviññeyyañhi ñāṇena dukkhogāhanti	185	
PA_tika-s04_03t:185_3	katvā “gambhīra”nti vuccati. Pubbāparaṃpettha kāsañci gāthānaṃ duviññeyyatāya dukkhogāhameva,	185	
PA_tika-s04_03t:185_4	tasmā pāḷivasena gambhīraṃ. Atthagambhīrāti atthavasena gambhīrā mahāvedallasuttasadisā,	185	
PA_tika-s04_03t:185_5	mahāvedallasuttassa atthavasena gambhīratā pākaṭāyeva. Lokaṃ uttaratīti lokuttaro,	185	
PA_tika-s04_03t:185_6	so atthabhūto etesaṃ atthīti lokuttarā. Tenāha – “lokuttaradhammadīpakā”ti. Suññatāpaṭisaṃyuttāti	185	
PA_tika-s04_03t:185_7	sattasuññadhammappakāsakā. Tenāha “khandhadhātuāyatanapaccayākārappaṭisaṃyuttā”ti.	185	
PA_tika-s04_03t:185_8	Uggahetabbaṃ pariyāpuṇitabbanti ca liṅgavacanavipallāsena vuttanti āha “uggahetabbe	185	
PA_tika-s04_03t:185_9	ceva vaḷañjetabbe cā”ti. Kavino kammaṃ kavitā. Yassa pana yaṃ kammaṃ, taṃ tena katanti	185	
PA_tika-s04_03t:185_10	vuccatīti āha “kavitāti kavīhi katā”ti. Kāveyyanti kabyaṃ, kabyanti ca kavinā vuttanti	1851	
PA_tika-s04_03t:185_11	attho. Tenāha “tasseva vevacana”nti. Cittakkharāti citrākāraakkharā. Itaraṃ tasseva	1851	
PA_tika-s04_03t:185_12	vevacanaṃ. Sāsanato bahiddhā ṭhitāti na sāsanāvacarā. Bāhirakasāvakehīti “buddhā”ti	1851	
PA_tika-s04_03t:185_13	appaññātānaṃ yesaṃ kesañci sāvakehi. Sussūsissantīti akkharacittatāya ceva sarasampattiyā	1851	
PA_tika-s04_03t:185_14	ca attamanā hutvā sāmaṇeradaharabhikkhumātugāmamahāgahapatikādayo “esa dhammakathiko”ti	1851	
PA_tika-s04_03t:185_15	sannipatitvā sotukāmā bhavissanti.	1851	
PA_tika-s04_03t:186	Tatiyaanāgatabhayasuttavaṇṇanā niṭṭhitā.	18	
PA_tika-s04_03t:187	10. Catutthaanāgatabhayasuttavaṇṇanā	18	
PA_tika-s04_03t:188_0	80. Dasame pañcavidhena saṃsaggenāti “savanasaṃsaggo, dassanasaṃsaggo, samullāpasaṃsaggo,	188	
PA_tika-s04_03t:188_1	sambhogasaṃsaggo, kāyasaṃsaggo”ti evaṃ vuttena pañcavidhena saṃsaggena. Saṃsajjati	188	
PA_tika-s04_03t:188_2	etenāti saṃsaggo, rāgo. Savanahetuko, savanavasena vā pavatto saṃsaggo savanasaṃsaggo.	188	
PA_tika-s04_03t:188_3	Esa nayo sesesupi. Kāyasaṃsaggo pana kāyaparāmāso. Tesu parehi vā kathiyamānaṃ rūpādisampattiṃ	188	
PA_tika-s04_03t:188_4	attanā vā sitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo	188	
PA_tika-s04_03t:188_5	nāma. Visabhāgarūpaṃ olokentassa pana cakkhuviññāṇavīthivasena uppanno rāgo dassanasaṃsaggo	188	
PA_tika-s04_03t:188_6	nāma. Aññamaññaālāpasallāpavasena uppannarāgo samullāpasaṃsaggo nāma. Bhikkhuno bhikkhuniyā	188	
PA_tika-s04_03t:188_7	santakaṃ, bhikkhuniyā bhikkhussa santakaṃ gahetvā paribhogakaraṇavasena uppannarāgo	188	
PA_tika-s04_03t:188_8	sambhogasaṃsaggo nāma. Hatthaggāhādivasena uppanno rāgo kāyasaṃsaggo nāma.	188	
PA_tika-s04_03t:189_0	Anekavihitanti annasannidhipānasannidhivatthasannidhiyānasannidhisayanasannidhigandhasannidhi-	189	
PA_tika-s04_03t:189_1	āmisasannidhivasena anekappakāraṃ. Sannidhikatassāti etena “sannidhikāraparibhoga”nti	189	
PA_tika-s04_03t:189_2	ettha kāra-saddassa kammatthataṃ dasseti. Yathā vā “ācayaṃ gāmino”ti vattabbe anunāsikalopena	189	
PA_tika-s04_03t:189_3	“ācayagāmino”ti niddeso kato, evaṃ “sannidhikāraṃ paribhoga”nti vattabbe anunāsikalopena	189	
PA_tika-s04_03t:189_4	“sannidhikāraparibhoga”nti vuttaṃ, sannidhiṃ katvā paribhoganti attho.	189	
PA_tika-s04_03t:190_0	“Sannidhikatassa paribhoga”nti ettha pana duvidhā kathā vinayavasena sallekhavasena	190	
PA_tika-s04_03t:190_1	ca. Vinayavasena tāva yaṃ kiñci annaṃ ajja paṭiggahitaṃ aparajju sannidhikāraṃ hoti,	190	
PA_tika-s04_03t:190_2	tassa paribhoge pācittiyaṃ. Attanā laddhaṃ pana sāmaṇerānaṃ datvā tehi laddhaṃ vā	190	
PA_tika-s04_03t:190_3	pāpetvā dutiyadivase bhuñjituṃ vaṭṭati, sallekho pana na hoti. Pānasannidhimhipi	190	
PA_tika-s04_03t:190_4	eseva nayo. Vatthasannidhimhi anadhiṭṭhitāvikappitaṃ sannidhi ca hoti, sallekhañca	190	
PA_tika-s04_03t:190_5	kopeti. Ayaṃ nippariyāyakathā. Pariyāyato pana ticīvarasantuṭṭhena bhavitabbaṃ, catutthaṃ	190	
PA_tika-s04_03t:190_6	labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo	190	
PA_tika-s04_03t:190_7	hoti, so uddesatthāya vā paripucchatthāya vā gato, āgatamatte dātabbaṃ, adātuṃ na	190	
PA_tika-s04_03t:190_8	vaṭṭati. Cīvare pana appahonte, satiyā vā paccāsāya anuññātakālaṃ ṭhapetuṃ vaṭṭati.	190	
PA_tika-s04_03t:190_9	Sūcisuttacīvarakārakānaṃ alābhe tatopi vinayakammaṃ katvā ṭhapetuṃ vaṭṭati “imasmiṃ	190	
PA_tika-s04_03t:190_10	jiṇṇe puna īdisaṃ kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca kopeti.	1901	
PA_tika-s04_03t:191_0	Yānasannidhimhi yānaṃ nāma vayhaṃ ratho sakaṭaṃ sandamānikā pāṭaṅkīti. Na panetaṃ	191	
PA_tika-s04_03t:191_1	pabbajitassa yānaṃ, upāhanaṃ pana yānaṃ. Ekabhikkhussa hi eko araññavāsatthāya, eko	191	
PA_tika-s04_03t:191_2	dhotapādakatthāyāti ukkaṃsato dve upāhanasaṅghāṭakā vaṭṭanti, tatiyaṃ labhitvā aññassa	191	
PA_tika-s04_03t:191_3	dātabbo. “Imasmiṃ jiṇṇe aññaṃ kuto labhissāmī”ti ṭhapetuṃ na vaṭṭati, sannidhi ca	191	
PA_tika-s04_03t:191_4	hoti, sallekhañca kopeti. Sayanasannidhimhi sayananti mañco. Ekassa bhikkhuno eko	191	
PA_tika-s04_03t:191_5	sayanagabbhe, eko divāṭṭhāneti ukkaṃsato dve mañcā vaṭṭanti. Tato uttariṃ labhitvā	191	
PA_tika-s04_03t:191_6	aññassa bhikkhuno, gaṇassa vā dātabbo, adātuṃ na vaṭṭati, sannidhi ceva hoti, sallekho	191	
PA_tika-s04_03t:191_7	ca kuppati. Gandhasannidhimhi bhikkhuno kaṇḍukacchuchavidosādiābādhe sati gandhā	191	
PA_tika-s04_03t:191_8	vaṭṭanti. Gandhatthikena gandhañca āharāpetvā tasmiṃ roge vūpasante aññesaṃ vā ābādhikānaṃ	191	
PA_tika-s04_03t:191_9	dātabbaṃ, dvāre pañcaṅguligharadhūpanādīsu vā upanetabbaṃ. “Puna roge sati bhavissatī”ti	191	
PA_tika-s04_03t:191_10	ṭhapetuṃ na vaṭṭati, gandhasannidhi ca hoti, sallekhañca kopeti.	1911	
PA_tika-s04_03t:192_0	Āmisanti vuttāvasesaṃ daṭṭhabbaṃ. Seyyathidaṃ – idhekacco bhikkhu “tathārūpe kāle	192	
PA_tika-s04_03t:192_1	upakārāya bhavissantī”ti tilataṇḍulamuggamāsanāḷikeraloṇamacchasappitelakulālabhājanādīni	192	
PA_tika-s04_03t:192_2	āharāpetvā ṭhapeti. So vassakāle kālasseva sāmaṇerehi yāguṃ pacāpetvā paribhuñjitvā	192	
PA_tika-s04_03t:192_3	“sāmaṇera udakakaddame dukkhaṃ gāmaṃ pavisituṃ, gaccha asukakulaṃ gantvā mayhaṃ vihāre	192	
PA_tika-s04_03t:192_4	nisinnabhāvaṃ ārocehi, asukakulato dadhiādīni āharā”ti peseti. Bhikkhūhi “kiṃ, bhante,	192	
PA_tika-s04_03t:192_5	gāmaṃ pavisissāmā”ti vuttepi “duppaveso, āvuso, idāni gāmo”ti vadati. Te “hotu, bhante,	192	
PA_tika-s04_03t:192_6	acchatha tumhe, mayaṃ bhikkhaṃ pariyesitvā āharissāmā”ti gacchanti. Atha sāmaṇero	192	
PA_tika-s04_03t:192_7	dadhiādīni āharitvā bhattañca byañjanañca sampādetvā upaneti, taṃ bhuñjantasseva	192	
PA_tika-s04_03t:192_8	upaṭṭhākā bhattaṃ pahiṇanti, tatopi manāpamanāpaṃ bhuñjati. Atha bhikkhū piṇḍapātaṃ	192	
PA_tika-s04_03t:192_9	gahetvā āgacchanti, tatopi manāpamanāpaṃ bhuñjatiyeva. Evaṃ catumāsampi vītināmeti.	192	
PA_tika-s04_03t:192_10	Ayaṃ vuccati bhikkhu muṇḍakuṭumbikajīvikaṃ jīvati, na samaṇajīvikanti. Evarūpo āmisasannidhi	1921	
PA_tika-s04_03t:192_11	nāma hoti. Bhikkhuno pana vasanaṭṭhāne ekā taṇḍulanāḷi eko guḷapiṇḍo kuḍuvamattaṃ	1921	
PA_tika-s04_03t:192_12	sappīti ettakaṃ nidhetuṃ vaṭṭati akāle sampattacorānaṃ atthāya. Te hi ettakaṃ āmisapaṭisanthāraṃ	1921	
PA_tika-s04_03t:192_13	alabhantā jīvitā voropeyyuṃ, tasmā sace hi ettakaṃ natthi, āharāpetvāpi ṭhapetuṃ	1921	
PA_tika-s04_03t:192_14	vaṭṭati. Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ	1921	
PA_tika-s04_03t:192_15	pana bahuṃ ṭhapentassapi sannidhi nāma natthi.	1921	
PA_tika-s04_03t:193	Catutthaanāgatabhayasuttavaṇṇanā niṭṭhitā.	19	
PA_tika-s04_03t:194	Yodhājīvavaggavaṇṇanā niṭṭhitā.	19	
PA_tika-s04_03t:195	(9) 4. Theravaggo	19	
PA_tika-s04_03t:196	1-2. Rajanīyasuttādivaṇṇanā	19	
PA_tika-s04_03t:197_0	81-82. Catutthassa paṭhamaṃ suviññeyyameva. Dutiye guṇamakkhanāya pavattopi attano	197	
PA_tika-s04_03t:197_1	kārakaṃ gūthena paharantaṃ gūtho viya paṭhamataraṃ makkhetīti makkho, so etassa atthīti	197	
PA_tika-s04_03t:197_2	makkhī. Paḷāsatīti paḷāso, parassa guṇe ḍaṃsitvā viya apanetīti attho. So etassa	197	
PA_tika-s04_03t:197_3	atthīti paḷāsī. Paḷāsī puggalo hi dutiyassa dhuraṃ na deti, sampasāretvā tiṭṭhati.	197	
PA_tika-s04_03t:197_4	Tenāha “yugaggāhalakkhaṇena paḷāsena samannāgato”ti.	197	
PA_tika-s04_03t:198	Rajanīyasuttādivaṇṇanā niṭṭhitā.	19	
PA_tika-s04_03t:199	3. Kuhakasuttavaṇṇanā	19	
PA_tika-s04_03t:200_0	83. Tatiye tīhi kuhanavatthūhīti sāmantajappanairiyāpathasannissitapaccayappaṭisevanabhedato	200	
PA_tika-s04_03t:200_1	tippabhedehi kuhanavatthūhi. Tividhena kuhanavatthunā lokaṃ kuhayati vimhāpayati	200	
PA_tika-s04_03t:200_2	“aho acchariyapuriso”ti attani paresaṃ vimhayaṃ uppādetīti kuhako. Lābhasakkāratthiko	200	
PA_tika-s04_03t:200_3	hutvā lapati attānaṃ dāyakaṃ vā ukkhipitvā yathā so kiñci dadāti, evaṃ ukkācetvā	200	
PA_tika-s04_03t:200_4	kathetīti lapako. Nimittaṃ sīlaṃ tassāti nemittiko, nimittena vā carati, nimittaṃ	200	
PA_tika-s04_03t:200_5	vā karotīti nemittiko. Nimittanti ca paresaṃ paccayadānasaññuppādakaṃ kāyavacīkammaṃ	200	
PA_tika-s04_03t:200_6	vuccati. Nippeso sīlamassāti nippesiko. Nippisatīti vā nippeso, nippesoyeva nippesiko.	200	
PA_tika-s04_03t:200_7	Nippesoti ca saṭhapuriso viya lābhasakkāratthaṃ akkosanuppaṇḍanaparapiṭṭhimaṃsikatādi.	200	
PA_tika-s04_03t:201	Kuhakasuttavaṇṇanā niṭṭhitā.	20	
PA_tika-s04_03t:202	6-7. Paṭisambhidāppattasuttādivaṇṇanā	20	
PA_tika-s04_03t:203_0	86-87. Chaṭṭhe paṭisambhidāsu yaṃ vattabbaṃ, taṃ heṭṭhā vuttameva. Uccāvacānīti uccanīcāni.	203	
PA_tika-s04_03t:203_1	Tenāha “mahantakhuddakānī”ti. Kiṃkaraṇīyānīti “kiṃ karomī”ti evaṃ vatvā kattabbakammāni.	203	
PA_tika-s04_03t:203_2	Tattha uccakammāni nāma cīvarassa karaṇaṃ, rajanaṃ, cetiye sudhākammaṃ, uposathāgāracetiyagharabodhigharesu	203	
PA_tika-s04_03t:203_3	kattabbakammanti evamādi. Avacakammaṃ nāma pādadhovanamakkhanādi khuddakakammaṃ.	203	
PA_tika-s04_03t:203_4	Tatrupāyāsāti tatrupagamaniyā, tatra tatra mahante khuddake ca kamme sādhanavasena	203	
PA_tika-s04_03t:203_5	upagacchantiyāti attho. Tassa tassa kammassa nipphādane samatthāyāti vuttaṃ hoti.	203	
PA_tika-s04_03t:203_6	Tatrupāyāyāti vā tatra tatra kamme sādhetabbe upāyabhūtāya. Alaṃ kātunti kātuṃ samattho	203	
PA_tika-s04_03t:203_7	hoti. Alaṃ saṃvidhātunti vicāretuṃ samattho. Sattamaṃ uttānameva.	203	
PA_tika-s04_03t:204	Paṭisambhidāppattasuttādivaṇṇanā niṭṭhitā.	20	
PA_tika-s04_03t:205	8. Therasuttavaṇṇanā	20	
PA_tika-s04_03t:206_0	88. Aṭṭhame thirabhāvappattoti sāsane thirabhāvaṃ anivattibhāvaṃ pattho. Pabbajito	206	
PA_tika-s04_03t:206_1	hutvā bahū rattiyo jānātīti rattaññū. Tenāha “pabbajitadivasato paṭṭhāyā”tiādi. Pākaṭoti	206	
PA_tika-s04_03t:206_2	ayathābhūtaguṇehi ceva yathābhūtaguṇehi ca samuggato. Yaso etassa atthīti yasassī,	206	
PA_tika-s04_03t:206_3	yasaṃ sito nissito vā yasassī. Tenāha “yasanissito”ti. Asataṃ asādhūnaṃ dhammā asaddhammā,	206	
PA_tika-s04_03t:206_4	asantā vā asundarā gārayhā lāmakā dhammāti asaddhammā. Vipariyāyena saddhammā veditabbā.	206	
PA_tika-s04_03t:207	Therasuttavaṇṇanā niṭṭhitā.	20	
PA_tika-s04_03t:208	9. Paṭhamasekhasuttavaṇṇanā	20	
PA_tika-s04_03t:209_0	89. Navame āramitabbaṭṭhena kammaṃ ārāmo etassāti kammārāmo, tassa bhāvo kammārāmatā.	209	
PA_tika-s04_03t:209_1	Tattha kammanti itikattabbaṃ kammaṃ vuccati. Seyyathidaṃ – cīvaravicāraṇaṃ cīvarakammakaraṇaṃ	209	
PA_tika-s04_03t:209_2	upatthambhanaṃ pattatthavikaaṃsabaddhakakāyabandhanadhammakaraṇaādhārakapādakathalikasammajjaniādīnaṃ	209	
PA_tika-s04_03t:209_3	karaṇanti. Ekacco hi etāni karonto sakaladivasaṃ etāneva karoti, taṃ sandhāyesa paṭikkhepo.	209	
PA_tika-s04_03t:209_4	Yo pana etesaṃ karaṇavelāyameva tāni karoti, uddesavelāya uddesaṃ gaṇhāti, sajjhāyavelāya	209	
PA_tika-s04_03t:209_5	sajjhāyati, cetiyaṅgaṇavattavelāya cetiyaṅgaṇavattaṃ karoti, manasikāravelāya manasikāraṃ	209	
PA_tika-s04_03t:209_6	karoti, na so kammārāmo nāma. Bhassārāmatāti ettha yo itthivaṇṇapurisavaṇṇādivasena	209	
PA_tika-s04_03t:209_7	ālāpasallāpaṃ karontoyeva divasañca rattiñca vītināmeti, evarūpo bhasse pariyantakārī	209	
PA_tika-s04_03t:209_8	na hoti, ayaṃ bhassārāmo nāma. Yo pana rattimpi divasampi dhammaṃ katheti, pañhaṃ	209	
PA_tika-s04_03t:209_9	vissajjeti, ayaṃ appabhasso bhasse pariyantakārīyeva. Kasmā? “Sannipatitānaṃ vo,	209	
PA_tika-s04_03t:209_10	bhikkhave, dvayaṃ karaṇīyaṃ dhammī vā kathā, ariyo vā tuṇhībhāvo”ti vuttattā.	2091	
PA_tika-s04_03t:210_0	Niddārāmatāti ettha yo gacchantopi nisinnopi nipannopi thinamiddhābhibhūto niddāyatiyeva,	210	
PA_tika-s04_03t:210_1	ayaṃ niddārāmo nāma. Yassa pana karajakāye gelaññena cittaṃ bhavaṅge otarati, nāyaṃ	210	
PA_tika-s04_03t:210_2	niddārāmo. Tenevāha – “abhijānāmi kho panāhaṃ, aggivessana, gimhānaṃ pacchime māse	210	
PA_tika-s04_03t:210_3	pacchābhattaṃ piṇḍapātappaṭikkanto catugguṇaṃ saṅghāṭiṃ paññāpetvā dakkhiṇena passena	210	
PA_tika-s04_03t:210_4	sato sampajāno niddaṃ okkamitā”ti. Saṅgaṇikārāmatāti ettha yo ekassa dutiyo, dvinnaṃ	210	
PA_tika-s04_03t:210_5	tatiyo, tiṇṇaṃ catutthoti evaṃ saṃsaṭṭhova viharati, ekako assādaṃ na labhati, ayaṃ	210	
PA_tika-s04_03t:210_6	saṅgaṇikārāmo. Yo pana catūsu iriyāpathesu ekakova assādaṃ labhati, nāyaṃ saṅgaṇikārāmo	210	
PA_tika-s04_03t:210_7	veditabbo. Sekhānaṃ paṭiladdhaguṇassa parihānāsambhavato “upariguṇehī”tiādi vuttaṃ.	210	
PA_tika-s04_03t:211	Paṭhamasekhasuttavaṇṇanā niṭṭhitā.	21	
PA_tika-s04_03t:212	10. Dutiyasekhasuttavaṇṇanā	21	
PA_tika-s04_03t:213_0	90. Dasame atipātovāti sabbarattiṃ niddāyitvā balavapaccūse koṭisammuñjaniyā thokaṃ	213	
PA_tika-s04_03t:213_1	sammajjitvā mukhaṃ dhovitvā yāgubhikkhatthāya pātova pavisati. Taṃ atikkamitvāti	213	
PA_tika-s04_03t:213_2	gihisaṃsaggavasena kālaṃ vītināmento majjhanhikasamayaṃ atikkamitvā pakkamati. Pātoyeva	213	
PA_tika-s04_03t:213_3	hi gāmaṃ pavisitvā yāguṃ ādāya āsanasālaṃ gantvā pivitvā ekasmiṃ ṭhāne nipanno niddāyitvā	213	
PA_tika-s04_03t:213_4	manussānaṃ bhojanavelāya “paṇītabhikkhaṃ labhissāmī”ti upakaṭṭhe majjhanhike uṭṭhāya	213	
PA_tika-s04_03t:213_5	dhammakaraṇena udakaṃ gahetvā akkhīni puñchitvā piṇḍāya caritvā yāvadatthaṃ bhuñjitvā	213	
PA_tika-s04_03t:213_6	gihisaṃsaṭṭho kālaṃ vītināmetvā majjhanhe vītivatte paṭikkamati.	213	
PA_tika-s04_03t:214_0	Appicchakathāti, “āvuso, atricchatā pāpicchatāti ime dhammā pahātabbā”ti tesu ādīnavaṃ	214	
PA_tika-s04_03t:214_1	dassetvā “evarūpaṃ appicchataṃ samādāya vattitabba”ntiādinayappavattā kathā. Tīhi	214	
PA_tika-s04_03t:214_2	vivekehīti kāyaviveko, cittaviveko, upadhivivekoti imehi tīhi vivekehi. Tattha eko	214	
PA_tika-s04_03t:214_3	gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati,	214	
PA_tika-s04_03t:214_4	eko paṭikkamati, eko caṅkamaṃ adhiṭṭhāti, eko carati, eko viharatīti ayaṃ kāyaviveko	214	
PA_tika-s04_03t:214_5	nāma. Aṭṭha samāpattiyo pana cittaviveko nāma. Nibbānaṃ upadhiviveko nāma. Vuttampi	214	
PA_tika-s04_03t:214_6	hetaṃ – “kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ	214	
PA_tika-s04_03t:214_7	paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti.	214	
PA_tika-s04_03t:214_8	Duvidhaṃ vīriyanti kāyikaṃ, cetasikañca vīriyaṃ. Sīlanti catupārisuddhisīlaṃ. Samādhinti	214	
PA_tika-s04_03t:214_9	vipassanāpādakā aṭṭha samāpattiyo. Vimuttikathāti vā ariyaphalaṃ ārabbha pavattā	214	
PA_tika-s04_03t:214_10	kathā. Sesaṃ uttānameva.	2141	
PA_tika-s04_03t:215	Dutiyasekhasuttavaṇṇanā niṭṭhitā.	21	
PA_tika-s04_03t:216	Theravaggavaṇṇanā niṭṭhitā.	21	
PA_tika-s04_03t:217	(10) 5. Kakudhavaggo	21	
PA_tika-s04_03t:218	1-10. Paṭhamasampadāsuttādivaṇṇanā	21	
PA_tika-s04_03t:219_0	91-100. Pañcamassa paṭhame dutiye ca natthi vattabbaṃ. Tatiye ājānanato aññā, uparimaggapaññā	219	
PA_tika-s04_03t:219_1	heṭṭhimamaggena ñātapariññāya eva jānanato. Tassā pana phalabhāvato maggaphalapaññā	219	
PA_tika-s04_03t:219_2	taṃsahagatā sammāsaṅkappādayo ca idha “aññā”ti vuttā. Aññāya byākaraṇāni aññābyākaraṇāni.	219	
PA_tika-s04_03t:219_3	Tenevāha “aññābyākaraṇānīti arahattabyākaraṇānī”ti. Adhigatamānenāti appatte pattasaññī,	219	
PA_tika-s04_03t:219_4	anadhigate adhigatasaññī hutvā adhigataṃ mayāti mānena. Catutthādīni uttānatthāneva.	219	
PA_tika-s04_03t:220	Paṭhamasampadāsuttādivaṇṇanā niṭṭhitā.	22	
PA_tika-s04_03t:221	Kakudhavaggavaṇṇanā niṭṭhitā.	22	
PA_tika-s04_03t:222	Dutiyapaṇṇāsakaṃ niṭṭhitaṃ.	22	
PA_tika-s04_03t:223	3. Tatiyapaṇṇāsakaṃ	22	
PA_tika-s04_03t:224	(11) 1. Phāsuvihāravaggo	22	
PA_tika-s04_03t:225	1-4. Sārajjasuttādivaṇṇanā	22	
PA_tika-s04_03t:226_0	101-4. Tatiyassa paṭhame natthi vattabbaṃ. Dutiye piṇḍapātādiatthāya upasaṅkamituṃ	226	
PA_tika-s04_03t:226_1	yuttaṭṭhānaṃ gocaro, vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti	226	
PA_tika-s04_03t:226_2	attho. Vesiyā nāma rūpūpajīviniyo, tā mittasanthavavasena na upasaṅkamitabbā samaṇabhāvassa	226	
PA_tika-s04_03t:226_3	antarāyakarattā, parisuddhāsayassapi garahāhetuto, tasmā dakkhiṇādānavasena satiṃ	226	
PA_tika-s04_03t:226_4	upaṭṭhapetvā upasaṅkamitabbaṃ. Vidhavā vuccanti matapatikā, pavutthapatikā vā. Thullakumāriyoti	226	
PA_tika-s04_03t:226_5	mahallikā anividdhā kumāriyo. Paṇḍakāti napuṃsakā. Te hi ussannakilesā avūpasantapariḷāhā	226	
PA_tika-s04_03t:226_6	lokāmisanissitakathābahulā, tasmā na upasaṅkamitabbā. Bhikkhuniyo nāma ussannabrahmacariyā.	226	
PA_tika-s04_03t:226_7	Tathā bhikkhūpi. Aññamaññaṃ visabhāgavatthubhāvato santhavavasena upasaṅkamane katipāheneva	226	
PA_tika-s04_03t:226_8	brahmacariyantarāyo siyā, tasmā na upasaṅkamitabbā, gilānapucchanādivasena upasaṅkamane	226	
PA_tika-s04_03t:226_9	satokārinā bhavitabbaṃ. Tatiyacatutthāni uttānatthāneva.	226	
PA_tika-s04_03t:227	Sārajjasuttādivaṇṇanā niṭṭhitā.	22	
PA_tika-s04_03t:228	5. Phāsuvihārasuttavaṇṇanā	22	
PA_tika-s04_03t:229_0	105. Pañcame mettā etassa atthīti mettaṃ, taṃsamuṭṭhānaṃ kāyakammaṃ mettaṃ kāyakammaṃ.	229	
PA_tika-s04_03t:229_1	Esa nayo sesadvayepi. Āvīti pakāsanaṃ. Pakāsabhāvo cettha yaṃ uddissa taṃ kāyakammaṃ	229	
PA_tika-s04_03t:229_2	karīyati, tassa sammukhabhāvatoti āha “sammukhā”ti. Rahoti appakāsaṃ. Appakāsatā	229	
PA_tika-s04_03t:229_3	ca yaṃ uddissa taṃ kāyakammaṃ karīyati, tassa apaccakkhabhāvatoti āha “parammukhā”ti.	229	
PA_tika-s04_03t:229_4	Imāni mettakāyakammādīni bhikkhūnaṃ vasena āgatāni tesaṃ seṭṭhaparisabhāvato, gihīsupi	229	
PA_tika-s04_03t:229_5	labbhantiyeva. Bhikkhūnañhi mettacittena ābhisamācārikapūraṇaṃ mettaṃ kāyakammaṃ	229	
PA_tika-s04_03t:229_6	nāma. Gihīnaṃ cetiyavandanatthāya bodhivandanatthāya saṅghanimantanatthāya gamanaṃ	229	
PA_tika-s04_03t:229_7	gāmaṃ piṇḍāya paviṭṭhe bhikkhū disvā paccuggamanaṃ pattappaṭiggahaṇaṃ āsanapaññāpanaṃ	229	
PA_tika-s04_03t:229_8	anugamananti evamādikaṃ mettaṃ kāyakammaṃ nāma. Bhikkhūnaṃ mettacittena ācārapaññattisikkhāpanaṃ	229	
PA_tika-s04_03t:229_9	kammaṭṭhānakathanaṃ dhammadesanā tepiṭakampi buddhavacanaṃ mettaṃ vacīkammaṃ nāma.	229	
PA_tika-s04_03t:229_10	Gihīnaṃ “cetiyavandanāya gacchāma, bodhivandanāya gacchāma, dhammassavanaṃ karissāma,	2291	
PA_tika-s04_03t:229_11	dīpamālaṃ pupphapūjaṃ karissāma, tīṇi sucaritāni samādāya vattissāma, salākabhattādīni	2291	
PA_tika-s04_03t:229_12	dassāma, vassāvāsikaṃ dassāma, ajja saṅghassa cattāro paccaye dassāma, saṅghaṃ nimantetvā	2291	
PA_tika-s04_03t:229_13	khādanīyādīni saṃvidahatha, āsanāni paññapetha, pānīyaṃ upaṭṭhapetha, saṅghaṃ paccuggantvā	2291	
PA_tika-s04_03t:229_14	ānetha, paññattāsane nisīdāpetha, chandajātā ussāhajātā veyyāvaccaṃ karothā”tiādikathanakāle	2291	
PA_tika-s04_03t:229_15	mettaṃ vacīkammaṃ nāma. Bhikkhūnaṃ pātova uṭṭhāya sarīrappaṭijagganaṃ katvā cetiyaṅgaṇaṃ	2291	
PA_tika-s04_03t:229_16	gantvā vattādīni katvā vivittasenāsane nisīditvā “imasmiṃ vihāre bhikkhū sukhī hontu	2291	
PA_tika-s04_03t:229_17	averā abyāpajjā”ti cintanaṃ mettaṃ manokammaṃ nāma, gihīnaṃ “ayyā sukhī hontu averā	2291	
PA_tika-s04_03t:229_18	abyāpajjā”ti cintanaṃ mettaṃ manokammaṃ nāma.	2291	
PA_tika-s04_03t:230_0	Tattha navakānaṃ cīvarakammādīsu sahāyabhāvagamanaṃ sammukhā kāyakammaṃ nāma, therānaṃ	230	
PA_tika-s04_03t:230_1	pana pādadhovanasiñcanabījanadānādibhedampi sabbaṃ sāmīcikammaṃ sammukhā kāyakammaṃ	230	
PA_tika-s04_03t:230_2	nāma, ubhayehipi dunnikkhittānaṃ dārubhaṇḍādīnaṃ tesu avaññaṃ akatvā attanā dunnikkhittānaṃ	230	
PA_tika-s04_03t:230_3	viya paṭisāmanaṃ parammukhā mettaṃ kāyakammaṃ nāma. “Devatthero tissatthero”ti vuttaṃ	230	
PA_tika-s04_03t:230_4	evaṃ paggayhavacanaṃ sammukhā mettaṃ vacīkammaṃ nāma, vihāre asantaṃ pana paṭipucchantassa	230	
PA_tika-s04_03t:230_5	“kuhiṃ amhākaṃ devatthero, kuhiṃ amhākaṃ tissatthero, kadā nu kho āgamissatī”ti evaṃ	230	
PA_tika-s04_03t:230_6	piyavacanaṃ parammukhā mettaṃ vacīkammaṃ nāma. Mettāsinehasiniddhāni pana nayanāni	230	
PA_tika-s04_03t:230_7	ummīletvā pasannena mukhena olokanaṃ sammukhā mettaṃ manokammaṃ nāma, “devatthero	230	
PA_tika-s04_03t:230_8	tissatthero arogo hotu abyāpajjo”ti samannāharaṇaṃ parammukhā mettaṃ manokammaṃ nāma.	230	
PA_tika-s04_03t:230_9	Kāmañcettha mettāsinehasiniddhānaṃ nayanānaṃ ummīlanaṃ, pasannena mukhena olokanañca	230	
PA_tika-s04_03t:230_10	mettaṃ kāyakammameva. Yassa pana cittassa vasena nayanānaṃ mettāsinehasiniddhatā,	2301	
PA_tika-s04_03t:230_11	mukhassa ca pasannatā, taṃ sandhāya vuttaṃ “mettaṃ manokammaṃ nāmā”ti. Samādhisaṃvattanappayojanāni	2301	
PA_tika-s04_03t:230_12	samādhisaṃvattanikāni.	2301	
PA_tika-s04_03t:231_0	Samānasīlataṃ gatoti tesu tesu disābhāgesu viharantehi bhikkhūhi saddhiṃ samānasīlataṃ	231	
PA_tika-s04_03t:231_1	gato. Yāyanti yā ayaṃ mayhañceva tumhākañca paccakkhabhūtā. Diṭṭhīti sammādiṭṭhi.	231	
PA_tika-s04_03t:231_2	Ariyāti niddosā. Niyyātīti vaṭṭadukkhato nissarati niggacchati. Sayaṃ niyyantīyeva	231	
PA_tika-s04_03t:231_3	hi taṃsamaṅgipuggalaṃ vaṭṭadukkhato niyyāpetīti vuccati. Yā satthu anusiṭṭhi, taṃ	231	
PA_tika-s04_03t:231_4	karotīti takkaro, tassa, yathānusiṭṭhaṃ paṭipajjakassāti attho. Dukkhakkhayāyāti	231	
PA_tika-s04_03t:231_5	sabbadukkhakkhayatthaṃ. Diṭṭhisāmaññagatoti samānadiṭṭhibhāvaṃ upagato.	231	
PA_tika-s04_03t:232	Phāsuvihārasuttavaṇṇanā niṭṭhitā.	23	
PA_tika-s04_03t:233	6-10. Ānandasuttādivaṇṇanā	23	
PA_tika-s04_03t:234	106-110. Chaṭṭhe adhisīleti nimittatthe bhummaṃ, sīlanimittaṃ na upavadati na nindatīti attho. Attani kamme ca anu anu pekkhati sīlenāti attānupekkhī. Sattamādīni uttānatthāneva.	23	
PA_tika-s04_03t:235	Ānandasuttādivaṇṇanā niṭṭhitā.	23	
PA_tika-s04_03t:236	Phāsuvihāravaggavaṇṇanā niṭṭhitā.	23	
PA_tika-s04_03t:237	(12) 2. Andhakavindavaggo	23	
PA_tika-s04_03t:238	1-4. Kulūpakasuttādivaṇṇanā	23	
PA_tika-s04_03t:239_0	111-114. Dutiyassa paṭhame asanthavesu kulesu vissāso etassāti asanthavavissāsī.	239	
PA_tika-s04_03t:239_1	Anissaro hutvā vikappeti saṃvidahati sīlenāti anissaravikappī. Vissaṭṭhāni visuṃ	239	
PA_tika-s04_03t:239_2	khittāni bhedena avatthitāni kulāni ghaṭanatthāya upasevati sīlenāti vissaṭṭhupasevī.	239	
PA_tika-s04_03t:239_3	Dutiyādīni uttānatthāneva.	239	
PA_tika-s04_03t:240	Kulūpakasuttādivaṇṇanā niṭṭhitā.	24	
PA_tika-s04_03t:241	5-13. Maccharinīsuttādivaṇṇanā	24	
PA_tika-s04_03t:242_0	115-123. Pañcame āvāsamacchariyādīni pañca idha bhikkhuniyā vasena āgatāni, bhikkhussa	242	
PA_tika-s04_03t:242_1	vasenapi tāni veditabbāni. Āvāsamacchariyena hi samannāgato bhikkhu āgantukaṃ disvā	242	
PA_tika-s04_03t:242_2	“ettha cetiyassa vā saṅghassa vā parikkhāro ṭhapito”tiādīni vatvā saṅghikaāvāsaṃ	242	
PA_tika-s04_03t:242_3	na deti. Kulamacchariyena samannāgato bhikkhu tehi tehi kāraṇehi ādīnavaṃ dassetvā	242	
PA_tika-s04_03t:242_4	attano upaṭṭhāke kule aññesaṃ pavesampi nivāreti. Lābhamacchariyena samannāgato saṅghikampi	242	
PA_tika-s04_03t:242_5	lābhaṃ maccharāyanto yathā aññe na labhanti, evaṃ karoti attanā visamanissitatāya	242	
PA_tika-s04_03t:242_6	balavanissitatāya ca. Vaṇṇamacchariyena samannāgato attano vaṇṇaṃ vaṇṇeti, paresaṃ	242	
PA_tika-s04_03t:242_7	vaṇṇe “kiṃ vaṇṇo eso”ti taṃ taṃ dosaṃ vadati. Vaṇṇoti cettha sarīravaṇṇopi, guṇavaṇṇopi veditabbo.	242	
PA_tika-s04_03t:243_0	Dhammamacchariyena samannāgato – “imaṃ dhammaṃ pariyāpuṇitvā eso maṃ abhibhavissatī”ti	243	
PA_tika-s04_03t:243_1	aññassa na deti. Yo pana – “ayaṃ imaṃ dhammaṃ uggahetvā aññathā atthaṃ viparivattetvā	243	
PA_tika-s04_03t:243_2	nāsessatī”ti dhammanuggahena vā – “ayaṃ imaṃ dhammaṃ uggahetvā uddhato unnaḷo avūpasantacitto	243	
PA_tika-s04_03t:243_3	apuññaṃ pasavissatī”ti puggalānuggahena vā na deti, na taṃ macchariyaṃ. Dhammoti	243	
PA_tika-s04_03t:243_4	cettha pariyattidhammo adhippeto. Paṭivedhadhammo hi ariyānaṃyeva hoti, te ca naṃ	243	
PA_tika-s04_03t:243_5	na maccharāyanti macchariyassa sabbaso pahīnattāti tassa asambhavo eva. Tattha āvāsamacchariyena	243	
PA_tika-s04_03t:243_6	lohagehe paccati, yakkho vā peto vā hutvā tasseva āvāsassa saṅkāraṃ sīsena ukkhipitvā	243	
PA_tika-s04_03t:243_7	carati. Kulamacchariyena appabhogo hoti. Lābhamacchariyena gūthaniraye nibbattati,	243	
PA_tika-s04_03t:243_8	saṅghassa vā gaṇassa vā lābhaṃ maccharāyitvā puggalikaparibhogena vā paribhuñjitvā	243	
PA_tika-s04_03t:243_9	yakkho vā peto vā mahāajagaro vā hutvā nibbattati. Vaṇṇamacchariyena bhavesu nibbattassa	243	
PA_tika-s04_03t:243_10	vaṇṇo nāma na hoti. Dhammamacchariyena kukkuḷaniraye nibbattati. Chaṭṭhādīni uttānatthāneva.	2431	
PA_tika-s04_03t:244	Maccharinīsuttādivaṇṇanā niṭṭhitā.	24	
PA_tika-s04_03t:245	Andhakavindavaggavaṇṇanā niṭṭhitā.	24	
PA_tika-s04_03t:246	(13) 3. Gilānavaggo	24	
PA_tika-s04_03t:247	124-130. Tatiyo vaggo uttānatthoyeva.	24	
PA_tika-s04_03t:248	(14) 4. Rājavaggo	24	
PA_tika-s04_03t:249	1. Paṭhamacakkānuvattanasuttavaṇṇanā	24	
PA_tika-s04_03t:250_0	131. Catutthassa paṭhame atthaññūti hitaññū. Hitapariyāyo hettha attha-saddo “attattho	250	
PA_tika-s04_03t:250_1	parattho”tiādīsu viya. Yasmā cesa paresaṃ hitaṃ jānanto te attani rañjeti, tasmā	250	
PA_tika-s04_03t:250_2	vuttaṃ “rañjituṃ jānātī”ti. Daṇḍeti aparādhānurūpe daṇḍane. Balamhīti balakāye. Pañca	250	
PA_tika-s04_03t:250_3	attheti attattho, parattho, ubhayattho, diṭṭhadhammiko attho, samparāyiko atthoti	250	
PA_tika-s04_03t:250_4	evaṃ pañcappabhede atthe. Cattāro dhammeti catusaccadhamme, kāmarūpārūpalokuttarabhede	250	
PA_tika-s04_03t:250_5	vā cattāro dhamme. Paṭiggahaṇaparibhogamattaññutāya eva pariyesanavissajjanamattaññutāpi	250	
PA_tika-s04_03t:250_6	bodhitā hontīti “paṭiggahaṇaparibhogamattaṃ jānāti”icceva vuttaṃ.	250	
PA_tika-s04_03t:251_0	Uttarati atikkamati, abhibhavatīti vā uttaraṃ, natthi ettha uttaranti anuttaraṃ.	251	
PA_tika-s04_03t:251_1	Anatisayaṃ, appaṭibhāgaṃ vā anekāsu devamanussaparisāsu anekasatakkhattuṃ tesaṃ ariyasaccappaṭivedhasampādanavasena	251	
PA_tika-s04_03t:251_2	pavattā bhagavato dhammadesanā dhammacakkaṃ. Apica sabbapaṭhamaṃ aññātakoṇḍaññappamukhāya	251	
PA_tika-s04_03t:251_3	aṭṭhārasaparisagaṇāya brahmakoṭiyā catusaccassa paṭivedhavidhāyinī yā dhammadesanā,	251	
PA_tika-s04_03t:251_4	tassā sātisayā dhammacakkasamaññā. Tattha satipaṭṭhānātidhammo eva pavattanaṭṭhena	251	
PA_tika-s04_03t:251_5	cakkanti dhammacakkaṃ. Cakkanti vā āṇā dhammato anapetattā, dhammañca taṃ cakkañcāti	251	
PA_tika-s04_03t:251_6	dhammacakkaṃ. Dhammena ñāyena cakkantipi dhammacakkaṃ. Yathāha “dhammañca pavatteti	251	
PA_tika-s04_03t:251_7	cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti	251	
PA_tika-s04_03t:251_8	dhammacakka”ntiādi. Appaṭivattiyanti dhammissarassa bhagavato sammāsambuddhassa dhammacakkassa	251	
PA_tika-s04_03t:251_9	anuttarabhāvato appaṭisedhanīyaṃ. Kehi pana appaṭivattiyanti āha – “samaṇena vā”tiādi.	251	
PA_tika-s04_03t:251_10	Tattha samaṇenāti pabbajjaṃ upagatena. Brāhmaṇenāti jātibrāhmaṇena. Sāsanaparamatthasamaṇabrāhmaṇānañhi	2511	
PA_tika-s04_03t:251_11	paṭilomacittaṃyeva natthi. Devenāti kāmāvacaradevena. Kenacīti yena kenaci avasiṭṭhapārisajjena.	2511	
PA_tika-s04_03t:251_12	Ettāvatā aṭṭhannampi parisānaṃ anavasesapariyādānaṃ daṭṭhabbaṃ. Lokasminti sattaloke.	2511	
PA_tika-s04_03t:252	Paṭhamacakkānuvattanasuttavaṇṇanā niṭṭhitā.	25	
PA_tika-s04_03t:253	2. Dutiyacakkānuvattanasuttavaṇṇanā	25	
PA_tika-s04_03t:254_0	132. Dutiye cakkavattivattanti dasavidhaṃ, dvādasavidhaṃ vā cakkavattibhāvāvahaṃ	254	
PA_tika-s04_03t:254_1	vattaṃ. Tattha antojanasmiṃ balakāye dhammikāyeva rakkhāvaraṇaguttiyā saṃvidhānaṃ,	254	
PA_tika-s04_03t:254_2	khattiyesu, anuyantesu, brāhmaṇagahapatikesu, negamajānapadesu, samaṇabrāhmaṇesu,	254	
PA_tika-s04_03t:254_3	migapakkhīsu, adhammikapaṭikkhepo, adhanānaṃ dhanānuppadānaṃ, samaṇabrāhmaṇe upasaṅkamitvā	254	
PA_tika-s04_03t:254_4	pañhapucchananti idaṃ dasavidhaṃ cakkavattivattaṃ. Idameva ca gahapatike pakkhijāte	254	
PA_tika-s04_03t:254_5	ca visuṃ katvā gahaṇavasena dvādasavidhaṃ. Pitarā pavattitameva anuppavattetīti dasavidhaṃ	254	
PA_tika-s04_03t:254_6	vā dvādasavidhaṃ vā cakkavattivattaṃ pūretvā nisinnassa puttassa aññaṃ pātubhavati,	254	
PA_tika-s04_03t:254_7	so taṃ pavatteti. Ratanamayattā pana sadisaṭṭhena tadevetanti katvā “pitarā pavattita”nti	254	
PA_tika-s04_03t:254_8	vuttaṃ. Yasmā vā so “appossukko, tvaṃ deva, hohi, ahamanusāsissāmī”ti āha. Tasmā	254	
PA_tika-s04_03t:254_9	pitarā pavattitaṃ āṇācakkaṃ anuppavatteti nāmāti evamettha attho daṭṭhabbo. Yañhi	254	
PA_tika-s04_03t:254_10	attano puññānubhāvasiddhaṃ cakkaratanaṃ, taṃ nippariyāyato tena pavattitaṃ nāma,	2541	
PA_tika-s04_03t:254_11	netaranti paṭhamanayo vutto. Yasmā pavattitasseva anuvattanaṃ, paṭhamanayo ca taṃsadise	2541	
PA_tika-s04_03t:254_12	tabbohāravasena vuttoti taṃ anādiyitvā dutiyanayo vutto.	2541	
PA_tika-s04_03t:255	Dutiyacakkānuvattanasuttavaṇṇanā niṭṭhitā.	25	
PA_tika-s04_03t:256	4. Yassaṃdisaṃsuttavaṇṇanā	25	
PA_tika-s04_03t:257_0	134. Catutthe “ubhato sujāto”ti ettake vutte yehi kehici dvīhi bhāgehi sujātatā paññāpeyya,	257	
PA_tika-s04_03t:257_1	sujāta-saddo ca “sujāto cārudassano”tiādīsu ārohasampattipariyāyoti jātivasena sujātataṃ	257	
PA_tika-s04_03t:257_2	vibhāvetuṃ “mātito ca pitito cā”ti vuttaṃ. Anorasaputtavasenapi loke mātupitusamaññā	257	
PA_tika-s04_03t:257_3	dissati, idha pana sā orasaputtavasena icchitāti dassetuṃ “saṃsuddhaggahaṇiko”ti	257	
PA_tika-s04_03t:257_4	vuttaṃ. Gabbhaṃ gaṇhāti dhāretīti gahaṇī, gabbhāsayasaññito mātukucchippadeso. Tenāha	257	
PA_tika-s04_03t:257_5	“saṃsuddhāya mātukucchiyā samannāgato”ti. Yathābhuttassa āhārassa vipācanavasena	257	
PA_tika-s04_03t:257_6	gaṇhanato achaḍḍanato gahaṇī, tejodhātu. Pitā ca mātā ca pitaro. Pitūnaṃ pitaro pitāmahā.	257	
PA_tika-s04_03t:257_7	Tesaṃ yugo pitāmahayugo, tasmā yāva sattamā pitāmahayugā, pitāmahadvandāti evamettha	257	
PA_tika-s04_03t:257_8	attho daṭṭhabbo. Evañhi pitāmahaggahaṇeneva mātāmahopi gahitoti so aṭṭhakathāyaṃ	257	
PA_tika-s04_03t:257_9	visuṃ na uddhato. Yuga-saddo cettha ekasesanayena daṭṭhabbo “yugo ca yugo ca yugo”ti.	257	
PA_tika-s04_03t:257_10	Evañhi tattha tattha dvinnaṃ gahitameva hoti. Tenāha “tato uddhaṃ sabbepi pubbapurisā	2571	
PA_tika-s04_03t:257_11	pitāmahaggahaṇeneva gahitā”ti. Purisaggahaṇañcettha ukkaṭṭhaniddesavasena katanti	2571	
PA_tika-s04_03t:257_12	daṭṭhabbaṃ. Evañhi “mātito”ti pāḷivacanaṃ samatthitaṃ hoti.	2571	
PA_tika-s04_03t:258_0	Akkhittoti appattakkhepo. Anavakkhittoti sampattavivādādīsu na avakkhitto na chaḍḍito.	258	
PA_tika-s04_03t:258_1	Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ. Ettha	258	
PA_tika-s04_03t:258_2	ca “ubhato…pe… pitāmahayugā”ti etena khattiyassa yonidosābhāvo dassito saṃsuddhaggahaṇikabhāvakittanato.	258	
PA_tika-s04_03t:258_3	“Akkhitto”ti iminā kiriyāparādhābhāvo. Kiriyāparādhena hi sattā khepaṃ pāpuṇanti.	258	
PA_tika-s04_03t:258_4	“Anupakkuṭṭho”ti iminā ayuttasaṃsaggābhāvo. Ayuttasaṃsaggañhi paṭicca sattā akkosaṃ labhanti.	258	
PA_tika-s04_03t:259_0	Aḍḍhatā nāma vibhavasampannatā, sā taṃ taṃ upādāyupādāya vuccatīti āha “yo koci attano	259	
PA_tika-s04_03t:259_1	santakena vibhavena aḍḍho hotī”ti. Tathā mahaddhanatāpīti taṃ ukkaṃsagataṃ dassetuṃ	259	
PA_tika-s04_03t:259_2	“mahatā aparimāṇasaṅkhena dhanena samannāgato”ti vuttaṃ. Bhuñjitabbato paribhuñjitabbato	259	
PA_tika-s04_03t:259_3	visesato kāmā bhogā nāmāti āha “pañcakāmaguṇavasenā”ti. Koṭṭhaṃ vuccati dhaññassa	259	
PA_tika-s04_03t:259_4	āvasanaṭṭhānaṃ, koṭṭhabhūtaṃ agāraṃ koṭṭhāgāraṃ. Tenāha “dhaññena ca paripuṇṇakoṭṭhāgāro”ti.	259	
PA_tika-s04_03t:259_5	Evaṃ sāragabbhaṃ koso, dhaññapariṭṭhapanaṭṭhānañca koṭṭhāgāranti dassetvā idāni tato	259	
PA_tika-s04_03t:259_6	aññathā taṃ dassetuṃ “atha vā”tiādi vuttaṃ. Tattha yathā asino tikkhabhāvaparihārako	259	
PA_tika-s04_03t:259_7	paṭicchado “koso”ti vuccati. Evaṃ rañño tikkhabhāvaparihāraṃ katvā caturaṅginī senā	259	
PA_tika-s04_03t:259_8	kosoti āha “catubbidho koso hatthī assā rathā pattī”ti. Vatthakoṭṭhāgāraggahaṇeneva	259	
PA_tika-s04_03t:259_9	sabbassapi bhaṇḍaṭṭhapanaṭṭhānassa gahitattā “tividhaṃ koṭṭhāgāra”nti vuttaṃ.	259	
PA_tika-s04_03t:260_0	Yassā paññāya vasena puriso “paṇḍito”ti vuccati, taṃ paṇḍiccanti āha “paṇḍiccena	260	
PA_tika-s04_03t:260_1	samannāgato”ti. Taṃtaṃitikattabbatāsu chekabhāvo byattabhāvo veyyattiyaṃ. Sammohaṃ	260	
PA_tika-s04_03t:260_2	hiṃsati vidhamatīti medhā, sā etassa atthīti medhāvī. Ṭhāne ṭhāne uppatti etissā	260	
PA_tika-s04_03t:260_3	atthīti ṭhānuppatti, ṭhānaso uppajjanapaññā. Vaḍḍhiattheti vaḍḍhisaṅkhāte atthe.	260	
PA_tika-s04_03t:261	Yassaṃdisaṃsuttavaṇṇanā niṭṭhitā.	26	
PA_tika-s04_03t:262	5-9. Patthanāsuttādivaṇṇanā	26	
PA_tika-s04_03t:263_0	135-9. Pañcame hatthisminti hatthisippe. Hatthīti hi hatthivisayattā hatthisannissitattā	263	
PA_tika-s04_03t:263_1	ca hatthisippaṃ gahitaṃ. Sesapadesupi eseva nayo. Vayatīti vayo, sobhanesu katthaci	263	
PA_tika-s04_03t:263_2	apakkhalanto avitthāyanto tāni sandhāretuṃ sakkotīti attho. Na vayo avayo, tāni atthato	263	
PA_tika-s04_03t:263_3	saddato ca sandhāretuṃ na sakkoti. Avayo na hotīti anavayo. Dve paṭisedhā pakatiṃ	263	
PA_tika-s04_03t:263_4	gamentīti āha “anavayoti samattho”ti. Chaṭṭhādīni uttānatthāneva.	263	
PA_tika-s04_03t:264	Patthanāsuttādivaṇṇanā niṭṭhitā.	26	
PA_tika-s04_03t:265	10. Sotasuttavaṇṇanā	26	
PA_tika-s04_03t:266	140. Dasame tibbānanti tikkhānaṃ. Kharānanti kakkasānaṃ. Kaṭukānanti dāruṇānaṃ. Asātānanti nasātānaṃ appiyānaṃ. Na tāsu mano appeti, na tā manaṃ appāyanti vaḍḍhentīti amanāpā.	26	
PA_tika-s04_03t:267	Sotasuttavaṇṇanā niṭṭhitā.	26	
PA_tika-s04_03t:268	Rājavaggavaṇṇanā niṭṭhitā.	26	
PA_tika-s04_03t:269	(15) 5. Tikaṇḍakīvaggo	26	
PA_tika-s04_03t:270	1. Avajānātisuttavaṇṇanā	27	
PA_tika-s04_03t:271_0	141. Pañcamassa paṭhame datvā avajānātīti ettha eko bhikkhu mahāpuñño catupaccayalābhī	271	
PA_tika-s04_03t:271_1	hoti, so cīvarādīni labhitvā aññaṃ appapuññaṃ āpucchati. Sopi tasmiṃ punappunaṃ āpucchantepi	271	
PA_tika-s04_03t:271_2	gaṇhātiyeva. Athassa itaro thokaṃ kupito hutvā maṅkubhāvaṃ uppādetukāmo vadati “ayaṃ	271	
PA_tika-s04_03t:271_3	attano dhammatāya cīvarādīni na labhati, amhe nissāya labhatī”ti. Evampi datvā avajānāti	271	
PA_tika-s04_03t:271_4	nāma. Eko pana ekena saddhiṃ dve tīṇi vassāni vasanto pubbe taṃ puggalaṃ garuṃ katvā	271	
PA_tika-s04_03t:271_5	gacchante gacchante kāle cittīkāraṃ na karoti, āsananisinnaṭṭhānampi na gacchati.	271	
PA_tika-s04_03t:271_6	Ayampi puggalo saṃvāsena avajānāti nāma. Ādheyyamukhoti ādito dheyyamukho, paṭhamavacanasmiṃyeva	271	
PA_tika-s04_03t:271_7	ṭhapitamukhoti attho. Tatthāyaṃ nayo – eko puggalo sāruppaṃyeva bhikkhuṃ “asāruppo	271	
PA_tika-s04_03t:271_8	eso”ti katheti. Taṃ sutvā esa niṭṭhaṃ gacchati, puna aññena sabhāgena bhikkhunā “sāruppo	271	
PA_tika-s04_03t:271_9	aya”nti vuttepi tassa vacanaṃ na gaṇhāti. Asukena nāma “asāruppo aya”nti amhākaṃ	271	
PA_tika-s04_03t:271_10	kathitanti purimabhikkhunova kathaṃ gaṇhāti. Aparopissa dussīlaṃ “sīlavā”ti katheti.	2711	
PA_tika-s04_03t:271_11	Tassa vacanaṃ saddahitvā puna aññena “asāruppo eso bhikkhu, nāyaṃ tumhākaṃ santikaṃ	2711	
PA_tika-s04_03t:271_12	upasaṅkamituṃ yutto”ti vuttepi tassa vacanaṃ aggahetvā purimaṃyeva kathaṃ gaṇhāti.	2711	
PA_tika-s04_03t:271_13	Aparo vaṇṇampi kathitaṃ gaṇhāti, avaṇṇampi kathitaṃ gaṇhātiyeva. Ayampi ādheyyamukhoyeva	2711	
PA_tika-s04_03t:271_14	nāma ādhātabbamukho, yaṃ yaṃ suṇāti, tattha tattha ṭhapitamukhoti attho.	2711	
PA_tika-s04_03t:272_0	Loloti saddhādīnaṃ ittarakālappatitattā assaddhiyādīhi lulitabhāvena lolo. Ittarabhattītiādīsu	272	
PA_tika-s04_03t:272_1	punappunaṃ bhajanena saddhāva bhattipemaṃ. Saddhāpemampi gehassitapemampi vaṭṭati,	272	
PA_tika-s04_03t:272_2	pasādo saddhāpasādo. Evaṃ puggalo lolo hotīti evaṃ ittarasaddhāditāya puggalo lolo	272	
PA_tika-s04_03t:272_3	nāma hoti. Haliddirāgo viya, thusarāsimhi koṭṭitakhānuko viya, assapiṭṭhiyaṃ ṭhapitakumbhaṇḍaṃ	272	
PA_tika-s04_03t:272_4	viya ca anibaddhaṭṭhāne muhuttena kuppati. Mando momūhoti aññāṇabhāvena mando, avisayatāya	272	
PA_tika-s04_03t:272_5	momūho, mahāmūḷhoti attho.	272	
PA_tika-s04_03t:273	Avajānātisuttavaṇṇanā niṭṭhitā.	27	
PA_tika-s04_03t:274	2-3. Ārabhatisuttādivaṇṇanā	27	
PA_tika-s04_03t:275_0	142-3. Dutiye ārabhatīti ettha ārambha-saddo kammakiriyahiṃsanavīriyakopanāpattivītikkamesu	275	
PA_tika-s04_03t:275_1	vattati. Tathā hesa “yaṃ kiñci dukkhaṃ sambhoti, sabbaṃ ārambhapaccayā”ti kamme āgato.	275	
PA_tika-s04_03t:275_2	“Mahārambhā mahāyaññā, na te honti mahapphalā”ti kiriyāya. “Samaṇaṃ gotamaṃ uddissa	275	
PA_tika-s04_03t:275_3	pāṇaṃ ārabhantī”ti hiṃsane. “Ārambhatha nikkhamatha, yuñjatha buddhasāsane”ti vīriye.	275	
PA_tika-s04_03t:275_4	“Bījagāmabhūtagāmasamārambhā paṭivirato hotī”ti kopane. “Ārabhati ca vippaṭisārī	275	
PA_tika-s04_03t:275_5	ca hotī”ti ayaṃ pana āpattivītikkame āgato, tasmā āpattivītikkamavasena ārabhati	275	
PA_tika-s04_03t:275_6	ceva, tappaccayā ca vippaṭisārī hotīti ayamettha attho. Yathābhūtaṃ nappajānātīti	275	
PA_tika-s04_03t:275_7	anadhigatattā yathāsabhāvato na jānāti. Yatthassāti yasmiṃ assa, yaṃ ṭhānaṃ patvā	275	
PA_tika-s04_03t:275_8	etassa puggalassa uppannā pāpakā akusalā dhammā aparisesā nirujjhantīti attho. Kiṃ	275	
PA_tika-s04_03t:275_9	pana patvā te nirujjhantīti? Arahattamaggaṃ, phalappattassa pana niruddhā nāma honti.	275	
PA_tika-s04_03t:275_10	Evaṃ santepi idha maggakiccavasena pana phalameva vuttanti veditabbaṃ.	2751	
PA_tika-s04_03t:276_0	Ārabhatī na vippaṭisārī hotīti āpattiṃ āpajjati, taṃ panesa desetuṃ sabhāgapuggalaṃ	276	
PA_tika-s04_03t:276_1	pariyesati, tasmā na vippaṭisārī hoti. Na ārabhati vippaṭisārī hotīti āpattiṃ na	276	
PA_tika-s04_03t:276_2	āpajjati, vinayapaññattiyaṃ pana akovidattā anāpattiyā āpattisaññī hutvā vippaṭisārī	276	
PA_tika-s04_03t:276_3	hotīti evamettha attho daṭṭhabbo. “Na ārabhati na vippaṭisārī hotī”ti yo vutto, kataro	276	
PA_tika-s04_03t:276_4	so puggalo? Ossaṭṭhavīriyapuggalo. So hi “kiṃ me imasmiṃ kāle parinibbānena, anāgate	276	
PA_tika-s04_03t:276_5	metteyyasammāsambuddhakāle parinibbāyissāmī”ti visuddhasīlopi paṭipattiṃ na pūreti.	276	
PA_tika-s04_03t:276_6	So hi “kimatthaṃ āyasmā pamatto viharati, puthujjanassa nāma gati anibaddhā, tasmā	276	
PA_tika-s04_03t:276_7	hi metteyyasammāsambuddhassa sammukhībhāvaṃ labheyyāsi, arahattatthāya vipassanaṃ	276	
PA_tika-s04_03t:276_8	bhāvehī”ti ovaditabbova.	276	
PA_tika-s04_03t:277_0	Sādhūti āyācanatthe nipāto. Idaṃ vuttaṃ hoti – yāva aparaddhaṃ vata āyasmatā, evaṃ	277	
PA_tika-s04_03t:277_1	santepi mayaṃ āyasmantaṃ yācāma, desetabbayuttakassa desanāya, vuṭṭhātabbayuttakassa	277	
PA_tika-s04_03t:277_2	vuṭṭhānena, āvikātabbayuttakassa āvikiriyāya ārambhaje āsave pahāya suddhante ṭhitabhāvapaccavekkhaṇena	277	
PA_tika-s04_03t:277_3	vippaṭisāraje āsave paṭivinodetvā nīharitvā vipassanācittañceva vipassanāpaññañca	277	
PA_tika-s04_03t:277_4	vaḍḍhetūti. Amunā pañcamena puggalenāti etena pañcamena khīṇāsavapuggalena. Samasamo	277	
PA_tika-s04_03t:277_5	bhavissatīti lokuttaraguṇehi samabhāveneva samo bhavissatīti evaṃ khīṇāsavena ovaditabboti	277	
PA_tika-s04_03t:277_6	attho. Tatiyaṃ uttānameva.	277	
PA_tika-s04_03t:278	Ārabhatisuttādivaṇṇanā niṭṭhitā.	27	
PA_tika-s04_03t:279	4-6. Tikaṇḍakīsuttādivaṇṇanā	27	
PA_tika-s04_03t:280_0	144-6. Catutthe paṭikūleti amanuññe aniṭṭhe. Appaṭikūlasaññīti iṭṭhākāreneva pavattacitto.	280	
PA_tika-s04_03t:280_1	Iṭṭhasmiṃ vatthusmiṃ asubhāya vā pharati, aniccato vā upasaṃharati upaneti pavatteti.	280	
PA_tika-s04_03t:280_2	Aniṭṭhasmiṃ vatthusminti aniṭṭhe sattasaññite ārammaṇe. Mettāya vā pharatīti mettaṃ	280	
PA_tika-s04_03t:280_3	hitesitaṃ upasaṃharanto sabbatthakameva vā tattha pharati. Dhātuto vā upasaṃharatīti	280	
PA_tika-s04_03t:280_4	dhammasabhāvacintanena dhātuto paccavekkhaṇāya dhātumanasikāraṃ vā tattha pavatteti.	280	
PA_tika-s04_03t:280_5	Tadubhayaṃ abhinivajjetvāti sabhāvato ānubhāvato ca upatiṭṭhantaṃ ārammaṇe paṭikūlabhāvaṃ	280	
PA_tika-s04_03t:280_6	appaṭikūlabhāvañcāti taṃ ubhayaṃ pahāya aggahetvā, sabbasmiṃ pana tasmiṃ majjhatto	280	
PA_tika-s04_03t:280_7	hutvāti vuttaṃ hoti. Majjhatto hutvā viharitukāmo pana kiṃ karotīti? Iṭṭhāniṭṭhesu	280	
PA_tika-s04_03t:280_8	āpāthaṃ gatesu neva somanassito hoti, na domanassito hoti. Upekkhako vihareyyāti	280	
PA_tika-s04_03t:280_9	iṭṭhe arajjanto aniṭṭhe adussanto yathā aññe asamapekkhanena mohaṃ uppādenti, evaṃ	280	
PA_tika-s04_03t:280_10	anuppādento chasu ārammaṇesu chaḷaṅgupekkhāya upekkhako vihareyya. Tenevāha “chaḷaṅgupekkhāvasena	2801	
PA_tika-s04_03t:280_11	pañcamo”ti. Iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya	2801	
PA_tika-s04_03t:280_12	chasu dvāresu pavattanato “chaḷaṅgupekkhā”ti laddhanāmāya tatramajjhattupekkhāya	2801	
PA_tika-s04_03t:280_13	vasena pañcamo vāro vuttoti attho. Pañcamaṃ chaṭṭhañca uttānameva.	2801	
PA_tika-s04_03t:281	Tikaṇḍakīsuttādivaṇṇanā niṭṭhitā.	28	
PA_tika-s04_03t:282	7-10. Asappurisadānasuttādivaṇṇanā	28	
PA_tika-s04_03t:283_0	147-150. Sattame asakkaccanti anādaraṃ katvā. Deyyadhammassa asakkaccakaraṇaṃ nāma	283	
PA_tika-s04_03t:283_1	asampannaṃ karotīti āha “na sakkaritvā suciṃ katvā detī”ti, uttaṇḍulādidosavirahitaṃ	283	
PA_tika-s04_03t:283_2	sucisampannaṃ katvā na detīti attho. Acittīkatvāti na citte katvā, na pūjetvāti attho.	283	
PA_tika-s04_03t:283_3	Pūjento hi pūjetabbavatthuṃ citte ṭhapeti, na tato bahi karoti. Cittaṃ vā acchariyaṃ	283	
PA_tika-s04_03t:283_4	katvā paṭipattivikaraṇaṃ sambhāvanakiriyā, tappaṭikkhepato acittīkaraṇaṃ asambhāvanakiriyā.	283	
PA_tika-s04_03t:283_5	Agāravena detīti puggale agaruṃ karonto nisīdanaṭṭhāne asammajjitvā yattha vā tattha	283	
PA_tika-s04_03t:283_6	vā nisīdāpetvā yaṃ vā taṃ vā ādhārakaṃ ṭhapetvā dānaṃ deti. Asahatthāti na attano	283	
PA_tika-s04_03t:283_7	hatthena deti, dāsakammakarodīhi dāpeti. Apaviddhaṃ detīti antarā apaviddhaṃ vicchedaṃ	283	
PA_tika-s04_03t:283_8	katvā deti. Tenāha “na nirantaraṃ detī”ti. Atha vā apaviddhaṃ detīti ucchiṭṭhādichaḍḍanīyadhammaṃ	283	
PA_tika-s04_03t:283_9	viya avakkhittakaṃ katvā deti. Tenāha “chaḍḍetukāmo viya detī”ti. “Addhā imassa dānassa	283	
PA_tika-s04_03t:283_10	phalameva āgacchatī”ti evaṃ yassa kammassakatādiṭṭhi atthi, so āgamanadiṭṭhiko, ayaṃ	2831	
PA_tika-s04_03t:283_11	pana na tādisoti anāgamanadiṭṭhiko. Tenāha “katassa nāma phalaṃ āgamissatī”tiādi.	2831	
PA_tika-s04_03t:283_12	Aṭṭhamādīsu natthi vattabbaṃ.	2831	
PA_tika-s04_03t:284	Asappurisadānasuttādivaṇṇanā niṭṭhitā.	28	
PA_tika-s04_03t:285	Tikaṇḍakīvaggavaṇṇanā niṭṭhitā.	28	
PA_tika-s04_03t:286	Tatiyapaṇṇāsakaṃ niṭṭhitaṃ.	28	
PA_tika-s04_03t:287	4. Catutthapaṇṇāsakaṃ	28	
PA_tika-s04_03t:288	(16) 1. Saddhammavaggo	28	
PA_tika-s04_03t:289	151-160. Paṭhamo vaggo uttānatthoyeva.	28	
PA_tika-s04_03t:290	(17) 2. Āghātavaggo	29	
PA_tika-s04_03t:291	1-5. Paṭhamaāghātapaṭivinayasuttādivaṇṇanā	29	
PA_tika-s04_03t:292	161-165. Dutiyassa paṭhame natthi vattabbaṃ. Dutiye āghāto paṭivinayati ettha, etehīti vā āghātapaṭivinayā. Tenāha “āghāto etehi paṭivinetabbo”tiādi.	29	
PA_tika-s04_03t:293	Nantakanti anantakaṃ, antavirahitaṃ vatthakhaṇḍaṃ. Yadi hi tassa anto bhaveyya, “pilotikā”ti saṅkhaṃ na gaccheyya.	29	
PA_tika-s04_03t:294_0	Sevālenāti bījakaṇṇikakesarādibhedena sevālena. Udakapappaṭakenāti nīlamaṇḍūkapiṭṭhivaṇṇena	294	
PA_tika-s04_03t:294_1	udakapiṭṭhiṃ chādetvā nibbattena udakapiṭṭhikena. Ghammena anugatoti ghammena phuṭṭho	294	
PA_tika-s04_03t:294_2	abhibhūto. Cittuppādanti paṭighasampayuttacittuppādaṃ.	294	
PA_tika-s04_03t:295_0	Visabhāgavedanuppattiyā kakaceneva iriyāpathapavattinivāraṇena chindanto ābādhati	295	
PA_tika-s04_03t:295_1	pīḷetīti ābādho, so assa atthīti ābādhiko. Taṃsamuṭṭhānena dukkhito sañjātadukkho.	295	
PA_tika-s04_03t:295_2	Bāḷhagilānoti adhimattagilāno. Gāmantanāyakassāti gāmantasampāpakassa.	295	
PA_tika-s04_03t:296_0	Pasannabhāvena udakassa acchabhāvo veditabboti āha “acchodakāti pasannodakā”ti. Sādurasatāya	296	
PA_tika-s04_03t:296_1	sātatāti āha “madhurodakā”ti. Tanukameva salilaṃ visesato sītalaṃ, na bahalāti āha	296	
PA_tika-s04_03t:296_2	“tanusītasalilā”ti. Setakāti nikkaddamā. Sacikkhallādivasena hi udakassa vivaṇṇatā.	296	
PA_tika-s04_03t:296_3	Sabhāvato pana taṃ setavaṇṇameva. Tatiyādīni uttānatthāneva.	296	
PA_tika-s04_03t:297	Paṭhamaāghātapaṭivinayasuttādivaṇṇanā niṭṭhitā.	29	
PA_tika-s04_03t:298	6. Nirodhasuttavaṇṇanā	29	
PA_tika-s04_03t:299_0	166. Chaṭṭhe amarisanattheti asahanatthe. Anāgatavacanaṃ katanti anāgatasaddappayogo	299	
PA_tika-s04_03t:299_1	kato, attho pana vattamānakālikova. Akkharacintakā hi īdisesu ṭhānesu anokappanāmarisanatthavasena	299	
PA_tika-s04_03t:299_2	atthisadde upapade vattamānakālepi anāgatavacanaṃ karonti.	299	
PA_tika-s04_03t:300	Nirodhasuttavaṇṇanā niṭṭhitā.	30	
PA_tika-s04_03t:301	7-9. Codanāsuttādivaṇṇanā	30	
PA_tika-s04_03t:302_0	167-9. Sattame vatthusandassanāti yasmiṃ vatthusmiṃ āpatti, tassa sarūpato dassanaṃ.	302	
PA_tika-s04_03t:302_1	Āpattisandassanāti yaṃ āpattiṃ so āpanno, tassā dassanaṃ. Saṃvāsappaṭikkhepoti uposathappavāraṇādisaṃvāsassa	302	
PA_tika-s04_03t:302_2	paṭikkhipanaṃ akaraṇaṃ. Sāmīcippaṭikkhepoti abhivādanādisāmīcikiriyāya akaraṇaṃ.	302	
PA_tika-s04_03t:302_3	Codayamānenāti codentena. Cuditakassa kāloti cuditakassa codetabbakālo. Puggalanti	302	
PA_tika-s04_03t:302_4	codetabbapuggalaṃ. Upaparikkhitvāti “ayaṃ cuditakalakkhaṇe tiṭṭhati, na tiṭṭhatī”ti	302	
PA_tika-s04_03t:302_5	vīmaṃsitvā. Ayasaṃ āropetīti “ime maṃ abhūtena abbhācikkhantā ayasaṃ byasanaṃ uppādentī”ti	302	
PA_tika-s04_03t:302_6	bhikkhūnaṃ ayasaṃ uppādeti. Aṭṭhamanavamāni uttānatthāneva.	302	
PA_tika-s04_03t:303	Codanāsuttādivaṇṇanā niṭṭhitā.	30	
PA_tika-s04_03t:304	10. Bhaddajisuttavaṇṇanā	30	
PA_tika-s04_03t:305_0	170. Dasame abhibhavitvā ṭhito ime satteti adhippāyo. Yasmā pana so “pāsaṃsabhāvena	305	
PA_tika-s04_03t:305_1	uttamabhāvena ca te satte abhibhavitvā ṭhito”ti attānaṃ maññati, tasmā vuttaṃ “jeṭṭhako”ti.	305	
PA_tika-s04_03t:305_2	Aññadatthu dasoti dassane antarāyābhāvavacanena ñeyyavisesapariggāhikabhāvena ca	305	
PA_tika-s04_03t:305_3	anāvaraṇadassāvitaṃ paṭijānātīti āha “sabbaṃ passatīti adhippāyo”ti.	305	
PA_tika-s04_03t:306	Bhaddajisuttavaṇṇanā niṭṭhitā.	30	
PA_tika-s04_03t:307	Āghātavaggavaṇṇanā niṭṭhitā.	30	
PA_tika-s04_03t:308	(18) 3. Upāsakavaggo	30	
PA_tika-s04_03t:309	1-6. Sārajjasuttādivaṇṇanā	30	
PA_tika-s04_03t:310_0	171-176. Tatiyassa paṭhamadutiyatatiyacatutthe natthi vattabbaṃ. Pañcame upāsakapacchimakoti	310	
PA_tika-s04_03t:310_1	upāsakanihīno. “Iminā diṭṭhādinā idaṃ nāma maṅgalaṃ bhavissatī”ti evaṃ bālajanaparikappitakotūhalasaṅkhātena	310	
PA_tika-s04_03t:310_2	diṭṭhasutamutamaṅgalena samannāgato kotūhalamaṅgaliko. Tenāha “iminā idaṃ bhavissatī”tiādi.	310	
PA_tika-s04_03t:310_3	Maṅgalaṃ paccetīti diṭṭhamaṅgalādibhedaṃ maṅgalameva patthiyāyati. No kammanti kammassakataṃ	310	
PA_tika-s04_03t:310_4	no patthiyāyati. Imamhā sāsanāti ito sabbaññubuddhasāsanato. Bahiddhāti bāhirakasamaye.	310	
PA_tika-s04_03t:310_5	Dakkhiṇeyyaṃ pariyesatīti “duppaṭipannā dakkhiṇeyyā”ti saññī gavesati. Ettha dakkhiṇapariyesanapubbakāre	310	
PA_tika-s04_03t:310_6	ekaṃ katvā pañca dhammā veditabbā. Chaṭṭhaṃ uttānameva.	310	
PA_tika-s04_03t:311	Sārajjasuttādivaṇṇanā niṭṭhitā.	31	
PA_tika-s04_03t:312	7-8. Vaṇijjāsuttādivaṇṇanā	31	
PA_tika-s04_03t:313_0	177-8. Sattame satthavaṇijjāti āvudhabhaṇḍaṃ katvā vā kāretvā vā kataṃ vā paṭilabhitvā	313	
PA_tika-s04_03t:313_1	tassa vikkayo. Āvudhabhaṇḍaṃ kāretvā tassa vikkayoti idaṃ pana nidassanamattaṃ. Sūkaramigādayo	313	
PA_tika-s04_03t:313_2	posetvā tesaṃ vikkayoti sūkaramigādayo posetvā tesaṃ maṃsaṃ sampādetvā vikkayo. Ettha	313	
PA_tika-s04_03t:313_3	ca satthavaṇijjā paroparādhanimittatāya akaraṇīyā vuttā, sattavaṇijjā abhujissabhāvakaraṇato,	313	
PA_tika-s04_03t:313_4	maṃsavisavaṇijjā vadhahetuto, majjavaṇijjā pamādaṭṭhānato. Aṭṭhamaṃ uttānameva.	313	
PA_tika-s04_03t:314	Vaṇijjāsuttādivaṇṇanā niṭṭhitā.	31	
PA_tika-s04_03t:315	9. Gihisuttavaṇṇanā	31	
PA_tika-s04_03t:316_0	179. Navame ābhicetasikānanti abhicetoti abhikkantaṃ visuddhacittaṃ vuccati adhicittaṃ	316	
PA_tika-s04_03t:316_1	vā, abhicetasi jātāni ābhicetasikāni, abhiceto sannissitānīti vā ābhicetasikāni.	316	
PA_tika-s04_03t:316_2	Tenevāha “uttamacittanissitāna”nti. Diṭṭhadhammasukhavihārānanti diṭṭhadhamme sukhavihārānaṃ.	316	
PA_tika-s04_03t:316_3	Diṭṭhadhammoti paccakkho attabhāvo vuccati, tattha sukhavihārānanti attho. Rūpāvacarajjhānānametaṃ	316	
PA_tika-s04_03t:316_4	adhivacanaṃ. Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ	316	
PA_tika-s04_03t:316_5	nekkhammasukhaṃ vindanti, tasmā “diṭṭhadhammasukhavihārānī”ti vuccanti.	316	
PA_tika-s04_03t:317_0	Catubbidhamerayanti pupphāsavo, phalāsavo, guḷāsavo, madhvāsavoti evaṃ catuppabhedaṃ	317	
PA_tika-s04_03t:317_1	merayaṃ. Pañcavidhañca suranti pūvasurā, piṭṭhasurā, odanasurā, kiṇṇapakkhittā, sambhārasaṃyuttāti	317	
PA_tika-s04_03t:317_2	evaṃ pañcappabhedaṃ suraṃ. Puññaṃ attho etassāti puññattho. Yasmā panesa puññena	317	
PA_tika-s04_03t:317_3	atthiko nāma hoti, tasmā vuttaṃ “puññena atthikassā”ti. Sesamettha uttānameva.	317	
PA_tika-s04_03t:318	Gihisuttavaṇṇanā niṭṭhitā.	31	
PA_tika-s04_03t:319	10. Gavesīsuttavaṇṇanā	31	
PA_tika-s04_03t:320_0	180. Dasame sukāraṇanti bodhiparipācanassa ekantikaṃ sundaraṃ kāraṇaṃ. Mandahasitanti	320	
PA_tika-s04_03t:320_1	īsakaṃ hasitaṃ. Kahaṃ kahanti hāsasaddassa anukaraṇametaṃ. Haṭṭhappahaṭṭhākāramattanti	320	
PA_tika-s04_03t:320_2	haṭṭhassa pahaṭṭhākāramattaṃ. Yathā gahitasaṅketā “pahaṭṭho bhagavā”ti sañjānanti,	320	
PA_tika-s04_03t:320_3	evaṃ ākāranidassanamattaṃ.	320	
PA_tika-s04_03t:321_0	Idāni iminā pasaṅgena hāsasamuṭṭhānaṃ vibhāgato dassetuṃ “hasitañca nāmeta”ntiādi	321	
PA_tika-s04_03t:321_1	āraddhaṃ. Tattha ajjhupekkhanavasenapi hāso na sambhavati, pageva domanassavasenāti	321	
PA_tika-s04_03t:321_2	āha “terasahi somanassasahagatacittehī”ti. Nanu ca keci kodhavasenapi hasantīti?	321	
PA_tika-s04_03t:321_3	Na, te sampiyanti kodhavatthuṃ tattha “mayaṃ dāni yathākāmakāritaṃ āpajjissāmā”ti	321	
PA_tika-s04_03t:321_4	duviññeyyantarena somanassacitteneva hāsassa uppajjanato. Tesūti pañcasu somanassasahagatakiriyacittesu.	321	
PA_tika-s04_03t:321_5	Balavārammaṇeti uḷāratame ārammaṇe yamakapāṭihāriyasadise. Dubbalārammaṇeti anuḷāraārammaṇe.	321	
PA_tika-s04_03t:322_0	“Imasmiṃ pana ṭhāne…pe… uppādetī”ti idaṃ porāṇaṭṭhakathāyaṃ tathā āgatattā vuttaṃ,	322	
PA_tika-s04_03t:322_1	na sahetukasomanassasahagatacittehi bhagavato sitaṃ na hotīti dassanattaṃ. Abhidhammaṭīkāyaṃ	322	
PA_tika-s04_03t:322_2	pana “atītaṃsādīsu appaṭihataṃ ñāṇaṃ vatvā ‘imehi dhammehi samannāgatassa buddhassa	322	
PA_tika-s04_03t:322_3	bhagavato sabbaṃ kāyakammaṃ ñāṇapubbaṅgamaṃ ñāṇānuparivattī’tiādivacanato ‘bhagavato	322	
PA_tika-s04_03t:322_4	idaṃ cittaṃ uppajjatī’ti vuttavacanaṃ vicāretabba”nti vuttaṃ. Tattha iminā hasituppādacittena	322	
PA_tika-s04_03t:322_5	pavattiyamānampi bhagavato sitakaraṇaṃ pubbenivāsaanāgataṃsasabbaññutaññāṇānaṃ anuvattakattā	322	
PA_tika-s04_03t:322_6	ñāṇānuparivattiyevāti evaṃ pana ñāṇānuparivattibhāve sati na koci pāḷiaṭṭhakathānaṃ	322	
PA_tika-s04_03t:322_7	virodho. Tathā hi abhidhammaṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ	322	
PA_tika-s04_03t:322_8	uppajjatī”ti vuttaṃ. Avassañcetaṃ evaṃ icchitabbaṃ, aññathā āvajjanacittassapi bhagavato	322	
PA_tika-s04_03t:322_9	tathārūpe kāle na yujjeyya. Tassapi hi viññattisamuṭṭhāpakabhāvassa nicchitattā.	322	
PA_tika-s04_03t:322_10	Tathā hi vuttaṃ “evañca katvā manodvārāvajjanassapi viññattisamuṭṭhāpakattaṃ upapannaṃ	3221	
PA_tika-s04_03t:322_11	hotī”ti na ca viññattisamuṭṭhāpakatte taṃsamuṭṭhānakāyaviññattiyā kāyakammādibhāvaṃ	3221	
PA_tika-s04_03t:322_12	āpajjanabhāvo vissajjatīti.	3221	
PA_tika-s04_03t:323_0	Hasitanti sitameva sandhāya vadati. Tenāha “evaṃ appamattakampī”ti. Samosaritā vijjulatā.	323	
PA_tika-s04_03t:323_1	Sā hi itaravijjulatā viya khaṇaṭṭhitiyā sīghanirodhā ca na hoti, apica kho dandhanirodhā,	323	
PA_tika-s04_03t:323_2	na ca sabbakālikā. Dīdhiti pāvakamahāmeghato vā cātuddīpikamahāmeghato vā niccharati.	323	
PA_tika-s04_03t:323_3	Tenāha “cātuddīpikamahāmeghamukhato”ti. Ayaṃ kira tāsaṃ rasmīnaṃ dhammatā, yadidaṃ	323	
PA_tika-s04_03t:323_4	tikkhattuṃ sīsaṃ padakkhiṇaṃ katvā dāṭhaggesuyeva antaradhānaṃ. Sesamettha suviññeyyameva.	323	
PA_tika-s04_03t:324	Gavesīsuttavaṇṇanā niṭṭhitā.	32	
PA_tika-s04_03t:325	Upāsakavaggavaṇṇanā niṭṭhitā.	32	
PA_tika-s04_03t:326	(19) 4. Araññavaggo	32	
PA_tika-s04_03t:327	1. Āraññikasuttavaṇṇanā	32	
PA_tika-s04_03t:328_0	181. Catutthassa paṭhame appīcchataṃyeva nissāyātiādīsu “iti appiccho bhavissāmī”ti	328	
PA_tika-s04_03t:328_1	idaṃ me āraññikaṅgaṃ appicchatāya saṃvattissati, “iti santuṭṭho bhavissāmī”ti idaṃ	328	
PA_tika-s04_03t:328_2	me āraññikaṅgaṃ santuṭṭhiyā saṃvattissati, “iti kilese sallikhissāmī”ti idaṃ me āraññikaṅgaṃ	328	
PA_tika-s04_03t:328_3	kilesasallikhanatthāya saṃvattissatīti āraññiko hoti. Aggoti jeṭṭhako. Sesāni tasseva vevacanāni.	328	
PA_tika-s04_03t:329_0	Gavā khīranti gāvito khīraṃ nāma hoti, na gāviyā dadhi. Khīramhā dadhītiādīsupi eseva	329	
PA_tika-s04_03t:329_1	nayo. Evamevanti yathā etesu pañcasu gorasesu sappimaṇḍo aggo, evamevaṃ imesu pañcasu	329	
PA_tika-s04_03t:329_2	āraññikesu yo ayaṃ appicchatādīni nissāya āraññiko hoti, ayaṃ aggo ceva seṭṭho ca	329	
PA_tika-s04_03t:329_3	mokkho ca pavaro ca. Imesu āraññikesu jātiāraññikā veditabbā, na āraññikanāmamattena	329	
PA_tika-s04_03t:329_4	āraññikāti veditabbā. Paṃsukūlikādīsupi eseva nayo.	329	
PA_tika-s04_03t:330	Āraññikasuttavaṇṇanā niṭṭhitā.	33	
PA_tika-s04_03t:331	Araññavaggavaṇṇanā niṭṭhitā.	33	
PA_tika-s04_03t:332	(20) 5. Brāhmaṇavaggo	33	
PA_tika-s04_03t:333	1. Soṇasuttavaṇṇanā	33	
PA_tika-s04_03t:334_0	191. Pañcamassa paṭhame sampiyenevāti aññamaññapemeneva kāyena ca cittena ca missībhūtā	334	
PA_tika-s04_03t:334_1	saṅghaṭṭitā saṃsaṭṭhā hutvā saṃvāsaṃ vattenti, na appiyena niggahena vāti vuttaṃ	334	
PA_tika-s04_03t:334_2	hoti. Tenāha “piya”ntiādi. Udaraṃ avadihati upacinoti pūretīti udarāvadehakaṃ. Bhāvanapuṃsakañcetaṃ,	334	
PA_tika-s04_03t:334_3	udarāvadehakaṃ katvā udaraṃ pūretvāti attho. Tenāha “udaraṃ avadihitvā”tiādi.	334	
PA_tika-s04_03t:335	Soṇasuttavaṇṇanā niṭṭhitā.	33	
PA_tika-s04_03t:336	2. Doṇabrāhmaṇasuttavaṇṇanā	33	
PA_tika-s04_03t:337_0	192. Dutiye pavattāroti pāvacanabhāvena vattāro. Yasmā te tesaṃ mantānaṃ pavattanakā,	337	
PA_tika-s04_03t:337_1	tasmā āha “pavattayitāro”ti. Sudde bahi katvā rahobhāsitabbaṭṭhena mantā eva taṃtaṃatthappaṭipattihetutāya	337	
PA_tika-s04_03t:337_2	mantapadaṃ. Anupanītāsādhāraṇatāya rahassabhāvena vattabbakiriyāya adhigamūpāyaṃ.	337	
PA_tika-s04_03t:337_3	Sajjhāyitanti gāyanavasena sajjhāyitaṃ. Taṃ pana udattānudattādīnaṃ sarānaṃ sampadāvaseneva	337	
PA_tika-s04_03t:337_4	icchitanti āha “sarasampattivasenā”ti. Aññesaṃ vuttanti pāvacanabhāvena aññesaṃ vuttaṃ.	337	
PA_tika-s04_03t:337_5	Samupabyūḷhanti saṅgahetvā uparūpari saññūḷhaṃ. Rāsikatanti iruvedayajuvedasāmavedādivasena,	337	
PA_tika-s04_03t:337_6	tatthāpi paccekaṃ mantabrahmādivasena, ajjhāyānuvākādivasena ca rāsikataṃ. Tesanti	337	
PA_tika-s04_03t:337_7	mantānaṃ kattūnaṃ. Dibbena cakkhunā oloketvāti dibbacakkhuparibhaṇḍena yathākammūpagañāṇena	337	
PA_tika-s04_03t:337_8	sattānaṃ kammassakatādiṃ, paccakkhato dassanaṭṭhena dibbacakkhusadisena pubbenivāsañāṇena	337	
PA_tika-s04_03t:337_9	atītakappe brāhmaṇānaṃ mantajjhenavidhiñca oloketvā. Pāvacanena saha saṃsandetvāti	337	
PA_tika-s04_03t:337_10	kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā.	3371	
PA_tika-s04_03t:337_11	Na hi tesaṃ vivaṭṭasannissito attho paccakkho hoti. Aparāpareti aṭṭhakādīhi aparāpare	3371	
PA_tika-s04_03t:337_12	pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu	3371	
PA_tika-s04_03t:337_13	kilesasannissitapadānaṃ tattha tattha pade pakkhipanaṃ katvā. Viruddhe akaṃsūti brāhmaṇadhammikasuttādīsu	3371	
PA_tika-s04_03t:337_14	āgatanayena saṃkilesatthadīpanato paccanīkabhūte akaṃsu.	3371	
PA_tika-s04_03t:338_0	Usūnaṃ asanakammaṃ issatthaṃ, dhanusippena jīvikā. Idha pana issatthaṃ viyāti issatthaṃ,	338	
PA_tika-s04_03t:338_1	sabbaāvudhajīvikāti āha “yodhājīvakammenā”ti, āvudhaṃ gahetvā upaṭṭhānakammenāti	338	
PA_tika-s04_03t:338_2	attho. Rājaporisaṃ nāma vinā āvudhena poroheccāmaccakammādirājakammaṃ katvā rājupaṭṭhānaṃ.	338	
PA_tika-s04_03t:338_3	Sippaññatarenāti gahitāvasesena hatthiassasippādinā. Kumārabhāvato pabhuti caraṇena	338	
PA_tika-s04_03t:338_4	komārabrahmacariyaṃ.	338	
PA_tika-s04_03t:339_0	Udakaṃ pātetvā dentīti dvāre ṭhitasseva brāhmaṇassa hatthe udakaṃ āsiñcantā “idaṃ	339	
PA_tika-s04_03t:339_1	te, brāhmaṇa, bhariyaṃ posāpanatthāya demā”ti vatvā denti. Kasmā pana te evaṃ brahmacariyaṃ	339	
PA_tika-s04_03t:339_2	caritvāpi dāraṃ pariyesanti, na yāvajīvaṃ brahmacārino hontīti? Micchādiṭṭhivasena.	339	
PA_tika-s04_03t:339_3	Tesañhī evaṃ diṭṭhi hoti “yo puttaṃ na uppādeti, so kulavaṃsacchedakaro hoti, tato	339	
PA_tika-s04_03t:339_4	niraye paccatī”ti. Cattāro kira abhāyitabbaṃ bhāyanti gaṇḍuppādako, kikī, kontinī,	339	
PA_tika-s04_03t:339_5	brāhmaṇoti. Gaṇḍuppādā kira mahāpathaviyā khayanabhayena mattabhojanā honti, na bahuṃ	339	
PA_tika-s04_03t:339_6	mattikaṃ khādanti. Kikī sakuṇikā ākāsapatanabhayena aṇḍassa upari uttānā seti. Kontinī	339	
PA_tika-s04_03t:339_7	sakuṇī pathavīkampanabhayena pādehi bhūmiṃ na suṭṭhu akkamati. Brāhmaṇā kulavaṃsūpacchedabhayena	339	
PA_tika-s04_03t:339_8	dāraṃ pariyesanti. Āhu cettha –	339	
PA_tika-s04_03t:340	“Gaṇḍuppādo kikī ceva, kontī brāhmaṇadhammiko;	34	
PA_tika-s04_03t:341	Ete abhayaṃ bhāyanti, sammūḷhā caturo janā”ti. ;	34	
PA_tika-s04_03t:342	Sesamettha uttānameva.	34	
PA_tika-s04_03t:343	Doṇabrāhmaṇasuttavaṇṇanā niṭṭhitā.	34	
PA_tika-s04_03t:344	3. Saṅgāravasuttavaṇṇanā	34	
PA_tika-s04_03t:345_0	193. Tatiye paṭhamaññevāti puretaraṃyeva, asajjhāyakatānaṃ mantānaṃ appaṭibhānaṃ	345	
PA_tika-s04_03t:345_1	pageva paṭhamaṃyeva siddhaṃ, tattha vattabbameva natthīti adhippāyo. Pariyuṭṭhānaṃ	345	
PA_tika-s04_03t:345_2	nāma abhibhavo gahaṇanti āha “kāmarāgapariyuṭṭhitenāti kāmarāgaggahitenā”ti. Vikkhambheti	345	
PA_tika-s04_03t:345_3	apanetīti vikkhambhanaṃ, paṭipakkhato nissarati etenāti nissaraṇaṃ. Vikkhambhanañca	345	
PA_tika-s04_03t:345_4	taṃ nissaraṇañcāti vikkhambhananissaraṇaṃ. Tenāha “tatthā”tiādi. Sesapadadvayepi	345	
PA_tika-s04_03t:345_5	eseva nayo. Attanā araṇīyo pattabbo attho attattho. Tathā parattho veditabbo.	345	
PA_tika-s04_03t:346_0	“Aniccato anupassanto niccasaññaṃ pajahatī”tiādīsu byāpādādīnaṃ anāgatattā byāpādavāre	346	
PA_tika-s04_03t:346_1	tadaṅganissaraṇaṃ na gahitaṃ. Kiñcāpi na gahitaṃ, paṭisaṅkhānavasena tassa vinodetabbatāya	346	
PA_tika-s04_03t:346_2	tadaṅganissaraṇampi labbhatevāti sakkā viññātuṃ. Ālokasaññā upacārappattā vā appanāppattā	346	
PA_tika-s04_03t:346_3	vā. Yo koci kasiṇajjhānādibhedo samatho. Dhammavavatthānaṃ upacārappanāppattavasena gahetabbaṃ.	346	
PA_tika-s04_03t:347_0	Kudhitoti tatto. Ussūrakajātoti tasseva kudhitabhāvassa ussūrakaṃ accuṇhataṃ patto.	347	
PA_tika-s04_03t:347_1	Tenāha “usumakajāto”ti. Tilabījakādibhedenāti tilabījakaṇṇikakesarādibhedena sevālena.	347	
PA_tika-s04_03t:347_2	Paṇakenāti udakapicchillena. Appasanno ākulatāya. Asannisinno kalaluppattiyā. Anālokaṭṭhāneti ālokarahite ṭhāne.	347	
PA_tika-s04_03t:348	Saṅgāravasuttavaṇṇanā niṭṭhitā.	34	
PA_tika-s04_03t:349	4. Kāraṇapālīsuttavaṇṇanā	34	
PA_tika-s04_03t:350_0	194. Catutthe paṇḍito maññeti ettha maññeti idaṃ “maññatī”ti iminā samānatthaṃ nipātapadaṃ.	350	
PA_tika-s04_03t:350_1	Tassa iti-saddaṃ ānetvā atthaṃ dassento “paṇḍitoti maññatī”ti āha. Anumatipucchāvasena	350	
PA_tika-s04_03t:350_2	cetaṃ vuttaṃ. Tenevāha “udāhu no”ti. “Taṃ kiṃ maññati bhavaṃ piṅgiyānī samaṇassa	350	
PA_tika-s04_03t:350_3	gotamassa paññāveyyattiya”nti vuttamevatthaṃ puna gaṇhanto “paṇḍito maññe”ti āha,	350	
PA_tika-s04_03t:350_4	tasmā vuttaṃ “bhavaṃ piṅgiyānī samaṇaṃ gotamaṃ paṇḍitoti maññati udāhu no”ti, yathā	350	
PA_tika-s04_03t:350_5	te khameyya, tathā naṃ kathehīti adhippāyo. Ahaṃ ko nāma, mama avisayo esoti dasseti.	350	
PA_tika-s04_03t:350_6	Ko cāti hetunissakke paccattavacananti āha “kuto cā”ti. Tathā cāha “kena kāraṇena	350	
PA_tika-s04_03t:350_7	jānissāmī”ti, yena kāraṇena samaṇassa gotamassa paññāveyyattiyaṃ jāneyyaṃ, taṃ kāraṇaṃ	350	
PA_tika-s04_03t:350_8	mayi natthīti adhippāyo. Buddhoyeva bhaveyya abuddhassa sabbathā buddhañāṇānubhāvaṃ	350	
PA_tika-s04_03t:350_9	jānituṃ asakkuṇeyyattāti. Vuttañhetaṃ – “appamattakaṃ panetaṃ, bhikkhave, oramattakaṃ	350	
PA_tika-s04_03t:350_10	sīlamattakaṃ, yena puthujjano tathāgatassa vaṇṇaṃ vadamāno vadeyya. Atthi, bhikkhave,	3501	
PA_tika-s04_03t:350_11	aññeva dhammā gambhīrā duddasā duranubodhā…pe… yehi tathāgatassa yathābhūtaṃ vaṇṇaṃ	3501	
PA_tika-s04_03t:350_12	sammā vadamāno vadeyyā”ti ca. Etthāti “sopi nūnassa tādiso”ti etasmiṃ pade.	3501	
PA_tika-s04_03t:351_0	Pasatthappasatthoti pasatthehi pāsaṃsehi attano guṇeheva so pasattho, na tassa kittinā,	351	
PA_tika-s04_03t:351_1	pasaṃsāsabhāveneva pāsaṃsoti attho. Tenāha “sabbaguṇāna”ntiādi. Maṇiratananti cakkavattino maṇiratanaṃ.	351	
PA_tika-s04_03t:352_0	Sadevake pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.	352	
PA_tika-s04_03t:352_1	Araṇīyato attho, so eva vasatīti vasoti atthavaso. Tassa tassa payogassa ānisaṃsabhūtaṃ	352	
PA_tika-s04_03t:352_2	phalanti āha “atthavasanti atthānisaṃsa”nti. Attho vā phalaṃ tadadhīnavuttitāya vaso	352	
PA_tika-s04_03t:352_3	etassāti atthavaso, kāraṇaṃ.	352	
PA_tika-s04_03t:353	Khuddakamadhūti khuddakamakkhikāhi katadaṇḍakamadhu. Aneḷakanti niddosaṃ apagatamakkhikaṇḍakaṃ.	35	
PA_tika-s04_03t:354_0	Udāharīyati ubbegapītivasenāti udānaṃ, tathā vā udāharaṇaṃ udānaṃ. Tenāha “udāhāraṃ	354	
PA_tika-s04_03t:354_1	udāharī”ti. Yathā pana taṃ vacanaṃ udānanti vuccati, taṃ dassetuṃ “yathā hī”tiādi	354	
PA_tika-s04_03t:354_2	vuttaṃ. Sesaṃ suviññeyyameva.	354	
PA_tika-s04_03t:355	Kāraṇapālīsuttavaṇṇanā niṭṭhitā.	35	
PA_tika-s04_03t:356	5. Piṅgiyānīsuttavaṇṇanā	35	
PA_tika-s04_03t:357_0	195. Pañcame sabbasaṅgāhikanti sarīragatassa ceva vatthālaṅkāragatassa cāti sabbassa	357	
PA_tika-s04_03t:357_1	nīlabhāvassa saṅgāhakavacanaṃ. Tassevāti nīlādisabbasaṅgāhikavasena vuttaatthasseva.	357	
PA_tika-s04_03t:357_2	Vibhāgadassananti pabhedadassanaṃ. Yathā te licchavirājāno apītādivaṇṇā eva keci	357	
PA_tika-s04_03t:357_3	keci vilepanavasena pītādivaṇṇā khāyiṃsu, evaṃ anīlādivaṇṇā eva keci vilepanavasena	357	
PA_tika-s04_03t:357_4	nīlādivaṇṇā khāyiṃsu. Te kira suvaṇṇavicittehi maṇiobhāsehi ekanīlā viya khāyanti.	357	
PA_tika-s04_03t:358_0	Kokanadanti vā padumavisesanaṃ yathā “kokāsaka”nti. Taṃ kira bahupattaṃ vaṇṇasampannaṃ	358	
PA_tika-s04_03t:358_1	ativiya sugandhañca hoti. Ayañhettha attho – yathā kokanadasaṅkhātaṃ padumaṃ pāto	358	
PA_tika-s04_03t:358_2	sūriyuggamanavelāya phullaṃ vikasitaṃ avītagandhaṃ siyā virocamānaṃ, evaṃ sarīragandhena	358	
PA_tika-s04_03t:358_3	guṇagandhena ca sugandhaṃ, saradakāle antalikkhe ādiccamiva attano tejasā tapantaṃ,	358	
PA_tika-s04_03t:358_4	aṅgehi niccharantajutitāya aṅgīrasaṃ sambuddhaṃ passāti.	358	
PA_tika-s04_03t:359	Piṅgiyānīsuttavaṇṇanā niṭṭhitā.	35	
PA_tika-s04_03t:360	6. Mahāsupinasuttavaṇṇanā	36	
PA_tika-s04_03t:361_0	196. Chaṭṭhe dhātukkhobhakaraṇapaccayo nāma visabhāgabhesajjasenāsanāhārādipaccayo.	361	
PA_tika-s04_03t:361_1	Atthakāmatāya vā anatthakāmatāya vāti pasannā atthakāmatāya, kuddhā anatthakāmatāya.	361	
PA_tika-s04_03t:361_2	Atthāya vā anatthāya vāti sabhāvato bhavitabbāya atthāya vā anatthāya vā. Upasaṃharantīti	361	
PA_tika-s04_03t:361_3	attano devānubhāvena upanenti. Bodhisattamātā viya puttapaṭilābhanimittanti tadā	361	
PA_tika-s04_03t:361_4	kira pure puṇṇamāya sattamadivasato paṭṭhāya vigatasurāpānaṃ mālāgandhādivibhūtisampannaṃ	361	
PA_tika-s04_03t:361_5	nakkhattakīḷaṃ anubhavamānā bodhisattamātā sattame divase pātova uṭṭhāya gandhodakena	361	
PA_tika-s04_03t:361_6	nahāyitvā sabbālaṅkārabhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ	361	
PA_tika-s04_03t:361_7	pavisitvā sirisayane nipannā niddaṃ okkamamānā imaṃ supinaṃ addasa – cattāro kira	361	
PA_tika-s04_03t:361_8	naṃ mahārājāno sayaneneva saddhiṃ ukkhipitvā anotattadahaṃ netvā nahāpetvā dibbavatthaṃ	361	
PA_tika-s04_03t:361_9	nivāsetvā dibbagandhehi vilimpetvā dibbapupphāni piḷandhetvā tato avidūre rajatapabbato,	361	
PA_tika-s04_03t:361_10	tassa anto kanakavimānaṃ atthi, tasmiṃ pācīnato sīsaṃ katvā nipajjāpesuṃ. Atha bodhisatto	3611	
PA_tika-s04_03t:361_11	setavaravāraṇo hutvā tato avidūre eko suvaṇṇapabbato, tattha caritvā tato oruyha	3611	
PA_tika-s04_03t:361_12	rajatapabbataṃ āruhitvā kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ	3611	
PA_tika-s04_03t:361_13	phāletvā kucchiṃ paviṭṭhasadiso ahosi. Imaṃ supinaṃ sandhāya etaṃ vuttaṃ “bodhisattamātā	3611	
PA_tika-s04_03t:361_14	viya puttapaṭilābhanimitta”nti.	3611	
PA_tika-s04_03t:362	Kosalarājā viya soḷasa supineti –	36	
PA_tika-s04_03t:363	“Usabhā rukkhā gāviyo gavā ca,	36	
PA_tika-s04_03t:364	Asso kaṃso siṅgālī ca kumbho;	36	
PA_tika-s04_03t:365	Pokkharaṇī ca apākacandanaṃ,	36	
PA_tika-s04_03t:366	Lābūni sīdanti silāplavanti.	36	
PA_tika-s04_03t:367	“Maṇḍūkiyo kaṇhasappe gilanti,	36	
PA_tika-s04_03t:368	Kākaṃ suvaṇṇā parivārayanti;	36	
PA_tika-s04_03t:369	Tasā vakā eḷakānaṃ bhayā hī”ti. –	36	
PA_tika-s04_03t:370	Ime soḷasa supine passanto kosalarājā viya.	37	
PA_tika-s04_03t:371_0	1. Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine	371	
PA_tika-s04_03t:371_1	passi. Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ	371	
PA_tika-s04_03t:371_2	āgantvā “usabhayuddhaṃ passissāmā”ti mahājane sannipatite yujjhanākāraṃ dassetvā	371	
PA_tika-s04_03t:371_3	naditvā gajjitvā ayujjhitvāva paṭikkantā. Imaṃ paṭhamaṃ supinaṃ addasa.	371	
PA_tika-s04_03t:372	2. Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ addasa.	37	
PA_tika-s04_03t:373	3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.	37	
PA_tika-s04_03t:374_0	4. Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme	374	
PA_tika-s04_03t:374_1	dhure yojente addasa. Te dhuraṃ vahituṃ asakkontā chaḍḍetvā aṭṭhaṃsu, sakaṭāni nappavattiṃsu.	374	
PA_tika-s04_03t:374_2	Ayaṃ catuttho supino.	374	
PA_tika-s04_03t:375	5. Ekaṃ ubhatomukhaṃ assaṃ addasa. Tassa ubhosu passesu yavasaṃ denti, so dvīhipi mukhehi khādati. Ayaṃ pañcamo supino.	37	
PA_tika-s04_03t:376	6. Mahājano satasahassagghanikaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi. Taṃ tattha passāvaṃ karontaṃ addasa. Ayaṃ chaṭṭho supino.	37	
PA_tika-s04_03t:377	7. Eko puriso rajjuṃ vaṭṭetvā pādamūle nikkhipati. Tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati. Imaṃ sattamaṃ supinaṃ addasa.	37	
PA_tika-s04_03t:378_0	8. Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ	378	
PA_tika-s04_03t:378_1	addasa. Cattāropi pana vaṇṇā catūhi disāhi catūhi anudisāhi ca ghaṭehi udakaṃ ānetvā	378	
PA_tika-s04_03t:378_2	pūritakumbhameva pūrenti, pūritaṃ pūritaṃ udakaṃ uttaritvā palāyati. Tepi punappunaṃ	378	
PA_tika-s04_03t:378_3	tattheva udakaṃ āsiñcanti, tucchakumbhe olokentāpi natthi. Ayaṃ aṭṭhamo supino.	378	
PA_tika-s04_03t:379_0	9. Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa. Samantato	379	
PA_tika-s04_03t:379_1	dvipadacatuppadā otaritvā tattha pānīyaṃ pivanti. Tassa majjhe gambhīraṭṭhāne udakaṃ	379	
PA_tika-s04_03t:379_2	āvilaṃ, tīrappadese dvipadacatuppadānaṃ akkamanaṭṭhāne acchaṃ vippasannamanāvilaṃ. Ayaṃ navamo supino.	379	
PA_tika-s04_03t:380_0	10. Ekissāyeva kumbhiyā paccamānaṃ odanaṃ apākaṃ addasa. “Apāka”nti vicāretvā vibhajitvā	380	
PA_tika-s04_03t:380_1	ṭhapitaṃ viya tīhākārehi paccamānaṃ ekasmiṃ passe atikilinno hoti, ekasmiṃ uttaṇḍulo,	380	
PA_tika-s04_03t:380_2	ekasmiṃ supakkoti. Ayaṃ dasamo supino.	380	
PA_tika-s04_03t:381	11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.	38	
PA_tika-s04_03t:382	12. Tucchalābūni udake sīdantāni addasa. Ayaṃ dvādasamo supino.	38	
PA_tika-s04_03t:383	13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.	38	
PA_tika-s04_03t:384	14. Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa. Ayaṃ cuddasamo supino.	38	
PA_tika-s04_03t:385	15. Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa. Ayaṃ pannarasamo supino.	38	
PA_tika-s04_03t:386_0	16. Pubbe dīpino eḷake khādanti. Te pana eḷake dīpino anubandhitvā muramurāti khādante	386	
PA_tika-s04_03t:386_1	addasa. Athaññe tasā vakā eḷake dūratova disvā tasitā tāsappattā hutvā eḷakānaṃ bhayā	386	
PA_tika-s04_03t:386_2	palāyitvā gumbagahanāni pavisitvā nilīyiṃsu. Ayaṃ soḷasamo supino.	386	
PA_tika-s04_03t:387_0	1. Tattha adhammikānaṃ rājūnaṃ, adhammikānañca manussānaṃ kāle loke viparivattamāne	387	
PA_tika-s04_03t:387_1	kusale osanne akusale ussanne lokassa parihānakāle devo na sammā vasissati, meghapādā	387	
PA_tika-s04_03t:387_2	pacchijjissanti, sassāni milāyissanti, dubbhikkhaṃ bhavissati, vassitukāmā viya catūhi	387	
PA_tika-s04_03t:387_3	disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena antopavesitakāle	387	
PA_tika-s04_03t:387_4	purisesu kudālapiṭake ādāya āḷibandhanatthāya nikkhantesu vassanākāraṃ dassetvā gajjitvā	387	
PA_tika-s04_03t:387_5	vijjulatā nicchāretvā usabhā viya ayujjhitvā avassitvāva palāyissanti. Ayaṃ paṭhamassa vipāko.	387	
PA_tika-s04_03t:388_0	2. Lokassa parihīnakāle manussānaṃ parittāyukakāle sattā tibbarāgā bhavissanti, asampattavayāva	388	
PA_tika-s04_03t:388_1	kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.	388	
PA_tika-s04_03t:388_2	Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.	388	
PA_tika-s04_03t:388_3	Ayaṃ dutiyassa vipāko.	388	
PA_tika-s04_03t:389_0	3. Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu	389	
PA_tika-s04_03t:389_1	vā lajjaṃ anupaṭṭhapetvā sayameva kuṭumbaṃ saṃvidahantāva ghāsacchādanamattampi mahallakānaṃ	389	
PA_tika-s04_03t:389_2	dātukāmā dassanti, adātukāmā na dassanti. Mahallakā anāthā hutvā asayaṃvasī dārake	389	
PA_tika-s04_03t:389_3	ārādhetvā jīvissanti tadahujātānaṃ vacchakānaṃ khīraṃ pivantiyo mahāgāviyo viya.	389	
PA_tika-s04_03t:389_4	Ayaṃ tatiyassa vipāko.	389	
PA_tika-s04_03t:390_0	4. Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ	390	
PA_tika-s04_03t:390_1	mahāmattānaṃ yasaṃ na dassanti, dhammasabhāyaṃ vinicchayaṭṭhānepi paṇḍite vohārakusale	390	
PA_tika-s04_03t:390_2	mahallake amacce na ṭhapessanti, tabbiparītānaṃ pana taruṇataruṇānaṃ yasaṃ dassanti,	390	
PA_tika-s04_03t:390_3	tathārūpe eva ca vinicchayaṭṭhāne ṭhapessanti. Te rājakammāni ceva yuttāyuttañca	390	
PA_tika-s04_03t:390_4	ajānantā neva taṃ yasaṃ ukkhipituṃ sakkhissanti, na rājakammāni nittharituṃ. Te asakkontā	390	
PA_tika-s04_03t:390_5	kammadhuraṃ chaḍḍessanti, mahallakāpi paṇḍitāmaccā yasaṃ alabhantā kiccāni nittharituṃ	390	
PA_tika-s04_03t:390_6	samatthāpi “kiṃ amhākaṃ etehi, mayaṃ bāhirakā jātā, abbhantarikā taruṇadārakā jānissantī”ti	390	
PA_tika-s04_03t:390_7	uppannāni kammāni na karissanti. Evaṃ sabbathāpi tesaṃ rājūnaṃ hāniyeva bhavissati,	390	
PA_tika-s04_03t:390_8	dhuraṃ vahituṃ asamatthānaṃ vacchadammānaṃ dhure yojitakālo viya dūravāhānañca mahāgoṇānaṃ	390	
PA_tika-s04_03t:390_9	yugaparamparāya ayojitakālo viya bhavissati. Ayaṃ catutthassa vipāko.	390	
PA_tika-s04_03t:391_0	5. Adhammikarājakāleyeva adhammikabālarājāno adhammike lolamanusse vinicchaye ṭhapessanti,	391	
PA_tika-s04_03t:391_1	te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ	391	
PA_tika-s04_03t:391_2	hatthato lañjaṃ gahetvā khādissanti asso viya dvīhi mukhehi yavasaṃ. Ayaṃ pañcamassa vipāko.	391	
PA_tika-s04_03t:392_0	6. Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,	392	
PA_tika-s04_03t:392_1	akulīnānaṃyeva dassanti. Evaṃ mahākulāni duggatāni bhavissanti, lāmakakulāni issarāni.	392	
PA_tika-s04_03t:392_2	Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ dhītaro	392	
PA_tika-s04_03t:392_3	dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ	392	
PA_tika-s04_03t:392_4	passāvakaraṇasadiso bhavissati. Ayaṃ chaṭṭhassa vipāko.	392	
PA_tika-s04_03t:393_0	7. Gacchante gacchante kāle itthiyo purisalolā surālolā alaṅkāralolā visikhālolā	393	
PA_tika-s04_03t:393_1	āmisalolā bhavissanti dussīlā durācārā. Tā sāmikehi kasigorakkhādīni kammāni katvā	393	
PA_tika-s04_03t:393_2	kicchena kasirena sambhataṃ dhanaṃ jārehi saddhiṃ suraṃ pivantiyo mālāgandhavilepanaṃ	393	
PA_tika-s04_03t:393_3	dhārayamānā antogehe accāyikampi kiccaṃ anoloketvā gehaparikkhepassa uparibhāgenapi	393	
PA_tika-s04_03t:393_4	chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni	393	
PA_tika-s04_03t:393_5	pacitvā khādamānā vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā	393	
PA_tika-s04_03t:393_6	pādamūle nikkhittarajjuṃ. Ayaṃ sattamassa vipāko.	393	
PA_tika-s04_03t:394_0	8. Gacchante gacchante kāle loko parihāyissati, raṭṭhaṃ nirojaṃ bhavissati, rājāno	394	
PA_tika-s04_03t:394_1	duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā	394	
PA_tika-s04_03t:394_2	bhavissanti. Te evaṃduggatā sabbe jānapade attanova kammaṃ kāressanti, upaddutā manussā	394	
PA_tika-s04_03t:394_3	sake kammante chaḍḍetvā rājūnaṃyeva atthāya pubbaṇṇāparaṇṇāni vapantā rakkhantā lāyantā	394	
PA_tika-s04_03t:394_4	maddantā pavesentā ucchukkhettāni karontā yantāni vāhentā phāṇitādīni pacantā pupphārāme	394	
PA_tika-s04_03t:394_5	phalārāme ca karontā tattha tattha nipphannāni pubbaṇṇādīni āharitvā rañño koṭṭhāgārameva	394	
PA_tika-s04_03t:394_6	pūressanti. Attano gehesu tucchakoṭṭhe olokentāpi na bhavissanti, tucchakumbhe anoloketvā	394	
PA_tika-s04_03t:394_7	pūritakumbhapūraṇasadisameva bhavissati. Ayaṃ aṭṭhamassa vipāko.	394	
PA_tika-s04_03t:395_0	9. Gacchante gacchante kāle rājāno adhammikā bhavissanti, chandādivasena agatiṃ gacchantā	395	
PA_tika-s04_03t:395_1	rajjaṃ kāressanti, dhammena vinicchayaṃ nāma na dassanti lañjavittakā bhavissanti	395	
PA_tika-s04_03t:395_2	dhanalolā, raṭṭhavāsikesu tesaṃ khantimettānuddayā nāma na bhavissanti, kakkhaḷā	395	
PA_tika-s04_03t:395_3	pharusā ucchuyante ucchubhaṇḍikā viya manusse pīḷentā nānappakāraṃ baliṃ uppādetvā	395	
PA_tika-s04_03t:395_4	dhanaṃ gaṇhissanti. Manussā balipīḷitā kiñci dātuṃ asakkontā gāmanigamādayo chaḍḍetvā	395	
PA_tika-s04_03t:395_5	paccantaṃ gantvā vāsaṃ kappessanti. Majjhimajanapado suñño bhavissati, paccanto ghanavāso	395	
PA_tika-s04_03t:395_6	seyyathāpi pokkharaṇiyā majjhe udakaṃ āvilaṃ pariyante vippasannaṃ. Ayaṃ navamassa vipāko.	395	
PA_tika-s04_03t:396_0	10. Gacchante gacchante kāle rājāno adhammikā bhavissanti, tesu adhammikesu rājayuttāpi	396	
PA_tika-s04_03t:396_1	brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā	396	
PA_tika-s04_03t:396_2	bhavissanti. Tato tesaṃ ārakkhadevatā, balipaṭiggāhikadevatā, rukkhadevatā, ākāsaṭṭhadevatāti	396	
PA_tika-s04_03t:396_3	evaṃ devatāpi adhammikā bhavissanti. Adhammikarājūnaṃ rajje vātā visamā kharā vāyissanti,	396	
PA_tika-s04_03t:396_4	te ākāsaṭṭhakavimānāni kampessanti. Tesu kampitesu devatā kupitā devaṃ vassituṃ na	396	
PA_tika-s04_03t:396_5	dassanti. Vassamānopi sakalaraṭṭhe ekappahāreneva na vassissati, vassamānopi sabbattha	396	
PA_tika-s04_03t:396_6	kasikammassa vā vappakammassa vā upakāro hutvā na vassissati. Yathā ca raṭṭhe, evaṃ	396	
PA_tika-s04_03t:396_7	janapadepi gāmepi ekataḷākasarepi ekappahārena na vassissati, taḷākassa uparibhāge	396	
PA_tika-s04_03t:396_8	vassanto heṭṭhābhāge na vassissati, heṭṭhā vassanto upari na vassissati. Ekasmiṃ	396	
PA_tika-s04_03t:396_9	bhāge sassaṃ ativassena nassissati, ekasmiṃ avassanena milāyissati, ekasmiṃ sammā	396	
PA_tika-s04_03t:396_10	vassamāno sampādessati. Evaṃ ekassa rañño rajje vuttasassā vipāko. Tippakārā bhavissanti	3961	
PA_tika-s04_03t:396_11	ekakumbhiyā odano viya. Ayaṃ dasamassa vipāko.	3961	
PA_tika-s04_03t:397_0	11. Gacchante gacchanteyeva kāle sāsane parihāyante paccayalolā alajjikā bahū bhikkhū	397	
PA_tika-s04_03t:397_1	bhavissanti. Te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu	397	
PA_tika-s04_03t:397_2	paresaṃ desessanti. Paccayehi mucchitvā nittharaṇapakkhe ṭhitā nibbānābhimukhaṃ katvā	397	
PA_tika-s04_03t:397_3	desetuṃ na sakkhissanti. Kevalaṃ “padabyañjanasampattiñceva madhurasaddañca sutvā	397	
PA_tika-s04_03t:397_4	mahagghāni cīvarādīni dassanti”iccevaṃ desessanti. Apare antaravīthicatukkarājadvārādīsu	397	
PA_tika-s04_03t:397_5	nisīditvā kahāpaṇaaḍḍhakahāpaṇapādamāsakarūpādīnipi nissāya desessanti. Iti bhagavatā	397	
PA_tika-s04_03t:397_6	nibbānagghanakaṃ katvā desitaṃ dhammaṃ catupaccayatthāya ceva kahāpaṇādiatthāya ca	397	
PA_tika-s04_03t:397_7	vikkiṇitvā desentā satasahassagghanakaṃ candanasāraṃ pūtitakkena vikkiṇantā viya	397	
PA_tika-s04_03t:397_8	bhavissanti. Ayaṃ ekādasamassa vipāko.	397	
PA_tika-s04_03t:398_0	12. Adhammikarājakāle loke viparivattanteyeva rājāno jātisampannānaṃ kulaputtānaṃ	398	
PA_tika-s04_03t:398_1	yasaṃ na dassanti, akulīnānaññeva dassanti. Te issarā bhavissanti, itarā daliddā.	398	
PA_tika-s04_03t:398_2	Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ	398	
PA_tika-s04_03t:398_3	akulīnānaṃyeva kathā osīditvā ṭhitā viya niccalā suppatiṭṭhitā bhavissati. Saṅghasannipātepi	398	
PA_tika-s04_03t:398_4	saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ	398	
PA_tika-s04_03t:398_5	pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbatthāpi	398	
PA_tika-s04_03t:398_6	tucchalābūnaṃ sīdanakālo viya bhavissati. Ayaṃ dvādasamassa vipāko.	398	
PA_tika-s04_03t:399_0	13. Tādiseyeva kāle adhammikarājāno akulīnānaṃ yasaṃ dassanti. Te issarā bhavissanti,	399	
PA_tika-s04_03t:399_1	kulīnā duggatā. Tesu na keci gāravaṃ karissanti, itaresuyeva karissanti. Rājasammukhe	399	
PA_tika-s04_03t:399_2	vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ	399	
PA_tika-s04_03t:399_3	kathā na ogāhitvā patiṭṭhahissati. Tesu kathentesu “kiṃ ime kathentī”ti itare parihāsameva	399	
PA_tika-s04_03t:399_4	karissanti. Bhikkhusannipātepi vuttappakāresu ṭhānesu neva pesale bhikkhū garukātabbe	399	
PA_tika-s04_03t:399_5	maññissanti, nāpi nesaṃ kathā pariyogāhitvā patiṭṭhahissati, silānaṃ plavanakālo	399	
PA_tika-s04_03t:399_6	viya bhavissati. Ayaṃ terasamassa vipāko.	399	
PA_tika-s04_03t:400_0	14. Loke parihāyanteyeva manussā tibbarāgādijātikā kilesānuvattakā hutvā taruṇānaṃ	400	
PA_tika-s04_03t:400_1	attano bhariyānaṃ vase vattissanti. Gehe dāsakammakārādayopi gomahiṃsādayopi hiraññasuvaṇṇampi	400	
PA_tika-s04_03t:400_2	sabbaṃ tāsaṃyeva āyattaṃ bhavissati. “Asukaṃ hiraññasuvaṇṇaṃ vā paricchadādijātaṃ	400	
PA_tika-s04_03t:400_3	vā kaha”nti vutte “yattha vā tattha vā hotu, kiṃ tuyhiminā byāpārena, tvaṃ mayhaṃ	400	
PA_tika-s04_03t:400_4	ghare santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi	400	
PA_tika-s04_03t:400_5	koṭṭetvā dāsaceṭake viya vase katvā attano issariyaṃ pavattessanti. Evaṃ madhukapupphappamāṇānaṃ	400	
PA_tika-s04_03t:400_6	maṇḍūkīnaṃ āsivise kaṇhasappe gilanakālo viya bhavissati. Ayaṃ cuddasamassa vipāko.	400	
PA_tika-s04_03t:401_0	15. Dubbalarājakāle pana rājāno hatthisippādīsu akusalā yuddhesu avisāradā bhavissanti.	401	
PA_tika-s04_03t:401_1	Te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā	401	
PA_tika-s04_03t:401_2	attano pādamūlikanahāpanakappakādīnaṃ dassanti. Jātigottasampannā kulaputtā rājakule	401	
PA_tika-s04_03t:401_3	patiṭṭhaṃ alabhamānā jīvikaṃ kappetuṃ asamatthā hutvā issariye ṭhite jātigottahīne	401	
PA_tika-s04_03t:401_4	akulīne upaṭṭhahantā vicarissanti, suvaṇṇarājahaṃsehi kākassa parivāritakālo viya	401	
PA_tika-s04_03t:401_5	bhavissati. Ayaṃ pannarasamassa vipāko.	401	
PA_tika-s04_03t:402_0	16. Adhammikarājakāleyeva ca akulīnāva rājavallabhā issarā bhavissanti, kulīnā apaññātā	402	
PA_tika-s04_03t:402_1	duggatā. Te rājānaṃ attano kathaṃ gāhāpetvā vinicchayaṭṭhānādīsu balavanto hutvā	402	
PA_tika-s04_03t:402_2	dubbalānaṃ paveṇiāgatāni khettavatthādīni “amhākaṃ santakānī”ti abhiyuñjitvā te “na	402	
PA_tika-s04_03t:402_3	tumhākaṃ, amhāka”nti āgantvā vinicchayaṭṭhānādīsu vivadante vettalatādīhi paharāpetvā	402	
PA_tika-s04_03t:402_4	gīvāyaṃ gahetvā apakaḍḍhāpetvā “attano pamāṇaṃ na jānātha, amhehi saddhiṃ vivadatha,	402	
PA_tika-s04_03t:402_5	idāni vo paharāpetvā rañño kathetvā hatthapādacchedādīni kāressāmā”ti santajjessanti.	402	
PA_tika-s04_03t:402_6	Te tesaṃ bhayena attano santakāni vatthūni “tumhākaṃyeva tāni, gaṇhathā”ti niyyātetvā	402	
PA_tika-s04_03t:402_7	attano gehāni pavisitvā bhītā nipajjissanti. Pāpabhikkhūpi pesale bhikkhū yathāruci	402	
PA_tika-s04_03t:402_8	viheṭhessanti. Pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu	402	
PA_tika-s04_03t:402_9	nilīyissanti. Evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva	402	
PA_tika-s04_03t:402_10	pesalabhikkhūnañca eḷakānaṃ bhayena tasavakānaṃ palāyanakālo viya bhavissati. Ayaṃ	4021	
PA_tika-s04_03t:402_11	soḷasamassa vipāko. Evaṃ tassa tassa anatthassa pubbanimittabhūte soḷasa mahāsupine	4021	
PA_tika-s04_03t:402_12	passi. Tena vuttaṃ “kosalarājā viya soḷasa supine”ti. Ettha ca pubbanimittato attano	4021	
PA_tika-s04_03t:402_13	atthānatthanimittaṃ supinaṃ passanto attano kammānubhāvena passati. Kosalarājā viya	4021	
PA_tika-s04_03t:402_14	lokassa atthānatthanimittaṃ supinaṃ passanto pana sabbasattasādhāraṇakammānubhāvena	4021	
PA_tika-s04_03t:402_15	passatīti veditabbaṃ.	4021	
PA_tika-s04_03t:403_0	Kuddhā hi devatāti mahānāgavihāre mahātherassa kuddhā devatā viya. Rohaṇe kira mahānāgavihāre	403	
PA_tika-s04_03t:403_1	mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā	403	
PA_tika-s04_03t:403_2	devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake	403	
PA_tika-s04_03t:403_3	upaṭṭhāko rājā marissatī”ti supine ārocesi. Thero taṃ kathaṃ āharitvā rājorodhānaṃ	403	
PA_tika-s04_03t:403_4	ācikkhi. Tā ekappahāreneva mahāviravaṃ viraviṃsu. Rājā “kiṃ eta”nti pucchi. Tā “evaṃ	403	
PA_tika-s04_03t:403_5	therena vutta”nti ārocayiṃsu. Rājā divasaṃ gaṇāpetvā sattāhe vītivatte therassa hatthapāde	403	
PA_tika-s04_03t:403_6	chindāpesi. Ekantaṃ saccameva hotīti phalassa saccabhāvato vuttaṃ, dassanaṃ pana	403	
PA_tika-s04_03t:403_7	vipallatthameva. Teneva pahīnavipallāsā pubbanimittabhūtampi supinaṃ na passanti.	403	
PA_tika-s04_03t:403_8	Dvīhi tīhipi kāraṇehi kadāci supinaṃ passatīti āha “saṃsaggabhedato”ti. “Asekhā na	403	
PA_tika-s04_03t:403_9	passanti pahīnavipallāsattā”ti vacanato catunnampi kāraṇānaṃ vipallāsā eva mūlakāraṇanti daṭṭhabbaṃ.	403	
PA_tika-s04_03t:404_0	Tanti supinakāle pavattaṃ bhavaṅgacittaṃ. Rūpanimittādiārammaṇanti kammakammanimittagatinimittato	404	
PA_tika-s04_03t:404_1	aññaṃ rūpanimittādiārammaṇaṃ na hoti. Īdisānīti paccakkhato anubhūtapubbaparikappitarūpādiārammaṇāni	404	
PA_tika-s04_03t:404_2	ceva rāgādisampayuttāni ca. Sabbohārikacittenāti pakaticittena.	404	
PA_tika-s04_03t:405_0	Dvīhi antehi muttoti kusalākusalasaṅkhātehi dvīhi antehi mutto. Āvajjanatadārammaṇakkhaṇeti	405	
PA_tika-s04_03t:405_1	idaṃ yāva tadārammaṇuppatti, tāva pavattacittavāraṃ sandhāya vuttaṃ. “Supineneva	405	
PA_tika-s04_03t:405_2	diṭṭhaṃ viya me, sutaṃ viya meti kathanakāle pana abyākatoyeva āvajjanamattasseva	405	
PA_tika-s04_03t:405_3	uppajjanato”ti vadanti. Evaṃ vadantehi pañcadvāre dutiyamoghavāre viya manodvārepi	405	
PA_tika-s04_03t:405_4	āvajjanaṃ dvattikkhattuṃ uppajjitvā javanaṭṭhāne ṭhatvā bhavaṅgaṃ otaratīti adhippetanti	405	
PA_tika-s04_03t:405_5	daṭṭhabbaṃ ekacittakkhaṇikassa āvajjanassa uppattiyaṃ “diṭṭhaṃ viya me, sutaṃ viya	405	
PA_tika-s04_03t:405_6	me”ti kappanāya asambhavato. Ettha ca “supinantepi tadārammaṇavacanato paccuppannavasena	405	
PA_tika-s04_03t:405_7	atītavasena vā sabhāvadhammā supinante ārammaṇaṃ hontī”ti vadanti. “Yadipi supinante	405	
PA_tika-s04_03t:405_8	vibhūtaṃ hutvā upaṭṭhite rūpādivatthumhi tadārammaṇaṃ vuttaṃ, tathāpi supinante upaṭṭhitanimittassa	405	
PA_tika-s04_03t:405_9	parikappavasena gahetabbatāya dubbalabhāvato dubbalavatthukattāti vutta”nti vadanti.	405	
PA_tika-s04_03t:405_10	Keci pana “karajakāyassa nirussāhasantabhāvappattito tannissitahadayavatthu na suppasannaṃ	4051	
PA_tika-s04_03t:405_11	hoti, tato tannissitāpi cittappavatti na suppasannā asuppasannavaṭṭinissitadīpappabhā	4051	
PA_tika-s04_03t:405_12	viya, tasmā dubbalavatthukattāti ettha dubbalahadayavatthukattā”ti atthaṃ vadanti.	4051	
PA_tika-s04_03t:405_13	Vīmaṃsitvā yuttataraṃ gahetabbaṃ.	4051	
PA_tika-s04_03t:406_0	Supinantacetanāti manodvārikajavanavasena pavattā supinantacetanā. Supinañhi passanto	406	
PA_tika-s04_03t:406_1	manodvārikeneva javanena passati, na pañcadvārikena. Paṭibujjhanto ca manodvārikeneva	406	
PA_tika-s04_03t:406_2	paṭibujjhati, na pañcadvārikena. Niddāyantassa hi mahāvaṭṭiṃ jāletvā dīpe cakkhusamīpaṃ	406	
PA_tika-s04_03t:406_3	upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti, manodvārikameva	406	
PA_tika-s04_03t:406_4	āvaṭṭeti. Atha javanaṃ javitvā bhavaṅgaṃ otarati. Dutiyavāre cakkhudvārikaāvajjanaṃ	406	
PA_tika-s04_03t:406_5	bhavaṅgaṃ āvaṭṭeti, tato cakkhuviññāṇādīni javanapariyosānāni pavattanti, tadanantaraṃ	406	
PA_tika-s04_03t:406_6	bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ	406	
PA_tika-s04_03t:406_7	javati. Tena cittena “kiṃ ayaṃ imasmiṃ ṭhāne āloko”ti jānāti. Tathā niddāyantassa	406	
PA_tika-s04_03t:406_8	kaṇṇasamīpe tūriyesu paggahitesu, ghānasamīpe sugandhesu vā duggandhesu vā pupphesu	406	
PA_tika-s04_03t:406_9	upanītesu, mukhe sappimhi vā phāṇite vā pakkhitte, piṭṭhiyaṃ pāṇinā pahāre dinne	406	
PA_tika-s04_03t:406_10	paṭhamaṃ sotadvārikādīni āvajjanāni bhavaṅgaṃ na āvaṭṭenti, manodvārikameva āvaṭṭeti,	4061	
PA_tika-s04_03t:406_11	atha javanaṃ javitvā bhavaṅgaṃ otarati. Dutiyavāre sotadvārikādīni āvajjanāni bhavaṅgaṃ	4061	
PA_tika-s04_03t:406_12	āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṃ	4061	
PA_tika-s04_03t:406_13	bhavaṅgaṃ vattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ	4061	
PA_tika-s04_03t:406_14	javati, tena cittena ñatvā “kiṃ ayaṃ imasmiṃ ṭhāne saddo, saṅkhasaddo bherisaddo”ti	4061	
PA_tika-s04_03t:406_15	vā “kiṃ ayaṃ imasmiṃ ṭhāne gandho, mūlagandho”ti vā “kiṃ idaṃ mayhaṃ mukhaṃ pakkhittaṃ,	4061	
PA_tika-s04_03t:406_16	sappīti vā phāṇita”nti vā “kenamhi piṭṭhiyaṃ pahaṭo, atibaddho me pahāro”ti vā vattā	4061	
PA_tika-s04_03t:406_17	hoti. Evaṃ manodvārikajavaneneva paṭibujjhati, na pañcadvārikena. Supinampi teneva	4061	
PA_tika-s04_03t:406_18	passati, na pañcadvārikena. Sesamettha suviññeyyameva.	4061	
PA_tika-s04_03t:407	Mahāsupinasuttavaṇṇanā niṭṭhitā.	40	
PA_tika-s04_03t:408	7. Vassasuttavaṇṇanā	40	
PA_tika-s04_03t:409_0	197. Sattame utusamuṭṭhānanti vassike cattāro māse uppannaṃ. Akālepīti cittavesākhamāsesupi.	409	
PA_tika-s04_03t:409_1	Vassavalāhakadevaputtānañhi attano ratiyā kīḷitukāmatācitte uppanne akālepi devo	409	
PA_tika-s04_03t:409_2	vassati. Tatridaṃ vatthu – eko kira vassavalāhakadevaputto vākarakuṭakavāsikhīṇāsavattherassa	409	
PA_tika-s04_03t:409_3	santikaṃ gantvā vanditvā aṭṭhāsi. Thero “kosi tva”nti pucchi. Ahaṃ, bhante, vassavalāhakadevaputtoti.	409	
PA_tika-s04_03t:409_4	Tumhākaṃ kira cittena devo vassatīti. Āma, bhanteti. Passitukāmā mayanti. Temissatha,	409	
PA_tika-s04_03t:409_5	bhanteti. Meghasīsaṃ vā gajjitaṃ vā na paññāyati, kathaṃ temissāmāti. Bhante, amhākaṃ	409	
PA_tika-s04_03t:409_6	cittena devo vassati, tumhe paṇṇasālaṃ pavisathāti. “Sādhu, devaputtā”ti pāde dhovitvā	409	
PA_tika-s04_03t:409_7	paṇṇasālaṃ pāvisi. Devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi,	409	
PA_tika-s04_03t:409_8	samantā tiyojanaṭṭhānaṃ ekameghaṃ ahosi. Thero addhatinto paṇṇasālaṃ paviṭṭhoti.	409	
PA_tika-s04_03t:410	Vassasuttavaṇṇanā niṭṭhitā.	41	
PA_tika-s04_03t:411	8-9. Vācāsuttādivaṇṇanā	41	
PA_tika-s04_03t:412_0	198-9. Aṭṭhame aṅgehīti kāraṇehi. Aṅgīyanti hetubhāvena ñāyantīti aṅgāni, kāraṇāni.	412	
PA_tika-s04_03t:412_1	Kāraṇatthe ca aṅga-saddo. Pañcahīti hetumhi nissakkavacanaṃ. Samannāgatāti samanuāgatā	412	
PA_tika-s04_03t:412_2	pavattā yuttā ca. Vācāti samullapana-vācā. Yā “vācā girā byappatho”ti ca, “nelā kaṇṇasukhā”ti	412	
PA_tika-s04_03t:412_3	ca āgacchati. Yā pana “vācāya ce kataṃ kamma”nti evaṃ viññatti ca, “yā catūhi vacīduccaritehi	412	
PA_tika-s04_03t:412_4	ārati…pe… ayaṃ vuccati sammāvācā”ti evaṃ virati ca, “pharusavācā, bhikkhave, āsevitā	412	
PA_tika-s04_03t:412_5	bhāvitā bahulīkatā nirayasaṃvattanikā hotī”ti evaṃ cetanā ca vācāti āgatā, na sā	412	
PA_tika-s04_03t:412_6	idha adhippetā. Kasmā? Abhāsitabbato. “Subhāsitā hoti, no dubbhāsitā”ti hi vuttaṃ.	412	
PA_tika-s04_03t:412_7	Subhāsitāti suṭṭhu bhāsitā. Tenassā atthāvahataṃ dīpeti. Anavajjāti rāgādiavajjarahitā.	412	
PA_tika-s04_03t:412_8	Imināssa kāraṇasuddhiṃ agatigamanādippavattadosābhāvañca dīpeti. Rāgadosādivimuttañhi	412	
PA_tika-s04_03t:412_9	yaṃ bhāsato anurodhavivajjanato agatigamanaṃ durasamussitamevāti. Ananuvajjāti anuvādavimuttā.	412	
PA_tika-s04_03t:412_10	Imināssā sabbākārasampattiṃ dīpeti. Sati hi sabbākārasampattiyaṃ ananuvajjatāti.	4121	
PA_tika-s04_03t:412_11	Viññūnanti paṇḍitānaṃ. Tena nindāpasaṃsāsu bālā appamāṇāti dīpeti.	4121	
PA_tika-s04_03t:413_0	Imehi khotiādīni tāni aṅgāni paccakkhato dassento taṃ vācaṃ nigameti. Yañca aññe	413	
PA_tika-s04_03t:413_1	paṭiññādīhi avayavehi, nāmādīhi padehi, liṅgavacanavibhattikālakārakasampattīhi ca	413	
PA_tika-s04_03t:413_2	samannāgataṃ musāvādādivācampi subhāsitanti maññanti, taṃ paṭisedheti. Avayavādisamannāgatāpi	413	
PA_tika-s04_03t:413_3	hi tathārūpī vācā dubbhāsitāva hoti attano ca paresañca anatthāvahattā. Imehi pana	413	
PA_tika-s04_03t:413_4	pañcahaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi	413	
PA_tika-s04_03t:413_5	hoti, tathāpi subhāsitāva lokiyalokuttarahitasukhāvahattā. Tathā hi maggapasse sassaṃ	413	
PA_tika-s04_03t:413_6	rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā saddaṃ	413	
PA_tika-s04_03t:413_7	sutvā maggaṃ gacchantā saṭṭhimattā vipassakabhikkhū arahattaṃ pāpuṇiṃsu.	413	
PA_tika-s04_03t:414	Tathā tisso nāma āraddhavipassako bhikkhu padumassarasamīpena gacchanto padumassare padumāni bhañjitvā –	41	
PA_tika-s04_03t:415	“Pātova phullitakokanadaṃ,	41	
PA_tika-s04_03t:416	Sūriyālokena bhijjiyate;	41	
PA_tika-s04_03t:417	Evaṃ manussattaṃ gatā sattā,	41	
PA_tika-s04_03t:418	Jarābhivegena maddīyantī”ti. –	41	
PA_tika-s04_03t:419	Imaṃ gītiṃ gāyantiyā ceṭikāya sutvā arahattaṃ patto.	41	
PA_tika-s04_03t:420	Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –	42	
PA_tika-s04_03t:421	“Jarāya parimadditaṃ etaṃ, milātacammanissitaṃ;	42	
PA_tika-s04_03t:422	Maraṇena bhijjati etaṃ, maccussa ghāsamāmisaṃ.	42	
PA_tika-s04_03t:423	“Kimīnaṃ ālayaṃ etaṃ, nānākuṇapena pūritaṃ;	42	
PA_tika-s04_03t:424	Asucibhājanaṃ etaṃ, tadalikkhandhasamaṃ ida”nti. –	42	
PA_tika-s04_03t:425_0	Imaṃ gītaṃ sutvā paccavekkhanto saha puttehi paccekabodhiṃ patto. Evaṃ imehi pañcahi	425	
PA_tika-s04_03t:425_1	aṅgehi samannāgatā vācā sacepi milakkhubhāsāya pariyāpannā ghaṭaceṭikāgītikapariyāpannā	425	
PA_tika-s04_03t:425_2	vācā hoti, tathāpi subhāsitāti veditabbā. Subhāsitā eva anavajjā ananuvajjā ca viññūnaṃ	425	
PA_tika-s04_03t:425_3	atthatthikānaṃ kulaputtānaṃ atthappaṭisaraṇānaṃ, no byañjanappaṭisaraṇānanti. Navamaṃ uttānameva.	425	
PA_tika-s04_03t:426	Vācāsuttādivaṇṇanā niṭṭhitā.	42	
PA_tika-s04_03t:427	10. Nissāraṇīyasuttavaṇṇanā	42	
PA_tika-s04_03t:428_0	200. Dasame nissarantīti nissaraṇīyāti vattabbe dīghaṃ katvā niddeso. Kattari hesa	428	
PA_tika-s04_03t:428_1	anīya-saddo yathā “niyyāniyā”ti. Tenāha “nissaṭā”ti. Kuto pana nissaṭā? Yathāsakaṃ	428	
PA_tika-s04_03t:428_2	paṭipakkhato. Nijjīvaṭṭhena dhātuyoti āha “attasuññasabhāvā”ti. Atthato pana dhammadhātumanoviññāṇadhātuviseso.	428	
PA_tika-s04_03t:428_3	Tādisassa bhikkhuno kilesavasena kāmesu manasikāro natthīti āha “vīmaṃsanattha”nti,	428	
PA_tika-s04_03t:428_4	“nekkhammaniyataṃ idāni me cittaṃ, kiṃ nu kho kāmavitakkopi uppajjissatī”ti vīmaṃsantassāti	428	
PA_tika-s04_03t:428_5	attho. Pakkhandanaṃ nāma anuppaveso. So pana tattha natthīti āha “nappavisatī”ti.	428	
PA_tika-s04_03t:428_6	Pasīdanaṃ nāma abhiruci. Santiṭṭhanaṃ patiṭṭhānaṃ. Vimuccanaṃ adhimuccananti. Taṃ	428	
PA_tika-s04_03t:428_7	sabbaṃ paṭikkhipanto vadati “pasādaṃ nāpajjatī”tiādi. Evaṃbhūtaṃ panassa cittaṃ tassa	428	
PA_tika-s04_03t:428_8	kathaṃ tiṭṭhatīti āha “yathā”tiādi.	428	
PA_tika-s04_03t:429_0	Tanti paṭhamajjhānaṃ. Assāti bhikkhuno. Cittaṃ pakkhandatīti parikammacittena saddhiṃ	429	
PA_tika-s04_03t:429_1	jhānacittaṃ ekattavasena ekajjhaṃ katvā vadati. Gocare gatattāti attano ārammaṇe	429	
PA_tika-s04_03t:429_2	eva pavattattā. Ahānabhāgiyattāti ṭhitibhāgiyattā. Suṭṭhu vimuttanti vikkhambhanavimuttiyā	429	
PA_tika-s04_03t:429_3	sammadeva vimuttaṃ. Cittassa ca kāyassa ca vihananato vighāto. Dukkhaṃ paridahanato	429	
PA_tika-s04_03t:429_4	pariḷāho. Kāmavedanaṃ na vediyati anuppajjanato. Nissaranti tatoti nissaraṇaṃ. Ke	429	
PA_tika-s04_03t:429_5	nissaranti? Kāmā. Evañca kāmānanti kattusāmivacanaṃ suṭṭhu yujjati. Yadaggena kāmā	429	
PA_tika-s04_03t:429_6	tato nissaṭāti vuccanti, tadaggena jhānampi kāmato nissaṭanti vattabbataṃ labhatīti	429	
PA_tika-s04_03t:429_7	vuttaṃ “kāmehi nissaṭattā”ti. Evaṃ vikkhambhanavasena kāmanissaraṇaṃ vatvā idāni	429	
PA_tika-s04_03t:429_8	samucchedavasena accantato nissaraṇaṃ dassetuṃ “yo panā”tiādi vuttaṃ. Sesapadesūti sesakoṭṭhāsesu.	429	
PA_tika-s04_03t:430_0	Ayaṃ pana visesoti visesaṃ vadantena taṃ jhānaṃ pādakaṃ katvātiādiko avisesoti katvā	430	
PA_tika-s04_03t:430_1	dutiyatatiyavāresu sabbaso anāmaṭṭho, catutthavāre pana ayampi visesoti dassetuṃ	430	
PA_tika-s04_03t:430_2	“accantanissaraṇañcettha arahattaphalaṃ yojetabba”nti vuttaṃ. Yasmā arūpajjhānaṃ	430	
PA_tika-s04_03t:430_3	pādakaṃ katvā aggamaggaṃ adhigantvā arahatte ṭhitassa cittaṃ sabbaso rūpehi nissaṭaṃ	430	
PA_tika-s04_03t:430_4	nāma hoti. Tassa hi phalasamāpattito vuṭṭhāya vīmaṃsanatthaṃ rūpābhimukhaṃ cittaṃ	430	
PA_tika-s04_03t:430_5	pesentassa. Idamakkhātanti samathayānikānaṃ vasena heṭṭhā cattāro vārā gahitā. Idaṃ	430	
PA_tika-s04_03t:430_6	pana sukkhavipassakassa vasenāti āha “suddhasaṅkhāre”tiādi. “Puna sakkāyo natthī”ti	430	
PA_tika-s04_03t:430_7	uppannanti “idāni me sakkāyappabandho natthī”ti vīmaṃsantassa uppannaṃ.	430	
PA_tika-s04_03t:431	Nissāraṇīyasuttavaṇṇanā niṭṭhitā.	43	
PA_tika-s04_03t:432	Brāhmaṇavaggavaṇṇanā niṭṭhitā.	43	
PA_tika-s04_03t:433	Catutthapaṇṇāsakaṃ niṭṭhitaṃ.	43	
PA_tika-s04_03t:434	5. Pañcamapaṇṇāsakaṃ	43	
PA_tika-s04_03t:435	(21) 1. Kimilavaggo	43	
PA_tika-s04_03t:436	1-4. Kimilasuttādivaṇṇanā	43	
PA_tika-s04_03t:437_0	201-4. Pañcamassa paṭhamadutiyāni uttānatthāneva. Tatiye adhivāsanaṃ khamanaṃ, paresaṃ	437	
PA_tika-s04_03t:437_1	dukkaṭaṃ duruttañca paṭivirodhākaraṇena attano upari āropetvā vāsanaṃ adhivāsanaṃ,	437	
PA_tika-s04_03t:437_2	tadeva khantīti adhivāsanakkhanti. Subhe ratoti sūrato, suṭṭhu vā pāpato orato virato	437	
PA_tika-s04_03t:437_3	sorato, tassa bhāvo soraccaṃ. Tenāha “soraccenāti sucisīlatāyā”ti. Sā hi sobhanakammaratatā,	437	
PA_tika-s04_03t:437_4	suṭṭhu vā pāpato oratabhāvo viratatā. Catutthe natthi vattabbaṃ.	437	
PA_tika-s04_03t:438	Kimilasuttādivaṇṇanā niṭṭhitā.	43	
PA_tika-s04_03t:439	5. Cetokhilasuttavaṇṇanā	43	
PA_tika-s04_03t:440_0	205. Pañcame cetokhilā nāma atthato vicikicchā kodho ca. Te pana yasmiṃ santāne uppajjanti,	440	
PA_tika-s04_03t:440_1	tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti	440	
PA_tika-s04_03t:440_2	āha “cittassa thaddhabhāvā”ti. Yathā lakkhaṇapāripūriyā gahitāya sabbā satthu rūpakāyasirī	440	
PA_tika-s04_03t:440_3	gahitā eva nāma hoti evaṃ sabbaññutāya sabbadhammakāyasirī gahitā eva nāma hotīti	440	
PA_tika-s04_03t:440_4	tadubhayavatthukameva kaṅkhaṃ dassento “sarīre kaṅkhamāno”tiādimāha. Vicinantoti	440	
PA_tika-s04_03t:440_5	dhammasabhāvaṃ vīmaṃsanto. Kicchatīti kilamati. Vinicchetuṃ na sakkotīti sanniṭṭhātuṃ	440	
PA_tika-s04_03t:440_6	na sakkoti. Ātapati kileseti ātappaṃ, sammāvāyāmoti āha “ātappāyāti kilesasantāpanavīriyakaraṇatthāyā”ti.	440	
PA_tika-s04_03t:440_7	Punappunaṃ yogāyāti bhāvanaṃ punappunaṃ yuñjanāya. Satatakiriyāyāti bhāvanāya nirantarappayogāya.	440	
PA_tika-s04_03t:441_0	Paṭivedhadhamme kaṅkhamānoti ettha kathaṃ lokuttaradhamme kaṅkhā pavattīti? Na ārammaṇakaraṇavasena,	441	
PA_tika-s04_03t:441_1	anussutākāraparivitakkaladdhe parikappitarūpe kaṅkhā pavattatīti dassento āha “vipassanā…pe…	441	
PA_tika-s04_03t:441_2	vadanti, taṃ atthi nu kho natthīti kaṅkhatī”ti. Sikkhāti cettha pubbabhāgasikkhā	441	
PA_tika-s04_03t:441_3	veditabbā. Kāmañcettha visesuppattiyā mahāsāvajjatāya ceva saṃvāsanimittaṃ ghaṭanāhetu	441	
PA_tika-s04_03t:441_4	abhiṇhuppattikatāya ca sabrahmacārīsūti kopassa visayo visesetvā vutto, aññatthāpi	441	
PA_tika-s04_03t:441_5	kopo na cetokhiloti na sakkā viññātunti keci. Yadi evaṃ vicikicchāyapi ayaṃ nayo	441	
PA_tika-s04_03t:441_6	āpajjati, tasmā yathārutavasena gahetabbaṃ.	441	
PA_tika-s04_03t:442	Cetokhilasuttavaṇṇanā niṭṭhitā.	44	
PA_tika-s04_03t:443	6-8. Vinibandhasuttādivaṇṇanā	44	
PA_tika-s04_03t:444_0	206-8. Chaṭṭhe pavattituṃ appadānavasena kusalacittaṃ vinibandhantīti cetasovinibandhā.	444	
PA_tika-s04_03t:444_1	Taṃ pana vinibandhantā muṭṭhiggāhaṃ gaṇhantā viya hontīti āha “cittaṃ vinibandhitvā”tiādi.	444	
PA_tika-s04_03t:444_2	Kāmagiddho puggalo vatthukāmepi kilesakāmepi assādeti abhinandatīti vuttaṃ “vatthukāmepi	444	
PA_tika-s04_03t:444_3	kilesakāmepī”ti. Attano kāyeti attano nāmakāye, attabhāve vā. Bahiddhārūpeti paresaṃ	444	
PA_tika-s04_03t:444_4	kāye anindriyabaddharūpe ca. Udaraṃ avadihati upacinoti pūretīti udarāvadehakaṃ.	444	
PA_tika-s04_03t:444_5	Seyyasukhanti seyyāya sayanavasena uppajjanakasukhaṃ. Samparivattakanti samparivattitvā.	444	
PA_tika-s04_03t:444_6	Paṇidhāyāti taṇhāvaseneva paṇidahitvā. Iti pañcavidhopi lobhaviseso eva “cetovinibandho”ti	444	
PA_tika-s04_03t:444_7	vuttoti veditabbo. Sattamaṭṭhamesu natthi vattabbaṃ.	444	
PA_tika-s04_03t:445	Vinibandhasuttādivaṇṇanā niṭṭhitā.	44	
PA_tika-s04_03t:446	9-10. Gītassarasuttādivaṇṇanā	44	
PA_tika-s04_03t:447_0	209-210. Navame āyatako nāma gītassaro taṃ taṃ vattaṃ bhinditvā akkharāni vināsetvā	447	
PA_tika-s04_03t:447_1	pavattoti āha “āyatakenā”tiādi. Dhammehi suttavattaṃ nāma atthi, gāthāvattaṃ nāma	447	
PA_tika-s04_03t:447_2	atthi, taṃ vināsetvā atidīghaṃ kātuṃ na vaṭṭati. Dhammañhi bhāsantena caturassena	447	
PA_tika-s04_03t:447_3	vattena parimaṇḍalāni padabyañjanāni dassetabbāni. “Anujānāmi, bhikkhave, sarabhañña”nti	447	
PA_tika-s04_03t:447_4	ca vacanato sarena dhammaṃ bhaṇituṃ vaṭṭati. Sarabhaññe kira taraṅgavattadhotakavattabhāgaggahakavattādīni	447	
PA_tika-s04_03t:447_5	dvattiṃsa vattāni atthi. Tesu yaṃ icchati, taṃ kātuṃ labhatīti. Dasame natthi vattabbaṃ.	447	
PA_tika-s04_03t:448	Gītassarasuttādivaṇṇanā niṭṭhitā.	44	
PA_tika-s04_03t:449	Kimilavaggavaṇṇanā niṭṭhitā.	44	
PA_tika-s04_03t:450	(22) 2. Akkosakavaggo	45	
PA_tika-s04_03t:451	1-2. Akkosakasuttādivaṇṇanā	45	
PA_tika-s04_03t:452_0	211-2. Dutiyassa paṭhame dasahi akkosavatthūhi akkosakoti “bālosi, mūḷhosi, oṭṭhosi,	452	
PA_tika-s04_03t:452_1	goṇosi, gadrabhosī”tiādinā dasahi akkosavatthūhi akkosako. “Hotu, muṇḍakasamaṇa,	452	
PA_tika-s04_03t:452_2	adaṇḍo ahanti karosi, idāni te rājakulaṃ gantvā daṇḍaṃ āropessāmī”tiādīni vadanto	452	
PA_tika-s04_03t:452_3	paribhāsako nāmāti āha “bhayadassanena paribhāsako”ti. Lokuttaradhammā apāyamaggassa	452	
PA_tika-s04_03t:452_4	paripanthabhāvato paripantho nāmāti āha “lokuttaraparipanthassa chinnattā”ti, lokuttarasaṅkhātassa	452	
PA_tika-s04_03t:452_5	apāyamaggaparipanthassa chinnattāti attho. Dutiye natthi vattabbaṃ.	452	
PA_tika-s04_03t:453	Akkosakasuttādivaṇṇanā niṭṭhitā.	45	
PA_tika-s04_03t:454	3-10. Sīlasuttādivaṇṇanā	45	
PA_tika-s04_03t:455_0	213-220. Tatiye dussīloti ettha du-saddo abhāvattho “duppañño”tiādīsu viya, na garahaṇatthoti	455	
PA_tika-s04_03t:455_1	āha “asīlo nissīlo”ti. Bhinnasaṃvaroti ettha samādinnasīlo kenaci kāraṇena sīlabhedaṃ	455	
PA_tika-s04_03t:455_2	patto, so tāva bhinnasaṃvaro hotu. Yo pana sabbena sabbaṃ asamādinnasīlo ācārahīno,	455	
PA_tika-s04_03t:455_3	so kathaṃ bhinnasaṃvaro nāma hotīti? Sopi sādhusamācārassa pariharaṇīyassa bheditattā	455	
PA_tika-s04_03t:455_4	bhinnasaṃvaro eva nāma. Vinaṭṭhasaṃvaro saṃvararahitoti hi vuttaṃ hoti. Taṃ taṃ sippaṭṭhānaṃ.	455	
PA_tika-s04_03t:455_5	Māghātakāleti “mā ghātetha pāṇīna”nti evaṃ māghātaghosanaṃ ghositadivase. Abbhuggacchati	455	
PA_tika-s04_03t:455_6	pāpako kittisaddo. Ajjhāsayena maṅku hotiyeva vippaṭisāribhāvato.	455	
PA_tika-s04_03t:456_0	Tassāti dussīlassa. Samādāya vattitaṭṭhānanti uṭṭhāya samuṭṭhāya katakāraṇaṃ. Āpāthaṃ	456	
PA_tika-s04_03t:456_1	āgacchatīti taṃ manaso upaṭṭhāti. Ummīletvā idhalokanti ummīlanakāle attano puttadārādivasena	456	
PA_tika-s04_03t:456_2	idhalokaṃ passati. Nimīletvā paralokanti nimīlanakāle gatinimittupaṭṭhānavasena paralokaṃ	456	
PA_tika-s04_03t:456_3	passati. Tenāha “cattāro apāyā”tiādi. Pañcamapadanti “kāyassa bhedā”tiādinā vutto	456	
PA_tika-s04_03t:456_4	pañcamo ādīnavakoṭṭhāso. Vuttavipariyāyenāti vuttatthāya ādīnavakathāya vipariyāyena	456	
PA_tika-s04_03t:456_5	“appamatto taṃ taṃ kasivaṇijjādiṃ yathākālaṃ sampādetuṃ sakkotī”tiādinā. Pāsaṃsaṃ	456	
PA_tika-s04_03t:456_6	sīlamassa atthīti sīlavā. Sīlasampannoti sīlena samannāgato sampannasīloti evamādikaṃ	456	
PA_tika-s04_03t:456_7	pana atthavacanaṃ sukaranti anāmaṭṭhaṃ. Catutthādīni uttānatthāneva.	456	
PA_tika-s04_03t:457	Sīlasuttādivaṇṇanā niṭṭhitā.	45	
PA_tika-s04_03t:458	Akkosakavaggavaṇṇanā niṭṭhitā.	45	
PA_tika-s04_03t:459	(23) 3. Dīghacārikavaggo	45	
PA_tika-s04_03t:460	1-10. Paṭhamadīghacārikasuttādivaṇṇanā	46	
PA_tika-s04_03t:461_0	221-230. Tatiyassa paṭhamādīni suviññeyyāni. Pañcame raho nisajjāya āpajjatīti “yo	461	
PA_tika-s04_03t:461_1	pana bhikkhu mātugāmena saddhiṃ eko ekāya raho nisajjaṃ kappeyya, pācittiya”nti imasmiṃ	461	
PA_tika-s04_03t:461_2	sikkhāpade vuttaṃ āpattiṃ āpajjati. Paṭicchanne āsane āpajjatīti “yo pana bhikkhu	461	
PA_tika-s04_03t:461_3	mātugāmena raho paṭicchanne āsane nisajjaṃ kappeyya, pācittiya”nti imasmiṃ vuttaṃ	461	
PA_tika-s04_03t:461_4	āpattiṃ āpajjati. Mātugāmassa uttari chappañcavācāhi dhammaṃ desento āpajjatīti ‘yo	461	
PA_tika-s04_03t:461_5	pana bhikkhu mātugāmassa uttari chappañcavācāhi dhammaṃ deseyya aññatra viññunā purisaviggahenā”ti	461	
PA_tika-s04_03t:461_6	evaṃ vuttaṃ āpattiṃ āpajjati. Tenāha “tesaṃ tesaṃ sikkhāpadānaṃ vasena veditabbānī”ti.	461	
PA_tika-s04_03t:461_7	Chaṭṭhādīni uttānatthāni.	461	
PA_tika-s04_03t:462	Paṭhamadīghacārikasuttādivaṇṇanā niṭṭhitā.	46	
PA_tika-s04_03t:463	Dīghacārikavaggavaṇṇanā niṭṭhitā.	46	
PA_tika-s04_03t:464	231-302. Catutthavaggādīni uttānatthāni.	46	
PA_tika-s04_03t:465	Iti manorathapūraṇiyā aṅguttaranikāya-aṭṭhakathāya	46	
PA_tika-s04_03t:466	Pañcakanipātavaṇṇanāya anuttānatthadīpanā samattā.	46	
PA_tika-s04_03t:467	. Namo tassa bhagavato arahato sammāsambuddhassa.	46	
PA_tika-s04_03t:468	Aṅguttaranikāye	46	
PA_tika-s04_03t:469	Chakkanipāta-ṭīkā	46	
PA_tika-s04_03t:470	1. Paṭhamapaṇṇāsakaṃ	47	
PA_tika-s04_03t:471	1. Āhuneyyavaggo	47	
PA_tika-s04_03t:472	1. Paṭhamaāhuneyyasuttavaṇṇanā	47	
PA_tika-s04_03t:473_0	1. Chakkanipātassa paṭhame cakkhunā rūpaṃ disvāti nissayavohārena vuttaṃ. Sasambhārakaniddesoyaṃ	473	
PA_tika-s04_03t:473_1	yathā “dhanunā vijjhatī”ti, tasmā nissayasīsena nissitassa gahaṇaṃ daṭṭhabbaṃ. Tenāyamattho	473	
PA_tika-s04_03t:473_2	“cakkhudvāre rūpārammaṇe āpāthagate taṃ rūpaṃ cakkhuviññāṇena disvā”ti. Neva sumano	473	
PA_tika-s04_03t:473_3	hotīti javanakkhaṇe iṭṭhe ārammaṇe rāgaṃ anuppādento neva sumano hoti gehassitapemavasenapi	473	
PA_tika-s04_03t:473_4	maggena sabbaso rāgassa samucchinnattā. Na dummanoti aniṭṭhe adussanto na dummano.	473	
PA_tika-s04_03t:473_5	Pasādaññathattavasenapi iṭṭhepi aniṭṭhepi majjhattepi ārammaṇe na samaṃ sammā ayoniso	473	
PA_tika-s04_03t:473_6	gahaṇaṃ asamapekkhanaṃ. Ayañcassa paṭipatti sativepullappattiyā paññāvepullappattiyā	473	
PA_tika-s04_03t:473_7	cāti āha “sato sampajāno hutvā”ti. Satiyā yuttattā sato. Sampajaññena yuttattā sampajāno.	473	
PA_tika-s04_03t:473_8	Ñāṇuppattipaccayarahitakālepi pavattibhedanato “satatavihāro kathito”ti vuttaṃ. Satatavihāroti	473	
PA_tika-s04_03t:473_9	khīṇāsavassa niccavihāro sabbadā pavattanakavihāro. Ṭhapetvā hi samāpattivelaṃ bhavaṅgavelañca	473	
PA_tika-s04_03t:473_10	khīṇāsavā imināva chaḷaṅgupekkhāvihārena viharanti.	4731	
PA_tika-s04_03t:474_0	Ettha ca “chasu dvāresupi upekkhako viharatī”ti iminā chaḷaṅgupekkhā kathitā. “Sampajāno”ti	474	
PA_tika-s04_03t:474_1	vacanato pana cattāri ñāṇasampayuttacittāni labbhanti tehi vinā sampajānatāya asambhavato.	474	
PA_tika-s04_03t:474_2	Satatavihārabhāvato aṭṭha mahākiriyacittāni labbhanti. “Neva sumano na dummano”ti	474	
PA_tika-s04_03t:474_3	vacanato aṭṭha mahākiriyacittāni, hasituppādo, voṭṭhabbanañcāti dasa cittāni labbhanti.	474	
PA_tika-s04_03t:474_4	Rāgadosasahajātānaṃ somanassadomanassānaṃ abhāvo tesampi sādhāraṇoti chaḷaṅgupekkhāvasena	474	
PA_tika-s04_03t:474_5	āgatānaṃ imesaṃ satatavihārānaṃ somanassaṃ kathaṃ labbhatīti ce? Āsevanato. Kiñcāpi	474	
PA_tika-s04_03t:474_6	khīṇāsavo iṭṭhāniṭṭhepi ārammaṇe majjhatto viya bahulaṃ upekkhako viharati attano	474	
PA_tika-s04_03t:474_7	parisuddhapakatibhāvāvijahanato, kadāci pana tathā cetobhisaṅkhārābhāve yaṃ taṃ sabhāvato	474	
PA_tika-s04_03t:474_8	iṭṭhaṃ ārammaṇaṃ, tassa yāthāvasabhāvaggahaṇavasenapi arahato cittaṃ pubbāsevanavasena	474	
PA_tika-s04_03t:474_9	somanassasahagataṃ hutvā pavattateva.	474	
PA_tika-s04_03t:475	Paṭhamaāhuneyyasuttavaṇṇanā niṭṭhitā.	47	
PA_tika-s04_03t:476	2-7. Dutiyaāhuneyyasuttādivaṇṇanā	47	
PA_tika-s04_03t:477_0	2-7. Dutiye anekavihitanti anekavidhaṃ nānappakāraṃ. Iddhividhanti iddhikoṭṭhāsaṃ.	477	
PA_tika-s04_03t:477_1	Paccanubhotīti paccanubhavati, phusati sacchikaroti pāpuṇātīti attho. Idānissa anekavihitabhāvaṃ	477	
PA_tika-s04_03t:477_2	dassento “ekopi hutvā”tiādimāha. Tattha “ekopi hutvā”ti iminā karaṇato pubbeva pakatiyā	477	
PA_tika-s04_03t:477_3	ekopi hutvā. Bahudhā hotīti bahūnaṃ santike caṅkamitukāmo vā sajjhāyaṃ kātukāmo vā	477	
PA_tika-s04_03t:477_4	pañhaṃ pucchitukāmo vā hutvā satampi sahassampi hoti. Āvibhāvaṃ tirobhāvanti ettha	477	
PA_tika-s04_03t:477_5	āvibhāvaṃ karoti, tirobhāvaṃ karotīti ayamattho. Idameva hi sandhāya paṭisambhidāyaṃ	477	
PA_tika-s04_03t:477_6	vuttaṃ – “āvibhāvanti kenaci anāvuṭaṃ hoti appaṭicchannaṃ vivaṭaṃ, tirobhāvanti kenaci	477	
PA_tika-s04_03t:477_7	āvuṭaṃ hoti paṭicchannaṃ pihitaṃ paṭikujjita”nti. Tirokuṭṭaṃ tiropākāraṃ tiropabbataṃ	477	
PA_tika-s04_03t:477_8	asajjamāno gacchati seyyathāpi ākāseti ettha tirokuṭṭanti parakuṭṭaṃ, kuṭṭassa parabhāganti	477	
PA_tika-s04_03t:477_9	vuttaṃ hoti. Esa nayo itaresu. Kuṭṭoti ca gehabhittiyā etaṃ adhivacanaṃ. Pākāroti	477	
PA_tika-s04_03t:477_10	gehavihāragāmādīnaṃ parikkhepapākāro. Pabbatoti paṃsupabbato vā pāsāṇapabbato vā.	4771	
PA_tika-s04_03t:477_11	Asajjamānoti alaggamāno seyyathāpi ākāse viya.	4771	
PA_tika-s04_03t:478_0	Ummujjanimujjanti ettha ummujjanti uṭṭhānaṃ vuccati. Nimujjanti saṃsīdanaṃ. Ummujjañca	478	
PA_tika-s04_03t:478_1	nimujjañca ummujjanimujjaṃ. Udakepi abhijjamāneti ettha yaṃ udakaṃ akkamitvā saṃsīdati,	478	
PA_tika-s04_03t:478_2	taṃ bhijjamānanti vuccati, viparītaṃ abhijjamānaṃ. Pallaṅkena gacchati. Pakkhī sakuṇoti	478	
PA_tika-s04_03t:478_3	pakkhehi yuttasakuṇo. Imepi candimasūriye evaṃmahiddhike evaṃmahānubhāve pāṇinā parāmasatīti	478	
PA_tika-s04_03t:478_4	ettha candimasūriyānaṃ dvācattālīsayojanasahassassa upari caraṇena mahiddhikatā,	478	
PA_tika-s04_03t:478_5	tīsu dīpesu ekakkhaṇe ālokakaraṇena mahānubhāvatā veditabbā. Evaṃ uparicaraṇaālokakaraṇehi	478	
PA_tika-s04_03t:478_6	mahiddhike mahānubhāve. Parāmasatīti gaṇhāti, ekadese vā chupati. Parimajjatīti samantato	478	
PA_tika-s04_03t:478_7	ādāsatalā viya parimajjati. Yāva brahmalokāpīti brahmalokampi paricchedaṃ katvā.	478	
PA_tika-s04_03t:478_8	Kāyena vasaṃ vattetīti tatra brahmaloke kāyena attano vasaṃ vatteti.	478	
PA_tika-s04_03t:479_0	Dibbāya sotadhātuyāti ettha dibbasadisattā dibbā. Devatānañhi sucaritakammanibbattā	479	
PA_tika-s04_03t:479_1	pittasemharuhirādīhi apalibuddhā upakkilesavimuttatāya dūrepi ārammaṇasampaṭicchanasamatthā	479	
PA_tika-s04_03t:479_2	dibbā pasādasotadhātu hoti. Ayañcāpi imassa bhikkhuno vīriyabhāvanābalena nibbattā	479	
PA_tika-s04_03t:479_3	ñāṇasotadhātu tādisāyevāti dibbasadisattā dibbā. Apica dibbavihāravasena paṭiladdhattā	479	
PA_tika-s04_03t:479_4	attanā ca dibbavihārasannissitattāpi dibbā. Savanaṭṭhena nijjīvaṭṭhena ca sotadhātu.	479	
PA_tika-s04_03t:479_5	Sotadhātukiccakaraṇena sotadhātu viyātipi sotadhātu. Tāya sotadhātuyā. Visuddhāyāti	479	
PA_tika-s04_03t:479_6	suddhāya nirupakkilesāya. Atikkantamānusikāyāti manussūpacāraṃ atikkamitvā saddasavane	479	
PA_tika-s04_03t:479_7	mānusikaṃ maṃsasotadhātuṃ atikkantāya vītivattetvā ṭhitāya. Ubho sadde suṇātīti dve	479	
PA_tika-s04_03t:479_8	sadde suṇāti. Katame dve? Dibbe ca mānuse ca, devānañca manussānañca saddeti vuttaṃ	479	
PA_tika-s04_03t:479_9	hoti. Etena padesapariyādānaṃ veditabbaṃ. Ye dūre santike cāti ye saddā dūre paracakkavāḷepi,	479	
PA_tika-s04_03t:479_10	ye ca santike antamaso sadehasannissitapāṇakasaddāpi, te suṇātīti vuttaṃ hoti. Etena	4791	
PA_tika-s04_03t:479_11	nippadesapariyādānaṃ veditabbaṃ.	4791	
PA_tika-s04_03t:480_0	Parasattānanti attānaṃ ṭhapetvā sesasattānaṃ. Parapuggalānanti idampi iminā ekatthameva.	480	
PA_tika-s04_03t:480_1	Veneyyavasena pana desanāvilāsena ca byañjananānattaṃ kataṃ. Cetasā cetoti attano	480	
PA_tika-s04_03t:480_2	cittena tesaṃ cittaṃ. Pariccāti paricchinditvā. Pajānātīti sarāgādivasena nānappakārato	480	
PA_tika-s04_03t:480_3	jānāti. Sarāgaṃ vā cittantiādīsu pana aṭṭhalobhasahagatacittaṃ sarāgaṃ cittanti veditabbaṃ.	480	
PA_tika-s04_03t:480_4	Avasesaṃ cātubhūmakaṃ kusalābyākatacittaṃ vītarāgaṃ. Dve domanassacittāni, dve vicikicchuddhaccacittānīti	480	
PA_tika-s04_03t:480_5	imāni pana cattāri cittāni imasmiṃ duke saṅgahaṃ na gacchanti. Keci pana therā tānipi	480	
PA_tika-s04_03t:480_6	saṅgaṇhanti. Duvidhaṃ pana domanassacittaṃ sadosaṃ cittaṃ nāma. Sabbampi cātubhūmakaṃ	480	
PA_tika-s04_03t:480_7	kusalābyākatacittaṃ vītadosaṃ. Sesāni dasa akusalacittāni imasmiṃ duke saṅgahaṃ na	480	
PA_tika-s04_03t:480_8	gacchanti. Keci pana therā tānipi saṅgaṇhanti. Samohaṃ vītamohanti ettha pana pāṭipuggalikanayena	480	
PA_tika-s04_03t:480_9	vicikicchuddhaccasahagatadvayameva samohaṃ. Mohassa pana sabbākusalesu sambhavato	480	
PA_tika-s04_03t:480_10	dvādasavidhampi akusalacittaṃ samohaṃ cittanti veditabbaṃ. Avasesaṃ vītamohaṃ. Thinamiddhānugataṃ	4801	
PA_tika-s04_03t:480_11	pana saṃkhittaṃ, uddhaccānugataṃ vikkhittaṃ. Rūpāvacarārūpāvacaraṃ mahaggataṃ, avasesaṃ	4801	
PA_tika-s04_03t:480_12	amahaggataṃ. Sabbampi tebhūmakaṃ sauttaraṃ, lokuttaraṃ anuttaraṃ. Upacārappattaṃ	4801	
PA_tika-s04_03t:480_13	appanāppattañca samāhitaṃ, ubhayamappattaṃ asamāhitaṃ. Tadaṅgavikkhambhanasamucchedappaṭippassaddhinissaraṇavimuttiṃ	4801	
PA_tika-s04_03t:480_14	pattaṃ pañcavidhampi etaṃ vimuttaṃ, vimuttimappattaṃ vā avimuttanti veditabbaṃ.	4801	
PA_tika-s04_03t:481_0	Anekavihitanti anekavidhaṃ, anekehi vā pakārehi pavattitaṃ saṃvaṇṇitanti attho. Pubbenivāsanti	481	
PA_tika-s04_03t:481_1	samanantarātītabhavaṃ ādiṃ katvā tattha tattha nivutthasantānaṃ. Anussaratīti khandhapaṭipāṭivasena,	481	
PA_tika-s04_03t:481_2	cutipaṭisandhivasena vā anugantvā anugantvā sarati. Seyyathidaṃ – ekampi jātiṃ…pe…	481	
PA_tika-s04_03t:481_3	pubbenivāsaṃ anussaratīti. Tattha ekampi jātinti ekampi paṭisandhimūlaṃ cutipariyosānaṃ	481	
PA_tika-s04_03t:481_4	ekabhavapariyāpannaṃ khandhasantānaṃ. Esa nayo dvepi jātiyotiādīsupi. Anekepi saṃvaṭṭakappetiādīsu	481	
PA_tika-s04_03t:481_5	pana parihāyamāno kappo saṃvaṭṭakappo, vaḍḍhamāno vivaṭṭakappoti veditabbo. Tattha	481	
PA_tika-s04_03t:481_6	saṃvaṭṭena saṃvaṭṭaṭṭhāyī gahito hoti taṃmūlakattā, vivaṭṭena vivaṭṭaṭṭhāyī. Evañhi	481	
PA_tika-s04_03t:481_7	sati yāni tāni “cattārimāni, bhikkhave, kappassa asaṅkhyeyyāni. Katamāni cattāri?	481	
PA_tika-s04_03t:481_8	Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni, tāni pariggahitāni honti.	481	
PA_tika-s04_03t:482_0	Amutrāsinti amumhi saṃvaṭṭakappe ahaṃ amumhi bhave vā yoniyā vā gahiyā vā viññāṇaṭṭhitiyā	482	
PA_tika-s04_03t:482_1	vā sattāvāse vā sattanikāye vā āsiṃ. Evaṃnāmoti tisso vā phusso vā. Evaṃgottoti gotamo	482	
PA_tika-s04_03t:482_2	vā kaccāyano vā kassapo vā. Idamassa atītabhave attano nāmagottānussaraṇavasena vuttaṃ.	482	
PA_tika-s04_03t:482_3	Sace pana tasmiṃ kāle attano vaṇṇasampattilūkhapaṇītajīvikabhāvaṃ sukhadukkhabahulataṃ	482	
PA_tika-s04_03t:482_4	appāyukadīghāyukabhāvaṃ vā anussaritukāmo hoti, tampi anussaratiyeva. Tenāha “evaṃvaṇṇo…pe…	482	
PA_tika-s04_03t:482_5	evamāyupariyanto”ti. Tattha evaṃvaṇṇoti odāto vā sāmo vā. Evamāhāroti sālimaṃsodanāhāro	482	
PA_tika-s04_03t:482_6	vā pavattaphalabhojano vā. Evaṃsukhadukkhappaṭisaṃvedīti anena pakārena kāyikacetasikānaṃ	482	
PA_tika-s04_03t:482_7	sāmisanirāmisādippabhedānaṃ sukhadukkhānaṃ paṭisaṃvedī. Evamāyupariyantoti evaṃ vassasataparimāṇāyupariyanto	482	
PA_tika-s04_03t:482_8	vā caturāsītikappasahassāyupariyanto vā. So tato cuto amutra udapādinti so ahaṃ tato	482	
PA_tika-s04_03t:482_9	bhavato yonito gahito viññāṇaṭṭhitito sattāvāsato sattanikāyato vā cuto punaamukasmiṃ	482	
PA_tika-s04_03t:482_10	nāma bhave yoniyā gatiyā viññāṇaṭṭhitiyā sattāvāse sakkanikāye vā udapādiṃ. Tatrāpāsinti	4821	
PA_tika-s04_03t:482_11	tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.	4821	
PA_tika-s04_03t:482_12	Evaṃnāmotiādi vuttanayameva.	4821	
PA_tika-s04_03t:483_0	Apica amutrāsinti idaṃ anupubbena ārohantassa yāvadicchakaṃ anussaraṇaṃ. So tatoti	483	
PA_tika-s04_03t:483_1	paṭinivattantassa paccavekkhaṇaṃ, tasmā “idhūpapanno”ti imissā idhūpapattiyā anantarameva	483	
PA_tika-s04_03t:483_2	uppattiṭṭhānaṃ sandhāya “amutra udapādi”nti idaṃ vuttanti veditabbaṃ. Tatrāpāsinti	483	
PA_tika-s04_03t:483_3	evamādi panassa tatrāpi imissā upapattiyā antare upapattiṭṭhāne nāmagottādīnaṃ anussaraṇadassanatthaṃ	483	
PA_tika-s04_03t:483_4	vuttaṃ. So tato cuto idhūpapannoti svāhaṃ tato anantaruppattiṭṭhānato cuto idha amukasmiṃ	483	
PA_tika-s04_03t:483_5	nāma khattiyakule vā brāhmaṇakule vā nibbattoti. Itīti evaṃ. Sākāraṃ sauddesanti	483	
PA_tika-s04_03t:483_6	nāmagottavasena sauddesaṃ, vaṇṇādivasena sākāraṃ. Nāmagottena hi satto “tisso kassapo”ti	483	
PA_tika-s04_03t:483_7	uddisīyati, vaṇṇādīhi “sāmo odāto”ti nānattato paññāyati, tasmā nāmagottaṃ uddeso, itare ākārā.	483	
PA_tika-s04_03t:484_0	Dibbenātiādīsu dibbasadisattā dibbaṃ. Devatānañhi sucaritakammanibbattaṃ pittasemharuhirādīhi	484	
PA_tika-s04_03t:484_1	apalibuddhaṃ upakkilesavimuttatāya dūrepi ārammaṇasampaṭicchanasamatthaṃ dibbaṃ pasādacakkhu	484	
PA_tika-s04_03t:484_2	hoti. Idañcāpi vīriyabhāvanābalena nibbattaṃ ñāṇacakkhu tādisamevāti dibbasadisattā	484	
PA_tika-s04_03t:484_3	dibbaṃ. Dibbavihāravasena paṭiladdhattā attano ca dibbavihārasannissitattāpi dibbaṃ.	484	
PA_tika-s04_03t:484_4	Ālokapariggahena mahājutikattāpi dibbaṃ. Tirokuṭṭādigatarūpadassanena mahāgatikattāpi	484	
PA_tika-s04_03t:484_5	dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu. Cakkhukiccakaraṇena	484	
PA_tika-s04_03t:484_6	cakkhumivātipi cakkhu. Cutūpapātadassanena diṭṭhivisuddhihetuttā visuddhaṃ. Yo hi	484	
PA_tika-s04_03t:484_7	cutimeva passati, na upapātaṃ, so ucchedadiṭṭhiṃ gaṇhāti. Yo upapātameva passati,	484	
PA_tika-s04_03t:484_8	na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati, so yasmā	484	
PA_tika-s04_03t:484_9	duvidhampi taṃ diṭṭhigataṃ ativattati, tasmā taṃ dassanaṃ diṭṭhivisuddhihetu hoti.	484	
PA_tika-s04_03t:484_10	Ubhayampi cetaṃ buddhaputtā passanti. Tena vuttaṃ “cutūpapātadassanena diṭṭhivisuddhihetuttā	4841	
PA_tika-s04_03t:484_11	visuddha”nti. Manussūpacāraṃ atikkamitvā rūpadassanena atikkantamānusakaṃ, mānusaṃ	4841	
PA_tika-s04_03t:484_12	vā maṃsacakkhuṃ atikkantattā atikkantamānusakanti veditabbaṃ. Tena dibbena cakkhunā	4841	
PA_tika-s04_03t:484_13	visuddhena atikkantamānusakena.	4841	
PA_tika-s04_03t:485_0	Satte passatīti manussānaṃ maṃsacakkhunā viya satte oloketi. Cavamāne upapajjamāneti	485	
PA_tika-s04_03t:485_1	ettha cutikkhaṇe vā upapattikkhaṇe vā dibbacakkhunā daṭṭhuṃ na sakkā. Ye pana āsannacutikā	485	
PA_tika-s04_03t:485_2	idāni cavissanti, te cavamānāti, ye ca gahitappaṭisandhikā sampatinibbattā ca, te	485	
PA_tika-s04_03t:485_3	upapajjamānāti adhippetā. Te evarūpe cavamāne upapajjamāne ca passatīti dasseti.	485	
PA_tika-s04_03t:485_4	Hīneti mohanissandayuttattā hīnānaṃ jātikulabhogādīnaṃ vasena hīḷite uññāte. Paṇīteti	485	
PA_tika-s04_03t:485_5	amohanissandayuttattā tabbiparīte. Suvaṇṇeti adosanissandayuttattā iṭṭhakantamanāpavaṇṇayutte.	485	
PA_tika-s04_03t:485_6	Dubbaṇṇeti dosanissandayuttattā aniṭṭhākantāmanāpavaṇṇayutte, virūpavirūpetipi attho.	485	
PA_tika-s04_03t:485_7	Sugateti sugatigate, alobhanissandayuttattā vā aḍḍhe mahaddhane. Duggateti duggatigate,	485	
PA_tika-s04_03t:485_8	lobhanissandayuttattā vā dalidde appannapāne.	485	
PA_tika-s04_03t:486_0	Yathākammūpageti yaṃ yaṃ kammaṃ upacitaṃ, tena tena upagate. Kāyaduccaritenātiādīsu	486	
PA_tika-s04_03t:486_1	duṭṭhu caritaṃ kilesapūtikattāti duccaritaṃ. Kāyena duccaritaṃ, kāyato vā uppannaṃ	486	
PA_tika-s04_03t:486_2	duccaritanti kāyaduccaritaṃ. Itaresupi eseva nayo. Samannāgatāti samaṅgibhūtā. Ariyānaṃ	486	
PA_tika-s04_03t:486_3	upavādakāti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā	486	
PA_tika-s04_03t:486_4	hutvā antimavatthunā vā guṇaparidhaṃsanena vā upavādakā, akkosakā garahakāti vuttaṃ	486	
PA_tika-s04_03t:486_5	hoti. Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena	486	
PA_tika-s04_03t:486_6	samādinnanānāvidhakammā, yepi micchādiṭṭhimūlakesu kāyakammādīsu aññepi samādāpenti.	486	
PA_tika-s04_03t:487_0	Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇā.	487	
PA_tika-s04_03t:487_1	Atha vā kāyassa bhedāti jīvitindriyassūpacchedā. Paraṃ maraṇāti cuticittato uddhaṃ.	487	
PA_tika-s04_03t:487_2	Apāyanti evamādi sabbaṃ nirayavevacanameva. Nirayo hi saggamokkhahetubhūtā puññasammatā	487	
PA_tika-s04_03t:487_3	ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,	487	
PA_tika-s04_03t:487_4	dosabahulatāya vā duṭṭhena kammena nibbattā gatīti duggati. Vivasā nipatanti tattha	487	
PA_tika-s04_03t:487_5	dukkaṭṭakārinoti vinipāto, vinassantā vā ettha patanti sambhijjamānaṅgapaccaṅgāti	487	
PA_tika-s04_03t:487_6	vinipāto. Natthi ettha assādasaññito ayoti nirayo.	487	
PA_tika-s04_03t:488_0	Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,	488	
PA_tika-s04_03t:488_1	na duggati mahesakkhānaṃ nāgarājādīnaṃ sambhavato. Duggatiggahaṇena pettivisayañca.	488	
PA_tika-s04_03t:488_2	So hi apāyo ceva duggati ca sugatito apetattā dukkhassa ca gatibhūtattā, na tu vinipāto	488	
PA_tika-s04_03t:488_3	asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena	488	
PA_tika-s04_03t:488_4	apāyo ceva duggati ca sabbasamussayehi vinipatitattā vinipātoti vuccati. Nirayaggahaṇena	488	
PA_tika-s04_03t:488_5	avīciādikamanekappakāraṃ nirayamevāti. Upapannāti upagatā, tattha abhinibbattāti	488	
PA_tika-s04_03t:488_6	adhippāyo. Vuttavipariyāyena sukkapakkho veditabbo. Ayaṃ pana viseso – tattha sugatiggahaṇena	488	
PA_tika-s04_03t:488_7	manussāgatipi saṅgayhati, saggaggahaṇena devagatiyeva. Tattha sundarā gatīti sugati.	488	
PA_tika-s04_03t:488_8	Rūpādīhi visayehi suṭṭhu aggoti saggo. So sabbopi lujjanappalujjanaṭṭhena lokoti	488	
PA_tika-s04_03t:488_9	ayamettha saṅkhepo. Vitthāro pana sabbākārena visuddhimaggasaṃvaṇṇanāto gahetabbo.	488	
PA_tika-s04_03t:488_10	Tatiyādīni uttānatthāni.	4881	
PA_tika-s04_03t:489	Dutiyaāhuneyyasuttādivaṇṇanā niṭṭhitā.	48	
PA_tika-s04_03t:490	8. Anuttariyasuttavaṇṇanā	49	
PA_tika-s04_03t:491_0	8. Aṭṭhame natthi etesaṃ uttarāni visiṭṭhānīti anuttarāni, anuttarāni eva anuttariyāni	491	
PA_tika-s04_03t:491_1	yathā “anantameva anantariya”nti āha “niruttarānī”ti. Dassanānuttariyaṃ nāma phalavisesāvahattā.	491	
PA_tika-s04_03t:491_2	Esa nayo sesesupi. Sattavidhaariyadhanalābhoti sattavidhasaddhādilokuttaradhanalābho.	491	
PA_tika-s04_03t:491_3	Sikkhāttayassa pūraṇanti adhisīlasikkhādīnaṃ tissannaṃ sikkhānaṃ pūraṇaṃ. Tattha	491	
PA_tika-s04_03t:491_4	pūraṇaṃ nippariyāyato asekkhānaṃ vasena veditabbaṃ. Kalyāṇaputhujjanato paṭṭhāya	491	
PA_tika-s04_03t:491_5	hi satta sekhā tisso sikkhā pūrenti nāma, arahā paripuṇṇasikkhoti. Iti imāni anuttariyāni	491	
PA_tika-s04_03t:491_6	lokiyalokuttarāni kathitāni.	491	
PA_tika-s04_03t:492	Anuttariyasuttavaṇṇanā niṭṭhitā.	49	
PA_tika-s04_03t:493	9. Anussatiṭṭhānasuttavaṇṇanā	49	
PA_tika-s04_03t:494_0	9. Navame anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti	494	
PA_tika-s04_03t:494_1	anussatiṭṭhānāni. Buddhaguṇārammaṇā satīti yathā buddhānussati visesādhigamassa ṭhānaṃ	494	
PA_tika-s04_03t:494_2	hoti, evaṃ “itipi so bhagavā”tiādinā buddhaguṇe ārabbhe uppannā sati. Evaṃ anussarato	494	
PA_tika-s04_03t:494_3	hi pīti uppajjati, so taṃ pītiṃ khayato vayato paṭṭhapetvā arahattaṃ pāpuṇāti. Upacārakammaṭṭhānaṃ	494	
PA_tika-s04_03t:494_4	nāmetaṃ gihīnampi labbhati. Upacārakammaṭṭhānanti ca paccakkhato upacārajjhānāvahaṃ	494	
PA_tika-s04_03t:494_5	kammaṭṭhānaparamparāya sammasanaṃ yāva arahattā lokiyalokuttaravisesāvahaṃ. Esa nayo sabbattha.	494	
PA_tika-s04_03t:495	Anussatiṭṭhānasuttavaṇṇanā niṭṭhitā.	49	
PA_tika-s04_03t:496	10. Mahānāmasuttavaṇṇanā	49	
PA_tika-s04_03t:497_0	10. Dasame tasmiṃ samayeti buddhāguṇānussaraṇasamaye. Rāgapariyuṭṭhitanti rāgena	497	
PA_tika-s04_03t:497_1	pariyuṭṭhitaṃ. Pariyuṭṭhānappattipi, rāgena vā saṃhitaṃ cittaṃ araññamiva corehi	497	
PA_tika-s04_03t:497_2	tena pariyuṭṭhitanti vuttaṃ, tassa pariyuṭṭhānaṭṭhānabhāvatopi pariyuṭṭhitarāganti	497	
PA_tika-s04_03t:497_3	attho. Byañjanaṃ pana anādiyitvā atthamattaṃ dassento “uppajjamānena rāgena uṭṭhahitvā	497	
PA_tika-s04_03t:497_4	gahita”nti āha. Ujukamevāti pageva kāyavaṅkādīnaṃ apanītattā cittassa ca anujubhāvakarānaṃ	497	
PA_tika-s04_03t:497_5	mānādīnaṃ abhāvato, rāgādipariyuṭṭhānābhāvena vā oṇatiuṇṇativirahato ujubhāvameva	497	
PA_tika-s04_03t:497_6	gataṃ. Atha vā ujukamevāti kammaṭṭhānassa thinaṃ middhaṃ otiṇṇatāya līnuddhaccavigamato	497	
PA_tika-s04_03t:497_7	majjhimasamathanimittappaṭipattiyā ujubhāvameva gataṃ. Aṭṭhakathaṃ nissāyāti bhavajātiādīnaṃ	497	
PA_tika-s04_03t:497_8	padānaṃ atthaṃ nissāya. Atthavedanti vā hetuphalaṃ paṭicca uppannaṃ tuṭṭhimāha. Dhammavedanti	497	
PA_tika-s04_03t:497_9	hetuṃ paṭicca uppannaṃ tuṭṭhiṃ. “Ārakattā araha”nti anussarantassa hi yadidaṃ bhagavato	497	
PA_tika-s04_03t:497_10	kilesehi ārakattaṃ, so hetu. Ñāpako cettha hetu adhippeto, na kārako sampāpako. Tatonena	4971	
PA_tika-s04_03t:497_11	ñāyamāno arahattattho phalaṃ. Iminā nayena sesapadesupi hetuso phalavipāko veditabbo.	4971	
PA_tika-s04_03t:497_12	Dhammānussatiādīsupi hi ādimajjhapariyosānakalyāṇatādayo suppaṭipattiādayo ca tattha	4971	
PA_tika-s04_03t:497_13	tattha hetubhāvena niddiṭṭhāyeva. Dhammūpasaṃhitanti yathāvuttahetuphalasaṅkhātaguṇūpasaṃhitaṃ.	4971	
PA_tika-s04_03t:498	Mahānāmasuttavaṇṇanā niṭṭhitā.	49	
PA_tika-s04_03t:499	Āhuneyyavaggavaṇṇanā niṭṭhitā.	49	
PA_tika-s04_03t:500	2. Sāraṇīyavaggo	50	
PA_tika-s04_03t:501	1. Paṭhamasāraṇīyasuttavaṇṇanā	50	
PA_tika-s04_03t:502_0	11. Dutiyassa paṭhame saritabbayuttakāti anussaraṇārahā. Mijjati siniyhati etāyāti	502	
PA_tika-s04_03t:502_1	mettā, mittabhāvo. Mettā etassa atthīti mettaṃ, kāyakammaṃ. Taṃ pana yasmā mettāsahagatacittasamuṭṭhānaṃ,	502	
PA_tika-s04_03t:502_2	tasmā vuttaṃ “mettena cittena kātabbaṃ kāyakamma”nti. Esa nayo sesadvayepi. Imānīti	502	
PA_tika-s04_03t:502_3	mettakāyakammādīni. Bhikkhūnaṃ vasena āgatāni tesaṃ seṭṭhaparisabhāvato. Yathā pana	502	
PA_tika-s04_03t:502_4	bhikkhunīsupi labbhanti, evaṃ gihīsupi labbhanti catuparisasādhāraṇattāti taṃ dassento	502	
PA_tika-s04_03t:502_5	“bhikkhūnañhī”tiādimāha. Bhikkhuno sabbampi anavajjakāyakammaṃ ābhisamācārikakammantogadhamevāti	502	
PA_tika-s04_03t:502_6	āha “mettena cittena…pe… kāyakammaṃ nāmā”ti. Bhattivasena pavattiyamānā cetiyabodhīnaṃ	502	
PA_tika-s04_03t:502_7	vandanā mettāsiddhāti katvā tadatthāya gamanaṃ “mettaṃ kāyakamma”nti vuttaṃ. Ādi-saddena	502	
PA_tika-s04_03t:502_8	cetiyabodhibhikkhūsu vuttāvasesāpacāyanādivasena pavattamettāvasena pavattaṃ kāyikaṃ kiriyaṃ saṅgaṇhāti.	502	
PA_tika-s04_03t:503_0	Tepiṭakampi buddhavacanaṃ kathiyamānanti adhippāyo. Tepiṭakampi buddhavacanaṃ paripucchanaatthakathanavasena	503	
PA_tika-s04_03t:503_1	pavattiyamānameva mettaṃ vacīkammaṃ nāma hitajjhāsayena pavattitabbato. Tīṇi sucaritānīti	503	
PA_tika-s04_03t:503_2	kāyavacīmanosucaritāni. Cintananti evaṃ cintanamattampi manokammaṃ, pageva paṭipannā bhāvanāti dasseti.	503	
PA_tika-s04_03t:504_0	Āvīti pakāsaṃ. Pakāsabhāvo cettha yaṃ uddissa taṃ kāyakammaṃ karīyati, tassa sammukhabhāvatoti	504	
PA_tika-s04_03t:504_1	āha “sammukhā”ti. Rahoti appakāsaṃ. Appakāsatā ca yaṃ uddissa taṃ kāyakammaṃ karīyati,	504	
PA_tika-s04_03t:504_2	tassa apaccakkhabhāvatoti āha “parammukhā”ti. Sahāyabhāvagamanaṃ tesaṃ purato. Tesu	504	
PA_tika-s04_03t:504_3	karontesuyeva hi sahāyabhāvagamanaṃ sammukhā kāyakammaṃ nāma hoti. Ubhayehīti navakehi	504	
PA_tika-s04_03t:504_4	therehi ca. Paggayhāti paggaṇhitvā uddhaṃ katvā kevalaṃ “devo”ti avatvā guṇehi thirabhāvajotanaṃ	504	
PA_tika-s04_03t:504_5	“devatthero”ti vacanaṃ paggayha vacanaṃ. Mamattabodhanaṃ vacanaṃ mamāyanavacanaṃ.	504	
PA_tika-s04_03t:504_6	Ekantaparammukhassa manokammassa sammukhatā nāma viññattisamuṭṭhāpanavasena hoti,	504	
PA_tika-s04_03t:504_7	tañca kho loke kāyakammanti pākaṭaṃ paññātaṃ. Hatthavikārādīni anāmasitvā eva dassento	504	
PA_tika-s04_03t:504_8	“nayanāni ummīletvā”tiādimāha. Kāmaṃ mettāsinehasiniddhānaṃ nayanānaṃ ummīlanā pasannena	504	
PA_tika-s04_03t:504_9	mukhena olokanañca mettaṃ kāyakammameva, yassa pana cittassa vasena nayanānaṃ mettāsinehasiniddhatā	504	
PA_tika-s04_03t:504_10	mukhassa ca pasannatā, taṃ sandhāya vuttaṃ “mettaṃ manokammaṃ nāmā”ti.	5041	
PA_tika-s04_03t:505_0	Lābha-saddo kammasādhano “lābhā vata, bho, laddho”tiādīsu viya. So cettha “dhammaladdhā”ti	505	
PA_tika-s04_03t:505_1	vacanato atītakālikoti āha “cīvarādayo laddhapaccayā”ti. Dhammato āgatāti dhammikā,	505	
PA_tika-s04_03t:505_2	parisuddhagamanā paccayā. Tenāha “dhammaladdhā”ti. Imameva hi atthaṃ dassetuṃ “kuhanādī”tiādi	505	
PA_tika-s04_03t:505_3	vuttaṃ. Na sammā gayhamānā hi dhammaladdhā nāma na hontīti tappaṭisedhanatthaṃ pāḷiyaṃ	505	
PA_tika-s04_03t:505_4	“dhammaladdhā”ti vuttaṃ. Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī	505	
PA_tika-s04_03t:505_5	nāma hoti. Tenāha “dve paṭivibhattāni nāmā”tiādi. Cittena vibhajananti etena cittuppādamattenapi	505	
PA_tika-s04_03t:505_6	vibhajanaṃ paṭivibhattaṃ nāma, pageva payogatoti dasseti. Cittena vibhajanapubbakaṃ	505	
PA_tika-s04_03t:505_7	vā kāyena vibhajananti mūlameva dassetuṃ “evaṃ cittena vibhajana”nti vuttaṃ. Tena	505	
PA_tika-s04_03t:505_8	cittuppādamattena paṭivibhāgo kātabboti dasseti. Appaṭivibhattanti bhāvanapuṃsakaniddeso,	505	
PA_tika-s04_03t:505_9	appaṭivibhattaṃ lābhaṃ bhuñjatīti kammaniddeso vā. Taṃ neva gihīnaṃ deti attano ājīvasodhanatthaṃ.	505	
PA_tika-s04_03t:505_10	Na attanā paribhuñjati “mayhaṃ asādhāraṇabhogitā mā hotū”ti. Paṭiggaṇhanto ca…pe…	5051	
PA_tika-s04_03t:505_11	passatīti iminā āgamanato paṭṭhāya sādhāraṇabuddhiṃ upaṭṭhāpeti. Evaṃ hissa sādhāraṇabhogitā	5051	
PA_tika-s04_03t:505_12	sukarā, sāraṇīyadhammo cassa pūro hoti.	5051	
PA_tika-s04_03t:506_0	Atha vā paṭiggaṇhanto ca…pe… passatīti iminā tassa lābhassa tīsu kālesu sādhāraṇato	506	
PA_tika-s04_03t:506_1	ṭhapanaṃ dassitaṃ. Paṭiggaṇhanto ca saṅghena sādhāraṇaṃ hotūti iminā paṭiggahaṇakālo	506	
PA_tika-s04_03t:506_2	dassito. Gahetvā…pe… passatīti iminā paṭiggahitakālo. Tadubhayaṃ pana tādisena pubbabhāgena	506	
PA_tika-s04_03t:506_3	vinā na hotīti atthasiddho purimakālo. Tayidaṃ paṭiggahaṇato pubbevassa hoti “saṅghena	506	
PA_tika-s04_03t:506_4	sādhāraṇaṃ hotūti paṭiggaṇhissāmī”ti, paṭiggaṇhantassa hoti “saṅghena sādhāraṇaṃ	506	
PA_tika-s04_03t:506_5	hotūti paṭiggaṇhāmī”ti, paṭiggahetvā hoti “saṅghena sādhāraṇaṃ hotūti hi paṭiggahitaṃ	506	
PA_tika-s04_03t:506_6	mayā”ti. Evaṃ tilakkhaṇasampannaṃ katvā laddhaṃ lābhaṃ osāraṇalakkhaṇaṃ avikopetvā	506	
PA_tika-s04_03t:506_7	paribhuñjanto sādhāraṇabhogī appaṭivibhattabhogī ca hoti.	506	
PA_tika-s04_03t:507_0	Imaṃ pana sāraṇīyadhammanti imaṃ catutthaṃ saritabbayuttadhamaṃ. Na hi…pe… gaṇhanti,	507	
PA_tika-s04_03t:507_1	tasmā sādhāraṇabhogitā dussīlassa natthīti ārambhopi tāva na sambhavati, kuto pūraṇanti	507	
PA_tika-s04_03t:507_2	adhippāyo. Parisuddhasīloti iminā lābhassa dhammikabhāvaṃ dasseti. Vattaṃ akhaṇḍentoti	507	
PA_tika-s04_03t:507_3	iminā appaṭivibhattabhogitaṃ sādhāraṇabhogitañca dasseti. Sati pana tadubhaye sāraṇīyadhammo	507	
PA_tika-s04_03t:507_4	pūrito eva hotīti āha “pūretī”ti. Odissakaṃ katvāti etena anodissakaṃ katvā pituno,	507	
PA_tika-s04_03t:507_5	ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva hotīti dasseti.	507	
PA_tika-s04_03t:507_6	Dātabbanti avassaṃ dātabbaṃ. Sāraṇīyadhammo panassa na hoti paṭijaggaṭṭhāne odissakaṃ	507	
PA_tika-s04_03t:507_7	katvā dinnattā. Tenāha “palibodhajagganaṃ nāma hotī”ti. Muttapalibodhassa vaṭṭati	507	
PA_tika-s04_03t:507_8	amuttapalibodhassa pūretuṃ asakkuṇeyyattā. Yadi evaṃ sabbena sabbaṃ sāraṇīyadhammaṃ	507	
PA_tika-s04_03t:507_9	pūrentassa odissakadānaṃ vaṭṭati, na vaṭṭatīti? No na vaṭṭati yuttaṭṭhāneti dassento	507	
PA_tika-s04_03t:507_10	“tena panā”tiādimāha. Iminā odissakadānaṃ panassa na sabbattha vāritanti dasseti.	5071	
PA_tika-s04_03t:507_11	Gilānādīnañhi odissakaṃ katvā dānaṃ appaṭivibhāgapakkhikaṃ “asukassa na dassāmī”ti	5071	
PA_tika-s04_03t:507_12	paṭikkhepassa abhāvato. Byatirekappadhāno hi paṭibhāgo. Tenāha “avasesa”ntiādi. Adātumpīti	5071	
PA_tika-s04_03t:507_13	pi-saddena dātumpi vaṭṭatīti dasseti. Tañca kho karuṇāyanavasena, na vattaparipūraṇavasena,	5071	
PA_tika-s04_03t:507_14	tasmā dussīlassapi atthikassa sati sambhave dātabbaṃ. Dānañhi nāma na kassaci nivāritaṃ.	5071	
PA_tika-s04_03t:508_0	Susikkhitāyāti sāraṇīyapūraṇavidhimhi susikkhitāya, sukusalāyāti attho. Idāni tassa	508	
PA_tika-s04_03t:508_1	kosallaṃ dassetuṃ “susikkhitāya hī”tiādi vuttaṃ. Dvādasahi vassehi pūrehi, na tato	508	
PA_tika-s04_03t:508_2	oranti iminā tassa duppūrataṃ dasseti. Tathā hi so mahapphalo mahānisaṃso diṭṭhadhammikehipi	508	
PA_tika-s04_03t:508_3	tāvagarutarehi phalānisaṃsehi anugatoti taṃsamaṅgī ca puggalo visesalābhī ariyapuggalo	508	
PA_tika-s04_03t:508_4	viya loke acchariyabbhutadhammasamannāgato hoti. Tathā hi so duppajahadānamayassa	508	
PA_tika-s04_03t:508_5	sīlamayassa puññassa paṭipakkhadhammaṃ sudūre vikkhambhitaṃ katvā visuddhena cetasā	508	
PA_tika-s04_03t:508_6	loke pākaṭo paññāto hutvā viharati. Tassimamatthaṃ byatirekato anvayato ca vibhāvetuṃ	508	
PA_tika-s04_03t:508_7	“sace hī”tiādi vuttaṃ. Taṃ suviññeyyameva.	508	
PA_tika-s04_03t:509_0	Idānissa samparāyike diṭṭhadhammike ca ānisaṃse dassetuṃ “evaṃ pūritasāraṇīyadhammassā”tiādi	509	
PA_tika-s04_03t:509_1	vuttaṃ. Neva issā na macchariyaṃ hoti cirakālabhāvanāya vidhutabhāvato. Manussānaṃ	509	
PA_tika-s04_03t:509_2	piyo hoti pariccāgasīlatāya vissutattā. Tenāha “dadaṃ piyo hoti bhajanti naṃ bahū”tiādi.	509	
PA_tika-s04_03t:509_3	Sulabhapaccayo hoti dānavasena uḷārajjhāsayānaṃ paccayalābhassa idhānisaṃsasabhāvato	509	
PA_tika-s04_03t:509_4	dānassa. Pattagatamassa diyyamānaṃ na khīyati pattagatasseva dvādasavassikassa mahāvattassa	509	
PA_tika-s04_03t:509_5	avicchedena pūritattā. Aggabhaṇḍaṃ labhati devasikaṃ dakkhiṇeyyānaṃ aggato paṭṭhāya	509	
PA_tika-s04_03t:509_6	dānassa dinnattā. Bhaye vā…pe… āpajjanti deyyappaṭiggāhakavikappaṃ akatvā attani	509	
PA_tika-s04_03t:509_7	nirapekkhacittena cirakālaṃ dānassa pūritatāya pasāritacittattā.	509	
PA_tika-s04_03t:510_0	Tatrāti tesu ānisaṃsesu vibhāvetabbesu. Imāni phalāni vatthūni kāraṇāni. Mahāgirigāmo	510	
PA_tika-s04_03t:510_1	nāma nāgadīpapasse eko gāmova. Alabhantāpīti appapuññatāya alābhino samānāpi. Bhikkhācāramaggasabhāganti	510	
PA_tika-s04_03t:510_2	sabhāgaṃ tabbhāgiyaṃ bhikkhācāramaggaṃ jānanti. Anuttarimanussadhammattā therānaṃ	510	
PA_tika-s04_03t:510_3	saṃsayavinodanatthañca “sāraṇīyadhammo me, bhante, pūrito”ti āha. Tathā hi dutiyavatthusmimpi	510	
PA_tika-s04_03t:510_4	therena attā pakāsito. Daharakāle evaṃ kira sāraṇīyadhammapūrako ahosi. Manussānaṃ	510	
PA_tika-s04_03t:510_5	piyatāya sulabhapaccayatāyapi idaṃ vatthumeva. Pattagatākhīyanassa pana visesaṃ vibhāvanato	510	
PA_tika-s04_03t:510_6	“idaṃ tāva…pe… ettha vatthū”ti vuttaṃ.	510	
PA_tika-s04_03t:511_0	Giribhaṇḍamahāpūjāyāti cetiyagirimhi sakalalaṅkādīpe yojanappamāṇe samudde ca nāvāsaṅghāṭādike	511	
PA_tika-s04_03t:511_1	ṭhapetvā dīpapupphagandhādīhi kariyamānāya mahāpūjāya. Tassā ca paṭipattiyā avañjhabhāvavibhāvanatthaṃ	511	
PA_tika-s04_03t:511_2	“ete mayhaṃ pāpuṇissantī”ti āha. Pariyāyenapi lesenapi. Anucchavikanti “sāraṇīyadhammapūrako”ti	511	
PA_tika-s04_03t:511_3	yathābhūtapavedanaṃ tumhākaṃ anucchavikanti attho.	511	
PA_tika-s04_03t:512_0	Anārocetvāva palāyiṃsu corabhayena. “Attano dujjīvikāyā”tipi vadanti. Ahaṃ sāraṇīyadhammapūrikā,	512	
PA_tika-s04_03t:512_1	mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ	512	
PA_tika-s04_03t:512_2	gatabhāvaṃ cintayitthā”ti. Vaṭṭissatīti kappissati. Therī sāraṇīyadhammapūrikā ahosi,	512	
PA_tika-s04_03t:512_3	therassa pana sīlatejeneva devatā ussukkaṃ āpajji.	512	
PA_tika-s04_03t:513_0	Natthi etesaṃ khaṇḍanti akhaṇḍāni. Taṃ pana nesaṃ khaṇḍaṃ dassetuṃ “yassā”tiādi vuttaṃ.	513	
PA_tika-s04_03t:513_1	Tattha upasampannasīlānaṃ uddesakkamena ādiantā veditabbā. Tenāha “sattasū”tiādi.	513	
PA_tika-s04_03t:513_2	Na hi añño koci āpattikkhandhānaṃ anukkamo atthi, anupasampannasīlānaṃ samādānakkamenapi	513	
PA_tika-s04_03t:513_3	ādiantā labbhanti. Pariyante chinnasāṭako viyāti tatrante dasante vā chinnavatthaṃ	513	
PA_tika-s04_03t:513_4	viya. Visadisudāharaṇañcetaṃ “akhaṇḍānī”ti imassa adhikatattā. Evaṃ sesānampi udāharaṇāni.	513	
PA_tika-s04_03t:513_5	Khaṇḍikatā bhinnatā khaṇḍaṃ, taṃ etassa atthīti khaṇḍaṃ, sīlaṃ. Chiddantiādīsupi	513	
PA_tika-s04_03t:513_6	eseva nayo. Vemajjhe bhinnaṃ vinivijjhanavasena. Visabhāgavaṇṇena gāvī viyāti sambandho.	513	
PA_tika-s04_03t:513_7	Visabhāgavaṇṇena upaḍḍhaṃ tatiyabhāgagataṃ sambhinnavaṇṇaṃ sabalaṃ, visabhāgavaṇṇeheva	513	
PA_tika-s04_03t:513_8	bindūhi antarantarāhi vimissaṃ kammāsaṃ. Ayaṃ imesaṃ viseso. Sabalarahitāni asabalāni,	513	
PA_tika-s04_03t:513_9	tathā akammāsāni. Sīlassa taṇhādāsabyato mocanaṃ vivaṭṭūpanissayabhāvāpādanaṃ, tasmā	513	
PA_tika-s04_03t:513_10	taṇhādāsabyato mocanavacanena tesaṃ sīlānaṃ vivaṭṭūpanissayatamāha. Bhujissabhāvakaraṇatoti	5131	
PA_tika-s04_03t:513_11	iminā bhujissakarāni bhujissānīti uttarapadalopenāyaṃ niddesoti dasseti. Yasmā vā	5131	
PA_tika-s04_03t:513_12	taṃsamaṅgipuggalo serī sayaṃvasī bhujisso nāma hoti, tasmāpi bhujissāni. Aviññūnaṃ	5131	
PA_tika-s04_03t:513_13	appamāṇatāya “viññuppasatthānī”ti vuttaṃ. Suparisuddhabhāvena vā sampannattā viññūhi	5131	
PA_tika-s04_03t:513_14	pasatthānīti viññuppasatthāni.	5131	
PA_tika-s04_03t:514_0	Taṇhādiṭṭhīhi aparāmaṭṭhattāti “imināhaṃ sīlena devo vā bhavissāmi devaññataro vā”ti	514	
PA_tika-s04_03t:514_1	taṇhāparāmāsena, “imināhaṃ sīlena devo hutvā tattha nicco dhuvo sassato bhavissāmī”ti	514	
PA_tika-s04_03t:514_2	diṭṭhiparāmāsena ca aparāmaṭṭhattā. Parāmaṭṭhunti “ayaṃ te sīlesu doso”ti catūsu	514	
PA_tika-s04_03t:514_3	vipattīsu yāya kāyaci vipattiyā dassanena parāmaṭṭhuṃ, anuddhaṃsetuṃ codetunti attho.	514	
PA_tika-s04_03t:514_4	Sīlaṃ nāma avippaṭisārādipārampariyena yāvadeva samādhisampādanatthanti āha “samādhisaṃvattanikānī”ti.	514	
PA_tika-s04_03t:514_5	Samādhisaṃvattanappayojanāni samādhisaṃvattanikāni.	514	
PA_tika-s04_03t:515_0	Samānabhāvo sāmaññaṃ, paripuṇṇacatupārisuddhibhāvena majjhe bhinnasuvaṇṇassa viya	515	
PA_tika-s04_03t:515_1	bhedābhāvato sīlena sāmaññaṃ sīlasāmaññaṃ, taṃ gato upagatoti sīlasāmaññagato. Tenāha	515	
PA_tika-s04_03t:515_2	“samānabhāvūpagatasīlo”ti, sīlasampattiyā samānabhāvaṃ upagatasīlo sabhāgavuttikoti	515	
PA_tika-s04_03t:515_3	attho. Kāmaṃ puthujjanānampi catupārisuddhisīle nānattaṃ na siyā, taṃ pana na ekantikaṃ,	515	
PA_tika-s04_03t:515_4	idaṃ ekantikaṃ niyatabhāvatoti āha “natthi maggasīle nānatta”nti. Taṃ sandhāyetaṃ	515	
PA_tika-s04_03t:515_5	vuttanti maggasīlaṃ sandhāya taṃ “yāni tāni sīlānī”tiādi vuttaṃ.	515	
PA_tika-s04_03t:516_0	Yāyanti yā ayaṃ mayhañceva tumhākañca paccakkhabhūtā. Diṭṭhīti maggasammādiṭṭhi.	516	
PA_tika-s04_03t:516_1	Niddosāti niddhutadosā, samucchinnarāgādipāpadhammāti attho. Niyyātīti vaṭṭadukkhato	516	
PA_tika-s04_03t:516_2	nissarati niggacchati. Sayaṃ niyyantīyeva hi taṃsamaṅgipuggalaṃ vaṭṭadukkhato niyyāpetīti	516	
PA_tika-s04_03t:516_3	vuccati. Yā satthu anusiṭṭhi, taṃ karotīti takkaro, tassa, yathānusiṭṭhaṃ paṭipajjantassāti	516	
PA_tika-s04_03t:516_4	attho. Samānadiṭṭhibhāvanti sadisadiṭṭhibhāvaṃ saccasampaṭivedhena abhinnadiṭṭhibhāvaṃ.	516	
PA_tika-s04_03t:517	Paṭhamasāraṇīyasuttavaṇṇanā niṭṭhitā.	51	
PA_tika-s04_03t:518	2. Dutiyasāraṇīyasuttavaṇṇanā	51	
PA_tika-s04_03t:519_0	12. Dutiye sabrahmacārīnanti sahadhammikānaṃ. Piyaṃ piyāyitabbakaṃ karontīti piyakaraṇā.	519	
PA_tika-s04_03t:519_1	Garuṃ garuṭṭhāniyaṃ karontīti garukaraṇā. Saṅgaṇhanatthāyāti saṅgahavatthuvisesabhāvato	519	
PA_tika-s04_03t:519_2	sabrahmacārīnaṃ saṅgahaṇāya saṃvattantīti sambandho. Avivadanatthāyāti saṅgahavatthubhāvato	519	
PA_tika-s04_03t:519_3	eva na vivadanatthāya. Sati ca avivadanahetubhūtasaṅgahakatte tesaṃ vasena sabrahmacārīnaṃ	519	
PA_tika-s04_03t:519_4	samaggabhāvo bhedābhāvo siddhoyevāti āha “sāmaggiyā”tiādi.	519	
PA_tika-s04_03t:520	Dutiyasāraṇīyasuttavaṇṇanā niṭṭhitā.	52	
PA_tika-s04_03t:521	3. Nissāraṇīyasuttavaṇṇanā	52	
PA_tika-s04_03t:522_0	13. Tatiye vaḍḍhitāti bhāvanāpāripūrivasena paribrūhitā. Punappunaṃ katāti bhāvanāya	522	
PA_tika-s04_03t:522_1	bahulīkaraṇena aparāparaṃ pavattitā. Yuttayānasadisā katāti yathā yuttamājaññayānaṃ	522	
PA_tika-s04_03t:522_2	chekena sārathinā adhiṭṭhitaṃ yathāruci pavattati, evaṃ yathāruci pavattirahaṃ gahitā.	522	
PA_tika-s04_03t:522_3	Vatthukatāti vā adhiṭṭhānaṭṭhena vatthu viya katā, sabbaso upakkilesavisodhanena	522	
PA_tika-s04_03t:522_4	iddhivisesatāya pavattiṭṭhānabhāvato suvisodhitaparissayavatthu viya katāti vuttaṃ	522	
PA_tika-s04_03t:522_5	hoti. Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya	522	
PA_tika-s04_03t:522_6	ṭhapitā. Samantato citāti sabbabhāgena bhāvanūpacayaṃ gamitā. Tenāha “upacitā’ti.	522	
PA_tika-s04_03t:522_7	Suṭṭhu samāraddhāti iddhibhāvanāsikhāppattiyā sammadeva sambhāvitā. Abhūtabyākaraṇaṃ	522	
PA_tika-s04_03t:522_8	byākarotīti “mettā hi kho me cetovimutti bhāvitā”tiādinā attani avijjamānaguṇābhibyāhāraṃ	522	
PA_tika-s04_03t:522_9	byāharati. Cetovimuttisaddaṃ apekkhitvā “nissaṭā”ti vuttaṃ. Puna byāpādo natthīti	522	
PA_tika-s04_03t:522_10	idāni mama byāpādo nāma sabbaso natthīti ñatvā.	5221	
PA_tika-s04_03t:523_0	Balavavipassanāti bhayatupaṭṭhāne ñāṇaṃ, ādīnavānupassane ñāṇaṃ muccitukamyatāñāṇaṃ,	523	
PA_tika-s04_03t:523_1	bhaṅgañāṇanti catunnaṃ ñāṇānaṃ adhivacanaṃ. Yesaṃ nimittānaṃ abhāvena arahattaphalasamāpattiyā	523	
PA_tika-s04_03t:523_2	animittatā, taṃ dassetuṃ “sā hī”tiādi vuttaṃ. Tattha rāgassa nimittaṃ, rāgo eva vā	523	
PA_tika-s04_03t:523_3	nimittaṃ rāganimittaṃ. Ādi-saddena dosanimittādīnaṃ saṅgaho daṭṭhabbo. Rūpavedanādisaṅkhāranimittaṃ	523	
PA_tika-s04_03t:523_4	rūpanimittādi. Tesaṃyeva niccādivasena upaṭṭhānaṃ niccanimittādi. Tayidaṃ nimittaṃ	523	
PA_tika-s04_03t:523_5	yasmā sabbena sabbaṃ arahattaphale natthi, tasmā vuttaṃ “sā hi…pe… animittā”ti. Nimittaṃ	523	
PA_tika-s04_03t:523_6	anussarati anugacchati ārabbha pavattati sīlenāti nimittānusārī. Tenāha “vuttappabhedaṃ	523	
PA_tika-s04_03t:523_7	nimittaṃ anusaraṇasabhāva”nti.	523	
PA_tika-s04_03t:524_0	Asmimānoti “asmī”ti pavatto attavisayo māno. Ayaṃ nāma ahamasmīti rūpalakkhaṇo vedanādīsu	524	
PA_tika-s04_03t:524_1	vā aññataralakkhaṇo ayaṃ nāma attā ahaṃ asmīti. Asmimāno samugghātīyati etenāti asmimānasamugghāto,	524	
PA_tika-s04_03t:524_2	arahattamaggo. Puna asmimāno natthīti tassa anuppattidhammatāpādanaṃ kittento samugghātattameva vibhāveti.	524	
PA_tika-s04_03t:525	Nissāraṇīyasuttavaṇṇanā niṭṭhitā.	52	
PA_tika-s04_03t:526	4-5. Bhaddakasuttādivaṇṇanā	52	
PA_tika-s04_03t:527_0	14-15. Catutthe āramitabbaṭṭhena vā kammaṃ ārāmo etassāti kammārāmo. Kamme rato na	527	
PA_tika-s04_03t:527_1	ganthadhure vipassanādhure vāti kammarato. Punappunaṃ yuttoti tapparabhāvena anu	527	
PA_tika-s04_03t:527_2	anu yutto pasuto. Ālāpasallāpoti itthivaṇṇapurisavaṇṇādivasena punappunaṃ lapanaṃ.	527	
PA_tika-s04_03t:527_3	Pañcame natthi vattabbaṃ.	527	
PA_tika-s04_03t:528	Bhaddakasuttādivaṇṇanā niṭṭhitā.	52	
PA_tika-s04_03t:529	6. Nakulapitusuttavaṇṇanā	52	
PA_tika-s04_03t:530_0	16. Chaṭṭhe visabhāgavedanuppattiyā kakaceneva catuiriyāpathaṃ chindanto ābādhayatīti	530	
PA_tika-s04_03t:530_1	ābādho, so yassa atthīti ābādhiko. Taṃsamuṭṭhānadukkhena dukkhito. Adhimattagilānoti	530	
PA_tika-s04_03t:530_2	dhātusaṅkhayena parikkhīṇasarīro.	530	
PA_tika-s04_03t:531_0	Sappaṭibhayakantārasadisā soḷasavatthukā aṭṭhavatthukā ca vicikicchā tiṇṇā imāyāti	531	
PA_tika-s04_03t:531_1	tiṇṇavicikicchā. Vigatā samucchinnā pavattiādīsu “evaṃ nu kho na nu kho”ti evaṃ pavattikā	531	
PA_tika-s04_03t:531_2	kathaṃkathā assāti vigatakathaṃkathā. Sārajjakarānaṃ pāpadhammānaṃ pahīnattā rāgavikkhepesu	531	
PA_tika-s04_03t:531_3	sīlādiguṇesu ca tiṭṭhakattā vesārajjaṃ, visāradabhāvaṃ veyyattiyaṃ pattāti vesārajjappattā.	531	
PA_tika-s04_03t:531_4	Attanā eva paccakkhato diṭṭhattā na paraṃ pacceti, nassa paro paccetabbo atthīti aparappaccayā.	531	
PA_tika-s04_03t:532	Gilānā vuṭṭhitoti gilānabhāvato vuṭṭhāya ṭhito. Bhāvappadhāno hi ayaṃ niddeso. Gilāno hutvā vuṭṭhitoti idaṃ pana atthamattanidassanaṃ.	53	
PA_tika-s04_03t:533	Nakulapitusuttavaṇṇanā niṭṭhitā.	53	
PA_tika-s04_03t:534	7. Soppasuttavaṇṇanā	53	
PA_tika-s04_03t:535_0	17. Sattame paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi	535	
PA_tika-s04_03t:535_1	ceva rūpārammaṇādisaṅkhārehi ca paṭinivattitvā apasakkitvā nilīyanaṃ vivecanaṃ. Kāyacittehi	535	
PA_tika-s04_03t:535_2	tato vivitto ekībhāvo pavivekoti āha “ekībhāvāyā”tiādi. Ekībhāvatoti ca iminā kāyavivekato	535	
PA_tika-s04_03t:535_3	vuṭṭhānamāha. Dhammanijjhānakkhantitotiādinā cittavivekato. Vuṭṭhitoti tato duvidhavivekato	535	
PA_tika-s04_03t:535_4	bhavaṅguppattiyā sabrahmacārīhi samāgamena upeto.	535	
PA_tika-s04_03t:536	Soppasuttavaṇṇanā niṭṭhitā.	53	
PA_tika-s04_03t:537	8. Macchabandhasuttavaṇṇanā	53	
PA_tika-s04_03t:538	18. Aṭṭhame macchaghātakanti macchabandhaṃ kevaṭṭaṃ. Orabbhikādīsu urabbhā vuccanti eḷakā, urabbhe hantīti orabbhiko. Sūkarikādīsupi eseva nayo.	53	
PA_tika-s04_03t:539	Macchabandhasuttavaṇṇanā niṭṭhitā.	53	
PA_tika-s04_03t:540	9. Paṭhamamaraṇassatisuttavaṇṇanā	54	
PA_tika-s04_03t:541_0	19. Navame evaṃnāmake gāmeti nātikānāmakaṃ gāmaṃ nissāya. Dvinnaṃ cūḷapitimahāpitiputtānaṃ	541	
PA_tika-s04_03t:541_1	dve gāmā, tesu ekasmiṃ gāme. Ñātīnañhi nivāsaṭṭhānabhūto gāmo ñātiko, ñātikoyeva	541	
PA_tika-s04_03t:541_2	nātiko ña-kārassa na-kārādeso “animittā na nāyare”tiādīsu viya. So kira gāmo yesaṃ	541	
PA_tika-s04_03t:541_3	tadā tesaṃ pubbapurisena attano ñātīnaṃ sādhāraṇabhāvena nivasito, tena ñātikoti	541	
PA_tika-s04_03t:541_4	paññāyittha. Atha pacchā dvīhi dāyādehi dvidhā vibhajitvā paribhutto. Giñjakā vuccati	541	
PA_tika-s04_03t:541_5	iṭṭhakā, giñjakāhiyeva kato āvasathoti giñjakāvasatho. So hi āvāso yathā sudhāparikammena	541	
PA_tika-s04_03t:541_6	payojanaṃ natthi, evaṃ iṭṭhakāhi eva cinitvā chādetvā kato. Tasmiṃ kira padese mattikā	541	
PA_tika-s04_03t:541_7	sakkharamarumpavālukādīhi asammissā kathinā saṇhasukhumā, tāya katāni kulālabhājanānipi	541	
PA_tika-s04_03t:541_8	silāmayāni viya daḷhāni. Tasmā te upāsakā tāya mattikāya dīghaputhū iṭṭhakā kāretvā	541	
PA_tika-s04_03t:541_9	ṭhapetvā ṭhapetvā dvāravātapānakavāṭatulāyo sabbaṃ dabbasambhārena vinā tāhi iṭṭhakāhiyeva	541	
PA_tika-s04_03t:541_10	pāsādaṃ kāresuṃ. Tena vuttaṃ “iṭṭhakāmaye pāsāde”ti.	5411	
PA_tika-s04_03t:542	Rattindivanti ekarattidivaṃ. Bhagavato sāsananti ariyamaggappaṭivedhāvahaṃ satthu ovādaṃ. Bahu vata me kataṃ assāti bahu vata mayā attahitaṃ pabbajitakiccaṃ kataṃ bhaveyya.	54	
PA_tika-s04_03t:543_0	Tadantaranti tattakaṃ velaṃ. Ekapiṇḍapātanti ekaṃ divasaṃ yāpanappahonakaṃ piṇḍapātaṃ.	543	
PA_tika-s04_03t:543_1	Yāva anto paviṭṭhavāto bahi nikkhamati, bahi nikkhantavāto vā anto pavisatīti ekasseva	543	
PA_tika-s04_03t:543_2	pavesanikkhamo viya vuttaṃ, taṃ nāsikāvātabhāvasāmaññenāti daṭṭhabbaṃ.	543	
PA_tika-s04_03t:544	Paṭhamamaraṇassatisuttavaṇṇanā niṭṭhitā.	54	
PA_tika-s04_03t:545	10. Dutiyamaraṇassatisuttavaṇṇanā	54	
PA_tika-s04_03t:546_0	20. Dasame nikkhanteti vītivatte. Patigatāyāti paccāgatāya, sampattāyāti attho. Tenāha	546	
PA_tika-s04_03t:546_1	“paṭipannāyā”ti. So mamassa antarāyoti yathāvuttā na kevalaṃ kālakiriyāva, mama atidullabhaṃ	546	
PA_tika-s04_03t:546_2	khaṇaṃ labhitvā tassa satthusāsanamanasikārassa ceva jīvitassa ca saggamokkhānañca	546	
PA_tika-s04_03t:546_3	antarāyo assa, bhaveyyāti attho. Tenāha “tividho antarāyo”tiādi. Vipajjeyyāti vipattiṃ	546	
PA_tika-s04_03t:546_4	gaccheyya. Satthakena viya aṅgapaccaṅgānaṃ kantanakārakā kāye sandhibandhanacchedakavātā	546	
PA_tika-s04_03t:546_5	satthakavātā. Kattukamyatāchandoti niyyānāvaho kattukamyatākusalacchando. Payogavīriyanti	546	
PA_tika-s04_03t:546_6	bhāvanānuyogavīriyaṃ. Na paṭivāti na paṭinivattatīti appaṭivānī, antarā vosānānāpajjanavīriyaṃ.	546	
PA_tika-s04_03t:546_7	Tenāha “anukkaṇṭhanā appaṭisaṅgharaṇā”ti.	546	
PA_tika-s04_03t:547	Dutiyamaraṇassatisuttavaṇṇanā niṭṭhitā.	54	
PA_tika-s04_03t:548	Sāraṇīyavaggavaṇṇanā niṭṭhitā.	54	
PA_tika-s04_03t:549	3. Anuttariyavaggo	54	
PA_tika-s04_03t:550	1-2. Sāmakasuttādivaṇṇanā	55	
PA_tika-s04_03t:551_0	21-22. Tatiyassa paṭhame kevalakappanti ettha kevala-saddo anavasesattho, kappa-saddo	551	
PA_tika-s04_03t:551_1	samantabhāvattho. Tasmā kevalakappaṃ pokkharaṇiyanti evamattho daṭṭhabbo. Anavasesaṃ	551	
PA_tika-s04_03t:551_2	pharituṃ samatthassapi obhāsassa kenaci kāraṇena ekadesapharaṇampi siyā, ayaṃ pana	551	
PA_tika-s04_03t:551_3	sabbasova pharatīti dassetuṃ samantattho kappa-saddo gahito. Attano obhāsena pharitvāti	551	
PA_tika-s04_03t:551_4	vatthālaṅkārasarīrasamuṭṭhitena obhāsena pharitvā, candimā viya ekobhāsaṃ ekapajjotaṃ	551	
PA_tika-s04_03t:551_5	karitvāti attho. Samanuññoti sammadeva katamanuñño. Tenāha “samānacitto”ti, samānajjhāsayoti	551	
PA_tika-s04_03t:551_6	attho. Dukkhaṃ vaco etasminti dubbaco, tassa kammaṃ dovacassaṃ, tassa puggalassa	551	
PA_tika-s04_03t:551_7	anādariyavasena pavattā cetanā, tassa bhāvo atthitā dovacassatā. Atha vā dovacassameva	551	
PA_tika-s04_03t:551_8	dovacassatā. Sā atthato saṅkhārakkhandho hoti. Cetanāpadhāno hi saṅkhārakkhandho.	551	
PA_tika-s04_03t:551_9	Catunnaṃ vā khandhānaṃ apadakkhiṇaggāhitākārena pavattānaṃ etaṃ adhivacananti vadanti.	551	
PA_tika-s04_03t:551_10	Pāpā assaddhādayo puggalā etassa mittāti pāpamitto, tassa bhāvo pāpamittatā. Sāpi	5511	
PA_tika-s04_03t:551_11	atthato dovacassatā viya daṭṭhabbā. Yāya hi cetanāya puggalo pāpamitto pāpasampavaṅko	5511	
PA_tika-s04_03t:551_12	nāma hoti, sā cetanā pāpamittatā. Cattāropi vā arūpino khandhā tadākārappavattā pāpamittatā. Dutiyaṃ uttānameva.	5511	
PA_tika-s04_03t:552	Sāmakasuttādivaṇṇanā niṭṭhitā.	55	
PA_tika-s04_03t:553	3. Bhayasuttavaṇṇanā	55	
PA_tika-s04_03t:554_0	23. Tatiye sambhavati jātimaraṇaṃ etenāti sambhavo, upādānanti āha “jātiyā ca maraṇassa	554	
PA_tika-s04_03t:554_1	ca sambhave paccayabhūte”ti. Anupādāti anupādāya. Tenāha “anupādiyitvā”ti. Jātimaraṇāni	554	
PA_tika-s04_03t:554_2	sammā khīyanti etthāti jātimaraṇasaṅkhayo, nibbānanti āha “jātimaraṇānaṃ saṅkhayasaṅkhāte	554	
PA_tika-s04_03t:554_3	nibbāne”ti. Sabbadukkhaṃ upaccagunti sakalampi vaṭṭadukkhaṃ atikkantā carimacittanirodhena	554	
PA_tika-s04_03t:554_4	vaṭṭadukkhalesassapi asambhavato.	554	
PA_tika-s04_03t:555	Bhayasuttavaṇṇanā niṭṭhitā.	55	
PA_tika-s04_03t:556	4. Himavantasuttavaṇṇanā	55	
PA_tika-s04_03t:557_0	24. Catutthe samāpattikusalo hotīti samāpajjanakusalo hoti. Tenāha “samāpajjituṃ	557	
PA_tika-s04_03t:557_1	kusalo”ti. Tattha antogatahetuattho ṭhiti-saddo, tasmā ṭhapanakusaloti atthoti āha	557	
PA_tika-s04_03t:557_2	“samādhiṃ ṭhapetuṃ sakkotīti attho”ti. Tattha ṭhapetuṃ sakkotīti sattaṭṭhaaccharāmattaṃ	557	
PA_tika-s04_03t:557_3	khaṇaṃ jhānaṃ ṭhapetuṃ sakkoti adhiṭṭhānavasibhāvassa nipphāditattā. Yathāparicchedenāti	557	
PA_tika-s04_03t:557_4	yathāparicchinnakālena. Vuṭṭhātuṃ sakkoti vuṭṭhānavasibhāvassa nipphāditattā. Kallaṃ	557	
PA_tika-s04_03t:557_5	sañjātaṃ assāti kallitaṃ, tasmiṃ kallite kallitabhāve kusalo kallitakusalo. Hāsetuṃ	557	
PA_tika-s04_03t:557_6	tosetuṃ sampahaṃsetuṃ. Kallaṃ kātunti samādhānassa paṭipakkhadhammānaṃ dūrīkaraṇena	557	
PA_tika-s04_03t:557_7	sahakārīkāraṇānañca samappadhānena samāpajjane cittaṃ samatthaṃ kātuṃ. Samādhissa	557	
PA_tika-s04_03t:557_8	gocarakusaloti samādhismiṃ nipphādetabbe tassa gocare kammaṭṭhānasaññite pavattiṭṭhāne	557	
PA_tika-s04_03t:557_9	bhikkhācāragocare satisampajaññayogato kusalo cheko. Tenāha “samādhissa asappāye	557	
PA_tika-s04_03t:557_10	anupakārake dhamme vajjetvā”tiādi. Paṭhamajjhānādisamādhiṃ abhinīharitunti paṭhamajjhānādisamādhiṃ	5571	
PA_tika-s04_03t:557_11	visesabhāgiyatāya abhinīharituṃ upanetuṃ.	5571	
PA_tika-s04_03t:558	Himavantasuttavaṇṇanā niṭṭhitā.	55	
PA_tika-s04_03t:559	5. Anussatiṭṭhānasuttavaṇṇanā	55	
PA_tika-s04_03t:560_0	25. Pañcame anussatikāraṇānīti anussatiyo eva diṭṭhadhammikasamparāyikādihitasukhānaṃ	560	
PA_tika-s04_03t:560_1	hetubhāvato kāraṇāni. Nikkhantanti nissaṭaṃ. Muttanti vissaṭṭhaṃ. Vuṭṭhitanti apetaṃ.	560	
PA_tika-s04_03t:560_2	Sabbametaṃ vikkhambhanameva sandhāya vadati. Gedhamhāti pañcakāmaguṇato. Idampīti	560	
PA_tika-s04_03t:560_3	buddhānussativasena laddhaṃ upacārajjhānamāha. Ārammaṇaṃ karitvāti paccayaṃ karitvā,	560	
PA_tika-s04_03t:560_4	pādakaṃ katvāti attho.	560	
PA_tika-s04_03t:561	Anussatiṭṭhānasuttavaṇṇanā niṭṭhitā.	56	
PA_tika-s04_03t:562	6. Mahākaccānasuttavaṇṇanā	56	
PA_tika-s04_03t:563_0	26. Chaṭṭhe sambādheti vā taṇhāsaṃkilesādīnaṃ sampīḷe saṅkare gharāvāse. Okāsā vuccantīti	563	
PA_tika-s04_03t:563_1	maggaphalasukhādhigamāya okāsabhāvato okāsāti vuccanti. Okāsādhigamoti lokuttaradhammassa	563	
PA_tika-s04_03t:563_2	adhigamāya adhigantabbaokāso. Visujjhanatthāyāti rāgādīhi malehi abhijjhāvisamalobhādīhi	563	
PA_tika-s04_03t:563_3	ca upakkiliṭṭhacittānaṃ visuddhatthāya. Sā panāyaṃ cittassa visuddhi sijjhamānā yasmā	563	
PA_tika-s04_03t:563_4	sokādīnaṃ anupādāya saṃvattati, tasmā vuttaṃ “sokaparidevānaṃ samatikkamāyā”tiādi.	563	
PA_tika-s04_03t:563_5	Tattha socanaṃ ñātibyasanādinimittaṃ cetaso santāpo antotāpo antonijjhānaṃ soko,	563	
PA_tika-s04_03t:563_6	ñātibyasanādinimittameva socikatā. “Kahaṃ ekaputtakā”tiādinā paridevanavasena lapanaṃ	563	
PA_tika-s04_03t:563_7	paridevo. Samatikkamanatthāyāti pahānāya. Āyatiṃ anuppajjanañhi idha samatikkamo.	563	
PA_tika-s04_03t:563_8	Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ	563	
PA_tika-s04_03t:563_9	dvinnaṃ atthaṅgamāya, nirodhāyāti attho. Ñāyati nicchayena kamati nibbānaṃ, taṃ vā	563	
PA_tika-s04_03t:563_10	ñāyati paṭivijjhati etenāti ñāyo, ariyamaggo. Idha pana saha pubbabhāgena ariyamaggo	5631	
PA_tika-s04_03t:563_11	gahitoti āha “sahavipassanakassa maggassa adhigamanatthāyā”ti. Apaccayaparinibbānassāti	5631	
PA_tika-s04_03t:563_12	anupādisesanibbānaṃ sandhāya vadati. Paccayavasena anuppannaṃ asaṅkhataṃ amatadhātumeva.	5631	
PA_tika-s04_03t:563_13	Sesamettha uttānameva.	5631	
PA_tika-s04_03t:564	Mahākaccānasuttavaṇṇanā niṭṭhitā.	56	
PA_tika-s04_03t:565	7. Paṭhamasamayasuttavaṇṇanā	56	
PA_tika-s04_03t:566_0	27. Sattame vaḍḍhetīti manaso vivaṭṭanissitaṃ vaḍḍhiṃ āvahati. Manobhāvanīyoti vā	566	
PA_tika-s04_03t:566_1	manasā bhāvito sambhāvito. Yañca āvajjato manasi karoto cittaṃ vinīvaraṇaṃ hoti.	566	
PA_tika-s04_03t:566_2	Imasmiṃ pakkhe kammasādhano sambhāvanattho bhāvanīya-saddo. “Thinamiddhavinodanakammaṭṭhāna”nti	566	
PA_tika-s04_03t:566_3	vatvā tadeva vibhāvento “ālokasaññaṃ vā”tiādimāha. Vīriyārambhavatthuādīnaṃ vāti	566	
PA_tika-s04_03t:566_4	ettha ādi-saddena idha avuttānaṃ atibhojane nimittaggāhādīnaṃ saṅgaho daṭṭhabbo.	566	
PA_tika-s04_03t:566_5	Vuttañhetaṃ “cha dhammā thinamiddhassa pahānāya saṃvattanti atibhojane nimittaggāho,	566	
PA_tika-s04_03t:566_6	iriyāpathasamparivattanatā, ālokasaññāmanasikāro, abbhokāsavāso, kalyāṇamittatā,	566	
PA_tika-s04_03t:566_7	sappāyakathā”ti. Antarāyasaddapariyāyo idha antarā-saddoti āha “anantarāyenā”ti.	566	
PA_tika-s04_03t:567	Paṭhamasamayasuttavaṇṇanā niṭṭhitā.	56	
PA_tika-s04_03t:568	8. Dutiyasamayasuttavaṇṇanā	56	
PA_tika-s04_03t:569	28. Aṭṭhame maṇḍalasaṇṭhānamāḷasaṅkhepena katā bhojanasālā maṇḍalamāḷāti adhippetāti āha “bhojanasālāyā”ti. Sesamettha suviññeyyameva.	56	
PA_tika-s04_03t:570	Dutiyasamayasuttavaṇṇanā niṭṭhitā.	57	
PA_tika-s04_03t:571	9. Udāyīsuttavaṇṇanā	57	
PA_tika-s04_03t:572_0	29. Navame diṭṭhadhammo vuccati paccakkho attabhāvoti āha “imasmiṃyeva attabhāve”ti.	572	
PA_tika-s04_03t:572_1	Sukhavihāratthāyāti nikkilesatāya nirāmisena sukhena vihāratthāya. Ālokasaññaṃ manasi	572	
PA_tika-s04_03t:572_2	karotīti sūriyacandapajjotamaṇiukkāvijjuādīnaṃ āloko divā rattiñca upaladdho, yathāladdhavaseneva	572	
PA_tika-s04_03t:572_3	ālokaṃ manasi karoti, citte ṭhapeti. Tathā ca naṃ manasi karoti, yathāssa subhāvitālokakasiṇassa	572	
PA_tika-s04_03t:572_4	viya kasiṇāloko yathicchakaṃ yāvadicchakañca so āloko rattiyaṃ upatiṭṭhati. Yena	572	
PA_tika-s04_03t:572_5	tattha divāsaññaṃ ṭhapeti, divāriva vigatathinamiddho hoti. Tenāha “yathā divā tathā	572	
PA_tika-s04_03t:572_6	ratti”nti. Divāti saññaṃ ṭhapetīti vuttanayena manasi katvā divāriva saññaṃ uppādeti.	572	
PA_tika-s04_03t:572_7	Yathānena divā…pe… tatheva taṃ manasi karotīti yathānena divā upaladdho sūriyāloko,	572	
PA_tika-s04_03t:572_8	evaṃ rattimpi divā diṭṭhākāreneva taṃ ālokaṃ manasi karoti. Yathā canena rattiṃ…pe…	572	
PA_tika-s04_03t:572_9	manasi karotīti yathā rattiyaṃ candāloko upaladdho, evaṃ divāpi rattiṃ diṭṭhākāreneva	572	
PA_tika-s04_03t:572_10	taṃ ālokaṃ manasi karoti, citte ṭhapeti. Vivaṭenāti thinamiddhena apihitattā vivaṭena.	5721	
PA_tika-s04_03t:572_11	Anonaddhenāti asañchāditena. Sahobhāsakanti saññāṇobhāsaṃ. Dibbacakkhuñāṇaṃ rūpagatassa	5721	
PA_tika-s04_03t:572_12	dibbassa itarassa ca dassanaṭṭhena idha ñāṇadassananti adhippetanti āha “dibbacakkhusaṅkhātassā”tiādi.	5721	
PA_tika-s04_03t:573_0	Uddhaṃ jīvitapariyādānāti jīvitakkhayato upari maraṇato paraṃ. Samuggatenāti uṭṭhitena.	573	
PA_tika-s04_03t:573_1	Dhumātattāti uddhaṃ uddhaṃ dhumātattā sūnattā. Setarattehi viparibhinnaṃ vimissitaṃ	573	
PA_tika-s04_03t:573_2	nīlaṃ, purimavaṇṇavipariṇāmabhūtaṃ vā nīlaṃ vinīlaṃ, vinīlameva vinīlakanti ka-kārena	573	
PA_tika-s04_03t:573_3	padavaḍḍhanamāha anatthantarato yathā “pītakaṃ lohitaka”nti. Paṭikūlattāti jigucchanīyattā.	573	
PA_tika-s04_03t:573_4	Kucchitaṃ vinīlaṃ vinīlakanti kucchanattho vā ayaṃ ka-kāroti dassetuṃ vuttaṃ yathā	573	
PA_tika-s04_03t:573_5	“pāpako kittisaddo abbhuggacchatī”ti. Paribhinnaṭṭhānehi kākadhaṅkādīhi. Vissandamānaṃ	573	
PA_tika-s04_03t:573_6	pubbanti vissavantapubbaṃ, tahaṃ tahaṃ paggharantapubbanti attho. Tathābhāvanti vissandamānapubbataṃ.	573	
PA_tika-s04_03t:574_0	So bhikkhūti yo “passeyya sarīraṃ sīvathikāya chaḍḍita”nti vutto, so bhikkhu. Upasaṃharati	574	
PA_tika-s04_03t:574_1	sadisataṃ. Ayampi khotiādi upasaṃharaṇākāradassanaṃ. Āyūti rūpajīvitindriyaṃ. Arūpajīvitindriyaṃ	574	
PA_tika-s04_03t:574_2	panettha viññāṇagatikameva. Usmāti kammajatejo. Evaṃpūtikasabhāvoti evaṃ ativiya	574	
PA_tika-s04_03t:574_3	pūtisabhāvo āyuādivigame viyāti adhippāyo. Ediso bhavissatīti evaṃbhāvīti āha “evamevaṃ	574	
PA_tika-s04_03t:574_4	uddhumātādibhedo bhavissatī”ti.	574	
PA_tika-s04_03t:575_0	Luñcitvā luñcitvāti uppāṭetvā uppāṭetvā. Sesāvasesamaṃsalohitayuttanti sabbaso akkhāditattā	575	
PA_tika-s04_03t:575_1	tahaṃ tahaṃ sesena appāvasesena maṃsalohitena yuttaṃ. Aññena hatthaṭṭhikanti avisesena	575	
PA_tika-s04_03t:575_2	hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.	575	
PA_tika-s04_03t:575_3	Terovassikānīti tirovassagatāni. Tāni pana saṃvaccharaṃ vītivattāni hontīti āha “atikkantasaṃvaccharānī”ti.	575	
PA_tika-s04_03t:575_4	Purāṇatāya ghanabhāvavigamena vicuṇṇatā idha pūtibhāvo. So yathā hoti, taṃ dassento	575	
PA_tika-s04_03t:575_5	“abbhokāse”tiādimāha. Anekadhātūnanti cakkhudhātuādīnaṃ, kāmadhātuādīnaṃ vā. Satiyā	575	
PA_tika-s04_03t:575_6	ca ñāṇassa ca atthāyāti “abhikkante paṭikkante sampajānakārī hotī”tiādinā vuttāya	575	
PA_tika-s04_03t:575_7	sattaṭṭhānikāya satiyā ceva taṃsampayuttañāṇassa ca atthāya.	575	
PA_tika-s04_03t:576	Udāyīsuttavaṇṇanā niṭṭhitā.	57	
PA_tika-s04_03t:577	10. Anuttariyasuttavaṇṇanā	57	
PA_tika-s04_03t:578_0	30. Dasame nihīnanti lāmakaṃ, kiliṭṭhaṃ vā. Gāmavāsikānanti bālānaṃ. Puthujjanānaṃ	578	
PA_tika-s04_03t:578_1	idanti pothujjanikaṃ. Tenāha “puthujjanānaṃ santaka”nti, puthujjanehi sevitabbattā	578	
PA_tika-s04_03t:578_2	tesaṃ santakanti vuttaṃ hoti. Anariyanti na niddosaṃ. Niddosaṭṭho hi ariyaṭṭho. Tenāha	578	
PA_tika-s04_03t:578_3	“na uttamaṃ na parisuddha”nti. Ariyehi vā na sevitabbanti anariyaṃ. Anatthasaṃhitanti	578	
PA_tika-s04_03t:578_4	diṭṭhadhammikasamparāyikādivividhavipulānatthasahitaṃ. Tādisañca atthasannissitaṃ	578	
PA_tika-s04_03t:578_5	na hotīti āha “na atthasannissita”nti. Na vaṭṭe nibbindanatthāyāti catusaccakammaṭṭhānābhāvato.	578	
PA_tika-s04_03t:578_6	Asati pana vaṭṭe nibbidāya virāgādīnaṃ asambhavoyevāti āha “na virāgāyā”tiādi.	578	
PA_tika-s04_03t:579_0	Anuttamaṃ anuttariyanti āha “etaṃ anuttara”nti. Hatthisminti nimittatthe bhummanti	579	
PA_tika-s04_03t:579_1	āha “hatthinimittaṃ sikkhitabba”nti. Hatthivisayattā hatthisannissitattā ca hatthisippaṃ	579	
PA_tika-s04_03t:579_2	“hatthī”ti gahetvā “hatthismimpi sikkhatī”ti vuttaṃ. Tasmā hatthisippe sikkhatīti	579	
PA_tika-s04_03t:579_3	evamettha attho daṭṭhabbo. Sesapadesupi eseva nayo.	579	
PA_tika-s04_03t:580	Liṅgabyattayena vibhattibyattayena pāricariyeti vuttanti āha “pāricariyāya paccupaṭṭhitā”ti. Sesamettha suviññeyyameva.	58	
PA_tika-s04_03t:581	Anuttariyasuttavaṇṇanā niṭṭhitā.	58	
PA_tika-s04_03t:582	Anuttariyavaggavaṇṇanā niṭṭhitā.	58	
PA_tika-s04_03t:583	4. Devatāvaggo	58	
PA_tika-s04_03t:584	1-4. Sekhasuttādivaṇṇanā	58	
PA_tika-s04_03t:585_0	31-34. Catutthassa paṭhame sekhānaṃ paṭiladdhaguṇassa parihāni nāma natthīti āha	585	
PA_tika-s04_03t:585_1	“uparūpariguṇaparihānāyā”ti, uparūpariladdhabbānaṃ maggaphalānaṃ parihānāya anuppādāyāti	585	
PA_tika-s04_03t:585_2	attho. Tatiyādīni uttānatthāneva.	585	
PA_tika-s04_03t:586	Sekhasuttādivaṇṇanā niṭṭhitā.	58	
PA_tika-s04_03t:587	5. Vijjābhāgiyasuttavaṇṇanā	58	
PA_tika-s04_03t:588_0	35. Pañcame sampayogavasena vijjaṃ bhajanti, sahajātaaññamaññanissayasampayuttaatthiavigatādipaccayavasena	588	
PA_tika-s04_03t:588_1	tāya saha ekībhāvaṃ gacchantīti vijjābhāgiyā. Atha vā vijjābhāge vijjākoṭṭhāse vattanti	588	
PA_tika-s04_03t:588_2	vijjāsabhāgatāya tadekadese vijjākoṭṭhāse pavattantīti vijjābhāgiyā. Tattha vipassanāñāṇaṃ,	588	
PA_tika-s04_03t:588_3	manomayiddhi, cha abhiññāti aṭṭha vijjā. Purimena atthena tāhi sampayuttadhammā vijjābhāgiyā.	588	
PA_tika-s04_03t:588_4	Pacchimena atthena tāsu yā kāci ekāva vijjā vijjā, sesā vijjābhāgiyā. Evaṃ vijjāpi	588	
PA_tika-s04_03t:588_5	vijjāya sampayuttadhammāpi “vijjābhāgiyā”tveva veditabbā. Idha pana vipassanāñāṇasampayuttā	588	
PA_tika-s04_03t:588_6	saññāva vijjābhāgiyāti āgatā, saññāsīsena sesasampayuttadhammāpi vuttā evāti daṭṭhabbaṃ.	588	
PA_tika-s04_03t:588_7	Aniccānupassanāñāṇeti aniccānupassanāñāṇe nissayapaccayabhūte uppannasaññā, tena	588	
PA_tika-s04_03t:588_8	sahagatāti attho. Sesesupi eseva nayo.	588	
PA_tika-s04_03t:589	Vijjābhāgiyasuttavaṇṇanā niṭṭhitā.	58	
PA_tika-s04_03t:590	6. Vivādamūlasuttavaṇṇanā	59	
PA_tika-s04_03t:591_0	36. Chaṭṭhe kodhanoti kujjhanasīlo. Yasmā so appahīnakodhatāya adhigatakodho nāma	591	
PA_tika-s04_03t:591_1	hoti, tasmā “kodhena samannāgato”ti āha. Upanāho etassa atthīti upanāhī, upanayhanasīloti	591	
PA_tika-s04_03t:591_2	vā upanāhī. Vivādo nāma uppajjamāno yebhuyyena paṭhamaṃ dvinnaṃ vasena uppajjatīti	591	
PA_tika-s04_03t:591_3	vuttaṃ “dvinnaṃ bhikkhūnaṃ vivādo”ti. So pana yathā bahūnaṃ anatthāvaho hoti, taṃ	591	
PA_tika-s04_03t:591_4	nidassanamukhena nidassento “katha”ntiādimāha. Abbhantaraparisāyāti parisabbhantare.	591	
PA_tika-s04_03t:592_0	Guṇamakkhanāya pavattopi attano kārakaṃ gūthena paharantiṃ gūtho viya paṭhamataraṃ	592	
PA_tika-s04_03t:592_1	makkhetīti makkho, so etassa atthīti makkhī. Paḷāsatīti paḷāso, parassa guṇe ḍaṃsitvā	592	
PA_tika-s04_03t:592_2	viya apanetīti attho. So etassa atthīti paḷāsī. Paḷāsī puggalo hi dutiyassa dhuraṃ	592	
PA_tika-s04_03t:592_3	na deti, samaṃ haritvā ativadati. Tenāha “yugaggāhalakkhaṇena paḷāsena samannāgato”ti.	592	
PA_tika-s04_03t:592_4	Issatīti issukī. Maccharāyatīti maccharaṃ, taṃ etassa atthīti maccharī. Saṭhayati	592	
PA_tika-s04_03t:592_5	na sammā bhāsatīti saṭho aññathā santaṃ attānaṃ aññathā pavedanato. Māyā etassa atthī	592	
PA_tika-s04_03t:592_6	māyāvī. Micchā pāpikā viññugarahitā etassa diṭṭhīti micchādiṭṭhi, kammapathapariyāpannāya	592	
PA_tika-s04_03t:592_7	“natthi dinna”ntiādivatthukāya micchattapariyāpannāya aniyyānikāya diṭṭhiyā samannāgatoti	592	
PA_tika-s04_03t:592_8	attho. Tenāha “natthikavādī”tiādi.	592	
PA_tika-s04_03t:593_0	Saṃ attano diṭṭhiṃ, sayaṃ vā attanā yathāgahitaṃ parāmasati, sabhāvaṃ atikkamitvā	593	
PA_tika-s04_03t:593_1	parato āmasatīti sandiṭṭhīparāmāsī. Ādhānaṃ daḷhaṃ gaṇhātīti ādhānaggāhī, daḷhaggāhī,	593	
PA_tika-s04_03t:593_2	“idameva sacca”nti thiraggāhīti attho. Yuttaṃ kāraṇaṃ disvāva laddhiṃ paṭinissajjatīti	593	
PA_tika-s04_03t:593_3	paṭinissaggī, dukkhena kicchena kasirena bahumpi kāraṇaṃ dassetvā na sakkā paṭinissaggaṃ	593	
PA_tika-s04_03t:593_4	kātunti duppaṭinissaggī. Yo attano uppannadiṭṭhiṃ “idameva sacca”nti daḷhaṃ gaṇhitvā	593	
PA_tika-s04_03t:593_5	api buddhādīhi kāraṇaṃ dassetvā vuccamāno na paṭinissajjati. Tassetaṃ adhivacanaṃ.	593	
PA_tika-s04_03t:593_6	Tādiso hi puggalo yaṃ yadeva dhammaṃ vā adhammaṃ vā suṇāti, taṃ sabbaṃ “evaṃ amhākaṃ	593	
PA_tika-s04_03t:593_7	ācariyehi kathitaṃ, evaṃ amhehi suta”nti kummova aṅgāni sake kapāle antoyeva samodahati.	593	
PA_tika-s04_03t:593_8	Yathā hi kacchapo attano hatthapādādike aṅge kenaci ghaṭite sabbāni aṅgāni attano	593	
PA_tika-s04_03t:593_9	kapāleyeva samodahati, na bahi nīharati, evamayampi “na sundaro tava gāho, chaḍḍehi	593	
PA_tika-s04_03t:593_10	na”nti vutto taṃ na vissajjati, antoyeva attano hadaye eva ṭhapetvā vicarati, kumbhīlaggāhaṃ	5931	
PA_tika-s04_03t:593_11	gaṇhāti. Yathā susumārā gahitaṃ na paṭinissajjanti, evaṃ gaṇhāti.	5931	
PA_tika-s04_03t:594	Vivādamūlasuttavaṇṇanā niṭṭhitā.	59	
PA_tika-s04_03t:595	7. Chaḷaṅgadānasuttavaṇṇanā	59	
PA_tika-s04_03t:596_0	37. Sattame dakkhanti vaḍḍhanti etāyāti dakkhiṇā, pariccāgamayaṃ puññaṃ, tassūpakaraṇabhūto	596	
PA_tika-s04_03t:596_1	deyyadhammo ca. Idha pana deyyadhammo adhippeto. Tenevāha “dakkhiṇaṃ patiṭṭhāpetī”ti.	596	
PA_tika-s04_03t:596_2	Ito uṭṭhitenāti ito khettato uppannena. Rāgo vinayati etenāti rāgavinayo, rāgassa	596	
PA_tika-s04_03t:596_3	samucchedikā paṭipadā. Tenāha “rāgavinayapaṭipadaṃ paṭipannā”ti.	596	
PA_tika-s04_03t:597_0	“Pubbeva dānā sumano”tiādigāthāya pubbeva dānā muñcacetanāya pubbe dānūpakaraṇasambharaṇato	597	
PA_tika-s04_03t:597_1	paṭṭhāya sumano “sampattīnaṃ nidānaṃ anugāmikadānaṃ dassāmī”ti somanassito bhaveyya.	597	
PA_tika-s04_03t:597_2	Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento “asārato	597	
PA_tika-s04_03t:597_3	dhanato sārādānaṃ karomī”ti attano cittaṃ pasādeyya. Datvā attamano hotīti dakkhiṇeyyānaṃ	597	
PA_tika-s04_03t:597_4	deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ, aho sādhu suṭṭhū”ti	597	
PA_tika-s04_03t:597_5	attamano pamudito pītisomanassajāto hoti. Esāti yā ayaṃ pubbacetanā muñcacetanā aparacetanāti	597	
PA_tika-s04_03t:597_6	imāsaṃ kammaphalānaṃ saddhānugatānaṃ somanassapariggahitānaṃ tividhānaṃ cetanānaṃ pāripūrī, esā.	597	
PA_tika-s04_03t:598	Sīlasaññamenāti kāyikavācasikasaṃvarena. Hatthapādeti dakkhiṇeyyānaṃ hatthapāde. Mukhaṃ vikkhāletvāti tesaṃyeva mukhaṃ vikkhāletvā, attanāva mukhodakaṃ datvāti adhippāyo.	59	
PA_tika-s04_03t:599	Chaḷaṅgadānasuttavaṇṇanā niṭṭhitā.	59	
PA_tika-s04_03t:600	8-11. Attakārīsuttādivaṇṇanā	60	
PA_tika-s04_03t:601_0	38-41. Aṭṭhame kusalakiriyāya ādiārambhabhāvena pavattavīriyaṃ ṭhitasabhāvatāya sabhāvadhāraṇaṭṭhena	601	
PA_tika-s04_03t:601_1	dhātūti vuttanti āha – “ārambhadhātūti ārabhanavasena pavattavīriya”nti. Laddhāsevanaṃ	601	
PA_tika-s04_03t:601_2	vīriyaṃ balappattaṃ hutvā paṭipakkhe vidhamatīti āha “nikkamadhātūti kosajjato nikkhamanasabhāvaṃ	601	
PA_tika-s04_03t:601_3	vīriya”nti. Parakkamanasabhāvoti adhimattatarānaṃ paṭipakkhadhammānaṃ vidhamanasamatthatāya	601	
PA_tika-s04_03t:601_4	paṭupaṭutarabhāvena paraṃ paraṃ ṭhānaṃ akkamanasabhāvo. Navamādīsu natthi vattabbaṃ.	601	
PA_tika-s04_03t:602	Attakārīsuttādivaṇṇanā niṭṭhitā.	60	
PA_tika-s04_03t:603	12. Nāgitasuttavaṇṇanā	60	
PA_tika-s04_03t:604_0	42. Dvādasame māhaṃ nāgita yasena samāgamanti mā ahaṃ yasena samāgamanaṃ patthemi.	604	
PA_tika-s04_03t:604_1	Mā ca mayā yasoti yaso ca mayā mā samāgacchatūti attho. Iminā attano lābhasakkārena	604	
PA_tika-s04_03t:604_2	anatthikataṃ vibhāveti. Pañcahi vimuttīhīti tadaṅgavimuttiādīhi pañcahi vimuttīhi.	604	
PA_tika-s04_03t:604_3	Sesamettha uttānameva.	604	
PA_tika-s04_03t:605	Nāgitasuttavaṇṇanā niṭṭhitā.	60	
PA_tika-s04_03t:606	Devatāvaggavaṇṇanā niṭṭhitā.	60	
PA_tika-s04_03t:607	5. Dhammikavaggo	60	
PA_tika-s04_03t:608	1. Nāgasuttavaṇṇanā	60	
PA_tika-s04_03t:609_0	43. Pañcamassa paṭhame parisiñcitunti yo cuṇṇamattikādīhi gattāni ubbaṭṭento mallakamuṭṭhādīhi	609	
PA_tika-s04_03t:609_1	vā ghaṃsanto nahāyati, so “nahāyatī”ti vuccati. Yo tathā akatvā pakatiyāva nahāyati,	609	
PA_tika-s04_03t:609_2	so “parisiñcatī”ti vuccati. Bhagavato ca sarīre tathā haritabbaṃ rajojallaṃ nāma	609	
PA_tika-s04_03t:609_3	nupalimpati acchachavibhāvato, utuggahaṇatthaṃ pana bhagavā kevalaṃ udake otarati.	609	
PA_tika-s04_03t:609_4	Tenāha “gattāni parisiñcitu”nti.	609	
PA_tika-s04_03t:610_0	Pubbakoṭṭhakoti pācīnakoṭṭhako. Sāvatthiyaṃ kira jetavanavihāro kadāci mahā, kadāci	610	
PA_tika-s04_03t:610_1	khuddako. Tathā hi so vipassissa bhagavato kāle yojaniko ahosi, sikhissa tigāvuto,	610	
PA_tika-s04_03t:610_2	vessabhussa aḍḍhayojaniko, kakusandhassa gāvutappamāṇo, koṇāgamanassa aḍḍhagāvutappamāṇo,	610	
PA_tika-s04_03t:610_3	kassapassa vīsatiusabhappamāṇo, amhākaṃ bhagavato kāle aṭṭhakarīsappamāṇo jāto. Tampi	610	
PA_tika-s04_03t:610_4	nagaraṃ tassa vihārassa kadāci pācīnato hoti, kadāci dakkhiṇato, kadāci pacchimato,	610	
PA_tika-s04_03t:610_5	kadāci uttarato. Jetavanagandhakuṭiyaṃ pana catunnaṃ mañcapādānaṃ patiṭṭhitaṭṭhānaṃ	610	
PA_tika-s04_03t:610_6	acalameva. Cattāri hi acalacetiyaṭṭhānāni nāma mahābodhipallaṅkaṭṭhānaṃ, isipatane	610	
PA_tika-s04_03t:610_7	dhammacakkappavattanaṭṭhānaṃ, saṅkassanagare devorohanakāle sopānassa patiṭṭhānaṭṭhānaṃ,	610	
PA_tika-s04_03t:610_8	mañcapādaṭṭhānanti. Ayaṃ pana pubbakoṭṭhako kassapadasabalassa vīsatiusabhavihārakāle	610	
PA_tika-s04_03t:610_9	pācīnadvārakoṭṭhako ahosi. So idāni “pubbakoṭṭhako”tveva paññāyati.	610	
PA_tika-s04_03t:611_0	Kassapadasabalassa kāle aciravatī nagaraṃ parikkhipitvā sandamānā pubbakoṭṭhakaṃ	611	
PA_tika-s04_03t:611_1	patvā udakena bhinditvā mahantaṃ udakarahadaṃ māpesi samatittikaṃ anupubbagambhīraṃ.	611	
PA_tika-s04_03t:611_2	Tattha ekaṃ rañño nhānatitthaṃ, ekaṃ nāgarānaṃ, ekaṃ bhikkhusaṅghassa, ekaṃ buddhānanti	611	
PA_tika-s04_03t:611_3	evaṃ pāṭiekkāni nhānatitthāni honti ramaṇīyānivippakiṇṇarajatapaṭṭasadisavālukāni.	611	
PA_tika-s04_03t:611_4	Iti bhagavatā āyasmatā ānandena saddhiṃ yena ayaṃ evarūpo pubbakoṭṭhako, tenupasaṅkami	611	
PA_tika-s04_03t:611_5	gattāni parisiñcituṃ. Athāyasmā ānando udakasāṭikaṃ upanāmesi. Bhagavā surattadupaṭṭaṃ	611	
PA_tika-s04_03t:611_6	apanetvā udakasāṭikaṃ nivāsesi. Thero dupaṭṭena saddhiṃ mahācīvaraṃ attano hatthagataṃ	611	
PA_tika-s04_03t:611_7	akāsi. Bhagavā udakaṃ otari, sahotaraṇenevassa udake macchakacchapā sabbe suvaṇṇavaṇṇā	611	
PA_tika-s04_03t:611_8	ahesuṃ, yantanāḷikāhi suvaṇṇarasadhārāni siñcanakālo viya suvaṇṇapaṭappasāraṇakālo	611	
PA_tika-s04_03t:611_9	viya ca ahosi. Atha bhagavato nahānavattaṃ dassetvā paccuttiṇṇassa thero surattadupaṭṭaṃ	611	
PA_tika-s04_03t:611_10	upanāmesi. Bhagavā taṃ nivāsetvā vijjullatāsadisaṃ kāyabandhanaṃ bandhitvā mahācīvaraṃ	6111	
PA_tika-s04_03t:611_11	antantena saṃharitvā padumagabbhasadisaṃ katvā upanītaṃ dvīsu kaṇṇesu gahetvā aṭṭhāsi.	6111	
PA_tika-s04_03t:611_12	Tena vuttaṃ “pubbakoṭṭhake gattāni parisiñcitvā ekacīvaro aṭṭhāsī”ti.	6111	
PA_tika-s04_03t:612_0	Evaṃ ṭhitassa pana bhagavato sarīraṃ vikasitapadumapupphasadisaṃ sabbapāliphullaṃ	612	
PA_tika-s04_03t:612_1	pāricchattakaṃ, tārāmarīcivikasitañca gaganatalaṃ siriyā avahasamānaṃ viya virocittha,	612	
PA_tika-s04_03t:612_2	byāmappabhāparikkhepavilāsinī cassa dvattiṃsavaralakkhaṇamālā ganthitvā ṭhapitā dvattiṃsa	612	
PA_tika-s04_03t:612_3	candimā viya, dvattiṃsa sūriyā viya, paṭipāṭiyā ṭhapitadvattiṃsacakkavattidvattiṃsadevarājadvattiṃsamahābrahmāno	612	
PA_tika-s04_03t:612_4	viya ca ativiya virocittha. Yasmā ca bhagavato sarīraṃ sudhantacāmīkarasamānavaṇṇaṃ,	612	
PA_tika-s04_03t:612_5	suparisodhitapavāḷaruciratoraṇaṃ, suvisuddhanīlaratanāvalisadisakesatanuruhaṃ, tasmā	612	
PA_tika-s04_03t:612_6	tahaṃ tahaṃ viniggatasujātajātihiṅgulakarasūpasobhitaṃ upari satamegharatanāvalisucchāditaṃ	612	
PA_tika-s04_03t:612_7	jaṅgamamiva kanakagirisikharaṃ virocittha. Tasmiñca samaye dasabalassa sarīrato nikkhamitvā	612	
PA_tika-s04_03t:612_8	chabbaṇṇarasmiyo samantato asītihatthappamāṇe padese ādhāvantī vidhāvantī ratanāvaliratanadāmaratanacuṇṇavippakiṇṇaṃ	612	
PA_tika-s04_03t:612_9	viya pasāritaratanacittakañcanapaṭṭamiva āsiñcamānalākhārasadhārācittamiva ukkāsatanipātasamākulamiva	612	
PA_tika-s04_03t:612_10	nirantaravippakiṇṇakaṇikārakiṅkiṇikapupphamiva vāyuvegasamuddhatacinapiṭṭhacuṇṇarañjitamiva	6121	
PA_tika-s04_03t:612_11	indadhanuvijjullatāvitānasanthatamiva ca gaganatalaṃ, taṃ ṭhānaṃ pavanañca sammā	6121	
PA_tika-s04_03t:612_12	pharanti. Vaṇṇabhūmi nāmesā. Evarūpesu ṭhānesu buddhānaṃ sarīravaṇṇaṃ vā guṇavaṇṇaṃ	6121	
PA_tika-s04_03t:612_13	vā cuṇṇiyapadehi vā gāthāhi vā atthañca upamāyo ca kāraṇāni ca āharitvā paṭibalena	6121	
PA_tika-s04_03t:612_14	dhammakathikena pūretvā kathetuṃ vaṭṭati. Evarūpesu hi ṭhānesu dhammakathikassa thāmo	6121	
PA_tika-s04_03t:612_15	veditabbo. Pubbasadisāni kurumānoti nirudakāni kurumāno, sukkhāpayamānoti attho.	6121	
PA_tika-s04_03t:612_16	Sodake gatte cīvaraṃ pārupantassa hi cīvare kaṇṇikāni uṭṭhahanti, parikkhārabhaṇḍaṃ	6121	
PA_tika-s04_03t:612_17	dussati, buddhānaṃ pana sarīre rajojallaṃ na upalimpati, padumapatte ukkhittaudakabindu	6121	
PA_tika-s04_03t:612_18	viya udakaṃ vinivaṭṭetvā gacchati. Evaṃ santepi sikkhāgāravatāya bhagavā “pabbajitavattaṃ	6121	
PA_tika-s04_03t:612_19	nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.	6121	
PA_tika-s04_03t:613_0	Tāḷitañca vāditañca tāḷitavāditaṃ, tūriyānaṃ tāḷitavāditaṃ tūriyatāḷitavāditaṃ. Mahantañca	613	
PA_tika-s04_03t:613_1	taṃ tūriyatāḷitavāditañcāti mahātūriyatāḷitavāditaṃ. Tenāha “mahantenā”tiādi. Atha	613	
PA_tika-s04_03t:613_2	vā bherimudiṅgapaṇavāditūriyānaṃ tāḷitaṃ vīṇāveḷugomukhiādīnaṃ vāditañca tūriyatāḷitavāditanti	613	
PA_tika-s04_03t:613_3	vā evamettha attho daṭṭhabbo.	613	
PA_tika-s04_03t:614_0	Abhiññāpāraṃ gatoti abhiññāpāragū. Evaṃ sesesupi. So hi bhagavā sabbadhamme abhijānanto	614	
PA_tika-s04_03t:614_1	gatoti abhiññāpāragū. Tesu pañcupādānakkhandhe parijānanto gatoti pariññāpāragū.	614	
PA_tika-s04_03t:614_2	Sabbakilese pajahanto gatoti pahānapāragū. Cattāro magge bhāvento gatoti bhāvanāpāragū.	614	
PA_tika-s04_03t:614_3	Nirodhaṃ sacchikaronto gatoti sacchikiriyāpāragū. Sabbasamāpattiṃ samāpajjanto gatoti	614	
PA_tika-s04_03t:614_4	samāpattipāragū. Subrahmadevaputtādayoti ettha so kira devaputto accharāsaṅghaparivuto	614	
PA_tika-s04_03t:614_5	nandanakīḷitaṃ katvā pāricchattakamūle paññattāsane nisīdi. Taṃ pañcasatā parivāretvā	614	
PA_tika-s04_03t:614_6	nisinnā, pañcasatā rukkhaṃ abhiruhitvā madhurassarena gāyitvā pupphāni pātenti. Tāni	614	
PA_tika-s04_03t:614_7	gahetvā itarā ekatovaṇṭikamālāva ganthenti. Atha rukkhaṃ abhiruḷhā upacchedakavasena	614	
PA_tika-s04_03t:614_8	ekappahāreneva kālaṃ katvā avīcimhi nibbattā mahādukkhaṃ anubhavanti. Atha kāle gacchante	614	
PA_tika-s04_03t:614_9	devaputto “imāsaṃ neva saddo suyyati, na pupphāni pātenti, kahaṃ nu kho gatā”ti āvajjento	614	
PA_tika-s04_03t:614_10	niraye nibbattabhāvaṃ disvā piyavatthukasokena ruppamāno cintesi – “etā tāva yathākammena	6141	
PA_tika-s04_03t:614_11	gatā, mayhaṃ āyusaṅkhāro kittako”ti. So “sattame divase mayāpi avasesāhi pañcasatāhi	6141	
PA_tika-s04_03t:614_12	saddhiṃ kālaṃ katvā tattheva nibbattitabba”nti disvā balavatarena sokena samappito.	6141	
PA_tika-s04_03t:614_13	“Imaṃ mayhaṃ sokaṃ sadevake loke aññatra tathāgatā nibbāpetuṃ samattho natthī”ti	6141	
PA_tika-s04_03t:614_14	cintetvā satthu santikaṃ gantvā vanditvā ekamantaṃ ṭhito –	6141	
PA_tika-s04_03t:615	“Niccaṃ utrastamidaṃ cittaṃ, niccaṃ ubbiggamidaṃ mano;	61	
PA_tika-s04_03t:616	Anuppannesu kicchesu, atho uppatitesu ca;	61	
PA_tika-s04_03t:617	Sace atthi anutrastaṃ, taṃ me akkhāhi pucchito”ti. –	61	
PA_tika-s04_03t:618	Imaṃ gāthamabhāsi. Bhagavāpissa –	61	
PA_tika-s04_03t:619	“Nāññatra bojjhā tapasā, nāññatrindriyasaṃvarā;	61	
PA_tika-s04_03t:620	Nāññatra sabbanissaggā, sotthiṃ passāmi pāṇina”nti. –	62	
PA_tika-s04_03t:621_0	Dhammaṃ desesi. So desanāpariyosāne vigatasoko pañcahi accharāsatehi saddhiṃ sotāpattiphale	621	
PA_tika-s04_03t:621_1	patiṭṭhāya bhagavantaṃ namassamāno aṭṭhāsi. Taṃ sandhāyetaṃ vuttaṃ “dukkhappattā	621	
PA_tika-s04_03t:621_2	subrahmadevaputtādayo”ti. Ādi-saddena candasūriyadevaputtādayo saṅgaṇhāti. Catūhi	621	
PA_tika-s04_03t:621_3	kāraṇehīti ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti	621	
PA_tika-s04_03t:621_4	imehi catūhi kāraṇehi.	621	
PA_tika-s04_03t:622_0	Dasavidhasaṃyojanānīti orambhāgiyuddhambhāgiyabhedato dasavidhasaṃyojanāni. Sabbe	622	
PA_tika-s04_03t:622_1	accarucīti sabbasatte atikkamitvā pavattaruci. Aṭṭhamakanti sotāpattimaggaṭṭhaṃ sandhāya	622	
PA_tika-s04_03t:622_2	vadati. Sotāpannoti phalaṭṭho gahito.	622	
PA_tika-s04_03t:623_0	Soraccanti “tattha katamaṃ soraccaṃ? Yo kāyiko avītikkamo, vācasiko avītikkamo, kāyikavācasiko	623	
PA_tika-s04_03t:623_1	avītikkamo, idaṃ vuccati soraccaṃ, sabbāpi sīlasaṃvaro soracca”nti vacanato sucisīlaṃ	623	
PA_tika-s04_03t:623_2	“soracca”nti vuttaṃ. Karūṇāti karuṇābrahmavihāramāha. Karuṇāpubbabhāgoti tassa pubbabhāgaṃ	623	
PA_tika-s04_03t:623_3	upacārajjhānaṃ vadati.	623	
PA_tika-s04_03t:624_0	Duvidhena jhānenāti ārammaṇūpanijjhānalakkhaṇūpanijjhānabhedato duvidhena jhānamanena.	624	
PA_tika-s04_03t:624_1	Pañcavidhamicchājīvavasenāti kuhanālapanānemittikatānippesikatālābhenalābhaṃnijigīsanatāsaṅkhāta-	624	
PA_tika-s04_03t:624_2	pañcavidhamicchājīvavasena. Na lippatīti na allīyati anusayato ārammaṇakaraṇato vā	624	
PA_tika-s04_03t:624_3	taṇhādiṭṭhiabhinivesābhāvato. Sesamettha uttānameva.	624	
PA_tika-s04_03t:625	Nāgasuttavaṇṇanā niṭṭhitā.	62	
PA_tika-s04_03t:626	2. Migasālāsuttavaṇṇanā	62	
PA_tika-s04_03t:627_0	44. Dutiye samasamagatiyāti ka-kārassa ya-kāravasena niddesoti āha “samabhāveneva	627	
PA_tika-s04_03t:627_1	samagatikā”ti. Bhavissantīti atītatthe anāgatavacanaṃ katanti āha “bhavissantīti	627	
PA_tika-s04_03t:627_2	jātā”ti. Purāṇassa hi isidattassa ca samagatikaṃ sandhāya sā evamāha.	627	
PA_tika-s04_03t:628	Ammakāti mātugāmo. Upacāravacanañhetaṃ. Itthīsu yadidaṃ ammakā mātugāmo jananī janikāti. Tenāha “itthī hutvā itthisaññāya eva samannāgatā”ti.	62	
PA_tika-s04_03t:629_0	Diṭṭhiyā paṭivijjhitabbaṃ appaṭividdhaṃ hotīti atthato kāraṇato ca paññāya paṭivijjhitabbaṃ	629	
PA_tika-s04_03t:629_1	appaṭividdhaṃ hoti, nijjaṭaṃ niggumbaṃ katvā yāthāvato aviditaṃ hoti. Samaye samaye	629	
PA_tika-s04_03t:629_2	kilesehi vimuccanakaṃ pītipāmojjaṃ idha sāmāyikaṃ ma-kāre akārassa dīghaṃ katvā.	629	
PA_tika-s04_03t:629_3	Tenāha – “sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ	629	
PA_tika-s04_03t:629_4	na labhatī”ti. Pamiṇantīti ettha ārambhattho pa-saddoti āha “tuletuṃ ārabhantī”ti. Paṇītoti visiṭṭho.	629	
PA_tika-s04_03t:630_0	Tadantaranti vacanavipallāsena upayogatthe sāmivacanaṃ katanti āha “taṃ antaraṃ taṃ	630	
PA_tika-s04_03t:630_1	kāraṇa”nti. Lobhassa aparāparuppattiyā bahuvacanavasena “lobhadhammā”ti vuttā. Sīlena	630	
PA_tika-s04_03t:630_2	visesī ahosi methunadhammaviratiyā samannāgatattā.	630	
PA_tika-s04_03t:631	Migasālāsuttavaṇṇanā niṭṭhitā.	63	
PA_tika-s04_03t:632	3-6. Iṇasuttādivaṇṇanā	63	
PA_tika-s04_03t:633_0	45-48. Tatiye daliddo nāma duggato, tassa bhāvo dāliddiyaṃ. Na etassa sakaṃ sāpateyyanti	633	
PA_tika-s04_03t:633_1	assako, asāpateyyo. Tenāha “attano santakena rahito”ti. “Buddho dhammo saṅgho”ti	633	
PA_tika-s04_03t:633_2	vutte “sammāsambuddho bhagavā, svākkhāto dhammo, suppaṭipanno saṅgho”ti kenaci akampiyabhāvena	633	
PA_tika-s04_03t:633_3	okappanaṃ ratanattayaguṇe ogāhetvā kappanaṃ okappanasaddhā nāma. “Idaṃ akusalaṃ kammaṃ	633	
PA_tika-s04_03t:633_4	no sakaṃ, idaṃ pana kammaṃ saka”nti evaṃ byatirekato anvayato ca kammassakatajānanapaññā	633	
PA_tika-s04_03t:633_5	kammassakatapaññā. Tividhañhi duccaritaṃ attanā katampi sakakammaṃ nāma na hoti atthabhañjanato.	633	
PA_tika-s04_03t:633_6	Sucaritaṃ sakakammaṃ nāma atthajananato. Iṇādānasminti paccattavacanatthe etaṃ bhummanti	633	
PA_tika-s04_03t:633_7	āha “iṇaggahaṇaṃ vadāmī”ti.	633	
PA_tika-s04_03t:634_0	Kaṭaggāhoti kataṃ sabbaso siddhameva katvā gahaṇaṃ. So pana vijayalābho hotīti āha	634	
PA_tika-s04_03t:634_1	“jayaggāho”ti. Hirimano etassāti hirimanoti āha “hirisampayuttacitto”ti, pāpajigucchanalakkhaṇāya	634	
PA_tika-s04_03t:634_2	hiriyā sampayuttacittoti attho. Ottappati ubbijjati bhāyati sīlenāti ottappī, ottappena	634	
PA_tika-s04_03t:634_3	samannāgato. Nirāmisaṃ sukhanti tatiyajjhānasukhaṃ dūrasamussāritakāmāmisattā. Upekkhanti	634	
PA_tika-s04_03t:634_4	catutthajjhānupekkhaṃ, na yaṃ kiñci upekkhāvedananti āha “catutthajjhānupekkha”nti.	634	
PA_tika-s04_03t:634_5	Āraddhavīriyoti paggahitaparipuṇṇakāyikacetasikavīriyoti attho. Yo gaṇasaṅgaṇikaṃ	634	
PA_tika-s04_03t:634_6	vinodetvā catūsu iriyāpathesu aṭṭhaārambhavatthuvasena ekako hoti, tassa kāyikaṃ	634	
PA_tika-s04_03t:634_7	vīriyaṃ āraddhaṃ nāma hoti. Cittasaṅgaṇikaṃ vinodetvā aṭṭhasamāpattivasena ekako	634	
PA_tika-s04_03t:634_8	hoti. Gamane uppannakilesassa ṭhānaṃ pāpuṇituṃ na deti, ṭhāne uppannakilesassa nisajjaṃ,	634	
PA_tika-s04_03t:634_9	nisajjāya uppannakilesassa sayanaṃ pāpuṇituṃ na deti, uppannaṭṭhāneyeva kilese niggaṇhāti.	634	
PA_tika-s04_03t:634_10	Ayaṃ cetasikaṃ vīriyaṃ āraddhaṃ nāma hoti. Paṭipakkhadūrībhāvena seṭṭhaṭṭhena ca	6341	
PA_tika-s04_03t:634_11	eko udetīti ekodi, ekaggatā. Tassa yogato ekaggacitto idha ekodi. Paṭipakkhato attānaṃ	6341	
PA_tika-s04_03t:634_12	nipāti, taṃ vā nipayati visosetīti nipako. Aññataraṃ kāyādibhedaṃ ārammaṇaṃ sātisayāya	6341	
PA_tika-s04_03t:634_13	satiyā saratīti sato. Tenāha “ekaggacitto”tiādi.	6341	
PA_tika-s04_03t:635_0	Akuppā me vimuttīti mayhaṃ arahattaphalavimutti akuppatāya akuppārammaṇatāya ca akuppā.	635	
PA_tika-s04_03t:635_1	Sā hi rāgādīhi na kuppatīti akuppatāyapi akuppā. Akuppaṃ nibbānamassā ārammaṇanti	635	
PA_tika-s04_03t:635_2	akuppārammaṇatāyapi akuppā. Tenevāha “akuppārammaṇattā”tiādi. Bhavasaṃyojanānanti	635	
PA_tika-s04_03t:635_3	kāmarāgapaṭighamānadiṭṭhivicikicchāsīlabbataparāmāsabhavarāgaissāmacchariya- avijjāsaṅkhātānaṃ	635	
PA_tika-s04_03t:635_4	dasannaṃ saṃyojanānaṃ. Imāni hi satte bhavesu saṃyojenti upanibandhanti bhavābhavena	635	
PA_tika-s04_03t:635_5	saṃyojenti, tasmā bhavasaṃyojanānīti vuccanti. Khīṇāsavo uttamaaṇaṇo kilesaiṇānaṃ	635	
PA_tika-s04_03t:635_6	abhāvato. Aññe hi sattā yāva na kilesā pahīyanti, tāva saiṇā nāma aserivihārabhāvato.	635	
PA_tika-s04_03t:635_7	Catutthādīni uttānatthāni.	635	
PA_tika-s04_03t:636	Iṇasuttādivaṇṇanā niṭṭhitā.	63	
PA_tika-s04_03t:637	7. Khemasuttavaṇṇanā	63	
PA_tika-s04_03t:638_0	49. Sattame vutthabrahmacariyavāsoti nivutthabrahmacariyavāso. Katakaraṇīyoti ettha	638	
PA_tika-s04_03t:638_1	karaṇīyanti pariññāpahānabhāvanāsacchikiriyamāha. Taṃ pana yasmā catūhi maggehi paccekaṃ	638	
PA_tika-s04_03t:638_2	catūsu saccesu kattabbattā soḷasavidhaṃ veditabbaṃ. Tenāha “catūhi maggehi kattabba”nti.	638	
PA_tika-s04_03t:638_3	Khandhakilesaabhisaṅkhārasaṅkhātā tayo osīdāpanaṭṭhena bhārā viyāti bhārā. Te ohitā	638	
PA_tika-s04_03t:638_4	oropitā nikkhittā pātitā etenāti ohitabhāro. Tenāha “khandhabhāraṃ…pe… otāretvā ṭhito”ti.	638	
PA_tika-s04_03t:638_5	Anuppatto sadatthanti anuppattasadattho. Sadatthoti ca sakatthamāha ka-kārassa da-kāraṃ	638	
PA_tika-s04_03t:638_6	katvā. Ettha hi arahattaṃ attano yonisomanasikārāyattattā attūpanibandhaṭṭhena sasantānapariyāpannattā	638	
PA_tika-s04_03t:638_7	attānaṃ avijahanaṭṭhena attano uttamatthena ca attano atthattā “sakattho”ti vuccati.	638	
PA_tika-s04_03t:638_8	Tenāha “sadattho vuccati arahatta”nti. Sammadaññā vimuttoti sammā aññāya vimutto,	638	
PA_tika-s04_03t:638_9	acchinnabhūtāya maggapaññāya sammā yathābhūtaṃ dukkhādīsu yo yathā jānitabbo, tathā	638	
PA_tika-s04_03t:638_10	jānitvā vimuttoti attho. Tenāha “sammā hetunā”tiādi. Vimuttoti ca dve vimuttiyo sabbassa	6381	
PA_tika-s04_03t:638_11	cittasaṃkilesassa maggo nibbānādhimutti ca. Nibbāne adhimuccanaṃ tattha ninnapoṇapabbhāratāya.	6381	
PA_tika-s04_03t:638_12	Arahā sabbakilesehi vimuttacittattā cittavimuttiyā vimutto. Nibbānaṃ adhimuttattā	6381	
PA_tika-s04_03t:638_13	nibbāne vimutto. Sesamettha uttānameva.	6381	
PA_tika-s04_03t:639	Khemasuttavaṇṇanā niṭṭhitā.	63	
PA_tika-s04_03t:640	8. Indriyasaṃvarasuttavaṇṇanā	64	
PA_tika-s04_03t:641_0	50. Aṭṭhame upanisīdati phalaṃ etthāti kāraṇaṃ upanisā. Yathābhūtañāṇadassananti	641	
PA_tika-s04_03t:641_1	yathāsabhāvajānanasaṅkhātaṃ dassanaṃ. Etena taruṇavipassanaṃ dasseti. Taruṇavipassanā	641	
PA_tika-s04_03t:641_2	hi balavavipassanāya paccayo hoti. Taruṇavipassanāti nāmarūpapariggahe ñāṇaṃ, paccayapariggahe	641	
PA_tika-s04_03t:641_3	ñāṇaṃ, sammasane ñāṇaṃ, maggāmagge vavatthapetvā ṭhitañāṇanti catunnaṃ ñāṇānaṃ adhivacanaṃ.	641	
PA_tika-s04_03t:641_4	Nibbindati etāyāti nibbidā. Balavavipassanāti bhayatupaṭṭhāne ñāṇaṃ ādīnavānupassane	641	
PA_tika-s04_03t:641_5	ñāṇaṃ muccitukamyatāñāṇaṃ saṅkhārupekkhāñāṇanti catunnaṃ ñāṇānaṃ adhivacanaṃ. Paṭisaṅkhānupassanā	641	
PA_tika-s04_03t:641_6	pana muccitukamyatāpakkhikā eva. “Yāva maggāmaggañāṇadassanavisuddhi, tāva taruṇavipassanā”ti	641	
PA_tika-s04_03t:641_7	hi vacanato upakkilesavimuttaudayabbayañāṇato balavavipassanā. Virajjati ariyo saṅkhārato	641	
PA_tika-s04_03t:641_8	etenāti virāgo, ariyamaggo. Arahattaphalanti ukkaṭṭhaniddesato vuttaṃ. Indriyasaṃvarassa	641	
PA_tika-s04_03t:641_9	sīlarakkhaṇahetuttā vuttaṃ “sīlānurakkhaṇaindriyasaṃvaro kathito”ti.	641	
PA_tika-s04_03t:642	Indriyasaṃvarasuttavaṇṇanā niṭṭhitā.	64	
PA_tika-s04_03t:643	9. Ānandasuttavaṇṇanā	64	
PA_tika-s04_03t:644_0	51. Navame therā bhikkhū viharanti bahussutā āgatāgamātiādipāḷipadesu imināva nayena	644	
PA_tika-s04_03t:644_1	attho daṭṭhabbo – sīlādiguṇānaṃ thirabhāvappattiyā therā. Suttageyyādi bahu sutaṃ	644	
PA_tika-s04_03t:644_2	etesanti bahussutā. Vācuggatadhāraṇena sammadeva garūnaṃ santike āgamitabhāvena āgato	644	
PA_tika-s04_03t:644_3	pariyattidhammasaṅkhāto āgamo etesanti āgatāgamā. Suttātidhammasaṅkhātassa dhammassa	644	
PA_tika-s04_03t:644_4	dhāraṇena dhammadharā. Vinayadhāraṇena vinayadharā. Tesaṃyeva dhammavinayānaṃ mātikāya	644	
PA_tika-s04_03t:644_5	dhāraṇena mātikādharā. Tattha tattha dhammaparipucchāya paripucchati. Taṃ atthaparipucchāya	644	
PA_tika-s04_03t:644_6	paripañhati vīmaṃsati vicāreti. Idaṃ, bhante, kathaṃ, imassa kvatthoti paripucchanapañhanākāradassanaṃ.	644	
PA_tika-s04_03t:644_7	Āvivaṭañceva pāḷiyā atthaṃ padesantarapāḷidassanena āgamato vivaranti. Anuttānīkatañca	644	
PA_tika-s04_03t:644_8	yuttivibhāvanena uttānīkaronti. Kaṅkhāṭṭhāniyesu dhammesu saṃsayuppattiyā hetuyā	644	
PA_tika-s04_03t:644_9	gaṇṭhiṭṭhānabhūtesu pāḷipadesu yāthāvato vinicchayadānena kaṅkhaṃ paṭivinodenti.	644	
PA_tika-s04_03t:645	Ānandasuttavaṇṇanā niṭṭhitā.	64	
PA_tika-s04_03t:646	10. Khattiyasuttavaṇṇanā	64	
PA_tika-s04_03t:647_0	52. Dasame bhoge adhippāyo etesanti bhogādhippāyā. Paññatthāya etesaṃ mano upavicaratīti	647	
PA_tika-s04_03t:647_1	paññūpavicārā. Pathaviyā dāyatthāya vā cittaṃ abhiniveso etesanti pathavībhinivesā.	647	
PA_tika-s04_03t:647_2	Mantā adhiṭṭhānaṃ patiṭṭhā etesanti mantādhiṭṭhānā. Iminā nayena sesapadānipi veditabbāni. Sesaṃ uttānameva.	647	
PA_tika-s04_03t:648	Khattiyasuttavaṇṇanā niṭṭhitā.	64	
PA_tika-s04_03t:649	11. Appamādasuttavaṇṇanā	64	
PA_tika-s04_03t:650_0	53. Ekādasame jaṅgalānanti ettha yo nipicchalo na anūpo nirudakatāya thaddhalūkho	650	
PA_tika-s04_03t:650_1	bhūmippadeso, so “jaṅgalo”ti vuccati. Tabbahulatāya pana idha sabbo bhūmippadeso	650	
PA_tika-s04_03t:650_2	jaṅgalo. Tasmiṃ jaṅgale jātā bhavāti vā jaṅgalā, tesaṃ jaṅgalānaṃ. Evañhi nadicarānampi	650	
PA_tika-s04_03t:650_3	hatthīnaṃ saṅgaho kato hoti samodhātabbānaṃ viya samodhāyakānampi idha jaṅgalaggahaṇena	650	
PA_tika-s04_03t:650_4	gahetabbato. Pathavītalacārīnanti iminā jalacārino ca nivatteti adissamānapādattā.	650	
PA_tika-s04_03t:650_5	“Pāṇāna”nti sādhāraṇavacanampi “padajātānī”ti saddantarasannidhānena visesaniviṭṭhameva	650	
PA_tika-s04_03t:650_6	hotīti āha “sapādakapāṇāna”nti. “Muttagata”ntiādīsu gata-saddo viya idha jāta-saddo	650	
PA_tika-s04_03t:650_7	anatthantaroti āha “padajātānīti padānī”ti. Samodhānanti samavarodhaṃ, antogadhaṃ	650	
PA_tika-s04_03t:650_8	vā. Tenāha “odhānaṃ upanikkhepaṃ gacchantī”ti. Kūṭaṅgamāti pārimantena kūṭaṃ upagacchanti.	650	
PA_tika-s04_03t:650_9	Kūṭaninnāti kūṭacchiddamagge pavisanavasena kūṭe ninnā. Kūṭasamosaraṇāti chidde anupavisanavasena	650	
PA_tika-s04_03t:650_10	ca āhacca avatthānena ca kūṭe samodahitvā ṭhitā. Vaṇṭe patamāne sabbāni bhūmiyaṃ	6501	
PA_tika-s04_03t:650_11	patantīti āha “vaṇṭānuvattakāni bhavantī”ti.	6501	
PA_tika-s04_03t:651	Appamādasuttavaṇṇanā niṭṭhitā.	65	
PA_tika-s04_03t:652	12. Dhammikasuttavaṇṇanā	65	
PA_tika-s04_03t:653_0	54. Dvādasame jātibhūmiyanti ettha jananaṃ jāti, jātiyā bhūmi jātibhūmi, jātaṭṭhānaṃ.	653	
PA_tika-s04_03t:653_1	Taṃ kho panetaṃ neva kosalamahārājādīnaṃ, na caṅkibrāhmaṇādīnaṃ, na sakkasuyāmasantusitādīnaṃ,	653	
PA_tika-s04_03t:653_2	na asītimahāsāvakānaṃ, na aññesaṃ sattānaṃ “jātibhūmī”ti vuccati. Yassa pana jātadivase	653	
PA_tika-s04_03t:653_3	dasasahassī lokadhātu ekaddhajamālāvippakiṇṇakusumavāsacuṇṇagaṇasugandhā sabbapāliphullamiva	653	
PA_tika-s04_03t:653_4	nandanavanaṃ virocamānā paduminipaṇṇe udakabindu viya akampittha, jaccandhādīnañca	653	
PA_tika-s04_03t:653_5	rūpadassanādīni anekāni pāṭihāriyāni pavattiṃsu. Tassa sabbaññubodhisattassa jātaṭṭhānaṃ,	653	
PA_tika-s04_03t:653_6	sātisayassa pana janakakapilavatthusannissayo “jātibhūmī”ti vuccati. Jātibhūmakā	653	
PA_tika-s04_03t:653_7	upāsakāti jātibhūmivāsino upāsakā. Santanetvā sabbaso tanetvā pattharitvā ṭhitamūlāni	653	
PA_tika-s04_03t:653_8	mūlasantānakāni. Tāni pana atthato mūlāniyevāti āha “mūlasantānakānanti mūlāna”nti.	653	
PA_tika-s04_03t:654_0	Jātadivase āvudhānaṃ jotitattā, rañño aparimitassa ca sattakāyassa anatthato paripālanasamatthatāya	654	
PA_tika-s04_03t:654_1	ca “jotipālo”ti laddhanāmattā vuttaṃ “nāmena jotipālo”ti. Govindoti govindiyābhisekena	654	
PA_tika-s04_03t:654_2	abhisitto, govindassa ṭhāne ṭhapanābhisekena abhisittoti attho. Taṃ kira tassa brāhmaṇassa	654	
PA_tika-s04_03t:654_3	kulaparamparāgataṃ ṭhānantaraṃ. Tenāha “ṭhānena mahāgovindo”ti. Gavaṃ paññañca vindati	654	
PA_tika-s04_03t:654_4	paṭilabhatīti govindo, mahanto govindoti mahāgovindo. Goti hi paññāyetaṃ adhivacanaṃ	654	
PA_tika-s04_03t:654_5	“gacchati atthe bujjhatī”ti katvā. Mahāgovindo ca amhākaṃ bodhisattoyeva. So kira	654	
PA_tika-s04_03t:654_6	disampatissa nāma rañño purohitassa govindabrāhmaṇassa putto hutvā attano pitussa	654	
PA_tika-s04_03t:654_7	ca rañño ca accayena tassa putto reṇu, sahāyā cassa sattabhū, brahmadatto, vessabhū,	654	
PA_tika-s04_03t:654_8	bharato, dve dhataraṭṭhāti ime satta rājāno yathā aññamaññaṃ na vivadanti. Evaṃ rajje	654	
PA_tika-s04_03t:654_9	patiṭṭhāpetvā tesaṃ atthadhamme anusāsante jambudīpatale sabbesaṃ rājāva raññaṃ,	654	
PA_tika-s04_03t:654_10	brahmāva brāhmaṇānaṃ, devova gahapatikānaṃ sakkato garukato mānito pūjito apacito	6541	
PA_tika-s04_03t:654_11	uttamagāravaṭṭhānaṃ ahosi. Tena vuttaṃ “reṇuādīnaṃ sattannaṃ rājūnaṃ purohito”ti.	6541	
PA_tika-s04_03t:654_12	Imeva satta bhāradhārā mahārājāno. Vuttañhetaṃ –	6541	
PA_tika-s04_03t:655	“Sattabhū brahmadatto ca, vessabhū bharato saha;	65	
PA_tika-s04_03t:656	Reṇu dve ca dhataraṭṭhā, tadāsuṃ satta bhāradhā”ti. ;	65	
PA_tika-s04_03t:657_0	Rañño diṭṭhadhammikasamparāyikatthānaṃ puro vidhānato pure saṃvidhānato purohito.	657	
PA_tika-s04_03t:657_1	Kodhāmagandhenāti kodhasaṅkhātena pūtigandhena. Karuṇā assa atthīti karuṇanti sapubbabhāgakaruṇajjhānaṃ	657	
PA_tika-s04_03t:657_2	vuttanti āha “karuṇāya ca karuṇāpubbabhāge ca ṭhitā”ti. Yakāro sandhivasena āgatoti	657	
PA_tika-s04_03t:657_3	āha “yeteti ete”ti. Arahattato paṭṭhāya sattamoti sakadāgāmī. Sakadāgāmiṃ upādāyāti	657	
PA_tika-s04_03t:657_4	sakadāgāmibhāvaṃ paṭicca. Sakadāgāmissa hi pañcindriyāni sakadāgāmibhāvaṃ paṭicca	657	
PA_tika-s04_03t:657_5	mudūni nāma honti. Sesamettha suviññeyyameva.	657	
PA_tika-s04_03t:658	Dhammikasuttavaṇṇanā niṭṭhitā.	65	
PA_tika-s04_03t:659	Dhammikavaggavaṇṇanā niṭṭhitā.	65	
PA_tika-s04_03t:660	Paṭhamapaṇṇāsakaṃ niṭṭhitaṃ.	66	
PA_tika-s04_03t:661	2. Dutiyapaṇṇāsakaṃ	66	
PA_tika-s04_03t:662	6. Mahāvaggo	66	
PA_tika-s04_03t:663	1. Soṇasuttavaṇṇanā	66	
PA_tika-s04_03t:664_0	55. Chaṭṭhassa paṭhame nisīdi bhagavā paññatte āsaneti ettha kiṃ taṃ āsanaṃ paṭhamameva	664	
PA_tika-s04_03t:664_1	paññattaṃ, udāhu bhagavantaṃ disvā paññattanti ce? Bhagavato dharamānakāle padhānikabhikkhūnaṃ	664	
PA_tika-s04_03t:664_2	vattametaṃ, yadidaṃ attano vasanaṭṭhāne buddhāsanaṃ paññapetvāva nisīdananti dassento	664	
PA_tika-s04_03t:664_3	āha “padhānikabhikkhū”tiādi. Buddhakāle kira yattha yattha ekopi bhikkhu viharati,	664	
PA_tika-s04_03t:664_4	sabbattha buddhāsanaṃ paññattameva hoti. Kasmā? Bhagavā hi attano santike kammaṭṭhānaṃ	664	
PA_tika-s04_03t:664_5	gahetvā phāsukaṭṭhāne viharante manasi karoti – “asuko mayhaṃ santike kammaṭṭhānaṃ	664	
PA_tika-s04_03t:664_6	gahetvā gato, asakkhi nu kho visesaṃ nibbattetuṃ, no”ti. Atha naṃ passati kammaṭṭhānaṃ	664	
PA_tika-s04_03t:664_7	vissajjetvā akusalavitakkaṃ vitakkayamānaṃ, tato “kathañhi nāma mādisassa satthu	664	
PA_tika-s04_03t:664_8	santike kammaṭṭhānaṃ gahetvā viharantaṃ imaṃ kulaputtaṃ akusalavitakkā adhibhavitvā	664	
PA_tika-s04_03t:664_9	anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā	664	
PA_tika-s04_03t:664_10	taṃ kulaputtaṃ ovaditvā ākāsaṃ uppatitvā puna attano vasanaṭṭhānameva gacchati. Athevaṃ	6641	
PA_tika-s04_03t:664_11	ovadiyamānā te bhikkhū cintayiṃsu “satthā amhākaṃ manaṃ jānitvā āgantvā amhākaṃ samīpe	6641	
PA_tika-s04_03t:664_12	ṭhitaṃyeva attānaṃ dasseti. Tasmiṃ khaṇe, ‘bhante, idha nisīdatha nisīdathā’ti āsanapariyesanaṃ	6641	
PA_tika-s04_03t:664_13	nāma bhāro”ti. Te āsanaṃ paññapetvāva viharanti. Yassa pīṭhaṃ atthi, so taṃ paññapeti.	6641	
PA_tika-s04_03t:664_14	Yassa natthi, so mañcaṃ vā phalakaṃ vā pāsāṇaṃ vā vālikāpuñjaṃ vā paññapeti. Taṃ	6641	
PA_tika-s04_03t:664_15	alabhamānā purāṇapaṇṇānipi saṃkaḍḍhitvā tattha paṃsukūlaṃ pattharitvā ṭhapenti.	6641	
PA_tika-s04_03t:665_0	Satta sarāti – chajjo, usabho, gandhāro, majjhimo, pañcamo, dhevato, nisādoti ete	665	
PA_tika-s04_03t:665_1	satta sarā. Tayo gāmāti – chajjagāmo, majjhimagāmo, sādhāraṇagāmoti tayo gāmā, samūhāti	665	
PA_tika-s04_03t:665_2	attho. Manussaloke vīṇāvādanā ekekassa sarassa vasena tayo tayo mucchanāti katvā	665	
PA_tika-s04_03t:665_3	ekavīsati mucchanā. Devaloke vīṇāvādanā pana samapaññāsa mucchanāti vadanti. Tattha	665	
PA_tika-s04_03t:665_4	hi ekekassa sarassa vasena satta satta mucchanā, antarassa sarassa ca ekāti samapaññāsa	665	
PA_tika-s04_03t:665_5	mucchanā. Teneva sakkapañhasuttasaṃvaṇṇanāyaṃ “samapaññāsa mucchanā mucchetvā”ti	665	
PA_tika-s04_03t:665_6	pañcasikhassa vīṇāvādanaṃ dassentena vuttaṃ. Ṭhānā ekūnapaññāsāti ekekasseva sarassa	665	
PA_tika-s04_03t:665_7	satta satta ṭhānabhedā, yato sarassa maṇḍalatāvavatthānaṃ hoti. Ekūnapaññāsaṭṭhānaviseso	665	
PA_tika-s04_03t:665_8	tisso duve catasso catasso tisso duve catassoti dvāvīsati sutibhedā ca icchitā.	665	
PA_tika-s04_03t:666_0	Atigāḷhaṃ āraddhanti thinamiddhachambhitattānaṃ vūpasamatthaṃ ativiya āraddhaṃ. Sabbattha	666	
PA_tika-s04_03t:666_1	niyuttā sabbatthikā. Sabbena vā līnuddhaccapakkhiyena atthetabbā sabbatthikā. Samathoyeva	666	
PA_tika-s04_03t:666_2	samathanimittaṃ. Evaṃ sesesupi. Khayā rāgassa vītarāgattāti ettha yasmā bāhirako	666	
PA_tika-s04_03t:666_3	kāmesu vītarāgo na khayā rāgassa vītarāgo sabbaso avippahīnarāgattā. Vikkhambhitarāgo	666	
PA_tika-s04_03t:666_4	hi so. Arahā pana khayā eva, tasmā vuttaṃ “khayā rāgassa vītarāgattā”ti. Esa nayo dosamohesupi.	666	
PA_tika-s04_03t:667_0	Lābhasakkārasilokaṃ nikāmayamānoti ettha labbhati pāpuṇīyatīti lābho, catunnaṃ paccayānametaṃ	667	
PA_tika-s04_03t:667_1	adhivacanaṃ. Sakkaccaṃ kātabboti sakkāro. Paccayā eva hi paṇītapaṇītā sundarasundarā	667	
PA_tika-s04_03t:667_2	abhisaṅkharitvā katā “sakkāro”ti vuccati, yā ca parehi attano gāravakiriyā, pupphādīhi	667	
PA_tika-s04_03t:667_3	vā pūjā. Silokoti vaṇṇabhaṇanaṃ. Taṃ lābhañca, sakkārañca, silokañca, nikāmayamāno,	667	
PA_tika-s04_03t:667_4	pavattayamānoti attho. Tenevāha “catupaccayalābhañca…pe… patthayamāno”ti.	667	
PA_tika-s04_03t:668	Thūṇanti pasūnaṃ bandhanatthāya nikhātatthambhasaṅkhātaṃ thūṇaṃ. Sesaṃ suviññeyyameva.	66	
PA_tika-s04_03t:669	Soṇasuttavaṇṇanā niṭṭhitā.	66	
PA_tika-s04_03t:670	2. Phaggunasuttavaṇṇanā	67	
PA_tika-s04_03t:671_0	56. Dutiye samadhosīti samantato adhosi. Sabbabhāgena pariphandanacalanākārena apacitiṃ	671	
PA_tika-s04_03t:671_1	dasseti. Vattaṃ kiretaṃ bāḷhagilānenapi vuḍḍhataraṃ disvā uṭṭhitākārena apaciti dassetabbā.	671	
PA_tika-s04_03t:671_2	Tena pana “mā cali mā calī”ti vattabbo, taṃ pana calanaṃ uṭṭhānākāradassanaṃ hotīti	671	
PA_tika-s04_03t:671_3	āha “uṭṭhānākāraṃ dassetī”ti. Santimāni āsanānīti paṭhamameva paññatthāsanaṃ sandhāya	671	
PA_tika-s04_03t:671_4	vadati. Buddhakālasmiñhi ekassapi bhikkhuno vasanaṭṭhāne – “sace satthā āgacchissati,	671	
PA_tika-s04_03t:671_5	āsanaṃ paññattameva hotū”ti antamaso phalakamattampi paṇṇasanthāramattampi paññattameva.	671	
PA_tika-s04_03t:671_6	Khamanīyaṃ yāpanīyanti kacci dukkhaṃ khamituṃ, iriyāpathaṃ vā yāpetuṃ sakkāti pucchati.	671	
PA_tika-s04_03t:671_7	Sīsavedanāti kutoci nikkhamituṃ alabhamānehi vātehi samuṭṭhāpitā balavatiyo sīsavedanā honti.	671	
PA_tika-s04_03t:672	Phaggunasuttavaṇṇanā niṭṭhitā.	67	
PA_tika-s04_03t:673	2. Chaḷabhijātisuttavaṇṇanā	67	
PA_tika-s04_03t:674	57. Tatiye abhijātiyoti ettha abhi-saddo upasaggamattaṃ, na atthavisesajotakoti āha “cha jātiyo”ti. Abhijāyatīti etthāpi eseva nayo.	67	
PA_tika-s04_03t:675_0	Urabbhe hanantīti orabbhikā. Evaṃ sūkarikādayo veditabbā. Rodenti kururakammantatāya	675	
PA_tika-s04_03t:675_1	sappaṭibaddhe satte assūni mocentīti ruddā, te eva luddā ra-kārassa la-kāraṃ katvā.	675	
PA_tika-s04_03t:675_2	Iminā aññepi ye keci māgavikā nesādā vuttā, te pāpakammappasutatāya “kaṇhābhijātī”ti vadati.	675	
PA_tika-s04_03t:676_0	Bhikkhūti ca buddhasāsane bhikkhū. Te kira sacchandarāgena paribhuñjantīti adhippāyena	676	
PA_tika-s04_03t:676_1	catūsu paccayesu kaṇṭake pakkhipitvā khādantīti “kaṇṭakavuttikā”ti vadati. Kasmāti	676	
PA_tika-s04_03t:676_2	ce? Yasmā te paṇīte paccaye paṭisevantīti tassa micchāgāho. Ñāyaladdhepi paccaye	676	
PA_tika-s04_03t:676_3	bhuñjamānā ājīvakasamayassa vilomaggāhitāya paccayesu kaṇṭake pakkhipitvā khādanti	676	
PA_tika-s04_03t:676_4	nāmāti vadatīti. Atha vā kaṇṭakavuttikā evaṃnāmakā eke pabbajitā, ye savisesaṃ attakilamathānuyogaṃ	676	
PA_tika-s04_03t:676_5	anuyuttā. Tathā hi te kaṇṭake vattantā viya hontīti “kaṇṭakavuttikā”ti vuttā. Imameva	676	
PA_tika-s04_03t:676_6	ca atthavikappaṃ sandhāyāha “kaṇṭakavuttikāti samaṇā nāmete”ti.	676	
PA_tika-s04_03t:677	Lohitābhijāti nāma nigaṇṭhā ekasāṭakāti vuttā. Te kira ṭhatvā bhuñjananahānappaṭikkhepādivatasamāyogena purimehi dvīhi paṇḍaratarā.	67	
PA_tika-s04_03t:678	Acelakasāvakāti ājīvakasāvake vadati. Te kira ājīvakaladdhiyā suvisuddhacittatāya nigaṇṭhehipi paṇḍaratarā. Evañca katvā attano paccayadāyake nigaṇṭhehipi jeṭṭhakatare karoti.	67	
PA_tika-s04_03t:679_0	Ājīvakā ājīvakiniyo “sukkābhijātī”ti vuttā. Te kira purimehi catūhi paṇḍaratarā.	679	
PA_tika-s04_03t:679_1	Nandādayo hi tathārūpaṃ ājīvakappaṭipattiṃ ukkaṃsaṃ pāpetvā ṭhitā, tasmā nigaṇṭhehi	679	
PA_tika-s04_03t:679_2	ājīvakasāvakehi ca paṇḍaratarāti “paramasukkābhijātī”ti vuttā.	679	
PA_tika-s04_03t:680_0	Bilaṃ olaggeyyunti maṃsabhāgaṃ nhārunā vā kenaci vā ganthitvā purisassa hatthe vā	680	
PA_tika-s04_03t:680_1	kese vā olambanavasena bandheyyuṃ. Iminā satthadhammaṃ nāma dasseti. Satthavāho kira	680	
PA_tika-s04_03t:680_2	mahākantāraṃ paṭipanno antarāmagge goṇe mate maṃsaṃ gahetvā sabbesaṃ satthikānaṃ	680	
PA_tika-s04_03t:680_3	“idaṃ khāditvā ettakaṃ mūlaṃ dātabba”nti koṭṭhāsaṃ olambati. Goṇamaṃsaṃ nāma khādantāpi	680	
PA_tika-s04_03t:680_4	atthi, akhādantāpi atthi, khādantāpi mūlaṃ dātuṃ sakkontāpi asakkontāpi. Satthavāho	680	
PA_tika-s04_03t:680_5	yena mūlena goṇo gahito, taṃ mūlaṃ satthikehi dhāraṇatthaṃ sabbesaṃ balakkārena koṭṭhāsaṃ	680	
PA_tika-s04_03t:680_6	datvā mūlaṃ gaṇhāti. Ayaṃ satthadhammo.	680	
PA_tika-s04_03t:681_0	Kaṇhābhijātiyo samānoti kaṇhe nīcakule jāto hutvā. Kaṇhadhammanti paccatte upayogavacananti	681	
PA_tika-s04_03t:681_1	āha “kaṇhasabhāvo hutvā abhijāyatī”ti, taṃ antogadhahetuatthaṃ padaṃ, uppādetīti	681	
PA_tika-s04_03t:681_2	attho. Tasmā kaṇhaṃ dhammaṃ abhijāyatīti kāḷakaṃ dasadussīlyadhammaṃ uppādeti. Sukkaṃ	681	
PA_tika-s04_03t:681_3	dhammaṃ abhijāyatīti etthāpi iminā nayena attho veditabbo. So hi “ahaṃ pubbepi puññānaṃ	681	
PA_tika-s04_03t:681_4	akatattā nīcakule nibbatto, idāni puññaṃ karissāmī”ti puññasaṅkhātaṃ paṇḍaradhammaṃ karoti.	681	
PA_tika-s04_03t:682_0	Akaṇhaṃ asukkaṃ nibbānanti sace kaṇhaṃ bhaveyya, kaṇhavipākaṃ dadeyya yathā dasavidhaṃ	682	
PA_tika-s04_03t:682_1	dussīlyadhammaṃ. Sace sukkaṃ, sukkavipākaṃ dadeyya yathā dānasīlādikusalakammaṃ.	682	
PA_tika-s04_03t:682_2	Dvinnampi appadānato “akaṇhaṃ asukka”nti vuttaṃ. Nibbānañca nāma imasmiṃ atthe arahattaṃ	682	
PA_tika-s04_03t:682_3	adhippetaṃ “abhijāyatī”ti vacanato. Tañhi kilesanibbānante jātattā nibbānaṃ nāma	682	
PA_tika-s04_03t:682_4	yathā “rāgādīnaṃ khayante jātattā rāgakkhayo, dosakkhayo, mohakkhayo”ti. Paṭippassambhanavasena	682	
PA_tika-s04_03t:682_5	vā kilesānaṃ nibbāpanato nibbānaṃ. Taṃ esa abhijāyati pasavati. Idhāpi hi antogadhahetu	682	
PA_tika-s04_03t:682_6	atthaṃ “jāyatī”ti padaṃ. Aṭṭhakathāyaṃ pana “jāyatī”ti imassa pāpuṇātīhi atthaṃ gahetvāva	682	
PA_tika-s04_03t:682_7	“nibbānaṃ pāpuṇātī”ti vuttaṃ. Sukkābhijātiyo samānoti sukke uccakule jāto hutvā.	682	
PA_tika-s04_03t:682_8	Sesamettha suviññeyyameva.	682	
PA_tika-s04_03t:683	Chaḷabhijātisuttavaṇṇanā niṭṭhitā.	68	
PA_tika-s04_03t:684	4. Āsavasuttavaṇṇanā	68	
PA_tika-s04_03t:685_0	58. Catutthe saṃvarenāti saṃvarena hetubhūtena vā. Idhāti ayaṃ idha-saddo sabbākārato	685	
PA_tika-s04_03t:685_1	indiyasaṃvarasaṃvutassa puggalassa sannissayabhūtasāsanaparidīpano, aññassa tathābhāvappaṭisedhano	685	
PA_tika-s04_03t:685_2	vāti vuttaṃ “idhāti idhasmiṃ sāsane”ti. Paṭisaṅkhāti paṭisaṅkhāya. Saṅkhā-saddo ñāṇakoṭṭhāsapaññattigaṇanādīsu	685	
PA_tika-s04_03t:685_3	dissati “saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu	685	
PA_tika-s04_03t:685_4	koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ	685	
PA_tika-s04_03t:685_5	saṅkhātu”ntiādīsu gaṇanāya. Idha pana ñāṇe daṭṭhabbo. Tenevāha “paṭisañjānitvā paccavekkhitvāti	685	
PA_tika-s04_03t:685_6	attho”ti. Ādīnavapaccavekkhaṇā ādīnavapaṭisaṅkhāti yojanā. Sampalimaṭṭhanti ghaṃsitaṃ.	685	
PA_tika-s04_03t:685_7	Anubyañjanasoti hatthapādasitaālokitavilokitādippakārabhāgaso. Tañhi ayonisomanasikaroto	685	
PA_tika-s04_03t:685_8	kilesānaṃ anubyañjanato “anubyañjana”nti vuccati. Nimittaggāhoti itthipurisanimittassa	685	
PA_tika-s04_03t:685_9	subhanimittādikassa vā kilesavatthubhūtassa nimittassa gāho. Ādittapariyāyenāti ādittapariyāye	685	
PA_tika-s04_03t:685_10	āgatanayena veditabbo.	6851	
PA_tika-s04_03t:686_0	Yathā itthiyā indriyaṃ itthindriyaṃ, na evamidaṃ, idaṃ pana cakkhumeva indriyanti	686	
PA_tika-s04_03t:686_1	cakkhundriyaṃ. Tenāha “cakkhumeva indriya”nti. Yathā āvāṭe niyataṭṭhitiko kacchapo	686	
PA_tika-s04_03t:686_2	“āvāṭakacchapo”ti vuccati, evaṃ tappaṭibaddhavuttitāya taṃ ṭhāno saṃvaro cakkhundriyasaṃvaro.	686	
PA_tika-s04_03t:686_3	Tenāha “cakkhundriye saṃvaro cakkhundriyasaṃvaro”ti. Nanu ca cakkhundriye saṃvaro	686	
PA_tika-s04_03t:686_4	vā asaṃvaro vā natthi. Na hi cakkhupasādaṃ nissāya sati vā muṭṭhassaccaṃ vā uppajjati.	686	
PA_tika-s04_03t:686_5	Apica yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā	686	
PA_tika-s04_03t:686_6	niruddhe kiriyamanodhātu āvajjanakiccaṃ sādhayamānā uppajjitvā nirujjhati. Tato cakkhuviññāṇaṃ	686	
PA_tika-s04_03t:686_7	dassanakiccaṃ, tato vipākamanodhātu sampaṭicchanakiccaṃ, tato vipākamanoviññāṇadhātu	686	
PA_tika-s04_03t:686_8	santīraṇakiccaṃ, tato kiriyāhetukamanoviññāṇadhātu voṭṭhabbanakiccaṃ sādhayamānā	686	
PA_tika-s04_03t:686_9	uppajjitvā nirujjhati, tadanantaraṃ javanaṃ javati. Tatthāpi neva bhavaṅgasamaye,	686	
PA_tika-s04_03t:686_10	na āvajjanādīnaṃ aññatarasamaye ca saṃvaro vā asaṃvaro vā atthi. Javanakkhaṇe pana	6861	
PA_tika-s04_03t:686_11	sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,	6861	
PA_tika-s04_03t:686_12	asaṃvaro hoti. Tasmiṃ pana sīlādīsu uppannesu saṃvaro hoti, tasmā “cakkhundriye saṃvaro”ti	6861	
PA_tika-s04_03t:686_13	kasmā vuttanti āha “javane uppajjamānopi hesa…pe… cakkhundriyasaṃvaroti vuccatī”ti.	6861	
PA_tika-s04_03t:687_0	Idaṃ vuttaṃ hoti – yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo	687	
PA_tika-s04_03t:687_1	susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena	687	
PA_tika-s04_03t:687_2	hi pavisitvā corā yadicchakaṃ kareyyuṃ, evamevaṃ javane dussīlyādīsu uppannesu tasmiṃ	687	
PA_tika-s04_03t:687_3	asaṃvare sati dvārampi aguttaṃ hoti bhavaṅgampi āvajjanādīni vīthicittānipi. Yathā	687	
PA_tika-s04_03t:687_4	pana nagaradvāresu saṃvutesu kiñcāpi antogharādayo asaṃvutā, tathāpi antonagare sabbaṃ	687	
PA_tika-s04_03t:687_5	bhaṇḍaṃ surakkhitaṃ sugopitameva hoti. Nagaradvāresu hi pihitesu corānaṃ paveso natthi,	687	
PA_tika-s04_03t:687_6	evamevaṃ javane sīlādīsu uppannesu dvārampi suguttaṃ hoti bhavaṅgampi āvajjanādīni	687	
PA_tika-s04_03t:687_7	vīthicittānipi, tasmā javanakkhaṇe uppajjamānopi cakkhundriyasaṃvaroti vuttoti.	687	
PA_tika-s04_03t:688	Saṃvarena samannāgato puggalo saṃvutoti āha “upeto”ti. Ayamevettha attho sundarataroti upari pāḷiyaṃ sandissanato vuttaṃ. Tenāha “tathā hī”tiādi.	68	
PA_tika-s04_03t:689_0	Yanti ādesoti iminā liṅgavipallāsena saddhiṃ vacanavipallāso katoti dasseti, nipātapadaṃ	689	
PA_tika-s04_03t:689_1	vā etaṃ puthuvacanatthaṃ. Vighātakarāti cittavighātakarā, kāyacittadukkhanibbattakā	689	
PA_tika-s04_03t:689_2	vā. Yathāvuttakilesahetukā dāhānubandhā vipākā eva vipākapariḷāhā. Yathā panettha	689	
PA_tika-s04_03t:689_3	āsavā aññe ca vighātakarā kilesapariḷāhā sambhavanti, taṃ dassetuṃ “cakkhudvārasmiñhī”tiādi	689	
PA_tika-s04_03t:689_4	vuttaṃ. Taṃ suviññeyyameva. Ettha ca saṃvaraṇūpāyo, saṃvaritabbaṃ, saṃvaro, yato	689	
PA_tika-s04_03t:689_5	so saṃvaro, yattha saṃvaro, yathā saṃvaro, yañca saṃvaraphalanti ayaṃ vibhāgo veditabbo.	689	
PA_tika-s04_03t:689_6	Kathaṃ? “Paṭisaṅkhā yoniso”ti hi saṃvaraṇūpāyo. Cakkhundriyaṃ saṃvaritabbaṃ. Saṃvaraggahaṇena	689	
PA_tika-s04_03t:689_7	gahitā sati saṃvaro. “Asaṃvutassā”ti saṃvaraṇāvadhi. Asaṃvarato hi saṃvaraṇaṃ. Saṃvaritabbaggahaṇasiddho	689	
PA_tika-s04_03t:689_8	idha saṃvaravisayo. Cakkhundriyañhi saṃvaraṇaṃ ñāṇaṃ rūpārammaṇe saṃvarayatīti avuttasiddhoyamattho.	689	
PA_tika-s04_03t:689_9	Āsavatannimittakilesapariḷāhābhāvo phalaṃ. Evaṃ sotadvārādīsu yojetabbaṃ. Sabbatthevāti	689	
PA_tika-s04_03t:689_10	manodvāre pañcadvāre cāti sabbasmiṃ dvāre.	6891	
PA_tika-s04_03t:690_0	Paṭisaṅkhā yoniso cīvarantiādīsu “sītassa paṭighātāyā”tiādinā paccavekkhaṇameva yoniso	690	
PA_tika-s04_03t:690_1	paṭisaṅkhā. Īdisanti evarūpaṃ iṭṭhārammaṇaṃ. Bhavapatthanāya assādayatoti bhavapatthanāmukhena	690	
PA_tika-s04_03t:690_2	bhāvitaṃ ārammaṇaṃ assādentassa. Cīvaranti nivāsanādi yaṃ kiñcicīvaraṃ. Paṭisevatīti	690	
PA_tika-s04_03t:690_3	nivāsanādivasena paribhuñjati. Yāvadevāti payojanaparimāṇaniyamanaṃ. Sītappaṭighātādiyeva	690	
PA_tika-s04_03t:690_4	hi yogino cīvarappaṭisevanappayojanaṃ. Sītassāti sītadhātukkhobhato vā utupariṇāmato	690	
PA_tika-s04_03t:690_5	vā uppannassa sītassa. Paṭighātāyāti paṭighātanatthaṃ tappaccayassa vikārassa vinodanatthaṃ.	690	
PA_tika-s04_03t:690_6	Uṇhassāti aggisantāpato uppannassa uṇhassa. Ḍaṃsādayo pākaṭāyeva. Puna yāvadevāti	690	
PA_tika-s04_03t:690_7	niyatappayojanaparimāṇaniyamanaṃ. Niyatañhi payojanaṃ cīvaraṃ paṭisevantassa hirikopīnappaṭicchādanaṃ,	690	
PA_tika-s04_03t:690_8	itaraṃ kadāci. Hirikopīnanti sambādhaṭṭhānaṃ. Yasmiñhi aṅge vivaṭe hirī kuppati vinassati,	690	
PA_tika-s04_03t:690_9	taṃ hiriyā kopanato hirikopīnaṃ, taṃpaṭicchādanatthaṃ cīvaraṃ paṭisevati.	690	
PA_tika-s04_03t:691_0	Piṇḍapātanti yaṃ kiñci āhāraṃ. So hi piṇḍolyena bhikkhuno patte patanato, tattha	691	
PA_tika-s04_03t:691_1	tattha laddhabhikkhāpiṇḍānaṃ pāto sannipātoti vā “piṇḍapāto”ti vuccati. Neva davāyāti	691	
PA_tika-s04_03t:691_2	na kīḷanāya. Na madāyāti na balamadamānamadapurisamadatthaṃ. Na maṇḍanāyāti na aṅgapaccaṅgānaṃ	691	
PA_tika-s04_03t:691_3	pīṇanabhāvatthaṃ. Na vibhūsanāyāti na tesaṃyeva sobhatthaṃ, chavisampattiatthanti	691	
PA_tika-s04_03t:691_4	attho. Imāni yathākkamaṃ mohadosasaṇṭhānavaṇṇarāgūpanissayappahānatthāni veditabbāni.	691	
PA_tika-s04_03t:691_5	Purimaṃ vā dvayaṃ attano saṃkilesuppattinisedhanatthaṃ, itaraṃ parassapi. Cattāripi	691	
PA_tika-s04_03t:691_6	kāmasukhallikānuyogassa pahānatthaṃ vuttānīti veditabbāni. Kāyassāti rūpakāyassa.	691	
PA_tika-s04_03t:691_7	Ṭhitiyā yāpanāyāti pabandhaṭṭhitatthañceva pavattiyā avicchedanatthañca, cirakālaṭṭhitatthaṃ	691	
PA_tika-s04_03t:691_8	jīvitindriyassa pavattāpanatthaṃ. Vihiṃsūparatiyāti jighacchādukkhassa uparamatthaṃ.	691	
PA_tika-s04_03t:691_9	Brahmacariyānuggahāyāti sāsanamaggabrahmacariyānaṃ anuggaṇhanatthaṃ. Itīti evaṃ iminā	691	
PA_tika-s04_03t:691_10	upāyena. Purāṇañca vedanaṃ paṭihaṅkhāmīti purāṇaṃ abhuttapaccayā uppajjanakavedanaṃ	6911	
PA_tika-s04_03t:691_11	paṭihanissāmi. Navañca vedanaṃ na uppādessāmīti navaṃ bhuttapaccayā uppajjanakavedanaṃ	6911	
PA_tika-s04_03t:691_12	na uppādessāmi. Tassā hi anuppajjanatthameva āhāraṃ paribhuñjati. Ettha abhuttapaccayā	6911	
PA_tika-s04_03t:691_13	uppajjanakavedanā nāma yathāvuttajighacchānimittā vedanā. Sā hi abhuñjantassa bhiyyo	6911	
PA_tika-s04_03t:691_14	bhiyyopavaḍḍhanavasena uppajjati, bhuttapaccayā anuppajjanakavedanāpi khudānimittāva	6911	
PA_tika-s04_03t:691_15	aṅgadāhasūlādivedanā appavattā. Sā hi bhuttapaccayā anuppannāva na uppajjissati.	6911	
PA_tika-s04_03t:691_16	Vihiṃsānimittatā cetāsaṃ vihiṃsāya viseso.	6911	
PA_tika-s04_03t:692_0	Yātrā ca me bhavissatīti yāpanā ca me catunnaṃ iriyāpathānaṃ bhavissati. “Yāpanāyā”ti	692	
PA_tika-s04_03t:692_1	iminā jīvitindriyayāpanā vuttā, idha catunnaṃ iriyāpathānaṃ avicchedasaṅkhātā yāpanāti	692	
PA_tika-s04_03t:692_2	ayametāsaṃ viseso. Anavajjatā ca phāsuvihāro cāti ayuttapariyesanappaṭiggahaṇaparibhogaparivajjanena	692	
PA_tika-s04_03t:692_3	anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena	692	
PA_tika-s04_03t:692_4	vā anavajjatā. Sappāyaparimitabhojanapaccayā kāyabalasambhavena phāsuvihāro. Yāvadatthaṃ	692	
PA_tika-s04_03t:692_5	udarāvadehakabhojanaparivajjanena vā seyyasukhapassasukhamiddhasukhādīnaṃ abhāvato	692	
PA_tika-s04_03t:692_6	anavajjatā. Catupañcālopamattaūnabhojanena catuiriyāpathayogyatāpādanato phāsuvihāro. Vuttañhetaṃ –	692	
PA_tika-s04_03t:693	“Cattāro pañca ālope, abhutvā udakaṃ pive;	69	
PA_tika-s04_03t:694	Alaṃ phāsuvihārāya, pahitattassa bhikkhuno”ti. ;	69	
PA_tika-s04_03t:695_0	Ettāvatā ca payojanapariggaho, majjhimā ca paṭipadā dīpitā hoti. Yātrā ca me bhavissatīti	695	
PA_tika-s04_03t:695_1	payojanapariggahadīpanā. Yātrā hi naṃ āhārūpayogaṃ payojeti. Dhammikasukhāpariccāgahetuko	695	
PA_tika-s04_03t:695_2	phāsuvihāro majjhimā paṭipadā antadvayaparivajjanato.	695	
PA_tika-s04_03t:696_0	Senāsananti senañca āsanañca. Yattha vihārādike seti nipajjati āsati nisīdati, taṃ	696	
PA_tika-s04_03t:696_1	senāsanaṃ. Utuparissayavinodanappaṭisallānārāmatthanti utuyeva parisahanaṭṭhena parissayo	696	
PA_tika-s04_03t:696_2	sarīrābādhacittavikkhepakaro, tassa vinodanatthaṃ, anuppannassa anuppādanatthaṃ,	696	
PA_tika-s04_03t:696_3	uppannassa vūpasamanatthañcāti attho. Atha vā yathāvutto utu ca sīhabyagghādipākaṭaparissayo	696	
PA_tika-s04_03t:696_4	ca rāgadosādipaṭicchannaparissayo ca utuparissayo, tassa vinodanatthañceva ekībhāvaphāsukatthañca.	696	
PA_tika-s04_03t:696_5	Cīvarappaṭisevane hirīkopīnappaṭicchādanaṃ viya taṃ niyatapayojananti puna “yāvadevā”ti vuttaṃ.	696	
PA_tika-s04_03t:697_0	Gilānapaccayabhesajjaparikkhāranti rogassa paccanīkappavattiyā gilānapaccayo, tato	697	
PA_tika-s04_03t:697_1	eva bhisakkassa anuññātavatthutāya bhesajjaṃ, jīvitassa parivārasambhārabhāvehi parikkhāro	697	
PA_tika-s04_03t:697_2	cāti gilānapaccayabhesajjaparikkhāro, taṃ. Veyyābādhikānanti veyyābādhato dhātukkhobhato	697	
PA_tika-s04_03t:697_3	ca taṃnibbattakuṭṭhagaṇḍapīḷakādirogato uppannānaṃ. Vedanānanti dukkhavedanānaṃ.	697	
PA_tika-s04_03t:697_4	Abyābajjhaparamatāyāti niddukkhaparamabhāvāya. Yāva taṃ dukkhaṃ sabbaṃ pahīnaṃ hoti,	697	
PA_tika-s04_03t:697_5	tāva paṭisevāmīti yojanā. Evamettha saṅkhepeneva pāḷivaṇṇanā veditabbā. Navavedanuppādatopīti	697	
PA_tika-s04_03t:697_6	na kevalaṃ āyatiṃ eva vipākapariḷāhā, atha kho atibhojanapaccayā alaṃsāṭakādīnaṃ	697	
PA_tika-s04_03t:697_7	viya navavedanuppādatopi veditabbā.	697	
PA_tika-s04_03t:698_0	Kammaṭṭhānikassa calanaṃ nāma kammaṭṭhānapariccāgoti āha “calati kampati kammaṭṭhānaṃ	698	
PA_tika-s04_03t:698_1	vijahatī”ti. “Khamo hoti sītassa uṇhassā”ti ettha ca lomasanāgattherassa vatthu kathetabbaṃ.	698	
PA_tika-s04_03t:698_2	Thero kira cetiyapabbate piyaṅguguhāya padhānaghare viharanto antaraṭṭhake himapātasamaye	698	
PA_tika-s04_03t:698_3	lokantarikanirayaṃ paccavekkhitvā kammaṭṭhānaṃ avijahantova abbhokāse vītināmesi.	698	
PA_tika-s04_03t:698_4	Gimhasamaye ca pacchābhattaṃ bahicaṅkame kammaṭṭhānaṃ manasikaroto sedāpissa kacchehi	698	
PA_tika-s04_03t:698_5	muccanti. Atha naṃ antevāsiko āha – “idha, bhante, nisīdatha, sītalo okāso”ti. Thero	698	
PA_tika-s04_03t:698_6	“uṇhabhayenevamhi, āvuso, idha nisinno”ti avīcimahānirayaṃ paccavekkhitvā nisīdiyeva.	698	
PA_tika-s04_03t:698_7	Uṇhanti cettha aggisantāpova veditabbo sūriyasantāpassa parato vuccamānattā. Sūriyasantāpavasena	698	
PA_tika-s04_03t:698_8	panetaṃ vatthu vuttaṃ.	698	
PA_tika-s04_03t:699_0	Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano	699	
PA_tika-s04_03t:699_1	pettivisayūpapattiṃ paccavekkhitvā avedhanto kammaṭṭhānaṃ na vijahatiyeva. Ḍaṃsamakasavātātapasamphassehi	699	
PA_tika-s04_03t:699_2	phuṭṭho cepi tiracchānūpapattiṃ paccavekkhitvā avedhanto kammaṭṭhānaṃ na vijahatiyeva.	699	
PA_tika-s04_03t:699_3	Sarīsapasamphassena phuṭṭho cāpi anamatagge saṃsāre sīhabyagghādimukhesu anekavāraṃ	699	
PA_tika-s04_03t:699_4	parivattitapubbabhāvaṃ paccavekkhitvā avedhanto kammaṭṭhānaṃ na vijahatiyeva padhāniyatthero	699	
PA_tika-s04_03t:699_5	viya, ayaṃ “khamo jighacchāya…pe… sarīsapasamphassāna”nti veditabbo. Theraṃ kira	699	
PA_tika-s04_03t:699_6	khaṇḍacelavihāre kaṇikārapadhāniyaghare ariyavaṃsadhammaṃ suṇantaññeva ghoraviso	699	
PA_tika-s04_03t:699_7	sappo ḍaṃsi. Thero jānitvāpi pasannacitto nisinno dhammaṃyeva suṇāti, visavego thaddho	699	
PA_tika-s04_03t:699_8	ahosi. Thero upasampadamāḷaṃ ādiṃ katvā sīlaṃ paccavekkhitvā “visuddhasīlomhī”ti	699	
PA_tika-s04_03t:699_9	pītiṃ uppādesi, saha pītuppādā visaṃ nivattitvā pathaviṃ pāvisi. Thero tattheva cittekaggataṃ	699	
PA_tika-s04_03t:699_10	labhitvā vipassanaṃ vaḍḍhetvā arahattaṃ pāpuṇi.	6991	
PA_tika-s04_03t:700_0	Yo pana akkosavasena durutte duruttattāyeva ca durāgate api antimavatthusaññite vacanapathe	700	
PA_tika-s04_03t:700_1	sutvā khantiguṇaṃyeva paccavekkhitvā na vedhati dīghabhāṇakaabhayatthero viya, ayaṃ	700	
PA_tika-s04_03t:700_2	“khamo duruttānaṃ durāgatānaṃ vacanapathāna”nti veditabbo. Thero kira paccayasantosabhāvanārāmatāya	700	
PA_tika-s04_03t:700_3	mahāariyavaṃsappaṭipadaṃ kathesi, sabbo mahāgāmo āgacchati, therassa mahāsakkāro	700	
PA_tika-s04_03t:700_4	uppajji. Taṃ aññataro mahāthero adhivāsetuṃ asakkonto “dīghabhāṇako ‘ariyavaṃsaṃ	700	
PA_tika-s04_03t:700_5	kathemī’ti sabbarattiṃ kolāhalaṃ karotī”tiādīhi akkosi. Ubhopi ca attano attano vihāraṃ	700	
PA_tika-s04_03t:700_6	gacchantā gāvutamattaṃ ekapathena agamaṃsu. Sakalagāvutampi so taṃ akkosiyeva. Tato	700	
PA_tika-s04_03t:700_7	yattha dvinnaṃ vihārānaṃ maggo bhijjati, tattha ṭhatvā dīghabhāṇakatthero taṃ vanditvā	700	
PA_tika-s04_03t:700_8	“eso, bhante, tumhākaṃ maggo”ti āha. So assuṇanto viya agamāsi. Theropi vihāraṃ gantvā	700	
PA_tika-s04_03t:700_9	pāde pakkhāletvā nisīdi. Tamenaṃ antevāsiko “kiṃ, bhante, sakalagāvutaṃ paribhāsantaṃ	700	
PA_tika-s04_03t:700_10	na kiñci avocutthā”ti āha. Thero “khantiyevāvuso, mayhaṃ bhāro, na akkhanti, ekapaduddhārepi	7001	
PA_tika-s04_03t:700_11	kammaṭṭhānaviyogaṃ na passāmī”ti āha.	7001	
PA_tika-s04_03t:701_0	Vacanameva tadatthaṃ ñāpetukāmānañca patho upāyoti āha “vacanameva vacanapatho”ti.	701	
PA_tika-s04_03t:701_1	Asukhaṭṭhena vā tibbā. Yañhi na sukhaṃ, taṃ aniṭṭhaṃ tibbanti vuccati. Adhivāsakajātiko	701	
PA_tika-s04_03t:701_2	hotīti yathāvuttavedanānaṃ adhivāsakasabhāvo hoti. Cittalapabbate padhāniyattherassa	701	
PA_tika-s04_03t:701_3	kira rattiṃ padhānena vītināmetvā ṭhitassa udaravāto uppajjati. So taṃ adhivāsetuṃ	701	
PA_tika-s04_03t:701_4	asakkonto āvattati parivattati. Tamenaṃ caṅkamanapasse ṭhito piṇḍapātiyatthero āha	701	
PA_tika-s04_03t:701_5	– “āvuso, pabbajito nāma adhivāsanasīlo hotī”ti. So “sādhu, bhante”ti adhivāsetvā	701	
PA_tika-s04_03t:701_6	niccalo sayi. Vāto nābhito yāva hadayaṃ phālesi. Thero vedanaṃ vikkhambhetvā vipassanto	701	
PA_tika-s04_03t:701_7	muhuttena anāgāmī hutvā parinibbāyi. Evaṃ sabbatthāti “uṇhena phuṭṭhassa sītaṃ patthayato”tiādinā	701	
PA_tika-s04_03t:701_8	sabbattha uṇhādinimittaṃ kāmāsavuppatti veditabbā. Natthi sugatibhave sītaṃ vā uṇhaṃ	701	
PA_tika-s04_03t:701_9	vāti aniṭṭhaṃ sītaṃ vā uṇhaṃ vā natthīti adhippāyo. Attaggāhe sati attaniyaggāhoti	701	
PA_tika-s04_03t:701_10	āha “mayhaṃ sītaṃ uṇhanti gāho diṭṭhāsavo”ti.	7011	
PA_tika-s04_03t:702_0	Ahaṃ samaṇoti “ahaṃ samaṇo, kiṃ mama jīvitena vā maraṇena vā”ti evaṃ cintetvāti adhippāyo.	702	
PA_tika-s04_03t:702_1	Paccavekkhitvāti gāmappavesappayojanādiñca paccavekkhitvā. Paṭikkamatīti hatthiādīnaṃ	702	
PA_tika-s04_03t:702_2	samīpagamanato apakkamati. Ṭhāyanti etthāti ṭhānaṃ, kaṇṭakānaṃ ṭhānaṃ kaṇṭakaṭṭhānaṃ,	702	
PA_tika-s04_03t:702_3	yattha kaṇṭakāni santi, taṃ okāsanti vuttaṃ hoti. Amanussaduṭṭhānīti amanussasañcārena	702	
PA_tika-s04_03t:702_4	dūsitāni, saparissayānīti attho. Aniyatavatthubhūtanti aniyatasikkhāpadassa kāraṇabhūtaṃ.	702	
PA_tika-s04_03t:702_5	Vesiyādibhedatoti vesiyāvidhavāthullakumārikāpaṇḍakapānāgārabhikkhunibhedato. Samānanti	702	
PA_tika-s04_03t:702_6	samaṃ, avisamanti attho. Akāsi vāti tādisaṃ anācāraṃ akāsi vā. Sīlasaṃvarasaṅkhātenāti	702	
PA_tika-s04_03t:702_7	kathaṃ parivajjanaṃ sīlaṃ? Anāsanaparivajjanena hi anācāraparivajjanaṃ vuttaṃ. Anācārāgocaraparivajjanaṃ	702	
PA_tika-s04_03t:702_8	cārittasīlatāya sīlasaṃvaro. Tathā hi bhagavatā “pātimokkhasaṃvarasaṃvuto viharatī”ti	702	
PA_tika-s04_03t:702_9	sīlasaṃvaravibhajane ācāragocarasampattiṃ dassentena “atthi anācāro, atthi agocaro”tiādinā	702	
PA_tika-s04_03t:702_10	ācāragocarā vibhajitvā dassitā. “Caṇḍaṃ hatthiṃ parivajjetī”ti vacanato hatthiādiparivajjanampi	7021	
PA_tika-s04_03t:702_11	bhagavato vacanānuṭṭhānanti katvā ācārasīlamevāti veditabbaṃ.	7021	
PA_tika-s04_03t:703_0	Itipīti imināpi kāraṇena ayonisomanasikārasamuṭṭhitattāpi, lobhādisahagatattāpi,	703	
PA_tika-s04_03t:703_1	kusalappaṭipakkhatopītiādīhi kāraṇehi ayaṃ vitakko akusaloti attho. Iminā nayena	703	
PA_tika-s04_03t:703_2	sāvajjotiādīsupi attho veditabbo. Ettha ca akusalotiādinā diṭṭhadhammikaṃ kāmavitakkassa	703	
PA_tika-s04_03t:703_3	ādīnavaṃ dasseti, dukkhavipākoti iminā samparāyikaṃ. Attabyābādhāya saṃvattatītiādīsupi	703	
PA_tika-s04_03t:703_4	imināva nayena ādīnavavibhāvanā veditabbā. Uppannassa kāmavitakkassa anadhivāsanaṃ	703	
PA_tika-s04_03t:703_5	nāma puna tādisassa anuppādanaṃ. Taṃ panassa pahānaṃ vinodanaṃ byantikaraṇaṃ anabhāvagamananti	703	
PA_tika-s04_03t:703_6	ca vattuṃ vaṭṭatīti pāḷiyaṃ – “uppannaṃ kāmavitakkaṃ nādhivāsetī”ti vatvā “pajahatī”tiādi	703	
PA_tika-s04_03t:703_7	vuttanti tamatthaṃ dassento “anadhivāsento kiṃ karotī”tiādimāha. Pahānañcettha vikkhambhanameva,	703	
PA_tika-s04_03t:703_8	na samucchedoti dassetuṃ “vinodetī”tiādi vuttanti vikkhambhanavaseneva attho dassito.	703	
PA_tika-s04_03t:703_9	Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ siyā anavasesaggahaṇaṃ	703	
PA_tika-s04_03t:703_10	vā. Tesu paṭhamaṃ sandhāyāha “uppannamatte”ti, sampatijāteti attho. Anavasesaggahaṇaṃ	7031	
PA_tika-s04_03t:703_11	byāpanicchāyaṃ hotīti dassetuṃ “satakkhattumpi uppannuppanne”ti vuttaṃ.	7031	
PA_tika-s04_03t:704_0	Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena	704	
PA_tika-s04_03t:704_1	ñātake ārabbha uppannavitakko. Janapadavitakkoti “amhākaṃ janapado subhikkho sampannasasso	704	
PA_tika-s04_03t:704_2	ramaṇīyo”tiādinā gehassitapemavasena janapadaṃ ārabbha uppannavitakko. Ukkuṭikappadhānādīhi	704	
PA_tika-s04_03t:704_3	dukkhe nijjiṇṇe samparāye sattā sukhī honti amarāti dukkarakārikāya paṭisaṃyutto	704	
PA_tika-s04_03t:704_4	amaratthāya vitakko. Taṃ vā ārabbha amarāvikkhepadiṭṭhisahagato amaro ca so vitakko	704	
PA_tika-s04_03t:704_5	cāti amarāvitakko. Parānuddayatāpaṭisaṃyuttoti paresu upaṭṭhākādīsu sahananditādivasena	704	
PA_tika-s04_03t:704_6	pavatto anuddayatāpatirūpako gehassitapemappaṭisaṃyutto vitakko. Lābhasakkārasilokappaṭisaṃyuttoti	704	
PA_tika-s04_03t:704_7	cīvarādilābhena ca sakkārena ca kittisaddena ca ārammaṇakaraṇavasena paṭisaṃyutto.	704	
PA_tika-s04_03t:704_8	Anavaññattippaṭisaṃyuttoti “aho vata maṃ pare na avajāneyyuṃ, na heṭṭhā katvā maññeyyuṃ,	704	
PA_tika-s04_03t:704_9	pāsāṇacchattaṃ viya garuṃ kareyyu”nti uppannavitakko.	704	
PA_tika-s04_03t:705_0	Kāmavitakko kāmasaṅkappanasabhāvato kāmāsavappattiyā sātisayattā ca kāmanākāroti	705	
PA_tika-s04_03t:705_1	āha “kāmavitakko panettha kāmāsavo”ti. Tabbisesoti kāmāsavaviseso bhavasabhāvattāti	705	
PA_tika-s04_03t:705_2	adhippāyo. Kāmavitakkādike vinodeti attano santānato nīharati etenāti vinodanaṃ,	705	
PA_tika-s04_03t:705_3	vīriyanti āha “vīriyasaṃvarasaṅkhātena vinodanenā”ti.	705	
PA_tika-s04_03t:706_0	“Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ	706	
PA_tika-s04_03t:706_1	anadhigamo tato ca sakalavaṭṭadukkhānativatti abhāvanāya ādīnavo. Vuttavipariyāyena	706	
PA_tika-s04_03t:706_2	bhagavato orasaputtabhāvādivasena ca bhāvanāya ānisaṃso veditabbo. Thomentoti āsavapahānassa	706	
PA_tika-s04_03t:706_3	dukkarattā tāya eva dukkarakiriyāya taṃ abhitthavanto. Saṃvareneva pahīnāti saṃvarena	706	
PA_tika-s04_03t:706_4	pahīnā eva. Tena vuttaṃ “na appahīnesuyeva pahīnasaññī”ti.	706	
PA_tika-s04_03t:707	Āsavasuttavaṇṇanā niṭṭhitā.	70	
PA_tika-s04_03t:708	5. Dārukammikasuttavaṇṇanā	70	
PA_tika-s04_03t:709_0	59. Pañcame puttasambādhasayananti puttehi sambādhasayanaṃ. Ettha puttasīsena dārapariggahaṃ	709	
PA_tika-s04_03t:709_1	puttadāresu uppilo viya. Tena tesaṃ rogādihetu sokābhibhavena ca cittassa saṃkiliṭṭhataṃ	709	
PA_tika-s04_03t:709_2	dasseti. Kāmabhogināti iminā pana rāgābhibhavanti. Ubhayenapi vikkhittacittataṃ dasseti.	709	
PA_tika-s04_03t:709_3	Kāsikacandananti ujjalacandanaṃ. Taṃ kira vaṇṇavisesasamujjalaṃ hoti pabhassaraṃ,	709	
PA_tika-s04_03t:709_4	tadatthameva naṃ saṇhataraṃ karonti. Tenevāha “saṇhacandana”nti, kāsikavatthañca	709	
PA_tika-s04_03t:709_5	candanañcāti attho. Mālāgandhavilepananti vaṇṇasobhatthañceva sugandhabhāvatthañca	709	
PA_tika-s04_03t:709_6	mālaṃ, sugandhabhāvatthāya gandhaṃ, chavirāgakaraṇatthañceva subhatthañca vilepanaṃ	709	
PA_tika-s04_03t:709_7	dhārentena. Jātarūparajatanti suvaṇṇañceva avasiṭṭhadhanañca sādiyantena. Sabbenapi	709	
PA_tika-s04_03t:709_8	kāmesu abhigiddhabhāvameva pakāseti.	709	
PA_tika-s04_03t:710	Dārukammikasuttavaṇṇanā niṭṭhitā.	71	
PA_tika-s04_03t:711	6. Hatthisāriputtasuttavaṇṇanā	71	
PA_tika-s04_03t:712_0	60. Chaṭṭhe hatthiṃ sāretīti hatthisārī, tassa puttoti hatthisāriputto. So kira sāvatthiyaṃ	712	
PA_tika-s04_03t:712_1	hatthiācariyassa putto bhagavato santike pabbajitvā tīṇi piṭakāni uggahetvā sukhumesu	712	
PA_tika-s04_03t:712_2	khandhadhātuāyatanādīsu atthantaresu kusalo ahosi. Tena vuttaṃ – “therānaṃ bhikkhūnaṃ	712	
PA_tika-s04_03t:712_3	abhidhammakathaṃ kathentānaṃ antarantarā kathaṃ opātetī”ti. Tattha antarantarā kathaṃ	712	
PA_tika-s04_03t:712_4	opātetīti therehi vuccamānassa kathāpabandhassa antare antare attano kathaṃ pavesetīti	712	
PA_tika-s04_03t:712_5	attho. Pañcahi saṃsaggehīti savanasaṃsaggo, dassanasaṃsaggo, samullāpasaṃsaggo, sambhogasaṃsaggo,	712	
PA_tika-s04_03t:712_6	kāyasaṃsaggoti imehi pañcahi saṃsaggehi. Kiṭṭhakhādakoti kiṭṭhaṭṭhāne uppannasassañhi	712	
PA_tika-s04_03t:712_7	kiṭṭhanti vuttaṃ kāraṇūpacārena. Sippiyo suttiyo. Sambukāti saṅkhamāha.	712	
PA_tika-s04_03t:713_0	Gihibhāve vaṇṇaṃ kathesīti kassapasammāsambuddhassa kira sāsane dve sahāyakā ahesuṃ,	713	
PA_tika-s04_03t:713_1	aññamaññaṃ samaggā ekatova sajjhāyanti. Tesu eko anabhirato gihibhāve cittaṃ uppādetvā	713	
PA_tika-s04_03t:713_2	itarassa ārocesi. So gihibhāve ādīnavaṃ, pabbajjāya ānisaṃsaṃ dassetvā ovadi. So	713	
PA_tika-s04_03t:713_3	taṃ sutvā abhiramitvā puna ekadivasaṃ tādise citte uppanne taṃ etadavoca – “mayhaṃ,	713	
PA_tika-s04_03t:713_4	āvuso, evarūpaṃ cittaṃ uppajjati, imāhaṃ pattacīvaraṃ tuyhaṃ dassāmī”ti. So pattacīvaralobhena	713	
PA_tika-s04_03t:713_5	tassa gihibhāve ānisaṃsaṃ dassetvā pabbajjāya ādīnavaṃ kathesi. Tassa taṃ sutvāva	713	
PA_tika-s04_03t:713_6	gihibhāvato cittaṃ nivattetvā pabbajjāyameva abhirami. Evamesa tadā sīlavantassa	713	
PA_tika-s04_03t:713_7	bhikkhuno gihibhāve ānisaṃsakathāya kathitattā idāni cha vāre vibbhamitvā sattamavāre	713	
PA_tika-s04_03t:713_8	pabbajitvā mahāmoggallānassa mahākoṭṭhikattherassa ca abhidhammakathaṃ kathentānaṃ	713	
PA_tika-s04_03t:713_9	antarantarā kathaṃ opātesi. Atha naṃ mahākoṭṭhikatthero apasādesi. So mahāsāvakassa	713	
PA_tika-s04_03t:713_10	kathite patiṭṭhātuṃ asakkonto vibbhamitvā gihi jāto. Poṭṭhapādassa panāyaṃ gihisahāyako	7131	
PA_tika-s04_03t:713_11	ahosi, tasmā vibbhamitvā dvīhatīhaccayena poṭṭhapādassa santikaṃ gato. Atha naṃ so	7131	
PA_tika-s04_03t:713_12	disvā – “samma, kiṃ tayā kataṃ, evarūpassa nāma satthu sāsanā apasakkantosi, ehi	7131	
PA_tika-s04_03t:713_13	pabbajituṃ dāni te vaṭṭatī”ti taṃ gahetvā bhagavato santikaṃ agamāsi. Tasmiṃ ṭhāne	7131	
PA_tika-s04_03t:713_14	pabbajitvā arahattaṃ pāpuṇi. Tena vuttaṃ “sattame vāre pabbajitvā arahattaṃ pāpuṇī”ti.	7131	
PA_tika-s04_03t:714	Hatthisāriputtasuttavaṇṇanā niṭṭhitā.	71	
PA_tika-s04_03t:715	7. Majjhesuttavaṇṇanā	71	
PA_tika-s04_03t:716_0	61. Sattame mantāti ya-kāralopena niddeso, karaṇatthe vā etaṃ paccattavacanaṃ. Tenāha	716	
PA_tika-s04_03t:716_1	“tāya ubho ante viditvā”ti. Phassavasena nibbattattāti dvayadvayasamāpattiyaṃ aññamaññaṃ	716	
PA_tika-s04_03t:716_2	samphassavasena nibbattattā, “phassapaccayā taṇhā, taṇhāpaccayā upādānaṃ, upādānapaccayā	716	
PA_tika-s04_03t:716_3	bhavo, bhavapaccayā jātī”ti iminā cānukkamena phassasamuṭṭhānattā imassa kāyassa	716	
PA_tika-s04_03t:716_4	phassavasena nibbattattāti vuttaṃ. Eko antoti ettha ayaṃ anta-saddo antaabbhantaramariyādalāmakaabhāvakoṭṭhāsapadapūraṇasamīpādīsu	716	
PA_tika-s04_03t:716_5	dissati. “Antapūro udarapūro”tiādīsu hi ante antasaddo. “Caranti loke parivārachannā	716	
PA_tika-s04_03t:716_6	anto asuddhā, bahi sobhamānā”tiādīsu abbhantare. “Kāyabandhanassa anto jīrati sā	716	
PA_tika-s04_03t:716_7	haritantaṃ vā panthantaṃ vā selantaṃ vā udakantaṃ vā”tiādīsu mariyādāyaṃ. “Antamidaṃ,	716	
PA_tika-s04_03t:716_8	bhikkhave, jīvikāna”ntiādīsu lāmake. “Esevanto dukkhassā”tiādīsu abhāve. Sabbapaccayasaṅkhayo	716	
PA_tika-s04_03t:716_9	hi dukkhassa abhāvo koṭītipi vuccati. “Tayo antā”tiādīsu koṭṭhāse. “Iṅgha tāva suttantaṃ	716	
PA_tika-s04_03t:716_10	vā gāthāyo vā abhidhammaṃ vā pariyāpuṇassu, suttante okāsaṃ kārāpetvā”ti ca ādīsu	7161	
PA_tika-s04_03t:716_11	padapūraṇe. “Gāmantaṃ vā osaṭo gāmantasenāsana”ntiādīsu samīpe. Svāyamidha koṭṭhāse	7161	
PA_tika-s04_03t:716_12	vattatīti ayameko koṭṭhāsoti.	7161	
PA_tika-s04_03t:717	Santo paramatthato vijjamāno dhammasamūhoti sakkāyo, pañcupādānakkhandhā. Tenāha “tebhūmakavaṭṭa”nti. Sesamettha suviññeyyameva.	71	
PA_tika-s04_03t:718	Majjhesuttavaṇṇanā niṭṭhitā.	71	
PA_tika-s04_03t:719	8. Purisindriyañāṇasuttavaṇṇanā	71	
PA_tika-s04_03t:720_0	62. Aṭṭhame nibbattivasena apāyasaṃvattaniyena vā kammunā apāyesu niyuttoti āpāyiko	720	
PA_tika-s04_03t:720_1	nerayikoti etthāpi eseva nayo. Avīcimhi uppajjitvā tattha āyukappasaññitaṃ antarakappaṃ	720	
PA_tika-s04_03t:720_2	tiṭṭhatīti kappaṭṭho. Nirayūpapattipariharaṇavasena tikicchituṃ asakkuṇeyyoti atekiccho.	720	
PA_tika-s04_03t:720_3	Akhaṇḍānīti ekadesenapi akhaṇḍitāni. Bhinnakālato paṭṭhāya bījaṃ bījatthāya na upakappati.	720	
PA_tika-s04_03t:720_4	Apūtīnīti udakatemanena apūtikāni. Pūtikañhi bījaṃ bījatthāya na upakappati. Avātātapahatānīti	720	
PA_tika-s04_03t:720_5	vātena ca ātapena ca na hatāni nirojataṃ na pāpitāni. Nirojañhi kasaṭaṃ bījaṃ bījatthāya	720	
PA_tika-s04_03t:720_6	na upakappati. “Sārādānī”ti vattabbe ā-kārassa rassattaṃ katvā pāḷiyaṃ “sāradānī”ti	720	
PA_tika-s04_03t:720_7	vuttanti āha “sārādānī”ti. Taṇḍulasārassa ādānato sārādāni, gahitasārāni patiṭṭhitasārāni.	720	
PA_tika-s04_03t:720_8	Nissarañhi bījaṃ bījatthāya na upakappati. Sukhasayitānīti cattāro māse koṭṭhe pakkhittaniyāmeneva	720	
PA_tika-s04_03t:720_9	sukhasayitāni suṭṭhu sannicitāni. Maṇḍakhetteti ūsakhārādidosehi aviddhaste sārakkhette.	720	
PA_tika-s04_03t:720_10	Abhidoti abhi-saddena samānatthanipātapadanti āha “abhiaḍḍharatta”nti. Natthi etassa	7201	
PA_tika-s04_03t:720_11	bhidāti vā abhido. “Abhidaṃ aḍḍharatta”nti vattabbe upayogatthe paccattavacanaṃ.	7201	
PA_tika-s04_03t:720_12	Aḍḍharattanti ca accantasaṃyogavacanaṃ, bhummatthe vā. Tasmā abhido aḍḍharattanti	7201	
PA_tika-s04_03t:720_13	abhinne aḍḍharattasamayeti attho. Puṇṇamāsiyañhi gaganamajjhassa purato vā pacchato	7201	
PA_tika-s04_03t:720_14	vā cande ṭhite aḍḍharattasamayo bhinno nāma hoti, majjhe eva pana ṭhite abhinno nāma.	7201	
PA_tika-s04_03t:721_0	Suppabuddhasunakkhattādayoti ettha suppabuddho kira sākiyo “mama dhītaraṃ chaḍḍetvā	721	
PA_tika-s04_03t:721_1	nikkhanto, mama puttaṃ pabbājetvā tassa veriṭṭhāne ṭhito cā”ti imehi dvīhi kāraṇehi	721	
PA_tika-s04_03t:721_2	satthari āghātaṃ bandhitvā ekadivasaṃ “na dāni nimantitaṭṭhānaṃ gantvā bhuñjituṃ	721	
PA_tika-s04_03t:721_3	dassāmī”ti gamanamaggaṃ pidahitvā antaravīthiyaṃ suraṃ pivanto nisīdi. Athassa satthari	721	
PA_tika-s04_03t:721_4	bhikkhusaṅghaparivute taṃ ṭhānaṃ āgate “satthā āgato”ti ārocesuṃ. So āha – “purato	721	
PA_tika-s04_03t:721_5	gacchāti tassa vadetha, nāyaṃ mayā mahallakataro, nāssa maggaṃ dassāmī”ti. Punappunaṃ	721	
PA_tika-s04_03t:721_6	vuccamānopi tatheva nisīdi. Satthā mātulassa santikā maggaṃ alabhitvā tatova nivatti.	721	
PA_tika-s04_03t:721_7	Sopi carapurisaṃ pesesi – “gaccha tassa kathaṃ sutvā ehī”ti. Satthāpi nivattanto	721	
PA_tika-s04_03t:721_8	sitaṃ katvā ānandattherena – “ko nu kho, bhante, sitapātukamme paccayo”ti puṭṭho	721	
PA_tika-s04_03t:721_9	āha – “passasi, ānanda, suppabuddha”nti. Passāmi, bhante. Bhāriyaṃ tena kammaṃ kataṃ	721	
PA_tika-s04_03t:721_10	mādisassa buddhassa maggaṃ adentena, ito sattame divase heṭṭhāpāsāde pāsādamūle pathaviyā	7211	
PA_tika-s04_03t:721_11	pavisissatī”ti ācikkhi.	7211	
PA_tika-s04_03t:722_0	Sunakkhattopi pubbe bhagavantaṃ upasaṅkamitvā dibbacakkhuparikammaṃ pucchi. Athassa	722	
PA_tika-s04_03t:722_1	bhagavā kathesi. So dibbacakkhuṃ nibbattetvā ālokaṃ vaḍḍhetvā olokento devaloke nandanavanacittalatāvanaphārusakavanamissakavanesu	722	
PA_tika-s04_03t:722_2	dibbasampattiṃ anubhavamāne devaputte ca devadhītaro ca disvā – “etesaṃ evarūpāya	722	
PA_tika-s04_03t:722_3	attabhāvasampattiyā ṭhitānaṃ kira madhuro nu kho saddo bhavissatī”ti saddaṃ sotukāmo	722	
PA_tika-s04_03t:722_4	hutvā dasabalaṃ upasaṅkamitvā dibbasotadhātuparikammaṃ pucchi. Bhagavā panassa –	722	
PA_tika-s04_03t:722_5	“dibbasotadhātussa upanissayo natthī”ti ñatvā parikammaṃ na kathesi. Na hi buddhā	722	
PA_tika-s04_03t:722_6	yaṃ na bhavissati, tassa parikammaṃ kathenti. So bhagavati āghātaṃ bandhitvā cintesi	722	
PA_tika-s04_03t:722_7	– “ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ, so mayhaṃ ‘sampajjatu	722	
PA_tika-s04_03t:722_8	vā mā vā sampajjatū’ti kathesi. Ahaṃ pana paccattapurisakārena taṃ nibbattetvā dibbasotadhātuparikammaṃ	722	
PA_tika-s04_03t:722_9	pucchiṃ, taṃ me na kathesi. Addhā evaṃ hoti ‘ayaṃ rājapabbajito dibbacakkhuñāṇaṃ	722	
PA_tika-s04_03t:722_10	nibbattetvā, dibbasotañāṇaṃ nibbattetvā, cetopariyakammañāṇaṃ nibbattetvā, āsavānaṃ	7221	
PA_tika-s04_03t:722_11	khaye ñāṇaṃ nibbattetvā, mayā samasamo bhavissatī’ti issāmacchariyavasena mayhaṃ	7221	
PA_tika-s04_03t:722_12	na kathetī”ti bhiyyoso āghātaṃ bandhitvā kāsāyāni chaḍḍetvā gihibhāvaṃ patvāpi na	7221	
PA_tika-s04_03t:722_13	tuṇhībhūto vihāsi. Dasabalaṃ pana asatā tucchena abbhācikkhitvā apāyūpago ahosi.	7221	
PA_tika-s04_03t:722_14	Tampi bhagavā byākāsi. Vuttañhetaṃ – “evampi kho, bhaggava, sunakkhatto licchaviputto	7221	
PA_tika-s04_03t:722_15	mayā vuccamāno apakkameva imasmā dhammavinayā, yathā taṃ āpāyiko”ti. Tena vuttaṃ	7221	
PA_tika-s04_03t:722_16	“aparepi suppabuddhasunakkhattādayo bhagavatā ñātāvā”ti. Ādi-saddena kokālikādīnaṃ saṅgaho daṭṭhabbo.	7221	
PA_tika-s04_03t:723_0	Susīmo paribbājakoti evaṃnāmako vedaṅgesu kusalo paṇḍito paribbājako. Aññatitthiyā	723	
PA_tika-s04_03t:723_1	hi parihīnalābhasakkārasilokā “samaṇo gotamo na jātigottādīni ārabbha lābhaggappatto	723	
PA_tika-s04_03t:723_2	jāto, kaviseṭṭho panesa uttamakavitāya sāvakānaṃ bandhaṃ bandhitvā deti. Te taṃ uggaṇhitvā	723	
PA_tika-s04_03t:723_3	upaṭṭhākānaṃ upanisinnakathampi anumodanampi sarabhaññampīti evamādīni kathenti.	723	
PA_tika-s04_03t:723_4	Te tesaṃ pasannānaṃ lābhaṃ upasaṃharanti. Sace mayaṃ yaṃ samaṇo gotamā jānāti, tato	723	
PA_tika-s04_03t:723_5	thokaṃ jāneyyāma, attano samayaṃ tattha pakkhipitvā mayampi upaṭṭhākānaṃ katheyyāma.	723	
PA_tika-s04_03t:723_6	Tato etehi lābhitarā bhaveyyāma. Ko nu kho samaṇassa gotamassa santike pabbajitvā	723	
PA_tika-s04_03t:723_7	khippameva uggaṇhituṃ sakkhissatī”ti evaṃ cintetvā “susimo paṭibalo”ti disvā upasaṅkamitvā	723	
PA_tika-s04_03t:723_8	evamāhaṃsu “ehi tvaṃ, āvuso susīma, samaṇe gotame brahmacariyaṃ cara, tvaṃ dhammaṃ	723	
PA_tika-s04_03t:723_9	pariyāpuṇitvā amhe vāceyyāsi, taṃ mayaṃ dhammaṃ pariyāpuṇitvā gihīnaṃ bhāsissāma,	723	
PA_tika-s04_03t:723_10	evaṃ mayampi sakkatā bhavissāma garukatā mānitā pūjitā lābhino cīvarapiṇḍapātasenāsanagilānapaccayabhesajjaparikkhārāna”nti.	7231	
PA_tika-s04_03t:724_0	Atha susīmo paribbājako tesaṃ vacanaṃ sampaṭicchitvā yenānando tenupasaṅkami, upasaṅkamitvā	724	
PA_tika-s04_03t:724_1	pabbajjaṃ yāci. Thero ca taṃ ādāya bhagavantaṃ upasaṅkamitvā etamatthaṃ ārocesi.	724	
PA_tika-s04_03t:724_2	Bhagavā pana cintesi “ayaṃ paribbājako titthiyasamaye ‘ahaṃ pāṭiekko satthā’ti paṭijānamāno	724	
PA_tika-s04_03t:724_3	carati, ‘idheva maggabrahmacariyaṃ carituṃ icchāmī’ti kira vadati, kiṃ nu kho mayi	724	
PA_tika-s04_03t:724_4	pasanno, udāhu mayhaṃ vā mama sāvakānaṃ dhammakathāya pasanno”ti. Athassa ekaṭṭhānepi	724	
PA_tika-s04_03t:724_5	pasādābhāvaṃ ñatvā “ayaṃ mama sāsane ‘dhammaṃ thenessāmī’ti pabbajati, itissa āgamanaṃ	724	
PA_tika-s04_03t:724_6	aparisuddhaṃ, nipphatti nu kho kīdisā”ti olokento “kiñcāpi ‘dhammaṃ thenessāmī’ti	724	
PA_tika-s04_03t:724_7	pabbajati, katipāheneva pana ghaṭetvā arahattaṃ gaṇhissatī”ti ñatvā “tenahānanda,	724	
PA_tika-s04_03t:724_8	susīmaṃ pabbājethā”ti āha. Taṃ sandhāyetaṃ vuttaṃ “evaṃ bhagavatā ko ñāto? Susīmo paribbājako”ti.	724	
PA_tika-s04_03t:725_0	Santatimahāmattoti so kira ekasmiṃ kāle rañño pasenadissa paccantaṃ kupitaṃ vūpasametvā	725	
PA_tika-s04_03t:725_1	āgato. Athassa rājā tuṭṭho satta divasāni rajjaṃ datvā ekaṃ naccagītakusalaṃ itthiṃ	725	
PA_tika-s04_03t:725_2	adāsi. So satta divasāni surāmadamatto hutvā sattame divase sabbālaṅkārappaṭimaṇḍito	725	
PA_tika-s04_03t:725_3	hatthikkhandhavaragato nahānatitthaṃ gacchanto satthāraṃ piṇḍāya pavisantaṃ dvārantare	725	
PA_tika-s04_03t:725_4	disvā hatthikkhandhavaragatova sīsaṃ cāletvā vandi. Satthā sitaṃ katvā “ko nu kho,	725	
PA_tika-s04_03t:725_5	bhante, sitapātukaraṇe hetū”ti ānandattherena puṭṭho sitakāraṇaṃ ācikkhanto āha –	725	
PA_tika-s04_03t:725_6	“passasi, ānanda, santatimahāmattaṃ, ajjeva sabbābharaṇappaṭimaṇḍito mama santikaṃ	725	
PA_tika-s04_03t:725_7	āgantvā cātuppadikagāthāvasāne arahattaṃ patvā parinibbāyissatī”ti. Tena vuttaṃ “evaṃ	725	
PA_tika-s04_03t:725_8	ko ñāto bhagavatāti? Santatimahāmatto”ti.	725	
PA_tika-s04_03t:726	Purisindriyañāṇasuttavaṇṇanā niṭṭhitā.	72	
PA_tika-s04_03t:727	9. Nibbedhikasuttavaṇṇanā	72	
PA_tika-s04_03t:728	63. Navame parihāyati attano phalaṃ pariggahetvā vattati, tassa vā kāraṇabhāvaṃ upagacchatīti pariyāyoti idha kāraṇaṃ vuttanti āha “nibbijjhanakāraṇa”nti.	72	
PA_tika-s04_03t:729_0	“Anujānāmi, bhikkhave, ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho	729	
PA_tika-s04_03t:729_1	guṇaṭṭho. “Accenti kālā tarayanti rattiyo, vayoguṇā anupubbaṃ jahantī”ti ettha rāsaṭṭho	729	
PA_tika-s04_03t:729_2	guṇaṭṭho. “Sataguṇā dakkhiṇā pāṭikaṅkhitabbā”ti ettha ānisaṃsaṭṭho. “Antaṃ antaguṇaṃ,	729	
PA_tika-s04_03t:729_3	kayirā mālāguṇe bahū”ti ettha bandhanaṭṭho guṇaṭṭho. Idhāpi esova adhippetoti āha	729	
PA_tika-s04_03t:729_4	“bandhanaṭṭhena guṇā”ti. Kāmarāgassa saṃyojanassa paccayabhāvena vatthukāmesupi bandhanaṭṭho	729	
PA_tika-s04_03t:729_5	rāsaṭṭho vā guṇaṭṭho daṭṭhabbo. Cakkhuviññeyyāti vā cakkhuviññāṇataṃdvārikaviññāṇehi	729	
PA_tika-s04_03t:729_6	jānitabbā. Sotaviññeyyātiādīsupi eseva nayo. Iṭṭhārammaṇabhūtāti sabhāveneva iṭṭhārammaṇajātikā,	729	
PA_tika-s04_03t:729_7	iṭṭhārammaṇabhāvaṃ vā pattā. Kamanīyāti kāmetabbā. Manavaḍḍhanakāti manoharā. Etena	729	
PA_tika-s04_03t:729_8	parikappanatopi iṭṭhārammaṇabhāvaṃ saṅgaṇhāti. Piyajātikāti piyāyitabbasabhāvā. Kāmūpasañhitāti	729	
PA_tika-s04_03t:729_9	kāmarāgena upecca sambandhanīyā sambandhā kātabbā. Tenāha “ārammaṇaṃ katvā”tiādi.	729	
PA_tika-s04_03t:729_10	Saṅkapparāgoti vā subhādivasena saṅkappitavutthamhi uppannarāgo. Evamettha vatthukāmaṃ	7291	
PA_tika-s04_03t:729_11	paṭikkhipitvā kilesakāmo vutto tasseva vasena tesampi kāmabhāvasiddhito, kilesakāmassapi	7291	
PA_tika-s04_03t:729_12	iṭṭhavedanā diṭṭhādisampayogabhedena pavattiākārabhedena ca atthi vicittakāti tato	7291	
PA_tika-s04_03t:729_13	visesetuṃ “citravicitrārammaṇānī”ti āha, nānappakārāni rūpādiārammaṇānīti attho.	7291	
PA_tika-s04_03t:730	Athettha dhīrā vinayanti chandanti atha etesu ārammaṇesu dhitisampannā paṇḍitā chandarāgaṃ vinayanti.	73	
PA_tika-s04_03t:731_0	Tajjātikanti taṃsabhāvaṃ, atthato pana tassa kāmassa anurūpanti vuttaṃ hoti. Puññassa	731	
PA_tika-s04_03t:731_1	bhāgo puññabhāgo, puññakoṭṭhāso. Tena nibbatto, tattha vā bhavoti puññabhāgiyo. Apuññabhāgiyoti	731	
PA_tika-s04_03t:731_2	etthāpi eseva nayo. Vipākoyeva vepakkanti āha “vohāravipāka”nti.	731	
PA_tika-s04_03t:732_0	Sabbasaṅgāhikāti kusalākusalasādhāraṇā. Saṃvidahanacetanāti sampayuttadhammesu saṃvidahanalakkhaṇā	732	
PA_tika-s04_03t:732_1	cetanā. Urattāḷinti uraṃ tāḷetvā. Ekapadanti ekapadacitaṃ mantaṃ. Tenāha “ekapadamantaṃ vā”tiādi.	732	
PA_tika-s04_03t:733	Nibbedhikasuttavaṇṇanā niṭṭhitā.	73	
PA_tika-s04_03t:734	10. Sīhanādasuttavaṇṇanā	73	
PA_tika-s04_03t:735_0	64. Dasame tathāgatabalānīti aññehi asādhāraṇāni tathāgatasseva balāni. Nanu cetāni	735	
PA_tika-s04_03t:735_1	sāvakānampi ekaccāni uppajjantīti? Kāmaṃ uppajjanti, yādisāni pana buddhānaṃ ṭhānāṭṭhānañāṇādīni,	735	
PA_tika-s04_03t:735_2	na tādisāni tadaññesaṃ kadāci uppajjantīti aññehi asādhāraṇāni. Imameva hi yathāvuttaṃ	735	
PA_tika-s04_03t:735_3	lesaṃ apekkhitvā sādhāraṇabhāvato āsayānusayañāṇādīsu eva asādhāraṇasamaññā niruḷhā.	735	
PA_tika-s04_03t:735_4	Yathā pubbabuddhānaṃ balāni puññassa sampattiyā āgatāni, tathā āgatabalānīti vā tathāgatabalāni.	735	
PA_tika-s04_03t:735_5	Usabhassa idaṃ āsabhaṃ, seṭṭhaṭṭhānaṃ. Pamukhanādanti seṭṭhanādaṃ. Paṭivedhañāṇañceva	735	
PA_tika-s04_03t:735_6	desanāñāṇañcāti ettha paññāya pabhāvitaṃ attano ariyaphalāvahaṃ paṭivedhañāṇaṃ. Karuṇāya	735	
PA_tika-s04_03t:735_7	pabhāvitaṃ sāvakānaṃ ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ	735	
PA_tika-s04_03t:735_8	uppannanti duvidhaṃ. Tañhi abhinikkhamanato yāva arahattamaggā uppajjamānaṃ, phalakkhaṇe	735	
PA_tika-s04_03t:735_9	uppannaṃ nāma. Tusitabhavanato yāva mahābodhipallaṅke arahattamaggā uppajjamānaṃ,	735	
PA_tika-s04_03t:735_10	phalakkhaṇe uppannaṃ nāma. Dīpaṅkarato paṭṭhāya yāva arahattamaggā uppajjamānaṃ,	7351	
PA_tika-s04_03t:735_11	phalakkhaṇe uppannaṃ nāma. Desanāñāṇampi pavattamānaṃ pavattanti duvidhaṃ. Tañhi	7351	
PA_tika-s04_03t:735_12	yāva aññātakoṇḍaññassa sotāpattimaggā pavattamānaṃ, phalakkhaṇe pavattaṃ nāma. Tesu	7351	
PA_tika-s04_03t:735_13	paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi panetaṃ aññehi asādhāraṇaṃ,	7351	
PA_tika-s04_03t:735_14	buddhānaññeva orasañāṇaṃ.	7351	
PA_tika-s04_03t:736_0	Ṭhānañca ṭhānato pajānātīti kāraṇañca kāraṇato pajānāti. Yasmā tattha phalaṃ tiṭṭhati	736	
PA_tika-s04_03t:736_1	tadāyattavuttitāya uppajjati ceva pavattati ca, tasmā ṭhānanti vuccati. Bhagavā “ye	736	
PA_tika-s04_03t:736_2	ye dhammā yesaṃ yesaṃ dhammānaṃ hetū paccayā uppādāya, taṃ taṃ ṭhānaṃ, ye ye dhammā	736	
PA_tika-s04_03t:736_3	yeyaṃ yeyaṃ dhammānaṃ na hetū na paccayā uppādāya, taṃ taṃ aṭṭhāna”nti pajānanto	736	
PA_tika-s04_03t:736_4	ṭhānato aṭṭhānato yathābhūtaṃ pajānāti.	736	
PA_tika-s04_03t:737_0	Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.	737	
PA_tika-s04_03t:737_1	Kammameva vā kammasamādānanti etena “samādāna”nti saddassa apubbatthābhāvaṃ dasseti	737	
PA_tika-s04_03t:737_2	muttagatasadde gatasaddassa viya. Gatīti nirayādigatiyo. Upadhīti attabhāvo. Kāloti	737	
PA_tika-s04_03t:737_3	kammassa vipaccanārahakālo. Payogoti vipākuppattiyā paccayabhūtā kiriyā.	737	
PA_tika-s04_03t:738_0	Catunnaṃ jhānānanti paccanīkajjhāpanaṭṭhena ārammaṇūpanijjhānaṭṭhena ca catunnaṃ	738	
PA_tika-s04_03t:738_1	rūpāvacarajjhānānaṃ. Catukkanayena hetaṃ vuttaṃ. Aṭṭhannaṃ vimokkhānanti “rūpī rūpāni	738	
PA_tika-s04_03t:738_2	passatī”tiādīnaṃ aṭṭhannaṃ vimokkhānaṃ. Tiṇṇaṃ samādhīnanti savitakkasavicārādīnaṃ	738	
PA_tika-s04_03t:738_3	tiṇṇaṃ samādhīnaṃ. Navannaṃ anupubbasamāpattīnanti paṭhamajjhānasamāpattiādīnaṃ navannaṃ	738	
PA_tika-s04_03t:738_4	anupubbasamāpattīnaṃ. Ettha ca paṭipāṭiyā aṭṭhannaṃ samādhītipi nāmaṃ, samāpattītipi	738	
PA_tika-s04_03t:738_5	cittekaggatāsabbhāvato, nirodhasamāpattiyā tadabhāvato na samādhīti nāmaṃ. Hānabhāgiyaṃ	738	
PA_tika-s04_03t:738_6	dhammanti appaguṇehi paṭhamajjhānādīhi vuṭṭhitassa saññāmanasikārānaṃ kāmādipakkhandanaṃ.	738	
PA_tika-s04_03t:738_7	Visesabhāgiyaṃ dhammanti paguṇehi paṭhamajjhānādīhi vuṭṭhitassa saññāmanasikārānaṃ	738	
PA_tika-s04_03t:738_8	dutiyajjhānādipakkhandanaṃ. Iti saññāmanasikārānaṃ kāmādidutiyajjhānādipakkhandanāni	738	
PA_tika-s04_03t:738_9	hānabhāgiyavisesabhāgiyadhammāti dassitāni. Tehi pana jhānānaṃ taṃsabhāvatā dhammasaddena	738	
PA_tika-s04_03t:738_10	vuttā. Tasmāti vuttamevatthaṃ hetubhāvena paccāmasati. Vodānanti paguṇatāsaṅkhātaṃ	7381	
PA_tika-s04_03t:738_11	vodānaṃ. Tañhi paṭhamajjhānādīhi vuṭṭhahitvā dutiyajjhānādīnaṃ adhigamassa paccayattā	7381	
PA_tika-s04_03t:738_12	“vuṭṭhāna”nti vuttaṃ. Ye pana “nirodhato phalasamāpattiyā vuṭṭhānanti pāḷi natthī”ti	7381	
PA_tika-s04_03t:738_13	vadanti. Te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena	7381	
PA_tika-s04_03t:738_14	paccayo”ti imāya pāḷiyaṃ paṭisedhetabbā.	7381	
PA_tika-s04_03t:739	Sīhanādasuttavaṇṇanā niṭṭhitā.	73	
PA_tika-s04_03t:740	Mahāvaggavaṇṇanā niṭṭhitā.	74	
PA_tika-s04_03t:741	7. Devatāvaggo	74	
PA_tika-s04_03t:742	1-3. Anāgāmiphalasuttādivaṇṇanā	74	
PA_tika-s04_03t:743_0	65-67. Sattamassa paṭhamādīni uttānatthāni. Tatiye abhisamācāre uttamasamācāre bhavaṃ	743	
PA_tika-s04_03t:743_1	ābhisamācārikaṃ, vattappaṭipattivattaṃ. Tenāha “uttamasamācārabhūta”ntiādi. Sekhapaṇṇattisīlanti	743	
PA_tika-s04_03t:743_2	sekhiyavasena paññattasīlaṃ.	743	
PA_tika-s04_03t:744	Anāgāmiphalasuttādivaṇṇanā niṭṭhitā.	74	
PA_tika-s04_03t:745	4-5. Saṅgaṇikārāmasuttādivaṇṇanā	74	
PA_tika-s04_03t:746_0	68-69. Catutthe gaṇena saṅgaṇaṃ samodhānaṃ gaṇasaṅgaṇikā, sā āramitabbaṭṭhena ārāmo	746	
PA_tika-s04_03t:746_1	etassāti gaṇasaṅgaṇikārāmo. Saṅgaṇikāti vā sakaparisasamodhānaṃ. Gaṇoti nānājanasamodhānaṃ.	746	
PA_tika-s04_03t:746_2	Sesamettha suviññeyyameva. Pañcamaṃ uttānatthameva.	746	
PA_tika-s04_03t:747	Saṅgaṇikārāmasuttādivaṇṇanā niṭṭhitā.	74	
PA_tika-s04_03t:748	6. Samādhisuttavaṇṇanā	74	
PA_tika-s04_03t:749_0	70. Chaṭṭhe paṭippassambhanaṃ paṭippassaddhīti atthato ekanti āha “na paṭippassaddhiladdhenāti	749	
PA_tika-s04_03t:749_1	kilesappaṭippassaddhiyā aladdhenā”ti. Sukkapakkhe santenātiādīsu aṅgasantatāya ārammaṇasantatāya	749	
PA_tika-s04_03t:749_2	sabbakilesasantatāya ca santena, atappaniyaṭṭhena paṇītena, kilesappaṭippassaddhiyā	749	
PA_tika-s04_03t:749_3	laddhattā, kilesappaṭippassaddhibhāvaṃ vā laddhattā paṭippassaddhiladdhena, passaddhikilesena	749	
PA_tika-s04_03t:749_4	vā arahatā laddhattā paṭippassaddhiladdhena, ekodibhāvena adhigatattā ekodibhāvādhigatenāti	749	
PA_tika-s04_03t:749_5	evamattho daṭṭhabbo.	749	
PA_tika-s04_03t:750	Samādhisuttavaṇṇanā niṭṭhitā.	75	
PA_tika-s04_03t:751	7-10. Sakkhibhabbasuttādivaṇṇanā	75	
PA_tika-s04_03t:752_0	71-74. Sattame tasmiṃ tasmiṃ viseseti tasmiṃ tasmiṃ sacchikātabbe visese. Sakkhibhāvāya	752	
PA_tika-s04_03t:752_1	paccakkhakāritāya bhabbo sakkhibhabbo, tassa bhāvo sakkhibhabbatā. Taṃ sakkhibhabbataṃ.	752	
PA_tika-s04_03t:752_2	Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ	752	
PA_tika-s04_03t:752_3	vā, avasāne pana chaṭṭhābhiññāya arahattaṃ vā kāraṇaṃ, arahattassa vipassanā vāti	752	
PA_tika-s04_03t:752_4	veditabbaṃ. Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,	752	
PA_tika-s04_03t:752_5	tassa abhiññā kāraṇaṃ. Atha iddhividhapaccanubhavanādi abhiññā, evaṃ sati abhiññāpādakajjhānaṃ	752	
PA_tika-s04_03t:752_6	kāraṇaṃ. Arahattampi “kudāssu nāmāhaṃ tadāyatanaṃ upasampajja viharissāmī”ti anuttaresu	752	
PA_tika-s04_03t:752_7	vimokkhesu pihaṃ upaṭṭhapetvā chaṭṭhābhiññaṃ nibbattentassa kāraṇaṃ. Idañca sabbasādhāraṇaṃ	752	
PA_tika-s04_03t:752_8	na hoti, sādhāraṇavasena pana arahattassa vipassanā kāraṇaṃ. Atha vā sati āyataneti	752	
PA_tika-s04_03t:752_9	tassa tassa visesādhigamassa upanissayasaṅkhāte kāraṇe satīti evamettha attho daṭṭhabbo.	752	
PA_tika-s04_03t:753_0	Hānabhāgiyādīsu “paṭhamajjhānassa lābhiṃ kāmasahagatā saññāmanasikārā samudācaranti,	753	
PA_tika-s04_03t:753_1	hānabhāgiyo samādhi. Tadanudhammatā sati santiṭṭhati, ṭhitibhāgiyo samādhi. Avitakkasahagatā	753	
PA_tika-s04_03t:753_2	saññāmanasikārā samudācaranti, visesabhāgiyo samādhi. Nibbidāsahagatā saññāmanasikārā	753	
PA_tika-s04_03t:753_3	samudācaranti virāgūpasaṃhitā, nibbedhabhāgiyo samādhī”ti iminā nayena sabbasamāpattiyo	753	
PA_tika-s04_03t:753_4	vitthāretvā hānabhāgiyādiattho veditabbo. Tattha paṭhamajjhānassa lābhinti yvāyaṃ	753	
PA_tika-s04_03t:753_5	appaguṇassa paṭhamassa jhānassa lābhī, taṃ. Kāmasahagatā saññāmanasikārā samudācarantīti	753	
PA_tika-s04_03t:753_6	tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti tudanti,	753	
PA_tika-s04_03t:753_7	tassa kāmānatītassa kāmānupakkhandānaṃ saññāmanasikārānaṃ vasena so paṭhamajjhānasamādhi	753	
PA_tika-s04_03t:753_8	hāyati parihāyati, tasmā hānabhāgiyo vutto. Tadanudhammatāti tadanurūpasabhāvo. Sati	753	
PA_tika-s04_03t:753_9	santiṭṭhatīti idaṃ micchāsatiṃ sandhāya vuttaṃ. Yassa hi paṭhamajjhānānurūpasabhāvā	753	
PA_tika-s04_03t:753_10	paṭhamajjhānaṃ santato paṇītato disvā assādayamānā abhinandamānā nikanti hoti, tassa	7531	
PA_tika-s04_03t:753_11	nikantivasena so paṭhamajjhānasamādhi neva hāyati na vaḍḍhati, ṭhitikoṭṭhāsiko hoti.	7531	
PA_tika-s04_03t:753_12	Tena vuttaṃ “ṭhitibhāgiyo samādhī”ti. Avitakkasahagatāti avitakkaṃ dutiyajjhānaṃ	7531	
PA_tika-s04_03t:753_13	santato paṇītato manasikaroto ārammaṇavasena avitakkasahagatā. Saññāmanasikārā samudācarantīti	7531	
PA_tika-s04_03t:753_14	paguṇapaṭhamajjhānato vuṭṭhitaṃ dutiyajjhānādhigamatthāya codenti tudanti. Tassa	7531	
PA_tika-s04_03t:753_15	upari dutiyajjhānānupakkhandānaṃ saññāmanasikārānaṃ vasena so paṭhamajjhānasamādhi	7531	
PA_tika-s04_03t:753_16	visesabhūtassa dutiyajjhānassa uppattipadaṭṭhānatāya “visesabhāgiyo”ti vutto.	7531	
PA_tika-s04_03t:754_0	Nibbidāsahagatāti tameva paṭhamajjhānalābhiṃ jhānato vuṭṭhitaṃ nibbidāsaṅkhātena	754	
PA_tika-s04_03t:754_1	vipassanāñāṇena sahagatā. Vipassanāñāṇañhi jhānaṅgesu pabhedena upaṭṭhahantesu nibbindati	754	
PA_tika-s04_03t:754_2	ukkaṇṭhati, tasmā “nibbidā”ti vuccati. Samudācarantīti nibbānasacchikiriyatthāya	754	
PA_tika-s04_03t:754_3	codenti tudanti. Virāgūpasaṃhitāti virāgasaṅkhātena nibbānena upasaṃhitā. Vipassanāñāṇañhi	754	
PA_tika-s04_03t:754_4	sakkā iminā maggena virāgaṃ nibbānaṃ sacchikātunti pavattito “virāgūpasaṃhita”nti	754	
PA_tika-s04_03t:754_5	vuccati. Taṃsampayuttā saññāmanasikārā virāgūpasaṃhitā eva nāma. Tassa tesaṃ saññāmanasikārānaṃ	754	
PA_tika-s04_03t:754_6	vasena paṭhamajjhānasamādhi ariyamaggappaṭivedhassa padaṭṭhānatāya “nibbedhabhāgiyo”ti	754	
PA_tika-s04_03t:754_7	vutto. Hānaṃ bhajantīti hānabhāgiyā, hānabhāgo vā etesaṃ atthīti hānabhāgiyā, parihānakoṭṭhāsikāti	754	
PA_tika-s04_03t:754_8	attho. Iminā nayena ṭhitibhāgiyo veditabbo. Aṭṭhamādīni uttānatthāneva.	754	
PA_tika-s04_03t:755	Sakkhibhabbasuttādivaṇṇanā niṭṭhitā.	75	
PA_tika-s04_03t:756	Devatāvaggavaṇṇanā niṭṭhitā.	75	
PA_tika-s04_03t:757	8. Arahattavaggo	75	
PA_tika-s04_03t:758	1-3. Dukkhasuttādivaṇṇanā	75	
PA_tika-s04_03t:759_0	75-77. Aṭṭhamassa paṭhamādīsu natthi vattabbaṃ. Tatiye tividhaṃ kuhanavatthunti paccayappaṭisevanasāmantajappanairiyāpathappavattanasaṅkhātaṃ	759	
PA_tika-s04_03t:759_1	tividhaṃ kuhanavatthuṃ. Ukkhipitvāti “mahākuṭumbiko mahānāviko mahādānapatī”tiādinā	759	
PA_tika-s04_03t:759_2	paggaṇhitvā lapanaṃ. Avakkhipitvāti “kiṃ imassa jīvitaṃ, bījabhojano nāmāya”nti hīḷetvā lapanaṃ.	759	
PA_tika-s04_03t:760	Dukkhasuttādivaṇṇanā niṭṭhitā.	76	
PA_tika-s04_03t:761	4. Sukhasomanassasuttavaṇṇanā	76	
PA_tika-s04_03t:762_0	78. Catutthe yathāvuttadhammādīsu tassa kilesanimittaṃ dukkhaṃ anavassananti “sukhasomanassabahulo	762	
PA_tika-s04_03t:762_1	viharatī”ti vuttaṃ. Kāyikasukhañceva cetasikasomanassañca bahulaṃ assāti sukhasomanassabahulo.	762	
PA_tika-s04_03t:762_2	Yavati tena phalaṃ missitaṃ viya hotīti yoni, ekantikaṃ kāraṇaṃ. Assāti yathāvuttassa	762	
PA_tika-s04_03t:762_3	bhikkhuno. Paripuṇṇanti avikalaṃ anavasesaṃ.	762	
PA_tika-s04_03t:763	Sukhasomanassasuttavaṇṇanā niṭṭhitā.	76	
PA_tika-s04_03t:764	5. Adhigamasuttavaṇṇanā	76	
PA_tika-s04_03t:765_0	79. Pañcame āgacchanti etena kusalā vā akusalā vāti āgamanaṃ, kusalākusalānaṃ uppattikāraṇaṃ.	765	
PA_tika-s04_03t:765_1	Tattha kusaloti āgamanakusalo. Evaṃ dhamme manasikaroto kusalā vā akusalā vā dhammā	765	
PA_tika-s04_03t:765_2	abhivaḍḍhantīti evaṃ jānanto. Apagacchanti kusalā vā akusalā vā etenāti apagamanaṃ.	765	
PA_tika-s04_03t:765_3	Tesaṃ eva anuppattikāraṇaṃ, tattha kusaloti apagamanakusalo. Evaṃ dhamme manasikaroto	765	
PA_tika-s04_03t:765_4	kusalā vā akusalā vā dhammā nābhivaḍḍhantīti evaṃ jānanto. Upāyakusaloti ṭhānuppattikapaññāsamannāgato.	765	
PA_tika-s04_03t:765_5	Idañca accāyikakicce vā bhaye vā uppanne tassa tikicchanatthaṃ ṭhānuppattiyā kāraṇajānanavasena veditabbaṃ.	765	
PA_tika-s04_03t:766	Adhigamasuttavaṇṇanā niṭṭhitā.	76	
PA_tika-s04_03t:767	6-7. Mahantattasuttādivaṇṇanā	76	
PA_tika-s04_03t:768	80-81. Chaṭṭhe sampatteti kilese sampatte. Sattamaṃ uttānameva.	76	
PA_tika-s04_03t:769	Mahantattasuttādivaṇṇanā niṭṭhitā.	76	
PA_tika-s04_03t:770	8-10. Dutiyanirayasuttādivaṇṇanā	77	
PA_tika-s04_03t:771	82-84. Aṭṭhame kāyapāgabbhiyādīhīti ādi-saddena vacīpāgabbhiyaṃ manopāgabbhiyañca saṅgaṇhāti. Navamādīni uttānatthāneva.	77	
PA_tika-s04_03t:772	Dutiyanirayasuttādivaṇṇanā niṭṭhitā.	77	
PA_tika-s04_03t:773	Arahattavaggavaṇṇanā niṭṭhitā.	77	
PA_tika-s04_03t:774	9. Sītivaggo	77	
PA_tika-s04_03t:775	1. Sītibhāvasuttavaṇṇanā	77	
PA_tika-s04_03t:776_0	85. Navamassa paṭhame sītibhāvanti nibbānaṃ, kilesavūpasamaṃ vā. Niggaṇhātīti accāraddhavīriyatādīhi	776	
PA_tika-s04_03t:776_1	uddhataṃ cittaṃ uddhaccapakkhato rakkhaṇavasena niggaṇhāti. Paggaṇhātīti atisithilavīriyatādīhi	776	
PA_tika-s04_03t:776_2	līnaṃ cittaṃ kosajjapātato rakkhaṇavasena paggaṇhāti. Sampahaṃsetīti samappavattacittaṃ	776	
PA_tika-s04_03t:776_3	tathāpavattiyaṃ paññāya toseti uttejeti vā. Yadā vā paññāpayogamandatāya upasamasukhānadhigamena	776	
PA_tika-s04_03t:776_4	vā nirassādaṃ cittaṃ bhāvanāya na pakkhandati, tadā jātiādīni saṃvegavatthūni paccavekkhitvā	776	
PA_tika-s04_03t:776_5	sampahaṃseti samuttejeti. Ajjhupekkhatīti yadā pana cittaṃ alīnaṃ anuddhataṃ anirassādaṃ	776	
PA_tika-s04_03t:776_6	ārammaṇe samappavattaṃ sammadeva bhāvanāvītiṃ otiṇṇaṃ hoti, tadā paggahaniggahasampahaṃsanesu	776	
PA_tika-s04_03t:776_7	kiñci byāpāraṃ akatvā samappavattesu assesu sārathī viya ajjhupekkhati, upekkhakova	776	
PA_tika-s04_03t:776_8	hoti. Paṇītādhimuttikoti paṇīte uttame maggaphale adhimutto ninnapoṇapabbhāro.	776	
PA_tika-s04_03t:777	Sītibhāvasuttavaṇṇanā niṭṭhitā.	77	
PA_tika-s04_03t:778	2-11. Āvaraṇasuttādivaṇṇanā	77	
PA_tika-s04_03t:779_0	86-95. Dutiye acchandikoti kattukamyatākusalacchandarahito. Uttarakurukā manussā	779	
PA_tika-s04_03t:779_1	acchandikaṭṭhānaṃ paviṭṭhā. Duppaññoti bhavaṅgapaññāya parihīno. Bhavaṅgapaññāya	779	
PA_tika-s04_03t:779_2	pana paripuṇṇāyapi yassa bhavaṅgaṃ lokuttarassa paccayo na hoti, sopi duppañño eva	779	
PA_tika-s04_03t:779_3	nāma. Abhabbo niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ	779	
PA_tika-s04_03t:779_4	ariyamaggaṃ okkamituṃ adhigantuṃ abhabbo. Na kammāvaraṇatāyātiādīsu abhabbavipariyāyena	779	
PA_tika-s04_03t:779_5	attho veditabbo. Catutthādīni uttānatthāni.	779	
PA_tika-s04_03t:780	Āvaraṇasuttādivaṇṇanā niṭṭhitā.	78	
PA_tika-s04_03t:781	Sītivaggavaṇṇanā niṭṭhitā.	78	
PA_tika-s04_03t:782	10. Ānisaṃsavaggo	78	
PA_tika-s04_03t:783	1-11. Pātubhāvasuttādivaṇṇanā	78	
PA_tika-s04_03t:784_0	96-106. Dasamassa paṭhamādīsu natthi vattabbaṃ. Aṭṭhame mettā etassa atthīti mettāvā,	784	
PA_tika-s04_03t:784_1	tassa bhāvo mettāvatā, mettāpaṭipatti, tāya. Sā pana mettāvatā mettāvasena pāricariyāti	784	
PA_tika-s04_03t:784_2	āha “mettāyuttāya pāricariyāyā”ti. Paricaranti vippakatabrahmacariyattā. Pariciṇṇasatthukena	784	
PA_tika-s04_03t:784_3	sāvakena nāma satthuno yāva dhammena kātabbā pāricariyā, tāya sammadeva sampāditattā.	784	
PA_tika-s04_03t:784_4	Navamādīni uttānatthāni.	784	
PA_tika-s04_03t:785	Pātubhāvasuttādivaṇṇanā niṭṭhitā.	78	
PA_tika-s04_03t:786	Ānisaṃsavaggavaṇṇanā niṭṭhitā.	78	
PA_tika-s04_03t:787	107-116. Ekādasamavaggo uttānatthoyeva.	78	
PA_tika-s04_03t:788	Iti manorathapūraṇiyā aṅguttaranikāya-aṭṭhakathāya	78	
PA_tika-s04_03t:789	Chakkanipātavaṇṇanāya anuttānatthadīpanā samattā.	78	
PA_tika-s04_03t:790	. Namo tassa bhagavato arahato sammāsambuddhassa.	79	
PA_tika-s04_03t:791	Aṅguttaranikāye	79	
PA_tika-s04_03t:792	Sattakanipāta-ṭīkā	79	
PA_tika-s04_03t:793	1. Paṭhamapaṇṇāsakaṃ	79	
PA_tika-s04_03t:794	1. Dhanavaggavaṇṇanā	79	
PA_tika-s04_03t:795	1-10. Sattakanipātassa paṭhamo vaggo uttānattho.	79	
PA_tika-s04_03t:796	2. Anusayavaggo	79	
PA_tika-s04_03t:797	4.Puggalasuttavaṇṇanā	79	
PA_tika-s04_03t:798_0	14. Dutiyassa catutthe ubhato ubhayathā, ubhato ubhohi bhāgehi vimuttoti ubhatobhāgavimutto	798	
PA_tika-s04_03t:798_1	ekadesasarūpekasesanayena. Dvīhi bhāgehīti karaṇe nissakke cetaṃ bahuvacanaṃ. Āvuttiādivasena	798	
PA_tika-s04_03t:798_2	ayaṃ niyamo veditabboti āha “arūpasamāpattiyā”tiādi. Etena “samāpattiyā vikkhambhanavimokkhena,	798	
PA_tika-s04_03t:798_3	maggena samucchedavimokkhena vimuttattā ubhatobhāgavimutto”ti evaṃ pavatto tipiṭakacūḷanāgattheravādo,	798	
PA_tika-s04_03t:798_4	“nāmakāyato rūpakāyato ca vimuttattā ubhatobhāgavimutto”ti evaṃ pavatto tipiṭakamahārakkhitattheravādo,	798	
PA_tika-s04_03t:798_5	“samāpattiyā vikkhambhanavimokkhena ekavāraṃ, maggena samucchedavimokkhena ekavāraṃ	798	
PA_tika-s04_03t:798_6	vimuttattā ubhatobhāgavimutto”ti evaṃ pavatto tipiṭakacūḷābhayattheravādo cāti imesaṃ	798	
PA_tika-s04_03t:798_7	tiṇṇampi theravādānaṃ ekajjhaṃ saṅgaho katoti daṭṭhabbaṃ. Ettha ca paṭhamavāde dvīhi	798	
PA_tika-s04_03t:798_8	bhāgehi vimutto ubhatobhāgavimutto vutto, dutiyavāde ubhato bhāgato vimuttoti ubhatobhāgavimutto,	798	
PA_tika-s04_03t:798_9	tatiyavāde dvīhi bhāgehi dve vāre vimuttoti ayametesaṃ visesoti. Vimuttoti kilesehi	798	
PA_tika-s04_03t:798_10	vimutto, kilesavikkhambhanasamucchedanehi vā kāyato vimuttohi attho.	7981	
PA_tika-s04_03t:799_0	Soti ubhatobhāgavimutto. Kāmañcettha rūpāvacaracatutthajjhānampi arūpāvacarajjhānaṃ	799	
PA_tika-s04_03t:799_1	viya duvaṅgikaṃ āneñjappattanti vuccati. Taṃ pana padaṭṭhānaṃ katvā arahattaṃ patto	799	
PA_tika-s04_03t:799_2	ubhatobhāgavimutto nāma na hoti rūpakāyato avimuttattā. Tañhi kilesakāyatova vimuttaṃ,	799	
PA_tika-s04_03t:799_3	na rūpakāyato, tasmā tato vuṭṭhāya arahattaṃ patto ubhatobhāgavimutto na hotīti āha	799	
PA_tika-s04_03t:799_4	“catunnaṃ arūpa…pe… pañcavidho hotī”ti. Arūpasamāpattīnanti niddhāraṇe sāmivacanaṃ.	799	
PA_tika-s04_03t:799_5	Arahattaṃ pattaanāgāminoti bhūtapubbagatiyā vuttaṃ. Na hi arahattaṃ patto anāgāmī	799	
PA_tika-s04_03t:799_6	nāma hoti. “Rūpī rūpāni passatī”tiādike nirodhasamāpattiante aṭṭha vimokkhe vatvā –	799	
PA_tika-s04_03t:800	“Yato ca kho, ānanda, bhikkhu ime aṭṭha vimokkhe kāyena phusitvā viharati, paññāya cassa disvā āsavā parikkhīṇā honti. Ayaṃ vuccati, ānanda, bhikkhu ubhatobhāgavimutto”ti –	80	
PA_tika-s04_03t:801_0	Yadipi mahānidāne vuttaṃ, taṃ pana ubhatobhāgavimuttaseṭṭhavasena vuttanti, idha	801	
PA_tika-s04_03t:801_1	pana sabbaubhatobhāgavimutte saṅgahaṇatthaṃ “pañcavidho hotī”ti vatvā “pāḷi panettha…pe…	801	
PA_tika-s04_03t:801_2	aṭṭhavimokkhalābhino vasena āgatā”ti āha. Majjhimanikāye pana kīṭāgirisutte –	801	
PA_tika-s04_03t:802_0	“Katamo ca, bhikkhave, puggalo ubhatobhāgavimutto? Idha, bhikkhave, ekacco puggalo	802	
PA_tika-s04_03t:802_1	ye te santā vimokkhā atikkamma rūpe āruppā, te kāyena phusitvā viharati, paññāya	802	
PA_tika-s04_03t:802_2	cassa disvā āsavā parikkhīṇā honti. Ayaṃ vuccati, bhikkhave, puggalo ubhatobhāgavimutto”ti –	802	
PA_tika-s04_03t:803_0	Arūpasamāpattivasena cattāro ubhatobhāgavimuttā, seṭṭho ca vutto vuttalakkhaṇūpapattito.	803	
PA_tika-s04_03t:803_1	Yathāvuttesu hi pañcasu purimā cattāro samāpattisīsaṃ nirodhaṃ na samāpajjantīti	803	
PA_tika-s04_03t:803_2	pariyāyena ubhatobhāgavimuttā nāma. Aṭṭhasamāpattilābhī anāgāmī taṃ samāpajjitvā	803	
PA_tika-s04_03t:803_3	tato vuṭṭhāya vipassanaṃ vaḍḍhetvā arahattaṃ pattoti nippariyāyena ubhatobhāgavimuttaseṭṭho nāma.	803	
PA_tika-s04_03t:804_0	Katamo ca puggalotiādi puggalapaññattipāḷi. Tattha katamoti pucchāvacanaṃ. Puggaloti	804	
PA_tika-s04_03t:804_1	asādhāraṇato pucchitabbavacanaṃ. Idhāti idhasmiṃ sāsane. Ekaccoti eko. Aṭṭha vimokkhe	804	
PA_tika-s04_03t:804_2	kāyena phusitvā viharatīti aṭṭha samāpattiyo samāpajjitvā nāmakāyato paṭilabhitvā	804	
PA_tika-s04_03t:804_3	viharati. Paññāya cassa disvā āsavā parikkhīṇā hontīti vipassanāpaññāya saṅkhāragataṃ,	804	
PA_tika-s04_03t:804_4	maggapaññāya cattāri saccāni passitvā cattāropi āsavā parikkhīṇā honti. Disvāti dassanahetu.	804	
PA_tika-s04_03t:804_5	Na hi āsave paññāya passanti, dassanakāraṇā pana parikkhīṇā disvā parikkhīṇāti vuttā	804	
PA_tika-s04_03t:804_6	dassanāyattaparikkhayattā. Evañhi dassanaṃ āsavānaṃ khayassa purimakiriyābhāvena vuttaṃ.	804	
PA_tika-s04_03t:805_0	Paññāvimuttoti visesato paññāya eva vimutto, na tassa adhiṭṭhānabhūtena aṭṭhavimokkhasaṅkhātena	805	
PA_tika-s04_03t:805_1	sātisayena samādhināti paññāvimutto. Yo ariyo anadhigataaṭṭhavimokkho sabbaso āsavehi	805	
PA_tika-s04_03t:805_2	vimutto, tassetaṃ adhivacanaṃ. Adhigatepi hi rūpajjhānavimokkhe na so sātisayasamādhinissitoti	805	
PA_tika-s04_03t:805_3	na tassa vasena ubhatobhāgavimuttatā hotīti vuttovāyamattho. Arūpajjhānesu pana ekasmimpi	805	
PA_tika-s04_03t:805_4	sati ubhatobhāgavimuttoyeva nāma hoti. Tena hi aṭṭhavimokkhekadesena taṃnāmadānasamatthena	805	
PA_tika-s04_03t:805_5	aṭṭhavimokkhalābhītveva vuccati. Samudāye hi pavatto vohāro avayavepi dissati yathā	805	
PA_tika-s04_03t:805_6	taṃ “sattisayo”ti anavasesato āsavānaṃ parikkhīṇattā. Aṭṭhavimokkhapaṭikkhepavaseneva	805	
PA_tika-s04_03t:805_7	na ekadesabhūtarūpajjhānappaṭikkhepavasena. Evañhi arūpajjhānekadesābhāvepi aṭṭhavimokkhapaṭikkhepo	805	
PA_tika-s04_03t:805_8	na hotīti siddhaṃ hoti. Arūpāvacarajjhānesu hi ekasmimpi sati ubhatobhāgavimuttoyeva nāma hoti.	805	
PA_tika-s04_03t:806_0	Phuṭṭhantaṃ sacchikatoti phuṭṭhānaṃ anto phuṭṭhanto, phuṭṭhānaṃ arūpajjhānānaṃ anantaro	806	
PA_tika-s04_03t:806_1	kāloti adhippāyo. Accantasaṃyoge cetaṃ upayogavacanaṃ. Taṃ phuṭṭhānantarakālameva	806	
PA_tika-s04_03t:806_2	sacchikātabbaṃ sacchikato sacchikaraṇūpāyenāti vuttaṃ hoti, bhāvanapuṃsakaṃ vā etaṃ	806	
PA_tika-s04_03t:806_3	“ekamantaṃ nisīdī”tiādīsu viya. Yo hi arūpajjhānena rūpakāyato nāmakāyekadesato ca	806	
PA_tika-s04_03t:806_4	vikkhambhanavimokkhena vimutto, tena nirodhasaṅkhāto vimokkho ālocito pakāsito viya	806	
PA_tika-s04_03t:806_5	hoti, na pana kāyena sacchikato. Nirodhaṃ pana ārammaṇaṃ katvā ekaccesu āsavesu khepitesu	806	
PA_tika-s04_03t:806_6	tena so sacchikato hoti, tasmā so sacchikātabbaṃ nirodhaṃ yathāālocitaṃ nāmakāyena	806	
PA_tika-s04_03t:806_7	sacchi karotīti “kāyasakkhī”ti vuccati, na tu “vimutto”ti ekaccānaṃ āsavānaṃ aparikkhīṇattā.	806	
PA_tika-s04_03t:806_8	Tenāha “jhānaphassaṃ paṭhamaṃ phusati, pacchā nirodhaṃ nibbānaṃ sacchikarotī”ti.	806	
PA_tika-s04_03t:806_9	Ayaṃ catunnaṃ arūpasamāpattīnaṃ ekekato vuṭṭhāya saṅkhāre sammasitvā kāyasakkhibhāvaṃ	806	
PA_tika-s04_03t:806_10	pattānaṃ catunnaṃ, nirodhā vuṭṭhāya aggamaggappattaanāgāmino ca vasena ubhatobhāgavimutto	8061	
PA_tika-s04_03t:806_11	viya pañcavidho nāma hotīti vuttaṃ abhidhammaṭīkāyaṃ “kāyasakkhimhipi eseva nayo”ti.	8061	
PA_tika-s04_03t:806_12	Ekacce āsavāti heṭṭhimamaggavajjhā āsavā.	8061	
PA_tika-s04_03t:807_0	Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ	807	
PA_tika-s04_03t:807_1	hoti. “Diṭṭhattā patto”tipi pāṭho. Etena catusaccadassanasaṅkhātāya diṭṭhiyā nirodhassa	807	
PA_tika-s04_03t:807_2	pattataṃ dīpeti. Tenāha “dukkhā saṅkhārā”tiādi. Tattha paññāyāti maggapaññāya. Paṭhamaphalaṭṭhato	807	
PA_tika-s04_03t:807_3	paṭṭhāya yāva aggamaggaṭṭhā diṭṭhippatto. Tenāha “sopi kāyasakkhī viya chabbidho	807	
PA_tika-s04_03t:807_4	hotī”ti. Yathā pana paññāvimutto, evaṃ ayampi sukkhavipassako catūhi arūpajjhānehi	807	
PA_tika-s04_03t:807_5	vuṭṭhāya diṭṭhippattabhāvappattā cattāro cāti pañcavidho hotīti veditabbo. Saddhāvimuttepi	807	
PA_tika-s04_03t:807_6	eseva nayo. Idaṃ dukkhanti ettakaṃ dukkhaṃ, na ito uddhaṃ dukkhanti. Yathābhūtaṃ	807	
PA_tika-s04_03t:807_7	pajānātīti ṭhapetvā taṇhaṃ upādānakkhandhapañcakaṃ dukkhasaccanti yāthāvato pajānāti.	807	
PA_tika-s04_03t:807_8	Yasmā pana taṇhā dukkhaṃ janeti nibbatteti, tato taṃ dukkhaṃ samudeti, tasmā naṃ	807	
PA_tika-s04_03t:807_9	“ayaṃ dukkhasamudayo”ti yathābhūtaṃ pajānāti. Yasmā pana idaṃ dukkhañca samudayo	807	
PA_tika-s04_03t:807_10	ca nibbānaṃ patvā nirujjhati, appavattiṃ gacchati, tasmā na “ayaṃ dukkhanirodho”ti	8071	
PA_tika-s04_03t:807_11	yathābhūtaṃ pajānāti. Ariyo pana aṭṭhaṅgiko maggo taṃ dukkhanirodhaṃ gacchati, tena	8071	
PA_tika-s04_03t:807_12	taṃ “ayaṃ dukkhanirodhagāminī paṭipadā”ti yathābhūtaṃ pajānāti. Ettāvatā nānākkhaṇe	8071	
PA_tika-s04_03t:807_13	saccavavatthānaṃ dassitaṃ. Idāni taṃ ekakkhaṇe dassetuṃ “tathāgatappaveditā”tiādi	8071	
PA_tika-s04_03t:807_14	vuttaṃ. Tathāgatappaveditāti tathāgatena bodhimaṇḍe paṭividdhā viditā pākaṭā katā.	8071	
PA_tika-s04_03t:807_15	Dhammāti catusaccadhammā. Vodiṭṭhā hontīti sudiṭṭhā. Vocaritāti sucaritā, paññāya	8071	
PA_tika-s04_03t:807_16	suṭṭhu carāpitāti attho. Ayanti ayaṃ evarūpo puggalo diṭṭhippattoti.	8071	
PA_tika-s04_03t:808_0	Saddhāya vimuttoti saddahanavasena vimutto. Etena sabbathā avimuttassapi saddhāmattena	808	
PA_tika-s04_03t:808_1	vimuttabhāvaṃ dasseti. Saddhāvimuttoti vā saddhāya adhimuttoti attho. Kiṃ pana nesaṃ	808	
PA_tika-s04_03t:808_2	kilesappahāne nānattaṃ atthīti? Natthi. Atha kasmā saddhāvimutto diṭṭhippattaṃ na	808	
PA_tika-s04_03t:808_3	pāpuṇātīti? Āgamanīyanānattena. Diṭṭhippatto hi āgamanamhi kilese vikkhambhento appadukkhena	808	
PA_tika-s04_03t:808_4	akasirena akilamantova sakkoti vikkhambhituṃ, saddhāvimutto pana dukkhena kasirena	808	
PA_tika-s04_03t:808_5	kilamanto sakkoti vikkhambhituṃ, tasmā saddhāvimutto diṭṭhippattaṃ na pāpuṇāti. Tenāha	808	
PA_tika-s04_03t:808_6	“etassa hī”tiādi. Saddahantassāti “ekaṃsato ayaṃ paṭipadā kilesakkhayaṃ āvahati sammāsambuddhena	808	
PA_tika-s04_03t:808_7	bhāsitattā”ti evaṃ saddahantassa. Yasmā panassa aniccānupassanādīhi niccasaññāpahānavasena	808	
PA_tika-s04_03t:808_8	bhāvanāya pubbenāparaṃ visesaṃ passato tattha tattha paccakkhatāpi atthi, tasmā vuttaṃ	808	
PA_tika-s04_03t:808_9	“saddahantassa viyā”ti. Sesapadadvayaṃ tasseva vevacanaṃ. Ettha ca pubbabhāgamaggabhāvanāti	808	
PA_tika-s04_03t:808_10	vacanena āgamanīyanānattena diṭṭhippattasaddhāvimuttānaṃ paññānānattaṃ hotīti dassitaṃ.	8081	
PA_tika-s04_03t:808_11	Abhidhammaṭṭhakathāyampi “nesaṃ kilesappahāne nānattaṃ natthi, paññāya nānattaṃ atthiyevā”ti	8081	
PA_tika-s04_03t:808_12	vatvā “āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kata”nti vuttaṃ.	8081	
PA_tika-s04_03t:809_0	Ārammaṇaṃ yāthāvato dhāreti avadhāretīti dhammo, paññā. Taṃ paññāsaṅkhātaṃ dhammaṃ	809	
PA_tika-s04_03t:809_1	adhimattatāya pubbaṅgamaṃ hutvā pavattaṃ anussaratīti dhammānusārī. Tenāha “dhammo”tiādi.	809	
PA_tika-s04_03t:809_2	Paññāpubbaṅgamanti paññāpadhānaṃ. “Saddhaṃ anussarati, saddhāpubbaṅgamaṃ maggaṃ bhāvetī”ti	809	
PA_tika-s04_03t:809_3	imamatthaṃ eseva nayoti atidisati. Paññaṃ vāhetīti paññāvāhī, paññaṃ sātisayaṃ pavattetīti	809	
PA_tika-s04_03t:809_4	attho. Tenāha “paññāpubbaṅgamaṃ ariyamaggaṃ bhāvetī”ti. Paññā vā puggalaṃ vāheti	809	
PA_tika-s04_03t:809_5	nibbānābhimukhaṃ gametīti paññāvāhī. Saddhāvāhīti etthāpi iminā nayeneva attho veditabbo.	809	
PA_tika-s04_03t:809_6	Ubhatobhāgavimuttādikathāti ubhatobhāgavimuttādīsu āgamanato paṭṭhāya vattabbakathā.	809	
PA_tika-s04_03t:809_7	Tasmāti visuddhimagge vuttattā. Tato eva visuddhimaggasaṃvaṇṇanāyaṃ vuttanayeneva	809	
PA_tika-s04_03t:809_8	cettha attho veditabbo.	809	
PA_tika-s04_03t:810	Puggalasuttavaṇṇanā niṭṭhitā.	81	
PA_tika-s04_03t:811	5. Udakūpamāsuttavaṇṇanā	81	
PA_tika-s04_03t:812_0	15. Pañcame ekantakāḷakehīti natthikavādaahetukavādaakiriyavādasaṅkhātehi niyatamicchādiṭṭhidhammehi.	812	
PA_tika-s04_03t:812_1	Tenāha “niyatamicchādiṭṭhiṃ sandhāya vutta”nti. Evaṃ puggaloti iminā kāraṇena ekavāraṃ	812	
PA_tika-s04_03t:812_2	nimuggo nimuggoyeva so hoti. Etassa hi puna bhavato vuṭṭhānaṃ nāma natthīti vadanti	812	
PA_tika-s04_03t:812_3	makkhaligosālādayo viya. Heṭṭhā heṭṭhā narakaggīnaṃyeva āhāro. Sādhu saddhā kusalesūti	812	
PA_tika-s04_03t:812_4	kusaladhammesu saddhā nāma sāhu laddhakāti ummujjati, so tāvattakeneva kusalena ummujjati	812	
PA_tika-s04_03t:812_5	nāma. Sādhu hirītiādīsupi eseva nayo. Caṅkavāreti rajakānaṃ khāraparissāvane, surāparissāvane	812	
PA_tika-s04_03t:812_6	vā. Evaṃ puggaloti “evaṃ sādhu saddhā”ti imesaṃ saddhādīnaṃ vasena ekavāraṃ ummujjitvā	812	
PA_tika-s04_03t:812_7	tesaṃ parihāniyā puna nimujjatiyeva devadattādayo viya. Devadatto hi aṭṭha samāpattiyo	812	
PA_tika-s04_03t:812_8	pañca ca abhiññāyo nibbattetvāpi puna buddhānaṃ paṭipakkhatāya tehi guṇehi parihīno	812	
PA_tika-s04_03t:812_9	ruhiruppādakammaṃ saṅghabhedakammañca katvā kāyassa bhedā dutiyacittavārena cuticittamanantarā	812	
PA_tika-s04_03t:812_10	niraye nibbatto. Kokāliko dve aggasāvake upavaditvā padumaniraye nibbatto.	8121	
PA_tika-s04_03t:813_0	Neva hāyati no vaḍḍhatīti appahonakakālepi na hāyati, pahonakakālepi na vaḍḍhati.	813	
PA_tika-s04_03t:813_1	Ubhayampi panetaṃ agārikenapi anagārikenapi dīpetabbaṃ. Ekacco hi agāriko appahonakakāle	813	
PA_tika-s04_03t:813_2	pakkhikabhattaṃ vassikaṃ vā upanibandhāpesi, so pacchā pahonakakālepi pakkhikabhattādimattameva	813	
PA_tika-s04_03t:813_3	pavatteti. Anagārikopi ādimhi appahonakakāle uddesaṃ dhutaṅgaṃ vā gaṇhāti, medhāvī	813	
PA_tika-s04_03t:813_4	balavīriyasampattiyā pahonakakāle tato uttariṃ na karoti. Evaṃ puggaloti evaṃ imāya	813	
PA_tika-s04_03t:813_5	saddhādīnaṃ ṭhitiyā puggalo ummujjitvā ṭhito nāma hoti. Ummujjitvā pataratīti sakadāgāmipuggalo	813	
PA_tika-s04_03t:813_6	kilesatanutāya uṭṭhahitvā gantabbadisābhimukho tarati nāma.	813	
PA_tika-s04_03t:814_0	Paṭigādhappatto hotīti anāgāmipuggalaṃ sandhāya vadati. Ime pana satta puggalā udakopamena	814	
PA_tika-s04_03t:814_1	dīpitā. Satta kira jaṅghavāṇijā addhānamaggappaṭipannā antarāmagge ekaṃ puṇṇanadiṃ	814	
PA_tika-s04_03t:814_2	pāpuṇiṃsu. Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā puna	814	
PA_tika-s04_03t:814_3	saṇṭhātuṃ nāsakkhi, avassaṃva macchakacchapabhattaṃ jāto. Dutiyo otiṇṇaṭṭhāne nimujjitvā	814	
PA_tika-s04_03t:814_4	sakiṃ uṭṭhahitvā puna nimuggo uṭṭhātuṃ nāsakkhi, antoyeva macchakacchapabhattaṃ jāto.	814	
PA_tika-s04_03t:814_5	Tatiyo nimujjitvā uṭṭhito majjhe nadiyā ṭhatvā neva orato āgantuṃ, na pāraṃ gantuṃ	814	
PA_tika-s04_03t:814_6	asakkhi. Catuttho uṭṭhāya ṭhito uttaraṇatitthaṃ olokesi. Pañcamo uttaraṇatitthaṃ	814	
PA_tika-s04_03t:814_7	oloketvā patarati. Chaṭṭho taṃ disvā pārimatīraṃ gantvā kaṭippamāṇe udake ṭhito.	814	
PA_tika-s04_03t:814_8	Sattamo pārimatīraṃ gantvā gandhacuṇṇādīhi nhatvā varavatthādīni nivāsetvā surabhivilepanaṃ	814	
PA_tika-s04_03t:814_9	vilimpitvā nīluppalamālādīni pilandhitvā nānālaṅkārappaṭimaṇḍito mahānagaraṃ pavisitvā	814	
PA_tika-s04_03t:814_10	pāsādamāruhitvā uttamabhojanaṃ bhuñjati.	8141	
PA_tika-s04_03t:815_0	Tattha jaṅghavāṇijā viya ime satta puggalā, nadī viya vaṭṭaṃ, paṭhamassa udakabhīrukassa	815	
PA_tika-s04_03t:815_1	purisassa otiṇṇaṭṭhāneyeva nimujjanaṃ viya micchādiṭṭhikassa vaṭṭe nimujjanaṃ, ummujjitvā	815	
PA_tika-s04_03t:815_2	nimujjanapuriso viya saddhādīnaṃ uppattimatthakena ummujjitvā tāsaṃ hāniyā nimuggapuggalo,	815	
PA_tika-s04_03t:815_3	majjhe nadiyā ṭhatvā viya saddhādīnaṃ ṭhitiyā ṭhitipuggalo, uttaraṇatitthaṃ olokento	815	
PA_tika-s04_03t:815_4	viya sotāpanno, patarantapuriso viya kilesakāmāvaṭṭatāya pataranto sakadāgāmī, taritvā	815	
PA_tika-s04_03t:815_5	kaṭimatte udake ṭhitapuriso viya anāvaṭṭadhammattā anāgāmī, nhatvā pārimatīraṃ uttaritvā	815	
PA_tika-s04_03t:815_6	thale ṭhitapuriso viya cattāro oghe atikkamitvā nibbānathale ṭhito khīṇāsavabrāhmaṇo,	815	
PA_tika-s04_03t:815_7	thale ṭhitapurisassa nagaraṃ pavisitvā pāsādaṃ āruyha uttamabhojanabhuñjanaṃ viya	815	
PA_tika-s04_03t:815_8	khīṇāsavassa nibbānārammaṇasamāpattiṃ appetvā vītināmanaṃ veditabbaṃ.	815	
PA_tika-s04_03t:816	Udakūpamāsuttavaṇṇanā niṭṭhitā.	81	
PA_tika-s04_03t:817	6-9. Aniccānupassīsuttādivaṇṇanā	81	
PA_tika-s04_03t:818_0	16-19. Chaṭṭhe “idha samasīsī kathito”ti vatvā evaṃ samasīsitaṃ vibhajitvā idhādhippetaṃ	818	
PA_tika-s04_03t:818_1	dassetuṃ “so catubbidho hotī”tiādimāha. Rogavasena samasīsī rogasamasīsī. Esa nayo	818	
PA_tika-s04_03t:818_2	sesesupi. Ekappahārenevāti ekavelāyameva. Yo cakkhurogādīsu aññatarasmiṃ sati “ito	818	
PA_tika-s04_03t:818_3	anuṭṭhito arahattaṃ pāpuṇissāmī”ti vipassanaṃ paṭṭhapesi, athassa arahattañca rogato	818	
PA_tika-s04_03t:818_4	vuṭṭhānañca ekakālameva hoti, ayaṃ rogasamasīsī nāma. Iriyāpathassa pariyosānanti	818	
PA_tika-s04_03t:818_5	iriyāpathantarasamāyogo. Yo ṭhānādīsu iriyāpathesu aññataraṃ adhiṭṭhāya “avikopetvāva	818	
PA_tika-s04_03t:818_6	arahattaṃ pāpuṇissāmī”ti vipassanaṃ paṭṭhapesi. Athassa arahattappatti ca iriyāpathavikopanañca	818	
PA_tika-s04_03t:818_7	ekappahāreneva hoti, ayaṃ iriyāpathasamasīsī nāma. Jīvitasamasīsī nāmāti ettha “palibodhasīsaṃ	818	
PA_tika-s04_03t:818_8	māno, parāmāsasīsaṃ diṭṭhi, vikkhepasīsaṃ uddhaccaṃ, kilesasīsaṃ avijjā, adhimokkhasīsaṃ	818	
PA_tika-s04_03t:818_9	saddhā, paggahasīsaṃ vīriyaṃ, upaṭṭhānasīsaṃ sati, avikkhepasīsaṃ samādhi, dassanasīsaṃ	818	
PA_tika-s04_03t:818_10	paññā, pavattasīsaṃ jīvitindriyaṃ, cutisīsaṃ vimokkho, saṅkhārasīsaṃ nirodho”ti paṭisambhidāyaṃ	8181	
PA_tika-s04_03t:818_11	vuttesu sattarasasu sīsesu pavattasīsaṃ kilesasīsanti dve sīsāni idhādhippetāni –	8181	
PA_tika-s04_03t:818_12	“apubbaṃ acarimaṃ āsavapariyādānañca hoti jīvitapariyādānañcā”ti vacanato. Tesu kilesasīsaṃ	8181	
PA_tika-s04_03t:818_13	arahattamaggo pariyādiyati, pavattasīsaṃ jīvitindriyaṃ cuticittaṃ pariyādiyati. Tattha	8181	
PA_tika-s04_03t:818_14	avijjāpariyādāyakaṃ cittaṃ jīvitindriyaṃ pariyādātuṃ na sakkoti, jīvitindriyapariyādāyakaṃ	8181	
PA_tika-s04_03t:818_15	avijjaṃ pariyādātuṃ na sakkoti. Aññaṃ avijjāpariyādāyakaṃ cittaṃ, aññaṃ jīvitandriyapariyādāyakaṃ.	8181	
PA_tika-s04_03t:818_16	Yassa cetaṃ sīsadvayaṃ samaṃ pariyādānaṃ gacchati, so jīvitasamasīsī nāma.	8181	
PA_tika-s04_03t:819_0	Kathaṃ panidaṃ samaṃ hotīti? Vārasamatāya. Yasmiñhi vāre maggavuṭṭhānaṃ hoti, sotāpattimagge	819	
PA_tika-s04_03t:819_1	pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti	819	
PA_tika-s04_03t:819_2	ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya	819	
PA_tika-s04_03t:819_3	vārasamatāya idaṃ ubhayasīsapariyādānampi samaṃ hotīti imāya vārasamatāya. Vārasamavuttidāyakena	819	
PA_tika-s04_03t:819_4	hi maggacittena attano anantaraṃ viya nipphādetabbā paccavekkhaṇavārā ca kilesapariyādānasseva	819	
PA_tika-s04_03t:819_5	vārāti vattabbataṃ arahati. “Vimuttasmiṃ vimuttamiti ñāṇaṃ hotī”ti vacanato paccavekkhaṇaparisamāpanena	819	
PA_tika-s04_03t:819_6	kilesapariyādānaṃ sampāpitaṃ nāma hotīti imāya vāravuttiyā samatāya kilesapariyādānajīvitapariyādānānaṃ	819	
PA_tika-s04_03t:819_7	samatā veditabbā. Tenevāha “yasmā panassa…pe... tasmā evaṃ vutta”nti.	819	
PA_tika-s04_03t:820_0	Āyuno vemajjhaṃ anatikkamitvā antarāva kilesaparinibbānena parinibbāyatīti antarāparinibbāyī.	820	
PA_tika-s04_03t:820_1	Tenāha “yo pañcasu suddhāvāsesū”tiādi. Vemajjheti avihādīsu yattha uppanno, tattha	820	
PA_tika-s04_03t:820_2	āyuno vemajjhe. Āyuvemajjhaṃ upahacca atikkamitvā tattha parinibbāyatīti upahaccaparinibbāyī.	820	
PA_tika-s04_03t:820_3	Tenāha “yo tatthevā”tiādi. Asaṅkhārena appayogena anussāhena akilamanto tikkhindriyatāya	820	
PA_tika-s04_03t:820_4	sukheneva parinibbāyatīti asaṅkhāraparinibbāyī. Tenāha “yo tesaṃyevā”tiādi. Tesaṃyeva	820	
PA_tika-s04_03t:820_5	puggalānanti niddhāraṇe sāmivacanaṃ. Appayogenāti adhimattappayogena vinā appakasirena.	820	
PA_tika-s04_03t:820_6	Sasaṅkhārena sappayogena kilamanto dukkhena parinibbāyatīti sasaṅkhāraparinibbāyī.	820	
PA_tika-s04_03t:820_7	Uddhaṃvāhibhāvena uddhamassa taṇhāsotaṃ vaṭṭasotañcāti, uddhaṃ vā gantvā paṭilabhitabbato	820	
PA_tika-s04_03t:820_8	uddhamassa maggasotanti uddhaṃbhoto. Paṭisandhivasena akaniṭṭhaṃ gacchatīti akaniṭṭhagāmī.	820	
PA_tika-s04_03t:821_0	Ettha pana catukkaṃ veditabbaṃ. Yo hi avihato paṭṭhāya cattāro devaloke sodhetvā	821	
PA_tika-s04_03t:821_1	akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī nāma. Ayañhi avihesu	821	
PA_tika-s04_03t:821_2	kappasahassaṃ vasanto arahattaṃ pattuṃ asakkuṇitvā atappaṃ gacchati, tatrāpi dve	821	
PA_tika-s04_03t:821_3	kappasahassāni vasanto arahattaṃ pattuṃ asakkuṇitvā sudassaṃ gacchati, tatrāpi cattāri	821	
PA_tika-s04_03t:821_4	kappasahassāni vasanto arahattaṃ pattuṃ asakkuṇitvā sudassiṃ gacchati, tatrāpi aṭṭha	821	
PA_tika-s04_03t:821_5	kappasahassāni vasanto arahattaṃ pattuṃ asakkuṇitvā akaniṭṭhaṃ gacchati, tattha vasanto	821	
PA_tika-s04_03t:821_6	aggamaggaṃ adhigacchati. Tattha yo avihato paṭṭhāya dutiyaṃ vā catutthaṃ vā devalokaṃ	821	
PA_tika-s04_03t:821_7	gantvā parinibbāyati, ayaṃ uddhaṃsoto na akaniṭṭhagāmī nāma. Yo kāmabhavato cavitvā	821	
PA_tika-s04_03t:821_8	akaniṭṭhesu parinibbāyati, ayaṃ na uddhaṃsoto akaniṭṭhagāmī nāma. Yo heṭṭhā catūsu	821	
PA_tika-s04_03t:821_9	devalokesu tattha tattheva nibbattitvā parinibbāyati, ayaṃ na uddhaṃsoto na akaniṭṭhagāmīti.	821	
PA_tika-s04_03t:822_0	Ete pana avihesu uppannasamanantaraāyuvemajjhaṃ appatvāva parinibbāyanavasena tayo	822	
PA_tika-s04_03t:822_1	antarāparinibbāyino, eko upahaccaparinibbāyī, eko uddhaṃsototi pañcavidho, asaṅkhārasasaṅkhāraparinibbāyivibhāgena	822	
PA_tika-s04_03t:822_2	dasa honti, tathā atappasudassasudassīsūti cattāro dasakāti cattārīsaṃ. Akaniṭṭhe	822	
PA_tika-s04_03t:822_3	pana uddhaṃsoto natthi, tayo antarāparinibbāyino, eko upahaccaparinibbāyīti cattāro,	822	
PA_tika-s04_03t:822_4	asaṅkhārasasaṅkhāraparinibbāyivibhāgena aṭṭhāti aṭṭhacattārīsaṃ anāgāmino. Sattamādīsu natthi vattabbaṃ.	822	
PA_tika-s04_03t:823	Aniccānupassīsuttādivaṇṇanā niṭṭhitā.	82	
PA_tika-s04_03t:824	10. Niddasavatthusuttavaṇṇanā	82	
PA_tika-s04_03t:825_0	20. Dasame niddasavatthūnīti ādisaddalopenāyaṃ niddesoti āha “niddasādivatthūnī”ti.	825	
PA_tika-s04_03t:825_1	Natthi idāni imassa dasāti niddaso. Pañhoti ñātuṃ icchito attho. Puna dasavasso na	825	
PA_tika-s04_03t:825_2	hotīti tesaṃ matimattametanti dassetuṃ “so kirā”ti kirasaddaggahaṇaṃ. Niddasoti cetaṃ	825	
PA_tika-s04_03t:825_3	vacanamattaṃ. Tassa nibbīsādibhāvassa viya ninnavādibhāvassa ca icchitattāti dassetuṃ	825	
PA_tika-s04_03t:825_4	“na kevalañcā”tiādi vuttaṃ. Gāme vicarantoti gāme piṇḍāya caranto. Na idaṃ titthiyānaṃ	825	
PA_tika-s04_03t:825_5	adhivacanaṃ tesu tannimittassa abhāvā, sāsanepi sekhassapi na idaṃ adhivacanaṃ, kimaṅgaṃ	825	
PA_tika-s04_03t:825_6	pana puthujjanassa. Yassa panetaṃ adhivacanaṃ yena ca kāraṇena, taṃ dassetuṃ “khīṇāsavasseta”ntiādi	825	
PA_tika-s04_03t:825_7	vuttaṃ. Appaṭisandhikabhāvo hissa paccakkhato kāraṇaṃ. Paramparāya itarāni yāni pāḷiyaṃ āgatāniṃ.	825	
PA_tika-s04_03t:826_0	Sikkhāya sammadeva ādānaṃ sikkhāsamādānaṃ. Taṃ panassā pāripūriyā veditabbanti āha	826	
PA_tika-s04_03t:826_1	“sikkhāttayapūraṇe”ti. Sikkhāya vā sammadeva ādito paṭṭhāya rakkhaṇaṃ sikkhāsamādānaṃ.	826	
PA_tika-s04_03t:826_2	Tañca atthato pūraṇena paricchinnaṃ arakkhaṇe sabbena sabbaṃ abhāvato, rakkhaṇe ca	826	
PA_tika-s04_03t:826_3	paripūraṇato. Balavacchandoti daḷhacchando. Āyatinti anantarānāgatadivasādikālo adhippeto,	826	
PA_tika-s04_03t:826_4	na anāgatabhavoti āha “anāgate punadivasādīsupī”ti. Sikkhaṃ paripūrentassa tattha	826	
PA_tika-s04_03t:826_5	nibaddhabhattitā avigatapematā. Tebhūmakadhammānaṃ aniccādivasena sammadeva nijjhānaṃ	826	
PA_tika-s04_03t:826_6	dhammanisāmanāti āha “vipassanāyetaṃ adhivacana”nti. Taṇhāvinayeti bhaṅgānupassanāñāṇānubhāvasiddhe	826	
PA_tika-s04_03t:826_7	taṇhāvikkhambhane. Ekībhāveti gaṇasaṅgaṇikākilesasaṅgaṇikāvigamasiddhe vivekavāse.	826	
PA_tika-s04_03t:826_8	Vīriyārambheti sammappadhānassa paggaṇhane. Taṃ pana sabbaso vīriyassa paribrūhanaṃ	826	
PA_tika-s04_03t:826_9	hotīti āha “kāyikacetasikassa vīriyassa pūraṇe”ti. Satiyañceva nipakabhāve cāti satokāritāya	826	
PA_tika-s04_03t:826_10	ceva sampajānakāritāya ca. Satisampajaññabaleneva hi vīriyārambho ijjhati. Diṭṭhipaṭivedheti	8261	
PA_tika-s04_03t:826_11	maggasammādiṭṭhiyā paṭivijjhane. Tenāha “maggadassane”ti.	8261	
PA_tika-s04_03t:827	Niddasavatthusuttavaṇṇanā niṭṭhitā.	82	
PA_tika-s04_03t:828	Anusayavaggavaṇṇanā niṭṭhitā.	82	
PA_tika-s04_03t:829	3. Vajjisattakavaggo	82	
PA_tika-s04_03t:830	1. Sārandadasuttavaṇṇanā	83	
PA_tika-s04_03t:831_0	21. Tatiyassa paṭhame devāyatanabhāvena cittattā lokassa cittīkāraṭṭhānatāya ca cetiyaṃ	831	
PA_tika-s04_03t:831_1	ahosi. Yāvakīvanti ekamevetaṃ padaṃ aniyamato parimāṇavācī. Kālo cettha adhippetoti	831	
PA_tika-s04_03t:831_2	āha “yattakaṃ kāla”nti. Abhiṇhaṃ sannipātāti niccasannipātā. Taṃ pana niccasannipātataṃ	831	
PA_tika-s04_03t:831_3	dassetuṃ “divasassā”tiādi vuttaṃ. Sannipātabahulāti pacurasannipātā. Vosānanti saṅkocaṃ.	831	
PA_tika-s04_03t:831_4	“Vuddhiyevā”tiādinā vuttamatthaṃ byatirekamukhena dassetuṃ “abhiṇhaṃ asannipatantā	831	
PA_tika-s04_03t:831_5	hī”tiādi vuttaṃ. Ākulāti khubhitā na pasannā. Bhijjitvāti vaggabandhato vibhajja visuṃ visuṃ hutvā.	831	
PA_tika-s04_03t:832	Sannipātabheriyāti sannipātārocanabheriyā. Addhabhuttā vāti sāmibhuttā vā. Osīdamāneti hāyamāne.	83	
PA_tika-s04_03t:833_0	Suṅkanti bhaṇḍaṃ gahetvā gacchantehi pabbatakhaṇḍanādititthagāmadvārādīsu rājapurisānaṃ	833	
PA_tika-s04_03t:833_1	dātabbabhāgaṃ. Balinti nipphannasassādito chabhāgaṃ sattabhāgantiādinā laddhabbakaraṃ.	833	
PA_tika-s04_03t:833_2	Daṇḍanti dasavīsatikahāpaṇādikaṃ aparādhānurūpaṃ gahetabbadhanadaṇḍaṃ. Vajjidhammanti	833	
PA_tika-s04_03t:833_3	vajjirājadhammaṃ. Idāni apaññattapaññāpanādīsu tappaṭikkhepe ca ādīnavānisaṃse ca	833	
PA_tika-s04_03t:833_4	vitthārato dassetuṃ “tesa”ntiādi vuttaṃ. Pāricariyakkhamāti upaṭṭhānakkhamā. Porāṇaṃ	833	
PA_tika-s04_03t:833_5	vajjidhammanti ettha pubbe kira vajjirājāno “ayaṃ coro”ti ānetvā dassite “gaṇhatha	833	
PA_tika-s04_03t:833_6	naṃ cora”nti avatvā vinicchayamahāmattānaṃ denti. Te vinicchinitvā sace acoro hoti,	833	
PA_tika-s04_03t:833_7	vissajjenti. Sace coro, attanā kiñci akatvā vohārikānaṃ denti, tepi vinicchinitvā	833	
PA_tika-s04_03t:833_8	acoro ce, vissajjenti. Coro ce, suttadharānaṃ denti. Tepi vinicchinitvā acoro ce,	833	
PA_tika-s04_03t:833_9	vissajjenti. Coro ce, aṭṭakulikānaṃ denti, tepi tatheva katvā senāpatissa, senāpati	833	
PA_tika-s04_03t:833_10	uparājassa, uparājā rañño. Rājā vinicchinitvā sace acoro hoti, vissajjeti. Sace pana	8331	
PA_tika-s04_03t:833_11	coro hoti, paveṇipaṇṇakaṃ vācāpeti. Tattha “yena idaṃ nāma kataṃ, tassa ayaṃ nāmadaṇḍo”ti	8331	
PA_tika-s04_03t:833_12	likhitaṃ. Rājā tassa kiriyaṃ tena samānetvā tadanucchavikaṃ daṇḍaṃ karoti. Iti etaṃ	8331	
PA_tika-s04_03t:833_13	porāṇaṃ vajjidhammaṃ samādāya vattantānaṃ manussā na ujjhāyanti. Paramparāgatesu	8331	
PA_tika-s04_03t:833_14	aṭṭakulesu jātā agatigamanaviratā aṭṭamahallakapurisā aṭṭakulikā.	8331	
PA_tika-s04_03t:834_0	Sakkāranti upakāraṃ. Garubhāvaṃ paccupaṭṭhapetvāti “ime amhākaṃ garuno”ti tattha	834	
PA_tika-s04_03t:834_1	garubhāvaṃ paṭi paṭi upaṭṭhapetvā. Mānessantīti sammānessanti. Taṃ pana sammānanaṃ	834	
PA_tika-s04_03t:834_2	tesu nesaṃ attamanatāpubbakanti āha “manena piyāyissantī”ti. Nipaccakāraṃ paṇipātaṃ.	834	
PA_tika-s04_03t:834_3	Dassentīti garucittabhāraṃ dassenti. Sandhānetunti sambandhaṃ avicchinnaṃ katvā ghaṭetuṃ.	834	
PA_tika-s04_03t:835_0	Pasayhakārassāti balakkārassa. Kāmaṃ vuddhiyā pūjanīyatāya “vuddhihāniyo”ti vuttaṃ,	835	
PA_tika-s04_03t:835_1	attho pana vuttānukkameneva yojetabbo. Pāḷiyaṃ vā yasmā “vuddhiyeva pāṭikaṅkhā, no	835	
PA_tika-s04_03t:835_2	parihānī”ti vuttaṃ, tasmā tadanukkamena “vuddhihāniyo”ti vuttaṃ.	835	
PA_tika-s04_03t:836_0	Vipaccituṃ aladdhokāse pāpakamme, tassa kammassa vipāke vā anavasarova devasopasaggo.	836	
PA_tika-s04_03t:836_1	Tasmiṃ pana laddhokāse siyā devatopasaggassa avasaroti āha “anuppannaṃ…pe… vaḍḍhentī”ti.	836	
PA_tika-s04_03t:836_2	Eteneva anuppannaṃ sukhanti etthāpi attho veditabbo. Balakāyassa diguṇatiguṇatādassanaṃ	836	
PA_tika-s04_03t:836_3	paṭibhayabhāvadassananti evamādinā devatānaṃ saṅgāmasīse sahāyatā veditabbā.	836	
PA_tika-s04_03t:837_0	Anicchitanti aniṭṭhaṃ. Āvaraṇatoti nisedhanato. Dhammato anapetā dhammiyāti idha	837	
PA_tika-s04_03t:837_1	“dhammikā”ti vuttā. Migasūkarādighātāya sunakhādīnaṃ kaḍḍhitvā vanacaraṇaṃ vājo,	837	
PA_tika-s04_03t:837_2	tattha niyuttā, te vā vājentīti vājikā, migavadhacārino.	837	
PA_tika-s04_03t:838	Sārandadasuttavaṇṇanā niṭṭhitā.	83	
PA_tika-s04_03t:839	2. Vassakārasuttavaṇṇanā	83	
PA_tika-s04_03t:840_0	22. Dutiye abhiyātukāmoti ettha abhi-saddo abhibhavanattho “anabhividitu”ntiādīsu	840	
PA_tika-s04_03t:840_1	viyāti āha “abhibhavanatthāya yātukāmo”ti. Vajjirājānoti “vajjetabbā ime”ti ādito	840	
PA_tika-s04_03t:840_2	pavattaṃ vacanaṃ upādāya vajjīti laddhanāmā rājāno, vajjiraṭṭhassa vā rājāno vajjirājāno.	840	
PA_tika-s04_03t:840_3	Raṭṭhassa pana vajjisamaññā tannivāsirājakumāravasena veditabbā. Rājiddhiyāti rājabhāvānugatena	840	
PA_tika-s04_03t:840_4	pabhāvena. So pana pabhāvo nesaṃ gaṇarājānaṃ mitho sāmaggiyā loke pākaṭo. Ciraṭṭhāyī	840	
PA_tika-s04_03t:840_5	ca ahosīti “samaggabhāvaṃ kathetī”ti vuttaṃ. Anu anu taṃsamaṅgino bhāveti vaḍḍhetīti	840	
PA_tika-s04_03t:840_6	anubhāvo, anubhāvo eva ānubhāvo, patāpo. So pana nesaṃ patāpo hatthiassādivāhanasampattiyā	840	
PA_tika-s04_03t:840_7	tattha ca subhikkhitabhāvena loke pākaṭo jātoti “etena…pe… kathetī”ti vuttaṃ. Tāḷacchiggaḷenāti	840	
PA_tika-s04_03t:840_8	kuñcikāchiddena. Asananti saraṃ. Atipātayissantīti atikkāmenti. Poṅkhānupoṅkhanti	840	
PA_tika-s04_03t:840_9	poṅkhassa anupoṅkhaṃ, purimasarassa poṅkhapadānugatapoṅkhaṃ itaraṃ saraṃ katvāti	840	
PA_tika-s04_03t:840_10	attho. Avirādhitanti avirajjhitaṃ. Ucchindissāmīti ummūlanavasena kulasantatiṃ chindissāmi.	8401	
PA_tika-s04_03t:840_11	Ayanaṃ vaḍḍhanaṃ ayo, tappaṭipakkhena anayoti āha “avaḍḍhi”nti. Ñātīnaṃ byasanaṃ	8401	
PA_tika-s04_03t:840_12	vināso ñātibyasanaṃ.	8401	
PA_tika-s04_03t:841_0	Gaṅgāyāti gaṅgāsamīpe. Paṭṭanagāmanti sakaṭapaṭṭanagāmaṃ. Tatrāti tasmiṃ paṭṭane.	841	
PA_tika-s04_03t:841_1	Balavāghātajātoti uppannabalavakodho. Meti mayhaṃ. Gatenāti gamanena. Sītaṃ vā uṇhaṃ	841	
PA_tika-s04_03t:841_2	vā natthi tāya velāya. Abhimukhaṃ yuddhenāti abhimukhaṃ ujukameva saṅgāmakaraṇena.	841	
PA_tika-s04_03t:841_3	Upalāpanaṃ sāmaṃ dānañcāti dassetuṃ “ala”ntiādi vuttaṃ. Bhedopi idha upāyo evāti	841	
PA_tika-s04_03t:841_4	vuttaṃ “aññatra mithubhedā”ti. Yuddhassa pana anupāyatā pageva pakāsitā. Idanti “aññatra	841	
PA_tika-s04_03t:841_5	upalāpanāya aññatra mithubhedā”ti idaṃ vacanaṃ. Kathāya nayaṃ labhitvāti “yāvakīvañca	841	
PA_tika-s04_03t:841_6	…pe… parihānī”ti imāya bhagavato kathāya upāyaṃ labhitvā. Anukampāyāti vajjirājesu anuggahena.	841	
PA_tika-s04_03t:842_0	Rājāpi tameva pesetvā sabbe…pe… pāpesīti rājā taṃ attano santikaṃ āgataṃ “kiṃ, ācariya,	842	
PA_tika-s04_03t:842_1	bhagavā avacā”ti pucchi. So “yathā bho samaṇassa gotamassa vacanaṃ na sakkā vajjī	842	
PA_tika-s04_03t:842_2	kenaci gahetuṃ, apica upalāpanāya vā mithubhedena vā sakkā”ti āha. Tato naṃ rājā	842	
PA_tika-s04_03t:842_3	“upalāpanāya amhākaṃ hatthiassādayo nassissanti, bhedeneva te gahessāmi, kiṃ karomā”ti	842	
PA_tika-s04_03t:842_4	pucchi. Tena hi, mahārāja, tumhe vajjī ārabbha parisati kathaṃ samuṭṭhāpetha, tato	842	
PA_tika-s04_03t:842_5	ahaṃ “kiṃ te, mahārāja, tehi, attano santakena kasivaṇijjādīni katvā jīvantu ete	842	
PA_tika-s04_03t:842_6	rājāno”ti vatvā pakkamissāmi. Tato tumhe “kiṃ nu, bho, esa brāhmaṇo vajjī ārabbha	842	
PA_tika-s04_03t:842_7	pavattaṃ kathaṃ paṭibāhatī”ti vadeyyātha. Divasabhāge cāhaṃ tesaṃ paṇṇākāraṃ pesessāmi,	842	
PA_tika-s04_03t:842_8	tampi gāhāpetvā tumhepi mama dosaṃ āropetvā bandhanatāḷanādīni akatvāva kevalaṃ khuramuṇḍaṃ	842	
PA_tika-s04_03t:842_9	maṃ katvā nagarā nīharāpetha, athāhaṃ “mayā te nagare pākāro parikhā ca kāritā, ahaṃ	842	
PA_tika-s04_03t:842_10	thiradubbalaṭṭhānañca uttānagambhīraṭṭhānañca jānāmi, na cirassaṃ dāni taṃ ujuṃ karissāmī”ti	8421	
PA_tika-s04_03t:842_11	vakkhāmi. Taṃ sutvā tumhe “gacchatū”ti vadeyyāthāti. Rājā sabbaṃ akāsi.	8421	
PA_tika-s04_03t:843_0	Licchavī tassa nikkhamanaṃ sutvā “saṭho brāhmaṇo, mā tassa gaṅgaṃ uttāretuṃ adatthā”ti	843	
PA_tika-s04_03t:843_1	āhaṃsu. Tatra ekaccehi “amhe ārabbha kathitattā kira so evaṃ karotī”ti vutte “tena	843	
PA_tika-s04_03t:843_2	hi bhaṇe etū”ti vadiṃsu. So gantvā licchavī disvā “kimāgatatthā”ti pucchito taṃ pavattiṃ	843	
PA_tika-s04_03t:843_3	ārocesi. Licchavino “appamattakena nāma evaṃ garuṃ daṇḍaṃ kātuṃ na yutta”nti vatvā	843	
PA_tika-s04_03t:843_4	“kiṃ te tatra ṭhānantara”nti pucchiṃsu. Vinicchayamahāmaccohamasmīti. Tadeva te ṭhānantaraṃ	843	
PA_tika-s04_03t:843_5	hotūti. So suṭṭhutaraṃ vinicchayaṃ karoti. Rājakumārā tassa santike sippaṃ uggaṇhanti.	843	
PA_tika-s04_03t:843_6	So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ gantvā “dārakā	843	
PA_tika-s04_03t:843_7	kasantī”ti pucchi. Āma, kasanti. Dve goṇe yojetvāti. Āma, dve goṇe yojetvāti. Ettakaṃ	843	
PA_tika-s04_03t:843_8	vatvā nivatto. Tato tamañño “kiṃ ācariyo āhā”ti pucchitvā tena vuttaṃ – asaddahanto	843	
PA_tika-s04_03t:843_9	“na meso yathābhūtaṃ kathetī”ti tena saddhiṃ bhijji.	843	
PA_tika-s04_03t:844_0	Brāhmaṇo aparampi ekadivasaṃ ekaṃ licchaviṃ ekamantaṃ netvā “kena byañjanena bhuttosī”ti	844	
PA_tika-s04_03t:844_1	pucchitvā nivatto. Tampi añño pucchitvā asaddahanto tatheva bhijji. Brāhmaṇo aparampi	844	
PA_tika-s04_03t:844_2	divasaṃ ekaṃ licchaviṃ ekamantaṃ netvā “atiduggatosi kirā”ti pucchi. Ko evamāhāti.	844	
PA_tika-s04_03t:844_3	Asuko nāma licchavīti. Aparampi ekamantaṃ netvā “tvaṃ kira bhīrujātiko”ti pucchi.	844	
PA_tika-s04_03t:844_4	Ko evamāhāti? Asuko nāma licchavīti. Evaṃ aññena akathitameva aññassa kathento tīhi	844	
PA_tika-s04_03t:844_5	saṃvaccharehi te rājāno aññamaññaṃ bhinditvā yathā dve ekamaggena na gacchanti, tathā	844	
PA_tika-s04_03t:844_6	katvā sannipātabheriṃ carāpesi. Licchavino “issarā sannipatantu, sūrā sannipatantū”ti	844	
PA_tika-s04_03t:844_7	vatvā na sannipatiṃsu. Brāhmaṇo “ayaṃ dāni kālo, sīghaṃ āgacchatū”ti rañño sāsanaṃ	844	
PA_tika-s04_03t:844_8	peseti. Rājā sutvāva balabheriṃ carāpetvā nikkhami. Vesālikā sutvā “rañño gaṅgaṃ	844	
PA_tika-s04_03t:844_9	uttarituṃ na dassāmā”ti bheriṃ carāpesuṃ. Te sutvā “gacchantu sūrarājāno”tiādīni	844	
PA_tika-s04_03t:844_10	vatvā na sannipatiṃsu. “Nagarappavesanaṃ na dassāma, dvārāni pidahissāmā”ti bheriṃ	8441	
PA_tika-s04_03t:844_11	carāpesuṃ. Ekopi na sannipati. Yathāvivaṭehi dvārehi pavisitvā sabbe anayabyasanaṃ	8441	
PA_tika-s04_03t:844_12	pāpetvā gato. Taṃ sandhāyetaṃ vuttaṃ – “rājāpi tameva pesetvā sabbepi bhinditvā gantvā	8441	
PA_tika-s04_03t:844_13	anayabyasanaṃ pāpesī”ti.	8441	
PA_tika-s04_03t:845	Vassakārasuttavaṇṇanā niṭṭhitā.	84	
PA_tika-s04_03t:846	2. Paṭhamasattakasuttavaṇṇanā	84	
PA_tika-s04_03t:847_0	23. Tatiye aparihānāya hitāti aparihāniyā, na parihāyanti etehīti vā aparihāniyā.	847	
PA_tika-s04_03t:847_1	Evaṃ saṅkhepato vuttamatthaṃ vitthārato dassento “idhāpi cā”tiādimāha. Tattha tatotiādi	847	
PA_tika-s04_03t:847_2	disāsu āgatasāsane vuttavacanaṃ vuttakathanaṃ. Vihārasīmā ākulā yasmā, tasmā uposathapavāraṇā	847	
PA_tika-s04_03t:847_3	ṭhitā. Olīyamānakoti pāḷito atthato ca vinassamānako. Ukkhipāpentāti paguṇabhāvakaraṇena	847	
PA_tika-s04_03t:847_4	atthasaṃvaṇṇanāvasena ca paggaṇhantā.	847	
PA_tika-s04_03t:848_0	Sāvatthiyaṃ bhikkhū viya pācittiyaṃ desāpetabboti paññāpentā. Vajjiputtakā viya dasavatthudīpanena.	848	
PA_tika-s04_03t:848_1	Tathā akarontāti navaṃ katikavattaṃ vā sikkhāpadaṃ vā amaddantā dhammavinayato sāsanaṃ	848	
PA_tika-s04_03t:848_2	dīpentā khuddakampi ca sikkhāpadaṃ asamūhanantā. Āyasmā mahākassapo viya cāti “suṇātu	848	
PA_tika-s04_03t:848_3	me, āvuso, saṅgho, santāmhākaṃ sikkhāpadāni gihigatāni. Gihinopi jānanti ‘idaṃ vo	848	
PA_tika-s04_03t:848_4	samaṇānaṃ sakyaputtikānaṃ kappati, idaṃ vo na kappatī’ti. Sacepi hi mayaṃ khuddānukhuddakāni	848	
PA_tika-s04_03t:848_5	sikkhāpadāni samūhanissāma, bhavissanti vattāro ‘dhūmakālikaṃ samaṇena gotamena sāvakānaṃ	848	
PA_tika-s04_03t:848_6	sikkhāpadaṃ paññattaṃ, yāvimesaṃ satthā aṭṭhāsi, tāvime sikkhāpadesu sikkhiṃsu. Yato	848	
PA_tika-s04_03t:848_7	imesaṃ satthā parinibbuto, na dānime sikkhāpadesu sikkhantī’ti. Yadi saṅghassa pattakallaṃ,	848	
PA_tika-s04_03t:848_8	saṅgho apaññattaṃ na paññapeyya, paññattaṃ na samucchindeyya, yathāpaññattesu sikkhāpadesu	848	
PA_tika-s04_03t:848_9	samādāya vatteyyā”ti imaṃ tantiṃ ṭhapento āyasmā mahākassapo viya ca.	848	
PA_tika-s04_03t:849_0	Thirabhāvappattāti sāsane thirabhāvaṃ anivattitabhāvaṃ upagatā. Therakārakehīti therabhāvasādhakehi	849	
PA_tika-s04_03t:849_1	sīlādiguṇehi asekkhadhammehi. Bahū rattiyoti pabbajitā hutvā bahū rattiyo jānanti.	849	
PA_tika-s04_03t:849_2	Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.	849	
PA_tika-s04_03t:849_3	Ovādaṃ na denti abhājanabhāvato. Paveṇikathanti ācariyaparamparābhataṃ sammāpaṭipattidīpanaṃ	849	
PA_tika-s04_03t:849_4	dhammakathaṃ. Sārabhūtaṃ dhammapariyāyanti samathavipassanāmaggaphalasampāpanena	849	
PA_tika-s04_03t:849_5	sāsane sārabhūtaṃ bojjhaṅgakosallaanuttarasītibhāva- adhicittasuttādidhammatantiṃ.	849	
PA_tika-s04_03t:849_6	Ādikaṃ ovādanti ādi-saddena “evaṃ te āloketabbaṃ, evaṃ te viloketabbaṃ, evaṃ te samiñjitabbaṃ,	849	
PA_tika-s04_03t:849_7	evaṃ te pasāretabbaṃ, evaṃ te saṅghāṭipattacīvaraṃ dhāretabba”nti ovādaṃ saṅgaṇhāti.	849	
PA_tika-s04_03t:850	Punabbhavadānaṃ punabbhavo uttarapadalopena. Itareti ye na paccayavasikā na āmisacakkhukā, te na gacchanti taṇhāya vasaṃ.	85	
PA_tika-s04_03t:851_0	Āraññakesūti araññabhāgesu araññapariyāpannesu. Nanu yattha katthacipi taṇhā sāvajjā	851	
PA_tika-s04_03t:851_1	evāti codanaṃ sandhāyāha “gāmantasenāsanesu hī”tiādi. Tena “anuttaresu vimokkhesu	851	
PA_tika-s04_03t:851_2	pihaṃ upaṭṭhāpayato”ti ettha vuttapihādayo piya āraññakasenāsanesu sālayatā sevitabbapakkhikā evāti dasseti.	851	
PA_tika-s04_03t:852_0	Attanāvāti sayameva. Tena parehi anussāhitānaṃ saraseneva anāgatānaṃ pesalānaṃ bhikkhūnaṃ	852	
PA_tika-s04_03t:852_1	āgamanaṃ, āgatānañca phāsuvihāraṃ paccāsīsantīti dasseti. Imināva nīhārenāti imāya	852	
PA_tika-s04_03t:852_2	paṭipattiyā. Aggahitadhammaggahaṇanti aggahitassa pariyattidhammassa uggahaṇaṃ. Gahitasajjhāyakaraṇanti	852	
PA_tika-s04_03t:852_3	uggahitassa suṭṭhu atthacintanaṃ. Cintarattho hi ayaṃ sajjhāyasaddo. Entīti upagacchanti.	852	
PA_tika-s04_03t:852_4	Nisīdanti āsanapaññāpanādinā.	852	
PA_tika-s04_03t:853	Paṭhamasattakasuttavaṇṇanā niṭṭhitā.	85	
PA_tika-s04_03t:854	4-6. Dutiyasattakasuttādivaṇṇanā	85	
PA_tika-s04_03t:855_0	24-26. Catutthe karontoyevāti yathāvuttaṃ tiracchānakathaṃ kathentoyeva. Atiracchānakathābhāvepi	855	
PA_tika-s04_03t:855_1	tassa tattha tapparabhāvadassanatthaṃ avadhāraṇavacanaṃ. Pariyantakārīti sapariyantaṃ	855	
PA_tika-s04_03t:855_2	katvā vattā. “Pariyantavatiṃ vācaṃ bhāsitā”ti hi vuttaṃ. Appabhassovāti parimitakathoyeva	855	
PA_tika-s04_03t:855_3	ekantena kathetabbasseva kathanato. Samāpattisamāpajjanaṃ ariyo tuṇhībhāvo. Niddāyatiyevāti	855	
PA_tika-s04_03t:855_4	niddokkamane anādīnavadassī niddāyatiyeva, iriyāpathaparivattanādinā na naṃ vinodeti.	855	
PA_tika-s04_03t:855_5	Evaṃ saṃsaṭṭhovāti vuttanayena gaṇasaṅgaṇikāya saṃsaṭṭho eva viharati. Dussīlā pāpicchā	855	
PA_tika-s04_03t:855_6	nāmāti sayaṃ nissīlā asantaguṇasambhāvanicchāya samannāgatattā pāpā lāmakā icchā	855	
PA_tika-s04_03t:855_7	etesanti pāpicchā. Pāpapuggalehi mittikaraṇato pāpamittā. Tehi sadā sahapavattanena	855	
PA_tika-s04_03t:855_8	pāpasahāyā. Tattha ninnatādinā tadadhimuttatāya pāpasampavaṅkā. Pañcamādīni uttānatthāniyeva.	855	
PA_tika-s04_03t:856	Dutiyasattakasuttādivaṇṇanā niṭṭhitā.	85	
PA_tika-s04_03t:857	7-11. Saññāsuttādivaṇṇanā	85	
PA_tika-s04_03t:858_0	27-31. Sattame aniccāti anupassati etāyāti aniccānupassanā. Tathāpavattavipassanā	858	
PA_tika-s04_03t:858_1	pana yasmā attanā sahagatasaññāya bhāvitāya bhāvitā eva hoti, tasmā vuttaṃ “aniccānupassanādīhi	858	
PA_tika-s04_03t:858_2	sahagatasaññā”ti. Imā satta lokiyavipassanāpi honti “anicca”ntiādinā pavattanato.	858	
PA_tika-s04_03t:858_3	“Etaṃ santaṃ etaṃ paṇītaṃ yadidaṃ sabbasaṅkhārasamatho”ti āgatavasena panettha dve	858	
PA_tika-s04_03t:858_4	lokuttarā hontīti veditabbā. “Virāgo nirodho”ti hi tattha nibbānaṃ vuttanti idha	858	
PA_tika-s04_03t:858_5	virāgasaññā, tā vuttasaññā nibbānārammaṇāpi siyuṃ. Sesamettha suviññeyyameva. Aṭṭhamādīni uttānatthāneva.	858	
PA_tika-s04_03t:859	Saññāsuttādivaṇṇanā niṭṭhitā.	85	
PA_tika-s04_03t:860	Vajjisattakavaggavaṇṇanā niṭṭhitā.	86	
PA_tika-s04_03t:861	4. Devatāvaggo	86	
PA_tika-s04_03t:862	5. Paṭhamamittasuttavaṇṇanā	86	
PA_tika-s04_03t:863_0	36. Catutthassa pañcame attano guyhaṃ tassa āvikarotīti attano guyhaṃ nigguhituṃ	863	
PA_tika-s04_03t:863_1	yuttakathaṃ aññassa akathetvā tasseva ācikkhati. Tassa guyhaṃ aññesaṃ nācikkhatīti	863	
PA_tika-s04_03t:863_2	tena kathitaguyhaṃ yathā aññe na jānanti, evaṃ anāvikaronto chādeti.	863	
PA_tika-s04_03t:864	Paṭhamamittasuttavaṇṇanā niṭṭhitā.	86	
PA_tika-s04_03t:865	6-11. Dutiyamittasuttādivaṇṇanā	86	
PA_tika-s04_03t:866_0	37-42. Chaṭṭhe piyo ca hoti manāpo cāti kalyāṇamittalakkhaṇaṃ dassitaṃ. Kalyāṇamitto	866	
PA_tika-s04_03t:866_1	hi saddhāsampanno ca hoti sīlasampanno sutasampanno cāgasampanno vīriyasampanno satisampanno	866	
PA_tika-s04_03t:866_2	samādhisampanno paññāsampanno. Tattha saddhāsampattiyā saddahati tathāgatassa sambodhiṃ	866	
PA_tika-s04_03t:866_3	kammañca kammaphalañca, tena sambodhiyā hetubhūtaṃ sattesu hitasukhaṃ na pariccajati.	866	
PA_tika-s04_03t:866_4	Sīlasampattiyā sattānaṃ piyo hoti garu bhāvanīyo codako pāpagarahī vattā vacanakkhamo.	866	
PA_tika-s04_03t:866_5	Sutasampattiyā saccapaṭiccasamuppādādipaṭisaṃyuttānaṃ gambhīrānaṃ kathānaṃ kattā	866	
PA_tika-s04_03t:866_6	hoti. Cāgasampattiyā appiccho hoti santuṭṭho pavivitto asaṃsaṭṭho. Vīriyasampattiyā	866	
PA_tika-s04_03t:866_7	āraddhavīriyo hoti attahitaparahitapaṭipattiyaṃ. Satisampattiyā upaṭṭhitassatī hoti.	866	
PA_tika-s04_03t:866_8	Samādhisampattiyā avikkhitto hoti samāhitacito. Paññāsampattiyā aviparītaṃ pajānāti.	866	
PA_tika-s04_03t:866_9	So satiyā kusalākusalānaṃ dhammānaṃ gatiyo samannesamāno paññāya sattānaṃ hitāhitaṃ	866	
PA_tika-s04_03t:866_10	yathābhūtaṃ jānitvā samādhinā tattha ekaggacitto hutvā vīriyena satte ahite nisedhetvā	8661	
PA_tika-s04_03t:866_11	hite niyojeti. Tena vuttaṃ “piyo…pe… niyojetī”ti. Sattamādīni uttānatthāni.	8661	
PA_tika-s04_03t:867	Dutiyamittasuttādivaṇṇanā niṭṭhitā.	86	
PA_tika-s04_03t:868	Devatāvaggavaṇṇanā niṭṭhitā.	86	
PA_tika-s04_03t:869	5. Mahāyaññavaggo	86	
PA_tika-s04_03t:870	1. Sattaviññāṇaṭṭhitisuttavaṇṇanā	87	
PA_tika-s04_03t:871_0	44. Pañcamassa paṭhame yasmā nidassanatthe nipāto tasmā seyyathāpi manussāti yathā	871	
PA_tika-s04_03t:871_1	manussāti vuttaṃ hoti. Viseso hotiyeva satipi bāhirassa kāraṇassa abhede ajjhattikassa	871	
PA_tika-s04_03t:871_2	bhinnattā. Nānattaṃ kāye etesaṃ, nānatto vā kāyo etesanti nānattakāyā. Iminā nayena	871	
PA_tika-s04_03t:871_3	sesapadesupi attho veditabbo. Nesanti manussānaṃ. Nānattā saññā etesaṃ atthīti nānattasaññino.	871	
PA_tika-s04_03t:871_4	Sukhasamussayato vinipāto etesaṃ atthīti vinipātikā satipi devabhāve dibbasampattiyā	871	
PA_tika-s04_03t:871_5	abhāvato. Apāyesu vā gato natthi nipāto etesanti vinipātikā. Tenāha “catuapāyavinimuttā”ti.	871	
PA_tika-s04_03t:871_6	Piyaṅkaramātādīnaṃ viyāti piyaṅkaramātā kira yakkhinī paccūsasamaye anuruddhattherassa	871	
PA_tika-s04_03t:871_7	dhammaṃ sajjhāyato sutvā –	871	
PA_tika-s04_03t:872	“Mā saddamakarī piyaṅkara, bhikkhu dhammapadāni bhāsati;	87	
PA_tika-s04_03t:873	Api dhammapadaṃ vijāniya, paṭipajjema hitāya no siyā.	87	
PA_tika-s04_03t:874	“Pāṇesu ca saṃyamāmase, sampajānamusā na bhaṇāmase;	87	
PA_tika-s04_03t:875	Sikkhema susīlyamattano, api muccema pisācayoniyā”ti. –	87	
PA_tika-s04_03t:876	Evaṃ puttakaṃ saññāpetvā taṃ divasaṃ sotāpattiphalaṃ pattā. Uttaramātā pana bhagavato dhammaṃ sutvāva sotāpannā jātā.	87	
PA_tika-s04_03t:877_0	Brahmakāye paṭhamajjhānanibbatte brahmasamūhe, brahmanikāye vā bhavāti brahmakāyikā.	877	
PA_tika-s04_03t:877_1	Mahābrahmuno parisāya bhavāti brahmapārisajjā tassa paricārakaṭṭhāne ṭhitattā. Mahābrahmuno	877	
PA_tika-s04_03t:877_2	purohitaṭṭhāne ṭhitāti brahmapurohitā. Āyuvaṇṇādīhi mahantā brahmānoti mahābrahmāno.	877	
PA_tika-s04_03t:877_3	Satipi tesaṃ tividhānampi paṭhamena jhānena gantvā nibbattabhāve jhānassa pana pavattibhedena	877	
PA_tika-s04_03t:877_4	ayaṃ visesoti dassetuṃ “brahmapārisajjā panā”tiādi vuttaṃ. Parittenāti hīnena. Sā	877	
PA_tika-s04_03t:877_5	cassa hīnatā chandādīnaṃ hīnatāya veditabbā. Paṭiladdhamattaṃ vā hīnaṃ. Kappassāti	877	
PA_tika-s04_03t:877_6	asaṅkhyeyyakappassa. Hīnapaṇītānaṃ majjhe bhavattā majjhimaṃ. Sā cassa majjhimatā	877	
PA_tika-s04_03t:877_7	chandādīnaṃ majjhimatāya veditabbā. Paṭilabhitvā nātisubhāvitaṃ vā majjhimaṃ. Upaḍḍhakappoti	877	
PA_tika-s04_03t:877_8	asaṅkhyeyyakappassa upaḍḍhakappo. Vipphārikataroti brahmapārisajjehi pamāṇato vipulataro	877	
PA_tika-s04_03t:877_9	sabhāvato uḷārataro ca hoti. Sabhāvenapi hi uḷāratamova. Taṃ panettha appamāṇaṃ.	877	
PA_tika-s04_03t:877_10	Tassa hi parittābhādīnaṃ parittasubhādīnañca kāye satipi sabhāvavematte ekattavaseneva	8771	
PA_tika-s04_03t:877_11	vavatthapīyatīti “ekattakāyā”tveva te vuccanti. Paṇītenāti ukkaṭṭhena. Sā cassa ukkaṭṭhatā	8771	
PA_tika-s04_03t:877_12	chandādīnaṃ ukkaṭṭhatāya veditabbā. Subhāvitaṃ vā, sammadeva, vasibhāvaṃ pāpitaṃ	8771	
PA_tika-s04_03t:877_13	paṇītaṃ “padhānabhāvaṃ nīta”nti katvā. Idhāpi kappo asaṅkhyeyyakappavaseneva veditabbo	8771	
PA_tika-s04_03t:877_14	paripuṇṇamahākappassa asambhavato. Itīti evaṃ vuttappakārena. Teti “brahmakāyikā”ti	8771	
PA_tika-s04_03t:877_15	vuttā tividhāpi brahmāno. Saññāya ekattāti tihetukabhāvena ekasabhāvattā. Na hi tassā	8771	
PA_tika-s04_03t:877_16	sampayuttadhammavasena aññopi koci bhedo atthi. Evanti iminā nānattakāyā ekattasaññino gahitāti dasseti.	8771	
PA_tika-s04_03t:878_0	Daṇḍaukkāyāti daṇḍadīpikāya. Sarati dhāvati, vissarati vippakiṇṇā viya dhāvati. Dve	878	
PA_tika-s04_03t:878_1	kappāti dve mahākappā. Ito paresupi eseva nayo. Idhāti imasmiṃ sutte. Ukkaṭṭhaparicchedavasena	878	
PA_tika-s04_03t:878_2	ābhassaraggahaṇeneva sabbepi te parittābhāappamāṇābhāpi gahitā.	878	
PA_tika-s04_03t:879_0	Sundarā pabhā subhā, tāya kiṇṇā subhākiṇṇāti vattabbe. Bhā-saddassa rassattaṃ antima-ṇa-kārassa	879	
PA_tika-s04_03t:879_1	ha-kārañca katvā “subhakiṇhā”ti vuttā. Aṭṭhakathāyaṃ pana niccalāya ekagghanāya pabhāya	879	
PA_tika-s04_03t:879_2	subhoti pariyāyavacananti “subhena okiṇṇā vikiṇṇā”ti attho vutto. Etthāpi antima-ṇa-kārassa	879	
PA_tika-s04_03t:879_3	ha-kārakaraṇaṃ icchitabbameva. Na chijjitvā pabhā gacchati ekagghanattā. Catutthaviññāṇaṭṭhitimeva	879	
PA_tika-s04_03t:879_4	bhajanti kāyassa saññāya ca ekarūpattā. Vipulasantasukhāyuvaṇṇādiphalattā vehapphalā.	879	
PA_tika-s04_03t:879_5	Etthāti viññāṇaṭṭhitiyaṃ.	879	
PA_tika-s04_03t:880_0	Vivaṭṭapakkhe ṭhitā apunarāvattanato. “Na sabbakālikā”ti vatvā tameva asabbakālikattaṃ	880	
PA_tika-s04_03t:880_1	vibhāvetuṃ “kappasatasahassampī”tiādi vuttaṃ. Soḷasakappasahassaccayena uppannānaṃ	880	
PA_tika-s04_03t:880_2	suddhāvāsabrahmānaṃ parinibbāyanato aññesañca tattha anuppajjanato buddhasuññe loke	880	
PA_tika-s04_03t:880_3	suññaṃ taṃ ṭhānaṃ hoti, tasmā suddhāvāsā na sabbakālikā. Khandhāvāraṭṭhānasadisā	880	
PA_tika-s04_03t:880_4	honti suddhāvāsabhūmiyo. Iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvopi	880	
PA_tika-s04_03t:880_5	dīpito hoti, tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ, navasu	880	
PA_tika-s04_03t:880_6	sattāvāsesu catutthasattāvāsañca bhajanti.	880	
PA_tika-s04_03t:881_0	Sukhumattāti saṅkhārāvasesasukhumabhāvappattattā. Paribyattaviññāṇakiccābhāvato neva	881	
PA_tika-s04_03t:881_1	viññāṇaṃ, na sabbaso aviññāṇaṃ hotīti nāviññāṇaṃ, tasmā paripphutaviññāṇakiccavantīsu	881	
PA_tika-s04_03t:881_2	viññāṇaṭṭhitīsu na vuttaṃ.	881	
PA_tika-s04_03t:882	Sattaviññāṇaṭṭhitisuttavaṇṇanā niṭṭhitā.	88	
PA_tika-s04_03t:883	2. Samādhiparikkhārasuttavaṇṇanā	88	
PA_tika-s04_03t:884_0	45. Dutiye samādhiparikkhārāti ettha tayo parikkhārā. “Ratho sīlaparikkhāro, jhānakkho	884	
PA_tika-s04_03t:884_1	cakkavīriyo”ti hi ettha alaṅkāro parikkhāro nāma. “Sattahi nagaraparikkhārehi suparikkhataṃ	884	
PA_tika-s04_03t:884_2	hotī”ti ettha parivāro parikkhāro nāma. “Gilānapaccaya…pe… jīvitaparikkhārā”ti ettha	884	
PA_tika-s04_03t:884_3	sambhāro parikkhāro nāma. So idha adhippetoti āha “maggasamādhissa sambhārā”ti. Parivāraparikkhāropi	884	
PA_tika-s04_03t:884_4	vaṭṭatiyeva. Parivāro hi sammādiṭṭhādayo maggadhammā sammāsamādhissa sahajātādipaccayabhāvena	884	
PA_tika-s04_03t:884_5	parikaraṇato abhisaṅkharaṇato. Parikkhatāti parivāritā. Ayaṃ vuccati ariyo sammāsamādhīti	884	
PA_tika-s04_03t:884_6	ayaṃ sattahi ratanehi parivuto cakkavattī viya sattahi aṅgehi parivuto ariyo sammāsamādhīti	884	
PA_tika-s04_03t:884_7	vuccati. Upecca nissīyatīti upanisā, saha upanisāyāti saupaniso, saupanissayo attho,	884	
PA_tika-s04_03t:884_8	saparivāroyevāti vuttaṃ hoti. Sahakārikāraṇabhūto hi dhammasamūho idha “upaniso”ti adhippeto.	884	
PA_tika-s04_03t:885	Samādhiparikkhārasuttavaṇṇanā niṭṭhitā.	88	
PA_tika-s04_03t:886	3. Paṭhamaaggisuttavaṇṇanā	88	
PA_tika-s04_03t:887_0	46. Tatiye anuḍahanaṭṭhenāti kāmaṃ āhuneyyaggiādayo tayo aggī brāhmaṇehipi icchitā	887	
PA_tika-s04_03t:887_1	santi. Te pana tehi icchitamattāva, na sattānaṃ tādisā atthasādhakā. Ye pana sattānaṃ	887	
PA_tika-s04_03t:887_2	atthasādhakā, te dassetuṃ “āhunaṃ vuccatī”tiādi vuttaṃ. Tattha ānetvā hunanaṃ pūjanaṃ	887	
PA_tika-s04_03t:887_3	“āhuna”nti vuttaṃ, taṃ āhunaṃ arahantī mātāpitaro. Tenāha bhagavā – “āhuneyyāti,	887	
PA_tika-s04_03t:887_4	bhikkhave, mātāpitūnaṃ etaṃ adhivacana”nti. Yadaggena ca te puttānaṃ bahūpakāratāya	887	
PA_tika-s04_03t:887_5	āhuneyyāti, tesu sammāpaṭipatti nesaṃ hitasukhāvahā, tadaggena tesu micchāpaṭipatti	887	
PA_tika-s04_03t:887_6	ahitadukkhāvahāti āha “tesu…pe… nibbattantī”ti.	887	
PA_tika-s04_03t:888_0	Svāyamattho mittavindakavatthunā veditabbo. Mittavindako hi mātarā, “tāta, ajja uposathiko	888	
PA_tika-s04_03t:888_1	hutvā vihāre sabbarattiṃ dhammassavanaṃ suṇohi, sahassaṃ te dassāmī”ti vutto dhanalobhena	888	
PA_tika-s04_03t:888_2	uposathaṃ samādāya vihāraṃ gantvā “idaṃ ṭhānaṃ akutobhaya”nti sallakkhetvā dhammāsanassa	888	
PA_tika-s04_03t:888_3	heṭṭhā nipanno sabbarattiṃ niddāyitvā gharaṃ agamāsi. Mātā pātova yāguṃ pacitvā upanāmesi.	888	
PA_tika-s04_03t:888_4	So sahassaṃ gahetvāva pivi. Athassa etadahosi “dhanaṃ saṃharissāmī”ti. So nāvāya	888	
PA_tika-s04_03t:888_5	samuddaṃ pakkhanditukāmo ahosi. Atha naṃ mātā, “tāta, imasmiṃ kule cattālīsakoṭidhanaṃ	888	
PA_tika-s04_03t:888_6	atthi, alaṃ gamanenā”ti nivāreti. So tassā vacanaṃ anādiyitvā gacchati eva. Sā purato	888	
PA_tika-s04_03t:888_7	aṭṭhāsi. Atha naṃ kujjhitvā “ayaṃ mayhaṃ purato tiṭṭhatī”ti pādena paharitvā patitaṃ	888	
PA_tika-s04_03t:888_8	antaraṃ katvā agamāsi.	888	
PA_tika-s04_03t:889_0	Mātā uṭṭhahitvā “mādisāya mātari evarūpaṃ kammaṃ katvā gatassa te gataṭṭhāne sukhaṃ	889	
PA_tika-s04_03t:889_1	bhavissatīti evaṃsaññī nāma tvaṃ puttā”ti āha. Tassa nāvaṃ āruyha gacchato sattame	889	
PA_tika-s04_03t:889_2	divase nāvā aṭṭhāsi. Atha te manussā “addhā ettha pāpapuggalo atthi, salākaṃ dethā”ti	889	
PA_tika-s04_03t:889_3	āhaṃsu. Salākā dīyamānā tasseva tikkhattuṃ pāpuṇi. Te tassa uḷumpaṃ datvā taṃ samudde	889	
PA_tika-s04_03t:889_4	pakkhipiṃsu. So ekaṃ dīpaṃ gantvā vimānapetīhi saddhiṃ sampattiṃ anubhavanto tāhi	889	
PA_tika-s04_03t:889_5	“purato purato mā agamāsī”ti vuccamānopi taddiguṇaṃ taddiguṇaṃ sampattiṃ passanto	889	
PA_tika-s04_03t:889_6	anupubbena khuracakkadharaṃ ekaṃ addasa. Taṃ cakkaṃ padumapupphaṃ viya upaṭṭhāsi.	889	
PA_tika-s04_03t:889_7	So taṃ āha, “ambho, idaṃ tayā piḷandhitaṃ padumaṃ mayhaṃ dehī”ti. Na idaṃ, sāmi,	889	
PA_tika-s04_03t:889_8	padumaṃ, khuracakkaṃ etanti. So “vañcesi maṃ tvaṃ, kiṃ mayā padumaṃ na diṭṭhapubba”nti	889	
PA_tika-s04_03t:889_9	vatvā “tvaṃ lohitacandanaṃ vilimpitvā piḷandhanaṃ padumapupphaṃ mayhaṃ na dātukāmo”ti	889	
PA_tika-s04_03t:889_10	āha. So cintesi “ayampi mayā katasadisaṃ kammaṃ katvā tassa phalaṃ anubhavitukāmo”ti.	8891	
PA_tika-s04_03t:889_11	Atha naṃ “gaṇha, re”ti vatvā tassa matthake cakkaṃ khipi. Tena vuttaṃ –	8891	
PA_tika-s04_03t:890	“Catubbhi aṭṭhajjhagamā, aṭṭhāhi pica soḷasa;	89	
PA_tika-s04_03t:891	Soḷasāhi ca bāttiṃsa, atricchaṃ cakkamāsado;	89	
PA_tika-s04_03t:892	Icchāhatassa posassa, cakkaṃ bhamati matthake”ti. ;	89	
PA_tika-s04_03t:893_0	Soti gehasāmiko bhattā. Purimanayenevāti anuḍahanassa paccayatāya. Tatridaṃ vatthu	893	
PA_tika-s04_03t:893_1	– kassapabuddhakāle sotāpannassa upāsakassa bhariyā aticāraṃ carati. So taṃ paccakkhato	893	
PA_tika-s04_03t:893_2	disvā “kasmā evaṃ karosī”ti āha. Sā “sacāhaṃ evarūpaṃ karomi, ayaṃ me sunakho viluppamāno	893	
PA_tika-s04_03t:893_3	khādatū”ti vatvā kālakatā kaṇṇamuṇḍakadahe vemānikapetī hutvā nibbattā divā sampattiṃ	893	
PA_tika-s04_03t:893_4	anubhavati, rattiṃ dukkhaṃ. Tadā bārāṇasirājā migavaṃ caranto araññaṃ pavisitvā anupubbena	893	
PA_tika-s04_03t:893_5	kaṇṇamuṇḍakadahaṃ sampatto tāya saddhiṃ sampattiṃ anubhavati. Sā taṃ vañcetvā rattiṃ	893	
PA_tika-s04_03t:893_6	dukkhaṃ anubhavati. So ñatvā “kattha nu kho gacchatī”ti piṭṭhito piṭṭhito gantvā	893	
PA_tika-s04_03t:893_7	avidūre ṭhito kaṇṇamuṇḍakadahato nikkhamitvā taṃ “paṭapaṭa”nti khādamānaṃ ekaṃ sunakhaṃ	893	
PA_tika-s04_03t:893_8	disvā asinā dvidhā chindi, dve ahesuṃ. Puna chinne cattāro, puna chinne aṭṭha, puna	893	
PA_tika-s04_03t:893_9	chinne soḷasa ahesuṃ. Sā “kiṃ karosi, sāmī”ti āha. So “kiṃ ida”nti āha. Sā “evaṃ	893	
PA_tika-s04_03t:893_10	akatvā kheḷapiṇḍaṃ bhūmiyaṃ niṭṭhubhitvā pādena ghaṃsāhī”ti āha. So tathā akāsi.	8931	
PA_tika-s04_03t:893_11	Sunakhā antaradhāyiṃsu. Muṭṭhiyogo kirāyaṃ tassa sunakhantaradhānassa, yadidaṃ kheḷapiṇḍaṃ	8931	
PA_tika-s04_03t:893_12	bhūmiyaṃ niṭṭhubhitvā pādena ghaṃsanaṃ, taṃ divasaṃ tassā kammaṃ khīṇaṃ. Rājā vippaṭisārī	8931	
PA_tika-s04_03t:893_13	hutvā gantuṃ āraddho. Sā “mayhaṃ, sāmi, kammaṃ khīṇaṃ, mā agamāsī”ti āha. Rājā assutvāva gato.	8931	
PA_tika-s04_03t:894	Dakkhiṇāti cattāro paccayā dīyamānā dakkhanti etehi hitasukhānīti, taṃ dakkhiṇaṃ arahatīti dakkhiṇeyyo, bhikkhusaṅgho.	89	
PA_tika-s04_03t:895	Paṭhamaaggisuttavaṇṇanā niṭṭhitā.	89	
PA_tika-s04_03t:896	4-5. Dutiyaaggisuttādivaṇṇanā	89	
PA_tika-s04_03t:897_0	47-48. Catutthe yaññavāṭaṃ sampādetvā mahāyaññaṃ uddissa saviññāṇakāni aviññāṇakāni	897	
PA_tika-s04_03t:897_1	ca yaññūpakaraṇāni sajjitānīti āha pāḷiyaṃ “mahāyañño upakkhaṭo”ti. Taṃ upakaraṇaṃ	897	
PA_tika-s04_03t:897_2	tesaṃ tathāsajjananti āha “upakkhaṭoti paccupaṭṭhito”ti. Vacchatarasatānīti yuvabhāvappattāni	897	
PA_tika-s04_03t:897_3	nātibalavavacchasatāni. Te pana vacchā eva honti, na dammā, balībaddā vā. Urabbhāti	897	
PA_tika-s04_03t:897_4	taruṇameṇḍakā vuccanti. Upanītānīti ṭhapanatthāya upanītāni. Vihiṃsaṭṭhenāti hiṃsanaṭṭhena.	897	
PA_tika-s04_03t:897_5	Upavāyatūti upagantvā sarīradarathaṃ nibbāpento saṇhasītalā vāto vāyatu. Sesaṃ suviññeyyameva.	897	
PA_tika-s04_03t:897_6	Pañcame natthi vattabbaṃ.	897	
PA_tika-s04_03t:898	Dutiyaaggisuttādivaṇṇanā niṭṭhitā.	89	
PA_tika-s04_03t:899	6. Dutiyasaññāsuttavaṇṇanā	89	
PA_tika-s04_03t:900_0	49. Chaṭṭhe nhāruvilekhananti cammaṃ likhantānaṃ cammaṃ likhitvā chaḍḍitakasaṭaṃ.	900	
PA_tika-s04_03t:900_1	“Esohamasmī”tiādinā ahaṃkaraṇaṃ ahaṅkāro. “Etaṃ mamā”ti mamaṃkaraṇaṃ mamaṅkāro. Tenāha	900	
PA_tika-s04_03t:900_2	“ahaṅkāradiṭṭhito”tiādi. Tisso vidhāti seyyasadisahīnavasena tayo mānā. “Ekavidhena	900	
PA_tika-s04_03t:900_3	rūpasaṅgaho”tiādīsu koṭṭhāso “vidhā”ti vutto. “Kathaṃvidhaṃ sīlavantaṃ vadanti, kathaṃvidhaṃ	900	
PA_tika-s04_03t:900_4	paññavantaṃ vadantī”tiādīsu pakāro. “Tisso imā, bhikkhave, vidhā. Katamā tisso? Seyyohamasmīti	900	
PA_tika-s04_03t:900_5	vidhā”ti ettha māno “vidhā”ti vutto. Idhāpi mānova adhippeto. Māno hi vidahanato	900	
PA_tika-s04_03t:900_6	hīnādivasena tividhā. Tenākārena dahanato upadahanato “vidhā”ti vuccati.	900	
PA_tika-s04_03t:901	Dutiyasaññāsuttavaṇṇanā niṭṭhitā.	90	
PA_tika-s04_03t:902	7-8. Methunasuttādivaṇṇanā	90	
PA_tika-s04_03t:903_0	50-51. Sattame idhāti imasmiṃ loke. Ekaccoti eko. Samaṇo vā brāhmaṇo vāti pabbajjāmattena	903	
PA_tika-s04_03t:903_1	samaṇo vā, jātimattena brāhmaṇo vā. Dvayaṃdvayasamāpattinti dvīhi dvīhi samāpajjitabbaṃ,	903	
PA_tika-s04_03t:903_2	methunanti attho. Na heva kho samāpajjatīti sambandho. Ucchādanaṃ ubbaṭṭanaṃ. Sambāhanaṃ	903	
PA_tika-s04_03t:903_3	parimaddanaṃ. Sādiyatīti adhivāseti. Tadassādetīti ucchādanādiṃ abhiramati. Nikāmetīti	903	
PA_tika-s04_03t:903_4	icchati. Vittinti tuṭṭhiṃ. Idampi khoti ettha idanti yathāvuttaṃ sādiyanādiṃ khaṇḍādibhāvavasena	903	
PA_tika-s04_03t:903_5	ekaṃ katvā vuttaṃ. Pi-saddo vakkhamānaṃ upādāya samuccayattho, kho-saddo avadhāraṇattho.	903	
PA_tika-s04_03t:903_6	Idaṃ vuttaṃ hoti – yadetaṃ brahmacāripaṭiññassa asatipi dvayaṃdvayasamāpattiyaṃ mātugāmassa	903	
PA_tika-s04_03t:903_7	ucchādananahāpanasambāhanasādiyanādi. Idampi ekaṃsena tassa brahmacariyassa khaṇḍādibhāvāpādanato	903	
PA_tika-s04_03t:903_8	khaṇḍampi chiddampi sabalampi kammāsampīti. Evaṃ pana khaṇḍādibhāvāpattiyā so aparisuddhaṃ	903	
PA_tika-s04_03t:903_9	brahmacariyaṃ carati, na parisuddhaṃ, saṃyutto methunasaṃyogena, na visaṃyutto. Tato	903	
PA_tika-s04_03t:903_10	cassa na jātiādīhi parimuttīti dassento “ayaṃ vuccatī”tiādimāha.	9031	
PA_tika-s04_03t:904_0	Sañjagghatīti kilesavasena mahāhasitaṃ hasati. Saṃkīḷatīti kāyasaṃsaggavasena kīḷati.	904	
PA_tika-s04_03t:904_1	Saṃkelāyatīti sabbaso mātugāmaṃ kelāyanto viharati. Cakkhunāti attano cakkhunā. Cakkhunti	904	
PA_tika-s04_03t:904_2	mātugāmassa cakkhuṃ. Upanijjhāyatīti upecca nijjhāyati oloketi. Tirokuṭṭanti kuṭṭassa	904	
PA_tika-s04_03t:904_3	parato. Tathā tiropākāraṃ, “mattikāmayā bhitti kuṭṭaṃ, iṭṭhakāmayā pākāro”ti vadanti.	904	
PA_tika-s04_03t:904_4	Yā kāci vā bhitti porisakā diyaḍḍharatanappamāṇā kuṭṭaṃ, tato adhiko pākāro. Assāti	904	
PA_tika-s04_03t:904_5	brahmacāripaṭiññassa. Pubbeti vatasamādānato pubbe. Kāmaguṇehīti kāmakoṭṭhāsehi.	904	
PA_tika-s04_03t:904_6	Samappitanti suṭṭhu appitaṃ sahitaṃ. Samaṅgibhūtanti samannāgataṃ. Paricārayamānanti	904	
PA_tika-s04_03t:904_7	kīḷantaṃ, upaṭṭhahiyamānaṃ vā. Paṇidhāyāti patthetvā. Sīlenātiādīsu yamaniyamādisamādānavasena	904	
PA_tika-s04_03t:904_8	sīlaṃ, avītikkamavasena vataṃ. Ubhayampi vā sīlaṃ, dukkaracariyavasena pavattitaṃ	904	
PA_tika-s04_03t:904_9	vataṃ. Taṃtaṃakiccasammatato vā nivattilakkhaṇaṃ sīlaṃ, taṃtaṃsamādānavato vesabhojanakiccakaraṇādivisesappaṭipatti	904	
PA_tika-s04_03t:904_10	vataṃ. Sabbathāpi dukkaracariyā tapo. Methunā virati brahmacariyanti evampettha pāḷivaṇṇanā	9041	
PA_tika-s04_03t:904_11	veditabbā. Aṭṭhamaṃ uttānameva.	9041	
PA_tika-s04_03t:905	Methunasuttādivaṇṇanā niṭṭhitā.	90	
PA_tika-s04_03t:906	9. Dānamahapphalasuttavaṇṇanā	90	
PA_tika-s04_03t:907_0	52. Navame “sāhu dāna”nti dānaṃ detīti “dānaṃ nāma sādhu sundara”nti dānaṃ detīti	907	
PA_tika-s04_03t:907_1	attho. Dānañhi datvā taṃ paccavekkhantassa pāmojjapītisomanassādayo uppajjanti, lobhadosaissāmaccherādayo	907	
PA_tika-s04_03t:907_2	vidūrībhavanti. Idāni dānaṃ anukūladhammaparibrūhanena paccanīkadhammavidūrīkaraṇena	907	
PA_tika-s04_03t:907_3	ca bhāvanācittassa upasobhanāya ca parikkhārāya ca hotīti “alaṅkārabhūtañceva parivārabhūtañca	907	
PA_tika-s04_03t:907_4	detī”ti vuttaṃ. Jhānānāgāmī nāma hoti jhānaṃ nibbattetvā brahmalokūpapannānaṃ ariyānaṃ	907	
PA_tika-s04_03t:907_5	heṭṭhā anuppajjanato. Imaṃ pecca paribhuñjissāmīti sāpekkhassa dānaṃ paralokaphalāsāya	907	
PA_tika-s04_03t:907_6	sātisayāya ca pubbācāravasena uppajjamānāya anubhavattā taṇhuttaraṃ nāma hotīti āha	907	
PA_tika-s04_03t:907_7	“paṭhamaṃ taṇhuttariyadāna”nti. Dānaṃ nāma buddhādīhi pasatthanti garuṃ cittīkāraṃ	907	
PA_tika-s04_03t:907_8	upaṭṭhapetvā dātabbattā “dutiyaṃ cittīkāradāna”nti vuttaṃ. Pubbakehi pitupitāmahehi	907	
PA_tika-s04_03t:907_9	dinnapubbaṃ katapubbaṃ jahāpetuṃ nāma nānucchavikanti attabhāvasabhāgavasena hirottappaṃ	907	
PA_tika-s04_03t:907_10	paccupaṭṭhapetvā dātabbato “tatiyaṃ hirottappadāna”nti vuttaṃ. “Ahaṃ pacāmi, na ime	9071	
PA_tika-s04_03t:907_11	pacanti, nārahāmi pacanto apacantānaṃ dānaṃ adātu”nti evaṃsaññī hutvā dento niravasesaṃ	9071	
PA_tika-s04_03t:907_12	katvā detīti āha “catutthaṃ niravasesadāna”nti. “Yathā tesaṃ pubbakānaṃ isīnaṃ tāni	9071	
PA_tika-s04_03t:907_13	mahāyaññakāni ahesuṃ, evaṃ me ayaṃ dānaparibhogo bhavissatī”ti evaṃsaññino dānaṃ	9071	
PA_tika-s04_03t:907_14	dakkhiṇaṃ arahesu dātabbato “pañcamaṃ dakkhiṇeyyadāna”nti vuttaṃ. “Imaṃ me dānaṃ	9071	
PA_tika-s04_03t:907_15	dadato cittaṃ pasīdatī”tiādinā pītisomanassaṃ uppādetvā dentassa dānaṃ somanassabāhullappattiyā	9071	
PA_tika-s04_03t:907_16	somanassupacāraṃ nāma hotīti āha “chaṭṭhaṃ somanassupavicāradāna”nti vuttaṃ.	9071	
PA_tika-s04_03t:908	Dānamahapphalasuttavaṇṇanā niṭṭhitā.	90	
PA_tika-s04_03t:909	10. Nandamātāsuttavaṇṇanā	90	
PA_tika-s04_03t:910_0	53. Dasame “vutthavasso pavāretvā…pe… nikkhamī”ti aṅguttarabhāṇakānaṃ matenetaṃ vuttaṃ.	910	
PA_tika-s04_03t:910_1	Majjhimabhāṇakā pana vadanti “bhagavā upakaṭṭhāya vassūpanāyikāya jetavanato bhikkhusaṅghaparivuto	910	
PA_tika-s04_03t:910_2	cārikaṃ nikkhami. Teneva ca akāle nikkhantattā kosalarājādayo vāretuṃ ārabhiṃsu.	910	
PA_tika-s04_03t:910_3	Pavāretvā hi caraṇaṃ buddhāciṇṇa”nti. Puṇṇāya sammāpaṭipattiṃ paccāsīsanto bhagavā	910	
PA_tika-s04_03t:910_4	“mama nivattanapaccayā tvaṃ kiṃ karissasī”ti āha. Puṇṇāpi…pe… pabbajīti ettha seṭṭhi	910	
PA_tika-s04_03t:910_5	“puṇṇāya bhagavā nivattito”ti sutvā taṃ bhujissaṃ katvā dhītuṭṭhāne ṭhapesi. Sā pabbajjaṃ	910	
PA_tika-s04_03t:910_6	yācitvā pabbaji, pabbajitvā vipassanaṃ ārabhi. Athassā satthā āraddhavipassakabhāvaṃ	910	
PA_tika-s04_03t:910_7	ñatvā imaṃ obhāsagāthaṃ vissajjesi –	910	
PA_tika-s04_03t:911	“Puṇṇe pūrassu saddhammaṃ, cando pannaraso yathā;	91	
PA_tika-s04_03t:912	Paripuṇṇāya paññāya, dukkhassantaṃ karissasī”ti. ;	91	
PA_tika-s04_03t:913	Sā gāthāpariyosāne arahattaṃ patvā abhiññātā sāvikā ahosi. Sesamettha suviññeyyameva.	91	
PA_tika-s04_03t:914	Nandamātāsuttavaṇṇanā niṭṭhitā.	91	
PA_tika-s04_03t:915	Mahāyaññavaggavaṇṇanā niṭṭhitā.	91	
PA_tika-s04_03t:916	Paṭhamapaṇṇāsakaṃ niṭṭhitaṃ.	91	
PA_tika-s04_03t:917	6. Abyākatavaggo	91	
PA_tika-s04_03t:918	1-2. Abyākatasuttādivaṇṇanā	91	
PA_tika-s04_03t:919_0	54-55. Chaṭṭhavaggassa paṭhamaṃ suviññeyyameva. Dutiye atīte attabhāve nibbattakaṃ	919	
PA_tika-s04_03t:919_1	kammanti “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ	919	
PA_tika-s04_03t:919_2	upādānaṃ, cetanā bhavo”ti evamāgataṃ saparikkhāraṃ pañcavidhaṃ kammavaṭṭamāha. Etarahi	919	
PA_tika-s04_03t:919_3	me attabhāvo na siyāti viññāṇanāmarūpasaḷāyatanaphassavedanāsahitaṃ paccuppannaṃ	919	
PA_tika-s04_03t:919_4	pañcavidhaṃ vipākavaṭṭamāha. Yaṃ atthikanti yaṃ paramatthato vijjamānakaṃ. Tenāha	919	
PA_tika-s04_03t:919_5	“bhūta”nti. Tañhi paccayanibbattatāya “bhūta”nti vuccati. Taṃ pajahāmīti tappaṭibaddhacchandarāgappahānena	919	
PA_tika-s04_03t:919_6	tato eva āyatiṃ anuppattidhammatāpādanavasena pajahāmi pariccajāmi. Haritantanti	919	
PA_tika-s04_03t:919_7	haritameva. Anta-saddena padavaḍḍhanaṃ kataṃ yathā “vanantaṃ suttanta”nti, allatiṇādīni	919	
PA_tika-s04_03t:919_8	āgamma nibbāyatīti attho. Pathantanti mahāmaggaṃ. Selantanti pabbataṃ. Udakantanti	919	
PA_tika-s04_03t:919_9	udakaṃ. Ramaṇīyaṃ vā bhūmibhāganti tiṇagumbādirahitaṃ vivittaṃ abbhokāsabhūmibhāgaṃ.	919	
PA_tika-s04_03t:919_10	Anāhārāti apaccayā nirupādānā. Sesamettha uttānameva.	9191	
PA_tika-s04_03t:920	Abyākatasuttādivaṇṇanā niṭṭhitā.	92	
PA_tika-s04_03t:921	3. Tissabrahmāsuttavaṇṇanā	92	
PA_tika-s04_03t:922_0	56. Tatiye vivittāni tādisāni pana pariyantāni atidūrāni hontīti āha “antimapariyantimānī”ti.	922	
PA_tika-s04_03t:922_1	Ante bhavāni antimāni, antimāniyeva pariyantimāni. Ubhayenapi atidūrataṃ dasseti.	922	
PA_tika-s04_03t:922_2	Samannāhāre ṭhapayamānoti indriyaṃ samākārena vattento indriyasamataṃ paṭipādento	922	
PA_tika-s04_03t:922_3	nāma hoti. Vipassanācittasampayutto samādhi, satipi saṅkhāranimittāvirahe niccanimittādivirahato	922	
PA_tika-s04_03t:922_4	“animitto”ti vuccatīti āha “animittanti balavavipassanāsamādhi”nti.	922	
PA_tika-s04_03t:923	Tissabrahmāsuttavaṇṇanā niṭṭhitā.	92	
PA_tika-s04_03t:924	4-7. Sīhasenāpatisuttādivaṇṇanā	92	
PA_tika-s04_03t:925	57-60. Catutthe kucchito ariyo kadariyo. Thaddhamacchariyasadisaṃ hi kucchitaṃ sabbanihīnaṃ natthi sabbakusalānaṃ ādibhūtassa nisedhanato. Sesamettha pañcamādīni ca uttānatthāneva.	92	
PA_tika-s04_03t:926	Sīhasenāpatisuttādivaṇṇanā niṭṭhitā.	92	
PA_tika-s04_03t:927	8. Pacalāyamānasuttavaṇṇanā	92	
PA_tika-s04_03t:928_0	61. Aṭṭhame ālokasaññaṃ manasi kareyyāsīti divā vā rattiṃ vā sūriyapajjotacandamaṇiādīnaṃ	928	
PA_tika-s04_03t:928_1	ālokaṃ “āloko”ti manasi kareyyāsi. Idaṃ vuttaṃ hoti – sūriyacandālokādiṃ divā rattiñca	928	
PA_tika-s04_03t:928_2	upaladdhaṃ yathāladdhavaseneva manasi kareyyāsi, citte ṭhapeyyāsi. Yathā te subhāvitālokakasiṇassa	928	
PA_tika-s04_03t:928_3	viya kasiṇāloko yadicchakaṃ yāvadicchakañca so āloko rattiyaṃ upatiṭṭhati, yena tattha	928	
PA_tika-s04_03t:928_4	divāsaññaṃ ṭhapeyyāsi, divā viya vigatathinamiddhova bhaveyyāsīti. Tenāha “yathā	928	
PA_tika-s04_03t:928_5	divā tathā ratti”nti. Iti vivaṭena cetasāti evaṃ apihitena cittena thinamiddhapidhānena	928	
PA_tika-s04_03t:928_6	apihitattā. Apariyonaddhenāti samantato anonaddhena asañchāditena. Sahobhāsanti sañāṇobhāsaṃ.	928	
PA_tika-s04_03t:928_7	Thinamiddhavinodanaālokopi vā hotu kasiṇālokopi vā parikammālokopi vā, upakkilesāloko	928	
PA_tika-s04_03t:928_8	viya sabboyaṃ āloko ñāṇasamuṭṭhānovāti. Yesaṃ akaraṇe puggalo mahājāniyo hoti, tāni	928	
PA_tika-s04_03t:928_9	avassaṃ kātabbāni. Yāni akātumpi vaṭṭanti, sati samavāye kātabbato tāni karaṇīyānīti	928	
PA_tika-s04_03t:928_10	āha “itarāni karaṇīyānī”ti. Atha vā kattabbāni kammāni karaṇaṃ arahantīti karaṇīyāni.	9281	
PA_tika-s04_03t:928_11	Itarāni kiccānītipi vadanti.	9281	
PA_tika-s04_03t:929_0	Ādinayappavattā viggāhikakathāti “na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ	929	
PA_tika-s04_03t:929_1	ājānāmi, kiṃ tvaṃ imaṃ dhammavinayaṃ ājānissasi, micchāpaṭipanno tvamasi, ahamasmi	929	
PA_tika-s04_03t:929_2	sammāpaṭipanno, sahitaṃ me, asahitaṃ te, purevacanīyaṃ pacchā avaca, pacchāvacanīyaṃ	929	
PA_tika-s04_03t:929_3	pure avaca, adhiciṇṇaṃ te viparāvattaṃ, āropito te vādo, niggahito tvamasi. Cara	929	
PA_tika-s04_03t:929_4	vādappamokkhāya, nibbeṭhehi vā sace pahosī”ti evaṃpavattā kathā. Tattha sahitaṃ meti	929	
PA_tika-s04_03t:929_5	mayhaṃ vacanaṃ sahitaṃ siliṭṭhaṃ, atthayuttaṃ kāraṇayuttanti attho. Sahitanti vā	929	
PA_tika-s04_03t:929_6	pubbāparāviruddhaṃ. Asahitaṃ teti tuyhaṃ vacanaṃ asahitaṃ asiliṭṭhaṃ. Adhiciṇṇaṃ	929	
PA_tika-s04_03t:929_7	te viparāvattanti yaṃ tuyhaṃ dīgharattāciṇṇavasena suppaguṇaṃ, taṃ mayhaṃ ekavacaneneva	929	
PA_tika-s04_03t:929_8	viparāvattaṃ parivattitvā ṭhitaṃ, na kiñci jānāsīti attho. Āropito te vādoti mayā	929	
PA_tika-s04_03t:929_9	tava vāde doso āropito. Cara vādappamokkhāyāti dosamocanatthaṃ cara vicara, tattha	929	
PA_tika-s04_03t:929_10	tattha gantvā sikkhāti attho. Nibbeṭhehi vā sace pahosīti atha sayaṃ pahosi, idāni	9291	
PA_tika-s04_03t:929_11	eva nibbeṭhehīti attho.	9291	
PA_tika-s04_03t:930_0	Taṇhā sabbaso khīyanti etthāti taṇhāsaṅkhayo, tasmiṃ. Taṇhāsaṅkhayeti ca idaṃ visaye	930	
PA_tika-s04_03t:930_1	bhummanti āha “taṃ ārammaṇaṃ katvā”ti. Vimuttacittatāyāti sabbasaṃkilesehi vippayuttacittatāya.	930	
PA_tika-s04_03t:930_2	Aparabhāge paṭipadā nāma ariyasaccābhisamayo. Sā sāsanacārigocarā paccattaṃ veditabbatoti	930	
PA_tika-s04_03t:930_3	āha “pubbabhāgappaṭipadaṃ saṃkhittena desethāti pucchatī”ti. Akuppadhammatāya khayavayasaṅkhātaṃ	930	
PA_tika-s04_03t:930_4	antaṃ atītāti accantā, so eva aparihāyanasabhāvattā accantā niṭṭhā assāti accantaniṭṭhā.	930	
PA_tika-s04_03t:930_5	Tenāha “ekantaniṭṭho satataniṭṭhoti attho”ti. Na hi paṭividdhassa lokuttaradhammassa	930	
PA_tika-s04_03t:930_6	dassannaṃ kuppannaṃ nāma atthi. Accantameva catūhi yogehi khemo etassa atthīti accantayogakkhemī.	930	
PA_tika-s04_03t:930_7	Maggabrahmacariyassa vusitattā tassa ca aparihāyanasabhāvattā accantaṃ brahmacārīti	930	
PA_tika-s04_03t:930_8	accantabrahmacārī. Tenāha “niccabrahmacārīti attho”ti. Pariyosānanti maggabrahmacariyapariyapariyosānaṃ	930	
PA_tika-s04_03t:930_9	vaṭṭadukkhapariyosānañca.	930	
PA_tika-s04_03t:931_0	Pañcakkhandhāti pañcupādānakkhandhā. Sakkāyasabbañhi sandhāya idha “sabbe dhammā”ti	931	
PA_tika-s04_03t:931_1	vuttaṃ vipassanāvisayassa adhippetattā. Tasmā āyatanadhātuyopi taggatikā eva daṭṭhabbā.	931	
PA_tika-s04_03t:931_2	Tenāha bhagavā “nālaṃ abhinivesāyā”ti. Na yuttā abhinivesāya “etaṃ mama, eso me attā”ti	931	
PA_tika-s04_03t:931_3	ajjhosānāya. “Alameva nibbindituṃ alaṃ virajjitu”ntiādīsu viya alaṃ-saddo yuttatthopi	931	
PA_tika-s04_03t:931_4	hotīti āha “na yuttā”ti. Sampajjantīti bhavanti. Yadipi “tatiyā catutthī”ti idaṃ	931	
PA_tika-s04_03t:931_5	visuddhidvayaṃ abhiññāpaññā, tassa pana sapaccayanāmarūpadassanabhāvato sati ca paccayapariggahe	931	
PA_tika-s04_03t:931_6	sapaccayattā aniccanti, nāmarūpassa aniccatāya dukkhaṃ, dukkhañca anattāti atthato	931	
PA_tika-s04_03t:931_7	lakkhaṇattayaṃ supākaṭameva hotīti āha “aniccaṃ dukkhaṃ anattāti ñātapariññāya abhijānātī”ti.	931	
PA_tika-s04_03t:931_8	Tatheva tīraṇapariññāyāti iminā aniccādibhāvena nālaṃ abhinivesāyāti nāmarūpassa	931	
PA_tika-s04_03t:931_9	upasaṃharati, na abhiññāpaññānaṃ sambhāradhammānaṃ. Purimāya hi atthato āpannaṃ lakkhaṇattayaṃ	931	
PA_tika-s04_03t:931_10	gaṇhāti salakkhaṇasallakkhaṇaparattā tassā. Dutiyāya sarūpato tassā lakkhaṇattayāropanavasena	9311	
PA_tika-s04_03t:931_11	sammasanabhāvato. Ekacittakkhaṇikatāya abhinipātamattatāya ca appamattakampi. Rūpapariggahassa	9311	
PA_tika-s04_03t:931_12	oḷārikabhāvato arūpapariggahaṃ dasseti. Dassento ca vedanāya āsannabhāvato, visesato	9311	
PA_tika-s04_03t:931_13	sukhasārāgitāya, bhavassādagadhitamānasatāya ca therassa vedanāvasena nibbattetvā dasseti.	9311	
PA_tika-s04_03t:932_0	Khayavirāgoti khayasaṅkhāto virāgo saṅkhārānaṃ palujjanā. Yaṃ āgamma sabbaso saṅkhārehi	932	
PA_tika-s04_03t:932_1	virajjanā hoti, taṃ nibbānaṃ accantavirāgo. Nirodhānupassimhipīti nirodhānupassipadepi.	932	
PA_tika-s04_03t:932_2	Eseva nayoti atidisitvā taṃ ekadesena vivaranto “nirodhopi hi…pe… duvidhoyevā”ti	932	
PA_tika-s04_03t:932_3	āha. Khandhānaṃ pariccajanaṃ tappaṭibaddhakilesappahānavasenāti yenākārena vipassanā	932	
PA_tika-s04_03t:932_4	kilese pajahati, tenākārena taṃnimittakkhandhe ca pajahatīti vattabbataṃ arahatīti	932	
PA_tika-s04_03t:932_5	āha “sā hi…pe… vossajjatī”ti. Ārammaṇatoti kiccasādhanavasena ārammaṇakaraṇato. Evañhi	932	
PA_tika-s04_03t:932_6	maggato aññesaṃ nibbānārammaṇānaṃ pakkhandanavossaggābhāvo siddhova hoti. Pariccajanena	932	
PA_tika-s04_03t:932_7	pakkhandanena cāti dvīhipi vā kāraṇehi. Soti maggo. Sabbesaṃ khandhānaṃ vossajjanaṃ	932	
PA_tika-s04_03t:932_8	tappaṭibaddhasaṃkilesappahānena daṭṭhabbaṃ. Yasmā vā vipassanācittaṃ pakkhandatīti	932	
PA_tika-s04_03t:932_9	maggasampayuttacittaṃ sandhāyāha. Maggo ca samucchedavasena kilese khandhe ca pariccajati,	932	
PA_tika-s04_03t:932_10	tasmā yathākkamaṃ vipassanāmaggānañca vasena pakkhandanapariccāgavossaggāpi veditabbā.	9321	
PA_tika-s04_03t:932_11	Tadubhayasamaṅgīti vipassanāsamaṅgī maggasamaṅgī ca. “Aniccānupassanāya niccasaññaṃ	9321	
PA_tika-s04_03t:932_12	pajahatī”tiādivacanato hi yathā vipassanāya kilesānaṃ pariccāgappaṭinissaggo labbhati,	9321	
PA_tika-s04_03t:932_13	evaṃ āyatiṃ tehi kilesehi uppādetabbakkhandhānampi pariccāgapaṭinissaggo vattabbo.	9321	
PA_tika-s04_03t:932_14	Pakkhandanapaṭinissaggo pana magge labbhamānāya ekantakāraṇabhūtāya vuṭṭhānagāminivipassanāya	9321	
PA_tika-s04_03t:932_15	vasena veditabbo. Magge pana tadubhayampi ñāyāgatameva nippariyāyatova labbhamānattā.	9321	
PA_tika-s04_03t:932_16	Tenāha “tadubhayasamaṅgīpuggalo”tiādi. Pucchantassa ajjhāsayavasena “na kiñci loke	9321	
PA_tika-s04_03t:932_17	upādiyatī”ti ettha kāmupādānavasena upādiyanaṃ paṭikkhipatīti āha “taṇhāvasena na	9321	
PA_tika-s04_03t:932_18	upādiyatī”ti. Taṇhāvasena vā asati upādiyane diṭṭhivasena upādiyanaṃ anavakāsamevāti	9321	
PA_tika-s04_03t:932_19	“taṇhāvasena”icceva vuttaṃ. Na parāmasatīti nādiyati. Diṭṭhiparāmāsavasena vā “nicca”ntiādinā	9321	
PA_tika-s04_03t:932_20	na parāmasati. Saṃkhitteneva kathesīti tassa ajjhāsayavasena papañcaṃ akatvā kathesi.	9322	
PA_tika-s04_03t:933	Pacalāyamānasuttavaṇṇanā niṭṭhitā.	93	
PA_tika-s04_03t:934	9. Mettasuttavaṇṇanā	93	
PA_tika-s04_03t:935_0	62. Navame mā, bhikkhave, puññānanti ettha māti paṭisedhe nipāto. Puñña-saddo “kusalānaṃ,	935	
PA_tika-s04_03t:935_1	bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññaphale āgato.	935	
PA_tika-s04_03t:935_2	“Avijjāgatoyaṃ, bhikkhave, purisapuggalo puññañce saṅkhāraṃ abhisaṅkharotī”tiādīsu	935	
PA_tika-s04_03t:935_3	kāmarūpāvacarasucaritesu. “Puññūpagaṃ hoti viññāṇa”ntiādīsu sugativisesabhūte upapattibhave.	935	
PA_tika-s04_03t:935_4	“Tīṇimāni, bhikkhave, puññakiriyavatthūni dānamayaṃ puññakiriyavatthu, sīlamayaṃ	935	
PA_tika-s04_03t:935_5	puññakiriyavatthu, bhāvanāmayaṃ puññakiriyavatthū”tiādīsu kusalacetanāyaṃ. Idha pana	935	
PA_tika-s04_03t:935_6	tebhūmakakusaladhamme veditabbo. Bhāyitthāti ettha duvidhaṃ bhayaṃ ñāṇabhayaṃ, sārajjabhayanti.	935	
PA_tika-s04_03t:935_7	Tattha “yepi te, bhikkhave, devā dīghāyukā vaṇṇavanto sukhabahulā uccesu vimānesu	935	
PA_tika-s04_03t:935_8	ciraṭṭhitikā, tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ	935	
PA_tika-s04_03t:935_9	āpajjantī”ti āgataṃ ñāṇabhayaṃ. “Ahudeva bhayaṃ, ahu chambhitattaṃ, ahu lomahaṃso”tiādīsu	935	
PA_tika-s04_03t:935_10	āgataṃ sārajjabhayaṃ. Idhāpi sārajjabhayameva. Ayañhettha attho – bhikkhave, dīgharattaṃ	9351	
PA_tika-s04_03t:935_11	kāyavacīsaṃyamo vattappaṭivattapūraṇaṃ ekāsanaṃ ekaseyyaṃ indriyadamo dhutadhammehi	9351	
PA_tika-s04_03t:935_12	cittassa niggaho satisampajaññaṃ kammaṭṭhānānuyogavasena vīriyārambhoti evamādīni	9351	
PA_tika-s04_03t:935_13	yāni bhikkhunā nirantaraṃ pavattetabbāni puññāni, tehi mā bhāyittha, mā bhayaṃ santāsaṃ	9351	
PA_tika-s04_03t:935_14	āpajjittha. Ekaccassa diṭṭhadhammasukhassa uparodhabhayena samparāyikanibbānasukhadāyakehi	9351	
PA_tika-s04_03t:935_15	puññehi mā bhāyitthāti. Nissakke idaṃ sāmivacanaṃ.	9351	
PA_tika-s04_03t:936_0	Idāni tato abhāyitabbabhāve kāraṇaṃ dassento “sukhasseta”ntiādimāha. Tattha sukha-saddo	936	
PA_tika-s04_03t:936_1	“sukho buddhānamuppādo, sukhā virāgatā loke”tiādīsu sukhamūle āgato. “Yasmā ca kho,	936	
PA_tika-s04_03t:936_2	mahāli, rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe. “Yāvañcidaṃ,	936	
PA_tika-s04_03t:936_3	bhikkhave, na sukaraṃ akkhānena pāpuṇituṃ yāva sukhā saggā”tiādīsu sukhapaccayaṭṭhāne.	936	
PA_tika-s04_03t:936_4	“Sukho puññassa uccayo”tiādīsu sukhahetumhi. “Diṭṭhadhammasukhavihārā ete dhammā”tiādīsu	936	
PA_tika-s04_03t:936_5	abyāpajje. “Nibbānaṃ paramaṃ sukha”ntiādīsu nibbāne. “Sukhassa ca pahānā”tiādīsu	936	
PA_tika-s04_03t:936_6	sukhavedanāyaṃ. “Adukkhamasukhaṃ santaṃ, sukhamicceva bhāsita”ntiādīsu upekkhāvedanāyaṃ.	936	
PA_tika-s04_03t:936_7	“Dvepi mayā, ānanda, vedanā vuttā pariyāyena sukhā vedanā dukkhā vedanā”tiādīsu iṭṭhasukhesu.	936	
PA_tika-s04_03t:936_8	“Sukho vipāko puññāna”ntiādīsu iṭṭhavipāke. Idhāpi iṭṭhavipāke eva daṭṭhabbo. Iṭṭhassātiādīsu	936	
PA_tika-s04_03t:936_9	icchitabbato ceva aniṭṭhappaṭipakkhato ca iṭṭhassa. Kamanīyato manasmiñca kamanato	936	
PA_tika-s04_03t:936_10	pavisanato kantassa. Piyāyitabbato santappanato ca piyassa. Mananīyato manassa vaḍḍhanato	9361	
PA_tika-s04_03t:936_11	ca manāpassāti attho veditabbo. Yadidaṃ puññānīti puññānīti yadidaṃ vacanaṃ, etaṃ	9361	
PA_tika-s04_03t:936_12	sukhassa iṭṭhassa vipākassa adhivacanaṃ nāmaṃ. Sukhassetaṃ yadidaṃ puññānīti phalena	9361	
PA_tika-s04_03t:936_13	kāraṇassa abhedopacāraṃ vadati. Tena katūpacitānaṃ puññānaṃ avassaṃbhāviphalaṃ sutvā	9361	
PA_tika-s04_03t:936_14	appamattena sakkaccaṃ puññāni kattabbānīti puññakiriyāyaṃ niyojeti, ādarañca nesaṃ tattha uppādeti.	9361	
PA_tika-s04_03t:937_0	Idāni attanā sunettakāle katena puññakammena dīgharattaṃ paccanubhūtaṃ bhavantarappaṭicchannaṃ	937	
PA_tika-s04_03t:937_1	uḷārataraṃ puññavipākaṃ udāharitvā tamatthaṃ pākaṭataraṃ karonto “abhijānāmi kho	937	
PA_tika-s04_03t:937_2	panāha”ntiādimāha. Tattha abhijānāmīti abhivisiṭṭhena ñāṇena jānāmi, paccakkhato	937	
PA_tika-s04_03t:937_3	bujjhāmi. Dīgharattanti cirakālaṃ. Puññānanti dānādīnaṃ kusaladhammānaṃ. Satta vassānīti	937	
PA_tika-s04_03t:937_4	satta saṃvaccharāni. Mettacittanti mijjatīti mettā, siniyhatīti attho. Mitte bhavā,	937	
PA_tika-s04_03t:937_5	mittassa vā esā pavattītipi mettā. Lakkhaṇādito pana hitākārappavattilakkhaṇā, hitūpasaṃhārarasā,	937	
PA_tika-s04_03t:937_6	āghātavinayapaccupaṭṭhānā, sattānaṃ manāpabhāvadassanapadaṭṭhānā. Byāpādūpasamo etissā	937	
PA_tika-s04_03t:937_7	sampatti, sinehasambhavo vipatti. Mettacittaṃ bhāvetvāti mettāsahagataṃ cittaṃ, cittasīsena	937	
PA_tika-s04_03t:937_8	samādhi vuttoti mettāsamādhiṃ metābrahmavihāraṃ uppādetvā ceva vaḍḍhetvā ca.	937	
PA_tika-s04_03t:938_0	Satta saṃvaṭṭavivaṭṭakappeti satta mahākappe. Saṃvaṭṭavivaṭṭaggahaṇeneva hi saṃvaṭṭaṭṭhāyivivaṭṭaṭṭhāyinopi	938	
PA_tika-s04_03t:938_1	gahitā. Imaṃ lokanti kāmalokaṃ. Saṃvaṭṭamāne sudanti saṃvaṭṭamāne, sudanti nipātamattaṃ,	938	
PA_tika-s04_03t:938_2	vipajjamāneti attho. “Varasaṃvattaṭṭhāne suda”ntipi paṭhanti. Kappeti kāle. Kappasīsena	938	
PA_tika-s04_03t:938_3	hi kālo vutto, kāle khīyamāne sabbopi khīyateva. Yathāha – “kālo ghasati bhūtāni,	938	
PA_tika-s04_03t:938_4	sabbāneva sahattanā”ti. “Ābhassarūpago homī”ti vuttattā tejosaṃvaṭṭavasenettha kappavuṭṭhānaṃ	938	
PA_tika-s04_03t:938_5	veditabbaṃ. Ābhassarūpagoti tattha paṭisandhiggahaṇavasena ābhassarabrahmalokaṃ upagacchāmīti	938	
PA_tika-s04_03t:938_6	ābhassarūpago homi. Vivaṭṭamāneti saṇṭhahamāneti attho. Suññaṃ brahmavimānaṃ upapajjāmīti	938	
PA_tika-s04_03t:938_7	kassaci sattassa tattha nibbattassa abhāvato suññaṃ yaṃ paṭhamajjhānabhūmisaṅkhātaṃ	938	
PA_tika-s04_03t:938_8	brahmavimānaṃ ādito nibbattati, taṃ paṭisandhiggahaṇavasena upapajjāmi upemi.	938	
PA_tika-s04_03t:939_0	Brahmāti kāmāvacarasattehi visiṭṭhaṭṭhena tathā tathā brūhitaguṇatāya brahmavihārato	939	
PA_tika-s04_03t:939_1	nibbattanaṭṭhena ca brahmā. Brahmapārisajjabrahmapurohitehi mahanto brahmāti mahābrahmā,	939	
PA_tika-s04_03t:939_2	tato eva te abhibhavitvā ṭhitattā abhibhū. Tehi na kenacipi guṇena abhibhūtoti anabhibhūto.	939	
PA_tika-s04_03t:939_3	Aññadatthūti ekaṃsavacane nipāto. Dassanato daso, atītānāgatapaccuppannānaṃ dassanasamattho	939	
PA_tika-s04_03t:939_4	abhiññāñāṇena passitabbaṃ passāmīti attho. Sesabrahmānaṃ iddhipādabhāvanābalena attano	939	
PA_tika-s04_03t:939_5	cittañca mama vase vattemīti vasavattī homīti yojetabbaṃ. Tadā kira bodhisatto aṭṭhasamāpattilābhīpi	939	
PA_tika-s04_03t:939_6	samāno tathā sattahitaṃ attano pāramipūraṇañca olokento tāsu eva dvīsu jhānabhūmīsu	939	
PA_tika-s04_03t:939_7	nikanti uppādetvā mettābrahmavihāravasena aparāparaṃ saṃsari. Tena vuttaṃ “satta	939	
PA_tika-s04_03t:939_8	vassāni…pe… vasavattī”ti.	939	
PA_tika-s04_03t:940_0	Evaṃ bhagavā rūpāvacarapuññassa vipākamahantataṃ pakāsetvā idāni kāmāvacarapuññassapi	940	
PA_tika-s04_03t:940_1	vipākaṃ dassento “chattiṃsakkhattu”ntiādimāha. Tattha sakko ahosinti chattiṃsakkhattuṃ	940	
PA_tika-s04_03t:940_2	chattiṃsavāre aññattha anupapajjitvā nirantaraṃ sakko devānamindo tāvatiṃsadevarājā	940	
PA_tika-s04_03t:940_3	ahosiṃ. Rājā ahosintiādīsu catūhi acchariyadhammehi catūhi saṅgahavatthūhi ca lokaṃ	940	
PA_tika-s04_03t:940_4	rañjetīti rājā. Cakkaratanaṃ vatteti, catūhi sampatticakkehi vattati, tehi ca paraṃ	940	
PA_tika-s04_03t:940_5	vatteti, parahitāya ca iriyāpathacakkānaṃ vatto etasmiṃ atthīti cakkavattī. “Rājā”ti	940	
PA_tika-s04_03t:940_6	cettha sāmaññaṃ, “cakkavattī”ti visesaṃ. Dhammena caratīti dhammiko, ñāyena samena	940	
PA_tika-s04_03t:940_7	vattatīti attho. Dhammeneva rajjaṃ labhitvā rājā jātoti dhammarājā, dasavidhe kusaladhamme	940	
PA_tika-s04_03t:940_8	agarahite ca rājadhamme niyuttoti dhammiko. Tena ca dhammena sakalaṃ lokaṃ rañjetīti	940	
PA_tika-s04_03t:940_9	dhammarājā. Parahitadhammakaraṇena vā dhammiko, attahitadhammakaraṇena dhammarājā.	940	
PA_tika-s04_03t:940_10	Yasmā cakkavattī dhammena ñāyena rajjaṃ adhigacchati, na adhammena, tasmā vuttaṃ	9401	
PA_tika-s04_03t:940_11	“dhammena laddharajjattā dhammarājā”ti.	9401	
PA_tika-s04_03t:941_0	Catūsu disāsu samuddapariyosānatāya cāturantā nāma tattha tattha dīpe mahāpathavīti	941	
PA_tika-s04_03t:941_1	āha “puratthima…pe… issaro”ti. Vijitāvīti vijetabbassa vijitavā, kāmakodhādikassa	941	
PA_tika-s04_03t:941_2	abbhantarassa paṭirājabhūtassa bāhirassa ca arigaṇassa vijayī vijinitvā ṭhitoti attho.	941	
PA_tika-s04_03t:941_3	Kāmaṃ cakkavattino kenaci yuddhaṃ nāma natthi, yuddhena pana sādhetabbassa vijayassa	941	
PA_tika-s04_03t:941_4	siddhiyā “vijitasaṅgāmo”ti vuttaṃ. Janapado vā catubbidhaacchariyadhammena samannāgato	941	
PA_tika-s04_03t:941_5	asmiṃ rājini thāvariyaṃ kenaci asaṃhāriyaṃ daḷhabhattibhāvaṃ patto, janapade vā attano	941	
PA_tika-s04_03t:941_6	dhammikāya paṭipattiyā thāvariyaṃ thirabhāvaṃ pattoti janapadatthāvariyappatto. Caṇḍassa	941	
PA_tika-s04_03t:941_7	hi rañño balidaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrakandarādīni	941	
PA_tika-s04_03t:941_8	nissāya paccante vāsaṃ kappenti. Atimudukassa rañño corehi sāhasikadhanavilopapīḷitā	941	
PA_tika-s04_03t:941_9	manussā paccantaṃ pahāya janapadamajjhe vāsaṃ kappenti. Iti evarūpe rājini janapado	941	
PA_tika-s04_03t:941_10	thirabhāvaṃ na pāpuṇāti.	9411	
PA_tika-s04_03t:942_0	Sattaratanasamannāgatoti cakkaratanādīhi sattahi ratanehi samupeto. Tesu hi rājā	942	
PA_tika-s04_03t:942_1	cakkavattī cakkaratanena ajitaṃ jināti, hatthiassaratanehi vijite sukheneva anuvicarati,	942	
PA_tika-s04_03t:942_2	pariṇāyakaratanena vijitamanurakkhati, avasesehi upabhogasukhamanubhavati. Paṭhamena	942	
PA_tika-s04_03t:942_3	cassa ussāhasattiyogo, pacchimena mantasattiyogo, hatthiassagahapatiratanehi pabhusattiyogo	942	
PA_tika-s04_03t:942_4	suparipuṇṇo hoti. Itthimaṇiratanehi upabhogasukhamanubhavati, sesehi issariyasukhaṃ.	942	
PA_tika-s04_03t:942_5	Visesato cassa purimāni tīṇi adosakusalamūlajanitakammānubhāvena sampajjanti, majjhimāni	942	
PA_tika-s04_03t:942_6	alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti.	942	
PA_tika-s04_03t:943_0	Sūrāti sattivanto, nibbhayāti atthoti āha “abhīruno”ti. Aṅganti kāraṇaṃ. Yena kāraṇena	943	
PA_tika-s04_03t:943_1	“vīrā”ti vucceyyuṃ, taṃ vīraṅgaṃ. Tenāha “vīriyassetaṃ nāma”nti. Yāva cakkavāḷapabbatā	943	
PA_tika-s04_03t:943_2	cakkassa vattanato “cakkavāḷapabbataṃ sīmaṃ katvā ṭhitasamuddapariyanta”nti vuttaṃ.	943	
PA_tika-s04_03t:943_3	Adaṇḍenāti iminā dhanadaṇḍassa sarīradaṇḍassa ca akaraṇaṃ vuttaṃ. Asatthenāti iminā	943	
PA_tika-s04_03t:943_4	pana senāya yujjhanassāti tadubhayaṃ dassetuṃ “na daṇḍenā”tiādi vuttaṃ. Idaṃ vuttaṃ	943	
PA_tika-s04_03t:943_5	hoti – ye katāparādhe satte satampi sahassampi gaṇhanti, te dhanadaṇḍena rajjaṃ kārenti.	943	
PA_tika-s04_03t:943_6	Ye chejjabhejjaṃ anusāsanti, te satthadaṇḍena. Ahaṃ pana duvidhampi daṇḍaṃ pahāya	943	
PA_tika-s04_03t:943_7	adaṇḍena ajjhāvasiṃ. Ye ekatodhārādinā satthena paraṃ viheṭhenti, te satthena rajjaṃ	943	
PA_tika-s04_03t:943_8	kārenti nāma. Ahaṃ pana satthena khuddakamakkhikāya pivanamattampi lohitaṃ kassaci	943	
PA_tika-s04_03t:943_9	anuppādetvā dhammeneva “ehi kho, mahārājā”ti evaṃ paṭirājūhi sampaṭicchitāgamano	943	
PA_tika-s04_03t:943_10	vuttappakāraṃ pathaviṃ abhijinitvā ajjhāvasiṃ, abhivijinitvā sāmī hutvā vasinti.	9431	
PA_tika-s04_03t:944_0	Iti bhagavā attānaṃ kāyasakkhiṃ katvā puññānaṃ vipākamahantataṃ pakāsetvā idāni tamevatthaṃ	944	
PA_tika-s04_03t:944_1	gāthābandhanena dassento “passa, puññānaṃ vipāka”ntiādimāha. Sukhesinoti ālapanavacanametaṃ,	944	
PA_tika-s04_03t:944_2	tena sukhapariyesake satte āmanteti. Pāḷiyaṃ pana “passathā”ti vattabbe “passā”ti	944	
PA_tika-s04_03t:944_3	vacanabyattayo katoti daṭṭhabbo. Manussānaṃ ure satthaṃ ṭhapetvā icchitadhanaharaṇādinā	944	
PA_tika-s04_03t:944_4	vā sāhasakāritāya sāhasikā, tesaṃ kammaṃ sāhasikakammaṃ. Pathaviyā issaro pathabyoti	944	
PA_tika-s04_03t:944_5	āha “puthavisāmiko”ti.	944	
PA_tika-s04_03t:945	Mettasuttavaṇṇanā niṭṭhitā.	94	
PA_tika-s04_03t:946	10. Bhariyāsuttavaṇṇanā	94	
PA_tika-s04_03t:947_0	63. Dasame uccāsaddā mahāsaddā uddhaṃ uggatattā uccaṃ patthaṭattā mahantaṃ avinibbhogaṃ	947	
PA_tika-s04_03t:947_1	vinibhuñjitvā gahetuṃ asakkuṇeyyaṃ saddaṃ karontā vadanti. Vacīghosopi hi bahūhi	947	
PA_tika-s04_03t:947_2	ekajjhaṃ pavattito atthato ca saddato ca duravabodho kevalaṃ mahānigghoso eva hutvā	947	
PA_tika-s04_03t:947_3	sotapathamāgacchati. Macchavilopeti macche vilumpitvā viya gahaṇe, macchānaṃ vā vilumpane.	947	
PA_tika-s04_03t:947_4	Kevaṭṭānañhi macchapacchiṭṭhapitaṭṭhāne mahājano sannipatitvā “idha aññaṃ ekaṃ macchaṃ	947	
PA_tika-s04_03t:947_5	dehi, ekaṃ macchaphālaṃ dehi, etassa te mahā dinno, mayhaṃ khuddako”ti evaṃ uccāsaddamahāsaddaṃ	947	
PA_tika-s04_03t:947_6	karonti. Taṃ sandhāyetaṃ vuttaṃ “kevaṭṭānaṃ macchapacchiṃ otāretvā ṭhitaṭṭhāne”ti.	947	
PA_tika-s04_03t:947_7	Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na	947	
PA_tika-s04_03t:947_8	paviṭṭho, gahito na gahito”ti mahāsaddaṃ karonti. Taṃ sandhāyetaṃ vuttaṃ “jāle vā…pe…	947	
PA_tika-s04_03t:947_9	mahāsaddo hotī”ti. Kattabbavattanti pādaparikammādikattabbakiccaṃ. Kharāti cittena	947	
PA_tika-s04_03t:947_10	vācāya ca kakkhaḷā. Sesamettha uttānameva.	9471	
PA_tika-s04_03t:948	Bhariyāsuttavaṇṇanā niṭṭhitā.	94	
PA_tika-s04_03t:949	11. Kodhanasuttavaṇṇanā	94	
PA_tika-s04_03t:950_0	64. Ekādasame sapattakaraṇāti vā sapattehi kātabbā. Kodhananti kujjhanasīlaṃ. Kodhanoyanti	950	
PA_tika-s04_03t:950_1	kujjhano ayaṃ. Ayanti ca nipātamattaṃ. Kodhaparetoti kodhena anugato, parābhibhūto	950	
PA_tika-s04_03t:950_2	vā. Dubbaṇṇova hotīti pakatiyā vaṇṇavāpi alaṅkatappaṭiyattopi mukhavikārādivasena	950	
PA_tika-s04_03t:950_3	virūpo eva hoti. Etarahi āyatiñcāti kodhābhibhūtassa ekantamidaṃ phalanti dīpetuṃ	950	
PA_tika-s04_03t:950_4	“dubbaṇṇovā”ti avadhāraṇaṃ katvā puna “kodhābhibhūto”ti vuttaṃ.	950	
PA_tika-s04_03t:951_0	Ayasabhāvanti akittimabhāvaṃ. Attano paresañca anatthaṃ janetīti anatthajanano. Antaratoti	951	
PA_tika-s04_03t:951_1	abbhantarato, cittato vā. Taṃ jano nāvabujjhatīti kodhasaṅkhātaṃ antarato abbhantare	951	
PA_tika-s04_03t:951_2	attano citteyeva jātaṃ anatthajananacittappakopanādibhayaṃ bhayahetuṃ ayaṃ bālamahājano	951	
PA_tika-s04_03t:951_3	na jānāti. Yanti yattha. Bhummatthe hi etaṃ paccattavacanaṃ. Yasmiṃ kāle kodho sahate	951	
PA_tika-s04_03t:951_4	naraṃ, andhatamaṃ tadā hotīti sambandho. Yanti vā kāraṇavacanaṃ, yasmā kodho uppajjamāno	951	
PA_tika-s04_03t:951_5	naraṃ sahate abhibhavati, tasmā andhatamaṃ tadā hoti, yadā kuddhoti attho yaṃ-taṃ-saddānaṃ	951	
PA_tika-s04_03t:951_6	ekantasambandhabhāvato. Atha vā yanti kiriyāparāmasanaṃ. Sahateti yadetaṃ kodhassa	951	
PA_tika-s04_03t:951_7	sahanaṃ abhibhavanaṃ, etaṃ andhatamaṃ bhavananti attho. Atha vā yaṃ naraṃ kodho sahate	951	
PA_tika-s04_03t:951_8	abhibhavati, tassa andhatamaṃ tadā hoti. Tato ca kuddho atthaṃ na jānāti, kuddho	951	
PA_tika-s04_03t:951_9	dhammaṃ na passatīti.	951	
PA_tika-s04_03t:952_0	Bhūnaṃ vuccati vuddhi, tassa hananaṃ ghāto etesanti bhūnahaccāni. Tenāha “hatavuddhīnī”ti.	952	
PA_tika-s04_03t:952_1	Dama-saddena vuttamevatthaṃ vibhāvetuṃ paññāvīriyena diṭṭhiyāti vuttanti dassento	952	
PA_tika-s04_03t:952_2	“katarena damenā”tiādimāha. Anekattho hi dama-saddo. “Saccena danto damasā upeto,	952	
PA_tika-s04_03t:952_3	vedantagū vusitabrahmacariyo”ti ettha hi indriyasaṃvaro damoti vutto “manacchaṭṭhāni	952	
PA_tika-s04_03t:952_4	indriyāni dametī”ti katvā. “Yadi saccā damā cāgā, khantyā bhiyyodha vijjatī”ti ettha	952	
PA_tika-s04_03t:952_5	paññā damo “saṃkilesaṃ dameti pajahatī”ti katvā. “Dānena damena saṃyamena saccavajjena	952	
PA_tika-s04_03t:952_6	atthi puññaṃ, atthi puññassa āgamo”ti ettha uposathakammaṃ damo “upavasanavasena	952	
PA_tika-s04_03t:952_7	kāyakammādīni dametī”ti katvā. “Sakkhissasi kho tvaṃ, puṇṇa, iminā damūpasamena samannāgato	952	
PA_tika-s04_03t:952_8	sunāparantasmiṃ janapadantare viharitu”nti ettha adhivāsanakkhanti damo “kodhūpanāhamakkhādike	952	
PA_tika-s04_03t:952_9	dameti vinodetī”ti katvā. “Na mānakāmassa damo idhatthi, na monamatthi asamāhitassā”ti	952	
PA_tika-s04_03t:952_10	ettha abhisambojjhaṅgādiko samādhipakkhiko dhammo damo “dammati cittaṃ etenā”ti katvā.	9521	
PA_tika-s04_03t:952_11	Idhāpi “taṃ damena samucchinde, paññāvīriyena diṭṭhiyā”ti vacanato dama-saddena paññāvīriyadiṭṭhiyo vuttā.	9521	
PA_tika-s04_03t:953	Kodhanasuttavaṇṇanā niṭṭhitā.	95	
PA_tika-s04_03t:954	Abyākatavaggavaṇṇanā niṭṭhitā.	95	
PA_tika-s04_03t:955	7. Mahāvaggo	95	
PA_tika-s04_03t:956	1-2. Hiriottappasuttādivaṇṇanā	95	
PA_tika-s04_03t:957_0	65-66. Sattamassa paṭhamaṃ uttānameva. Dutiye tayo saṃvaṭṭāti āposaṃvaṭṭo, tejosaṃvaṭṭo,	957	
PA_tika-s04_03t:957_1	vāyosaṃvaṭṭoti tayo saṃvaṭṭā. Tisso saṃvaṭṭasīmāti ābhassarā, subhakiṇhā, vehapphalāti	957	
PA_tika-s04_03t:957_2	tisso saṃvaṭṭasīmā. Yadā hi kappo tejena saṃvaṭṭati vinassati, tadā ābhassarato heṭṭhā	957	
PA_tika-s04_03t:957_3	agginā ḍayhati. Yadā āpena saṃvaṭṭati, tadā subhakiṇhato heṭṭhā udakena vilīyati.	957	
PA_tika-s04_03t:957_4	Yadā vāyunā saṃvaṭṭati, tadā vehapphalato heṭṭhā vāyunā viddhaṃsati. Vitthārato pana	957	
PA_tika-s04_03t:957_5	sadāpi ekaṃ buddhakkhettaṃ vinassati. Buddhakkhettaṃ nāma tividhaṃ hoti jātikkhettaṃ	957	
PA_tika-s04_03t:957_6	āṇākkhettaṃ visayakkhettanti. Tattha jātikkhettaṃ nāma dasasahassacakkavāḷapariyantaṃ	957	
PA_tika-s04_03t:957_7	hoti, yaṃ tathāgatassa paṭisandhigahaṇādīsu kampati. Āṇākkhettaṃ koṭisahassacakkavāḷapariyantaṃ,	957	
PA_tika-s04_03t:957_8	yattha ratanasuttaṃ khandhaparittaṃ dhajaggaparittaṃ. Āṭānāṭiyaparittaṃ, moraparittanti	957	
PA_tika-s04_03t:957_9	imesaṃ parittānaṃ ānubhāvo vattati. Visayakkhettaṃ anantamaparimāṇaṃ, yaṃ “yāvatā	957	
PA_tika-s04_03t:957_10	vā pana ākaṅkheyyā”ti vuttaṃ. Evametesu tīsu buddhakkhettesu ekaṃ āṇākkhettaṃ vinassati.	9571	
PA_tika-s04_03t:957_11	Tasmiṃ pana vinassante jātikkhettaṃ vinaṭṭhameva hoti. Vinassantañca ekatova vinassati,	9571	
PA_tika-s04_03t:957_12	saṇṭhahantampi ekatova saṇṭhahati.	9571	
PA_tika-s04_03t:958_0	Tīṇi saṃvaṭṭamūlānīti rāgadosamohasaṅkhātāni tīṇi saṃvaṭṭakāraṇāni. Rāgādīsu hi akusalamūlesu	958	
PA_tika-s04_03t:958_1	ussannesu loko vinassati. Tathā hi rāge ussannatare agginā vinassati, dose ussannatare	958	
PA_tika-s04_03t:958_2	udakena, mohe ussannatare vātena. Keci pana “dose ussannatare agginā, rāge udakenā”ti vadanti.	958	
PA_tika-s04_03t:959_0	Tīṇi kolāhalānīti kappakolāhalaṃ, buddhakolāhalaṃ, cakkavattikolāhalanti tīṇi kolāhalāni.	959	
PA_tika-s04_03t:959_1	Tattha “vassasatasahassamatthake kappuṭṭhānaṃ nāma bhavissatī”tiādinā devatāhi ugghositasaddo	959	
PA_tika-s04_03t:959_2	kappakolāhalaṃ nāma hoti. “Ito vassasatasahassamatthake loko vinassissati, mettaṃ,	959	
PA_tika-s04_03t:959_3	mārisā, bhāvetha karuṇaṃ muditaṃ upekkha”nti manussapathe devatā ghosantiyo caranti.	959	
PA_tika-s04_03t:959_4	“Vassasahassamatthake buddho uppajjissatī”ti buddhakolāhalaṃ nāma hoti. “Ito vassasahassamatthake	959	
PA_tika-s04_03t:959_5	buddho uppajjitvā dhammānudhammappaṭipanno saṅgharatanena parivārito dhammaṃ desento	959	
PA_tika-s04_03t:959_6	vicarissatī”ti devatā ugghosanti. “Vassasatamatthake pana cakkavattī uppajjissatī”ti	959	
PA_tika-s04_03t:959_7	cakkavattikolāhalaṃ nāma hoti. “Ito vassasatamatthake sattaratanasampanno cātuddīpissaro	959	
PA_tika-s04_03t:959_8	sahassaparivāro vehāsaṅgamo cakkavattī rājā uppajjissatī”ti devatā ugghosanti.	959	
PA_tika-s04_03t:960	Aciraṭṭhena na dhuvāti udakabubbuḷādayo viya na ciraṭṭhāyitāya dhuvabhāvarahitā. Assāsarahitāti supinake pītapānīyaṃ viya anulittacandanaṃ viya ca assāsavirahitā.	96	
PA_tika-s04_03t:961_0	Upakappanameghoti kappavināsakameghaṃ sandhāya vadati. Yasmiñhi samaye kappo agginā	961	
PA_tika-s04_03t:961_1	nassati, āditova kappavināsakamahāmegho uṭṭhahitvā koṭisatasahassacakkavāḷe ekamahāvassaṃ	961	
PA_tika-s04_03t:961_2	vassati. Manussā tuṭṭhahaṭṭhā sabbabījāni nīharitvā vapanti. Sassesu pana gokhāyitakamattesu	961	
PA_tika-s04_03t:961_3	jātesu gadrabharavaṃ ravanto ekabindumpi na vassati, tadā pacchinnaṃ pacchinnameva	961	
PA_tika-s04_03t:961_4	vassaṃ hoti. Tenāha “tadā nikkhantabījaṃ..pe… ekabindumpi devo na vassatī”ti. “Vassasatasahassa	961	
PA_tika-s04_03t:961_5	accayena kappavuṭṭhānaṃ bhavissatī”tiādinā devatāhi vuttavacanaṃ sutvā yebhuyyena	961	
PA_tika-s04_03t:961_6	manussā ca bhummadevatā ca saṃvegajātā aññamaññaṃ muducittā hutvā mettādīni puññānī	961	
PA_tika-s04_03t:961_7	katvā devaloke nibbattanti, avīcito paṭṭhāya tuccho hotīti.	961	
PA_tika-s04_03t:962_0	Pañca bījajātānīti mūlabījaṃ khandhabījaṃ phaḷubījaṃ aggabījaṃ bījabījanti pañca	962	
PA_tika-s04_03t:962_1	bījāni jātāni. Tattha mūlabījanti vacā, vacattaṃ, haliddaṃ, siṅgiveranti evamādi.	962	
PA_tika-s04_03t:962_2	Khandhabījanti assattho, nigrodhoti evamādi. Phaḷubījanti ucchu, veḷu, naḷoti evamādi.	962	
PA_tika-s04_03t:962_3	Aggabījanti ajjukaṃ, phaṇijjakanti evamādi. Bījabījanti vīhiādi pubbaṇṇañceva muggamāsādiaparaṇṇañca.	962	
PA_tika-s04_03t:962_4	Paccayantarasamavāye visadisuppattiyā visesakāraṇabhāvato ruhanasamatthe sāraphale	962	
PA_tika-s04_03t:962_5	niruḷho bīja-saddo tadatthasiddhiyā mūlādīsupi kesuci pavattatīti mūlādito nivattanatthaṃ	962	
PA_tika-s04_03t:962_6	ekena bīja-saddena visesetvā vuttaṃ “bījabīja”nti “rūparūpaṃ dukkhadukkha”nti yathā.	962	
PA_tika-s04_03t:962_7	Yathā phalapākapariyantā osadhirukkhā veḷukadaliādayo.	962	
PA_tika-s04_03t:963	Yaṃ kadācītiādīsu yanti nipātamattaṃ. Kadācīti kismiñci kāle. Karahacīti tasseva vevacanaṃ. Dīghassa addhunoti dīghassa kālassa. Accayenāti atikkamena. Sesamettha uttānameva.	96	
PA_tika-s04_03t:964	Hiriottappasuttādivaṇṇanā niṭṭhitā.	96	
PA_tika-s04_03t:965	3. Nagaropamasuttavaṇṇanā	96	
PA_tika-s04_03t:966_0	67. Tatiye paccante bhavaṃ paccantimaṃ. “Ratho sīlaparikkhāro, jhānakkho cakkavīriyo”tiādīsu	966	
PA_tika-s04_03t:966_1	viya alaṅkāravacano parikkhārasaddoti āha “nagarālaṅkārehi alaṅkata”nti. Parivāravacanopi	966	
PA_tika-s04_03t:966_2	vaṭṭatiyeva “satta samādhiparikkhārā”tiādīsu viya. Nemaṃ vuccati thambhādīhi anupatabhūmippadesoti	966	
PA_tika-s04_03t:966_3	āha “gambhīraāvāṭā”ti, gambhīraṃ bhūmiṃ anuppaviṭṭhāti attho. Suṭṭhu sannisīdāpitāti	966	
PA_tika-s04_03t:966_4	bhūmiṃ nikhanitvā sammadeva ṭhapitā.	966	
PA_tika-s04_03t:967	Anupariyāyeti etenāti anupariyāyo, soyeva pathoti anupariyāyapatho, parito pākārassa anuyāyamaggo.	96	
PA_tika-s04_03t:968_0	Hatthiṃ ārohanti ārohāpayanti cāti hatthārohā. Yena hi payogena puriso hatthino ārohanayoggo	968	
PA_tika-s04_03t:968_1	hoti, hatthissa taṃ payogaṃ vidhāyantānaṃ sabbesampetesaṃ gahaṇaṃ. Tenāha “sabbepī”tiādi.	968	
PA_tika-s04_03t:968_2	Tattha hatthācariyā nāma ye hatthino hatthārohakānañca sikkhāpakā. Hatthivejjā nāma	968	
PA_tika-s04_03t:968_3	hatthibhisakkā. Hatthibandhā nāma hatthīnaṃ pādarakkhakā. Ādi-saddena hatthīnaṃ yavapadāyakādike	968	
PA_tika-s04_03t:968_4	saṅgaṇhāti. Assārohā rathikāti etthāpi eseva nayo. Rathe niyuttā rathikā. Ratharakkhā	968	
PA_tika-s04_03t:968_5	nāma rathassa āṇirakkhakā. Dhanuṃ gaṇhanti gaṇhāpenti cāti dhanuggahā, issāsā dhanusippassa	968	
PA_tika-s04_03t:968_6	sikkhāpakā ca. Tenāha “dhanuācariyā issāsā”ti. Celena celapaṭākāya yuddhe akanti	968	
PA_tika-s04_03t:968_7	gacchantīti celakāti āha – “ye yuddhe jayaddhajaṃ gahetvā purato gacchantī”ti. Yathā	968	
PA_tika-s04_03t:968_8	tathā ṭhite senike brūhakaraṇavasena tato tato calayanti uccālentīti calakā. Sakuṇagghiādayo	968	
PA_tika-s04_03t:968_9	viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā	968	
PA_tika-s04_03t:968_10	gacchantīti piṇḍadāyakā. Dutiyavikappe piṇḍe dayanti janasammadde uppatantā viya	9681	
PA_tika-s04_03t:968_11	gacchantīti piṇḍadāyakāti attho veditabbo. Uggatuggatāti thāmajavaparakkamādivasena	9681	
PA_tika-s04_03t:968_12	ativiya uggatā, udaggāti attho. Pakkhandantīti attano vīrasūrabhāvena asajjamānā	9681	
PA_tika-s04_03t:968_13	parasenaṃ anupavisantīti attho. Thāmajavabalaparakkamādisampattiyā mahānāgā viya	9681	
PA_tika-s04_03t:968_14	mahānāgā. Ekasūrāti ekākisūrā attano sūrabhāveneva ekākino hutvā yujjhanakā. Sajālikāti	9681	
PA_tika-s04_03t:968_15	savammikā. Saraparittāṇanti cammaparisibbitaṃ kheṭakaṃ, cammamayaṃ vā phalakaṃ. Gharadāsayodhāti attano dāsayodhā.	9681	
PA_tika-s04_03t:969_0	Sampakkhandanalakkhaṇāti saddheyyavatthuno evametanti sampakkhandanalakkhaṇā. Sampasādanalakkhaṇāti	969	
PA_tika-s04_03t:969_1	pasīditabbe vatthusmiṃ pasīdanalakkhaṇā. Okappanasaddhāti okkantitvā pakkhanditvā	969	
PA_tika-s04_03t:969_2	adhimuccanaṃ. Pasādanīye vatthusmiṃ pasīdanaṃ pasādasaddhā. Ayaṃ anudhammoti ayaṃ	969	
PA_tika-s04_03t:969_3	navannaṃ lokuttaradhammānaṃ anulomadhammo. Nibbidābahuloti ukkaṇṭhanābahulo. Saddhā	969	
PA_tika-s04_03t:969_4	bandhati pātheyyanti saddhā nāmāyaṃ sattassa maraṇavasena mahāpathaṃ saṃvajato mahākantāraṃ	969	
PA_tika-s04_03t:969_5	paṭipajjato mahāviduggaṃ pakkhandato pātheyyapuṭaṃ bandhati, sambalaṃ vissajjetīti	969	
PA_tika-s04_03t:969_6	attho. Saddhañhi uppādetvā dānaṃ deti, sīlaṃ rakkhati, uposathakammaṃ karoti. Tenetaṃ	969	
PA_tika-s04_03t:969_7	vuttaṃ “saddhā bandhati pātheyya”nti. Sirīti issariyaṃ. Issariye hi abhimukhībhūte	969	
PA_tika-s04_03t:969_8	thalatopi jalatopi bhogā āgacchantiyeva. Tenetaṃ vuttaṃ “sirī bhogānamāsayo”ti. Saddhā	969	
PA_tika-s04_03t:969_9	dutiyā purisassa hotīti purisassa devaloke, manussaloke ceva nibbānañca gacchantassa	969	
PA_tika-s04_03t:969_10	saddhā dutiyā hoti, sahāyakiccaṃ sādheti. Bhattapuṭādīti ādi-saddena dutiyikādīnaṃ	9691	
PA_tika-s04_03t:969_11	saṅgaho daṭṭhabbo. Anekasarasatāti anekasabhāvatā, anekakiccatā vā. Sesaṃ suviññeyyameva.	9691	
PA_tika-s04_03t:970	Nagaropamasuttavaṇṇanā niṭṭhitā.	97	
PA_tika-s04_03t:971	4. Dhammaññūsuttavaṇṇanā	97	
PA_tika-s04_03t:972_0	68. Catutthe suttageyyādidhammaṃ jānātīti dhammaññū. Tassa tasseva suttageyyādinā	972	
PA_tika-s04_03t:972_1	bhāsitassa tadaññassa suttapadatthassa bodhakassa saddassa atthakusalatāvasena atthaṃ	972	
PA_tika-s04_03t:972_2	jānātīti atthaññū. “Ettakomhi sīlena samādhinā paññāyā”ti evaṃ yathā attano pamāṇajānanavasena	972	
PA_tika-s04_03t:972_3	attānaṃ jānātīti attaññū. Paṭiggahaṇaparibhogapariyesanavissajjanesu mattaṃ jānātīti	972	
PA_tika-s04_03t:972_4	mattaññū. Niddese pana paṭiggahaṇamattaññutāya eva paribhogādimattaññutā pabodhitā	972	
PA_tika-s04_03t:972_5	hotīti paṭiggahaṇamattaññutāva dassitā. “Ayaṃ kālo uddesassa, ayaṃ kālo paripucchāya,	972	
PA_tika-s04_03t:972_6	ayaṃ kālo yogassa adhigamāyā”ti evaṃ kālaṃ jānātīti kālaññū. Tattha pañca vassāni	972	
PA_tika-s04_03t:972_7	uddesassa kālo, dasa paripucchāya, idaṃ atisambādhaṃ, atikkhapaññassa tāvatā kālena	972	
PA_tika-s04_03t:972_8	tīretuṃ asakkuṇeyyattā dasa vassāni uddesassa kālo, vīsati paripucchāya, tato paraṃ	972	
PA_tika-s04_03t:972_9	yoge kammaṃ kātabbaṃ. Khattiyaparisādikaṃ aṭṭhavidhaṃ parisaṃ jānātīti parisaññū.	972	
PA_tika-s04_03t:972_10	Bhikkhuparisādikaṃ catubbidhaṃ, khattiyaparisādikaṃ manussaparisaṃyeva puna catubbidhaṃ	9721	
PA_tika-s04_03t:972_11	gahetvā aṭṭhavidhaṃ vadanti apare. Niddese panassa khattiyaparisādicatubbidhaparisaggahaṇaṃ	9721	
PA_tika-s04_03t:972_12	nidassanamattaṃ daṭṭhabbaṃ. “Imaṃ me sevantassa akusalā dhammā parihāyanti, kusalā	9721	
PA_tika-s04_03t:972_13	dhammā abhivaḍḍhanti, tasmā ayaṃ puggalo sevitabbo, vipariyāyato añño asevitabbo”ti	9721	
PA_tika-s04_03t:972_14	sevitabbāsevitabbapuggalaṃ jānātīti puggalaparoparaññū. Evañhi tesaṃ puggalānaṃ paroparaṃ	9721	
PA_tika-s04_03t:972_15	ukkaṭṭhanihīnataṃ jānāti nāma. Niddesepissa sevitabbāsevitabbapuggale vibhāvanameva	9721	
PA_tika-s04_03t:972_16	samaṇakathākatanti daṭṭhabbaṃ.	9721	
PA_tika-s04_03t:973	Dhammaññūsuttavaṇṇanā niṭṭhitā.	97	
PA_tika-s04_03t:974	5-6. Pāricchattakasuttādivaṇṇanā	97	
PA_tika-s04_03t:975_0	69-70. Pañcame patitapalāsoti patitapatto. Ettha paṭhamaṃ paṇḍupalāsataṃ, dutiyaṃ	975	
PA_tika-s04_03t:975_1	pannapalāsatañca vatvā tatiyaṃ jālakajātatā, catutthaṃ khārakajātatā ca pāḷiyaṃ vuttā.	975	
PA_tika-s04_03t:975_2	Dīghanikāyaṭṭhakathāyaṃ pana mahāgovindasuttavaṇṇanāyaṃ imameva pāḷiṃ āharitvā dassentena	975	
PA_tika-s04_03t:975_3	paṭhamaṃ paṇḍupalāsataṃ, dutiyaṃ pannapalāsatañca vatvā tatiyaṃ khārakajātatā, catutthaṃ	975	
PA_tika-s04_03t:975_4	jālakajātatā ca dassitā. Evañhi tattha vuttaṃ – “pāricchattake pupphamāne ekaṃ vassaṃ	975	
PA_tika-s04_03t:975_5	upaṭṭhānaṃ gacchanti, te tassa paṇḍupalāsabhāvato paṭṭhāya attamanā honti. Yathāha –	975	
PA_tika-s04_03t:976_0	Yasmiṃ, bhikkhave, samaye devānaṃ tāvatiṃsānaṃ pāricchattako koviḷāro, paṇḍupalāso	976	
PA_tika-s04_03t:976_1	hoti, attamanā, bhikkhave, devā tāvatiṃsā tasmiṃ samaye honti ‘paṇḍupalāso dāni pāricchattako,	976	
PA_tika-s04_03t:976_2	koviḷāro, na cirasseva pannapalāso bhavissatī’ti. Yasmiṃ samaye devānaṃ tāvatiṃsānaṃ	976	
PA_tika-s04_03t:976_3	pāricchattako, koviḷāro, pannapalāso hoti, jālakajāto hoti, khārakajāto hoti, kuṭumalakajāto	976	
PA_tika-s04_03t:976_4	hoti, korakajāto hoti, attamanā, bhikkhave, devā tāvatiṃsā tasmiṃ samaye honti ‘korakajāto	976	
PA_tika-s04_03t:976_5	dāni pāricchattako koviḷāro, na cirasseva sabbapāliphullo bhavissatī’ti.	976	
PA_tika-s04_03t:977_0	Līnatthappakāsiniyampi ettha evamattho dassito – pannapalāsoti patitapatto. Khārakajātoti	977	
PA_tika-s04_03t:977_1	jātakhuddakamakuḷo. Ye hi nīlapattakā ativiya khuddakā makuḷā, te “khārakā”ti vuccanti.	977	
PA_tika-s04_03t:977_2	Jālakajātoti tehiyeva khuddakamakuḷehi jātajālako sabbaso jālo viya jāto. Keci pana	977	
PA_tika-s04_03t:977_3	“jālakajātoti ekajālo viya jāto”ti atthaṃ vadanti. Pāricchattako kira khārakaggahaṇakāle	977	
PA_tika-s04_03t:977_4	sabbatthakameva pallaviko hoti, te cassa pallavā pabhassarapavāḷavaṇṇasamujjalā honti.	977	
PA_tika-s04_03t:977_5	Tena so sabbaso samujjalanto tiṭṭhati. Kuṭumalajātoti sañjātamahāmakuḷo. Korakajātoti	977	
PA_tika-s04_03t:977_6	sañjātasūcibhedo sampativikasamānāvattho. Sabbapāliphulloti sabbaso phullitavikasitoti.	977	
PA_tika-s04_03t:977_7	Ayañca anukkamo dīghabhāṇakānaṃ vaḷañjanānukkamena dassito, na ettha ācariyassa virodho āsaṅkitabbo.	977	
PA_tika-s04_03t:978_0	Kantanakavātoti devānaṃ puññakammapaccayā pupphānaṃ chindanakavāto. Kantatīti chindati.	978	
PA_tika-s04_03t:978_1	Sampaṭicchanakavātoti chinnānaṃ chinnānaṃ pupphānaṃ sampaṭiggaṇhakavāto. Cinantoti	978	
PA_tika-s04_03t:978_2	nānāvidhabhattisannivesavasena nicinaṃ karonto. Aññataradevatānanti nāmagottavasena	978	
PA_tika-s04_03t:978_3	apaññātadevatānaṃ. Reṇuvaṭṭīti reṇusaṅghāto. Kaṇṇikaṃ āhaccāti sudhammāya kūṭaṃ āhantvā.	978	
PA_tika-s04_03t:979_0	Anupharaṇānubhāvoti khīṇāsavassa bhikkhuno kittisaddassa yāva brahmalokā anupharaṇasaṅkhāto	979	
PA_tika-s04_03t:979_1	ānubhāvo. Pabbajjānissitaṃ hotīti pabbajjāya catupārisuddhisīlampi dassitamevāti	979	
PA_tika-s04_03t:979_2	adhippāyo. Paṭhamajjhānasannissitantiādīsupi imināva nayena attho veditabbo. Idha	979	
PA_tika-s04_03t:979_3	pana ubhayato paricchedo heṭṭhā sīlato upari arahattato ca paricchedassa dassitattā.	979	
PA_tika-s04_03t:979_4	Tenetaṃ vuttanti tena kāraṇena etaṃ “catupārisuddhisīlaṃ pabbajjānissitaṃ hotī”tiādivacanaṃ	979	
PA_tika-s04_03t:979_5	vuttaṃ. Chaṭṭhaṃ uttānameva.	979	
PA_tika-s04_03t:980	Pāricchattakasuttādivaṇṇanā niṭṭhitā.	98	
PA_tika-s04_03t:981	7. Bhāvanāsuttavaṇṇanā	98	
PA_tika-s04_03t:982_0	71. Sattame atthassa asādhikā “bhāvanaṃ ananuyuttassā”ti vuttattā. Sambhāvanattheti	982	
PA_tika-s04_03t:982_1	“api nāma evaṃ siyā”ti vikappanattho sambhāvanattho. Evañhi loke siliṭṭhavacanaṃ	982	
PA_tika-s04_03t:982_2	hotīti ekameva saṅkhaṃ avatvā aparāya saṅkhāya saddhiṃ vacanaṃ loke siliṭṭhavacanaṃ	982	
PA_tika-s04_03t:982_3	hoti yathā “dve vā tīṇi vā udakaphusitānī”ti. Sammā adhisayitānīti pādādīhi attanā	982	
PA_tika-s04_03t:982_4	nesaṃ kiñci upaghātaṃ akarontiyā bahivātādiparissayapariharaṇatthaṃ sammadeva upari	982	
PA_tika-s04_03t:982_5	sayitāni. Upariattho hettha adhi-saddo. Utuṃ gaṇhāpentiyāti tesaṃ allasinehapariyādānatthaṃ	982	
PA_tika-s04_03t:982_6	attano kāyusmāvasena utuṃ gaṇhāpentiyā. Tenāha “usmīkatānī”ti. Sammā paribhāvitānīti	982	
PA_tika-s04_03t:982_7	sammadeva sabbaso kukkuṭavāsanāya vāsitāni. Tenāha “kukkuṭagandhaṃ gāhāpitānī”ti.	982	
PA_tika-s04_03t:982_8	Ettha ca sammāparisedanaṃ kukkuṭagandhaparibhāvanañca sammāadhisayanasammāparisedananipphattiyā	982	
PA_tika-s04_03t:982_9	ānubhāvanipphāditanti daṭṭhabbaṃ. Sammāadhisayaneneva hi itaradvayaṃ ijjhati. Na	982	
PA_tika-s04_03t:982_10	hi sammāadhisayanato visuṃ sammāparisedanassa sammāparibhāvanassa ca kāraṇaṃ atthi.	9821	
PA_tika-s04_03t:982_11	Tena pana saddhiṃyeva itaresaṃ dvinnampi ijjhanato vuttaṃ.	9821	
PA_tika-s04_03t:983_0	Tividhakiriyākaraṇenāti sammāadhisayanāditividhakiriyākaraṇenāti attho. Kiñcāpi “evaṃ	983	
PA_tika-s04_03t:983_1	aho vata me”tiādinā na icchā uppajjeyya kāraṇassa pana sampāditattā, atha kho bhabbāva	983	
PA_tika-s04_03t:983_2	te abhinibbhijjitunti yojanā. Kasmā bhabbāti āha “te hi yasmā tāyā”tiādi. Sayampīti	983	
PA_tika-s04_03t:983_3	aṇḍāni. Pariṇāmanti paripākaṃ bahinikkhamanayogyataṃ. Yathā kapālassa tanutā ālokassa	983	
PA_tika-s04_03t:983_4	anto paññāyamānassa kāraṇaṃ, tathā kapālassa tanutāya nakhasikhāmukhatuṇḍakānaṃ kharatāya	983	
PA_tika-s04_03t:983_5	ca allasinehapariyādānaṃ kāraṇavacananti daṭṭhabbaṃ. Tasmāti ālokassa anto paññāyamānato	983	
PA_tika-s04_03t:983_6	sayañca paripākagatattā.	983	
PA_tika-s04_03t:984_0	Opammasampaṭipādananti opammatthassa upameyyena sammadeva paṭipādanaṃ. Tanti opammasampaṭipādanaṃ.	984	
PA_tika-s04_03t:984_1	Evanti idāni vuccamānākārena. Atthenāti upameyyatthena saṃsandetvā saha yojetvā.	984	
PA_tika-s04_03t:984_2	Sampādanena sampayuttadhammavasena ñāṇassa tikkhabhāvo veditabbo. Ñāṇassa hi sabhāvato	984	
PA_tika-s04_03t:984_3	satinepakkato ca tikkhabhāvo, samādhivasena kharabhāvo, saddhāvasena vippasannabhāvo.	984	
PA_tika-s04_03t:984_4	Pariṇāmakāloti balavavipassanākālo. Vaḍḍhikāloti vuṭṭhānagāminivipassanākālo. Anulomaṭṭhāniyā	984	
PA_tika-s04_03t:984_5	hi vipassanā gahitagabbhā nāma tadā maggagabbhassa gahitattā. Tajjātikanti tassa	984	
PA_tika-s04_03t:984_6	vipassanānuyogassa anurūpaṃ. Satthāpi avijjaṇḍakosaṃ paharati, desanāpi vineyyasantānagataṃ	984	
PA_tika-s04_03t:984_7	avijjaṇḍakosaṃ paharati, yathāṭhāne ṭhātuṃ na deti.	984	
PA_tika-s04_03t:985_0	Olambakasaṅkhātanti olambakasuttasaṅkhātaṃ. “Pala”nti hi tassa suttassa nāmaṃ. Cāretvā	985	
PA_tika-s04_03t:985_1	dāruno heṭṭhā dosajānanatthaṃ ussāpetvā. Gaṇḍaṃ haratīti palagaṇḍoti etena “palena	985	
PA_tika-s04_03t:985_2	gaṇḍahāro palagaṇḍoti pacchimapade uttarapadalopena niddeso”ti dasseti. Gahaṇaṭṭhāneti	985	
PA_tika-s04_03t:985_3	hatthena gahetabbaṭṭhāne. Sammadeva khipīyanti etena kāyaduccaritādīnīti saṅkhepo,	985	
PA_tika-s04_03t:985_4	pabbajjāva saṅkhepo pabbajjāsaṅkhepo. Tena vipassanaṃ anuyuñjantassa puggalassa ajānantasseva	985	
PA_tika-s04_03t:985_5	āsavānaṃ parikkhayo idha vipassanānisaṃsoti adhippeto.	985	
PA_tika-s04_03t:986_0	Hemantikena kāraṇabhūtena, bhummatthe vā etaṃ karaṇavacanaṃ, hemantiketi attho. Paṭippassambhantīti	986	
PA_tika-s04_03t:986_1	paṭippassaddhaphalāni honti. Tenāha “pūtikāni bhavantī”ti. Mahāsamuddo viya sāsanaṃ	986	
PA_tika-s04_03t:986_2	agādhagambhīrabhāvato. Nāvā viya yogāvacaro mahoghuttarato. Pariyāyanaṃ viyāti parito	986	
PA_tika-s04_03t:986_3	aparāparaṃ yāyanaṃ viya. Khajjamānānanti khādantena viya udakena khepiyamānabandhanānaṃ.	986	
PA_tika-s04_03t:986_4	Tanubhāvoti pariyuṭṭhānapavattiyā asamatthatāya dubbalabhāvo. Vipassanāñāṇapītipāmojjehīti	986	
PA_tika-s04_03t:986_5	vipassanāñāṇasamuṭṭhitehi pītipāmojjehi. Okkhāyamāneti vipassanākammaṭṭhāne vīthippaṭipāṭiyā	986	
PA_tika-s04_03t:986_6	okkhāyamāne, paṭisaṅkhānupassanāya vā okkhāyamāne. Saṅkhārupekkhāya pakkhāyamāne.	986	
PA_tika-s04_03t:986_7	Dubbalatā dīpitā “appakasireneva saṃyojanāni paṭippassambhanti, pūtikāni bhavantī”ti vuttattā.	986	
PA_tika-s04_03t:987	Bhāvanāsuttavaṇṇanā niṭṭhitā.	98	
PA_tika-s04_03t:988	8-9. Aggikkhandhopamasuttādivaṇṇanā	98	
PA_tika-s04_03t:989_0	72-73. Aṭṭhame passatha nūti api passatha. Mahantanti vipulaṃ. Aggikkhandhanti aggisamūhaṃ.	989	
PA_tika-s04_03t:989_1	Ādittanti padittaṃ. Sampajjalitanti samantato pajjalitaṃ accivipphuliṅgāni muñcantaṃ.	989	
PA_tika-s04_03t:989_2	Sajotibhūtanti samantato uṭṭhitāhi jālāhi ekappabhāsamudayabhūtaṃ. Taṃ kiṃ maññathāti	989	
PA_tika-s04_03t:989_3	taṃ idāni mayā vuccamānatthaṃ kiṃ maññathāti anumatiggahaṇatthaṃ pucchati. Yadettha	989	
PA_tika-s04_03t:989_4	satthā aggikkhandhāliṅganaṃ kaññāliṅganañca ānesi, tamatthaṃ vibhāvetuṃ “ārocayāmī”tiādimāha.	989	
PA_tika-s04_03t:990_0	Dussīlassāti nissīlassa sīlavirahitassa. Pāpadhammassāti dussīlattā eva hīnajjhāsayatāya	990	
PA_tika-s04_03t:990_1	lāmakasabhāvassa. Asucisaṅkassarasamācārassāti aparisuddhatāya asuci hutvā saṅkāya	990	
PA_tika-s04_03t:990_2	saritabbasamācārassa. Dussīlo hi kiñcideva asāruppaṃ disvā “idaṃ asukena kataṃ bhavissatī”ti	990	
PA_tika-s04_03t:990_3	paresaṃ āsaṅkā hoti. Kenacideva karaṇīyena mantayante bhikkhū disvā “kacci nu kho	990	
PA_tika-s04_03t:990_4	ime mayā katakammaṃ jānitvā mantentī”ti attanoyeva saṅkāya saritabbasamācāro. Paṭicchannakammantassāti	990	
PA_tika-s04_03t:990_5	lajjitabbatāya paṭicchādetabbakammantassa. Assamaṇassāti na samaṇassa. Salākaggahaṇādīsu	990	
PA_tika-s04_03t:990_6	“ahampi samaṇo”ti micchāpaṭiññāya samaṇapaṭiññassa. Aseṭṭhacāritāya abrahmacārissa.	990	
PA_tika-s04_03t:990_7	Uposathādīsu “ahampi brahmacārī”ti micchāpaṭiññāya brahmacāripaṭiññassa. Pūtinā kammena	990	
PA_tika-s04_03t:990_8	sīlavipattiyā anto anupaviṭṭhattā antopūtikassa. Chadvārehi rāgādikilesānussavanena	990	
PA_tika-s04_03t:990_9	tintattā avassutassa. Sañjātarāgādikacavarattā sīlavantehi chaḍḍetabbattā ca kasambujātassa.	990	
PA_tika-s04_03t:991_0	Vālarajjuyāti vālehi katarajjuyā. Sā hi kharatarā hoti. Ghaṃseyyāti mathanavasena	991	
PA_tika-s04_03t:991_1	ghaṃseyya. Teladhotāyāti telena nisitāya. Paccorasminti patiurasmiṃ, abhimukhe uramajjheti	991	
PA_tika-s04_03t:991_2	adhippāyo. Ayosaṅkunāti saṇḍāsena. Pheṇuddehakanti pheṇaṃ uddehetvā uddehetvā, anekavāraṃ	991	
PA_tika-s04_03t:991_3	pheṇaṃ uṭṭhāpetvāti attho. Evamettha saṅkhepato pāḷivaṇṇanā veditabbā. Navamaṃ uttānameva.	991	
PA_tika-s04_03t:992	Aggikkhandhopamasuttādivaṇṇanā niṭṭhitā.	99	
PA_tika-s04_03t:993	10. Arakasuttavaṇṇanā	99	
PA_tika-s04_03t:994_0	74. Dasame parittanti ittaraṃ. Tenāha “appaṃ thoka”nti. Pabandhānupacchedassa paccayabhāvo	994	
PA_tika-s04_03t:994_1	idha jīvitassa raso kiccanti adhippetanti āha “sarasaparittatāyapī”ti. Tadadhīnavuttitāyapi	994	
PA_tika-s04_03t:994_2	hi “yo, bhikkhave, ciraṃ jīvati, so vassasataṃ appaṃ vā bhiyyo”ti vacanato parittaṃ	994	
PA_tika-s04_03t:994_3	khaṇaparittatāyapi. Paramatthato hi atiparitto sattānaṃ jīvitakkhaṇo ekacittakkhaṇappavattimattoyeva.	994	
PA_tika-s04_03t:994_4	Yathā nāma rathacakkaṃ pavattamānampi ekeneva nemippadesena pavattati, tiṭṭhamānampi	994	
PA_tika-s04_03t:994_5	ekeneva tiṭṭhati, evamevaṃ ekacittakkhaṇikaṃ sattānaṃ jīvitaṃ tasmiṃ citte niruddhamatte	994	
PA_tika-s04_03t:994_6	satto niruddhoti vuccati. Yathāha “atīte cittakkhaṇe jīvittha na jīvati na jīvissati.	994	
PA_tika-s04_03t:994_7	Anāgate cittakkhaṇe na jīvittha na jīvati jīvissati. Paccuppanne cittakkhaṇe na jīvittha	994	
PA_tika-s04_03t:994_8	jīvati na jīvissati.	994	
PA_tika-s04_03t:995	“Jīvitaṃ attabhāvo ca, sukhadukkhā ca kevalā;	99	
PA_tika-s04_03t:996	Ekacittasamāyuttā, lahuso vattate khaṇo.	99	
PA_tika-s04_03t:997	“Ye niruddhā marantassa, tiṭṭhamānassa vā idha;	99	
PA_tika-s04_03t:998	Sabbepi sadisā khandhā, gatā appaṭisandhikā.	99	
PA_tika-s04_03t:999	“Anibbattena na jāto, paccuppannena jīvati;	99	
PA_tika-s04_03t:1000	Cittabhaṅgā mato loko, paññatti paramatthiyā”ti. ;	100	
PA_tika-s04_03t:1001_0	Lahusanti lahukaṃ. Tenāha “lahuṃ uppajjitvā nirujjhanato lahusa”nti. Parittaṃ lahusanti	1001	
PA_tika-s04_03t:1001_1	ubhayaṃ panetaṃ appakassa vevacanaṃ. Yañhi appakaṃ, taṃ parittañceva lahukañca hoti.	1001	
PA_tika-s04_03t:1001_2	Idha pana āyuno adhippetattā rassanti vuttaṃ hoti. Mantāyanti karaṇatthe etaṃ bhummavacananti	1001	
PA_tika-s04_03t:1001_3	āha “mantāya boddhabbaṃ, paññāya jānitabbanti attho”ti. Mantāyanti vā manteyyanti	1001	
PA_tika-s04_03t:1001_4	vuttaṃ hoti, mantetabbaṃ mantāya upaparikkhitabbanti attho. Paññāya jānitabbanti	1001	
PA_tika-s04_03t:1001_5	jānitabbaṃ jīvitassa parittabhāvo bahudukkhādibhāvo. Jānitvā ca pana sabbapalibodhe	1001	
PA_tika-s04_03t:1001_6	chinditvā kattabbaṃ kusalaṃ, caritabbaṃ brahmacariyaṃ. Yasmā itthi jātassa amaraṇaṃ,	1001	
PA_tika-s04_03t:1001_7	appaṃ vā bhiyyo vassasatato upari appaṃ aññaṃ vassasataṃ appatvā vīsaṃ vā tiṃsaṃ	1001	
PA_tika-s04_03t:1001_8	vā cattālīsaṃ vā paṇṇāsaṃ vā saṭṭhi vā vassāni jīvati, evaṃdīghāyuko pana atidullabho.	1001	
PA_tika-s04_03t:1001_9	“Asuko hi evaṃ ciraṃ jīvatī”ti tattha tattha gantvā daṭṭhabbo hoti. Tattha visākhā	1001	
PA_tika-s04_03t:1001_10	upāsikā vīsasataṃ jīvati, tathā pokkharasātibrāhmaṇo, brahmāyubrāhmaṇo, bāvariyabrāhmaṇo,	10011	
PA_tika-s04_03t:1001_11	ānandatthero, mahākassapattheroti. Anuruddhatthero pana vassasatañceva paṇṇāsañca	10011	
PA_tika-s04_03t:1001_12	vassāni. Bākulatthero vassasatañceva saṭṭhi ca vassāni, ayaṃ sabbadīghāyuko, sopi	10011	
PA_tika-s04_03t:1001_13	dve vassasatāni na jīvi.	10011	
PA_tika-s04_03t:1002	Arakasuttavaṇṇanā niṭṭhitā.	100	
PA_tika-s04_03t:1003	Mahāvaggavaṇṇanā niṭṭhitā.	100	
PA_tika-s04_03t:1004	8. Vinayavaggo	100	
PA_tika-s04_03t:1005	1-8. Paṭhamavinayadharasuttādivaṇṇanā	100	
PA_tika-s04_03t:1006_0	75-82. Aṭṭhamassa paṭhamaṃ dutiyañca uttānatthameva. Tatiye vinayalakkhaṇe patiṭṭhito	1006	
PA_tika-s04_03t:1006_1	lajjibhāvena vinayalakkhaṇe ṭhito hoti. Alajjī hi bahussutopi samāno lābhagarukatāya	1006	
PA_tika-s04_03t:1006_2	tantiṃ visaṃvādetvā uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ	1006	
PA_tika-s04_03t:1006_3	karoti, saṅghabhedampi saṅgharājimpi uppādeti. Lajjī pana kukkuccako sikkhākāmo jīvitahetupi	1006	
PA_tika-s04_03t:1006_4	tantiṃ avisaṃvādetvā dhammameva vinayameva ca dīpeti, satthusāsanaṃ garuṃ katvā ṭhapeti.	1006	
PA_tika-s04_03t:1006_5	Evaṃ yo lajjī, so vinayaṃ ajahanto avokkamantova lajjibhāvena vinayalakkhaṇe ṭhito hoti patiṭṭhito.	1006	
PA_tika-s04_03t:1007_0	Asaṃhīroti ettha saṃhīro nāma yo pāḷiyaṃ vā aṭṭhakathāyaṃ vā heṭṭhā vā uparito vā	1007	
PA_tika-s04_03t:1007_1	padapaṭipāṭiyā vā pucchiyamāno vitthunati vipphandati, saṇṭhātuṃ na sakkoti, yaṃ	1007	
PA_tika-s04_03t:1007_2	yaṃ parena vuccati, taṃ taṃ anujānāti, sakavādaṃ chaḍḍetvā paravādaṃ gaṇhāti. Yo	1007	
PA_tika-s04_03t:1007_3	pana pāḷiyaṃ vā aṭṭhakathāyaṃ vā heṭṭhupariyavasena vā padapaṭipāṭiyā vā pucchiyamāno	1007	
PA_tika-s04_03t:1007_4	na vitthunati na vipphandati, ekekalomaṃ saṇḍāsena gaṇhanto viya “evaṃ mayaṃ vadāma,	1007	
PA_tika-s04_03t:1007_5	evaṃ no ācariyā vadantī”ti vissajjeti. Yamhi pāḷi ca pāḷivinicchayo ca suvaṇṇabhājane	1007	
PA_tika-s04_03t:1007_6	pakkhittasīhavasā viya parikkhayaṃ pariyādānaṃ agacchanto tiṭṭhati, ayaṃ vuccati	1007	
PA_tika-s04_03t:1007_7	asaṃhīro. Yasmā pana evarūpo yaṃ yaṃ parena vuccati, taṃ taṃ nānujānāti, attanā suvinicchinitaṃ	1007	
PA_tika-s04_03t:1007_8	katvā gahitaṃ aviparītamatthaṃ na vissajjeti, tasmā vuttaṃ “na sakkoti gahitaggahaṇaṃ	1007	
PA_tika-s04_03t:1007_9	vissajjāpetu”nti. Catutthādīni suviññeyyāni.	1007	
PA_tika-s04_03t:1008	Paṭhamavinayadharasuttādivaṇṇanā niṭṭhitā.	100	
PA_tika-s04_03t:1009	9. Satthusāsanasuttavaṇṇanā	100	
PA_tika-s04_03t:1010_0	83. Navame vivekaṭṭhoti vivitto. Tenāha “dūrībhūto”ti. Satiavippavāse ṭhitoti kammaṭṭhāne	1010	
PA_tika-s04_03t:1010_1	satiṃ avijahitvā ṭhito. Pesitattoti kāye ca jīvite ca anapekkhatāya nibbānaṃ pesitacitto	1010	
PA_tika-s04_03t:1010_2	tanninno tappoṇo tappabbhāro.	1010	
PA_tika-s04_03t:1011	Satthusāsanasuttavaṇṇanā niṭṭhitā.	101	
PA_tika-s04_03t:1012	10. Adhikaraṇasamathasuttavaṇṇanā	101	
PA_tika-s04_03t:1013_0	84. Dasame adhikarīyanti etthāti adhikaraṇāni. Ke adhikarīyanti? Samathā. Kathaṃ	1013	
PA_tika-s04_03t:1013_1	adhikarīyanti? Samanavasena. Tasmā te tesaṃ samanavasena pavattantīti āha “adhikaraṇāni	1013	
PA_tika-s04_03t:1013_2	samentī”tiādi. Uppannānaṃ uppanānanti uṭṭhitānaṃ uṭṭhitānaṃ. Samathatthanti samanatthaṃ.	1013	
PA_tika-s04_03t:1013_3	Dīghanikāye saṅgītisuttavaṇṇanāyampi vitthāratoyevāti etthāyaṃ vitthāranayo – adhikaraṇesu	1013	
PA_tika-s04_03t:1013_4	tāva dhammoti vā adhammoti vā aṭṭhārasahi vatthūhi vivadantānaṃ bhikkhūnaṃ yo vivādo,	1013	
PA_tika-s04_03t:1013_5	idaṃ vivādādhikaraṇaṃ nāma. Sīlavipattiyā vā ācāradiṭṭhiājīvavipattiyā vā anuvadantānaṃ	1013	
PA_tika-s04_03t:1013_6	yo anuvādo upavadanā ceva codanā ca, idaṃ anuvādādhikaraṇaṃ nāma. Mātikāyaṃ āgatā	1013	
PA_tika-s04_03t:1013_7	pañca, vibhaṅge dveti sattapi āpattikkhandhā, idaṃ āpattādhikaraṇaṃ nāma. Yaṃ saṅghassa	1013	
PA_tika-s04_03t:1013_8	apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.	1013	
PA_tika-s04_03t:1014_0	Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya	1014	
PA_tika-s04_03t:1014_1	ca. Sammukhāvinayeneva sammamānaṃ yasmiṃ vihāre uppannaṃ tasmiṃyeva vā, aññatra vūpasametuṃ	1014	
PA_tika-s04_03t:1014_2	gacchantānaṃ antarāmagge vā, yattha gantvā saṅghassa niyyātitaṃ, tattha saṅghena	1014	
PA_tika-s04_03t:1014_3	vā, saṅghe vūpasametuṃ asakkonte tattheva ubbāhikāya sammatapuggalehi vā vinicchitaṃ	1014	
PA_tika-s04_03t:1014_4	sammati. Evaṃ sammamāne ca panetasmiṃ yā saṅghasammukhato dhammasammukhato vinayasammukhatā	1014	
PA_tika-s04_03t:1014_5	puggalasammukhatā, ayaṃ sammukhāvinayo nāma. Tattha ca kārakasaṅghassa saṅghasāmaggivasena	1014	
PA_tika-s04_03t:1014_6	sammukhibhāvo saṅghasammukhatā. Sametabbassa vatthuno bhūtattā dhammasammukhatā.	1014	
PA_tika-s04_03t:1014_7	Yathā taṃ sametabbaṃ, tathevassa samanaṃ vinayasammukhatā. Yo ca vivadati, yena ca	1014	
PA_tika-s04_03t:1014_8	vivadati, tesaṃ ubhinnaṃ atthapaccatthikānaṃ sammukhībhāvo puggalasammukhatā. Ubbāhikāya	1014	
PA_tika-s04_03t:1014_9	vūpasame panettha saṅghasammukhatā parihāyati. Evaṃ tāva sammukhāvinayeneva sammati.	1014	
PA_tika-s04_03t:1015_0	Sace panevampi na sammati, atha naṃ ubbāhikāya sammatā bhikkhū “na mayaṃ sakkoma	1015	
PA_tika-s04_03t:1015_1	vūpasametu”nti saṅghasseva niyyātenti. Tato saṅgho pañcaṅgasamannāgataṃ bhikkhuṃ	1015	
PA_tika-s04_03t:1015_2	salākaggāhāpakaṃ sammannati, tena guḷhakavivaṭakasakaṇṇajappakesu tīsu salākaggāhakesu	1015	
PA_tika-s04_03t:1015_3	aññataravasena salākaṃ gāhāpetvā sannipatitāya parisāya dhammavādīnaṃ yebhuyyatāya	1015	
PA_tika-s04_03t:1015_4	yathā te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya	1015	
PA_tika-s04_03t:1015_5	ca vūpasantaṃ hoti. Tattha sammukhāvinayo vuttanayo eva. Yaṃ pana yebhuyyasikākammassa	1015	
PA_tika-s04_03t:1015_6	karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.	1015	
PA_tika-s04_03t:1016_0	Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena	1016	
PA_tika-s04_03t:1016_1	ca tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,	1016	
PA_tika-s04_03t:1016_2	tesaṃ vacanaṃ sutvā sace kāci āpatti natthi, ubho khamāpetvā, sace atthi ayaṃ nāmettha	1016	
PA_tika-s04_03t:1016_3	āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.	1016	
PA_tika-s04_03t:1017_0	Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ	1017	
PA_tika-s04_03t:1017_1	yācamānassa saṅgho ñatticatutthena kammena sativinayaṃ deti, tadā sammukhāvinayena	1017	
PA_tika-s04_03t:1017_2	ca sativinayena ca vūpasantaṃ hoti. Dinne pana sativinaye puna tasmiṃ puggale kassaci	1017	
PA_tika-s04_03t:1017_3	anuvādo na ruhati. Yadā ummattako bhikkhu ummādavasena kate assāmaṇake ajjhācāre	1017	
PA_tika-s04_03t:1017_4	“saratāyasmā evarūpiṃ āpatti”nti bhikkhūhi codiyamāno “ummattakena me, āvuso, etaṃ	1017	
PA_tika-s04_03t:1017_5	kataṃ, nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ	1017	
PA_tika-s04_03t:1017_6	yācati, saṅgho cassa ñatticatutthena kammena amūḷhavinayaṃ deti. Tadā sammukhāvinayena	1017	
PA_tika-s04_03t:1017_7	ca amūḷhavinayena ca vūpasantaṃ hoti. Dinne pana amūḷhavinaye puna tasmiṃ puggale	1017	
PA_tika-s04_03t:1017_8	kassaci tappaccayā anuvādo na ruhati. Yadā pana pārājikena vā pārājikasāmantena vā	1017	
PA_tika-s04_03t:1017_9	codiyamānassa aññenaññaṃ paṭicarato pāpussannatāya pāpiyassa puggalassa “sacāyaṃ	1017	
PA_tika-s04_03t:1017_10	acchinnamūlo bhavissati, sammā vattitvā osāraṇaṃ labhissati. Sace chinnamūlo, ayamevassa	10171	
PA_tika-s04_03t:1017_11	nāsanā bhavissatī”ti maññamāno saṅgho ñatticatutthena kammena tassapāpiyasikaṃ karoti,	10171	
PA_tika-s04_03t:1017_12	tadā sammukhāvinayena ca tassapāpiyasikāya ca vūpasantaṃ hotīti. Evaṃ anuvādādhikaraṇaṃ	10171	
PA_tika-s04_03t:1017_13	catūhi samathehi sammati.	10171	
PA_tika-s04_03t:1018_0	Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca	1018	
PA_tika-s04_03t:1018_1	tiṇavatthārakena ca. Tassa sammukhāvinayeneva vūpasamo natthi. Yadā pana ekassa vā	1018	
PA_tika-s04_03t:1018_2	bhikkhuno santike saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ	1018	
PA_tika-s04_03t:1018_3	sammukhāvinayena ca paṭiññātakaraṇena ca vūpasammati. Tattha sammukhāvinaye tāva	1018	
PA_tika-s04_03t:1018_4	yo ca deseti, yassa ca deseti, tesaṃ sammukhībhāvo puggalasammukhato. Sesaṃ vuttanayameva.	1018	
PA_tika-s04_03t:1019_0	Puggalassa ca gaṇassa ca desanākāle saṅghasammukhato parihāyati. Yaṃ panettha “ahaṃ,	1019	
PA_tika-s04_03t:1019_1	bhante, itthannāmaṃ āpattiṃ āpanno”ti ca “passasī”ti ca “āma, passāmī”ti ca paṭiññātāya	1019	
PA_tika-s04_03t:1019_2	“āyatiṃ saṃvareyyāsī”ti karaṇaṃ, taṃ paṭiññātakaraṇaṃ nāma. Saṅghādisese parivāsādiyācanā	1019	
PA_tika-s04_03t:1019_3	paṭiññā, parivāsādīnaṃ dānaṃ paṭiññātakaraṇaṃ nāma.	1019	
PA_tika-s04_03t:1020_0	Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna	1020	
PA_tika-s04_03t:1020_1	lajjidhamme uppanne “sace mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ	1020	
PA_tika-s04_03t:1020_2	kakkhaḷattāya vāḷattāya saṃvatteyyā”ti aññamaññaṃ āpattiyā kārāpane dosaṃ disvā yadā	1020	
PA_tika-s04_03t:1020_3	bhikkhū tiṇavatthārakakammaṃ karonti, tadā āpattādhikaraṇaṃ sammukhāvinayena ca tiṇavatthārakena	1020	
PA_tika-s04_03t:1020_4	ca sammati. Tatra hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ	1020	
PA_tika-s04_03t:1020_5	akatvā “dukkaṭaṃ kammaṃ puna kātabbaṃ kamma”nti na ukkoṭenti, niddampi okkantā honti,	1020	
PA_tika-s04_03t:1020_6	sabbesaṃ ṭhapetvā thullavajjañca gihipaṭisaṃyuttañca sabbāpattiyo vuṭṭhahanti. Evaṃ	1020	
PA_tika-s04_03t:1020_7	āpattādhikaraṇaṃ tīhi samathehi sammati.	1020	
PA_tika-s04_03t:1021_0	Kiccādhikaraṇaṃ ekena samathena sammati sammukhāvinayeneva. Iti imāni cattāri adhikaraṇāni	1021	
PA_tika-s04_03t:1021_1	yathānurūpaṃ imehi sattahi samathehi sammanti. Tena vuttaṃ – “uppannuppannānaṃ adhikaraṇānaṃ	1021	
PA_tika-s04_03t:1021_2	samathāya vūpasamāya sammukhāvinayo dātabbo…pe… tiṇavatthārako”ti. Sesaṃ sabbattha uttānameva.	1021	
PA_tika-s04_03t:1022	Adhikaraṇasamathasuttavaṇṇanā niṭṭhitā.	102	
PA_tika-s04_03t:1023	Vinayavaggavaṇṇanā niṭṭhitā.	102	
PA_tika-s04_03t:1024	Iti manorathapūraṇiyā aṅguttaranikāya-aṭṭhakathāya	102	
PA_tika-s04_03t:1025	Sattakanipātavaṇṇanāya anuttānatthadīpanā samattā.	102	
