segmentnr	original	folio	analyzed
PA_atk-s05_08a1:0	Namo tassa bhagavato arahato sammāsambuddhassa	0	
PA_atk-s05_08a1:1	Khuddakanikāye	0	
PA_atk-s05_08a1:2	Theragāthā-aṭṭhakathā	0	
PA_atk-s05_08a1:3	(Paṭhamo bhāgo)	0	
PA_atk-s05_08a1:4	Ganthārambhakathā	0	
PA_atk-s05_08a1:5	Mahākāruṇikaṃ nāthaṃ, ñeyyasāgarapāraguṃ;	0	
PA_atk-s05_08a1:6	Vande nipuṇagambhīra-vicitranayadesanaṃ.	0	
PA_atk-s05_08a1:7	Vijjācaraṇasampannā, yena niyyanti lokato;	0	
PA_atk-s05_08a1:8	Vande tamuttamaṃ dhammaṃ, sammāsambuddhapūjitaṃ.	0	
PA_atk-s05_08a1:9	Sīlādiguṇasampanno, ṭhito maggaphalesu yo;	0	
PA_atk-s05_08a1:10	Vande ariyasaṅghaṃ taṃ, puññakkhettaṃ anuttaraṃ.	1	
PA_atk-s05_08a1:11	Vandanājanitaṃ puññaṃ, iti yaṃ ratanattaye;	1	
PA_atk-s05_08a1:12	Hatantarāyo sabbattha, hutvāhaṃ tassa tejasā.	1	
PA_atk-s05_08a1:13	Yā tā subhūtiādīhi, katakiccehi tādihi;	1	
PA_atk-s05_08a1:14	Therehi bhāsitā gāthā, therīhi ca nirāmisā.	1	
PA_atk-s05_08a1:15	Udānanādavidhinā, gambhīrā nipuṇā subhā;	1	
PA_atk-s05_08a1:16	Suññatāpaṭisaṃyuttā, ariyadhammappakāsikā.	1	
PA_atk-s05_08a1:17	Theragāthāti nāmena, therīgāthāti tādino;	1	
PA_atk-s05_08a1:18	Yā khuddakanikāyamhi, saṅgāyiṃsu mahesayo.	1	
PA_atk-s05_08a1:19	Tāsaṃ gambhīrañāṇehi, ogāhetabbabhāvato;	1	
PA_atk-s05_08a1:20	Kiñcāpi dukkarā kātuṃ, atthasaṃvaṇṇanā mayā.	2	
PA_atk-s05_08a1:21	Sahasaṃvaṇṇanaṃ yasmā, dharate satthu sāsanaṃ;	2	
PA_atk-s05_08a1:22	Pubbācariyasīhānaṃ, tiṭṭhateva vinicchayo.	2	
PA_atk-s05_08a1:23	Tasmā taṃ avalambitvā, ogāhetvāna pañcapi;	2	
PA_atk-s05_08a1:24	Nikāye upanissāya, porāṇaṭṭhakathānayaṃ.	2	
PA_atk-s05_08a1:25	Suvisuddhaṃ asaṃkiṇṇaṃ, nipuṇatthavinicchayaṃ;	2	
PA_atk-s05_08a1:26	Mahāvihāravāsīnaṃ, samayaṃ avilomayaṃ.	2	
PA_atk-s05_08a1:27	Yāsaṃ attho duviññeyyo, anupubbikathaṃ vinā;	2	
PA_atk-s05_08a1:28	Tāsaṃ tañca vibhāvento, dīpayanto vinicchayaṃ.	2	
PA_atk-s05_08a1:29	Yathābalaṃ karissāmi, atthasaṃvaṇṇanaṃ subhaṃ;	2	
PA_atk-s05_08a1:30	Sakkaccaṃ theragāthānaṃ, therīgāthānameva ca.	3	
PA_atk-s05_08a1:31	Iti ākaṅkhamānassa, saddhammassa ciraṭṭhitiṃ;	3	
PA_atk-s05_08a1:32	Tadatthaṃ vibhajantassa, nisāmayatha sādhavoti.	3	
PA_atk-s05_08a1:33_0	Kā panetā theragāthā therīgāthā ca, kathañca pavattāti, kāmañcāyamattho gāthāsu vuttoyeva	33	
PA_atk-s05_08a1:33_1	pākaṭakaraṇatthaṃ pana punapi vuccate – tattha theragāthā tāva subhūtittherādīhi	33	
PA_atk-s05_08a1:33_2	bhāsitā. Yā hi te attanā yathādhigataṃ maggaphalasukhaṃ paccavekkhitvā kāci udānavasena,	33	
PA_atk-s05_08a1:33_3	kāci attano samāpattivihārapaccavekkhaṇavasena, kāci pucchāvasena, kāci parinibbānasamaye	33	
PA_atk-s05_08a1:33_4	sāsanassa niyyānikabhāvavibhāvanavasena abhāsiṃsu, tā sabbā saṅgītikāle ekajjhaṃ	33	
PA_atk-s05_08a1:33_5	katvā “theragāthā”icceva dhammasaṅgāhakehi saṅgītā. Therīgāthā pana theriyo uddissa desitā.	33	
PA_atk-s05_08a1:34_0	Tā pana vinayapiṭakaṃ, suttantapiṭakaṃ abhidhammapiṭakanti tīsu piṭakesu suttantapiṭakapariyāpannā.	34	
PA_atk-s05_08a1:34_1	Dīghanikāyo, majjhimanikāyo, saṃyuttanikāyo, aṅguttaranikāyo, khuddakanikāyoti pañcasu	34	
PA_atk-s05_08a1:34_2	nikāyesu khuddakanikāyapariyāpannā, suttaṃ, geyyaṃ, veyyākaraṇaṃ, gāthā, udānaṃ,	34	
PA_atk-s05_08a1:34_3	itivuttakaṃ, jātakaṃ, abbhutadhammaṃ, vedallanti navasu sāsanaṅgesu gāthaṅgasaṅgahaṃ gatā.	34	
PA_atk-s05_08a1:35	“Dvāsīti buddhato gaṇhiṃ, dvesahassāni bhikkhuto;	3	
PA_atk-s05_08a1:36	Caturāsītisahassāni, ye me dhammā pavattino”ti.	3	
PA_atk-s05_08a1:37	Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ gatā.	3	
PA_atk-s05_08a1:38_0	Tattha theragāthā tāva nipātato ekanipāto ekuttaravasena yāva cuddasanipātāti cuddasanipāto	38	
PA_atk-s05_08a1:38_1	soḷasanipāto vīsatinipāto tiṃsanipāto cattālīsanipāto paññāsanipāto saṭṭhinipāto	38	
PA_atk-s05_08a1:38_2	sattatinipātoti ekavīsatinipātasaṅgahā. Nipātanaṃ nikkhipananti nipāto. Eko ekeko	38	
PA_atk-s05_08a1:38_3	gāthānaṃ nipāto nikkhepo etthāti ekanipāto. Iminā nayena sesesupi attho veditabbo.	38	
PA_atk-s05_08a1:39	Tattha ekanipāte dvādasa vaggā. Ekekasmiṃ vagge dasa dasa katvā vīsuttarasataṃ therā, tattikā eva gāthā. Vuttañhi –	3	
PA_atk-s05_08a1:40	“Vīsuttarasataṃ therā, katakiccā anāsavā;	4	
PA_atk-s05_08a1:41	Ekakamhi nipātamhi, susaṅgītā mahesibhī”ti.	4	
PA_atk-s05_08a1:42_0	Dukanipāte ekūnapaññāsa therā, aṭṭhanavuti gāthā; tikanipāte soḷasa therā, aṭṭhacattālīsa	42	
PA_atk-s05_08a1:42_1	gāthā; catukkanipāte terasa therā, dvepaññāsa gāthā; pañcakanipāte dvādasa therā,	42	
PA_atk-s05_08a1:42_2	saṭṭhi gāthā; chakkanipāte cuddasa therā, caturāsīti gāthā; sattakanipāte pañca therā,	42	
PA_atk-s05_08a1:42_3	pañcatiṃsa gāthā; aṭṭhakanipāte tayo therā, catuvīsati gāthā; navakanipāte eko thero,	42	
PA_atk-s05_08a1:42_4	nava gāthā; dasanipāte satta therā, sattati gāthā; ekādasanipāte eko thero, ekādasa	42	
PA_atk-s05_08a1:42_5	gāthā; dvādasanipāte dve therā, catuvīsati gāthā; terasanipāte eko thero, terasa	42	
PA_atk-s05_08a1:42_6	gāthā; cuddasanipāte dve therā, aṭṭhavīsati gāthā; pannarasanipāto natthi, soḷasanipāte	42	
PA_atk-s05_08a1:42_7	dve therā, dvattiṃsa gāthā; vīsatinipāte dasa therā, pañcacattālīsādhikāni dve gāthāsatāni;	42	
PA_atk-s05_08a1:42_8	tiṃsanipāte tayo therā, sataṃ pañca ca gāthā; cattālīsanipāte eko thero, dvecattālīsa	42	
PA_atk-s05_08a1:42_9	gāthā; paññāsanipāte eko thero, pañcapaññāsa gāthā; saṭṭhinipāte eko thero, aṭṭhasaṭṭhi	42	
PA_atk-s05_08a1:42_10	gāthā; sattatinipāte eko thero, ekasattati gāthā. Sampiṇḍetvā pana dvesatāni catusaṭṭhi	421	
PA_atk-s05_08a1:42_11	ca therā, sahassaṃ tīṇi satāni saṭṭhi ca gāthāti. Vuttampi cetaṃ –	421	
PA_atk-s05_08a1:43	“Sahassaṃ honti tā gāthā, tīṇi saṭṭhi satāni ca;	4	
PA_atk-s05_08a1:44	Therā ca dve satā saṭṭhi, cattāro ca pakāsitā”ti.	4	
PA_atk-s05_08a1:45_0	Therīgāthā pana ekanipāto ekuttaravasena yāva navanipātāti navanipāto ekādasanipāto,	45	
PA_atk-s05_08a1:45_1	dvādasanipāto, soḷasanipāto, vīsatinipāto, tiṃsanipāto, cattālīsanipāto, mahānipātoti	45	
PA_atk-s05_08a1:45_2	soḷasanipātasaṅgahā. Tattha ekanipāte aṭṭhārasa theriyo, aṭṭhāraseva gāthā; dukanipāte	45	
PA_atk-s05_08a1:45_3	dasa theriyo, vīsati gāthā; tikanipāte aṭṭha theriyo, catuvīsati gāthā; catukkanipāte	45	
PA_atk-s05_08a1:45_4	ekā therī, catasso gāthā; pañcakanipāte dvādasa theriyo saṭṭhi gāthā; chakkanipāte	45	
PA_atk-s05_08a1:45_5	aṭṭha theriyo aṭṭhacattālīsa gāthā; sattanipāte tisso theriyo, ekavīsati gāthā; aṭṭha	45	
PA_atk-s05_08a1:45_6	nipātato paṭṭhāya yāva soḷasanipātā ekekā theriyo taṃtaṃnipātaparimāṇā gāthā; vīsatinipāte	45	
PA_atk-s05_08a1:45_7	pañca theriyo, aṭṭhārasasatagāthā; tiṃsanipāte ekā therī, catuttiṃsa gāthā; cattālīsanipāte	45	
PA_atk-s05_08a1:45_8	ekā therī, aṭṭhacattālīsa gāthā; mahānipātepi ekā therī, pañcasattati gāthā. Evamettha	45	
PA_atk-s05_08a1:45_9	nipātānaṃ gāthāvaggānaṃ gāthānañca parimāṇaṃ veditabbaṃ.	45	
PA_atk-s05_08a1:46	Nidānagāthāvaṇṇanā	4	
PA_atk-s05_08a1:47	Evaṃ paricchinnaparimāṇāsu panetāsu theragāthā ādi. Tatthāpi –	4	
PA_atk-s05_08a1:48	“Sīhānaṃva nadantānaṃ, dāṭhīnaṃ girigabbhare;	4	
PA_atk-s05_08a1:49	Suṇātha bhāvitattānaṃ, gāthā atthūpanāyikā”ti.	4	
PA_atk-s05_08a1:50_0	Ayaṃ paṭhamamahāsaṅgītikāle āyasmatā ānandena tesaṃ therānaṃ thomanatthaṃ bhāsitā	50	
PA_atk-s05_08a1:50_1	gāthā ādi. Tattha sīhānanti sīhasaddo “sīho, bhikkhave, migarājā”tiādīsu migarāje	50	
PA_atk-s05_08a1:50_2	āgato. “Atha kho sīho senāpati yena bhagavā tenupasaṅkamī”tiādīsu paññattiyaṃ. “Sīhoti	50	
PA_atk-s05_08a1:50_3	kho, bhikkhave, tathāgatassetaṃ adhivacanaṃ arahato sammāsambuddhassā”tiādīsu tathāgate.	50	
PA_atk-s05_08a1:50_4	Tattha yathā tathāgate sadisakappanāya āgato, evaṃ idhāpi sadisakappanāvaseneva veditabbo,	50	
PA_atk-s05_08a1:50_5	tasmā sīhānaṃvāti sīhānaṃ iva. Sandhivasena saralopo “evaṃsa te”tiādīsu viya. Tattha	50	
PA_atk-s05_08a1:50_6	ivāti nipātapadaṃ. Suṇāthāti ākhyātapadaṃ. Itarāni nāmapadāni. Sīhānaṃvāti ca sambandhe	50	
PA_atk-s05_08a1:50_7	sāmivacanaṃ. Kāmañcettha sambandhī sarūpato na vutto, atthato pana vuttova hoti.	50	
PA_atk-s05_08a1:50_8	Yathā hi “oṭṭhasseva mukhaṃ etassā”ti vutte oṭṭhassa mukhaṃ viya mukhaṃ etassāti	50	
PA_atk-s05_08a1:50_9	ayamattho vutto eva hoti, evamidhāpi “sīhānaṃvā”ti vutte sīhānaṃ nādo viyāti ayamattho	50	
PA_atk-s05_08a1:50_10	vutto eva hoti. Tattha mukhasaddasannidhānaṃ hotīti ce, idhāpi “nadantāna”nti padasannidhānato,	501	
PA_atk-s05_08a1:50_11	tasmā sīhānaṃvāti nidassanavacanaṃ. Nadantānanti tassa nidassitabbena sambandhadassanaṃ.	501	
PA_atk-s05_08a1:50_12	Dāṭhīnanti tabbisesanaṃ. Girigabbhareti tassa pavattiṭṭhānadassanaṃ. Suṇāthāti savane	501	
PA_atk-s05_08a1:50_13	niyojanaṃ. Bhāvitattānanti sotabbassa pabhavadassanaṃ. Gāthāti sotabbavatthudassanaṃ.	501	
PA_atk-s05_08a1:50_14	Atthupanāyikāti tabbisesanaṃ. Kāmañcettha “sīhānaṃ nadantānaṃ dāṭhīna”nti pulliṅgavasena	501	
PA_atk-s05_08a1:50_15	āgataṃ, liṅgaṃ pana parivattetvā “sīhīna”ntiādinā itthiliṅgavasenāpi attho veditabbo.	501	
PA_atk-s05_08a1:50_16	Ekasesavasena vā sīhā ca sīhiyo ca sīhā, tesaṃ sīhānantiādinā sādhāraṇā hetā tisso	501	
PA_atk-s05_08a1:50_17	nidānagāthā theragāthānaṃ therīgāthānañcāti.	501	
PA_atk-s05_08a1:51_0	Tattha sahanato hananato ca sīho. Yathā hi sīhassa migarañño balavisesayogato sarabhamigamattavaravāraṇāditopi	51	
PA_atk-s05_08a1:51_1	parissayo nāma natthi, vātātapādiparissayampi so sahatiyeva, gocarāya pakkamantopi	51	
PA_atk-s05_08a1:51_2	tejussadatāya mattagandhahatthivanamahiṃsādike samāgantvā abhīrū achambhī abhibhavati,	51	
PA_atk-s05_08a1:51_3	abhibhavanto ca te aññadatthu hantvā tattha mudumaṃsāni bhakkhayitvā sukheneva viharati,	51	
PA_atk-s05_08a1:51_4	evametepi mahātherā ariyabalavisesayogena sabbesampi parissayānaṃ sahanato, rāgādisaṃkilesabalassa	51	
PA_atk-s05_08a1:51_5	abhibhavitvā hananato pajahanato tejussadabhāvena kutocipi abhīrū achambhī jhānādisukhena	51	
PA_atk-s05_08a1:51_6	viharantīti sahanato hananato ca sīhā viyāti sīhā. Saddatthato pana yathā kantanatthena	51	
PA_atk-s05_08a1:51_7	ādiantavipallāsato takkaṃ vuccati, evaṃ hiṃsanaṭṭhena sīho veditabbo. Tathā sahanaṭṭhena.	51	
PA_atk-s05_08a1:51_8	Pisodarādipakkhepena niruttinayena pana vuccamāne vattabbameva natthi.	51	
PA_atk-s05_08a1:52_0	Atha vā yathā migarājā kesarasīho attano tejussadatāya ekacārī viharati, na kañci	52	
PA_atk-s05_08a1:52_1	sahāyaṃ paccāsīsati, evametepi tejussadatāya vivekābhiratiyā ca ekacārinoti ekacariyaṭṭhenapi	52	
PA_atk-s05_08a1:52_2	sīhā viyāti sīhā, tenāha – bhagavā “sīhaṃvekacaraṃ nāga”nti.	52	
PA_atk-s05_08a1:53	Atha vā asantāsanajavaparakkamādivisesayogato sīhā viyāti sīhā, ete mahātherā. Vuttañhetaṃ bhagavatā –	5	
PA_atk-s05_08a1:54	“Dveme, bhikkhave, asaniyā phalantiyā na santasanti, katameva dve? Bhikkhu ca khīṇāsavo sīho ca migarājā”ti.	5	
PA_atk-s05_08a1:55_0	Javopi sīhassa aññehi asādhāraṇo, tathā parakkamo. Tathā hi so usabhasatampi laṅghitvā	55	
PA_atk-s05_08a1:55_1	vanamahiṃsādīsu nipatati, potakopi samāno pabhinnamadānampi mattavaravāraṇānaṃ paṭimānaṃ	55	
PA_atk-s05_08a1:55_2	bhinditvā dantakaḷīraṃva khādati. Etesaṃ pana ariyamaggajavo iddhijavo ca aññehi	55	
PA_atk-s05_08a1:55_3	asādhāraṇo, sammappadhānaparakkamo ca niratisayo. Tasmā sīhānaṃvāti sīhasadisānaṃ	55	
PA_atk-s05_08a1:55_4	viya. Sīhassa cettha hīnūpamatā daṭṭhabbā, accantavisiṭṭhassa sahanādiatthassa theresveva labbhanato.	55	
PA_atk-s05_08a1:56_0	Nadantānanti gajjantānaṃ. Gocaraparakkamatuṭṭhivelādīsu hi yathā sīhā attano āsayato	56	
PA_atk-s05_08a1:56_1	nikkhamitvā vijambhitvā sīhanādaṃ abhītanādaṃ nadanti, evaṃ etepi visayajjhattapaccavekkhaṇaudānādikālesu	56	
PA_atk-s05_08a1:56_2	imaṃ abhītanādaṃ nadiṃsu. Tena vuttaṃ – “sīhānaṃva nadantāna”nti. Dāṭhīnanti dāṭhāvantānaṃ.	56	
PA_atk-s05_08a1:56_3	Pasaṭṭhadāṭhīnaṃ, atisayadāṭhānanti vā attho. Yathā hi sīhā ativiya daḷhānaṃ tikkhānañca	56	
PA_atk-s05_08a1:56_4	catunnaṃ dāṭhānaṃ balena paṭipakkhaṃ abhibhavitvā attano manorathaṃ matthakaṃ pūrenti,	56	
PA_atk-s05_08a1:56_5	evametepi catunnaṃ ariyamaggadāṭhānaṃ balena anādimati saṃsāre anabhibhūtapubbapaṭipakkhaṃ	56	
PA_atk-s05_08a1:56_6	abhibhavitvā attano manorathaṃ matthakaṃ pāpesuṃ. Idhāpi dāṭhā viyāti dāṭhāti sadisakappanāvaseneva attho veditabbo.	56	
PA_atk-s05_08a1:57_0	Girigabbhareti pabbataguhāyaṃ, samīpatthe bhummavacanaṃ. “Girigavhare”ti keci paṭhanti.	57	
PA_atk-s05_08a1:57_1	Pabbatesu vanagahane vanasaṇḍeti attho. Idaṃ pana nesaṃ virocanaṭṭhānadassanañceva	57	
PA_atk-s05_08a1:57_2	sīhanādassa yogyabhūmidassanañca. Nadantānaṃ girigabbhareti yojanā. Yathā hi sīhā	57	
PA_atk-s05_08a1:57_3	yebhuyyena girigabbhare aññehi durāsadatāya janavivitte vasantā attano dassanena	57	
PA_atk-s05_08a1:57_4	uppajjanakassa khuddakamigasantāsassa pariharaṇatthaṃ gocaragamane sīhanādaṃ nadanti,	57	
PA_atk-s05_08a1:57_5	evametepi aññehi durāsadagirigabbharasadiseva suññāgārevasantā guṇehi khuddakānaṃ	57	
PA_atk-s05_08a1:57_6	puthujjanānaṃ taṇhādiṭṭhiparittāsaparivajjanatthaṃ vakkhamānagāthāsaṅkhātaṃ abhītanādaṃ	57	
PA_atk-s05_08a1:57_7	nadiṃsu. Tena vuttaṃ “sīhānaṃva nadantānaṃ, dāṭhīnaṃ girigabbhare”ti.	57	
PA_atk-s05_08a1:58_0	Suṇāthāti savanāṇattikavacanaṃ, tena vakkhamānānaṃ gāthānaṃ sannipatitāya parisāya	58	
PA_atk-s05_08a1:58_1	sotukāmataṃ uppādento savane ādaraṃ janeti, ussāhaṃ samuṭṭhāpento gāravaṃ bahumānañca	58	
PA_atk-s05_08a1:58_2	upaṭṭhapeti. Atha vā “sīhāna”ntiādīnaṃ padānaṃ sadisakappanāya vinā mukhyavaseneva	58	
PA_atk-s05_08a1:58_3	attho veditabbo. Tasmā daḷhatikkhabhāvena pasaṭṭhātisayadāṭhatāya dāṭhīnaṃ girigabbhare	58	
PA_atk-s05_08a1:58_4	nadantānaṃ sīhagajjitaṃ gajjantānaṃ sīhānaṃ migarājūnaṃ viya tesaṃ abhītanādasadisā	58	
PA_atk-s05_08a1:58_5	gāthā suṇāthāti attho. Idaṃ vuttaṃ hoti – “yathā sīhanādaṃ nadantānaṃ sīhānaṃ migarājūnaṃ	58	
PA_atk-s05_08a1:58_6	kutocipi bhayābhāvato so abhītanādo tadaññamigasantāsakaro, evaṃ bhāvitattānaṃ appamattānaṃ	58	
PA_atk-s05_08a1:58_7	therānaṃ sīhanādasadisiyo sabbaso bhayahetūnaṃ suppahīnattā abhītanādabhūtā, pamattajanasantāsakarā gāthā suṇāthā”ti.	58	
PA_atk-s05_08a1:59_0	Bhāvitattānanti bhāvitacittānaṃ. Cittañhi “attā hi kira duddamo yo ve ṭhitatto tasaraṃva	59	
PA_atk-s05_08a1:59_1	ujjū”ti ca “attasammāpaṇidhī”ti ca evamādīsu attāti vuccati, tasmā adhicittānuyogena	59	
PA_atk-s05_08a1:59_2	samathavipassanābhivaḍḍhitacittānaṃ samathavipassanābhāvanāmatthakaṃ pāpetvā ṭhitānanti	59	
PA_atk-s05_08a1:59_3	attho. Atha vā bhāvitattānanti bhāvitasabhāvānaṃ, sabhāvabhūtasīlādibhāvitānanti	59	
PA_atk-s05_08a1:59_4	attho. Gīyatīti gāthā, anuṭṭhubhādivasena isīhi pavattitaṃ catuppadaṃ chappadaṃ vā	59	
PA_atk-s05_08a1:59_5	vacanaṃ. Aññesampi taṃsadisatāya tathā vuccanti. Attatthādibhede atthe upanenti tesu	59	
PA_atk-s05_08a1:59_6	vā upaniyyantīti atthūpanāyikā.	59	
PA_atk-s05_08a1:60_0	Atha vā bhāvitattānanti bhāvitattābhāvānaṃ, attabhāvo hi āhito ahaṃ māno etthāti	60	
PA_atk-s05_08a1:60_1	“attā”ti vuccati, so ca tehi appamādabhāvanāya anavajjabhāvanāya bhāvito sammadeva	60	
PA_atk-s05_08a1:60_2	guṇagandhaṃ gāhāpito. Tena tesaṃ kāyabhāvanā sīlabhāvanā cittabhāvanā paññābhāvanāti	60	
PA_atk-s05_08a1:60_3	catunnampi bhāvanānaṃ paripuṇṇabhāvaṃ dasseti. “Bhāvanā”ti ca sambodhipaṭipadā idhādhippetā.	60	
PA_atk-s05_08a1:60_4	Yāyaṃ saccasambodhi atthi, sā duvidhā abhisamayato tadatthato ca. Sambodhi pana tividhā	60	
PA_atk-s05_08a1:60_5	sammāsambodhi paccekasambodhi sāvakasambodhīti. Tattha sammā sāmaṃ sabbadhammānaṃ	60	
PA_atk-s05_08a1:60_6	bujjhanato bodhanato ca sammāsambodhi. Sabbaññutaññāṇapadaṭṭhānaṃ maggañāṇaṃ maggañāṇapadaṭṭhānañca	60	
PA_atk-s05_08a1:60_7	sabbaññutaññāṇaṃ “sammāsambodhī”ti vuccati. Tenāha –	60	
PA_atk-s05_08a1:61	“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva”nti.	6	
PA_atk-s05_08a1:62_0	Bodhaneyyabodhanattho hi balesu vasībhāvo. Paccekaṃ sayameva bodhīti paccekasambodhi,	62	
PA_atk-s05_08a1:62_1	ananubuddho sayambhūñāṇena saccābhisamayoti attho. Sammāsambuddhānañhi sayambhūñāṇatāya	62	
PA_atk-s05_08a1:62_2	sayameva pavattamānopi saccābhisamayo sānubuddho aparimāṇānaṃ sattānaṃ saccābhisamayassa	62	
PA_atk-s05_08a1:62_3	hetubhāvato. Imesaṃ pana so ekassāpi sattassa saccābhisamayahetu na hoti. Satthu	62	
PA_atk-s05_08a1:62_4	dhammadesanāya savanante jātāti sāvakā. Sāvakānaṃ saccābhisamayo sāvakasambodhi.	62	
PA_atk-s05_08a1:62_5	Tividhāpesā tiṇṇaṃ bodhisattānaṃ yathāsakaṃ āgamanīyapaṭipadāya matthakappattiyā	62	
PA_atk-s05_08a1:62_6	satipaṭṭhānādīnaṃ sattatiṃsāya bodhipakkhiyadhammānaṃ bhāvanāpāripūrīti veditabbā	62	
PA_atk-s05_08a1:62_7	itarābhisamayānaṃ tadavinābhāvato. Na hi sacchikiriyābhisamayena vinā bhāvanābhisamayo	62	
PA_atk-s05_08a1:62_8	sambhavati, sati ca bhāvanābhisamaye pahānābhisamayo pariññābhisamayo ca siddhoyeva hotīti.	62	
PA_atk-s05_08a1:63_0	Yadā hi mahābodhisatto paripūritabodhisambhāro carimabhave katapubbakicco bodhimaṇḍaṃ	63	
PA_atk-s05_08a1:63_1	āruyha – “na tāvimaṃ pallaṅkaṃ bhindissāmi, yāva na me anupādāya āsavehi cittaṃ vimuccissatī”ti	63	
PA_atk-s05_08a1:63_2	paṭiññaṃ katvā aparājitapallaṅke nisinno asampattāya eva sañjhāvelāya mārabalaṃ vidhamitvā	63	
PA_atk-s05_08a1:63_3	purimayāme pubbenivāsānussatiñāṇena anekākāravokāre pubbe nivutthakkhandhe anussaritvā	63	
PA_atk-s05_08a1:63_4	majjhimayāme dibbacakkhuvisodhanena cutūpapātañāṇaanāgataṃsañāṇāni adhigantvā pacchimayāme	63	
PA_atk-s05_08a1:63_5	“kicchaṃ vatāyaṃ loko āpanno jāyati ca jīyati ca mīyati ca cavati ca upapajjati ca,	63	
PA_atk-s05_08a1:63_6	atha ca panimassa dukkhassa nissaraṇaṃ nappajānāti jarāmaraṇassā”tiādinā jarāmaraṇato	63	
PA_atk-s05_08a1:63_7	paṭṭhāya paṭiccasamuppādamukhena vipassanaṃ abhinivisitvā mahāgahanaṃ chindituṃ nisadasilāyaṃ	63	
PA_atk-s05_08a1:63_8	pharasuṃ nisento viya kilesagahanaṃ chindituṃ lokanātho ñāṇapharasuṃ tejento buddhabhāvāya	63	
PA_atk-s05_08a1:63_9	hetusampattiyā paripākaṃ gatattā sabbaññutaññāṇādhigamāya vipassanaṃ gabbhaṃ gaṇhāpento	63	
PA_atk-s05_08a1:63_10	antarantarā nānāsamāpattiyo samāpajjitvā yathāvavatthāpite nāmarūpe tilakkhaṇaṃ āropetvā	631	
PA_atk-s05_08a1:63_11	anupadadhammavipassanāvasena anekākāravokārasaṅkhāre sammasanto chattiṃsakoṭisatasahassamukhena	631	
PA_atk-s05_08a1:63_12	sammasanavāraṃ vitthāretvā tattha mahāvajirañāṇasaṅkhāte vipassanāñāṇe tikkhe sūre	631	
PA_atk-s05_08a1:63_13	pasanne vuṭṭhānagāminibhāvena pavattamāne yadā taṃ maggena ghaṭeti, tadā maggapaṭipāṭiyā	631	
PA_atk-s05_08a1:63_14	diyaḍḍhakilesasahassaṃ khepento aggamaggakkhaṇe sammāsambodhiṃ adhigacchati nāma,	631	
PA_atk-s05_08a1:63_15	aggaphalakkhaṇato paṭṭhāya adhigato nāma. Sammāsambuddhabhāvato dasabalacatuvesārajjādayopi	631	
PA_atk-s05_08a1:63_16	tassa tadā hatthagatāyeva hontīti ayaṃ tāva abhisamayato sammāsambodhipaṭipadā. Tadatthato	631	
PA_atk-s05_08a1:63_17	pana mahābhinīhārato paṭṭhāya yāva tusitabhavane nibbatti, etthantare pavattaṃ bodhisambhārasambharaṇaṃ.	631	
PA_atk-s05_08a1:63_18	Tattha yaṃ vattabbaṃ, taṃ sabbākārasampannaṃ cariyāpiṭakavaṇṇanāyaṃ vitthārato vuttamevāti	631	
PA_atk-s05_08a1:63_19	tattha vuttanayeneva gahetabbaṃ.	631	
PA_atk-s05_08a1:64_0	Paccekabodhisattāpi paccekabodhiyā katābhinīhārā anupubbena sambhatapaccekasambodhisambhārā	64	
PA_atk-s05_08a1:64_1	tādise kāle carimattabhāve ṭhitā ñāṇassa paripākagatabhāvena upaṭṭhitaṃ saṃveganimittaṃ	64	
PA_atk-s05_08a1:64_2	gahetvā savisesaṃ bhavādīsu ādīnavaṃ disvā sayambhūñāṇena pavatti pavattihetuṃ nivatti	64	
PA_atk-s05_08a1:64_3	nivattihetuñca paricchinditvā “so ‘idaṃ dukkha’nti yoniso manasi karotī”tiādinā āgatanayena	64	
PA_atk-s05_08a1:64_4	catusaccakammaṭṭhānaṃ paribrūhentā attano abhinīhārānurūpaṃ saṅkhāre parimaddantā	64	
PA_atk-s05_08a1:64_5	anukkamena vipassanaṃ ussukkāpetvā maggapaṭipāṭiyā aggamaggaṃ adhigacchantā paccekasambodhiṃ	64	
PA_atk-s05_08a1:64_6	abhisambujjhanti nāma, aggaphalakkhaṇato paṭṭhāya paccekasambuddhā nāma hutvā sadevakassa	64	
PA_atk-s05_08a1:64_7	lokassa aggadakkhiṇeyyā honti.	64	
PA_atk-s05_08a1:65_0	Sāvakā pana satthu sabrahmacārino vā catusaccakammaṭṭhānakathaṃ sutvā tasmiṃyeva	65	
PA_atk-s05_08a1:65_1	khaṇe kālantare vā tajjaṃ paṭipattiṃ anutiṭṭhantā ghaṭentā vāyamantā vipassanaṃ ussukkāpetvā,	65	
PA_atk-s05_08a1:65_2	yadi vā paṭipadāya vaḍḍhantiyā, saccāni paṭivijjhantā attano abhinīhārānurūpasiddhiaggasāvakabhūmiyā	65	
PA_atk-s05_08a1:65_3	vā kevalaṃ vā aggamaggakkhaṇe sāvakasambodhiṃ adhigacchanti nāma. Tato paraṃ sāvakabuddhā	65	
PA_atk-s05_08a1:65_4	nāma honti sadevake loke aggadakkhiṇeyyā. Evaṃ tāva abhisamayato paccekasambodhi	65	
PA_atk-s05_08a1:65_5	sāvakasambodhi ca veditabbā.	65	
PA_atk-s05_08a1:66_0	Tadatthato pana yathā mahābodhisattānaṃ heṭṭhimaparicchedena cattāri asaṅkhyeyyāni	66	
PA_atk-s05_08a1:66_1	kappānaṃ satasahassañca bodhisambhārasambharaṇaṃ icchitabbaṃ majjhimaparicchedena	66	
PA_atk-s05_08a1:66_2	aṭṭha asaṅkhyeyyāni kappānaṃ satasahassañca, uparimaparicchedena soḷasa asaṅkhyeyyāni	66	
PA_atk-s05_08a1:66_3	kappānaṃ satasahassañca ete ca bhedā paññādhikasaddhādhikavīriyādhikavasena veditabbā.	66	
PA_atk-s05_08a1:66_4	Paññādhikānañhi saddhā mandā hoti paññā tikkhā, tato ca upāyakosallassa visadanipuṇabhāvena	66	
PA_atk-s05_08a1:66_5	nacirasseva pāramiyo pāripūriṃ gacchanti. Saddhādhikānaṃ paññā majjhimā hotīti tesaṃ	66	
PA_atk-s05_08a1:66_6	nātisīghaṃ nātisaṇikaṃ pāramiyo pāripūriṃ gacchanti. Vīriyādhikānaṃ pana paññā mandā	66	
PA_atk-s05_08a1:66_7	hotīti tesaṃ cireneva pāramiyo pāripūriṃ gacchanti. Na evaṃ paccekabodhisattānaṃ.	66	
PA_atk-s05_08a1:66_8	Tesañhi satipi paññādhikabhāve dve asaṅkhyeyyāni kappānaṃ satasahassañca bodhisambhārasambharaṇaṃ	66	
PA_atk-s05_08a1:66_9	icchitabbaṃ, na tato oraṃ. Saddhādhikavīriyādhikāpi vuttaparicchedato paraṃ katipaye	66	
PA_atk-s05_08a1:66_10	eva kappe atikkamitvā paccekasambodhiṃ abhisambujjhanti, na tatiyaṃ asaṅkhyeyyanti.	661	
PA_atk-s05_08a1:66_11	Sāvakabodhisattānaṃ pana yesaṃ aggasāvakabhāvāya abhinīhāro, tesaṃ ekaṃ asaṅkhyeyyaṃ	661	
PA_atk-s05_08a1:66_12	kappānaṃ satasahassañca sambhārasambharaṇaṃ icchitabbaṃ. Yesaṃ mahāsāvakabhāvāya,	661	
PA_atk-s05_08a1:66_13	tesaṃ kappānaṃ satasahassameva, tathā buddhassa mātāpitūnaṃ upaṭṭhākassa puttassa ca. Tattha yathā –	661	
PA_atk-s05_08a1:67	“Manussattaṃ liṅgasampatti, hetu satthāradassanaṃ;	6	
PA_atk-s05_08a1:68	Pabbajjā guṇasampatti, adhikāro ca chandatā;	6	
PA_atk-s05_08a1:69	Aṭṭhadhammasamohānā, abhinīhāro samijjhatī”ti. –	6	
PA_atk-s05_08a1:70_0	Evaṃ vutte aṭṭha dhamme samodhānetvā katapaṇidhānānaṃ mahābodhisattānaṃ mahābhinīhārato	70	
PA_atk-s05_08a1:70_1	pabhuti savisesaṃ dānādīsu yuttappayuttānaṃ divase divase vessantaradānasadisaṃ mahādānaṃ	70	
PA_atk-s05_08a1:70_2	dentānaṃ tadanurūpasīlādike sabbapāramidhamme ācinantānampi yathāvuttakālaparicchedaṃ	70	
PA_atk-s05_08a1:70_3	asampatvā antarā eva buddhabhāvappatti nāma natthi. Kasmā? Ñāṇassa aparipaccanato.	70	
PA_atk-s05_08a1:70_4	Paricchinnakāle nipphāditaṃ viya hi sassaṃ buddhañāṇaṃ yathāparicchinnakālavaseneva	70	
PA_atk-s05_08a1:70_5	vuddhiṃ viruḷhiṃ vepullaṃ āpajjantaṃ gabbhaṃ gaṇhantaṃ paripākaṃ gacchatīti evaṃ –	70	
PA_atk-s05_08a1:71	“Manussattaṃ liṅgasampatti, vigatāsavadassanaṃ;	7	
PA_atk-s05_08a1:72	Adhikāro chandatā ete, abhinīhārakāraṇā”ti. –	7	
PA_atk-s05_08a1:73_0	Ime pañca dhamme samodhānetvā katābhinīhārānaṃ paccekabodhisattānaṃ “adhikāro chandatā”ti	73	
PA_atk-s05_08a1:73_1	dvaṅgasamannāgatāya patthanāya vasena katapaṇidhānānaṃ sāvakabodhisattānañca tattha	73	
PA_atk-s05_08a1:73_2	tattha vuttakālaparicchedaṃ asampatvā antarā eva paccekasambodhiyā yathāvuttasāvakasambodhiyā	73	
PA_atk-s05_08a1:73_3	ca adhigamo natthi. Kasmā? Ñāṇassa aparipaccanato. Imesampi hi yathā mahābodhisattānaṃ	73	
PA_atk-s05_08a1:73_4	dānādipāramīhi paribrūhitā paññāpāramī anukkamena gabbhaṃ gaṇhantī paripākaṃ gacchantī	73	
PA_atk-s05_08a1:73_5	buddhañāṇaṃ paripūreti, evaṃ dānādīhi paribrūhitā anupubbena yathārahaṃ gabbhaṃ gaṇhantī	73	
PA_atk-s05_08a1:73_6	paripākaṃ gacchantī paccekabodhiñāṇaṃ sāvakabodhiñāṇañca paripūreti. Dānaparicayena	73	
PA_atk-s05_08a1:73_7	hete tattha tattha bhave alobhajjhāsayatāya sabbattha asaṅgamānasā anapekkhacittā	73	
PA_atk-s05_08a1:73_8	hutvā, sīlaparicayena susaṃvutakāyavācatāya suparisuddhakāyavacīkammantā parisuddhājīvā	73	
PA_atk-s05_08a1:73_9	indriyesu guttadvārā bhojane mattaññuno hutvā jāgariyānuyogena cittaṃ samādahanti,	73	
PA_atk-s05_08a1:73_10	svāyaṃ tesaṃ jāgariyānuyogo gatapaccāgatikavattavasena veditabbo.	731	
PA_atk-s05_08a1:74_0	Evaṃ pana paṭipajjantānaṃ adhikārasampattiyā appakasireneva aṭṭha samāpattiyo pañcābhiññā	74	
PA_atk-s05_08a1:74_1	chaḷabhiññā adhiṭṭhānabhūtā pubbabhāgavipassanā ca hatthagatāyeva honti. Vīriyādayo	74	
PA_atk-s05_08a1:74_2	pana tadantogadhā eva. Yañhi paccekabodhiyā sāvakabodhiyā vā atthāya dānādipuññasambharaṇe	74	
PA_atk-s05_08a1:74_3	abbhussahanaṃ, idaṃ vīriyaṃ. Yaṃ tadanuparodhassa sahanaṃ, ayaṃ khanti. Yaṃ dānasīlādisamādānāvisaṃvādanaṃ,	74	
PA_atk-s05_08a1:74_4	idaṃ saccaṃ. Sabbatthameva acalasamādhānādhiṭṭhānaṃ, idaṃ adhiṭṭhānaṃ. Yā dānasīlādīnaṃ	74	
PA_atk-s05_08a1:74_5	pavattiṭṭhānabhūtesu sattesu hitesitā, ayaṃ mettā. Yaṃ sattānaṃ katavippakāresu ajjhupekkhanaṃ,	74	
PA_atk-s05_08a1:74_6	ayaṃ upekkhāti. Evaṃ dānasīlabhāvanāsu sīlasamādhipaññāsu ca sijjhamānāsu vīriyādayo	74	
PA_atk-s05_08a1:74_7	siddhā eva honti. Sāyeva paccekabodhiatthāya sāvakabodhiatthāya ca dānādipaṭipadā	74	
PA_atk-s05_08a1:74_8	tesaṃ bodhisattānaṃ santānassa bhāvanato paribhāvanato bhāvanā nāma. Visesato dānasīlādīhi	74	
PA_atk-s05_08a1:74_9	svābhisaṅkhate santāne pavattā samathavipassanāpaṭipadā, yato te bodhisattā pubbayogāvacarasamudāgamasampannā	74	
PA_atk-s05_08a1:74_10	honti. Tenāha bhagavā –	741	
PA_atk-s05_08a1:75_0	“Pañcime, ānanda, ānisaṃsā pubbayogāvacare. Katame pañca? Idhānanda, pubbayogāvacaro	75	
PA_atk-s05_08a1:75_1	diṭṭheva dhamme paṭikacca aññaṃ ārādheti, no ce diṭṭheva dhamme paṭikacca aññaṃ ārādheti,	75	
PA_atk-s05_08a1:75_2	atha maraṇakāle aññaṃ ārādheti, atha devaputto samāno aññaṃ ārādheti, atha buddhānaṃ	75	
PA_atk-s05_08a1:75_3	sammukhībhāve khippābhiñño hoti, atha pacchime kāle paccekasambuddho hotī”ti.	75	
PA_atk-s05_08a1:76_0	Iti pubbabhāgapaṭipadābhūtāya pāramitāparibhāvitāya samathavipassanābhāvanāya nirodhagāminipaṭipadābhūtāya	76	
PA_atk-s05_08a1:76_1	abhisamayasaṅkhātāya maggabhāvanāya ca bhāvitattabhāvā buddhapaccekabuddhabuddhasāvakā	76	
PA_atk-s05_08a1:76_2	bhāvitattā nāma. Tesu idha buddhasāvakā adhippetā.	76	
PA_atk-s05_08a1:77_0	Ettha ca “sīhānaṃvā”ti iminā therānaṃ sīhasamānavuttitādassanena attano paṭipakkhehi	77	
PA_atk-s05_08a1:77_1	anabhibhavanīyataṃ, te ca abhibhuyya pavattiṃ dasseti. “Sīhānaṃva nadantānaṃ…pe…	77	
PA_atk-s05_08a1:77_2	gāthā”ti iminā theragāthānaṃ sīhanādasadisatādassanena tāsaṃ paravādehi anabhibhavanīyataṃ,	77	
PA_atk-s05_08a1:77_3	te ca abhibhavitvā pavattiṃ dasseti. “Bhāvitattāna”nti iminā tadubhayassa kāraṇaṃ	77	
PA_atk-s05_08a1:77_4	vibhāveti. Bhāvitattabhāvena therā idha sīhasadisā vuttā, tesañca gāthā sīhanādasadisiyo.	77	
PA_atk-s05_08a1:77_5	“Atthūpanāyikā”ti iminā abhibhavane payojanaṃ dasseti. Tattha therānaṃ paṭipakkho	77	
PA_atk-s05_08a1:77_6	nāma saṃkilesadhammo, tadabhibhavo tadaṅgivikkhambhanappahānehi saddhiṃ samucchedappahānaṃ.	77	
PA_atk-s05_08a1:77_7	Tasmiṃ sati paṭipassaddhīppahānaṃ nissaraṇappahānañca siddhameva hoti, yato te bhāvitattāti	77	
PA_atk-s05_08a1:77_8	vuccanti. Maggakkhaṇe hi ariyā appamādabhāvanaṃ bhāventi nāma, aggaphalakkhaṇato	77	
PA_atk-s05_08a1:77_9	paṭṭhāya bhāvitattā nāmāti vuttovāyamattho.	77	
PA_atk-s05_08a1:78_0	Tesu tadaṅgappahānena nesaṃ sīlasampadā dassitā, vikkhambhanappahānena samādhisampadā,	78	
PA_atk-s05_08a1:78_1	samucchedappahānena paññāsampadā, itarena tāsaṃ phalaṃ dassitaṃ. Sīlena ca tesaṃ	78	
PA_atk-s05_08a1:78_2	paṭipattiyā ādikalyāṇatā dassitā, “ko cādi kusalānaṃ dhammānaṃ? Sīlañca suvisuddhaṃ”,	78	
PA_atk-s05_08a1:78_3	“sīle patiṭṭhāya”, “sabbapāpassa akaraṇa”nti ca vacanato sīlaṃ paṭipattiyā ādikalyāṇaṃva	78	
PA_atk-s05_08a1:78_4	avippaṭisārādiguṇāvahattā. Samādhinā majjhekalyāṇatā dassitā, “cittaṃ bhāvayaṃ”,	78	
PA_atk-s05_08a1:78_5	“kusalassa upasampadā”ti ca vacanato samādhipaṭipattiyā majjhekalyāṇova, iddhividhādiguṇāvahattā.	78	
PA_atk-s05_08a1:78_6	Paññāya pariyosānakalyāṇatā dassitā, “sacittapariyodapanaṃ”, “paññaṃ bhāvaya”nti	78	
PA_atk-s05_08a1:78_7	ca vacanato paññā paṭipattiyā pariyosānaṃva, paññuttarato kusalānaṃ dhammānaṃ sāva	78	
PA_atk-s05_08a1:78_8	kalyāṇā iṭṭhāniṭṭhesu tādibhāvāvahattā.	78	
PA_atk-s05_08a1:79	“Selo yathā ekaghano, vātena na samīrati; ;	7	
PA_atk-s05_08a1:80	Evaṃ nindāpasaṃsāsu, na samiñjanti paṇḍitā”ti. –	8	
PA_atk-s05_08a1:81	Hi vuttaṃ.	8	
PA_atk-s05_08a1:82_0	Tathā sīlasampadāya tevijjabhāvo dassito. Sīlasampattiñhi nissāya tisso vijjā pāpuṇanti.	82	
PA_atk-s05_08a1:82_1	Samādhisampadāya chaḷabhiññābhāvo. Samādhisampattiñhi nissāya chaḷabhiññā pāpuṇanti.	82	
PA_atk-s05_08a1:82_2	Paññāsampadāya pabhinnapaṭisambhidābhāvo. Paññāsampadañhi nissāya catasso paṭisambhidā	82	
PA_atk-s05_08a1:82_3	pāpuṇanti. Iminā tesaṃ therānaṃ keci tevijjā, keci chaḷabhiññā, keci paṭisambhidāpattāti	82	
PA_atk-s05_08a1:82_4	ayamattho dassitoti veditabbaṃ.	82	
PA_atk-s05_08a1:83_0	Tathā sīlasampadāya tesaṃ kāmasukhānuyogasaṅkhātassa antassa parivajjanaṃ dasseti.	83	
PA_atk-s05_08a1:83_1	Samādhisampadāya attakilamathānuyogasaṅkhātassa, paññāsampadāya majjhimāya paṭipadāya	83	
PA_atk-s05_08a1:83_2	sevanaṃ dasseti. Tathā sīlasampadāya tesaṃ vītikkamappahānaṃ kilesānaṃ dasseti. Samādhisampadāya	83	
PA_atk-s05_08a1:83_3	pariyuṭṭhānappahānaṃ, paññāsampadāya anusayappahānaṃ dasseti. Sīlasampadāya vā duccaritasaṃkilesavisodhanaṃ,	83	
PA_atk-s05_08a1:83_4	samādhisampadāya taṇhāsaṃkilesavisodhanaṃ, paññāsampadāya diṭṭhisaṃkilesavisodhanaṃ	83	
PA_atk-s05_08a1:83_5	dasseti. Tadaṅgappahānena vā nesaṃ apāyasamatikkamo dassito. Vikkhambhanappahānena	83	
PA_atk-s05_08a1:83_6	kāmadhātusamatikkamo, samucchedappahānena sabbabhavasamatikkamo dassitoti veditabbaṃ.	83	
PA_atk-s05_08a1:84_0	“Bhāvitattāna”nti vā ettha sīlabhāvanā, cittabhāvanā paññābhāvanāti tisso bhāvanā	84	
PA_atk-s05_08a1:84_1	veditabbā kāyabhāvanāya tadantogadhattā. Sīlabhāvanā ca paṭipattiyā ādīti sabbaṃ	84	
PA_atk-s05_08a1:84_2	purimasadisaṃ. Yathā pana sīhanādaṃ pare migagaṇā na sahanti, kuto abhibhave, aññadatthu	84	
PA_atk-s05_08a1:84_3	sīhanādova te abhibhavati evameva aññatitthiyavādā therānaṃ vāde na sahanti, kuto	84	
PA_atk-s05_08a1:84_4	abhibhave, aññadatthu theravādāva te abhibhavanti. Taṃ kissa hetu? “Sabbe saṅkhārā	84	
PA_atk-s05_08a1:84_5	aniccā, sabbe saṅkhārā dukkhā, sabbe dhammā anattā”ti “nibbānadhātū”ti ca pavattanato.	84	
PA_atk-s05_08a1:84_6	Na hi dhammato sakkā kenaci aññathā kātuṃ appaṭivattanīyato. Yaṃ panettha vattabbaṃ,	84	
PA_atk-s05_08a1:84_7	taṃ parato āvibhavissati. Evamettha saṅkhepeneva paṭhamagāthāya atthavibhāvanā veditabbā.	84	
PA_atk-s05_08a1:85_0	Dutiyagāthāyaṃ pana ayaṃ sambandhadassanamukhena atthavibhāvanā. Tattha yesaṃ therānaṃ	85	
PA_atk-s05_08a1:85_1	gāthā sāvetukāmo, te sādhāraṇavasena nāmato gottato guṇato ca kittetuṃ “yathānāmā”tiādi	85	
PA_atk-s05_08a1:85_2	vuttaṃ. Asādhāraṇato pana tattha tattha gāthāsveva āvibhavissati. Tattha yathānāmāti	85	
PA_atk-s05_08a1:85_3	yaṃyaṃnāmā, subhūti mahākoṭṭhikotiādinā nayena nāmadheyyena paññātāti attho. Yathāgottāti	85	
PA_atk-s05_08a1:85_4	yaṃyaṃgottā, gotamo kassapotiādinā nayena kulapadesena yāya yāya jātiyā paññātāti	85	
PA_atk-s05_08a1:85_5	attho. Yathādhammavihārinoti yādisadhammavihārino, pariyattiparamatāyaṃ aṭṭhatvā	85	
PA_atk-s05_08a1:85_6	yathānurūpaṃ samāpattivihārino hutvā vihariṃsūti attho. Atha vā yathādhammavihārinoti	85	
PA_atk-s05_08a1:85_7	yathādhammā vihārino ca, yādisasīlādidhammā dibbavihārādīsu abhiṇhaso viharamānā	85	
PA_atk-s05_08a1:85_8	yādisavihārā cāti attho. Yathādhimuttāti yādisaadhimuttikā saddhādhimuttipaññādhimuttīsu	85	
PA_atk-s05_08a1:85_9	yaṃyaṃadhimuttikā suññatamukhādīsu vā yathā yathā nibbānaṃ adhimuttāti yathādhimuttā.	85	
PA_atk-s05_08a1:85_10	“Nibbānaṃ adhimuttānaṃ, atthaṃ gacchanti āsavā”ti hi vuttaṃ. Ubhayañcetaṃ pubbabhāgavasena	851	
PA_atk-s05_08a1:85_11	veditabbaṃ. Arahattappattito pubbeyeva hi yathāvuttamadhimuccanaṃ, na parato. Tenāha bhagavā –	851	
PA_atk-s05_08a1:86	“Assaddho akataññū ca, sandhicchedo ca yo naro”tiādi..	8	
PA_atk-s05_08a1:87_0	“Yathāvimuttā”ti vā pāṭho, paññāvimuttiubhatobhāgavimuttīsu yaṃyaṃvimuttikāti attho.	87	
PA_atk-s05_08a1:87_1	Sappaññāti tihetukapaṭisandhipaññāya pārihārikapaññāya bhāvanāpaññāya cāti tividhāyapi	87	
PA_atk-s05_08a1:87_2	paññāya paññavanto. Vihariṃsūti tāya eva sappaññatāya yathāladdhena phāsuvihāreneva	87	
PA_atk-s05_08a1:87_3	vasiṃsu. Atanditāti analasā, attahitapaṭipattiyaṃ yathābalaṃ parahitapaṭipattiyañca	87	
PA_atk-s05_08a1:87_4	uṭṭhānavantoti attho.	87	
PA_atk-s05_08a1:88_0	Ettha ca pana nāmagottaggahaṇena tesaṃ therānaṃ pakāsapaññātabhāvaṃ dasseti. Dhammavihāraggahaṇena	88	
PA_atk-s05_08a1:88_1	sīlasampadaṃ samādhisampadañca dasseti. “Yathādhimuttā sappaññā”ti iminā paññāsampadaṃ.	88	
PA_atk-s05_08a1:88_2	“Atanditā”ti iminā sīlasampadādīnaṃ kāraṇabhūtaṃ vīriyasampadaṃ dasseti. “Yathānāmā”ti	88	
PA_atk-s05_08a1:88_3	iminā tesaṃ pakāsananāmataṃ dasseti. “Yathāgottā”ti iminā saddhānusārīdhammānusārīgottasampattisamudāgamaṃ,	88	
PA_atk-s05_08a1:88_4	“yathādhammavihārino”tiādinā sīlasamādhipaññāvimuttivimuttiñāṇadassanaṃ sampattisamudāgamaṃ,	88	
PA_atk-s05_08a1:88_5	“atanditā”ti iminā evaṃ attahitasampattiyaṃ ṭhitānaṃ parahitapaṭipattiṃ dasseti.	88	
PA_atk-s05_08a1:89_0	Atha vā “yathānāmā”ti idaṃ tesaṃ therānaṃ garūhi gahitanāmadheyyadassanaṃ samaññāmattakittanato.	89	
PA_atk-s05_08a1:89_1	“Yathāgottā”ti idaṃ kulaputtabhāvadassanaṃ kulāpadesa kittanato. Tena nesaṃ saddhāpabbajitabhāvaṃ	89	
PA_atk-s05_08a1:89_2	dasseti. “Yathādhammavihārino”ti idaṃ caraṇasampattidassanaṃ sīlasaṃvarādīhi samaṅgībhāvadīpanato.	89	
PA_atk-s05_08a1:89_3	“Yathādhimuttā sappaññā”ti idaṃ nesaṃ vijjāsampattidassanaṃ āsavakkhayapariyosānāya	89	
PA_atk-s05_08a1:89_4	ñāṇasampattiyā adhigamaparidīpanato. “Atanditā”ti idaṃ vijjācaraṇasampattīnaṃ adhigamūpāyadassanaṃ.	89	
PA_atk-s05_08a1:89_5	“Yathānāmā”ti vā iminā tesaṃ pakāsananāmataṃyeva dasseti. “Yathāgottā”ti pana iminā	89	
PA_atk-s05_08a1:89_6	pacchimacakkadvayasampattiṃ dasseti. Na hi sammāappaṇihitattano pubbe ca akatapuññassa	89	
PA_atk-s05_08a1:89_7	saddhānusārīdhammānusārino gottasampattisamudāgamo sambhavati. “Yathādhammavihārino”ti	89	
PA_atk-s05_08a1:89_8	iminā tesaṃ purimacakkadvayasampattiṃ dasseti. Na hi appatirūpe dese vasato sappurisūpanissayarahitassa	89	
PA_atk-s05_08a1:89_9	ca tādisā guṇavisesā sambhavanti. “Yathādhimuttā”ti iminā saddhammasavanasampadāsamāyogaṃ	89	
PA_atk-s05_08a1:89_10	dasseti. Na hi paratoghosena vinā sāvakānaṃ saccasampaṭivedho sambhavati. “Sappaññā	891	
PA_atk-s05_08a1:89_11	atanditā”ti iminā yathāvuttassa guṇavisesassa abyabhicārihetuṃ dasseti ñāyārambhadassanato.	891	
PA_atk-s05_08a1:90_0	Aparo nayo – “yathāgottā”ti ettha gottakittanena tesaṃ therānaṃ yonisomanasikārasampadaṃ	90	
PA_atk-s05_08a1:90_1	dasseti yathāvuttagottasampannassa yonisomanasikārasambhavato. “Yathādhammavihārino”ti	90	
PA_atk-s05_08a1:90_2	ettha dhammavihāraggahaṇena saddhammasavanasampadaṃ dasseti saddhammasavanena vinā	90	
PA_atk-s05_08a1:90_3	tadabhāvato. “Yathādhimuttā”ti iminā matthakappattaṃ dhammānudhammapaṭipadaṃ dasseti.	90	
PA_atk-s05_08a1:90_4	“Sappaññā”ti iminā sabbattha sampajānakāritaṃ. “Atanditā”ti iminā vuttanayena attahitasampattiṃ	90	
PA_atk-s05_08a1:90_5	paripūretvā ṭhitānaṃ paresaṃ hitasukhāvahāya paṭipattiyaṃ akilāsubhāvaṃ dasseti.	90	
PA_atk-s05_08a1:90_6	Tathā “yathāgottā”ti iminā nesaṃ saraṇagamanasampadā dassitā saddhānusārīgottakittanato.	90	
PA_atk-s05_08a1:90_7	“Yathādhammavihārino”ti iminā sīlakkhandhapubbaṅgamo samādhikkhandho dassito. “Yathādhimuttā	90	
PA_atk-s05_08a1:90_8	sappaññā”ti iminā paññakkhandhādayo. Saraṇagamanañca sāvakaguṇānaṃ ādi, samādhi majjhe,	90	
PA_atk-s05_08a1:90_9	paññā pariyosānanti ādimajjhapariyosānadassanena sabbepi sāvakaguṇā dassitā honti.	90	
PA_atk-s05_08a1:91_0	Īdisī pana guṇavibhūti yāya sammāpaṭipattiyā tehi adhigatā, taṃ dassetuṃ “tattha	91	
PA_atk-s05_08a1:91_1	tattha vipassitvā”tiādi vuttaṃ. Tattha tatthāti tesu tesu araññarukkhamūlapabbatādīsu	91	
PA_atk-s05_08a1:91_2	vivittasenāsanesu. Tattha tatthāti vā tasmiṃ tasmiṃ udānādikāle. Vipassitvāti sampassitvā.	91	
PA_atk-s05_08a1:91_3	Nāmarūpavavatthāpanapaccayapariggahehi diṭṭhivisuddhikaṅkhāvitaraṇavisuddhiyo sampādetvā	91	
PA_atk-s05_08a1:91_4	kalāpasammasanādikkamena pañcamaṃ visuddhiṃ adhigantvā paṭipadāñāṇadassanavisuddhiyā	91	
PA_atk-s05_08a1:91_5	matthakaṃ pāpanavasena vipassanaṃ ussukkāpetvā phusitvāti patvā sacchikatvā. Accutaṃ	91	
PA_atk-s05_08a1:91_6	padanti nibbānaṃ. Tañhi sayaṃ acavanadhammattā adhigatānaṃ accutihetubhāvato ca natthi	91	
PA_atk-s05_08a1:91_7	ettha cutīti “accutaṃ”. Saṅkhatadhammehi asammissabhāvatāya tadatthikehi paṭipajjitabbatāya	91	
PA_atk-s05_08a1:91_8	ca “pada”nti ca vuccati. Katantanti katassa antaṃ. Yo hi tehi adhigato ariyamaggo,	91	
PA_atk-s05_08a1:91_9	so attano paccayehi uppāditattā kato nāma. Tassa pana pariyosānabhūtaṃ phalaṃ katantoti	91	
PA_atk-s05_08a1:91_10	adhippetaṃ. Taṃ katantaṃ aggaphalaṃ. Atha vā paccayehi katattā nipphāditattā katā	911	
PA_atk-s05_08a1:91_11	nāma saṅkhatadhammā, tannissaraṇabhāvato katanto nibbānaṃ. Taṃ katantaṃ. Paccavekkhantāti	911	
PA_atk-s05_08a1:91_12	“adhigataṃ vata mayā ariyamaggādhigamena idaṃ ariyaphalaṃ, adhigatā asaṅkhatā dhātū”ti	911	
PA_atk-s05_08a1:91_13	ariyaphalanibbānāni vimuttiñāṇadassanena paṭipattiṃ avekkhamānā. Atha vā saccasampaṭivedhavasena	911	
PA_atk-s05_08a1:91_14	yaṃ ariyena karaṇīyaṃ pariññādisoḷasavidhaṃ kiccaṃ aggaphale ṭhitena nipphāditattā	911	
PA_atk-s05_08a1:91_15	pariyosāpitattā kataṃ nāma, evaṃ kataṃ taṃ paccavekkhantā. Etena pahīnakilesapaccavekkhaṇaṃ	911	
PA_atk-s05_08a1:91_16	dassitaṃ. Purimanayena pana itarapaccavekkhaṇānīti ekūnavīsati paccavekkhaṇāni dassitāni honti.	911	
PA_atk-s05_08a1:92_0	Imamatthanti ettha imanti sakalo theratherīgāthānaṃ attho attano itaresañca tattha	92	
PA_atk-s05_08a1:92_1	sannipatitānaṃ dhammasaṅgāhakamahātherānaṃ buddhiyaṃ viparivattamānatāya āsanno paccakkhoti	92	
PA_atk-s05_08a1:92_2	ca katvā vuttaṃ. Atthanti “channā me kuṭikā”tiādīhi gāthāhi vuccamānaṃ attūpanāyikaṃ	92	
PA_atk-s05_08a1:92_3	parūpanāyikaṃ lokiyalokuttarapaṭisaṃyuttaṃ atthaṃ. Abhāsisunti gāthābandhavasena	92	
PA_atk-s05_08a1:92_4	kathesuṃ, taṃdīpaniyo idāni mayā vuccamānā tesaṃ bhāvitattānaṃ gāthā attūpanāyikā	92	
PA_atk-s05_08a1:92_5	suṇāthāti yojanā. Te ca mahātherā evaṃ kathentā attano sammāpaṭipattipakāsanīhi gāthāhi	92	
PA_atk-s05_08a1:92_6	sāsanassa ekantaniyyānikavibhāvanena parepi tattha sammāpaṭipattiyaṃ niyojentīti	92	
PA_atk-s05_08a1:92_7	etamatthaṃ dīpeti āyasmā dhammabhaṇḍāgāriko, tathā dīpento ca imāhi gāthāhi tesaṃ	92	
PA_atk-s05_08a1:92_8	thomanaṃ tāsañca tesaṃ vacanassa nidānabhāvena ṭhapanaṃ ṭhānagatamevāti dassetīti daṭṭhabbaṃ.	92	
PA_atk-s05_08a1:93	Nidānagāthāvaṇṇanā niṭṭhitā.	9	
PA_atk-s05_08a1:94	1. Ekakanipāto	9	
PA_atk-s05_08a1:95	1. Paṭhamavaggo	9	
PA_atk-s05_08a1:96	1. Subhūtittheragāthāvaṇṇanā	9	
PA_atk-s05_08a1:97_0	Idāni channā me kuṭikātiādinayappavattānaṃ theragāthānaṃ atthavaṇṇanā hoti. Sā panāyaṃ	97	
PA_atk-s05_08a1:97_1	atthavaṇṇanā yasmā tāsaṃ tāsaṃ gāthānaṃ aṭṭhuppattiṃ pakāsetvā vuccamānā pākaṭā hoti	97	
PA_atk-s05_08a1:97_2	suviññeyyā ca. Tasmā tattha tattha aṭṭhuppattiṃ pakāsetvā atthavaṇṇanaṃ karissāmāti.	97	
PA_atk-s05_08a1:98_0	Tattha channā me kuṭikātigāthāya kā uppatti? Vuccate – ito kira kappasatasahassamatthake	98	
PA_atk-s05_08a1:98_1	anuppanneyeva padumuttare bhagavati lokanāthe haṃsavatīnāmake nagare aññatarassa	98	
PA_atk-s05_08a1:98_2	brāhmaṇamahāsālassa eko putto uppajji. Tassa “nandamāṇavo”ti nāmaṃ akaṃsu. So vayappatto	98	
PA_atk-s05_08a1:98_3	tayo vede uggaṇhitvā tattha sāraṃ apassanto attano parivārabhūtehi catucattālīsāya	98	
PA_atk-s05_08a1:98_4	māṇavakasahassehi saddhiṃ pabbatapāde isipabbajjaṃ pabbajitvā aṭṭha samāpattiyo pañca	98	
PA_atk-s05_08a1:98_5	ca abhiññāyo nibbattesi. Antevāsikānampi kammaṭṭhānaṃ ācikkhi. Tepi na cireneva jhānalābhino ahesuṃ.	98	
PA_atk-s05_08a1:99_0	Tena ca samayena padumuttaro bhagavā loke uppajjitvā haṃsavatīnagaraṃ upanissāya	99	
PA_atk-s05_08a1:99_1	viharanto ekadivasaṃ paccūsasamaye lokaṃ volokento nandatāpasassa antevāsikajaṭilānaṃ	99	
PA_atk-s05_08a1:99_2	arahattūpanissayaṃ nandatāpasassa ca dvīhaṅgehi samannāgatassa sāvakaṭṭhānantarassa	99	
PA_atk-s05_08a1:99_3	patthanaṃ disvā pātova sarīrapaṭijagganaṃ katvā pubbaṇhasamaye pattacīvaramādāya	99	
PA_atk-s05_08a1:99_4	aññaṃ kañci anāmantetvā sīho viya ekacaro nandatāpasassa antevāsikesu phalāphalatthāya	99	
PA_atk-s05_08a1:99_5	gatesu “buddhabhāvaṃ me jānātū”ti passantasseva nandatāpasassa ākāsato otaritvā pathaviyaṃ	99	
PA_atk-s05_08a1:99_6	patiṭṭhāsi. Nandatāpaso buddhānubhāvañceva lakkhaṇapāripūriñca disvā lakkhaṇamante	99	
PA_atk-s05_08a1:99_7	sammasitvā “imehi lakkhaṇehi samannāgato nāma agāraṃ ajjhāvasanto rājā hoti cakkavattī,	99	
PA_atk-s05_08a1:99_8	pabbajanto loke vivaṭacchado sabbaññū buddho hoti. Ayaṃ purisājānīyo nissaṃsayaṃ	99	
PA_atk-s05_08a1:99_9	buddhoti ñatvā paccuggamanaṃ katvā, pañcapatiṭṭhitena vanditvā, āsanaṃ paññāpetvā,	99	
PA_atk-s05_08a1:99_10	adāsi. Nisīdi bhagavā paññatte āsane. Nandatāpasopi attano anucchavikaṃ āsanaṃ gahetvā ekamantaṃ nisīdi.	991	
PA_atk-s05_08a1:100_0	Tasmiṃ samaye catucattālīsasahassajaṭilā paṇītapaṇītāni ojavantāni phalāphalāni gahetvā	100	
PA_atk-s05_08a1:100_1	ācariyassa santikaṃ sampattā buddhānañceva ācariyassa ca nisinnāsanaṃ olokentā āhaṃsu	100	
PA_atk-s05_08a1:100_2	– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana	100	
PA_atk-s05_08a1:100_3	puriso tumhehi mahantataro maññe”ti. Nandatāpaso, “tātā, kiṃ vadetha, sāsapena saddhiṃ	100	
PA_atk-s05_08a1:100_4	aṭṭhasaṭṭhisatasahassayojanubbedhaṃ sineruṃ upametuṃ icchatha, sabbaññubuddhena saddhiṃ	100	
PA_atk-s05_08a1:100_5	mā maṃ upamitthā”ti āha. Atha te tāpasā “sace ayaṃ orako abhavissa, na amhākaṃ ācariyo	100	
PA_atk-s05_08a1:100_6	evaṃ upamaṃ āhareyya, yāva mahā vatāyaṃ purisājānīyo”ti pādesu nipatitvā sirasā vandiṃsu.	100	
PA_atk-s05_08a1:100_7	Atha te ācariyo āha – “tātā, amhākaṃ buddhānaṃ anucchaviko deyyadhammo natthi, bhagavā	100	
PA_atk-s05_08a1:100_8	ca bhikkhācāravelāyaṃ idhāgato, tasmā mayaṃ yathābalaṃ deyyadhammaṃ dassāma, tumhe	100	
PA_atk-s05_08a1:100_9	yaṃ yaṃ paṇītaṃ phalāphalaṃ ānītaṃ, taṃ taṃ āharathā”ti vatvā āharāpetvā hatthe dhovitvā	100	
PA_atk-s05_08a1:100_10	sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā	1001	
PA_atk-s05_08a1:100_11	dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ	1001	
PA_atk-s05_08a1:100_12	niṭṭhāpetvā nisinne satthari sabbe antevāsike pakkositvā satthu santike sāraṇīyaṃ	1001	
PA_atk-s05_08a1:100_13	kathaṃ kathento nisīdi. Satthā “bhikkhusaṅgho āgacchatū”ti cintesi. Bhikkhū satthu	1001	
PA_atk-s05_08a1:100_14	cittaṃ ñatvā satasahassamattā khīṇāsavā āgantvā satthāraṃ vanditvā ekamantaṃ aṭṭhaṃsu.	1001	
PA_atk-s05_08a1:101_0	Nandatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassassapi	101	
PA_atk-s05_08a1:101_1	āsanaṃ natthi, tumhehi ajja uḷāraṃ bhagavato bhikkhusaṅghassa ca sakkāraṃ kātuṃ vaṭṭati,	101	
PA_atk-s05_08a1:101_2	pabbatapādato vaṇṇagandhasampannāni pupphāni āharathā”ti. Acinteyyattā iddhivisayassa	101	
PA_atk-s05_08a1:101_3	muhutteneva vaṇṇagandhasampannāni pupphāni āharitvā buddhānaṃ yojanappamāṇaṃ pupphāsanaṃ	101	
PA_atk-s05_08a1:101_4	paññāpesuṃ. Aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa	101	
PA_atk-s05_08a1:101_5	usabhamattaṃ ahosi. Evaṃ paññattesu āsanesu nandatāpaso tathāgatassa purato añjaliṃ	101	
PA_atk-s05_08a1:101_6	paggayha ṭhito, “bhante, mayhaṃ dīgharattaṃ hitāya sukhāya imaṃ pupphāsanaṃ abhiruhathā”ti	101	
PA_atk-s05_08a1:101_7	āha. Nisīdi bhagavā pupphāsane. Evaṃ nisinne satthari satthu ākāraṃ ñatvā bhikkhū	101	
PA_atk-s05_08a1:101_8	attano attano pattāsane nisīdiṃsu. Nandatāpaso mahantaṃ pupphachattaṃ gahetvā tathāgatassa	101	
PA_atk-s05_08a1:101_9	matthake dhārento aṭṭhāsi. Satthā “tāpasānaṃ ayaṃ sakkāro mahapphalo hotū”ti nirodhasamāpattiṃ	101	
PA_atk-s05_08a1:101_10	samāpajji. Satthu samāpannabhāvaṃ ñatvā bhikkhūpi samāpajjiṃsu. Tathāgate sattāhaṃ	1011	
PA_atk-s05_08a1:101_11	nirodhaṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ	1011	
PA_atk-s05_08a1:101_12	paribhuñjitvā sesakāle buddhānaṃ añjaliṃ paggayha tiṭṭhanti. Nandatāpaso pana bhikkhācārampi	1011	
PA_atk-s05_08a1:101_13	agantvā pupphachattaṃ dhārento sattāhaṃ pītisukheneva vītināmeti.	1011	
PA_atk-s05_08a1:102_0	Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi aṅgehi samannāgataṃ	102	
PA_atk-s05_08a1:102_1	ekaṃ sāvakaṃ “isigaṇassa pupphāsanānumodanaṃ karohī”ti āṇāpesi. So cakkavattirañño	102	
PA_atk-s05_08a1:102_2	santikā paṭiladdhamahālābho mahāyodho viya tuṭṭhamānaso attano visaye ṭhatvā tepiṭakaṃ	102	
PA_atk-s05_08a1:102_3	buddhavacanaṃ sammasitvā anumodanaṃ akāsi. Tassa desanāvasāne satthā sayaṃ dhammaṃ	102	
PA_atk-s05_08a1:102_4	desesi. Desanāpariyosāne sabbe catucattālīsasahassatāpasā arahattaṃ pāpuṇiṃsu. Satthā	102	
PA_atk-s05_08a1:102_5	“etha, bhikkhavo”ti hatthaṃ pasāresi. Tesaṃ tāvadeva kesamassu antaradhāyi. Aṭṭha	102	
PA_atk-s05_08a1:102_6	parikkhārā kāye paṭimukkāva ahesuṃ saṭṭhivassattherā viya satthāraṃ parivārayiṃsu.	102	
PA_atk-s05_08a1:102_7	Nandatāpaso pana vikkhittacittatāya visesaṃ nādhigacchi. Tassa kira araṇavihārittherassa	102	
PA_atk-s05_08a1:102_8	santike dhammaṃ sotuṃ āraddhakālato paṭṭhāya “aho vatāhampi anāgate uppajjanakabuddhassa	102	
PA_atk-s05_08a1:102_9	sāsane iminā sāvakena laddhadhuraṃ labheyya”nti cittaṃ udapādi. So tena parivitakkena	102	
PA_atk-s05_08a1:102_10	maggaphalapaṭivedhaṃ kātuṃ nāsakkhi. Tathāgataṃ pana vanditvā sammukhe ṭhatvā āha	1021	
PA_atk-s05_08a1:102_11	– “bhante, yena bhikkhunā isigaṇassa pupphāsanānumodanā katā, ko nāmāyaṃ tumhākaṃ	1021	
PA_atk-s05_08a1:102_12	sāsane”ti. “Araṇavihāriaṅge dakkhiṇeyyaaṅge ca etadaggaṃ patto eso bhikkhū”ti. “Bhante,	1021	
PA_atk-s05_08a1:102_13	yvāyaṃ mayā sattāhaṃ pupphachattaṃ dhārentena sakkāro kato, tena adhikārena na aññaṃ	1021	
PA_atk-s05_08a1:102_14	sampattiṃ patthemi, anāgate pana ekassa buddhassa sāsane ayaṃ thero viya dvīhaṅgehi	1021	
PA_atk-s05_08a1:102_15	samannāgato sāvako bhaveyya”nti patthanamakāsi.	1021	
PA_atk-s05_08a1:103_0	Satthā “samijjhissati nu, kho imassa tāpasassa patthanā”ti anāgataṃsañāṇaṃ pesetvā	103	
PA_atk-s05_08a1:103_1	olokento kappasatasahassaṃ atikkamitvā samijjhanakabhāvaṃ disvā nandatāpasaṃ āha	103	
PA_atk-s05_08a1:103_2	– “na te ayaṃ patthanā moghā bhavissati, anāgate kappasatasahassaṃ atikkamitvā gotamo	103	
PA_atk-s05_08a1:103_3	nāma buddho uppajjissati, tassa santike samijjhissatī”ti vatvā dhammakathaṃ kathetvā	103	
PA_atk-s05_08a1:103_4	bhikkhusaṅghaparivuto ākāsaṃ pakkhandi. Nandatāpaso yāva cakkhupathasamatikkamā satthāraṃ	103	
PA_atk-s05_08a1:103_5	bhikkhusaṅghañca uddissa añjaliṃ paggayha aṭṭhāsi. So aparabhāge kālena kālaṃ satthāraṃ	103	
PA_atk-s05_08a1:103_6	upasaṅkamitvā dhammaṃ suṇi. Aparihīnajjhānova kālaṅkatvā brahmaloke nibbatto. Tato	103	
PA_atk-s05_08a1:103_7	pana cuto aparānipi pañca jātisatāni pabbajitvā āraññako ahosi. Kassapasammāsambuddhakālepi	103	
PA_atk-s05_08a1:103_8	pabbajitvā āraññako hutvā gatapaccāgatavattaṃ pūresi. Etaṃ kira vattaṃ aparipūretvā	103	
PA_atk-s05_08a1:103_9	mahāsāvakabhāvaṃ pāpuṇantā nāma natthi. Gatapaccāgatavattaṃ pana āgamaṭṭhakathāsu	103	
PA_atk-s05_08a1:103_10	vuttanayeneva veditabbaṃ. So vīsativassasahassāni gatapaccāgatavattaṃ pūretvā kālaṅkatvā	1031	
PA_atk-s05_08a1:103_11	kāmāvacaradevaloke tāvatiṃsabhavane nibbatti. Vuttañhetaṃ apadāne –	1031	
PA_atk-s05_08a1:104	“Himavantassāvidūre, nisabho nāma pabbato;	10	
PA_atk-s05_08a1:105	Assamo sukato mayhaṃ, paṇṇasālā sumāpitā.	10	
PA_atk-s05_08a1:106	“Kosiyo nāma nāmena, jaṭilo uggatāpano;	10	
PA_atk-s05_08a1:107	Ekākiyo adutiyo, vasāmi nisabhe tadā.	10	
PA_atk-s05_08a1:108	“Phalaṃ mūlañca paṇṇañca, na bhuñjāmi ahaṃ tadā;	10	
PA_atk-s05_08a1:109	Pavattaṃva supātāhaṃ, upajīvāmi tāvade.	10	
PA_atk-s05_08a1:110	“Nāhaṃ kopemi ājīvaṃ, cajamānopi jīvitaṃ;	11	
PA_atk-s05_08a1:111	Ārādhemi sakaṃ cittaṃ, vivajjemi anesanaṃ.	11	
PA_atk-s05_08a1:112	“Rāgūpasaṃhitaṃ cittaṃ, yadā uppajjate mama;	11	
PA_atk-s05_08a1:113	Sayaṃva paccavekkhāmi, ekaggo taṃ damemahaṃ.	11	
PA_atk-s05_08a1:114	“Rajjase rajjanīye ca, dussanīye ca dussase;	11	
PA_atk-s05_08a1:115	Muyhase mohanīye ca, nikkhamassu vanā tuvaṃ.	11	
PA_atk-s05_08a1:116	“Visuddhānaṃ ayaṃ vāso, nimmalānaṃ tapassinaṃ;	11	
PA_atk-s05_08a1:117	Mā kho visuddhaṃ dūsesi, nikkhamassu vanā tuvaṃ.	11	
PA_atk-s05_08a1:118	“Agāriko bhavitvāna, yadā puttaṃ labhissasi;	11	
PA_atk-s05_08a1:119	Ubhopi mā virādhesi, nikkhamassu vanā tuvaṃ.	11	
PA_atk-s05_08a1:120	“Chavālātaṃ yathā kaṭṭhaṃ, na kvaci kiccakārakaṃ;	12	
PA_atk-s05_08a1:121	Neva gāme araññe vā, na hi taṃ kaṭṭhasammataṃ.	12	
PA_atk-s05_08a1:122	“Chavālātūpamo tvaṃ si, na gihī nāpi saññato;	12	
PA_atk-s05_08a1:123	Ubhato muttako ajja, nikkhamassu vanā tuvaṃ.	12	
PA_atk-s05_08a1:124	“Siyā nu kho tava etaṃ, ko pajānāti te idaṃ;	12	
PA_atk-s05_08a1:125	Saddhādhuraṃ vahisi me, kosajjabahulāya ca.	12	
PA_atk-s05_08a1:126	“Jigucchissanti taṃ viññū, asuciṃ nāgariko yathā;	12	
PA_atk-s05_08a1:127	Ākaḍḍhitvāna isayo, codayissanti taṃ sadā.	12	
PA_atk-s05_08a1:128	“Taṃ viññū pavadissanti, samatikkantasāsanaṃ;	12	
PA_atk-s05_08a1:129	Saṃvāsaṃ alabhanto hi, kathaṃ jīvihisi tuvaṃ.	12	
PA_atk-s05_08a1:130	“Tidhāpabhinnaṃ mātaṅgaṃ, kuñjaraṃ saṭṭhihāyanaṃ;	13	
PA_atk-s05_08a1:131	Balī nāgo upagantvā, yūthā nīharate gajaṃ.	13	
PA_atk-s05_08a1:132	“Yūthā vinissaṭo santo, sukhaṃ sātaṃ na vindati;	13	
PA_atk-s05_08a1:133	Dukkhito vimano hoti, pajjhāyanto pavedhati.	13	
PA_atk-s05_08a1:134	“Tatheva jaṭilā tampi, nīharissanti dummatiṃ;	13	
PA_atk-s05_08a1:135	Tehi tvaṃ nissaṭo santo, sukhaṃ sātaṃ na lacchasi.	13	
PA_atk-s05_08a1:136	“Divā vā yadi vā rattiṃ, sokasallasamappito;	13	
PA_atk-s05_08a1:137	Dayhati pariḷāhena, gajo yūthāva nissaṭo.	13	
PA_atk-s05_08a1:138	“Jātarūpaṃ yathā kūṭaṃ, neva jhāyati katthaci;	13	
PA_atk-s05_08a1:139	Tathā sīlavīhino tvaṃ, na jhāyissasi katthaci.	13	
PA_atk-s05_08a1:140	“Agāraṃ vasamānopi, kathaṃ jīvihisi tuvaṃ;	14	
PA_atk-s05_08a1:141	Mattikaṃ pettikañcāpi, natthi te nihitaṃ dhanaṃ.	14	
PA_atk-s05_08a1:142	“Sayaṃ kammaṃ karitvāna, gatte sedaṃ pamocayaṃ;	14	
PA_atk-s05_08a1:143	Evaṃ jīvihisi gehe, sādhu te taṃ na ruccati.	14	
PA_atk-s05_08a1:144	“Evāhaṃ tattha vāremi, saṃkilesagataṃ manaṃ;	14	
PA_atk-s05_08a1:145	Nānādhammakathaṃ katvā, pāpā cittaṃ nivārayiṃ.	14	
PA_atk-s05_08a1:146	“Evaṃ me viharantassa, appamādavihārino;	14	
PA_atk-s05_08a1:147	Tiṃsavassasahassāni, vipine me atikkamuṃ.	14	
PA_atk-s05_08a1:148	“Appamādarataṃ disvā, uttamatthaṃ gavesakaṃ;	14	
PA_atk-s05_08a1:149	Padumuttarasambuddho, āgacchi mama santikaṃ.	14	
PA_atk-s05_08a1:150	“Timbarūsakavaṇṇābho, appameyyo anūpamo;	15	
PA_atk-s05_08a1:151	Rūpenāsadiso buddho, ākāse caṅkamī tadā.	15	
PA_atk-s05_08a1:152	“Suphullo sālarājāva, vijjūvabbhaghanantare;	15	
PA_atk-s05_08a1:153	Ñāṇenāsadiso buddho, ākāse caṅkamī tadā.	15	
PA_atk-s05_08a1:154	“Sīharājāvasambhīto, gajarājāva dappito;	15	
PA_atk-s05_08a1:155	Lāsīto byaggharājāva, ākāse caṅkamī tadā.	15	
PA_atk-s05_08a1:156	“Siṅghīnikkhasavaṇṇābho, khadiraṅgārasannibho;	15	
PA_atk-s05_08a1:157	Maṇi yathā jotiraso, ākāse caṅkamī tadā.	15	
PA_atk-s05_08a1:158	“Visuddhakelāsanibho, puṇṇamāyeva candimā;	15	
PA_atk-s05_08a1:159	Majjhanhikeva sūriyo, ākāse caṅkamī tadā.	15	
PA_atk-s05_08a1:160	“Disvā nabhe caṅkamantaṃ, evaṃ cintesahaṃ tadā;	16	
PA_atk-s05_08a1:161	Devo nu kho ayaṃ satto, udāhu manujo ayaṃ.	16	
PA_atk-s05_08a1:162	“Na me suto vā diṭṭho vā, mahiyā ediso naro;	16	
PA_atk-s05_08a1:163	Api mantapadaṃ atthi, ayaṃ satthā bhavissati.	16	
PA_atk-s05_08a1:164	“Evāhaṃ cintayitvāna, sakaṃ cittaṃ pasādayiṃ;	16	
PA_atk-s05_08a1:165	Nānāpupphañca gandhañca, sannipātesahaṃ tadā.	16	
PA_atk-s05_08a1:166	“Pupphāsanaṃ paññāpetvā, sādhucittaṃ manoramaṃ;	16	
PA_atk-s05_08a1:167	Narasārathinaṃ aggaṃ, idaṃ vacanamabraviṃ.	16	
PA_atk-s05_08a1:168	“Idaṃ me āsanaṃ vīra, paññattaṃ tavanucchavaṃ;	16	
PA_atk-s05_08a1:169	Hāsayanto mamaṃ cittaṃ, nisīda kusumāsane.	16	
PA_atk-s05_08a1:170	“Nisīdi tattha bhagavā, asambhītova kesarī;	17	
PA_atk-s05_08a1:171	Sattarattindivaṃ buddho, pavare kusumāsane.	17	
PA_atk-s05_08a1:172	“Namassamāno aṭṭhāsiṃ, sattarattindivaṃ ahaṃ;	17	
PA_atk-s05_08a1:173	Vuṭṭhahitvā samādhimhā, satthā loke anuttaro;	17	
PA_atk-s05_08a1:174	Mama kammaṃ pakittento, idaṃ vacanamabravi.	17	
PA_atk-s05_08a1:175	“Bhāvehi buddhānussatiṃ, bhāvanānamanuttaraṃ;	17	
PA_atk-s05_08a1:176	Imaṃ satiṃ bhāvayitvā, pūrayissasi mānasaṃ.	17	
PA_atk-s05_08a1:177	“Tiṃsakappasahassāni, devaloke ramissasi;	17	
PA_atk-s05_08a1:178	Asītikkhattuṃ devindo, devarajjaṃ karissasi;	17	
PA_atk-s05_08a1:179	Sahassakkhattuṃ cakkavattī, rājā raṭṭhe bhavissasi.	17	
PA_atk-s05_08a1:180	“Padesarajjaṃ vipulaṃ, gaṇanāto asaṅkhiyaṃ;	18	
PA_atk-s05_08a1:181	Anubhossasi taṃ sabbaṃ, buddhānussatiyā phalaṃ.	18	
PA_atk-s05_08a1:182	“Bhavābhave saṃsaranto, mahābhogaṃ labhissasi;	18	
PA_atk-s05_08a1:183	Bhoge te ūnatā natthi, buddhānussatiyā phalaṃ.	18	
PA_atk-s05_08a1:184	“Kappasatasahassamhi, okkākakulasambhavo;	18	
PA_atk-s05_08a1:185	Gotamo nāma gottena, satthā loke bhavissati.	18	
PA_atk-s05_08a1:186	“Asītikoṭiṃ chaḍḍetvā, dāse kammakare bahū;	18	
PA_atk-s05_08a1:187	Gotamassa bhagavato, sāsane pabbajissasi.	18	
PA_atk-s05_08a1:188	“Ārādhayitvā sambuddhaṃ, gotamaṃ sakyapuṅgavaṃ;	18	
PA_atk-s05_08a1:189	Subhūti nāma nāmena, hessasi satthu sāvako.	18	
PA_atk-s05_08a1:190	“Bhikkhusaṅghe nisīditvā, dakkhiṇeyyaguṇamhi taṃ;	19	
PA_atk-s05_08a1:191	Tathāraṇavihāre ca, dvīsu agge ṭhapessasi.	19	
PA_atk-s05_08a1:192	“Idaṃ vatvāna sambuddho, jalajuttamanāmako;	19	
PA_atk-s05_08a1:193	Nabhaṃ abbhuggamī vīro, haṃsarājāva ambare.	19	
PA_atk-s05_08a1:194	“Sāsito lokanāthena, namassitvā tathāgataṃ;	19	
PA_atk-s05_08a1:195	Sadā bhāvemi mudito, buddhānussatimuttamaṃ.	19	
PA_atk-s05_08a1:196	“Tena kammena sukatena, cetanāpaṇidhīhi ca;	19	
PA_atk-s05_08a1:197	Jahitvā mānusaṃ dehaṃ, tāvatiṃsaṃ agacchahaṃ.	19	
PA_atk-s05_08a1:198	“Asītikkhattuṃ devindo, devarajjamakārayiṃ;	19	
PA_atk-s05_08a1:199	Sahassakkhattuṃ rājā ca, cakkavattī ahosahaṃ.	19	
PA_atk-s05_08a1:200	“Padesarajjaṃ vipulaṃ, gaṇanāto asaṅkhiyaṃ;	20	
PA_atk-s05_08a1:201	Anubhomi susampattiṃ, buddhānussatiyā phalaṃ.	20	
PA_atk-s05_08a1:202	“Bhavābhave saṃsaranto, mahābhogaṃ labhāmahaṃ;	20	
PA_atk-s05_08a1:203	Bhoge me ūnatā natthi, buddhānussatiyā phalaṃ.	20	
PA_atk-s05_08a1:204	“Satasahassito kappe, yaṃ kammamakariṃ tadā;	20	
PA_atk-s05_08a1:205	Duggatiṃ nābhijānāmi, buddhānussatiyā phalaṃ.	20	
PA_atk-s05_08a1:206	“Paṭisambhidā catasso, vimokkhāpi ca aṭṭhime;	20	
PA_atk-s05_08a1:207	Chaḷabhiññā sacchikatā, kataṃ buddhassa sāsana”nti. –	20	
PA_atk-s05_08a1:208	Itthaṃ sudaṃ āyasmā subhūtitthero imā gāthāyo abhāsitthāti.	20	
PA_atk-s05_08a1:209_0	Evaṃ pana so tāvatiṃsabhavane aparāparaṃ uppajjanavasena dibbasampattiṃ anubhavitvā	209	
PA_atk-s05_08a1:209_1	tato cuto manussaloke anekasatakkhattuṃ cakkavattirājā ca padesarājā ca hutvā uḷāraṃ	209	
PA_atk-s05_08a1:209_2	manussasampattiṃ anubhavitvā atha amhākaṃ bhagavato kāle sāvatthiyaṃ sumanaseṭṭhissa	209	
PA_atk-s05_08a1:209_3	gehe anāthapiṇḍikassa kaniṭṭho hutvā nibbatti “subhūtī”tissa nāmaṃ ahosi.	209	
PA_atk-s05_08a1:210_0	Tena ca samayena amhākaṃ bhagavā loke uppajjitvā pavattavaradhammacakko anupubbena	210	
PA_atk-s05_08a1:210_1	rājagahaṃ gantvā tattha veḷuvanapaṭiggahaṇādinā lokānuggahaṃ karonto rājagahaṃ upanissāya	210	
PA_atk-s05_08a1:210_2	sītavane viharati. Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā	210	
PA_atk-s05_08a1:210_3	attano sahāyassa rājagahaseṭṭhino gharaṃ gato buddhuppādaṃ sutvā satthāraṃ sītavane	210	
PA_atk-s05_08a1:210_4	viharantaṃ upasaṅkamitvā paṭhamadassaneneva sotāpattiphale patiṭṭhāya satthāraṃ sāvatthiṃ	210	
PA_atk-s05_08a1:210_5	āgamanatthāya yācitvā tato pañcacattālīsayojane magge yojane yojane satasahassapariccāgena	210	
PA_atk-s05_08a1:210_6	vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ jetassa rājakumārassa	210	
PA_atk-s05_08a1:210_7	uyyānabhūmiṃ koṭisanthārena kiṇitvā tattha bhagavato vihāraṃ kāretvā adāsi. Vihārapariggahaṇadivase	210	
PA_atk-s05_08a1:210_8	ayaṃ subhūtikuṭumbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ	210	
PA_atk-s05_08a1:210_9	paṭilabhitvā pabbaji. So upasampajjitvā dve mātikā paguṇā katvā kammaṭṭhānaṃ kathāpetvā	210	
PA_atk-s05_08a1:210_10	araññe samaṇadhammaṃ karonto mettājhānapādakaṃ vipassanaṃ vaḍḍhetvā arahattaṃ pāpuṇi.	2101	
PA_atk-s05_08a1:210_11	So dhammaṃ desento yasmā satthārā desitaniyāmena anodissakaṃ katvā dhammaṃ deseti.	2101	
PA_atk-s05_08a1:210_12	Tasmā araṇavihārīnaṃ aggo nāma jāto. Piṇḍāya caranto ghare ghare mettājhānaṃ samāpajjitvā	2101	
PA_atk-s05_08a1:210_13	vuṭṭhāya bhikkhaṃ paṭiggaṇhāti “evaṃ dāyakānaṃ mahapphalaṃ bhavissatī”ti. Tasmā dakkhiṇeyyānaṃ	2101	
PA_atk-s05_08a1:210_14	aggo nāma jāto. Tenāha bhagavā – “etadaggaṃ, bhikkhave, mama sāvakānaṃ bhikkhūnaṃ	2101	
PA_atk-s05_08a1:210_15	araṇavihārīnaṃ yadidaṃ subhūti, dakkhiṇeyyānaṃ yadidaṃ subhūtī”ti. Evamayaṃ mahāthero	2101	
PA_atk-s05_08a1:210_16	arahatte patiṭṭhāya attanā pūritapāramīnaṃ phalassa matthakaṃ patvā loke abhiññāto	2101	
PA_atk-s05_08a1:210_17	abhilakkhito hutvā bahujanahitāya janapadacārikaṃ caranto anupubbena rājagahaṃ agamāsi.	2101	
PA_atk-s05_08a1:211_0	Rājā bimbisāro therassa āgamanaṃ sutvā upasaṅkamitvā vanditvā “idheva, bhante, vasathā”ti	211	
PA_atk-s05_08a1:211_1	vatvā “nivāsanaṭṭhānaṃ karissāmī”ti pakkanto vissari. Thero senāsanaṃ alabhanto abbhokāse	211	
PA_atk-s05_08a1:211_2	vītināmesi. Therassa ānubhāvena devo na vassati. Manussā avuṭṭhitāya upaddutā rañño	211	
PA_atk-s05_08a1:211_3	nivesanadvāre ukkuṭṭhimakaṃsu. Rājā “kena nu kho kāraṇena devo na vassatī”ti vīmaṃsanto	211	
PA_atk-s05_08a1:211_4	“therassa abbhokāsavāsena maññe na vassatī”ti cintetvā tassa paṇṇakuṭiṃ kārāpetvā	211	
PA_atk-s05_08a1:211_5	“imissā, bhante, paṇṇakuṭiyā vasathā”ti vatvā vanditvā pakkāmi. Thero kuṭikaṃ pavisitvā	211	
PA_atk-s05_08a1:211_6	tiṇasanthārake pallaṅkena nisīdi. Tadā pana devo thokaṃ thokaṃ phusāyati, na sammā	211	
PA_atk-s05_08a1:211_7	dhāraṃ anuppavecchati. Atha thero lokassa avuṭṭhikabhayaṃ visamitukāmo attano ajjhattikabāhiravatthukassa	211	
PA_atk-s05_08a1:211_8	parissayassa abhāvaṃ pavedento –	211	
PA_atk-s05_08a1:213	“Channā me kuṭikā sukhā nivātā, vassa deva yathāsukhaṃ;	21	
PA_atk-s05_08a1:214	Cittaṃ me susamāhitaṃ vimuttaṃ, ātāpī viharāmi vassa devā”ti. –	21	
PA_atk-s05_08a1:215	Gāthamāha.	21	
PA_atk-s05_08a1:216_0	Tattha channa-saddo tāva “channā sā kumārikā imassa kumārakassa” “nacchannaṃ nappatirūpa”ntiādīsu	216	
PA_atk-s05_08a1:216_1	patirūpe āgato. “Channaṃ tveva, phagguṇa, phassāyatanāna”ntiādīsu vacanavisiṭṭhe	216	
PA_atk-s05_08a1:216_2	saṅkhyāvisese. “Channamativassati, vivaṭaṃ nātivassatī”tiādīsu gahaṇe. “Kyāhaṃ te	216	
PA_atk-s05_08a1:216_3	nacchannopi karissāmī”tiādīsu nivāsanapārupane “āyasmā channo anācāraṃ ācaratī”tiādīsu	216	
PA_atk-s05_08a1:216_4	paññattiyaṃ. “Sabbacchannaṃ sabbaparicchannaṃ, channā kuṭi āhito ginī”ti ca ādīsu	216	
PA_atk-s05_08a1:216_5	tiṇādīhi chādane. Idhāpi tiṇādīhi chādaneyeva daṭṭhabbo, tasmā tiṇena vā paṇṇena	216	
PA_atk-s05_08a1:216_6	vā channā yathā na vassati vassodakapatanaṃ na hoti na ovassati, evaṃ sammadeva chāditāti attho.	216	
PA_atk-s05_08a1:217_0	Me-saddo “kicchena me adhigataṃ, halaṃ dāni pakāsitu”ntiādīsu karaṇe āgato, mayāti	217	
PA_atk-s05_08a1:217_1	attho. “Tassa me, bhante, bhagavā saṃkhittena dhammaṃ desetū”tiādīsu sampadāne, mayhanti	217	
PA_atk-s05_08a1:217_2	attho. “Pubbeva me, bhikkhave, sambodhā anabhisambuddhassa bodhisattasseva sato”ādīsu	217	
PA_atk-s05_08a1:217_3	sāmiatthe āgato. Idhāpi sāmiatthe eva daṭṭhabbo, mamāti attho. Kiñcāpi khīṇāsavānaṃ	217	
PA_atk-s05_08a1:217_4	mamāyitabbaṃ nāma kiñci natthi lokadhammehi anupalittabhāvato, lokasamaññāvasena	217	
PA_atk-s05_08a1:217_5	pana tesampi “ahaṃ mamā”ti vohāramattaṃ hoti. Tenāha bhagavā – “kinti me sāvakā dhammadāyādā	217	
PA_atk-s05_08a1:217_6	bhaveyyuṃ, no āmisadāyādā”ti.	217	
PA_atk-s05_08a1:218	Kuṭikāti pana mātukucchipi karajakāyopi tiṇādicchadano patissayopi vuccati. Tathā hi –	21	
PA_atk-s05_08a1:219	“Mātaraṃ kuṭikaṃ brūsi, bhariyaṃ brūsi kulāvakaṃ;	21	
PA_atk-s05_08a1:220	Putte santānake brūsi, taṇhā me brūsi bandhana”nti. –	22	
PA_atk-s05_08a1:221	Ādīsu mātukucchi “kuṭikā”ti vuttā.	22	
PA_atk-s05_08a1:222	“Aṭṭhikaṅkalakuṭike, maṃsanhārupasibbite;	22	
PA_atk-s05_08a1:223	Dhiratthu pūre duggandhe, paragatte mamāyasī”ti. –	22	
PA_atk-s05_08a1:224_0	Ādīsu kesādisamūhabhūto karajakāyo. “Kassapassa bhagavato bhagini kuṭi ovassati”	224	
PA_atk-s05_08a1:224_1	“kuṭi nāma ullittā vā hoti avalittā vā”tiādīsu tiṇachadanapatissayo. Idhāpi so eva	224	
PA_atk-s05_08a1:224_2	veditabbo paṇṇasālāya adhippetattā. Kuṭi eva hi kuṭikā, apākaṭakuṭi “kuṭikā”ti vuttā.	224	
PA_atk-s05_08a1:225_0	Sukha-saddo pana “vipiṭṭhikatvāna sukhaṃ dukhañca, pubbeva ca somanassadomanassa”ntiādīsu	225	
PA_atk-s05_08a1:225_1	sukhavedanāyaṃ āgato. “Sukho buddhānamuppādo, sukhā saddhammadesanā”tiādīsu sukhamūle.	225	
PA_atk-s05_08a1:225_2	“Sukhassetaṃ, bhikkhave, adhivacanaṃ yadidaṃ puññānī”tiādīsu sukhahetumhi. “Yasmā	225	
PA_atk-s05_08a1:225_3	ca, kho, mahāli, rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe,	225	
PA_atk-s05_08a1:225_4	“diṭṭhadhammasukhavihārā ete, cunda, ariyassa vinaye”tiādīsu abyāpajje. “Nibbānaṃ	225	
PA_atk-s05_08a1:225_5	paramaṃ sukha”ntiādīsu nibbāne. “Yāvañcidaṃ, bhikkhave, na sukaraṃ akkhānena pāpuṇituṃ	225	
PA_atk-s05_08a1:225_6	yāva sukhā saggā”tiādīsu sukhappaccayaṭṭhāne. “Sovaggikaṃ sukhavipākaṃ saggasaṃvattanika”ntiādīsu	225	
PA_atk-s05_08a1:225_7	iṭṭhe, piyamanāpeti attho. Idhāpi iṭṭhe sukhappaccaye vā daṭṭhabbo. Sā hi kuṭi anto	225	
PA_atk-s05_08a1:225_8	bahi ca manāpabhāvena sampāditā nivāsanaphāsutāya “sukhā”ti vuttā. Tathā nātisītanātiuṇhatāya	225	
PA_atk-s05_08a1:225_9	utusukhasampattiyogena kāyikacetasikasukhassa paccayabhāvato.	225	
PA_atk-s05_08a1:226_0	Nivātāti avātā, phusitaggaḷapihitavātapānattā vātaparissayarahitāti attho. Idaṃ tassā	226	
PA_atk-s05_08a1:226_1	kuṭikā sukhabhāvavibhāvanaṃ. Savāte hi senāsane utusappāyo na labbhati, nivāte so	226	
PA_atk-s05_08a1:226_2	labbhatīti. Vassāti pavassa sammā dhāraṃ anuppaveccha. Devāti ayaṃ deva-saddo “imāni	226	
PA_atk-s05_08a1:226_3	te, deva, caturāsīti nagarasahassāni kusavatīrājadhānippamukhāni, ettha, deva, chandaṃ	226	
PA_atk-s05_08a1:226_4	janehi jīvite apekkha”ntiādīsu sammutideve khattiye āgato. “Cātumahārājikā devā vaṇṇavanto	226	
PA_atk-s05_08a1:226_5	sukhabahulā”tiādīsu upapattidevesu. “Tassa devātidevassa, sāsanaṃ sabbadassino”tiādīsu	226	
PA_atk-s05_08a1:226_6	visuddhidevesu. Visuddhidevānañhi bhagavato atidevabhāve vutte itaresaṃ vutto eva	226	
PA_atk-s05_08a1:226_7	hoti. “Viddhe vigatavalāhake deve”tiādīsu ākāse. “Devo ca kālena kālaṃ na sammā dhāraṃ	226	
PA_atk-s05_08a1:226_8	anuppavecchatī”tiādīsu meghe pajjunne vā. Idhāpi meghe pajjunne vā daṭṭhabbo. Vassāti	226	
PA_atk-s05_08a1:226_9	hi te āṇāpento thero ālapati. Yathāsukhanti yathāruciṃ. Tava vassanena mayhaṃ bāhiro	226	
PA_atk-s05_08a1:226_10	parissayo natthi, tasmā yathākāmaṃ vassāti vassūpajīvisatte anuggaṇhanto vadati.	2261	
PA_atk-s05_08a1:227_0	Idāni abbhantare parissayābhāvaṃ dassento “citta”ntiādimāha. Tattha cittaṃ me susamāhitanti	227	
PA_atk-s05_08a1:227_1	mama cittaṃ suṭṭhu ativiya sammā sammadeva ekaggabhāvena ārammaṇe ṭhapitaṃ. Tañca	227	
PA_atk-s05_08a1:227_2	kho na nīvaraṇādivikkhambhanamattena; api ca kho vimuttaṃ orambhāgiyauddhaṃbhāgiyasaṅgahehi	227	
PA_atk-s05_08a1:227_3	sabbasaṃyojanehi sabbakilesadhammato ca visesena vimuttaṃ, samucchedappahānavasena	227	
PA_atk-s05_08a1:227_4	paṭipassaddhippahānavasena te pajahitvā ṭhitanti attho. Ātāpīti vīriyavā. Phalasamāpattiatthaṃ	227	
PA_atk-s05_08a1:227_5	vipassanārambhavasena diṭṭhadhammasukhavihāratthañca āraddhavīriyo hutvā viharāmi,	227	
PA_atk-s05_08a1:227_6	dibbavihārādīhi attabhāvaṃ pavattemi, na pana kilesappahānatthaṃ, pahātabbasseva	227	
PA_atk-s05_08a1:227_7	abhāvatoti adhippāyo. “Yathā pana bāhiraparissayābhāvena, deva, mayā tvaṃ vassane	227	
PA_atk-s05_08a1:227_8	niyojito, evaṃ abbhantaraparissayābhāvenapī”ti dassento punapi “vassa, devā”ti āha.	227	
PA_atk-s05_08a1:228_0	Aparo nayo channāti chāditā pihitā. Kuṭikāti attabhāvo. So hi “anekāvayavassa samudāyassa	228	
PA_atk-s05_08a1:228_1	avijjānīvaraṇassa, bhikkhave, puggalassa taṇhāsaṃyuttassa ayañceva kāyo samudāgato,	228	
PA_atk-s05_08a1:228_2	bahiddhā ca nāmarūpa”ntiādīsu kāyoti āgato. “Siñca, bhikkhu, imaṃ nāvaṃ, sittā te	228	
PA_atk-s05_08a1:228_3	lahumessatī”tiādīsu nāvāti āgato. “Gahakāraka diṭṭhosi, gahakūṭaṃ visaṅkhata”nti	228	
PA_atk-s05_08a1:228_4	ca ādīsu gahanti āgato. “Satto guhāyaṃ bahunābhichanno, tiṭṭhaṃ naro mohanasmiṃ pagāḷho”tiādīsu	228	
PA_atk-s05_08a1:228_5	guhāti āgato. “Nelaṅgo setapacchādo, ekāro vattatī ratho”tiādīsu rathoti āgato. “Puna	228	
PA_atk-s05_08a1:228_6	gehaṃ na kāhasī”tiādīsu gehanti āgato. “Vivaṭā kuṭi nibbuto ginī”tiādīsu kuṭīti āgato.	228	
PA_atk-s05_08a1:228_7	Tasmā idhāpi so “kuṭikā”ti vutto. Attabhāvo hi kaṭṭhādīni paṭicca labbhamānā gehanāmikā	228	
PA_atk-s05_08a1:228_8	kuṭikā viya aṭṭhiādisaññite pathavīdhātuādike phassādike ca paṭicca labbhamāno “kuṭikā”ti	228	
PA_atk-s05_08a1:228_9	vutto, cittamakkaṭassa nivāsabhāvato ca. Yathāha –	228	
PA_atk-s05_08a1:229	“Aṭṭhikaṅkalakuṭivesā, makkaṭāvasatho iti;	22	
PA_atk-s05_08a1:230	Makkaṭo pañcadvārāya, kuṭikāya pasakkiya;	23	
PA_atk-s05_08a1:231	Dvārenānupariyāti, ghaṭṭayanto punappuna”nti ca.	23	
PA_atk-s05_08a1:232_0	Sā panesā attabhāvakuṭikā therassa tiṇṇaṃ channaṃ aṭṭhannañca asaṃvaradvārānaṃ vasena	232	
PA_atk-s05_08a1:232_1	samati vijjhanakassa rāgādiavassutassa paññāya saṃvutattā sammadeva pihitattā “channā”ti	232	
PA_atk-s05_08a1:232_2	vuttā. Tenāha bhagavā – “sotānaṃ saṃvaraṃ brūmi, paññāyete pidhīyare”ti. Vuttanayena	232	
PA_atk-s05_08a1:232_3	channattā eva kilesadukkhābhāvato nirāmisasukhasamaṅgitāya ca sukhā sukhappattā,	232	
PA_atk-s05_08a1:232_4	tato eva ca nivātā nihatamānamadathambhasārambhatāya nivātavuttikā. Ayañca nayo “mayhaṃ	232	
PA_atk-s05_08a1:232_5	na saṃkilesadhammānaṃ saṃvaraṇamattena siddho, atha kho aggamaggasamādhinā suṭṭhu	232	
PA_atk-s05_08a1:232_6	samāhitacittatāya ceva aggamaggapaññāya sabbasaṃyojanehi vippamuttacittatāya cā”ti	232	
PA_atk-s05_08a1:232_7	dassento āha “cittaṃ me susamāhitaṃ vimutta”nti. Evaṃbhūto ca “idānāhaṃ katakaraṇīyo”ti	232	
PA_atk-s05_08a1:232_8	na appossukko homi, atha kho ātāpī viharāmi, sadevakassa lokassa hitasukhūpasaṃhāre	232	
PA_atk-s05_08a1:232_9	ussāhajāto bhikkhācārakālepi anugharaṃ brahmavihāreneva viharāmi. Tasmā tvampi, deva,	232	
PA_atk-s05_08a1:232_10	pajjunna mayhaṃ piyaṃ kātukāmatāyapi vassūpajīvīnaṃ sattānaṃ anukampāyapi vassa sammā	2321	
PA_atk-s05_08a1:232_11	dhāraṃ anuppavecchāti evamettha attho daṭṭhabbo.	2321	
PA_atk-s05_08a1:233_0	Ettha ca thero “channā me kuṭikā sukhā nivātā”ti iminā lokiyalokuttarabhedaṃ attano	233	
PA_atk-s05_08a1:233_1	adhisīlasikkhaṃ dasseti. “Cittaṃ me susamāhita”nti iminā adhicittasikkhaṃ. “Vimutta”nti	233	
PA_atk-s05_08a1:233_2	iminā adhipaññāsikkhaṃ. “Ātāpī viharāmī”ti iminā diṭṭhadhammasukhavihāraṃ. Atha vā	233	
PA_atk-s05_08a1:233_3	“channā me kuṭikā sukhā nivātā”ti iminā animittavihāraṃ dasseti kilesavassapidhānamukhena	233	
PA_atk-s05_08a1:233_4	niccādinimittugghāṭanadīpanato. “Cittaṃ me susamāhita”nti iminā appaṇihitavihāraṃ.	233	
PA_atk-s05_08a1:233_5	“Vimutta”nti iminā suññatavihāraṃ. “Ātāpī viharāmī”ti iminā tesaṃ tiṇṇaṃ vihārānaṃ	233	
PA_atk-s05_08a1:233_6	adhigamūpāyaṃ. Paṭhamena vā dosappahānaṃ, dutiyena rāgappahānaṃ, tatiyena mohappahānaṃ.	233	
PA_atk-s05_08a1:233_7	Tathā dutiyena paṭhamadutiyehi vā dhammavihārasampattiyo dasseti. Tatiyena vimuttisampattiyo.	233	
PA_atk-s05_08a1:233_8	“Ātāpī viharāmī”ti iminā parahitapaṭipattiyaṃ atanditabhāvaṃ dassetīti daṭṭhabbaṃ.	233	
PA_atk-s05_08a1:234_0	Evaṃ “yathānāmā”ti gāthāya vuttānaṃ dhammavihārādīnaṃ imāya gāthāya dassitattā tattha	234	
PA_atk-s05_08a1:234_1	adassitesu nāmagottesu nāmaṃ dassetuṃ “itthaṃ suda”ntiādi vuttaṃ. Ye hi therā nāmamattena	234	
PA_atk-s05_08a1:234_2	pākaṭā, te nāmena, ye gottamattena pākaṭā, te gottena, ye ubhayathā pākaṭā, te ubhayenapi	234	
PA_atk-s05_08a1:234_3	dassissa”nti. Ayaṃ pana thero nāmena abhilakkhito, na tathā gottenāti “itthaṃ sudaṃ	234	
PA_atk-s05_08a1:234_4	āyasmā subhūtī”ti vuttaṃ. Tattha itthanti idaṃ pakāraṃ, iminā ākārenāti attho. Sudanti	234	
PA_atk-s05_08a1:234_5	su idaṃ, sandhivasena ikāralopo. Sūti ca nipātamattaṃ, idaṃ gāthanti yojanā. Āyasmāti	234	
PA_atk-s05_08a1:234_6	piyavacanametaṃ garugāravasappatissavacanametaṃ. Subhūtīti nāmakittanaṃ. So hi sarīrasampattiyāpi	234	
PA_atk-s05_08a1:234_7	dassanīyo pāsādiko, guṇasampattiyāpi. Iti sundarāya sarīrāvayavavibhūtiyā sīlasampattiyādivibhūtiyā	234	
PA_atk-s05_08a1:234_8	ca samannāgatattā subhūtīti paññāyittha sīlasārādithiraguṇayogato thero. Abhāsitthāti	234	
PA_atk-s05_08a1:234_9	kathesi. Kasmā panete mahātherā attano guṇe pakāsentīti? Iminā dīghena addhunā anadhigatapubbaṃ	234	
PA_atk-s05_08a1:234_10	paramagambhīraṃ ativiya santaṃ paṇītaṃ attanā adhigataṃ lokuttaradhammaṃ paccavekkhitvā	2341	
PA_atk-s05_08a1:234_11	pītivegasamussāhitaudānavasena sāsanassa niyyānikabhāvavibhāvanavasena ca paramappicchā	2341	
PA_atk-s05_08a1:234_12	ariyā attano guṇe pakāsenti, yathā taṃ lokanātho bodhaneyyaajjhāsayavasena “dasabalasamannāgato,	2341	
PA_atk-s05_08a1:234_13	bhikkhave, tathāgato catuvesārajjavisārado”tiādinā attano guṇe pakāseti, evamayaṃ	2341	
PA_atk-s05_08a1:234_14	therassa aññābyākaraṇagāthā hotīti.	2341	
PA_atk-s05_08a1:235	Paramatthadīpaniyā theragāthāsaṃvaṇṇanāya	23	
PA_atk-s05_08a1:236	Subhūtittheragāthāvaṇṇanā niṭṭhitā.	23	
PA_atk-s05_08a1:237	2. Mahākoṭṭhikattheragāthāvaṇṇanā	23	
PA_atk-s05_08a1:238_0	Upasantoti āyasmato mahākoṭṭhikattherassa gāthā. Tassa kā uppatti? Ayampi thero padumuttarassa	238	
PA_atk-s05_08a1:238_1	bhagavato kāle haṃsavatīnagare mahābhogakule nibbattitvā viññutaṃ patto mātāpitūnaṃ	238	
PA_atk-s05_08a1:238_2	accayena kuṭumbaṃ saṇṭhapetvā gharāvāsaṃ vasanto ekadivasaṃ padumuttarassa bhagavato	238	
PA_atk-s05_08a1:238_3	dhammadesanākāle haṃsavatīnagaravāsike gandhamālādihatthe yena buddho yena dhammo	238	
PA_atk-s05_08a1:238_4	yena saṅgho, tanninne tappoṇe tappabbhāre gacchante disvā mahājanena saddhiṃ upagato	238	
PA_atk-s05_08a1:238_5	satthāraṃ ekaṃ bhikkhuṃ paṭisambhidāpattānaṃ aggaṭṭhāne ṭhapentaṃ disvā “ayaṃ kira	238	
PA_atk-s05_08a1:238_6	imasmiṃ sāsane paṭisambhidāpattānaṃ aggo, aho vatāhampi ekassa buddhassa sāsane ayaṃ	238	
PA_atk-s05_08a1:238_7	viya paṭisambhidāpattānaṃ aggo bhaveyya”nti cintetvā satthu desanāpariyosāne vuṭṭhitāya	238	
PA_atk-s05_08a1:238_8	parisāya bhagavantaṃ upasaṅkamitvā, “bhante, sve mayhaṃ bhikkhaṃ gaṇhathā”ti nimantesi.	238	
PA_atk-s05_08a1:238_9	Satthā adhivāsesi. So bhagavantaṃ abhivādetvā padakkhiṇaṃ katvā sakanivesanaṃ gantvā	238	
PA_atk-s05_08a1:238_10	sabbarattiṃ buddhassa bhikkhusaṅghassa ca nisajjaṭṭhānaṃ gandhadāmamālādāmādīhi alaṅkaritvā	2381	
PA_atk-s05_08a1:238_11	paṇītaṃ khādanīyaṃ bhojanīyaṃ paṭiyādāpetvā tassā rattiyā accayena sake nivesane	2381	
PA_atk-s05_08a1:238_12	bhikkhusatasahassaparivāraṃ bhagavantaṃ vividhayāgukhajjakaparivāraṃ nānārasasūpabyañjanaṃ	2381	
PA_atk-s05_08a1:238_13	gandhasālibhojanaṃ bhojetvā bhattakiccapariyosāne cintesi – “mahantaṃ, kho, ahaṃ	2381	
PA_atk-s05_08a1:238_14	ṭhānantaraṃ patthemi na kho pana mayhaṃ yuttaṃ ekadivasameva dānaṃ datvā taṃ ṭhānantaraṃ	2381	
PA_atk-s05_08a1:238_15	patthetuṃ, anupaṭipāṭiyā satta divase dānaṃ datvā patthessāmī”ti. So teneva niyāmena	2381	
PA_atk-s05_08a1:238_16	satta divase mahādānāni datvā bhattakiccapariyosāne dussakoṭṭhāgāraṃ vivarāpetvā	2381	
PA_atk-s05_08a1:238_17	uttamaṃ ticīvarappahonakaṃ sukhumavatthaṃ buddhassa pādamūle ṭhapetvā bhikkhusatasahassassa	2381	
PA_atk-s05_08a1:238_18	ca ticīvaraṃ datvā tathāgataṃ upasaṅkamitvā, “bhante, yo so bhikkhu tumhehi ito sattamadivasamatthake	2381	
PA_atk-s05_08a1:238_19	etadagge ṭhapito, ahampi so bhikkhu viya anāgate uppajjanakabuddhassa sāsane pabbajitvā	2381	
PA_atk-s05_08a1:238_20	paṭisambhidāpattānaṃ aggo bhaveyya”nti vatvā satthu pādamūle nipajjitvā patthanaṃ	2382	
PA_atk-s05_08a1:238_21	akāsi. Satthā tassa patthanāya samijjhanabhāvaṃ disvā “anāgate ito kappasatasahassamatthake	2382	
PA_atk-s05_08a1:238_22	gotamo nāma buddho loke uppajjissati, tassa sāsane tava patthanā samijjhissatī”ti	2382	
PA_atk-s05_08a1:238_23	byākāsi. Vuttampi cetaṃ apadāne –	2382	
PA_atk-s05_08a1:239	“Padumuttaro nāma jino, sabbalokavidū muni;	23	
PA_atk-s05_08a1:240	Ito satasahassamhi, kappe uppajji cakkhumā.	24	
PA_atk-s05_08a1:241	“Ovādako viññāpako, tārako sabbapāṇinaṃ;	24	
PA_atk-s05_08a1:242	Desanākusalo buddho, tāresi janataṃ bahuṃ.	24	
PA_atk-s05_08a1:243	“Anukampako kāruṇiko, hitesī sabbapāṇinaṃ;	24	
PA_atk-s05_08a1:244	Sampatte titthiye sabbe, pañcasīle patiṭṭhapi.	24	
PA_atk-s05_08a1:245	“Evaṃ nirākulaṃ āsi, suññataṃ titthiyehi ca;	24	
PA_atk-s05_08a1:246	Vicittaṃ arahantehi, vasībhūtehi tādibhi.	24	
PA_atk-s05_08a1:247	“Ratanānaṭṭhapaññāsaṃ, uggato so mahāmuni;	24	
PA_atk-s05_08a1:248	Kañcanagghiyasaṅkāso, bāttiṃsavaralakkhaṇo.	24	
PA_atk-s05_08a1:249	“Vassasatasahassāni, āyu vijjati tāvade;	24	
PA_atk-s05_08a1:250	Tāvatā tiṭṭhamāno so, tāresi janataṃ bahuṃ.	25	
PA_atk-s05_08a1:251	“Tadāhaṃ haṃsavatiyaṃ, brāhmaṇo vedapāragū;	25	
PA_atk-s05_08a1:252	Upecca sabbalokaggaṃ, assosiṃ dhammadesanaṃ.	25	
PA_atk-s05_08a1:253	“Tadā so sāvakaṃ vīro, pabhinnamatigocaraṃ;	25	
PA_atk-s05_08a1:254	Atthe dhamme nirutte ca, paṭibhāne ca kovidaṃ.	25	
PA_atk-s05_08a1:255	“Ṭhapesi etadaggamhi, taṃ sutvā mudito ahaṃ;	25	
PA_atk-s05_08a1:256	Sasāvakaṃ jinavaraṃ, sattāhaṃ bhojayiṃ tadā.	25	
PA_atk-s05_08a1:257	“Dussehacchādayitvāna, sasissaṃ buddhisāgaraṃ;	25	
PA_atk-s05_08a1:258	Nipacca pādamūlamhi, taṃ ṭhānaṃ patthayiṃ ahaṃ.	25	
PA_atk-s05_08a1:259	“Tato avoca lokaggo, passathetaṃ dijuttamaṃ;	25	
PA_atk-s05_08a1:260	Vinataṃ pādamūle me, kamalodarasappabhaṃ.	26	
PA_atk-s05_08a1:261	“Buddhaseṭṭhassa bhikkhussa, ṭhānaṃ patthayate ayaṃ;	26	
PA_atk-s05_08a1:262	Tāya saddhāya cāgena, saddhammassavanena ca.	26	
PA_atk-s05_08a1:263	“Sabbattha sukhito hutvā, saṃsaritvā bhavābhave;	26	
PA_atk-s05_08a1:264	Anāgatamhi addhāne, lacchasetaṃ manorathaṃ.	26	
PA_atk-s05_08a1:265	“Satasahassito kappe, okkākakulasambhavo;	26	
PA_atk-s05_08a1:266	Gotamo nāma gottena, satthā loke bhavissati.	26	
PA_atk-s05_08a1:267	“Tassa dhammesu dāyādo, oraso dhammanimmito;	26	
PA_atk-s05_08a1:268	Koṭṭhiko nāma nāmena, hessati satthu sāvako.	26	
PA_atk-s05_08a1:269	“Taṃ sutvā mudito hutvā, yāvajīvaṃ tadā jinaṃ;	26	
PA_atk-s05_08a1:270	Mettacitto paricariṃ, sato paññā samāhito.	27	
PA_atk-s05_08a1:271	“Tena kammavipākena, cetanāpaṇidhīhi ca;	27	
PA_atk-s05_08a1:272	Jahitvā mānusaṃ dehaṃ, tāvatiṃsamagacchahaṃ.	27	
PA_atk-s05_08a1:273	“Satānaṃ tīṇikkhattuñca, devarajjamakārayiṃ;	27	
PA_atk-s05_08a1:274	Satānaṃ pañcakkhattuñca, cakkavattī ahosahaṃ.	27	
PA_atk-s05_08a1:275	“Padesarajjaṃ vipulaṃ, gaṇanāto asaṅkhiyaṃ;	27	
PA_atk-s05_08a1:276	Sabbattha sukhito āsiṃ, tassa kammassa vāhasā.	27	
PA_atk-s05_08a1:277	“Duve bhave saṃsarāmi, devatte atha mānuse;	27	
PA_atk-s05_08a1:278	Aññaṃ gatiṃ na gacchāmi, suciṇṇassa idaṃ phalaṃ.	27	
PA_atk-s05_08a1:279	“Duve kule pajāyāmi, khattiye atha brāhmaṇe;	27	
PA_atk-s05_08a1:280	Nīce kule na jāyāmi, suciṇṇassa idaṃ phalaṃ.	28	
PA_atk-s05_08a1:281	“Pacchime bhave sampatte, brahmabandhu ahosahaṃ;	28	
PA_atk-s05_08a1:282	Sāvatthiyaṃ vippakule, paccājāto mahaddhane.	28	
PA_atk-s05_08a1:283	“Mātā candavatī nāma, pitā me assalāyano;	28	
PA_atk-s05_08a1:284	Yadā me pitaraṃ buddho, vinayī sabbasuddhiyā.	28	
PA_atk-s05_08a1:285	“Tadā pasanno sugate, pabbajiṃ anagāriyaṃ;	28	
PA_atk-s05_08a1:286	Moggallāno ācariyo, upajjhā sārisambhavo.	28	
PA_atk-s05_08a1:287	“Kesesu chijjamānesu, diṭṭhi chinnā samūlikā;	28	
PA_atk-s05_08a1:288	Nivāsento ca kāsāvaṃ, arahattamapāpuṇiṃ.	28	
PA_atk-s05_08a1:289	“Atthadhammaniruttīsu, paṭibhāne ca me mati;	28	
PA_atk-s05_08a1:290	Pabhinnā tena lokaggo, etadagge ṭhapesi maṃ.	29	
PA_atk-s05_08a1:291	“Asandiṭṭhaṃ viyākāsiṃ, upatissena pucchito;	29	
PA_atk-s05_08a1:292	Paṭisambhidāsu tenāhaṃ, aggo sambuddhasāsane.	29	
PA_atk-s05_08a1:293	“Kilesā jhāpitā mayhaṃ, bhavā sabbe samūhatā;	29	
PA_atk-s05_08a1:294	Nāgova bandhanaṃ chetvā, viharāmi anāsavo.	29	
PA_atk-s05_08a1:295	“Svāgataṃ vata me āsi, mama buddhassa santike;	29	
PA_atk-s05_08a1:296	Tisso vijjā anuppattā, kataṃ buddhassa sāsanaṃ.	29	
PA_atk-s05_08a1:297	“Paṭisambhidā catasso, vimokkhāpi ca aṭṭhime;	29	
PA_atk-s05_08a1:298	Chaḷabhiññā sacchikatā, kataṃ buddhassa sāsana”nti.	29	
PA_atk-s05_08a1:299_0	Evaṃ so tattha tattha bhave puññañāṇasambhāraṃ sambharanto aparāparaṃ devamanussesu	299	
PA_atk-s05_08a1:299_1	saṃsaranto imasmiṃ buddhuppāde sāvatthiyaṃ brāhmaṇamahāsālakule nibbatti. Koṭṭhikotissa	299	
PA_atk-s05_08a1:299_2	nāmaṃ akaṃsu. So vayappatto tayo vede uggahetvā brāhmaṇasippe nipphattiṃ gato ekadivasaṃ	299	
PA_atk-s05_08a1:299_3	satthu santikaṃ gantvā dhammaṃ sutvā paṭiladdhasaddho pabbajitvā upasampannakālato	299	
PA_atk-s05_08a1:299_4	paṭṭhāya vipassanāya kammaṃ karonto saha paṭisambhidāhi arahattaṃ patvā paṭisambhidāsu	299	
PA_atk-s05_08a1:299_5	ciṇṇavasī hutvā abhiññāte abhiññāte mahāthere upasaṅkamitvā pañhaṃ pucchantopi dasabalaṃ	299	
PA_atk-s05_08a1:299_6	upasaṅkamitvā pañhaṃ pucchantopi paṭisambhidāsuyeva pañhaṃ pucchi. Evamayaṃ thero	299	
PA_atk-s05_08a1:299_7	tattha katādhikāratāya ciṇṇavasībhāvena ca paṭisambhidāpattānaṃ aggo jāto. Atha naṃ	299	
PA_atk-s05_08a1:299_8	satthā mahāvedallasuttaṃ aṭṭhuppattiṃ katvā paṭisambhidāpattānaṃ aggaṭṭhāne ṭhapesi	299	
PA_atk-s05_08a1:299_9	– “etadaggaṃ, bhikkhave, mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhiko”ti.	299	
PA_atk-s05_08a1:299_10	So aparena samayena vimuttisukhaṃ paṭisaṃvedento udānavasena –	2991	
PA_atk-s05_08a1:301	“Upasanto uparato, mantabhāṇī anuddhato;	30	
PA_atk-s05_08a1:302	Dhunāti pāpake dhamme, dumapattaṃva māluto”ti. –	30	
PA_atk-s05_08a1:303	Itthaṃ sudaṃ āyasmā mahākoṭṭhikatthero gāthaṃ abhāsi.	30	
PA_atk-s05_08a1:304_0	Tattha upasantoti manacchaṭṭhānaṃ indriyānaṃ upasamanena nibbisevanabhāvakaraṇena	304	
PA_atk-s05_08a1:304_1	upasanto. Uparatoti sabbasmā pāpakaraṇato orato virato. Mantabhāṇīti mantā vuccati	304	
PA_atk-s05_08a1:304_2	paññā, tāya pana upaparikkhitvā bhaṇatīti mantabhāṇī, kālavādīādibhāvaṃ avissajjentoyeva	304	
PA_atk-s05_08a1:304_3	bhaṇatīti attho. Mantabhaṇanavasena vā bhaṇatīti mantabhāṇī, dubbhāsitato vinā attano	304	
PA_atk-s05_08a1:304_4	bhāsanavasena caturaṅgasamannāgataṃ subhāsitaṃyeva bhaṇatīti attho. Jātiādivasena	304	
PA_atk-s05_08a1:304_5	attano anukkaṃsanato na uddhatoti anuddhato atha vā tiṇṇaṃ kāyaduccaritānaṃ vūpasamanena	304	
PA_atk-s05_08a1:304_6	tato paṭiviratiyā upasanto, tiṇṇaṃ manoduccaritānaṃ uparamaṇena pajahanena uparato,	304	
PA_atk-s05_08a1:304_7	catunnaṃ vacīduccaritānaṃ appavattiyā parimitabhāṇitāya mantabhāṇī, tividhaduccaritanimittauppajjanakassa	304	
PA_atk-s05_08a1:304_8	uddhaccassa abhāvato anuddhato. Evaṃ pana tividhaduccaritappahānena suddhe sīle patiṭṭhito,	304	
PA_atk-s05_08a1:304_9	uddhaccappahānena samāhito, tameva samādhiṃ padaṭṭhānaṃ katvā vipassanaṃ vaḍḍhetvā	304	
PA_atk-s05_08a1:304_10	maggapaṭipāṭiyā dhunāti pāpake dhamme lāmakaṭṭhena pāpake sabbepi saṃkilesadhamme	3041	
PA_atk-s05_08a1:304_11	niddhunāti, samucchedavasena pajahati. Yathā kiṃ? Dumapattaṃva māluto, yathā nāma	3041	
PA_atk-s05_08a1:304_12	dumassa rukkhassa pattaṃ paṇḍupalāsaṃ māluto vāto dhunāti, bandhanato viyojento nīharati,	3041	
PA_atk-s05_08a1:304_13	evaṃ yathāvuttapaṭipattiyaṃ ṭhito pāpadhamme attano santānato nīharati, evamayaṃ	3041	
PA_atk-s05_08a1:304_14	therassa aññāpadesena aññābyākaraṇagāthāpi hotīti veditabbā.	3041	
PA_atk-s05_08a1:305_0	Ettha ca kāyavacīduccaritappahānavacanena payogasuddhiṃ dasseti, manoduccaritappahānavacanena	305	
PA_atk-s05_08a1:305_1	āsayasuddhiṃ. Evaṃ payogāsayasuddhassa “anuddhato”ti iminā uddhaccābhāvavacanena	305	
PA_atk-s05_08a1:305_2	tadekaṭṭhatāya nīvaraṇappahānaṃ dasseti. Tesu payogasuddhiyā sīlasampatti vibhāvitā,	305	
PA_atk-s05_08a1:305_3	āsayasuddhiyā samathabhāvanāya upakārakadhammapariggaho, nīvaraṇappahānena samādhibhāvanā,	305	
PA_atk-s05_08a1:305_4	“dhunāti pāpake dhamme”ti iminā paññābhāvanā vibhāvitā hoti. Evaṃ adhisīlasikkhādayo	305	
PA_atk-s05_08a1:305_5	tisso sikkhā, tividhakalyāṇaṃ sāsanaṃ, tadaṅgappahānādīni tīṇi pahānāni, antadvayaparivajjanena	305	
PA_atk-s05_08a1:305_6	saddhiṃ majjhimāya paṭipattiyā paṭipajjanaṃ, apāyabhavādīnaṃ samatikkamanūpāyo ca	305	
PA_atk-s05_08a1:305_7	yathārahaṃ niddhāretvā yojetabbā. Iminā nayena sesagāthāsupi yathārahaṃ atthayojanā	305	
PA_atk-s05_08a1:305_8	veditabbā. Atthamattameva pana tattha tattha apubbaṃ vaṇṇayissāma. “Itthaṃ sudaṃ	305	
PA_atk-s05_08a1:305_9	āyasmā mahākoṭṭhiko”ti idaṃ pūjāvacanaṃ, yathā taṃ mahāmoggallānoti.	305	
PA_atk-s05_08a1:306	Mahākoṭṭhikattheragāthāvaṇṇanā niṭṭhitā.	30	
PA_atk-s05_08a1:307	3. Kaṅkhārevatattheragāthāvaṇṇanā	30	
PA_atk-s05_08a1:308_0	Paññaṃ imaṃ passāti āyasmato kaṅkhārevatassa gāthā. Kā uppatti? Ayampi thero padumuttarabhagavato	308	
PA_atk-s05_08a1:308_1	kāle haṃsavatīnagare brāhmaṇamahāsālakule nibbatto. Ekadivasaṃ buddhānaṃ dhammadesanākāle	308	
PA_atk-s05_08a1:308_2	heṭṭhā vuttanayena mahājanena saddhiṃ vihāraṃ gantvā parisapariyante ṭhito dhammaṃ	308	
PA_atk-s05_08a1:308_3	suṇanto satthāraṃ ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi	308	
PA_atk-s05_08a1:308_4	anāgate evarūpena bhavituṃ vaṭṭatī”ti cintetvā desanāvasāne satthāraṃ nimantetvā	308	
PA_atk-s05_08a1:308_5	heṭṭhā vuttanayena mahāsakkāraṃ katvā bhagavantaṃ āha – “bhante, ahaṃ iminā adhikārakammena	308	
PA_atk-s05_08a1:308_6	aññaṃ sampattiṃ na patthemi, yathā pana so bhikkhu tumhehi ito sattamadivasamatthake	308	
PA_atk-s05_08a1:308_7	jhāyīnaṃ aggaṭṭhāne ṭhapito, evaṃ ahampi anāgate ekassa buddhassa sāsane jhāyīnaṃ	308	
PA_atk-s05_08a1:308_8	aggo bhaveyya”nti patthanamakāsi. Satthā anāgataṃ oloketvā nipphajjanabhāvaṃ disvā	308	
PA_atk-s05_08a1:308_9	“anāgate kappasatasahassāvasāne gotamo nāma buddho uppajjissati, tassa sāsane tvaṃ	308	
PA_atk-s05_08a1:308_10	jhāyīnaṃ aggo bhavissasī”ti byākaritvā pakkāmi.	3081	
PA_atk-s05_08a1:309_0	So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ	309	
PA_atk-s05_08a1:309_1	bhagavato kāle sāvatthinagare mahābhogakule nibbatto pacchābhattaṃ dhammassavanatthaṃ	309	
PA_atk-s05_08a1:309_2	gacchantena mahājanena saddhiṃ vihāraṃ gantvā parisapariyante ṭhito dasabalassa dhammakathaṃ	309	
PA_atk-s05_08a1:309_3	sutvā paṭiladdhasaddho pabbajitvā upasampadaṃ labhitvā kammaṭṭhānaṃ kathāpetvā jhānaparikammaṃ	309	
PA_atk-s05_08a1:309_4	karonto jhānalābhī hutvā jhānaṃ pādakaṃ katvā arahattaṃ pāpuṇi. So yebhuyyena dasabalena	309	
PA_atk-s05_08a1:309_5	samāpajjitabbasamāpattiṃ samāpajjanto ahorattaṃ jhānesu ciṇṇavasī ahosi. Atha naṃ	309	
PA_atk-s05_08a1:309_6	satthā “etadaggaṃ, bhikkhave, mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti	309	
PA_atk-s05_08a1:309_7	jhāyīnaṃ aggaṭṭhāne ṭhapesi. Vuttampi cetaṃ apadāne –	309	
PA_atk-s05_08a1:310	“Padumuttaro nāma jino, sabbadhammesu cakkhumā;	31	
PA_atk-s05_08a1:311	Ito satasahassamhi, kappe uppajji nāyako.	31	
PA_atk-s05_08a1:312	“Sīhahanu brahmagiro, haṃsadundubhinissano;	31	
PA_atk-s05_08a1:313	Nāgavikkantagamano, candasūrādhikappabho.	31	
PA_atk-s05_08a1:314	“Mahāmati mahāvīro, mahājhāyī mahābalo;	31	
PA_atk-s05_08a1:315	Mahākāruṇiko nātho, mahātamapanūdano.	31	
PA_atk-s05_08a1:316	“Sa kadāci tilokaggo, veneyyaṃ vinayaṃ bahuṃ;	31	
PA_atk-s05_08a1:317	Dhammaṃ desesi sambuddho, sattāsayavidū muni.	31	
PA_atk-s05_08a1:318	“Jhāyiṃ jhānarataṃ vīraṃ, upasantaṃ anāvilaṃ;	31	
PA_atk-s05_08a1:319	Vaṇṇayanto parisatiṃ, tosesi janataṃ jino.	31	
PA_atk-s05_08a1:320	“Tadāhaṃ haṃsavatiyaṃ, brāhmaṇo vedapāragū;	32	
PA_atk-s05_08a1:321	Dhammaṃ sutvāna mudito, taṃ ṭhānamabhipatthayiṃ.	32	
PA_atk-s05_08a1:322	“Tadā jino viyākāsi, saṅghamajjhe vināyako;	32	
PA_atk-s05_08a1:323	Mudito hohi tvaṃ brahme, lacchase taṃ manorathaṃ.	32	
PA_atk-s05_08a1:324	“Satasahassito kappe, okkākakulasambhavo;	32	
PA_atk-s05_08a1:325	Gotamo nāma gottena, satthā loke bhavissati.	32	
PA_atk-s05_08a1:326	“Tassa dhammesu dāyādo, oraso dhammanimmito;	32	
PA_atk-s05_08a1:327	Revato nāma nāmena, hessati satthu sāvako.	32	
PA_atk-s05_08a1:328	“Tena kammena sukatena, cetanāpaṇidhīhi ca;	32	
PA_atk-s05_08a1:329	Jahitvā mānusaṃ dehaṃ, tāvatiṃsamagacchahaṃ.	32	
PA_atk-s05_08a1:330	“Pacchime ca bhave dāni, jātohaṃ koliye pure;	33	
PA_atk-s05_08a1:331	Khattiye kulasampanne, iddhe phīte mahaddhane.	33	
PA_atk-s05_08a1:332	“Yadā kapilavatthusmiṃ, buddho dhammamadesayi;	33	
PA_atk-s05_08a1:333	Tadā pasanno sugate, pabbajiṃ anagāriyaṃ.	33	
PA_atk-s05_08a1:334	“Kaṅkhā me bahulā āsi, kappākappe tahiṃ tahiṃ;	33	
PA_atk-s05_08a1:335	Sabbaṃ taṃ vinayī buddho, desetvā dhammamuttamaṃ.	33	
PA_atk-s05_08a1:336	“Tatohaṃ tiṇṇasaṃsāro, tadā jhānasukhe rato;	33	
PA_atk-s05_08a1:337	Viharāmi tadā buddho, maṃ disvā etadabravi.	33	
PA_atk-s05_08a1:338	“Yā kāci kaṅkhā idha vā huraṃ vā, savediyā vā paravediyā vā;	33	
PA_atk-s05_08a1:339	Ye jhāyino tā pajahanti sabbā, ātāpino brahmacariyaṃ carantā.	33	
PA_atk-s05_08a1:340	“Satasahasse kataṃ kammaṃ, phalaṃ dassesi me idha;	34	
PA_atk-s05_08a1:341	Sumutto saravegova, kilese jhāpayiṃ mama.	34	
PA_atk-s05_08a1:342	“Tato jhānarattaṃ disvā, buddho lokantagū muni;	34	
PA_atk-s05_08a1:343	Jhāyīnaṃ bhikkhūnaṃ aggo, paññāpesi mahāmati.	34	
PA_atk-s05_08a1:344	“Kilesā jhāpitā mayhaṃ, bhavā sabbe samūhatā;	34	
PA_atk-s05_08a1:345	Nāgova bandhanaṃ chetvā, viharāmi anāsavo.	34	
PA_atk-s05_08a1:346	“Svāgataṃ vata me āsi, mama buddhassa santike;	34	
PA_atk-s05_08a1:347	Tisso vijjā anuppattā, kataṃ buddhassa sāsanaṃ.	34	
PA_atk-s05_08a1:348	“Paṭisambhidā catasso, vimokkhāpi ca aṭṭhime;	34	
PA_atk-s05_08a1:349	Chaḷabhiññā sacchikatā, kataṃ buddhassa sāsana”nti.	34	
PA_atk-s05_08a1:350_0	Tathā katakicco panāyaṃ mahāthero pubbe dīgharattaṃ attano kaṅkhāpakatacittataṃ idāni	350	
PA_atk-s05_08a1:350_1	sabbaso vigatakaṅkhatañca paccavekkhitvā “aho nūna mayhaṃ satthuno desanānubhāvo,	350	
PA_atk-s05_08a1:350_2	tenetarahi evaṃ vigatakaṅkho ajjhattaṃ vūpasantacitto jāto”ti sañjātabahumāno bhagavato	350	
PA_atk-s05_08a1:350_3	paññaṃ pasaṃsanto “paññaṃ imaṃ passā”ti imaṃ gāthamāha.	350	
PA_atk-s05_08a1:351_0	3. Tattha paññanti pakāre jānāti, pakārehi ñāpetīti ca paññā. Veneyyānaṃ āsayānusayacariyādhimuttiādippakāre	351	
PA_atk-s05_08a1:351_1	dhammānaṃ kusalādike khandhādike ca desetabbappakāre jānāti, yathāsabhāvato paṭivijjhati,	351	
PA_atk-s05_08a1:351_2	tehi ca pakārehi ñāpetīti attho. Satthu desanāñāṇañhi idhādhippetaṃ, tenāha “ima”nti.	351	
PA_atk-s05_08a1:351_3	Tañhi attani siddhena desanābalena nayaggāhato paccakkhaṃ viya upaṭṭhitaṃ gahetvā	351	
PA_atk-s05_08a1:351_4	“ima”nti vuttaṃ. Yadaggena vā satthu desanāñāṇaṃ sāvakehi nayato gayhati, tadaggena	351	
PA_atk-s05_08a1:351_5	attano visaye paṭivedhañāṇampi nayato gayhateva. Tenāha āyasmā dhammasenāpati – “apica	351	
PA_atk-s05_08a1:351_6	me, bhante, dhammanvayo vidito”ti. Passāti vimhayappatto aniyamato ālapati attanoyeva	351	
PA_atk-s05_08a1:351_7	vā cittaṃ, yathāha bhagavā udānento – “lokamimaṃ passa; puthū avijjāya paretaṃ bhūtaṃ	351	
PA_atk-s05_08a1:351_8	bhūtarataṃ bhavā aparimutta”nti. Tathāgatānanti tathā āgamanādiatthena tathāgatānaṃ.	351	
PA_atk-s05_08a1:351_9	Tathā āgatoti hi tathāgato, tathā gatoti tathāgato, tathalakkhaṇaṃ āgatoti tathāgato,	351	
PA_atk-s05_08a1:351_10	tathadhamme yāthāvato abhisambuddhoti tathāgato, tathadassitāya tathāgato, tathavāditāya	3511	
PA_atk-s05_08a1:351_11	tathāgato, tathākāritāya tathāgato, abhibhavanaṭṭhena tathāgatoti evaṃ aṭṭhahi kāraṇehi	3511	
PA_atk-s05_08a1:351_12	bhagavā tathāgato. Tathāya āgatoti tathāgato, tathāya gatoti tathāgato, tathalakkhaṇaṃ	3511	
PA_atk-s05_08a1:351_13	gatoti tathāgato, tathāni āgatoti tathāgato, tathāvidhoti tathāgato, tathā pavattitoti	3511	
PA_atk-s05_08a1:351_14	tathāgato, tathehi āgatoti tathāgato, tathā gatabhāvena tathāgatoti evampi aṭṭhahi	3511	
PA_atk-s05_08a1:351_15	kāraṇehi bhagavā tathāgatoti ayamettha saṅkhepo. Vitthāro pana paramatthadīpaniyā	3511	
PA_atk-s05_08a1:351_16	udānaṭṭhakathāya itivuttakaṭṭhakathāya ca vuttanayeneva veditabbo.	3511	
PA_atk-s05_08a1:352_0	Idāni tassā paññāya asādhāraṇavisesaṃ dassetuṃ “aggi yathā”tiādi vuttaṃ. Yathā aggīti	352	
PA_atk-s05_08a1:352_1	upamāvacanaṃ. Yathāti tassa upamābhāvadassanaṃ. Pajjalitoti upameyyena sambandhadassanaṃ.	352	
PA_atk-s05_08a1:352_2	Nisītheti kiccakaraṇakāladassanaṃ. Ayañhettha attho – yathā nāma nisīthe rattiyaṃ	352	
PA_atk-s05_08a1:352_3	caturaṅgasamannāgate andhakāre vattamāne unnate ṭhāne pajjalito aggi tasmiṃ padese	352	
PA_atk-s05_08a1:352_4	tayagataṃ vidhamantaṃ tiṭṭhati, evameva tathāgatānaṃ imaṃ desanāñāṇasaṅkhātaṃ sabbaso	352	
PA_atk-s05_08a1:352_5	veneyyānaṃ saṃsayatamaṃ vidhamantaṃ paññaṃ passāti. Yato desanāvilāsena sattānaṃ	352	
PA_atk-s05_08a1:352_6	ñāṇamayaṃ ālokaṃ dentīti ālokadā. Paññāmayameva cakkhuṃ dadantīti cakkhudadā. Tadubhayampi	352	
PA_atk-s05_08a1:352_7	kaṅkhāvinayapadaṭṭhānameva katvā dassento “ye āgatānaṃ vinayanti kaṅkha”nti āha,	352	
PA_atk-s05_08a1:352_8	ye tathāgatā attano santikaṃ āgatānaṃ upagatānaṃ veneyyānaṃ “ahosiṃ nu kho ahamatītamaddhāna”ntiādinayappavattaṃ	352	
PA_atk-s05_08a1:352_9	soḷasavatthukaṃ, “buddhe kaṅkhati dhamme kaṅkhatī”tiādinayappavattaṃ aṭṭhavatthukañca	352	
PA_atk-s05_08a1:352_10	kaṅkhaṃ vicikicchaṃ vinayanti desanānubhāvena anavasesato vidhamanti viddhaṃsenti.	3521	
PA_atk-s05_08a1:352_11	Vinayakukkuccasaṅkhātā pana kaṅkhā tabbinayeneva vinītā hontīti.	3521	
PA_atk-s05_08a1:353_0	Aparo nayo – yathā aggi nisīthe rattibhāge pajjalito paṭutarajālo samujjalaṃ uccāsane	353	
PA_atk-s05_08a1:353_1	ṭhitānaṃ obhāsadānamattena andhakāraṃ vidhamitvā samavisamaṃ vibhāvento ālokadado	353	
PA_atk-s05_08a1:353_2	hoti. Accāsanne pana ṭhitānaṃ taṃ supākaṭaṃ karonto cakkhukiccakaraṇato cakkhudado	353	
PA_atk-s05_08a1:353_3	nāma hoti, evameva tathāgato attano dhammakāyassa dūre ṭhitānaṃ akatādhikārānaṃ paññāpajjotena	353	
PA_atk-s05_08a1:353_4	mohandhakāraṃ vidhamitvā kāyavisamādisamavisamaṃ vibhāvento ālokadā bhavanti, āsanne	353	
PA_atk-s05_08a1:353_5	ṭhitānaṃ pana katādhikārānaṃ dhammacakkhuṃ uppādento cakkhudadā bhavanti. Ye evaṃbhūtā	353	
PA_atk-s05_08a1:353_6	attano vacīgocaraṃ āgatānaṃ mādisānampi kaṅkhābahulānaṃ kaṅkhaṃ vinayanti ariyamaggasamuppādanena	353	
PA_atk-s05_08a1:353_7	vidhamanti, tesaṃ tathāgatānaṃ paññaṃ ñāṇātisayaṃ passāti yojanā. Evamayaṃ therassa	353	
PA_atk-s05_08a1:353_8	attano kaṅkhāvitaraṇappakāsanena aññābyākaraṇagāthāpi hoti. Ayañhi thero puthujjanakāle	353	
PA_atk-s05_08a1:353_9	kappiyepi kukkuccako hutvā kaṅkhābahulatāya “kaṅkhārevato”ti paññāto, pacchā khīṇāsavakālepi	353	
PA_atk-s05_08a1:353_10	tatheva voharayittha. Tenāha – “itthaṃ sudaṃ āyasmā kaṅkhārevato gāthaṃ abhāsitthā”ti. Taṃ vuttatthameva.	3531	
PA_atk-s05_08a1:354	Kaṅkhārevatattheragāthāvaṇṇanā niṭṭhitā.	35	
PA_atk-s05_08a1:355	4. Puṇṇattheragāthāvaṇṇanā	35	
PA_atk-s05_08a1:356_0	Sabbhireva samāsethāti āyasmato puṇṇattherassa gāthā. Kā uppatti? Ayaṃ kira padumuttarassa	356	
PA_atk-s05_08a1:356_1	dasabalassa uppattito puretarameva haṃsavatīnagare brāhmaṇamahāsālakule nibbatto	356	
PA_atk-s05_08a1:356_2	anukkamena viññutaṃ patto satthari loke uppajjante ekadivasaṃ buddhānaṃ dhammadesanākāle	356	
PA_atk-s05_08a1:356_3	heṭṭhā vuttanayena mahājanena saddhiṃ vihāraṃ gantvā parisapariyante nisīditvā dhammaṃ	356	
PA_atk-s05_08a1:356_4	suṇanto satthāraṃ ekaṃ bhikkhuṃ dhammakathikānaṃ aggaṭṭhāne ṭhapentaṃ disvā “mayāpi	356	
PA_atk-s05_08a1:356_5	anāgate evarūpena bhavituṃ vaṭṭatī”ti cintetvā desanāvasāne vuṭṭhitāya parisāya satthāraṃ	356	
PA_atk-s05_08a1:356_6	upasaṅkamitvā nimantetvā heṭṭhā vuttanayeneva mahāsakkāraṃ katvā bhagavantaṃ evamāha	356	
PA_atk-s05_08a1:356_7	– “bhante, ahaṃ iminā adhikārakammena nāññaṃ sampattiṃ patthemi. Yathā pana so bhikkhu	356	
PA_atk-s05_08a1:356_8	ito sattamadivasamatthake dhammakathikānaṃ aggaṭṭhāne ṭhapito, evaṃ ahampi anāgate	356	
PA_atk-s05_08a1:356_9	ekassa buddhassa sāsane dhammakathikānaṃ bhikkhūnaṃ aggo bhaveyya”nti patthanaṃ akāsi.	356	
PA_atk-s05_08a1:356_10	Satthā anāgataṃ oloketvā tassa patthanāya samijjhanabhāvaṃ disvā “anāgate kappasatasahassamatthake	3561	
PA_atk-s05_08a1:356_11	gotamo nāma buddho uppajjissati, tassa sāsane tvaṃ pabbajitvā dhammakathikānaṃ aggo	3561	
PA_atk-s05_08a1:356_12	bhavissasī”ti byākāsi.	3561	
PA_atk-s05_08a1:357_0	So tattha yāvajīvaṃ kalyāṇadhammaṃ katvā tato cuto kappasatasahassaṃ puññañāṇasambhāraṃ	357	
PA_atk-s05_08a1:357_1	sambharanto devamanussesu saṃsaritvā amhākaṃ bhagavato kāle kapilavatthunagarassa	357	
PA_atk-s05_08a1:357_2	avidūre doṇavatthunāmake brāhmaṇagāme brāhmaṇamahāsālakule aññāsikoṇḍaññattherassa	357	
PA_atk-s05_08a1:357_3	bhāgineyyo hutvā nibbatti. Tassa nāmaggahaṇadivase “puṇṇo”ti nāmaṃ akaṃsu. So satthari	357	
PA_atk-s05_08a1:357_4	abhisambodhiṃ patvā pavattavaradhammacakke anupubbena rājagahaṃ gantvā taṃ upanissāya	357	
PA_atk-s05_08a1:357_5	viharante aññāsikoṇḍaññattherassa santike pabbajitvā laddhūpasampado sabbaṃ pubbakiccaṃ	357	
PA_atk-s05_08a1:357_6	katvā padhānamanuyuñjanto pabbajitakiccaṃ matthakaṃ pāpetvāva “dasabalassa santikaṃ	357	
PA_atk-s05_08a1:357_7	gamissāmī”ti mātulattherena saddhiṃ satthu santikaṃ agantvā kapilavatthusāmantāyeva	357	
PA_atk-s05_08a1:357_8	ohīyitvā yonisomanasikāre kammaṃ karonto nacirasseva vipassanaṃ ussukkāpetvā arahattaṃ	357	
PA_atk-s05_08a1:357_9	pāpuṇi. Vuttampi cetaṃ apadāne –	357	
PA_atk-s05_08a1:358	“Ajjhāyako mantadharo, tiṇṇaṃ vedāna pāragū;	35	
PA_atk-s05_08a1:359	Purakkhatomhi sissehi, upagacchiṃ naruttamaṃ.	35	
PA_atk-s05_08a1:360	“Padumuttaro lokavidū, āhutīnaṃ paṭiggaho;	36	
PA_atk-s05_08a1:361	Mama kammaṃ pakittesi, saṃkhittena mahāmuni.	36	
PA_atk-s05_08a1:362	“Tāhaṃ dhammaṃ suṇitvāna, abhivādetvāna satthuno;	36	
PA_atk-s05_08a1:363	Añjaliṃ paggahetvāna, pakkamiṃ dakkhiṇāmukho.	36	
PA_atk-s05_08a1:364	“Saṃkhittena suṇitvāna, vitthārena abhāsayiṃ;	36	
PA_atk-s05_08a1:365	Sabbe sissā attamanā, sutvāna mama bhāsato.	36	
PA_atk-s05_08a1:366	“Sakaṃ diṭṭhiṃ vinodetvā, buddhe cittaṃ pasādayuṃ;	36	
PA_atk-s05_08a1:367	Saṃkhittenapi desemi, vitthārena tathevahaṃ.	36	
PA_atk-s05_08a1:368	“Abhidhammanayaññūhaṃ, kathāvatthuvisuddhiyā;	36	
PA_atk-s05_08a1:369	Sabbesaṃ viññāpetvāna, viharāmi anāsavo.	36	
PA_atk-s05_08a1:370	“Ito pañcasate kappe, caturo suppakāsakā;	37	
PA_atk-s05_08a1:371	Sattaratanasampannā, catudīpamhi issarā.	37	
PA_atk-s05_08a1:372	“Paṭisambhidā catasso…pe… kataṃ buddhassa sāsana”nti.	37	
PA_atk-s05_08a1:373_0	Tassa pana puṇṇattherassa santike pabbajitā kulaputtā pañcasatā ahesuṃ. Thero sayaṃ	373	
PA_atk-s05_08a1:373_1	dasakathāvatthulābhitāya tepi dasahi kathāvatthūhi ovadi. Te tassa ovāde ṭhatvā sabbeva	373	
PA_atk-s05_08a1:373_2	arahattaṃ pattā. Te attano pabbajitakiccaṃ matthakappattaṃ ñatvā upajjhāyaṃ upasaṅkamitvā	373	
PA_atk-s05_08a1:373_3	āhaṃsu – “bhante, amhākaṃ kiccaṃ matthakappattaṃ, dasannañcamha kathāvatthūnaṃ lābhino,	373	
PA_atk-s05_08a1:373_4	samayo, dāni no dasabalaṃ passitu”nti. Thero tesaṃ vacanaṃ sutvā cintesi – “mama	373	
PA_atk-s05_08a1:373_5	dasakathāvatthulābhitaṃ satthā jānāti ahaṃ dhammaṃ desento dasa kathāvatthūni amuñcitvāva	373	
PA_atk-s05_08a1:373_6	desemi, mayi gacchante sabbepime bhikkhū maṃ parivāretvā gacchissanti, evaṃ gaṇasaṅgaṇikāya	373	
PA_atk-s05_08a1:373_7	gantvā pana ayuttaṃ mayhaṃ dasabalaṃ passituṃ, ime tāva gantvā passantū”ti te bhikkhū	373	
PA_atk-s05_08a1:373_8	āha – “āvuso, tumhe purato gantvā tathāgataṃ passatha, mama vacanena cassa pāde vandatha,	373	
PA_atk-s05_08a1:373_9	ahampi tumhākaṃ gatamaggenāgamissāmī”ti. Te therā sabbepi dasabalassa jātibhūmiraṭṭhavāsino	373	
PA_atk-s05_08a1:373_10	sabbe khīṇāsavā sabbe dasakathāvatthulābhino attano upajjhāyassa ovādaṃ sampaṭicchitvā	3731	
PA_atk-s05_08a1:373_11	theraṃ vanditvā anupubbena cārikaṃ carantā saṭṭhiyojanamaggaṃ atikkamma rājagahe	3731	
PA_atk-s05_08a1:373_12	veḷuvanamahāvihāraṃ gantvā dasabalassa pāde vanditvā ekamantaṃ nisīdiṃsu.	3731	
PA_atk-s05_08a1:374_0	Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti	374	
PA_atk-s05_08a1:374_1	bhagavā tehi saddhiṃ – “kacci, bhikkhave, khamanīya”ntiādinā nayena madhurapaṭisanthāraṃ	374	
PA_atk-s05_08a1:374_2	katvā “kuto ca tumhe, bhikkhave, āgacchathā”ti pucchi. Atha tehi “jātibhūmito”ti	374	
PA_atk-s05_08a1:374_3	vutte “ko nu kho, bhikkhave, jātibhūmiyaṃ jātibhūmakānaṃ bhikkhūnaṃ sabrahmacārīnaṃ	374	
PA_atk-s05_08a1:374_4	evaṃ sambhāvito ‘attanā ca appiccho appicchakathañca bhikkhūnaṃ kattā”’ti dasakathāvatthulābhiṃ	374	
PA_atk-s05_08a1:374_5	bhikkhuṃ pucchi. Tepi “puṇṇo nāma, bhante, āyasmā mantāṇiputto”ti ārocayiṃsu. Taṃ	374	
PA_atk-s05_08a1:374_6	kathaṃ sutvā āyasmā sāriputto therassa dassanakāmo ahosi. Atha satthā rājagahato	374	
PA_atk-s05_08a1:374_7	sāvatthiṃ agamāsi. Puṇṇattheropi dasabalassa tattha āgatabhāvaṃ sutvā – “satthāraṃ	374	
PA_atk-s05_08a1:374_8	passissāmī”ti gantvā antogandhakuṭiyaṃyeva tathāgataṃ sampāpuṇi. Satthā tassa dhammaṃ	374	
PA_atk-s05_08a1:374_9	desesi. Thero dhammaṃ sutvā dasabalaṃ vanditvā paṭisallānatthāya andhavanaṃ gantvā	374	
PA_atk-s05_08a1:374_10	aññataramhi rukkhamūle divāvihāraṃ nisīdi.	3741	
PA_atk-s05_08a1:375_0	Sāriputtattheropi tassāgamanaṃ sutvā sīsānulokiko gantvā okāsaṃ sallakkhetvā taṃ	375	
PA_atk-s05_08a1:375_1	rukkhamūle nisinnaṃ upasaṅkamitvā therena saddhiṃ sammoditvā, taṃ sattavisuddhikkamaṃ	375	
PA_atk-s05_08a1:375_2	pucchi. Theropissa pucchitapucchitaṃ byākaronto rathavinītūpamāya cittaṃ ārādhesi,	375	
PA_atk-s05_08a1:375_3	te aññamaññassa subhāsitaṃ samanumodiṃsu. Atha satthā aparabhāge bhikkhusaṅghamajjhe	375	
PA_atk-s05_08a1:375_4	nisinno theraṃ “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ	375	
PA_atk-s05_08a1:375_5	yadidaṃ puṇṇo”ti dhammakathikānaṃ aggaṭṭhāne ṭhapesi. So ekadivasaṃ attano vimuttisampattiṃ	375	
PA_atk-s05_08a1:375_6	paccavekkhitvā “satthāraṃ nissāya ahañceva aññe ca bahū sattā saṃsāradukkhato vippamuttā,	375	
PA_atk-s05_08a1:375_7	bahūpakārā vata sappurisasaṃsevā”ti pītisomanassajāto udānavasena pītivegavissaṭṭhaṃ	375	
PA_atk-s05_08a1:375_8	“sabbhireva samāsethā”ti gāthaṃ abhāsi.	375	
PA_atk-s05_08a1:376_0	4. Tattha sabbhirevāti sappurisehi eva. Santoti panettha buddhādayo ariyā adhippetā.	376	
PA_atk-s05_08a1:376_1	Te hi anavasesato asataṃ dhammaṃ pahāya saddhamme ukkaṃsagatattā sātisayaṃ pasaṃsiyattā	376	
PA_atk-s05_08a1:376_2	ca visesato “santo sappurisā”ti ca vuccanti. Samāsethāti samaṃ āsetha saha vaseyya.	376	
PA_atk-s05_08a1:376_3	Te payirupāsanto tesaṃ sussūsanto diṭṭhānugatiñca āpajjanto samānavāso bhaveyyāti	376	
PA_atk-s05_08a1:376_4	attho. Paṇḍitehatthadassibhīti tesaṃ thomanā. Paṇḍā vuccati paññā, sā imesaṃ sañjātāti	376	
PA_atk-s05_08a1:376_5	paṇḍitā. Tato eva attatthādibhedaṃ atthaṃ aviparītato passantīti atthadassino. Tehi	376	
PA_atk-s05_08a1:376_6	paṇḍitehi atthadassībhi samāsetha. Kasmāti ce? Yasmā te santo paṇḍitā, te vā sammā	376	
PA_atk-s05_08a1:376_7	sevantā ekantahitabhāvato maggañāṇādīheva araṇīyato atthaṃ, mahāguṇatāya santatāya	376	
PA_atk-s05_08a1:376_8	ca mahantaṃ, agādhabhāvato gambhīrañāṇagocarato ca gambhīraṃ, hīnacchandādīhi daṭṭhuṃ	376	
PA_atk-s05_08a1:376_9	asakkuṇeyyattā itarehi ca kicchena daṭṭhabbattā duddasaṃ, duddasattā saṇhanipuṇasabhāvattā	376	
PA_atk-s05_08a1:376_10	nipuṇañāṇagocarato ca nipuṇaṃ, nipuṇattā evaṃ sukhumasabhāvatāya aṇuṃ nibbānaṃ, aviparītaṭṭhena	3761	
PA_atk-s05_08a1:376_11	vā paramatthasabhāvattā atthaṃ, ariyabhāvakarattā mahattanimittatāya mahantaṃ, anuttānasabhāvatāya	3761	
PA_atk-s05_08a1:376_12	gambhīraṃ, dukkhena daṭṭhabbaṃ na sukhena daṭṭhuṃ sakkāti duddasaṃ, gambhīrattā duddasaṃ,	3761	
PA_atk-s05_08a1:376_13	duddasattā gambhīranti catusaccaṃ, visesato nipuṇaṃ aṇuṃ, nirodhasaccanti evametaṃ	3761	
PA_atk-s05_08a1:376_14	catusaccaṃ dhīrā samadhigacchanti dhitisampannatāya dhīrā catusaccakammaṭṭhānabhāvanaṃ	3761	
PA_atk-s05_08a1:376_15	ussukkāpetvā sammadeva adhigacchanti. Appamattāti sabbattha satiavippavāsena appamādapaṭipattiṃ	3761	
PA_atk-s05_08a1:376_16	pūrentā. Vicakkhaṇāti vipassanābhāvanāya chekā kusalā. Tasmā sabbhireva samāsethāti	3761	
PA_atk-s05_08a1:376_17	yojanā. Paṇḍitehatthadassibhīti vā etaṃ nissakkavacanaṃ. Yasmā paṇḍitehi atthadassībhi	3761	
PA_atk-s05_08a1:376_18	samudāyabhūtehi dhīrā appamattā vicakkhaṇā mahantādivisesavantaṃ atthaṃ samadhigacchanti,	3761	
PA_atk-s05_08a1:376_19	tasmā tādisehi sabbhireva samāsethāti sambandho. Evamesā therassa paṭivedhadīpanena	3761	
PA_atk-s05_08a1:376_20	aññābyākaraṇagāthāpi ahosīti.	3762	
PA_atk-s05_08a1:377	Puṇṇattheragāthāvaṇṇanā niṭṭhitā.	37	
PA_atk-s05_08a1:378	5. Dabbattheragāthāvaṇṇanā	37	
PA_atk-s05_08a1:379_0	Yo duddamiyoti āyasmato dabbattherassa gāthā. Kā uppatti? Ayampi padumuttarabuddhakāle	379	
PA_atk-s05_08a1:379_1	haṃsavatīnagare kulagehe nibbattitvā vayappatto heṭṭhā vuttanayeneva dhammadesanaṃ	379	
PA_atk-s05_08a1:379_2	suṇanto satthāraṃ ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ	379	
PA_atk-s05_08a1:379_3	katvā taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu	379	
PA_atk-s05_08a1:379_4	saṃsaritvā kassapadasabalassa sāsanosakkanakāle pabbaji. Tadā tena saddhiṃ apare	379	
PA_atk-s05_08a1:379_5	cha janāti satta bhikkhū ekacittā hutvā aññe sāsane agāravaṃ karonte disvā – “idha	379	
PA_atk-s05_08a1:379_6	kiṃ karoma ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā	379	
PA_atk-s05_08a1:379_7	uccaṃ pabbatasikharaṃ āruhitvā, “attano cittabalaṃ jānantā nisseṇiṃ nipātentu, jīvite	379	
PA_atk-s05_08a1:379_8	sālayā otarantu, mā pacchānutappino ahuvatthā”ti vatvā sabbe ekacittā hutvā nisseṇiṃ	379	
PA_atk-s05_08a1:379_9	pātetvā – “appamattā hotha, āvuso”ti aññamaññaṃ ovaditvā cittarucikesu ṭhānesu nisīditvā	379	
PA_atk-s05_08a1:379_10	samaṇadhammaṃ kātuṃ ārabhiṃsu.	3791	
PA_atk-s05_08a1:380_0	Tatreko thero pañcame divase arahattaṃ patvā, “mama kiccaṃ nipphannaṃ, ahaṃ imasmiṃ	380	
PA_atk-s05_08a1:380_1	ṭhāne kiṃ karissāmi”ti iddhiyā uttarakuruto piṇḍapātaṃ āharitvā, “āvuso, imaṃ piṇḍapātaṃ	380	
PA_atk-s05_08a1:380_2	paribhuñjatha, bhikkhācārakiccaṃ mamāyattaṃ hotu, tumhe attano kammaṃ karothā”ti	380	
PA_atk-s05_08a1:380_3	āha. “Kiṃ nu kho mayaṃ, āvuso, nisseṇiṃ pātentā evaṃ avocumha – ‘yo paṭhamaṃ dhammaṃ	380	
PA_atk-s05_08a1:380_4	sacchikaroti, so bhikkhaṃ āharatu, tenābhataṃ sesā paribhuñjitvā samaṇadhammaṃ karissantī”’ti.	380	
PA_atk-s05_08a1:380_5	“Natthi, āvuso”ti. Tumhe attano pubbahetunā labhittha, mayampi sakkontā vaṭṭassantaṃ	380	
PA_atk-s05_08a1:380_6	karissāma, gacchatha tumheti. Thero te saññāpetuṃ asakkonto phāsukaṭṭhāne piṇḍapātaṃ	380	
PA_atk-s05_08a1:380_7	paribhuñjitvā gato. Aparo thero sattame divase anāgāmiphalaṃ patvā tato cuto suddhāvāsabrahmaloke	380	
PA_atk-s05_08a1:380_8	nibbatto. Itare therā tato cutā ekaṃ buddhantaraṃ devamanussesu saṃsaritvā tesu tesu	380	
PA_atk-s05_08a1:380_9	kulesu nibbattā. Eko gandhāraraṭṭhe takkasilānagare rājagehe nibbatto, eko majjhantikaraṭṭhe	380	
PA_atk-s05_08a1:380_10	paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko bhikkhunupassaye jāto.	3801	
PA_atk-s05_08a1:381_0	Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ	381	
PA_atk-s05_08a1:381_1	gaṇhi. Tassa mātā upavijaññā kālamakāsi, matasarīraṃ susānaṃ netvā dārucitakaṃ āropetvā	381	
PA_atk-s05_08a1:381_2	aggiṃ adaṃsu. Tassā aggivegasantattaṃ udarapaṭalaṃ dvedhā ahosi. Dārako attano puññabalena	381	
PA_atk-s05_08a1:381_3	uppatitvā ekasmiṃ dabbatthambhe nipati. Taṃ dārakaṃ gahetvā ayyikāya adaṃsu. Sā tassa	381	
PA_atk-s05_08a1:381_4	nāmaṃ gaṇhantī dabbatthambhe patitvā laddhajīvitattā “dabbo”tissa nāmaṃ akāsi. Tassa	381	
PA_atk-s05_08a1:381_5	ca sattavassikakāle satthā bhikkhusaṅghaparivāro mallaraṭṭhe cārikaṃ caramāno anupiyambavane	381	
PA_atk-s05_08a1:381_6	viharati. Dabbakumāro satthāraṃ disvā dassaneneva pasīditvā pabbajitukāmo hutvā “ahaṃ	381	
PA_atk-s05_08a1:381_7	dasabalassa santike pabbajissāmī”ti ayyikaṃ āpucchi. Sā “sādhu, tātā”ti dabbakumāraṃ	381	
PA_atk-s05_08a1:381_8	ādāya satthu santikaṃ gantvā, “bhante, imaṃ kumāraṃ pabbājethā”ti āha. Satthā aññatarassa	381	
PA_atk-s05_08a1:381_9	bhikkhuno saññaṃ adāsi – “bhikkhu imaṃ dārakaṃ pabbājehī”ti. So thero satthu vacanaṃ	381	
PA_atk-s05_08a1:381_10	sutvā dabbakumāraṃ pabbājento tacapañcakakammaṭṭhānaṃ ācikkhi. Pubbahetusampanno	3811	
PA_atk-s05_08a1:381_11	katābhinīhāro satto paṭhamakesavaṭṭiyā voropanakkhaṇe sotāpattiphale patiṭṭhahi,	3811	
PA_atk-s05_08a1:381_12	dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale, sabbakesānaṃ	3811	
PA_atk-s05_08a1:381_13	pana oropanañca arahattaphalasacchikiriyā ca apacchā apure ahosi. Satthā mallaraṭṭhe	3811	
PA_atk-s05_08a1:381_14	yathābhirantaṃ viharitvā rājagahaṃ gantvā veḷuvane vāsaṃ kappesi.	3811	
PA_atk-s05_08a1:382_0	Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe	382	
PA_atk-s05_08a1:382_1	kāyaṃ yojetukāmo cintesi – “yaṃnūnāhaṃ saṅghassa senāsanañca paññāpeyyaṃ bhattāni	382	
PA_atk-s05_08a1:382_2	ca uddiseyya”nti. So satthu santikaṃ gantvā attano parivitakkaṃ ārocesi. Satthā tassa	382	
PA_atk-s05_08a1:382_3	sādhukāraṃ datvā senāsanapaññāpakattañca bhattuddesakattañca sampaṭicchi. Atha naṃ	382	
PA_atk-s05_08a1:382_4	“ayaṃ dabbo daharova samāno mahante ṭhāne ṭhito”ti sattavassikakāleyeva upasampādesi.	382	
PA_atk-s05_08a1:382_5	Thero upasampannakālato paṭṭhāya rājagahaṃ upanissāya viharantānaṃ sabbabhikkhūnaṃ	382	
PA_atk-s05_08a1:382_6	senāsanāni ca paññāpeti, bhikkhañca uddisati. Tassa senāsanapaññāpakabhāvo sabbadisāsu	382	
PA_atk-s05_08a1:382_7	pākaṭo ahosi – “dabbo kira mallaputto sabhāgasabhāgānaṃ bhikkhūnaṃ ekaṭṭhāne senāsanāni	382	
PA_atk-s05_08a1:382_8	paññāpeti, āsannepi dūrepi senāsanaṃ paññāpeti, gantuṃ asakkonte iddhiyā netī”ti.	382	
PA_atk-s05_08a1:383_0	Atha naṃ bhikkhū kālepi vikālepi – “amhākaṃ, āvuso, jīvakambavane senāsanaṃ paññāpehi,	383	
PA_atk-s05_08a1:383_1	amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā	383	
PA_atk-s05_08a1:383_2	gacchanti. Sopi iddhiyā manomaye kāye abhisaṅkharitvā ekekassa therassa ekekaṃ attanā	383	
PA_atk-s05_08a1:383_3	sadisaṃ bhikkhuṃ datvā aṅguliyā jalamānāya purato gantvā “ayaṃ mañco idaṃ pīṭha”ntiādīni	383	
PA_atk-s05_08a1:383_4	vatvā senāsanaṃ paññāpetvā puna attano vasanaṭṭhānameva āgacchati. Ayamettha saṅkhepo,	383	
PA_atk-s05_08a1:383_5	vitthārato panidaṃ vatthu pāḷiyaṃ āgatameva. Satthā idameva kāraṇaṃ aṭṭhuppattiṃ	383	
PA_atk-s05_08a1:383_6	katvā aparabhāge ariyagaṇamajjhe nisinno theraṃ senāsanapaññāpakānaṃ aggaṭṭhāne ṭhapesi	383	
PA_atk-s05_08a1:383_7	– “etadaggaṃ, bhikkhave, mama sāvakānaṃ bhikkhūnaṃ senāsanapaññāpakānaṃ yadidaṃ dabbo	383	
PA_atk-s05_08a1:383_8	mallaputto”ti. Vuttampi cetaṃ apadāne –	383	
PA_atk-s05_08a1:384	“Padumuttaro nāma jino, sabbalokavidū muni;	38	
PA_atk-s05_08a1:385	Ito satasahassamhi, kappe uppajji cakkhumā.	38	
PA_atk-s05_08a1:386	“Ovādako viññāpako, tārako sabbapāṇinaṃ;	38	
PA_atk-s05_08a1:387	Desanākusalo buddho, tāresi janataṃ bahuṃ.	38	
PA_atk-s05_08a1:388	“Anukampako kāruṇiko, hitesī sabbapāṇinaṃ;	38	
PA_atk-s05_08a1:389	Sampatte titthiye sabbe, pañcasīle patiṭṭhapi.	38	
PA_atk-s05_08a1:390	“Evaṃ nirākulaṃ āsi, suññataṃ titthiyehi ca;	39	
PA_atk-s05_08a1:391	Vicittaṃ arahantehi, vasībhūtehi tādibhi.	39	
PA_atk-s05_08a1:392	“Ratanānaṭṭhapaññāsaṃ, uggato so mahāmuni;	39	
PA_atk-s05_08a1:393	Kañcanagghiyasaṅkāso, bāttiṃsavaralakkhaṇo.	39	
PA_atk-s05_08a1:394	“Vassasatasahassāni, āyu vijjati tāvade;	39	
PA_atk-s05_08a1:395	Tāvatā tiṭṭhamāno so, tāresi janataṃ bahuṃ.	39	
PA_atk-s05_08a1:396	“Tadāhaṃ haṃsavatiyaṃ, seṭṭhiputto mahāyaso;	39	
PA_atk-s05_08a1:397	Upetvā lokapajjotaṃ, assosiṃ dhammadesanaṃ.	39	
PA_atk-s05_08a1:398	“Senāsanāni bhikkhūnaṃ, paññāpentaṃ sasāvakaṃ;	39	
PA_atk-s05_08a1:399	Kittayantassa vacanaṃ, suṇitvā mudito ahaṃ.	39	
PA_atk-s05_08a1:400	“Adhikāraṃ sasaṅghassa, katvā tassa mahesino;	40	
PA_atk-s05_08a1:401	Nipacca sirasā pāde, taṃ ṭhānamabhipatthayiṃ.	40	
PA_atk-s05_08a1:402	“Tadāha sa mahāvīro, mama kammaṃ pakittayaṃ;	40	
PA_atk-s05_08a1:403	Yo sasaṅghamabhojesi, sattāhaṃ lokanāyakaṃ.	40	
PA_atk-s05_08a1:404	“Soyaṃ kamalapattakkho, sīhaṃso kanakattaco;	40	
PA_atk-s05_08a1:405	Mama pādamūle nipati, patthayaṃ ṭhānamuttamaṃ.	40	
PA_atk-s05_08a1:406	“Satasahassito kappe, okkākakulasambhavo;	40	
PA_atk-s05_08a1:407	Gotamo nāma gottena, satthā loke bhavissati.	40	
PA_atk-s05_08a1:408	“Sāvako tassa buddhassa, dabbo nāmena vissuto;	40	
PA_atk-s05_08a1:409	Senāsanapaññāpako, aggo hessatiyaṃ tadā.	40	
PA_atk-s05_08a1:410	“Tena kammena sukatena, cetanāpaṇidhīhi ca;	41	
PA_atk-s05_08a1:411	Jahitvā mānusaṃ dehaṃ, tāvatiṃsamagacchahaṃ.	41	
PA_atk-s05_08a1:412	“Satānaṃ tīṇikkhattuñca, devarajjamakārayiṃ;	41	
PA_atk-s05_08a1:413	Satānaṃ pañcakkhattuñca, cakkavattī ahosahaṃ.	41	
PA_atk-s05_08a1:414	“Padesarajjaṃ vipulaṃ, gaṇanāto asaṅkhiyaṃ;	41	
PA_atk-s05_08a1:415	Sabbattha sukhito āsiṃ, tassa kammassa vāhasā.	41	
PA_atk-s05_08a1:416	“Ekanavutito kappe, vipassī nāma nāyako;	41	
PA_atk-s05_08a1:417	Uppajji cārudassano, sabbadhammavipassako.	41	
PA_atk-s05_08a1:418	“Duṭṭhacitto upavadiṃ, sāvakaṃ tassa tādino;	41	
PA_atk-s05_08a1:419	Sabbāsavaparikkhīṇaṃ, suddhoti ca vijāniya.	41	
PA_atk-s05_08a1:420	“Tasseva naravīrassa, sāvakānaṃ mahesinaṃ;	42	
PA_atk-s05_08a1:421	Salākañca gahetvāna, khīrodanamadāsahaṃ.	42	
PA_atk-s05_08a1:422	“Imamhi bhaddake kappe, brahmabandhu mahāyaso;	42	
PA_atk-s05_08a1:423	Kassapo nāma gottena, uppajji vadataṃ varo.	42	
PA_atk-s05_08a1:424	“Sāsanaṃ jotayitvāna, abhibhuyya kutitthiye;	42	
PA_atk-s05_08a1:425	Vineyye vinayitvāva, nibbuto so sasāvako.	42	
PA_atk-s05_08a1:426	“Sasisse nibbute nāthe, atthamentamhi sāsane;	42	
PA_atk-s05_08a1:427	Devā kandiṃsu saṃviggā, muttakesā rudammukhā.	42	
PA_atk-s05_08a1:428	“Nibbāyissati dhammakkho, na passisāma subbate;	42	
PA_atk-s05_08a1:429	Na suṇissāma saddhammaṃ, aho no appapuññatā.	42	
PA_atk-s05_08a1:430	“Tadāyaṃ pathavī sabbā, acalā sā calācalā;	43	
PA_atk-s05_08a1:431	Sāgaro ca sasokova, vinadī karuṇaṃ giraṃ.	43	
PA_atk-s05_08a1:432	“Catuddisā dundubhiyo, nādayiṃsu amānusā;	43	
PA_atk-s05_08a1:433	Samantato asaniyo, phaliṃsu ca bhayāvahā.	43	
PA_atk-s05_08a1:434	“Ukkā patiṃsu nabhasā, dhūmaketu ca dissati;	43	
PA_atk-s05_08a1:435	Sadhūmā jālavaṭṭā ca, raviṃsu karuṇaṃ migā.	43	
PA_atk-s05_08a1:436	“Uppāde dāruṇe disvā, sāsanatthaṅgasūcake;	43	
PA_atk-s05_08a1:437	Saṃviggā bhikkhavo satta, cintayimha mayaṃ tadā.	43	
PA_atk-s05_08a1:438	“Sāsanena vināmhākaṃ, jīvitena alaṃ mayaṃ;	43	
PA_atk-s05_08a1:439	Pavisitvā mahāraññaṃ, yuñjāma jinasāsane.	43	
PA_atk-s05_08a1:440	“Addasamha tadāraññe, ubbiddhaṃ selamuttamaṃ;	44	
PA_atk-s05_08a1:441	Nisseṇiyā tamāruyha, nisseṇiṃ pātayimhase.	44	
PA_atk-s05_08a1:442	“Tadā ovadi no thero, buddhuppādo sudullabho;	44	
PA_atk-s05_08a1:443	Saddhātidullabhā laddhā, thokaṃ sesañca sāsanaṃ.	44	
PA_atk-s05_08a1:444	“Nipatanti khaṇātītā, anante dukkhasāgare;	44	
PA_atk-s05_08a1:445	Tasmā payogo kattabbo, yāva ṭhāti mune mataṃ.	44	
PA_atk-s05_08a1:446	“Arahā āsi so thero, anāgāmī tadānugo;	44	
PA_atk-s05_08a1:447	Susīlā itare yuttā, devalokaṃ agamhase.	44	
PA_atk-s05_08a1:448	“Nibbuto tiṇṇasaṃsāro, suddhāvāse ca ekako;	44	
PA_atk-s05_08a1:449	Ahañca pakkusāti ca, sabhiyo bāhiyo tathā.	44	
PA_atk-s05_08a1:450	“Kumārakassapo, ceva, tattha tatthūpagā mayaṃ;	45	
PA_atk-s05_08a1:451	Saṃsārabandhanā muttā, gotamenānukampitā.	45	
PA_atk-s05_08a1:452	“Mallesu kusinārāyaṃ, gabbhe jātassa me sato;	45	
PA_atk-s05_08a1:453	Mātā matā citāruḷhā, tato nippatito ahaṃ.	45	
PA_atk-s05_08a1:454	“Patito dabbapuñjamhi, tato dabboti vissuto;	45	
PA_atk-s05_08a1:455	Brahmacārībalenāhaṃ, vimutto sattavassiko.	45	
PA_atk-s05_08a1:456	“Khīrodanabalenāhaṃ, pañcahaṅgehupāgato;	45	
PA_atk-s05_08a1:457	Khīṇāsavopavādena, pāpehi bahu codito.	45	
PA_atk-s05_08a1:458	“Ubho puññañca pāpañca, vītivattomhi dānihaṃ;	45	
PA_atk-s05_08a1:459	Patvāna paramaṃ santiṃ, viharāmi anāsavo.	45	
PA_atk-s05_08a1:460	“Senāsanaṃ paññāpayiṃ, hāsayitvāna subbate;	46	
PA_atk-s05_08a1:461	Jino tasmiṃ guṇe tuṭṭho, etadagge ṭhapesi maṃ.	46	
PA_atk-s05_08a1:462	“Kilesā jhāpitā mayhaṃ, bhavā sabbe samūhatā;	46	
PA_atk-s05_08a1:463	Nāgova bandhanaṃ chetvā, viharāmi anāsavo.	46	
PA_atk-s05_08a1:464	“Svāgataṃ vata me āsi, buddhaseṭṭhassa santike;	46	
PA_atk-s05_08a1:465	Tisso vijjā anuppattā, kataṃ buddhassa sāsanaṃ.	46	
PA_atk-s05_08a1:466	“Paṭisambhidā catasso…pe…kataṃ buddhassa sāsana”nti.	46	
PA_atk-s05_08a1:467_0	Evaṃbhūtaṃ pana taṃ yena pubbe ekassa khīṇāsavattherassa anuddhaṃsanavasena katena	467	
PA_atk-s05_08a1:467_1	pāpakammena bahūni vassasatasahassāni niraye pacci, tāya eva kammapilotikāya codiyamānā	467	
PA_atk-s05_08a1:467_2	mettiyabhūmajakā bhikkhū “iminā mayaṃ kalyāṇabhattikassa gahapatino antare paribheditā”ti	467	
PA_atk-s05_08a1:467_3	duggahitagāhino amūlakena pārājikena dhammena anuddhaṃsesuṃ. Tasmiñca adhikaraṇe	467	
PA_atk-s05_08a1:467_4	saṅghena sativinayena vūpasamite ayaṃ thero lokānukampāya attano guṇe vibhāvento	467	
PA_atk-s05_08a1:467_5	“yo duddamiyo”ti imaṃ gāthaṃ abhāsi.	467	
PA_atk-s05_08a1:468_0	5. Tattha yoti aniyamitaniddeso, tassa “so”ti iminā niyamattaṃ daṭṭhabbaṃ. Ubhayenapi	468	
PA_atk-s05_08a1:468_1	aññaṃ viya katvā attānameva vadati. Duddamiyoti duddamo, dametuṃ asakkuṇeyyo. Idañca	468	
PA_atk-s05_08a1:468_2	attano puthujjanakāle diṭṭhigatānaṃ visūkāyikānaṃ kilesānaṃ madālepacittassa vipphanditaṃ	468	
PA_atk-s05_08a1:468_3	indriyānaṃ avūpasamanañca cintetvā vadati. Damenāti uttamena aggamaggadamena, tena	468	
PA_atk-s05_08a1:468_4	hi danto puna dametabbatābhāvato “danto”ti vattabbataṃ arahati, na aññena. Atha vā	468	
PA_atk-s05_08a1:468_5	damenāti damakena purisadammasārathinā damito. Dabboti drabyo, bhabboti attho. Tenāha	468	
PA_atk-s05_08a1:468_6	bhagavā imameva theraṃ sandhāya – “na kho, dabba, dabbā evaṃ nibbeṭhentī”ti. Santusitoti	468	
PA_atk-s05_08a1:468_7	yathāladdhapaccayasantosena jhānasamāpattisantosena maggaphalasantosena ca santuṭṭho.	468	
PA_atk-s05_08a1:468_8	Vitiṇṇakaṅkhoti soḷasavatthukāya aṭṭhavatthukāya ca kaṅkhāya paṭhamamaggeneva samugghāṭitattā	468	
PA_atk-s05_08a1:468_9	vigatakaṅkho. Vijitāvīti purisājānīyena vijetabbassa sabbassapi saṃkilesapakkhassa	468	
PA_atk-s05_08a1:468_10	vijitattā vidhamitattā vijitāvī. Apetabheravoti pañcavīsatiyā bhayānaṃ sabbaso apetattā	4681	
PA_atk-s05_08a1:468_11	apagatabheravo abhayūparato. Puna dabboti nāmakittanaṃ. Parinibbutoti dve parinibbānāni	4681	
PA_atk-s05_08a1:468_12	kilesaparinibbānañca, yā saupādisesanibbānadhātu, khandhaparinibbānañca, yā anupādisesanibbānadhātu.	4681	
PA_atk-s05_08a1:468_13	Tesu idha kilesaparinibbānaṃ adhippetaṃ, tasmā pahātabbadhammānaṃ maggena sabbaso	4681	
PA_atk-s05_08a1:468_14	pahīnattā kilesaparinibbānena parinibbutoti attho. Ṭhitattoti ṭhitasabhāvo acalo	4681	
PA_atk-s05_08a1:468_15	iṭṭhādīsu tādibhāvappattiyā lokadhammehi akampanīyo. Hīti ca hetuatthe nipāto, tena	4681	
PA_atk-s05_08a1:468_16	yo pubbe duddamo hutvā ṭhito yasmā dabbattā satthārā uttamena damena damito santusito	4681	
PA_atk-s05_08a1:468_17	vitiṇṇakaṅkho vijitāvī apetabheravo, tasmā so dabbo parinibbuto tatoyeva ca ṭhitatto,	4681	
PA_atk-s05_08a1:468_18	evaṃbhūte ca tasmiṃ cittapasādova kātabbo, na pasādaññathattanti paraneyyabuddhike	4681	
PA_atk-s05_08a1:468_19	satte anukampanto thero aññaṃ byākāsi.	4681	
PA_atk-s05_08a1:469	Dabbattheragāthāvaṇṇanā niṭṭhitā.	46	
PA_atk-s05_08a1:470	6. Sītavaniyattheragāthāvaṇṇanā	47	
PA_atk-s05_08a1:471_0	Yo sītavananti āyasmato sambhūtattherassa gāthā. Kā uppatti? Ito kira aṭṭhārasādhikassa	471	
PA_atk-s05_08a1:471_1	kappasatassa matthake atthadassī nāma sambuddho loke uppajjitvā sadevakaṃ lokaṃ saṃsāramahoghato	471	
PA_atk-s05_08a1:471_2	tārento ekadivasaṃ mahatā bhikkhusaṅghena saddhiṃ gaṅgātīraṃ upagacchi. Tasmiṃ kāle	471	
PA_atk-s05_08a1:471_3	ayaṃ gahapatikule nibbatto tattha bhagavantaṃ passitvā pasannamānaso upasaṅkamitvā	471	
PA_atk-s05_08a1:471_4	vanditvā “kiṃ, bhante, pāraṃ gantukāmatthā”ti pucchi. Bhagavā “gamissāmā”ti avoca.	471	
PA_atk-s05_08a1:471_5	So tāvadeva nāvāsaṅghāṭaṃ yojetvā upanesi. Satthā taṃ anukampanto saha bhikkhusaṅghena	471	
PA_atk-s05_08a1:471_6	nāvaṃ abhiruhi. So sayampi abhiruyha sukheneva paratīraṃ sampāpetvā bhagavantaṃ bhikkhusaṅghañca	471	
PA_atk-s05_08a1:471_7	dutiyadivase mahādānaṃ pavattetvā anugantvā pasannacitto vanditvā nivatti. So tena	471	
PA_atk-s05_08a1:471_8	puññakammena devamanussesu saṃsaritvā ito terasādhikakappasatassa matthake khattiyakule	471	
PA_atk-s05_08a1:471_9	nibbattitvā rājā ahosi cakkavattī dhammiko dhammarājā. So satte sugatimagge patiṭṭhāpetvā	471	
PA_atk-s05_08a1:471_10	tato cuto ekanavutikappe vipassissa bhagavato sāsane pabbajitvā dhutadhamme samādāya	4711	
PA_atk-s05_08a1:471_11	susāne vasanto samaṇadhammaṃ akāsi. Puna kassapassa bhagavato kālepi tassa sāsane	4711	
PA_atk-s05_08a1:471_12	tīhi sahāyehi saddhiṃ pabbajitvā vīsativassasahassāni samaṇadhammaṃ katvā ekaṃ buddhantaraṃ	4711	
PA_atk-s05_08a1:471_13	devamanussesu saṃsaritvā imasmiṃ buddhuppāde rājagahe brāhmaṇamahāsālassa putto hutvā	4711	
PA_atk-s05_08a1:471_14	nibbatti. Tassa “sambhūto”ti nāmaṃ akaṃsu. So vayappatto brāhmaṇasippesu nipphattiṃ	4711	
PA_atk-s05_08a1:471_15	gato. Bhūmijo jeyyaseno abhirādhanoti tīhi sahāyehi saddhiṃ bhagavato santikaṃ gato	4711	
PA_atk-s05_08a1:471_16	dhammadesanaṃ sutvā paṭiladdhasaddho pabbaji. Ye sandhāya vuttaṃ –	4711	
PA_atk-s05_08a1:472	“Bhūmijo jeyyaseno ca, sambhūto abhirādhano;	47	
PA_atk-s05_08a1:473	Ete dhammaṃ abhiññāsuṃ, sāsane varatādino”ti.	47	
PA_atk-s05_08a1:474_0	Atha sambhūto bhagavato santike kāyagatāsatikammaṭṭhānaṃ gahetvā nibaddhaṃ sītavane	474	
PA_atk-s05_08a1:474_1	vasati. Tenevāyasmā “sītavaniyo”ti paññāyittha. Tena ca samayena vessavaṇo mahārājā	474	
PA_atk-s05_08a1:474_2	kenacideva karaṇīyena jambudīpe dakkhiṇadisābhāgaṃ uddissa ākāsena gacchanto theraṃ	474	
PA_atk-s05_08a1:474_3	abbhokāse nisīditvā kammaṭṭhānaṃ manasikarontaṃ disvā vimānato oruyha theraṃ vanditvā,	474	
PA_atk-s05_08a1:474_4	“yadā thero samādhito vuṭṭhahissati, tadā mama āgamanaṃ ārocetha, ārakkhañcassa karothā”ti	474	
PA_atk-s05_08a1:474_5	dve yakkhe āṇāpetvā pakkāmi. Te therassa samīpe ṭhatvā manasikāraṃ paṭisaṃharitvā	474	
PA_atk-s05_08a1:474_6	nisinnakāle ārocesuṃ. Taṃ sutvā thero “tumhe mama vacanena vessavaṇamahārājassa kathetha,	474	
PA_atk-s05_08a1:474_7	bhagavatā attano sāsane ṭhitānaṃ satiārakkhā nāma ṭhapitā atthi, sāyeva mādise rakkhati,	474	
PA_atk-s05_08a1:474_8	tvaṃ tattha appossukko hohi, bhagavato ovāde ṭhitānaṃ edisāya ārakkhāya karaṇīyaṃ	474	
PA_atk-s05_08a1:474_9	natthī”ti te vissajjetvā tāvadeva vipassanaṃ vaḍḍhetvā vijjāttayaṃ sacchākāsi. Tato	474	
PA_atk-s05_08a1:474_10	vessavaṇo nivattamāno therassa samīpaṃ patvā mukhākārasallakkhaṇenevassa katakiccabhāvaṃ	4741	
PA_atk-s05_08a1:474_11	ñatvā sāvatthiṃ gantvā bhagavato ārocetvā satthu sammukhā theraṃ abhitthavanto –	4741	
PA_atk-s05_08a1:475	“Satiārakkhasampanno, dhitimā vīriyasamāhito;	47	
PA_atk-s05_08a1:476	Anujāto satthu sambhūto, tevijjo maccupāragū”ti. –	47	
PA_atk-s05_08a1:477	Imāya gāthāya therassa guṇe vaṇṇesi. Tena vuttaṃ apadāne –	47	
PA_atk-s05_08a1:478	“Atthadassī tu bhagavā, dvipadindo narāsabho;	47	
PA_atk-s05_08a1:479	Purakkhato sāvakehi, gaṅgātīramupāgami.	47	
PA_atk-s05_08a1:480	“Samatitti kākapeyyā, gaṅgā āsi duruttarā;	48	
PA_atk-s05_08a1:481	Uttārayiṃ bhikkhusaṅghaṃ, buddhañca dvipaduttamaṃ.	48	
PA_atk-s05_08a1:482	“Aṭṭhārase kappasate, yaṃ kammamakariṃ tadā;	48	
PA_atk-s05_08a1:483	Duggatiṃ nābhijānāmi, taraṇāya idaṃ phalaṃ.	48	
PA_atk-s05_08a1:484	“Teraseto kappasate, pañca sabbobhavā ahuṃ;	48	
PA_atk-s05_08a1:485	Sattaratanasampannā, cakkavattī mahabbalā.	48	
PA_atk-s05_08a1:486	“Pacchime ca bhave asmiṃ, jātohaṃ brāhmaṇe kule;	48	
PA_atk-s05_08a1:487	Saddhiṃ tīhi sahāyehi, pabbajiṃ satthu sāsane.	48	
PA_atk-s05_08a1:488	“Kilesā jhāpitā mayhaṃ…pe… kataṃ buddhassa sāsana”nti.	48	
PA_atk-s05_08a1:489_0	Athāyasmā sambhūto bhagavantaṃ dassanāya gacchante bhikkhū disvā “āvuso, mama vacanena	489	
PA_atk-s05_08a1:489_1	bhagavato pāde sirasā vandatha, evañca vadethā”ti vatvā dhammādhikaraṇaṃ attano satthu	489	
PA_atk-s05_08a1:489_2	aviheṭhitabhāvaṃ pakāsento “yo sītavana”nti gāthamāha. Te bhikkhū bhagavantaṃ upasaṅkamitvā	489	
PA_atk-s05_08a1:489_3	vanditvā sambhūtattherassa sāsanaṃ sampavedentā, “āyasmā, bhante, sambhūto bhagavato	489	
PA_atk-s05_08a1:489_4	pāde sirasā vandati, evañca vadatī”ti vatvā taṃ gāthaṃ ārocesuṃ, taṃ sutvā bhagavā	489	
PA_atk-s05_08a1:489_5	“paṇḍito, bhikkhave, sambhūto bhikkhu paccapādi dhammassānudhammaṃ, na ca maṃ dhammādhikaraṇaṃ	489	
PA_atk-s05_08a1:489_6	viheṭheti. Vessavaṇena tassattho mayhaṃ ārocitā”ti āha.	489	
PA_atk-s05_08a1:490_0	6. Yaṃ pana te bhikkhū sambhūtattherena vuttaṃ “yo sītavana”nti gāthaṃ satthu nivedesuṃ.	490	
PA_atk-s05_08a1:490_1	Tattha sītavananti evaṃnāmakaṃ rājagahasamīpe mahantaṃ bheravasusānavanaṃ. Upagāti	490	
PA_atk-s05_08a1:490_2	nivāsanavasena upagacchi. Etena bhagavatā anuññātaṃ pabbajitānurūpaṃ nivāsanaṭṭhānaṃ	490	
PA_atk-s05_08a1:490_3	dasseti. Bhikkhūti saṃsārabhayassa ikkhanato bhinnakilesatāya ca bhikkhu. Ekoti adutiyo,	490	
PA_atk-s05_08a1:490_4	etena kāyavivekaṃ dasseti. Santusitoti santuṭṭho. Etena catupaccayasantosalakkhaṇaṃ	490	
PA_atk-s05_08a1:490_5	ariyavaṃsaṃ dasseti. Samāhitattoti upacārappanābhedena samādhinā samāhitacitto, etena	490	
PA_atk-s05_08a1:490_6	cittavivekabhāvanāmukhena bhāvanārāmaṃ ariyavaṃsaṃ dasseti. Vijitāvīti sāsane sammāpaṭipajjantena	490	
PA_atk-s05_08a1:490_7	vijetabbaṃ kilesagaṇaṃ vijitvā ṭhito, etena upadhivivekaṃ dasseti. Bhayahetūnaṃ kilesānaṃ	490	
PA_atk-s05_08a1:490_8	apagatattā apetalomahaṃso, etena sammāpaṭipattiyā phalaṃ dasseti. Rakkhanti rakkhanto.	490	
PA_atk-s05_08a1:490_9	Kāyagatāsatinti kāyārammaṇaṃ satiṃ, kāyagatāsatikammaṭṭhānaṃ paribrūhanavasena avissajjento.	490	
PA_atk-s05_08a1:490_10	Dhitimāti dhīro, samāhitattaṃ vijitāvibhāvataṃ vā upādāya paṭipattidassanametaṃ.	4901	
PA_atk-s05_08a1:490_11	Ayañhettha saṅkhepattho – so bhikkhu vivekasukhānupekkhāya eko sītavanaṃ upāgami,	4901	
PA_atk-s05_08a1:490_12	upāgato ca lolabhāvābhāvato santuṭṭho dhitimā kāyagatāsatikammaṭṭhānaṃ bhāvento tathādhigataṃ	4901	
PA_atk-s05_08a1:490_13	jhānaṃ pādakaṃ katvā āraddhavipassanaṃ ussukkāpetvā adhigatena aggamaggena samāhito	4901	
PA_atk-s05_08a1:490_14	vijitāvī ca hutvā katakiccatāya bhayahetūnaṃ sabbaso apagatattā apetalomahaṃso jātoti.	4901	
PA_atk-s05_08a1:491	Sītavaniyattheragāthāvaṇṇanā niṭṭhitā.	49	
PA_atk-s05_08a1:492	7. Bhalliyattheragāthāvaṇṇanā	49	
PA_atk-s05_08a1:493_0	Yopānudīti āyasmato bhalliyattherassa gāthā. Kā uppatti? Ayaṃ kira ito ekatiṃse kappe	493	
PA_atk-s05_08a1:493_1	anuppanne buddhe sumanassa nāma paccekabuddhassa pasannacitto phalāphalaṃ datvā sugatīsu	493	
PA_atk-s05_08a1:493_2	eva saṃsaranto sikhissa sammāsambuddhassa kāle aruṇavatīnagare brāhmaṇakule nibbatto	493	
PA_atk-s05_08a1:493_3	“sikhissa bhagavato paṭhamābhisambuddhassa ujita, ojitā nāma dve satthavāhaputtā	493	
PA_atk-s05_08a1:493_4	paṭhamāhāraṃ adaṃsū”ti sutvā attano sahāyakena saddhiṃ bhagavantaṃ upasaṅkamitvā	493	
PA_atk-s05_08a1:493_5	vanditvā svātanāya nimantetvā mahādānaṃ pavattetvā patthanaṃ akaṃsu – “ubhopi mayaṃ,	493	
PA_atk-s05_08a1:493_6	bhante, anāgate tumhādisassa buddhassa paṭhamāhāradāyakā bhaveyyāmā”ti. Te tattha	493	
PA_atk-s05_08a1:493_7	tattha bhave puññakammaṃ katvā devamanussesu saṃsarantā kassapassa bhagavato kāle	493	
PA_atk-s05_08a1:493_8	gopālakaseṭṭhissa puttā bhātaro hutvā nibbattā. Bahūni vassāni bhikkhusaṅghaṃ khīrabhojanena	493	
PA_atk-s05_08a1:493_9	upaṭṭhahiṃsu. Amhākaṃ pana bhagavato kāle pokkharavatīnagare satthavāhassa puttā	493	
PA_atk-s05_08a1:493_10	bhātaro hutvā nibbattā. Tesu jeṭṭho taphusso nāma, kaniṭṭho bhalliyo nāma, te pañcamattāni	4931	
PA_atk-s05_08a1:493_11	sakaṭasatāni bhaṇḍassa pūretvā vāṇijjāya gacchantā bhagavati paṭhamābhisambuddhe	4931	
PA_atk-s05_08a1:493_12	sattasattāhaṃ vimuttisukhadhammapaccavekkhaṇāhi vītināmetvā aṭṭhame sattāhe rājāyatanamūle	4931	
PA_atk-s05_08a1:493_13	viharante rājāyatanassa avidūre mahāmaggena atikkamanti, tesaṃ tasmiṃ samaye samepi	4931	
PA_atk-s05_08a1:493_14	bhūmibhāge akaddamodake sakaṭāni nappavattiṃsu, “kiṃ nu, kho, kāraṇa”nti ca cintentānaṃ	4931	
PA_atk-s05_08a1:493_15	porāṇasālohitā devatā rukkhaviṭapantare attānaṃ dassentī āha – “mādisā, ayaṃ bhagavā	4931	
PA_atk-s05_08a1:493_16	acirābhisambuddho sattasattāhaṃ anāhāro vimuttisukhāpaṭisaṃvedī idāni rājāyatanamūle	4931	
PA_atk-s05_08a1:493_17	nisinno, taṃ āhārena paṭimānetha, yadassa tumhākaṃ dīgharattaṃ hitāya sukhāyā”ti.	4931	
PA_atk-s05_08a1:493_18	Taṃ sutvā te uḷāraṃ pītisomanassaṃ paṭisaṃvedentā, “āhārasampādanaṃ papañca”nti maññamānā	4931	
PA_atk-s05_08a1:493_19	manthañca madhupiṇḍikañca bhagavato datvā dvevācikasaraṇaṃ gantvā kesadhātuyo labhitvā	4931	
PA_atk-s05_08a1:493_20	agamaṃsu. Te hi paṭhamaṃ upāsakā ahesuṃ. Atha bhagavati bārāṇasiṃ gantvā dhammacakkaṃ	4932	
PA_atk-s05_08a1:493_21	pavattetvā anupubbena rājagahe viharante taphussabhalliyā rājagahaṃ upagatā bhagavantaṃ	4932	
PA_atk-s05_08a1:493_22	upasaṅkamitvā vanditvā ekamantaṃ nisīdiṃsu. Tesaṃ bhagavā dhammaṃ desesi. Tesu taphusso	4932	
PA_atk-s05_08a1:493_23	sotāpattiphale patiṭṭhāya upāsakova ahosi. Bhalliyo pana pabbajitvā chaḷabhiñño ahosi.	4932	
PA_atk-s05_08a1:493_24	Tena vuttaṃ apadāne –	4932	
PA_atk-s05_08a1:494	“Sumano nāma sambuddho, takkarāyaṃ vasī tadā;	49	
PA_atk-s05_08a1:495	Vallikāraphalaṃ gayha, sayambhussa adāsahaṃ.	49	
PA_atk-s05_08a1:496	“Ekatiṃse ito kappe, yaṃ phalaṃ adadiṃ tadā;	49	
PA_atk-s05_08a1:497	Duggatiṃ nābhijānāmi, phaladānassidaṃ phalaṃ.	49	
PA_atk-s05_08a1:498	“Kilesā jhāpitā mayhaṃ…pe… kataṃ buddhassa sāsana”nti.	49	
PA_atk-s05_08a1:499	Athekadivasaṃ māro bhalliyattherassa bhiṃsāpanatthaṃ bhayānakaṃ rūpaṃ dassesi. So attano sabbabhayātikkamaṃ pakāsento “yopānudī”ti gāthamabhāsi.	49	
PA_atk-s05_08a1:500_0	7. Tattha yopānudīti yo apānudi khipi pajahi viddhaṃsesi. Maccurājassāti maccu nāma	500	
PA_atk-s05_08a1:500_1	maraṇaṃ khandhānaṃ bhedo, so eva ca sattānaṃ attano vase anuvattāpanato issaraṭṭhena	500	
PA_atk-s05_08a1:500_2	rājāti maccurājā, tassa. Senanti jarārogādiṃ, sā hissa vasavattane aṅgabhāvato senā	500	
PA_atk-s05_08a1:500_3	nāma, tena hesa mahatā nānāvidhena vipulena “mahāseno”ti vuccati. Yathāha – “na hi	500	
PA_atk-s05_08a1:500_4	no saṅgaraṃ tena, mahāsenena maccunā”ti. Atha vā guṇamāraṇaṭṭhena “maccū”ti idha	500	
PA_atk-s05_08a1:500_5	devaputtamāro adhippeto, tassa ca sahāyabhāvūpagamanato kāmādayo senā. Tathā cāha –	500	
PA_atk-s05_08a1:501	“Kāmā te paṭhamā senā, dutiyā arati vuccati;	50	
PA_atk-s05_08a1:502	Tatiyā khuppipāsā te, catutthī taṇhā pavuccati.	50	
PA_atk-s05_08a1:503	“Pañcamī thinamiddhaṃ te, chaṭṭhā bhīrū pavuccati;	50	
PA_atk-s05_08a1:504	Sattamī vicikicchā te, māno makkho ca aṭṭhamī”ti. ;	50	
PA_atk-s05_08a1:505_0	Naḷasetuṃva sudubbalaṃ mahoghoti sāravirahitato naḷasetusadisaṃ ativiya abalabhāvato	505	
PA_atk-s05_08a1:505_1	suṭṭhu dubbalaṃ saṃkilesasenaṃ navalokuttaradhammānaṃ mahābalavabhāvato mahoghasadisena	505	
PA_atk-s05_08a1:505_2	aggamaggena yo apānudi vijitāvī apetabheravo danto, so parinibbuto ṭhitattoti yojanā.	505	
PA_atk-s05_08a1:505_3	Taṃ sutvā māro “jānāti maṃ samaṇo”ti tatthevantaradhāyīti.	505	
PA_atk-s05_08a1:506	Bhalliyattheragāthāvaṇṇanā niṭṭhitā.	50	
PA_atk-s05_08a1:507	8. Vīrattheragāthāvaṇṇanā	50	
PA_atk-s05_08a1:508_0	Yo duddamiyoti āyasmato vīrattherassa gāthā. Kā uppatti? Ayaṃ kira ito ekanavute	508	
PA_atk-s05_08a1:508_1	kappe vipassissa bhagavato vasanaāvāsaṃ paṭijaggi. Ekadivasañca sindhuvārapupphasadisāni	508	
PA_atk-s05_08a1:508_2	nigguṇṭhipupphāni gahetvā bhagavantaṃ pūjesi. So tena puññakammena devamanussesu	508	
PA_atk-s05_08a1:508_3	saṃsaranto ito pañcatiṃse kappe khattiyakule nibbattitvā mahāpatāpo nāma rājā ahosi	508	
PA_atk-s05_08a1:508_4	cakkavattī. So dhammena samena rajjaṃ kārento satte saggamagge patiṭṭhāpesi. Puna	508	
PA_atk-s05_08a1:508_5	imasmiṃ kappe kassapassa bhagavato kāle mahāvibhavo seṭṭhi hutvā kapaṇaddhikādīnaṃ	508	
PA_atk-s05_08a1:508_6	dānaṃ dento saṅghassa khīrabhattaṃ adāsi. Evaṃ tattha tattha dānamayaṃ puññasambhāraṃ	508	
PA_atk-s05_08a1:508_7	karonto itarañca nibbānatthaṃ sambharanto devamanussesu saṃsaritvā imasmiṃ buddhuppāde	508	
PA_atk-s05_08a1:508_8	sāvatthinagare rañño pasenadissa amaccakule nibbatti, “vīro”tissa nāmaṃ akaṃsu. So	508	
PA_atk-s05_08a1:508_9	vayappatto nāmānugatehi pattabalajavādiguṇehi samannāgato saṅgāmasūro hutvā mātāpitūhi	508	
PA_atk-s05_08a1:508_10	nibandhavasena kārite dārapariggahe ekaṃyeva puttaṃ labhitvā pubbahetunā codiyamāno	5081	
PA_atk-s05_08a1:508_11	kāmesu saṃsāre ca ādīnavaṃ disvā saṃvegajāto pabbajitvā ghaṭento vāyamanto nacirasseva	5081	
PA_atk-s05_08a1:508_12	chaḷabhiñño ahosi. Tena vuttaṃ apadāne –	5081	
PA_atk-s05_08a1:509	“Vipassissa bhagavato, āsimārāmiko ahaṃ;	50	
PA_atk-s05_08a1:510	Nigguṇṭhipupphaṃ paggayha, buddhassa abhiropayiṃ.	51	
PA_atk-s05_08a1:511	“Ekanavutito kappe, yaṃ pupphamabhipūjayiṃ;	51	
PA_atk-s05_08a1:512	Duggatiṃ nābhijānāmi, buddhapūjāyidaṃ phalaṃ.	51	
PA_atk-s05_08a1:513	“Pañcavīse ito kappe, eko āsiṃ janādhipo;	51	
PA_atk-s05_08a1:514	Mahāpatāpanāmena, cakkavattī mahabbalo.	51	
PA_atk-s05_08a1:515	“Kilesā jhāpitā mayhaṃ…pe… kataṃ buddhassa sāsana”nti.	51	
PA_atk-s05_08a1:516_0	Evaṃ pana arahattaṃ patvā phalasamāpattisukhena vītināmentaṃ theraṃ purāṇadutiyikā	516	
PA_atk-s05_08a1:516_1	uppabbājetukāmā antarantarā nānānayehi palobhetuṃ parakkamantī ekadivasaṃ divāvihāraṭṭhānaṃ	516	
PA_atk-s05_08a1:516_2	gantvā itthikuttādīni dassetuṃ ārabhi. Athāyasmā vīro “maṃ palobhetukāmā sineruṃ	516	
PA_atk-s05_08a1:516_3	makasapakkhavātena cāletukāmā viya yāva bālā vatāyaṃ itthī”ti tassā kiriyāya niratthakabhāvaṃ	516	
PA_atk-s05_08a1:516_4	dīpento “yo duddamiyo”ti gāthaṃ abhāsi.	516	
PA_atk-s05_08a1:517_0	8. Tattha yo duddamiyotiādīnaṃ padānaṃ attho heṭṭhā vuttoyeva. Idaṃ panettha yojanāmattaṃ	517	
PA_atk-s05_08a1:517_1	yo pubbe adanta kilesatāya paccatthikehi vā saṅgamasīse dametuṃ jetuṃ asakkuṇeyyatāyaduddamiyo,	517	
PA_atk-s05_08a1:517_2	idāni pana uttamena damena danto catubbidhasammappamadhānavīriyasampattiyā vīro,	517	
PA_atk-s05_08a1:517_3	vuttanayeneva santusito vitiṇṇakaṅkho vijitāvī apetalomahaṃso vīro vīranāmako anavasesato	517	
PA_atk-s05_08a1:517_4	kilesaparinibbānena parinibbuto, tato eva ṭhitasabhāvo, na tādisānaṃ satenapi sahassenapi	517	
PA_atk-s05_08a1:517_5	cālanīyoti. Taṃ sutvā sā itthī – “mayhaṃ sāmike evaṃ paṭipanne ko mayhaṃ gharāvāsena	517	
PA_atk-s05_08a1:517_6	attho”ti saṃvegajātā bhikkhunīsu pabbajitvā nacirasseva tevijjā ahosīti.	517	
PA_atk-s05_08a1:518	Vīrattheragāthāvaṇṇanā niṭṭhitā.	51	
PA_atk-s05_08a1:519	9. Pilindavacchattheragāthāvaṇṇanā	51	
PA_atk-s05_08a1:520_0	Svāgatanti āyasmato pilindavacchattherassa gāthā. Kā uppatti? Ayaṃ kira padumuttarabuddhakāle	520	
PA_atk-s05_08a1:520_1	haṃsavatīnagare mahābhogakule nibbatto heṭṭhā vuttanayeneva satthu santike dhammaṃ	520	
PA_atk-s05_08a1:520_2	suṇanto satthāraṃ ekaṃ bhikkhuṃ devatānaṃ piyamanāpabhāvena aggaṭṭhāne ṭhapentaṃ	520	
PA_atk-s05_08a1:520_3	disvā taṃ ṭhānantaraṃ patthetvā yāvajīvaṃ kusalaṃ katvā tato cuto devamanussesu saṃsaranto	520	
PA_atk-s05_08a1:520_4	sumedhassa bhagavato kāle manussaloke nibbattitvā bhagavati parinibbute satthu thūpassa	520	
PA_atk-s05_08a1:520_5	pūjaṃ katvā saṅghe ca mahādānaṃ pavattetvā tato cuto devamanussesu eva saṃsaranto	520	
PA_atk-s05_08a1:520_6	anuppanne buddhe cakkavattī rājā hutvā mahājanaṃ pañcasu sīlesu patiṭṭhāpetvā saggaparāyaṇaṃ	520	
PA_atk-s05_08a1:520_7	akāsi. So anuppanneyeva amhākaṃ bhagavati sāvatthiyaṃ brāhmaṇagehe nibbatti. “Pilindo”tissa	520	
PA_atk-s05_08a1:520_8	nāmaṃ akaṃsu. Vacchoti pana gottaṃ. Tena so aparabhāge “pilindavaccho”ti paññāyittha.	520	
PA_atk-s05_08a1:520_9	Saṃsāre pana saṃvegabahulatāya paribbājakapabbajjaṃ pabbajitvā cūḷagandhāraṃ nāma	520	
PA_atk-s05_08a1:520_10	vijjaṃ sādhetvā tāya vijjāya ākāsacārī paracittavidū ca hutvā rājagahe lābhaggayasaggappatto paṭivasati.	5201	
PA_atk-s05_08a1:521_0	Atha yadā amhākaṃ bhagavā abhisambuddho hutvā anukkamena rājagahaṃ upagato, tato	521	
PA_atk-s05_08a1:521_1	paṭṭhāya buddhānubhāvena tassa sā vijjā na sampajjati, attano kiccaṃ na sādheti.	521	
PA_atk-s05_08a1:521_2	So cintesi – “sutaṃ kho pana metaṃ ācariyapācariyānaṃ bhāsamānānaṃ ‘yattha mahāgandhāravijjā	521	
PA_atk-s05_08a1:521_3	dharati, tattha cūḷagandhāravijjā na sampajjatī’ti, samaṇassa pana gotamassa āgatakālato	521	
PA_atk-s05_08a1:521_4	paṭṭhāya nāyaṃ mama vijjā sampajjati, nissaṃsayaṃ samaṇo gotamo mahāgandhāravijjaṃ	521	
PA_atk-s05_08a1:521_5	jānāti, yaṃnūnāhaṃ taṃ payirupāsitvā tassa santike taṃ vijjaṃ pariyāpuṇeyya”nti.	521	
PA_atk-s05_08a1:521_6	So bhagavantaṃ upasaṅkamitvā etadavoca – “ahaṃ, mahāsamaṇa, tava santike ekaṃ vijjaṃ	521	
PA_atk-s05_08a1:521_7	pariyāpuṇitukāmo, okāsaṃ me karohī”ti. Bhagavā “tena hi pabbajā”ti āha. So “vijjāya	521	
PA_atk-s05_08a1:521_8	parikammaṃ pabbajjā”ti maññamāno pabbaji. Tassa bhagavā dhammaṃ kathetvā caritānukūlaṃ	521	
PA_atk-s05_08a1:521_9	kammaṭṭhānaṃ adāsi. So upanissayasampannatāya nacirasseva vipassanaṃ vaḍḍhetvā arahattaṃ	521	
PA_atk-s05_08a1:521_10	pāpuṇi. Yā pana purimajātiyaṃ tassovāde ṭhatvā sagge nibbattā devatā, taṃ kataññutaṃ	5211	
PA_atk-s05_08a1:521_11	nissāya sañjātabahumānā sāyaṃ pātaṃ theraṃ payirupāsitvā gacchanti. Tasmā thero devatānaṃ	5211	
PA_atk-s05_08a1:521_12	piyamanāpatāya aggataṃ patto. Tena vuttaṃ apadāne –	5211	
PA_atk-s05_08a1:522	“Nibbute lokanāthamhi, sumedhe aggapuggale;	52	
PA_atk-s05_08a1:523	Pasannacitto sumano, thūpapūjaṃ akāsahaṃ.	52	
PA_atk-s05_08a1:524	“Ye ca khīṇāsavā tattha, chaḷabhiññā mahiddhikā;	52	
PA_atk-s05_08a1:525	Tehaṃ tattha samānetvā, saṅghabhattaṃ akāsahaṃ.	52	
PA_atk-s05_08a1:526	“Sumedhassa bhagavato, upaṭṭhāko tadā ahu;	52	
PA_atk-s05_08a1:527	Sumedho nāma nāmena, anumodittha so tadā.	52	
PA_atk-s05_08a1:528	“Tena cittappasādena, vimānaṃ upapajjahaṃ;	52	
PA_atk-s05_08a1:529	Chaḷāsītisahassāni, accharāyo ramiṃsu me.	52	
PA_atk-s05_08a1:530	“Mameva anuvattanti, sabbakāmehi tā sadā;	53	
PA_atk-s05_08a1:531	Aññe deve abhibhomi, puññakammassidaṃ phalaṃ.	53	
PA_atk-s05_08a1:532	“Pañcavīsamhi kappamhi, varuṇo nāma khattiyo;	53	
PA_atk-s05_08a1:533	Visuddhabhojano āsiṃ, cakkavattī ahaṃ tadā.	53	
PA_atk-s05_08a1:534	“Na te bījaṃ pavappanti, napi nīyanti naṅgalā;	53	
PA_atk-s05_08a1:535	Akaṭṭhapākimaṃ sāliṃ, paribhuñjanti mānusā.	53	
PA_atk-s05_08a1:536	“Tattha rajjaṃ karitvāna, devattaṃ puna gacchahaṃ;	53	
PA_atk-s05_08a1:537	Tadāpi edisā mayhaṃ, nibbattā bhogasampadā.	53	
PA_atk-s05_08a1:538	“Na maṃ mittā amittā vā, hiṃsanti sabbapāṇino;	53	
PA_atk-s05_08a1:539	Sabbesampi piyo homi, puññakammassidaṃ phalaṃ.	53	
PA_atk-s05_08a1:540	“Tiṃsakappasahassamhi, yaṃ dānamadadiṃ tadā;	54	
PA_atk-s05_08a1:541	Duggatiṃ nābhijānāmi, gandhālepassidaṃ phalaṃ.	54	
PA_atk-s05_08a1:542	“Imasmiṃ bhaddake kappe, eko āsiṃ janādhipo;	54	
PA_atk-s05_08a1:543	Mahānubhāvo rājāhaṃ, cakkavattī mahabbalo.	54	
PA_atk-s05_08a1:544	“Sohaṃ pañcasu sīlesu, ṭhapetvā janataṃ bahuṃ;	54	
PA_atk-s05_08a1:545	Pāpetvā sugatiṃyeva, devatānaṃ piyo ahuṃ.	54	
PA_atk-s05_08a1:546	“Kilesā jhāpitā mayhaṃ…pe… kataṃ buddhassa sāsana”nti.	54	
PA_atk-s05_08a1:547_0	Tathā devatāhi ativiya piyāyitabbabhāvato imaṃ theraṃ bhagavā devatānaṃ piyamanāpabhāvena	547	
PA_atk-s05_08a1:547_1	aggaṭṭhāne ṭhapesi – “etadaggaṃ, bhikkhave, mama sāvakānaṃ bhikkhūnaṃ devatānaṃ piyamanāpānaṃ	547	
PA_atk-s05_08a1:547_2	yadidaṃ pilindavaccho”ti so ekadivasaṃ bhikkhusaṅghamajjhe nisinno attano guṇe paccavekkhitvā	547	
PA_atk-s05_08a1:547_3	tesaṃ kāraṇabhūtaṃ vijjānimittaṃ bhagavato santike āgamanaṃ pasaṃsanto “svāgataṃ	547	
PA_atk-s05_08a1:547_4	nāpagata”nti gāthaṃ abhāsi.	547	
PA_atk-s05_08a1:548_0	9. Tattha svāgatanti sundaraṃ āgamanaṃ, idaṃ mamāti sambandho. Atha vā svāgatanti	548	
PA_atk-s05_08a1:548_1	suṭṭhu āgataṃ, mayāti vibhatti vipariṇāmetabbā. Nāpagatanti na apagataṃ hitābhivuddhito	548	
PA_atk-s05_08a1:548_2	na apetaṃ. Nayidaṃ dumantitaṃ mamāti idaṃ mama duṭṭhu kathitaṃ, duṭṭhu vā vīmaṃsitaṃ	548	
PA_atk-s05_08a1:548_3	na hoti. Idaṃ vuttaṃ hoti – yaṃ bhagavato santike mamāgamanaṃ, yaṃ vā mayā tattha	548	
PA_atk-s05_08a1:548_4	āgataṃ, taṃ svāgataṃ, svāgatattāyeva na durāgataṃ. Yaṃ “bhagavato santike dhammaṃ	548	
PA_atk-s05_08a1:548_5	sutvā pabbajissāmī”ti mama mantitaṃ gaditaṃ kathitaṃ, cittena vā vīmaṃsitaṃ idampi	548	
PA_atk-s05_08a1:548_6	na dummantinti. Idāni tattha kāraṇaṃ dassento “saṃvibhattesū”tiādimāha. Saṃvibhattesūti	548	
PA_atk-s05_08a1:548_7	pakārato vibhattesu. Dhammesūti ñeyyadhammesu samathadhammesu vā, nānātitthiyehi	548	
PA_atk-s05_08a1:548_8	pakatiādivasena, sammāsambuddhehi dukkhādivasena saṃvibhajitvā vuttadhammesu. Yaṃ	548	
PA_atk-s05_08a1:548_9	seṭṭhaṃ tadupāgaminti yaṃ tattha seṭṭhaṃ, taṃ catusaccadhammaṃ, tassa vā bodhakaṃ	548	
PA_atk-s05_08a1:548_10	sāsanadhammaṃ upāgamiṃ, “ayaṃ dhammo ayaṃ vinayo”ti upagacchiṃ. Sammāsambuddhehi	5481	
PA_atk-s05_08a1:548_11	eva vā kusalādivasena khandhādivasena yathāsabhāvato saṃvibhattesu sabhāvadhammesu	5481	
PA_atk-s05_08a1:548_12	yaṃ tattha seṭṭhaṃ uttamaṃ pavaraṃ, taṃ maggaphalanibbānadhammaṃ upāgamiṃ, attapaccakkhato	5481	
PA_atk-s05_08a1:548_13	upagacchiṃ sacchākāsiṃ, tasmā svāgataṃ mama na apagataṃ sumantitaṃ na dummantitanti yojanā.	5481	
PA_atk-s05_08a1:549	Pilindavacchattheragāthāvaṇṇanā niṭṭhitā.	54	
PA_atk-s05_08a1:550	10. Puṇṇamāsattheragāthāvaṇṇanā	55	
PA_atk-s05_08a1:551_0	Vihari apekkhanti āyasmato puṇṇamāsattherassa gāthā. Kā uppatti? So kira vipassissa	551	
PA_atk-s05_08a1:551_1	bhagavato kāle cakkavākayoniyaṃ nibbatto bhagavantaṃ gacchantaṃ disvā pasannamānaso	551	
PA_atk-s05_08a1:551_2	attano mukhatuṇḍakena sālapupphaṃ gahetvā pūjaṃ akāsi. So tena puññakammena devamanussesu	551	
PA_atk-s05_08a1:551_3	saṃsaranto ito sattarase kappe aṭṭhakkhattuṃ cakkavattī rājā ahosi. Imasmiṃ pana	551	
PA_atk-s05_08a1:551_4	kappe kassapassa bhagavato sāsane osakkamāne kuṭumbiyakule nibbattitvā pabbajitvā	551	
PA_atk-s05_08a1:551_5	samaṇadhammaṃ katvā tato cuto devamanussesu saṃsaranto imasmiṃ buddhuppāde sāvatthinagare	551	
PA_atk-s05_08a1:551_6	samiddhissa nāma brāhmaṇassa putto hutvā nibbatti. Tassa jātadivase tasmiṃ gehe sabbā	551	
PA_atk-s05_08a1:551_7	rittakumbhiyo suvaṇṇamāsānaṃ puṇṇā ahesuṃ. Tenassa puṇṇamāsoti nāmaṃ akaṃsu. So vayappatto	551	
PA_atk-s05_08a1:551_8	brāhmaṇavijjāsu nipphattiṃ patvā vivāhakammaṃ katvā ekaṃ puttaṃ labhitvā upanissayasampannatāya	551	
PA_atk-s05_08a1:551_9	gharāvāsaṃ jigucchanto bhagavantaṃ upasaṅkamitvā dhammaṃ sutvā paṭiladdhasaddho pabbajitvā	551	
PA_atk-s05_08a1:551_10	laddhūpasampado pubbakiccasampanno catusaccakammaṭṭhāne yuttappayutto vipassanaṃ	5511	
PA_atk-s05_08a1:551_11	ussukkāpetvā arahattaṃ pāpuṇi. Tena vuttaṃ apadāne –	5511	
PA_atk-s05_08a1:552	“Sindhuyā nadiyā tīre, cakkavāko ahaṃ tadā;	55	
PA_atk-s05_08a1:553	Suddhasevālabhakkhohaṃ, pāpesu ca susaññato.	55	
PA_atk-s05_08a1:554	“Addasaṃ virajaṃ buddhaṃ, gacchantaṃ anilañjase;	55	
PA_atk-s05_08a1:555	Tuṇḍena sālaṃ paggayha, vipassissābhiropayiṃ.	55	
PA_atk-s05_08a1:556	“Yassa saddhā tathāgate, acalā suppatiṭṭhitā;	55	
PA_atk-s05_08a1:557	Tena cittappasādena, duggatiṃ so na gacchati.	55	
PA_atk-s05_08a1:558	“Svāgataṃ vata me āsi, buddhaseṭṭhassa santike;	55	
PA_atk-s05_08a1:559	Vihaṅgamena santena, subījaṃ ropitaṃ mayā.	55	
PA_atk-s05_08a1:560	“Ekanavutito kappe, yaṃ pupphamabhiropayiṃ;	56	
PA_atk-s05_08a1:561	Duggatiṃ nābhijānāmi, buddhapūjāyidaṃ phalaṃ.	56	
PA_atk-s05_08a1:562	“Sucārudassanā nāma, aṭṭhete ekanāmakā;	56	
PA_atk-s05_08a1:563	Kappe sattarase āsuṃ, cakkavattī mahabbalā.	56	
PA_atk-s05_08a1:564	“Kilesā jhāpitā mayhaṃ…pe… kataṃ buddhassa sāsana”nti.	56	
PA_atk-s05_08a1:565_0	Athassa purāṇadutiyikā taṃ palobhetukāmā alaṅkatapaṭiyattā puttena saddhiṃ upagantvā	565	
PA_atk-s05_08a1:565_1	piyālāpabhāvādikehi bhāvavivaraṇakammaṃ nāma kātuṃ ārabhi. Thero tassā kāraṇaṃ disvā	565	
PA_atk-s05_08a1:565_2	attano katthacipi alaggabhāvaṃ pakāsento “vihari apekkha”nti gāthaṃ abhāsi.	565	
PA_atk-s05_08a1:566_0	10. Tattha viharīti visesato hari apahari apanesi. Apekkhanti taṇhaṃ. Idhāti imasmiṃ	566	
PA_atk-s05_08a1:566_1	loke attabhāve vā. Huranti aparasmiṃ anāgate attabhāve vā. Idhāti vā ajjhattikesu	566	
PA_atk-s05_08a1:566_2	āyatanesu. Huranti bāhiresu. Vā-saddo samuccayattho “apadā vā dvipadā vā”tiādīsu	566	
PA_atk-s05_08a1:566_3	viya. Yoti attānameva paraṃ viya dasseti. Vedagūti vedena gato maggañāṇena nibbānaṃ	566	
PA_atk-s05_08a1:566_4	gato adhigato, cattāri vā saccāni pariññāpahānasacchikiriyābhāvanābhisamayavasena	566	
PA_atk-s05_08a1:566_5	abhisamecca ṭhito. Yatattoti maggasaṃvarena saṃyatasabhāvo, sammāvāyāmena vā saṃyatasabhāvo.	566	
PA_atk-s05_08a1:566_6	Sabbesu dhammesu anūpalittoti sabbesu ārammaṇesu dhammesu taṇhādiṭṭhilepavasena na	566	
PA_atk-s05_08a1:566_7	upalitto, tena lābhādilokadhamme samatikkamaṃ dasseti. Lokassāti upādānakkhandhapañcakassa.	566	
PA_atk-s05_08a1:566_8	Tañhi lujjanapalujjanaṭṭhena loko. Jaññāti jānitvā. Udayabbayañcāti uppādañceva vayañca,	566	
PA_atk-s05_08a1:566_9	etena yathāvuttaguṇānaṃ pubbabhāgapaṭipadaṃ dasseti. Ayaṃ panettha attho – yo sakalassa	566	
PA_atk-s05_08a1:566_10	khandhādilokassa samapaññāsāya ākārehi udayabbayaṃ jānitvā vedagū yatatto katthaci	5661	
PA_atk-s05_08a1:566_11	anupalitto, so sabbattha apekkhaṃ vineyya santusito tādisānaṃ vippakārānaṃ na kiñci	5661	
PA_atk-s05_08a1:566_12	maññati, tasmā tvaṃ andhabāle yathāgatamaggeneva gacchāti. Atha sā itthī “ayaṃ samaṇo	5661	
PA_atk-s05_08a1:566_13	mayi putte ca nirapekkho, na sakkā imaṃ palobhetu”nti pakkāmi.	5661	
PA_atk-s05_08a1:567	Puṇṇamāsattheragāthāvaṇṇanā niṭṭhitā.	56	
PA_atk-s05_08a1:568	Paramatthadīpaniyā theragāthāsaṃvaṇṇanāya	56	
PA_atk-s05_08a1:569	Paṭhamavaggavaṇṇanā niṭṭhitā.	56	
PA_atk-s05_08a1:570	2. Dutiyavaggo	57	
PA_atk-s05_08a1:571	1. Cūḷavacchattheragāthāvaṇṇanā	57	
PA_atk-s05_08a1:572_0	Pāmojjabahuloti āyasmato cūḷavacchattherassa gāthā. Kā uppatti? So kira padumuttarassa	572	
PA_atk-s05_08a1:572_1	bhagavato kāle daliddakule nibbattitvā paresaṃ bhatiyā jīvikaṃ kappento bhagavato	572	
PA_atk-s05_08a1:572_2	sāvakaṃ sujātaṃ nāma theraṃ paṃsukūlaṃ pariyesantaṃ disvā pasannamānaso upasaṅkamitvā	572	
PA_atk-s05_08a1:572_3	vatthaṃ datvā pañcapatiṭṭhitena vandi. So tena puññakammena tettiṃsakkhattuṃ devarajjaṃ	572	
PA_atk-s05_08a1:572_4	kāresi. Sattasattatikkhattuṃ cakkavattī rājā ahosi. Anekavāraṃ padesarājā. Evaṃ devamanussesu	572	
PA_atk-s05_08a1:572_5	saṃsaranto kassapassa bhagavato sāsane osakkamāne pabbajitvā samaṇadhammaṃ katvā	572	
PA_atk-s05_08a1:572_6	ekaṃ buddhantaraṃ devamanussagatīsu aparāparaṃ parivattanto amhākaṃ bhagavato kāle	572	
PA_atk-s05_08a1:572_7	kosambiyaṃ brāhmaṇakule nibbatti. Cūḷavacchotissa nāmaṃ ahosi. So vayappatto brāhmaṇasippesu	572	
PA_atk-s05_08a1:572_8	nipphattiṃ gato buddhaguṇe sutvā pasannamānaso bhagavantaṃ upasaṅkami, tassa bhagavā	572	
PA_atk-s05_08a1:572_9	dhammaṃ kathesi. So paṭiladdhasaddho pabbajitvā laddhūpasampado katapubbakicco caritānukūlaṃ	572	
PA_atk-s05_08a1:572_10	kammaṭṭhānaṃ gahetvā bhāvento vihari. Tena ca samayena kosambikā bhikkhū bhaṇḍanajātā	5721	
PA_atk-s05_08a1:572_11	ahesuṃ. Tadā cūḷavacchatthero ubhayesaṃ bhikkhūnaṃ laddhiṃ anādāya bhagavatā dinnovāde	5721	
PA_atk-s05_08a1:572_12	ṭhatvā vipassanaṃ brūhetvā arahattaṃ pāpuṇi. Tena vuttaṃ apadāne –	5721	
PA_atk-s05_08a1:573	“Padumuttarabhagavato, sujāto nāma sāvako;	57	
PA_atk-s05_08a1:574	Paṃsukūlaṃ gavesanto, saṅkāre caratī tadā.	57	
PA_atk-s05_08a1:575	“Nagare haṃsavatiyā, paresaṃ bhatako ahaṃ;	57	
PA_atk-s05_08a1:576	Upaḍḍhudussaṃ datvāna, sirasā abhivādayiṃ.	57	
PA_atk-s05_08a1:577	“Tena kammena sukatena, cetanāpaṇidhīhi ca;	57	
PA_atk-s05_08a1:578	Jahitvā mānusaṃ dehaṃ, tāvatiṃsamagacchahaṃ.	57	
PA_atk-s05_08a1:579	“Tettiṃsakkhattuṃ devindo, devarajjamakārayiṃ;	57	
PA_atk-s05_08a1:580	Sattasattatikkhattuñca, cakkavattī ahosahaṃ.	58	
PA_atk-s05_08a1:581	“Padesarajjaṃ vipulaṃ, gaṇanāto asaṅkhiyaṃ;	58	
PA_atk-s05_08a1:582	Upaḍḍhadussadānena, modāmi akutobhayo.	58	
PA_atk-s05_08a1:583	“Icchamāno cahaṃ ajja, sakānanaṃ sapabbataṃ;	58	
PA_atk-s05_08a1:584	Khomadussehi chādeyyaṃ, aḍḍhudussassidaṃ phalaṃ.	58	
PA_atk-s05_08a1:585	“Satasahassito kappe, yaṃ dānamadadiṃ tadā;	58	
PA_atk-s05_08a1:586	Duggatiṃ nābhijānāmi, aḍḍhudussassidaṃ phalaṃ.	58	
PA_atk-s05_08a1:587	“Kilesā jhāpitā mayhaṃ…pe… kataṃ buddhassa sāsana”nti.	58	
PA_atk-s05_08a1:588_0	Atha cūḷavacchatthero arahattaṃ patvā tesaṃ bhikkhūnaṃ kalahābhiratiyā sakatthavināsaṃ	588	
PA_atk-s05_08a1:588_1	disvā dhammasaṃvegappatto, attano ca pattavisesaṃ paccavekkhitvā pītisomanassavasena	588	
PA_atk-s05_08a1:588_2	“pāmojjabahulo”ti gāthaṃ abhāsi.	588	
PA_atk-s05_08a1:589_0	11. Tattha pāmojjabahuloti suparisuddhasīlatāya vippaṭisārābhāvato adhikusalesu dhammesu	589	
PA_atk-s05_08a1:589_1	abhirativasena pamodabahulo. Tenevāha “dhamme buddhappavedite”ti. Tattha dhammeti.	589	
PA_atk-s05_08a1:589_2	Sattatiṃsāya bodhipakkhiyadhamme navavidhe vā lokuttaradhamme. So hi sabbaññubuddhena	589	
PA_atk-s05_08a1:589_3	sāmukkaṃsikāya desanāya pakāsitattā sātisayaṃ buddhappavedito nāma. Tassa pana adhigamūpāyabhāvato	589	
PA_atk-s05_08a1:589_4	desanādhammopi idha labbhateva. Padaṃ santanti nibbānaṃ sandhāya vadati. Evarūpo	589	
PA_atk-s05_08a1:589_5	hi bhikkhu santaṃ padaṃ santaṃ koṭṭhāsaṃ sabbasaṅkhārānaṃ upasamabhāvato saṅkhārūpasamaṃ	589	
PA_atk-s05_08a1:589_6	paramasukhatāya sukhaṃ nibbānaṃ adhigacchati vindatiyeva. Parisuddhasīlo hi bhikkhu	589	
PA_atk-s05_08a1:589_7	vippaṭisārābhāvena pāmojjabahulo saddhamme yuttappayutto vimuttipariyosānā sabbasampattiyo	589	
PA_atk-s05_08a1:589_8	pāpuṇāti. Yathāha – “avippaṭisāratthāni kho, ānanda, kusalāni sīlāni, avippaṭisāro	589	
PA_atk-s05_08a1:589_9	pāmojjatthāyā”tiādi. Atha vā pāmojjabahuloti sammāsambuddho bhagavā, svākkhāto dhammo,	589	
PA_atk-s05_08a1:589_10	suppaṭipanno saṅghoti ratanattayaṃ sandhāya pamodabahulo. Tattha pana so pamodabahulo	5891	
PA_atk-s05_08a1:589_11	kiṃ vā karotīti āha “dhamme buddhappavedite”tiādi. Saddhāsampannassa hi sappurisasaṃsevanasaddhammassavanayonisomanasikāradhammānudhammapaṭipattīnaṃ	5891	
PA_atk-s05_08a1:589_12	sukheneva sambhavato sampattiyo hatthagatā eva honti, yathāha – “saddhājāto upasaṅkamati,	5891	
PA_atk-s05_08a1:589_13	upasaṅkamanto payirupāsatī”tiādi.	5891	
PA_atk-s05_08a1:590	Cūḷavacchattheragāthāvaṇṇanā niṭṭhitā.	59	
PA_atk-s05_08a1:591	2. Mahāvacchattheragāthāvaṇṇanā	59	
PA_atk-s05_08a1:592_0	Paññābalīti āyasmato mahāvacchattherassa gāthā. Kā uppatti? Ayaṃ kira padumuttarassa	592	
PA_atk-s05_08a1:592_1	bhagavato bhikkhusaṅghassa ca pānīyadānamadāsi. Puna sikhissa bhagavato kāle upāsako	592	
PA_atk-s05_08a1:592_2	hutvā vivaṭṭūpanissayaṃ bahuṃ puññakammaṃ akāsi, so tehi puññakammehi tattha tattha	592	
PA_atk-s05_08a1:592_3	sugatīsuyeva saṃsaranto imasmiṃ buddhuppāde magadharaṭṭhe nāḷakagāme samiddhissa	592	
PA_atk-s05_08a1:592_4	nāma brāhmaṇassa putto hutvā nibbatti. Tassa mahāvacchoti nāmaṃ ahosi. So vayappatto	592	
PA_atk-s05_08a1:592_5	āyasmato sāriputtassa bhagavato sāvakabhāvaṃ sutvā “sopi nāma mahāpañño. Yassa sāvakattaṃ	592	
PA_atk-s05_08a1:592_6	upāgato, so eva maññe imasmiṃ loke aggapuggalo”ti bhagavati saddhaṃ uppādetvā satthu	592	
PA_atk-s05_08a1:592_7	santike pabbajitvā kammaṭṭhānaṃ anuyuñjanto nacirasseva arahattaṃ pāpuṇi. Tena vuttaṃ apadāne –	592	
PA_atk-s05_08a1:593	“Padumuttarabuddhassa, bhikkhusaṅghe anuttare;	59	
PA_atk-s05_08a1:594	Pasannacitto sumano, pānīyaghaṭamapūrayiṃ.	59	
PA_atk-s05_08a1:595	“Pabbatagge dumagge vā, ākāse vātha bhūmiyaṃ;	59	
PA_atk-s05_08a1:596	Yadā pānīyamicchāmi, khippaṃ nibbattate mama.	59	
PA_atk-s05_08a1:597	“Satasahassito kappe, yaṃ dānamadadiṃ tadā;	59	
PA_atk-s05_08a1:598	Duggatiṃ nābhijānāmi, dakadānassidaṃ phalaṃ.	59	
PA_atk-s05_08a1:599	“Kilesā jhāpitā mayhaṃ…pe… bhavā sabbe samūhatā;	59	
PA_atk-s05_08a1:600	Chaḷabhiññā sacchikatā, kataṃ buddhassa sāsana”nti.	60	
PA_atk-s05_08a1:601	Evaṃ pana arahattaṃ patvā vimuttisukhaṃ anubhavanto sāsanassa niyyānikabhāvavibhāvanena sabrahmacārīnaṃ ussāhajananatthaṃ “paññābalī”ti gāthaṃ abhāsi.	60	
PA_atk-s05_08a1:602_0	12. Tattha paññābalīti pārihāriyapaññāya vipassanāpaññāya ca vasena abhiṇhaso sātisayena	602	
PA_atk-s05_08a1:602_1	paññābalena samannāgato. Sīlavatūpapannoti ukkaṃsagatena catupārisuddhisīlena, dhutadhammasaṅkhātehi	602	
PA_atk-s05_08a1:602_2	vatehi ca upapanno samannāgato. Samāhitoti upacārappanābhedena samādhinā samāhito.	602	
PA_atk-s05_08a1:602_3	Jhānaratoti tato eva ārammaṇūpanijjhāne lakkhaṇūpanijjhāne ca rato satatābhiyutto.	602	
PA_atk-s05_08a1:602_4	Sabbakālaṃ satiyā avippavāsavasena satimā. Yadatthiyanti atthato anapetaṃ atthiyaṃ,	602	
PA_atk-s05_08a1:602_5	yena atthiyaṃ yadatthiyaṃ. Yathā paccaye paribhuñjantassa paribhuñjanaṃ atthiyaṃ	602	
PA_atk-s05_08a1:602_6	hoti, tathā bhojanaṃ bhuñjamāno. Sāmiparibhogena hi taṃ atthiyaṃ hoti dāyajjaparibhogena	602	
PA_atk-s05_08a1:602_7	vā, na aññathā bhojananti ca nidassanamattaṃ daṭṭhabbaṃ. Bhuñjiyati paribhuñjiyatīti	602	
PA_atk-s05_08a1:602_8	vā bhojanaṃ, cattāro paccayā. “Yadatthika”nti vā pāṭho. Yadatthaṃ yassatthāya satthārā	602	
PA_atk-s05_08a1:602_9	paccayā anuññātā, tadatthaṃ kāyassa ṭhitiādiatthaṃ, tañca anupādisesanibbānatthaṃ.	602	
PA_atk-s05_08a1:602_10	Tasmā anupādāparinibbānatthaṃ bhojanapaccaye bhuñjamāno tato eva kaṅkhetha kālaṃ	6021	
PA_atk-s05_08a1:602_11	attano anupādāparinibbānakālaṃ āgameyya. Idha imasmiṃ sāsane vītarāgo. Bāhirakassa	6021	
PA_atk-s05_08a1:602_12	pana kāmesu vītarāgassa idaṃ natthīti adhippāyo.	6021	
PA_atk-s05_08a1:603	Mahāvacchattheragāthāvaṇṇanā niṭṭhitā.	60	
PA_atk-s05_08a1:604	3. Vanavacchattheragāthāvaṇṇanā	60	
PA_atk-s05_08a1:605_0	Nīlabbhavaṇṇāti āyasmato vanavacchattherassa gāthā. Kā uppatti? So kira atthadassino	605	
PA_atk-s05_08a1:605_1	bhagavato kāle kacchapayoniyaṃ nibbatto vinatāya nāma nadiyā vasati. Tassa khuddakanāvappamāṇo	605	
PA_atk-s05_08a1:605_2	attabhāvo ahosi. So kira ekadivasaṃ bhagavantaṃ nadiyā tīre ṭhitaṃ disvā, “pāraṃ	605	
PA_atk-s05_08a1:605_3	gantukāmo maññe bhagavā”ti attano piṭṭhiyaṃ āropetvā netukāmo pādamūle nipajji. Bhagavā	605	
PA_atk-s05_08a1:605_4	tassa ajjhāsayaṃ ñatvā taṃ anukampanto āruhi. So pītisomanassajāto sotaṃ chindanto	605	
PA_atk-s05_08a1:605_5	jiyāya vegena khittasaro viya tāvadeva paratīraṃ pāpesi. Bhagavā tassa puññassa phalaṃ	605	
PA_atk-s05_08a1:605_6	etarahi nibbattanakasampattiñca byākaritvā pakkāmi. So tena puññakammena devamanussesu	605	
PA_atk-s05_08a1:605_7	saṃsaranto anekasatakkhattuṃ tāpasapabbajjaṃ pabbajitvā araññavāsīyeva ahosi. Puna	605	
PA_atk-s05_08a1:605_8	kassapabuddhakāle kapotayoniyaṃ nibbattitvā araññe viharantaṃ mettāvihāriṃ ekaṃ bhikkhuṃ	605	
PA_atk-s05_08a1:605_9	disvā cittaṃ pasādesi.	605	
PA_atk-s05_08a1:606_0	Tato pana cuto bārāṇasiyaṃ kulagehe nibbattitvā vayappatto saṃvegajāto pabbajitvā	606	
PA_atk-s05_08a1:606_1	vivaṭṭūpanissayaṃ bahuṃ puññakammaṃ upacini. Evaṃ tattha tattha devamanussesu saṃsaritvā	606	
PA_atk-s05_08a1:606_2	imasmiṃ buddhuppāde kapilavatthunagare vacchagottassa nāma brāhmaṇassa gehe paṭisandhiṃ	606	
PA_atk-s05_08a1:606_3	gaṇhi. Tassa mātā paripakkagabbhā araññaṃ dassanatthāya sañjātadohaḷā araññaṃ pavisitvā	606	
PA_atk-s05_08a1:606_4	vicarati, tāvadevassā kammajavātā caliṃsu, tirokaraṇiṃ parikkhipitvā adaṃsu. Sā dhaññapuññalakkhaṇaṃ	606	
PA_atk-s05_08a1:606_5	puttaṃ vijāyi. So bodhisattena saha paṃsukīḷikasahāyo ahosi. “Vaccho”tissa nāmañca	606	
PA_atk-s05_08a1:606_6	ahosi. Vanābhiratiyā vasena vanavacchoti paññāyittha. Aparabhāge mahāsatte mahābhinikkhamanaṃ	606	
PA_atk-s05_08a1:606_7	nikkhamitvā mahāpadhānaṃ padahante, “ahampi siddhatthakumārena saha araññe viharissāmī”ti	606	
PA_atk-s05_08a1:606_8	nikkhamitvā tāpasapabbajjaṃ pabbajitvā himavante vasanto abhisambuddhabhāvaṃ sutvā	606	
PA_atk-s05_08a1:606_9	bhagavato santikaṃ upagantvā pabbajitvā kammaṭṭhānaṃ gahetvā araññe vasamāno nacirasseva	606	
PA_atk-s05_08a1:606_10	vipassanaṃ ussukkāpetvā arahattaṃ sacchākāsi. Tena vuttaṃ apadāne –	6061	
PA_atk-s05_08a1:607	“Atthadassī tu bhagavā, sayambhū lokanāyako;	60	
PA_atk-s05_08a1:608	Vinatānadiyā tīraṃ, upagacchi tathāgato.	60	
PA_atk-s05_08a1:609	“Udakā abhinikkhamma, kacchapo vārigocaro;	60	
PA_atk-s05_08a1:610	Buddhaṃ tāretukāmohaṃ, upesiṃ lokanāyakaṃ.	61	
PA_atk-s05_08a1:611	“Abhirūhatu maṃ buddho, atthadassī mahāmuni;	61	
PA_atk-s05_08a1:612	Ahaṃ taṃ tārayissāmi, dukkhassantakaro tuvaṃ.	61	
PA_atk-s05_08a1:613	“Mama saṅkappamaññāya, atthadassī mahāyaso;	61	
PA_atk-s05_08a1:614	Abhirūhitvā me piṭṭhiṃ, aṭṭhāsi lokanāyako.	61	
PA_atk-s05_08a1:615	“Yato sarāmi attānaṃ, yato pattosmi viññutaṃ;	61	
PA_atk-s05_08a1:616	Sukhaṃ me tādisaṃ natthi, phuṭṭhe pādatale yathā.	61	
PA_atk-s05_08a1:617	“Uttaritvāna sambuddho, atthadassī mahāyaso;	61	
PA_atk-s05_08a1:618	Naditīramhi ṭhatvāna, imā gāthā abhāsatha.	61	
PA_atk-s05_08a1:619	“Yāvatā vattate cittaṃ, gaṅgāsotaṃ tarāmahaṃ;	61	
PA_atk-s05_08a1:620	Ayañca kacchapo rājā, tāresi mama paññavā.	62	
PA_atk-s05_08a1:621	“Iminā buddhataraṇena, mettacittavatāya ca;	62	
PA_atk-s05_08a1:622	Aṭṭhārase kappasate, devaloke ramissati.	62	
PA_atk-s05_08a1:623	“Devalokā idhāgantvā, sukkamūlena codito;	62	
PA_atk-s05_08a1:624	Ekāsane nisīditvā, kaṅkhāsotaṃ tarissati.	62	
PA_atk-s05_08a1:625	“Yathāpi bhaddake khette, bījaṃ appampi ropitaṃ;	62	
PA_atk-s05_08a1:626	Sammādhāre pavecchante, phalaṃ toseti kassakaṃ.	62	
PA_atk-s05_08a1:627	“Tathevidaṃ buddhakhettaṃ, sammāsambuddhadesitaṃ;	62	
PA_atk-s05_08a1:628	Sammādhāre pavecchante, phalaṃ maṃ tosayissati.	62	
PA_atk-s05_08a1:629	“Padhānapahitattomhi, upasanto nirūpadhi;	62	
PA_atk-s05_08a1:630	Sabbāsave pariññāya, viharāmi anāsavo.	63	
PA_atk-s05_08a1:631	“Aṭṭhārase kappasate, yaṃ kammamakariṃ tadā;	63	
PA_atk-s05_08a1:632	Duggatiṃ nābhijānāmi, taraṇāya idaṃ phalaṃ.	63	
PA_atk-s05_08a1:633	“Kilesā jhāpitā mayhaṃ…pe… kataṃ buddhassa sāsana”nti.	63	
PA_atk-s05_08a1:634_0	Evaṃ pana arahattaṃ patvā bhagavati kapilavatthusmiṃ viharante tattha gantvā satthāraṃ	634	
PA_atk-s05_08a1:634_1	vanditvā bhikkhūhi samāgato paṭisanthāravasena “kiṃ, āvuso, araññe phāsuvihāro laddho”ti	634	
PA_atk-s05_08a1:634_2	puṭṭho “ramaṇīyā, āvuso, araññe pabbatā”ti attanā vuṭṭhapabbate vaṇṇento “nīlabbhavaṇṇā”ti gāthaṃ abhāsi.	634	
PA_atk-s05_08a1:635_0	13. Tattha nīlabbhavaṇṇāti nīlavalāhakanibhā nīlavalāhakasaṇṭhānā ca. Rucirāti ruciyā	635	
PA_atk-s05_08a1:635_1	sakiraṇā pabhassarā ca. Sītavārīti sītalasalilā. Sucindharāti sucisuddhabhūmibhāgatāya	635	
PA_atk-s05_08a1:635_2	suddhacittānaṃ vā ariyānaṃ nivāsanaṭṭhānatāya sucindharā. Gāthāsukhatthañhi sānunāsikaṃ	635	
PA_atk-s05_08a1:635_3	katvā niddeso. “Sītavārisucindharā”tipi pāṭho, sītasucivāridharā sītalavimalasalilāsayavantoti	635	
PA_atk-s05_08a1:635_4	attho. Indagopakasañchannāti indagopakanāmakehi pavāḷavaṇṇehi rattakimīhi sañchāditā	635	
PA_atk-s05_08a1:635_5	pāvussakālavasena evamāha. Keci pana “indagopakanāmāni rattatiṇānī”ti vadanti. Apare	635	
PA_atk-s05_08a1:635_6	“kaṇikārarukkhā”ti. Selāti silāmayā pabbatā, na paṃsupabbatāti attho. Tenāha – “yathāpi	635	
PA_atk-s05_08a1:635_7	pabbato selo”ti. Ramayanti manti maṃ ramāpenti, mayhaṃ vivekābhirattiṃ paribrūhenti.	635	
PA_atk-s05_08a1:635_8	Evaṃ thero attano cirakālaparibhāvitaṃ araññābhiratiṃ pavedento tividhaṃ vivekābhiratimeva	635	
PA_atk-s05_08a1:635_9	dīpeti. Tattha upadhivivekena aññābyākaraṇaṃ dīpitameva hotīti.	635	
PA_atk-s05_08a1:636	Vanavacchattheragāthāvaṇṇanā niṭṭhitā.	63	
PA_atk-s05_08a1:637	4. Sivakasāmaṇeragāthāvaṇṇanā	63	
PA_atk-s05_08a1:638_0	Upajjhāyoti sivakassa sāmaṇerassa gāthā. Kā uppatti? So kira ito ekatiṃse kappe vessabhussa	638	
PA_atk-s05_08a1:638_1	bhagavato kāle kulagehe nibbatto ekadivasaṃ kenacideva karaṇīyena araññaṃ paviṭṭho	638	
PA_atk-s05_08a1:638_2	tattha pabbatantare nisinnaṃ vessabhuṃ bhagavantaṃ disvā pasannacitto upasaṅkamitvā	638	
PA_atk-s05_08a1:638_3	vanditvā añjaliṃ paggayha aṭṭhāsi. Puna tattha manoharāni kāsumārikaphalāni disvā	638	
PA_atk-s05_08a1:638_4	tāni gahetvā bhagavato upanesi, paṭiggahesi bhagavā anukampaṃ upādāya. So tena puññakammena	638	
PA_atk-s05_08a1:638_5	devamanussesu saṃsaranto kassapassa bhagavato sāsane mātule pabbajante tena saddhiṃ	638	
PA_atk-s05_08a1:638_6	pabbajitvā bahuṃ vivaṭṭūpanissayaṃ kusalaṃ upacinitvā imasmiṃ buddhuppāde vanavacchattherassa	638	
PA_atk-s05_08a1:638_7	bhāgineyyo hutvā nibbatto, sivakotissa nāmaṃ ahosi. Tassa mātā attano jeṭṭhabhātike	638	
PA_atk-s05_08a1:638_8	vanavacche sāsane pabbajitvā pabbajitakiccaṃ matthakaṃ pāpetvā araññe viharante taṃ	638	
PA_atk-s05_08a1:638_9	pavattiṃ sutvā puttaṃ āha – “tāta sivaka, therassa santike pabbajitvā theraṃ upaṭṭhaha,	638	
PA_atk-s05_08a1:638_10	mahallako dāni thero”ti. So mātu ekavacaneneva ca pubbe katādhikāratāya ca mātulattherassa	6381	
PA_atk-s05_08a1:638_11	santikaṃ gantvā pabbajitvā taṃ upaṭṭhahanto araññe vasati.	6381	
PA_atk-s05_08a1:639_0	Tassa ekadivasaṃ kenacideva karaṇīyena gāmantaṃ gatassa kharo ābādho uppajji. Manussesu	639	
PA_atk-s05_08a1:639_1	bhesajjaṃ karontesupi na paṭippassambhi. Tasmiṃ cirāyante thero “sāmaṇero cirāyati,	639	
PA_atk-s05_08a1:639_2	kiṃ nu kho kāraṇa”nti tattha gantvā taṃ gilānaṃ disvā tassa taṃ taṃ kattabbayuttakaṃ	639	
PA_atk-s05_08a1:639_3	karonto divasabhāgaṃ vītināmetvā rattibhāge balavapaccūsavelāyaṃ āha – “sivaka, na	639	
PA_atk-s05_08a1:639_4	mayā pabbajitakālato paṭṭhāya gāme vasitapubbaṃ, ito araññameva gacchāmā”ti. Taṃ	639	
PA_atk-s05_08a1:639_5	sutvā sivako “yadipi me, bhante, idāni kāyo gāmante ṭhito, cittaṃ pana araññe, tasmā	639	
PA_atk-s05_08a1:639_6	sayānopi araññameva gamissāmī”ti, taṃ sutvā thero taṃ bāhāyaṃ gahetvā araññameva	639	
PA_atk-s05_08a1:639_7	netvā ovādaṃ adāsi. So therassa ovāde ṭhatvā vipassitvā arahattaṃ pāpuṇi. Tena vuttaṃ apadāne –	639	
PA_atk-s05_08a1:640	“Kaṇikāraṃva jotantaṃ, nisinnaṃ pabbatantare;	64	
PA_atk-s05_08a1:641	Addasaṃ virajaṃ buddhaṃ, lokajeṭṭhaṃ narāsabhaṃ.	64	
PA_atk-s05_08a1:642	“Pasannacitto sumano, kire katvāna añjaliṃ;	64	
PA_atk-s05_08a1:643	Kāsumārikamādāya, buddhaseṭṭhassadāsahaṃ.	64	
PA_atk-s05_08a1:644	“Ekatiṃse ito kappe, yaṃ phalaṃ adadiṃ tadā;	64	
PA_atk-s05_08a1:645	Duggatiṃ nābhijānāmi, phaladānassidaṃ phalaṃ.	64	
PA_atk-s05_08a1:646	“Kilesā jhāpitā mayhaṃ…pe… kataṃ buddhassa sāsana”nti.	64	
PA_atk-s05_08a1:647	So arahattaṃ patvā upajjhāyena attanā ca vuttamatthaṃ saṃsanditvā attano vivekābhiratikataṃ katakiccatañca pavedento “upajjhāyo maṃ avacā”ti gāthaṃ abhāsi.	64	
PA_atk-s05_08a1:648_0	14. Tattha upajjhāyoti vajjāvajjaṃ upanijjhāyati hitesitaṃ paccupaṭṭhapetvā ñāṇacakkhunā	648	
PA_atk-s05_08a1:648_1	pekkhatīti upajjhāyo. Manti attānaṃ vadati. Avacāti abhāsi. Ito gacchāma sīvakāti	648	
PA_atk-s05_08a1:648_2	vuttākāradassanaṃ, sivaka, ito gāmantato araññaṭṭhānameva ehi gacchāma, tadeva amhākaṃ	648	
PA_atk-s05_08a1:648_3	vasanayogganti adhippāyo. Evaṃ pana upajjhāyena vutto sivako bhadro assājānīyo viya	648	
PA_atk-s05_08a1:648_4	kasābhihato sañjātasaṃvego hutvā araññameva gantukāmataṃ pavedento –	648	
PA_atk-s05_08a1:649	“Gāme me vasati kāyo, araññaṃ me gataṃ mano;	64	
PA_atk-s05_08a1:650	Semānakopi gacchāmi, natthi saṅgo vijānata”nti. –āha;	65	
PA_atk-s05_08a1:651_0	Tassattho – yasmā idāni yadipi me idaṃ sarīraṃ gāmante ṭhitaṃ, ajjhāsayo pana araññameva	651	
PA_atk-s05_08a1:651_1	gato, tasmā semānakopi gacchāmi gelaññena ṭhānanisajjāgamanesu asamatthatāya sayānopi	651	
PA_atk-s05_08a1:651_2	iminā sayitākārena sarīsapo viya sarīsapanto, etha, bhante, araññameva gacchāma,	651	
PA_atk-s05_08a1:651_3	kasmā? Natthi saṅgo vijānatanti, yasmā dhammasabhāvā kāmesu saṃsāre ca ādīnavaṃ,	651	
PA_atk-s05_08a1:651_4	nekkhamme nibbāne ca ānisaṃsaṃ yāthāvato jānantassa na katthaci saṅgo, tasmā ekapadeneva	651	
PA_atk-s05_08a1:651_5	upajjhāyassa āṇā anuṭhitāti, tadapadesena aññaṃ byākāsi.	651	
PA_atk-s05_08a1:652	Sivakasāmaṇeragāthāvaṇṇanā niṭṭhitā.	65	
PA_atk-s05_08a1:653	5. Kuṇḍadhānattheragāthāvaṇṇanā	65	
PA_atk-s05_08a1:654_0	Pañca chinde pañca jaheti āyasmato kuṇḍadhānattherassa gāthā. Kā uppatti? So kira	654	
PA_atk-s05_08a1:654_1	padumuttarassa bhagavato kāle haṃsavatīnagare kulagehe uppanno vayappatto heṭṭhā	654	
PA_atk-s05_08a1:654_2	vuttanayeneva bhagavantaṃ upasaṅkamitvā dhammaṃ suṇanto satthārā ekaṃ bhikkhuṃ paṭhamaṃ	654	
PA_atk-s05_08a1:654_3	salākaṃ gaṇhantānaṃ aggaṭṭhāne ṭhapiyamānaṃ disvā taṃ ṭhānantaraṃ patthetvā tadanurūpaṃ	654	
PA_atk-s05_08a1:654_4	puññaṃ karonto vicari. So ekadivasaṃ padumuttarassa bhagavato nirodhasamāpattito	654	
PA_atk-s05_08a1:654_5	vuṭṭhāya nisinnassa manosilācuṇṇapiñjaraṃ mahantaṃ kadaliphalakaṇṇikaṃ upanesi, taṃ	654	
PA_atk-s05_08a1:654_6	bhagavā paṭiggahetvā paribhuñji. So tena puññakammena ekādasakkhattuṃ devesu devarajjaṃ	654	
PA_atk-s05_08a1:654_7	kāresi. Catuvīsativāre rājā ahosi cakkavattī. Evaṃ so punappunaṃ puññāni katvā aparāparaṃ	654	
PA_atk-s05_08a1:654_8	devamanussesu saṃsaranto kassapabuddhakāle bhummadevatā hutvā nibbatti. Dīghāyukabuddhānañca	654	
PA_atk-s05_08a1:654_9	nāma na anvaddhamāsiko uposatho hoti. Tathā hi vipassissa bhagavato chabbassantare	654	
PA_atk-s05_08a1:654_10	chabbassantare uposatho ahosi. Kassapadasabalo pana chaṭṭhe chaṭṭhe māse pātimokkhaṃ	6541	
PA_atk-s05_08a1:654_11	osāresi. Tassa pātimokkhassa osāraṇakāle disāvāsikā dve sahāyakā bhikkhū “uposathaṃ	6541	
PA_atk-s05_08a1:654_12	karissāmā”ti gacchanti.	6541	
PA_atk-s05_08a1:655_0	Ayaṃ bhummadevatā cintesi – “imesaṃ dvinnaṃ bhikkhūnaṃ metti ativiya daḷhā, kiṃ nu	655	
PA_atk-s05_08a1:655_1	kho, bhedake sati bhijjeyya, na bhijjeyyā”ti, sā tesaṃ okāsaṃ olokayamānā tesaṃ avidūreneva	655	
PA_atk-s05_08a1:655_2	gacchati. Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ	655	
PA_atk-s05_08a1:655_3	gantvā dhotahatthapādo hutvā gumbasamīpato nikkhamati bhummadevatā tassa therassa	655	
PA_atk-s05_08a1:655_4	pacchato uttamarūpā itthī hutvā kese vidhunitvā saṃvidhāya sambandhantī viya piṭṭhiyaṃ	655	
PA_atk-s05_08a1:655_5	paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa padānupadikā	655	
PA_atk-s05_08a1:655_6	hutvā gumbato nikkhantā. Ekamante ṭhito sahāyakatthero taṃ kāraṇaṃ disvāva domanassajāto	655	
PA_atk-s05_08a1:655_7	“naṭṭho dāni me iminā bhikkhunā saddhiṃ dīgharattānugato sineho, sacāhaṃ evaṃvidhabhāvaṃ	655	
PA_atk-s05_08a1:655_8	jāneyyaṃ, ettakaṃ addhānaṃ iminā saddhiṃ vissāsaṃ na kareyya”nti cintetvā āgacchantassevassa,	655	
PA_atk-s05_08a1:655_9	“handāvuso, tuyhaṃ pattacīvaraṃ, tādisena pāpena saddhiṃ ekamaggaṃ nāgacchāmī”ti	655	
PA_atk-s05_08a1:655_10	āha. Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā viddhaṃ	6551	
PA_atk-s05_08a1:655_11	viya ahosi. Tato naṃ āha – “āvuso, kiṃ nāmetaṃ vadasi, ahaṃ ettakaṃ kālaṃ dukkaṭamattampi	6551	
PA_atk-s05_08a1:655_12	āpattiṃ na jānāmi. Tvaṃ pana maṃ ajja ‘pāpo’ti vadasi, kiṃ te diṭṭha”nti. “Kiṃ aññena	6551	
PA_atk-s05_08a1:655_13	diṭṭhena, kiṃ tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā	6551	
PA_atk-s05_08a1:655_14	nikkhanto”ti. “Natthetaṃ, āvuso, mayhaṃ, nāhaṃ evarūpaṃ mātugāmaṃ passāmī”ti. Tassa	6551	
PA_atk-s05_08a1:655_15	yāvatatiyaṃ kathentassāpi itaro thero kathaṃ asaddahitvā attanā diṭṭhakāraṇaṃyeva	6551	
PA_atk-s05_08a1:655_16	bhūtattaṃ katvā gaṇhanto tena saddhiṃ ekamaggena agantvā aññena maggena satthu santikaṃ	6551	
PA_atk-s05_08a1:655_17	gato. Itaropi bhikkhu aññena maggena satthu santikaṃyeva gato.	6551	
PA_atk-s05_08a1:656_0	Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge	656	
PA_atk-s05_08a1:656_1	sañjānitvā, “imasmiṃ uposathagge evarūpo nāma pāpabhikkhu atthi, nāhaṃ tena saddhiṃ	656	
PA_atk-s05_08a1:656_2	uposathaṃ karissāmī”ti nikkhamitvā bahi aṭṭhāsi. Atha bhummadevatā “bhāriyaṃ mayā	656	
PA_atk-s05_08a1:656_3	kammaṃ kata”nti mahallakaupāsakavaṇṇena tassa santikaṃ gantvā “kasmā, bhante, ayyo	656	
PA_atk-s05_08a1:656_4	imasmiṃ ṭhāne ṭhito”ti āha. “Upāsaka, imaṃ uposathaggaṃ eko pāpabhikkhu paviṭṭho,	656	
PA_atk-s05_08a1:656_5	‘nāhaṃ tena saddhiṃ uposathaṃ karomī’ti bahi ṭhitomhī”ti. “Bhante, mā evaṃ gaṇhatha,	656	
PA_atk-s05_08a1:656_6	parisuddhasīlo esa bhikkhu. Tumhehi diṭṭhamātugāmo nāma ahaṃ, mayā tumhākaṃ vīmaṃsanatthāya	656	
PA_atk-s05_08a1:656_7	‘daḷhā nu kho imesaṃ therānaṃ metti, no daḷhā’ti bhijjanābhijjanabhāvaṃ olokentena	656	
PA_atk-s05_08a1:656_8	taṃ kammaṃ kata”nti. “Ko pana, tvaṃ sappurisā”ti? “Ahaṃ ekā bhummadevatā, bhante”ti	656	
PA_atk-s05_08a1:656_9	devaputto kathento dibbānubhāvena ṭhatvā therassa pādesu nipatitvā “mayhaṃ, bhante,	656	
PA_atk-s05_08a1:656_10	khamatha, etaṃ dosaṃ thero na jānāti, uposathaṃ karothā”ti theraṃ yācitvā uposathaggaṃ	6561	
PA_atk-s05_08a1:656_11	pavesesi. So thero uposathaṃ tāva ekaṭṭhāne akāsi, mittasanthavavasena pana puna	6561	
PA_atk-s05_08a1:656_12	tena saddhiṃ na ekaṭṭhāne ahosīti. Imassa therassa kammaṃ na kathīyati, cuditakatthero	6561	
PA_atk-s05_08a1:656_13	pana aparāparaṃ vipassanāya kammaṃ karonto arahattaṃ pāpuṇi.	6561	
PA_atk-s05_08a1:657_0	Bhummadevatā tassa kammassa nissandena ekaṃ buddhantaraṃ apāyabhayato na muccittha.	657	
PA_atk-s05_08a1:657_1	Sace pana kismiñci kāle manussattaṃ āgacchati, aññena yena kenaci kato doso tasseva	657	
PA_atk-s05_08a1:657_2	upari patati. So amhākaṃ bhagavato kāle sāvatthiyaṃ brāhmaṇakule nibbatti. “Dhānamāṇavo”tissa	657	
PA_atk-s05_08a1:657_3	nāmaṃ akaṃsu. So vayappatto tayo vede uggaṇhitvā mahallakakāle satthu dhammadesanaṃ	657	
PA_atk-s05_08a1:657_4	sutvā paṭiladdhasaddho pabbaji, tassa upasampannadivasato paṭṭhāya ekā alaṅkatapaṭiyattā	657	
PA_atk-s05_08a1:657_5	itthī tasmiṃ gāmaṃ pavisante saddhiṃyeva gāmaṃ pavisati, nikkhamante nikkhamati.	657	
PA_atk-s05_08a1:657_6	Vihāraṃ pavisantepi saddhiṃ pavisati, tiṭṭhantepi tiṭṭhatīti evaṃ niccānubandhā paññāyati.	657	
PA_atk-s05_08a1:657_7	Thero taṃ na passati. Tassa puna purimakammanissandena sā aññesaṃ upaṭṭhāti. Gāme	657	
PA_atk-s05_08a1:657_8	yāguṃ bhikkhañca dadamānā itthiyo “bhante, ayaṃ eko yāguuḷuṅko tumhākaṃ, eko imissā	657	
PA_atk-s05_08a1:657_9	amhākaṃ sahāyikāyā”ti parihāsaṃ karonti. Therassa mahatī vihesā hoti. Vihāragatampi	657	
PA_atk-s05_08a1:657_10	naṃ sāmaṇerā ceva daharā bhikkhū ca parivāretvā “dhāno koṇḍo jāto”ti parihāsaṃ karonti.	6571	
PA_atk-s05_08a1:657_11	Athassa teneva kāraṇena kuṇḍadhānattheroti nāmaṃ jātaṃ. So uṭṭhāya samuṭṭhāya tehi	6571	
PA_atk-s05_08a1:657_12	kariyamānaṃ keḷiṃ sahituṃ asakkonto ummādaṃ gahetvā “tumhe koṇḍā, tumhākaṃ upajjhāyo	6571	
PA_atk-s05_08a1:657_13	koṇḍo, ācariyo koṇḍo”ti vadati. Atha naṃ satthu ārocesuṃ “kuṇḍadhāno, bhante, daharasāmaṇerehi	6571	
PA_atk-s05_08a1:657_14	saddhiṃ evaṃ pharusavācaṃ vadatī”ti. Satthā taṃ pakkosāpetvā “saccaṃ kira tvaṃ, dhāna,	6571	
PA_atk-s05_08a1:657_15	sāmaṇerehi saddhiṃ pharusavācaṃ vadasī”ti vatvā tena “saccaṃ bhagavā”ti vutte “kasmā	6571	
PA_atk-s05_08a1:657_16	evaṃ vadesī”ti āha. “Bhante, nibaddhaṃ vihesaṃ asahanto evaṃ kathemī”ti. “Tvaṃ pubbe	6571	
PA_atk-s05_08a1:657_17	katakammaṃ yāvajjadivasā jīrāpetuṃ na sakkosi, puna evarūpaṃ pharusaṃ māvadī bhikkhū”ti vatvā āha –	6571	
PA_atk-s05_08a1:658	“Māvoca pharusaṃ kañci, vuttā paṭivadeyyu taṃ;	65	
PA_atk-s05_08a1:659	Dukkhā hi sārambhakathā, paṭidaṇḍā phuseyyu taṃ.	65	
PA_atk-s05_08a1:660	“Sace neresi attānaṃ, kaṃso upahato yathā;	66	
PA_atk-s05_08a1:661	Esa pattosi nibbānaṃ, sārambho te na vijjatī”ti. ;	66	
PA_atk-s05_08a1:662_0	Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.	662	
PA_atk-s05_08a1:662_1	Rājā “gacchatha, bhaṇe, vīmaṃsathā”ti pesetvā sayampi mandeneva parivārena therassa	662	
PA_atk-s05_08a1:662_2	vasanaṭṭhānaṃ gantvā ekamante olokento aṭṭhāsi. Tasmiṃ khaṇe thero sūcikammaṃ karonto	662	
PA_atk-s05_08a1:662_3	nisinno hoti, sāpi itthī avidūre ṭhāne ṭhitā viya paññāyati. Rājā disvā “atthidaṃ	662	
PA_atk-s05_08a1:662_4	kāraṇa”nti tassā ṭhitaṭṭhānaṃ agamāsi. Sā tasmiṃ āgacchante therassa vasanapaṇṇasālaṃ	662	
PA_atk-s05_08a1:662_5	paviṭṭhā viya ahosi. Rājāpi tāya saddhiṃ tameva paṇṇasālaṃ pavisitvā sabbattha olokento	662	
PA_atk-s05_08a1:662_6	adisvā “nāyaṃ mātugāmo, therassa eko kammavipāko”ti saññaṃ katvā paṭhamaṃ therassa	662	
PA_atk-s05_08a1:662_7	samīpena gacchantopi theraṃ avanditvā tassa kāraṇassa abhūtabhāvaṃ ñatvā āgamma theraṃ	662	
PA_atk-s05_08a1:662_8	vanditvā ekamantaṃ nisinno “kacci, bhante, piṇḍakena na kilamathā”ti pucchi. Thero	662	
PA_atk-s05_08a1:662_9	“vaṭṭati, mahārājā”ti āha. “Jānāmahaṃ, bhante, ayyassa kathaṃ, evarūpena parikkilesena	662	
PA_atk-s05_08a1:662_10	saddhiṃ carantānaṃ tumhākaṃ ke nāma pasīdissanti, ito paṭṭhāya vo katthaci gamanakiccaṃ	6621	
PA_atk-s05_08a1:662_11	natthi, ahaṃ catūhi paccayehi tumhe upaṭṭhahissāmi, tumhe yoniso manasikāre mā pamajjitthā”ti	6621	
PA_atk-s05_08a1:662_12	nibaddhabhikkhaṃ paṭṭhapesi. Thero rājānaṃ upatthambhakaṃ labhitvā bhojanasappāyena	6621	
PA_atk-s05_08a1:662_13	ekaggacitto hutvā vipassanaṃ vaḍḍhetvā arahattaṃ pāpuṇi. Tato paṭṭhāya sā itthī antaradhāyi.	6621	
PA_atk-s05_08a1:663_0	Tadā mahāsubhaddā ugganagare micchādiṭṭhikakule vasamānā “satthā maṃ anukampatū”ti	663	
PA_atk-s05_08a1:663_1	uposathaṃ adhiṭṭhāya nirāmagandhā hutvā uparipāsādatale ṭhitā “imāni pupphāni antare	663	
PA_atk-s05_08a1:663_2	aṭṭhatvā dasabalassa matthake vitānaṃ hutvā tiṭṭhantu, dasabalo imāya saññāya sve	663	
PA_atk-s05_08a1:663_3	pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha	663	
PA_atk-s05_08a1:663_4	sumanapupphamuṭṭhiyo vissajjesi. Pupphāni gantvā dhammadesanāvelāya satthu matthake	663	
PA_atk-s05_08a1:663_5	vitānaṃ hutvā aṭṭhaṃsu. Satthā taṃ sumanapupphavitānaṃ disvā citteneva subhaddāya	663	
PA_atk-s05_08a1:663_6	bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda, mayaṃ	663	
PA_atk-s05_08a1:663_7	ajja dūraṃ bhikkhācāraṃ gamissāma, puthujjanānaṃ adatvā ariyānaṃyeva salākaṃ dehī”ti.	663	
PA_atk-s05_08a1:663_8	Thero bhikkhūnaṃ ārocesi – “āvuso, satthā ajja dūraṃ bhikkhācāraṃ gamissati, puthujjanā	663	
PA_atk-s05_08a1:663_9	mā gaṇhantu, ariyāva salākaṃ gaṇhantū”ti. Kuṇḍadhānatthero “āhara, āvuso salāka”nti	663	
PA_atk-s05_08a1:663_10	paṭhamaṃyeva hatthaṃ pasāresi. Ānando “satthā tādisānaṃ bhikkhūnaṃ salākaṃ na dāpeti,	6631	
PA_atk-s05_08a1:663_11	ariyānaṃyeva dāpetī”ti vitakkaṃ uppādetvā gantvā satthu ārocesi. Satthā “āharāpentassa	6631	
PA_atk-s05_08a1:663_12	salākaṃ dehī”ti āha. Thero cintesi – “sace kuṇḍadhānassa salākā dātuṃ na yuttā, atha	6631	
PA_atk-s05_08a1:663_13	satthā paṭibāheyya, bhavissati ettha kāraṇa”nti “kuṇḍadhānassa salākaṃ dassāmī”ti	6631	
PA_atk-s05_08a1:663_14	gamanaṃ abhinīhari. Kuṇḍadhāno tassa pure āgamanā eva abhiññāpādakaṃ catutthajjhānaṃ	6631	
PA_atk-s05_08a1:663_15	samāpajjitvā iddhiyā ākāse ṭhatvā “āharāvuso, ānanda, satthā maṃ jānāti, mādisaṃ	6631	
PA_atk-s05_08a1:663_16	bhikkhuṃ paṭhamaṃ salākaṃ gaṇhantaṃ na satthā nivāretī”ti hatthaṃ pasāretvā salākaṃ	6631	
PA_atk-s05_08a1:663_17	gaṇhi. Satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ	6631	
PA_atk-s05_08a1:663_18	aggaṭṭhāne ṭhapesi. Yasmā ayaṃ thero rājānaṃ upatthambhakaṃ labhitvā sappāyāhāralābhena	6631	
PA_atk-s05_08a1:663_19	samāhitacitto vipassanāya kammaṃ karonto upanissayasampannatāya chaḷabhiñño ahosi.	6631	
PA_atk-s05_08a1:663_20	Tena vuttaṃ apadāne –	6632	
PA_atk-s05_08a1:664	“Sattāhaṃ paṭisallīnaṃ, sayambhuṃ aggapuggalaṃ;	66	
PA_atk-s05_08a1:665	Pasannacitto sumano, buddhaseṭṭhaṃ upaṭṭhahiṃ.	66	
PA_atk-s05_08a1:666	“Vuṭṭhitaṃ kālamaññāya, padumuttaraṃ mahāmuniṃ;	66	
PA_atk-s05_08a1:667	Mahantiṃ kadalīkaṇṇiṃ, gahetvā upagacchahaṃ.	66	
PA_atk-s05_08a1:668	“Paṭiggahetvā bhagavā, sabbaññū lokanāyako;	66	
PA_atk-s05_08a1:669	Mama cittaṃ pasādento, paribhuñji mahāmuni.	66	
PA_atk-s05_08a1:670	“Paribhuñjitvā sambuddho, satthavāho anuttaro;	67	
PA_atk-s05_08a1:671	Sakāsane nisīditvā, imā gāthā abhāsatha.	67	
PA_atk-s05_08a1:672	“Ye ca santi samitāro, yakkhā imamhi pabbate;	67	
PA_atk-s05_08a1:673	Araññe bhūtabhabyāni, suṇantu vacanaṃ mama.	67	
PA_atk-s05_08a1:674	“Yo so buddhaṃ upaṭṭhāsi, migarājaṃva kesariṃ;	67	
PA_atk-s05_08a1:675	Tamahaṃ kittayissāmi, suṇātha mama bhāsato.	67	
PA_atk-s05_08a1:676	“Ekādasañcakkhattuṃ so, devarājā bhavissati;	67	
PA_atk-s05_08a1:677	Catuvīsatikkhattuñca, cakkavattī bhavissati.	67	
PA_atk-s05_08a1:678	“Kappasatasahassamhi, okkākakulasambhavo;	67	
PA_atk-s05_08a1:679	Gotamo nāma gottena, satthā loke bhavissati.	67	
PA_atk-s05_08a1:680	“Akkositvāna samaṇe, sīlavante anāsave;	68	
PA_atk-s05_08a1:681	Pāpakammavipākena, nāmadheyyaṃ labhissati.	68	
PA_atk-s05_08a1:682	“Tassa dhamme sudāyādo, oraso dhammanimmito;	68	
PA_atk-s05_08a1:683	Kuṇḍadhānoti nāmena, sāvako so bhavissati.	68	
PA_atk-s05_08a1:684	“Pavivekamanuyutto, jhāyī jhānarato ahaṃ;	68	
PA_atk-s05_08a1:685	Tosayitvāna satthāraṃ, viharāmi anāsavo.	68	
PA_atk-s05_08a1:686	“Sāvakehi parivuto, bhikkhusaṅghapurakkhato;	68	
PA_atk-s05_08a1:687	Bhikkhusaṅghe nisīditvā, salākaṃ gāhayī jino.	68	
PA_atk-s05_08a1:688	“Ekaṃsaṃ cīvaraṃ katvā, vanditvā lokanāyakaṃ;	68	
PA_atk-s05_08a1:689	Vadataṃ varassa purato, paṭhamaṃ aggahesahaṃ.	68	
PA_atk-s05_08a1:690	“Tena kammena bhagavā, dasasahassikampako;	69	
PA_atk-s05_08a1:691	Bhikkhusaṅghe nisīditvā, aggaṭṭhāne ṭhapesi maṃ.	69	
PA_atk-s05_08a1:692	“Vīriyaṃ me dhuradhorayhaṃ, yogakkhemādhivāhanaṃ;	69	
PA_atk-s05_08a1:693	Dhāremi antimaṃ dehaṃ, sammāsambuddhasāsane.	69	
PA_atk-s05_08a1:694	“Kilesā jhāpitā mayhaṃ…pe… kataṃ buddhassa sāsana”nti.	69	
PA_atk-s05_08a1:695_0	Evaṃbhūtassapi imassa therassa guṇe ajānantā ye puthujjanā bhikkhū tadā paṭhamaṃ	695	
PA_atk-s05_08a1:695_1	salākaggahaṇe “kiṃ nu kho eta”nti samacintesuṃ. Tesaṃ vimatividhamanatthaṃ thero	695	
PA_atk-s05_08a1:695_2	ākāsaṃ abbhuggantvā iddhipāṭihāriyaṃ dassetvā aññāpadesena aññaṃ byākaronto “pañca	695	
PA_atk-s05_08a1:695_3	chinde”ti gāthaṃ abhāsi.	695	
PA_atk-s05_08a1:696_0	15. Tattha pañca chindeti apāyūpapattinibbattanakāni pañcorambhāgiyāni saṃyojanāni	696	
PA_atk-s05_08a1:696_1	pāde bandhanarajjukaṃ viya puriso satthena heṭṭhimamaggattayena chindeyya pajaheyya.	696	
PA_atk-s05_08a1:696_2	Pañca jaheti uparidevalokūpapattihetubhūtāni pañcuddhambhāgiyasaṃyojanāni puriso	696	
PA_atk-s05_08a1:696_3	gīvāya bandhanarajjukaṃ viya arahattamaggena jaheyya, chindeyya vāti attho. Pañca	696	
PA_atk-s05_08a1:696_4	cuttari bhāvayeti tesaṃyeva uddhambhāgiyasaṃyojanānaṃ pahānāya saddhādīni pañcindriyāni	696	
PA_atk-s05_08a1:696_5	uttari anāgāmimaggādhigamato upari bhāveyya aggamaggādhigamavasena vaḍḍheyya. Pañcasaṅgātigoti	696	
PA_atk-s05_08a1:696_6	evaṃbhūto pana pañcannaṃ rāgadosamohamānadiṭṭhisaṅgānaṃ atikkamanena pahānena pañcasaṅgātigo	696	
PA_atk-s05_08a1:696_7	hutvā. Bhikkhu oghatiṇṇoti vuccatīti sabbathā bhinnakilesatāya bhikkhūti, kāmabhavadiṭṭhiavijjoghe	696	
PA_atk-s05_08a1:696_8	taritvā tesaṃ pārabhūte nibbāne ṭhitoti ca vuccatīti attho.	696	
PA_atk-s05_08a1:697	Kuṇḍadhānattheragāthāvaṇṇanā niṭṭhitā.	69	
PA_atk-s05_08a1:698	6. Belaṭṭhasīsattheragāthāvaṇṇanā	69	
PA_atk-s05_08a1:699_0	Yathāpi bhaddo ājaññoti āyasmato belaṭṭhasīsattherassa gāthā. Kā uppatti? So kira	699	
PA_atk-s05_08a1:699_1	padumuttarassa bhagavato kāle kulagehe nibbatto bhagavantaṃ upasaṅkamitvā dhammaṃ	699	
PA_atk-s05_08a1:699_2	sutvā paṭiladdhasaddho pabbajitvā samaṇadhammaṃ karonto upanissayasampattiyā abhāvena	699	
PA_atk-s05_08a1:699_3	visesaṃ nibbattetuṃ nāsakkhi. Vivaṭṭūpanissayaṃ pana bahuṃ kusalaṃ upacinitvā devamanussesu	699	
PA_atk-s05_08a1:699_4	saṃsaranto ito ekatiṃse kappe vessabhuṃ bhagavantaṃ passitvā pasannacitto mātuluṅgaphalaṃ	699	
PA_atk-s05_08a1:699_5	adāsi. So tena puññakammena devesu nibbattitvā aparāparaṃ puññāni katvā sugatito	699	
PA_atk-s05_08a1:699_6	sugatiṃ upagacchanto imasmiṃ buddhuppāde sāvatthiyaṃ brāhmaṇakule nibbatto bhagavato	699	
PA_atk-s05_08a1:699_7	abhisambodhiyā puretarameva uruvelakassapassa santike tāpasapabbajjaṃ pabbajitvā	699	
PA_atk-s05_08a1:699_8	aggiṃ paricaranto uruvelakassapadamane ādittapariyāyadesanāya purāṇajaṭilasahassena	699	
PA_atk-s05_08a1:699_9	saddhiṃ arahattaṃ pāpuṇi. Tena vuttaṃ apadāne –	699	
PA_atk-s05_08a1:700	“Kaṇikāraṃva jotantaṃ, puṇṇamāyeva candimaṃ;	70	
PA_atk-s05_08a1:701	Jalantaṃ dīparukkhaṃva, addasaṃ lokanāyakaṃ.	70	
PA_atk-s05_08a1:702	“Mātuluṅgaphalaṃ gayha, adāsiṃ satthuno ahaṃ;	70	
PA_atk-s05_08a1:703	Dakkhiṇeyyassa vīrassa, pasanno sehi pāṇibhi.	70	
PA_atk-s05_08a1:704	“Ekatiṃse ito kappe, yaṃ phalaṃ adadiṃ tadā;	70	
PA_atk-s05_08a1:705	Duggatiṃ nābhijānāmi, phaladānassidaṃ phalaṃ.	70	
PA_atk-s05_08a1:706	“Kilesā jhāpitā mayhaṃ…pe… kataṃ buddhassa sāsana”nti.	70	
PA_atk-s05_08a1:707_0	Evaṃ adhigatārahatto āyasmato dhammabhaṇḍāgārikassa upajjhāyo ayaṃ thero ekadivasaṃ	707	
PA_atk-s05_08a1:707_1	phalasamāpattito uṭṭhāya taṃ santaṃ paṇītaṃ nirāmisaṃ sukhaṃ attano pubbayogañca	707	
PA_atk-s05_08a1:707_2	paccavekkhitvā pītivegavasena “yathāpi bhaddo ājañño”ti gāthaṃ abhāsi.	707	
PA_atk-s05_08a1:708_0	16. Tattha yathāpīti opammapaṭipādanatthe nipāto. Bhaddoti sundaro thāmabalasamatthajavaparakkamādisampanno.	708	
PA_atk-s05_08a1:708_1	Ājaññoti ājānīyo jātimā kāraṇākāraṇānaṃ ājānanako. So tividho usabhājañño assājañño	708	
PA_atk-s05_08a1:708_2	hatthājaññoti. Tesu usabhājañño idhādhippeto. So ca kho chekakasanakicce niyutto,	708	
PA_atk-s05_08a1:708_3	tenāha “naṅgalāvattanī”ti. Naṅgalassa phālassa āvattanako, naṅgalaṃ ito cito ca āvattetvā	708	
PA_atk-s05_08a1:708_4	khette kasanakoti attho. Naṅgalaṃ vā āvattayati etthāti naṅgalāvattaṃ, khette naṅgalapatho,	708	
PA_atk-s05_08a1:708_5	tasmiṃ naṅgalāvattani. Gāthāsukhatthañhettha “vattanī”ti dīghaṃ katvā vuttaṃ. Sikhīti	708	
PA_atk-s05_08a1:708_6	matthake avaṭṭhānato sikhāsadisatāya sikhā, siṅgaṃ. Tadassa atthīti sikhī. Apare	708	
PA_atk-s05_08a1:708_7	pana “kakudhaṃ idha ‘sikhā’ti adhippeta”nti vadanti, ubhayathāpi padhānaṅgakittanametaṃ	708	
PA_atk-s05_08a1:708_8	“sikhī”ti. Appakasirenāti appakilamathena. Rattindivāti rattiyo divā ca, evaṃ mamaṃ	708	
PA_atk-s05_08a1:708_9	appakasirena gacchantīti yojanā. Idaṃ vuttaṃ hoti – yathā “bhaddo usabhājānīyo kasane	708	
PA_atk-s05_08a1:708_10	niyutto ghanatiṇamūlādikepi naṅgalapathe taṃ agaṇento appakasirena ito cito ca parivattento	7081	
PA_atk-s05_08a1:708_11	gacchati, yāva kasanatiṇānaṃ parissamaṃ dasseti, evaṃ mamaṃ rattindivāpi appakasireneva	7081	
PA_atk-s05_08a1:708_12	gacchanti atikkamantī”ti. Tattha kāraṇamāha “sukhe laddhe nirāmise”ti. Yasmā kāmāmisalokāmisavaṭṭāmisehi	7081	
PA_atk-s05_08a1:708_13	asammissaṃ santaṃ paṇītaṃ phalasamāpattisukhaṃ laddhaṃ, tasmāti attho. Paccatte cetaṃ	7081	
PA_atk-s05_08a1:708_14	bhummavacanaṃ yathā “vanappagumbe” “tena vata re vattabbe”ti ca. Atha vā tato pabhuti	7081	
PA_atk-s05_08a1:708_15	rattindivā appakasirena gacchantīti vicāraṇāya āha – “sukhe laddhe nirāmise”ti, nirāmise	7081	
PA_atk-s05_08a1:708_16	sukhe laddhe sati tassa laddhakālato paṭṭhāyāti attho.	7081	
PA_atk-s05_08a1:709	Belaṭṭhasīsattheragāthāvaṇṇanā niṭṭhitā.	70	
PA_atk-s05_08a1:710	7. Dāsakattheragāthāvaṇṇanā	71	
PA_atk-s05_08a1:711_0	Middhī yadāti āyasmato dāsakattherassa gāthā. Kā uppatti? So kira ito ekanavute kappe	711	
PA_atk-s05_08a1:711_1	anuppanne tathāgate ajitassa nāma paccekabuddhassa gandhamādanato manussapathaṃ otaritvā	711	
PA_atk-s05_08a1:711_2	aññatarasmiṃ gāme piṇḍāya carantassa manoramāni ambaphalāni adāsi. So tena puññakammena	711	
PA_atk-s05_08a1:711_3	devamanussesu saṃsaranto kassapassa bhagavato kāle sāsane pabbajitvā vivaṭṭūpanissayaṃ	711	
PA_atk-s05_08a1:711_4	bahuṃ puññaṃ akāsi. Evaṃ kusalakammappasuto hutvā sugatito sugatiṃ upagacchanto imasmiṃ	711	
PA_atk-s05_08a1:711_5	buddhuppāde sāvatthiyaṃ kulagehe nibbatti. Dāsakotissa nāmaṃ ahosi. So anāthapiṇḍikena	711	
PA_atk-s05_08a1:711_6	gahapatinā vihārapaṭijagganakamme ṭhapito sakkaccaṃ vihāraṃ paṭijagganto abhiṇhaṃ	711	
PA_atk-s05_08a1:711_7	buddhadassanena dhammassavanena ca paṭiladdhasaddho pabbaji. Keci pana bhaṇanti –	711	
PA_atk-s05_08a1:711_8	“ayaṃ kassapassa bhagavato kāle kulagehe nibbattitvā vayappatto aññataraṃ khīṇāsavattheraṃ	711	
PA_atk-s05_08a1:711_9	upaṭṭhahanto kiñci kammaṃ kārāpetukāmo theraṃ āṇāpesi. So tena kammena amhākaṃ bhagavato	711	
PA_atk-s05_08a1:711_10	kāle sāvatthiyaṃ anāthapiṇḍikassa dāsiyā kucchimhi nibbatto vayappatto seṭṭhinā vihārapaṭijaggane	7111	
PA_atk-s05_08a1:711_11	ṭhapito vuttanayeneva paṭiladdhasaddho ahosi. Mahāseṭṭhi tassa sīlācāraṃ ajjhāsayañca	7111	
PA_atk-s05_08a1:711_12	ñatvā bhujissaṃ katvā ‘yathāsukhaṃ pabbajā’ti āha. Taṃ bhikkhū pabbājesu”nti. So	7111	
PA_atk-s05_08a1:711_13	pabbajitakālato paṭṭhāya kusīto hīnavīriyo hutvā na kiñci vattapaṭivattaṃ karoti,	7111	
PA_atk-s05_08a1:711_14	kuto samaṇadhammaṃ, kevalaṃ yāvadatthaṃ bhuñjitvā niddābahulo viharati. Dhammassavanakālepi	7111	
PA_atk-s05_08a1:711_15	ekaṃ koṇaṃ pavisitvā parisapariyante nisinno ghurughurupassāsī niddāyateva. Athassa	7111	
PA_atk-s05_08a1:711_16	bhagavā pubbūpanissayaṃ oloketvā saṃvegajananatthaṃ “middhī yadā hoti mahagghaso	7111	
PA_atk-s05_08a1:711_17	cā”ti gāthaṃ abhāsi.	7111	
PA_atk-s05_08a1:712_0	17. Tattha middhīti thinamiddhābhibhūto, yañhi middhaṃ abhibhavati, taṃ thinampi	712	
PA_atk-s05_08a1:712_1	abhibhavateva. Yadāti yasmiṃ kāle. Mahagghasoti mahābhojano, āharahatthakaalaṃsāṭakatatthavaṭṭakakākamāsakabhuttavamitakānaṃ	712	
PA_atk-s05_08a1:712_2	aññataro viya. Niddāyitāti supanasīlo. Samparivattasāyīti samparivattakaṃ samparivattakaṃ	712	
PA_atk-s05_08a1:712_3	nipajjitvā ubhayenapi seyyasukhaṃ passasukhaṃ middhasukhaṃ anuyuttoti dasseti. Nivāpapuṭṭhoti	712	
PA_atk-s05_08a1:712_4	kuṇḍakādinā sūkarabhattena puṭṭho bharito. Gharasūkaro hi bālakālato paṭṭhāya posiyamāno	712	
PA_atk-s05_08a1:712_5	thūlasarīrakāle gehā bahi nikkhamituṃ alabhanto heṭṭhāmañcādīsu samparivattetvā samparivattetvā	712	
PA_atk-s05_08a1:712_6	sayateva. Idaṃ vuttaṃ hoti – yadā puriso middhī ca hoti mahagghaso ca nivāpapuṭṭho	712	
PA_atk-s05_08a1:712_7	mahāvarāho viya aññena iriyāpathena yāpetuṃ asakkonto niddāyanasīlo samparivattasāyī,	712	
PA_atk-s05_08a1:712_8	tadā so “aniccaṃ dukkhaṃ anattā”ti tīṇi lakkhaṇāni manasikātuṃ na sakkoti. Tesaṃ	712	
PA_atk-s05_08a1:712_9	amanasikārā mandapañño punappunaṃ gabbhaṃ upeti, gabbhāvāsato na parimuccatevāti.	712	
PA_atk-s05_08a1:712_10	Taṃ sutvā dāsakatthero saṃvegajāto vipassanaṃ paṭṭhapetvā nacirasseva arahattaṃ sacchākāsi.	7121	
PA_atk-s05_08a1:712_11	Tena vuttaṃ apadāne –	7121	
PA_atk-s05_08a1:713	“Ajito nāma sambuddho, himavante vasī tadā;	71	
PA_atk-s05_08a1:714	Caraṇena ca sampanno, samādhikusalo muni.	71	
PA_atk-s05_08a1:715	“Suvaṇṇavaṇṇe sambuddhe, āhutīnaṃ paṭiggahe;	71	
PA_atk-s05_08a1:716	Rathiyaṃ paṭipajjante, ambaphalamadāsahaṃ.	71	
PA_atk-s05_08a1:717	“Ekanavute ito kappe, yaṃ phalaṃ adadiṃ tadā;	71	
PA_atk-s05_08a1:718	Duggatiṃ nābhijānāmi, phaladānassidaṃ phalaṃ.	71	
PA_atk-s05_08a1:719	“Kilesā jhāpitā mayhaṃ…pe… kataṃ buddhassa sāsana”nti.	71	
PA_atk-s05_08a1:720	Arahattaṃ pana patvā thero imāya gāthāya maṃ bhagavā ovadi, “ayaṃ gāthā mayhaṃ aṅkusabhūtā”ti tameva gāthaṃ paccudāhāsi. Tayidaṃ therassa parivattāhāranayena aññābyākaraṇaṃ jātaṃ.	72	
PA_atk-s05_08a1:721	Dāsakattheragāthāvaṇṇanā niṭṭhitā.	72	
PA_atk-s05_08a1:722	8. Siṅgālapituttheragāthāvaṇṇanā	72	
PA_atk-s05_08a1:723_0	Ahu buddhassa dāyādoti siṅgālakapituttherassa gāthā. Kā uppatti? So kira ito catunavute	723	
PA_atk-s05_08a1:723_1	kappe sataraṃsiṃ nāma paccekasambuddhaṃ piṇḍāya carantaṃ disvā pasannamānaso vanditvā	723	
PA_atk-s05_08a1:723_2	attano hatthagataṃ tālaphalaṃ adāsi. Tena puññakammena devaloke nibbatto aparāparaṃ	723	
PA_atk-s05_08a1:723_3	puññāni katvā sugatīsuyeva saṃsaranto kassapassa bhagavato kāle manussayoniyaṃ nibbatto	723	
PA_atk-s05_08a1:723_4	sāsane paṭiladdhasaddho hutvā pabbajitvā aṭṭhikasaññaṃ bhāvesi. Puna imasmiṃ buddhuppāde	723	
PA_atk-s05_08a1:723_5	sāvatthiyaṃ kulagehe nibbattitvā vayappatto dārapariggahaṃ katvā ekaṃ puttaṃ labhitvā	723	
PA_atk-s05_08a1:723_6	tassa “siṅgālako”ti nāmaṃ akāsi. Tena naṃ siṅgālakapitāti voharanti. So aparabhāge	723	
PA_atk-s05_08a1:723_7	gharabandhanaṃ pahāya sāsane pabbaji. Tassa bhagavā ajjhāsayaṃ olokento aṭṭhikasaññākammaṭṭhānaṃ	723	
PA_atk-s05_08a1:723_8	adāsi. So taṃ gahetvā bhaggesu viharati susumāragire bhesakaḷāvane, athassa tasmiṃ	723	
PA_atk-s05_08a1:723_9	vane adhivatthā devatā ussāhajananatthaṃ “bhāvanāphalaṃ nacirasseva hatthagataṃ karissatī”ti	723	
PA_atk-s05_08a1:723_10	imamatthaṃ aññāpadesena vibhāventī “ahu buddhassa dāyādo”ti gāthaṃ abhāsi.	7231	
PA_atk-s05_08a1:724_0	18. Tattha ahūti hoti, vattamānatthe hi idaṃ atītakālavacanaṃ. Buddhassāti sabbaññubuddhassa.	724	
PA_atk-s05_08a1:724_1	Dāyādoti dhammadāyādo navavidhassa lokuttaradhammadāyassa attano sammāpaṭipattiyā	724	
PA_atk-s05_08a1:724_2	ādāyako gaṇhanako. Atha vā ahūti ahosi. Evaṃnāmassa buddhassa dāyādabhāve koci vibandho	724	
PA_atk-s05_08a1:724_3	idāneva bhavissatīti adhippāyo. Tenāha “maññehaṃ kāmarāgaṃ so, khippameva vahissatī”ti.	724	
PA_atk-s05_08a1:724_4	Bhesakaḷāvaneti bhesakena nāma yakkhena labhitattā pariggahitattā, bhesakaḷānaṃ vā	724	
PA_atk-s05_08a1:724_5	kaṭṭhādīnaṃ bahulatāya “bhesakaḷāvana”nti laddhanāme araññe. Tassa bhikkhuno buddhassa	724	
PA_atk-s05_08a1:724_6	dāyādabhāve kāraṇaṃ vadanto “kevalaṃ aṭṭhisaññāya, apharī pathaviṃ ima”nti āha. Tattha	724	
PA_atk-s05_08a1:724_7	kevalanti sakalaṃ anavasesaṃ. Aṭṭhisaññāyāti aṭṭhikabhāvanāya. Apharīti “aṭṭhī”ti	724	
PA_atk-s05_08a1:724_8	adhimuccanavasena patthari. Pathavinti attabhāvapathaviṃ. Attabhāvo hi idha “pathavī”ti	724	
PA_atk-s05_08a1:724_9	vutto “ko imaṃ pathaviṃ viccessatī”tiādīsu viya. Maññehanti maññe ahaṃ. “Maññāha”ntipi	724	
PA_atk-s05_08a1:724_10	pāṭho. Soti so bhikkhu. Khippameva nacirasseva kāmarāgaṃ pahissati pajahissatīti	7241	
PA_atk-s05_08a1:724_11	maññe. Kasmā? Aṭṭhikasaññāya kāmarāgassa ujupaṭipakkhabhāvato. Idaṃ vuttaṃ hoti –	7241	
PA_atk-s05_08a1:724_12	yo ekasmiṃ padese laddhāya atthikasaññāya sakalaṃ attano sabbesaṃ vā attabhāvaṃ “aṭṭhī”tveva	7241	
PA_atk-s05_08a1:724_13	pharitvā ṭhito, so bhikkhu taṃ aṭṭhikajhānaṃ pādakaṃ katvā vipassanto nacireneva	7241	
PA_atk-s05_08a1:724_14	anāgāmimaggena kāmarāgaṃ, sabbaṃ vā kāmanaṭṭhena “kāmo”, rañjanaṭṭhena “rāgo”ti ca	7241	
PA_atk-s05_08a1:724_15	laddhanāmaṃ taṇhaṃ aggamaggena pajahissatīti. Imaṃ gāthaṃ sutvā so thero “ayaṃ devatā	7241	
PA_atk-s05_08a1:724_16	mayhaṃ ussāhajananatthaṃ evamāhā”ti appaṭivānavīriyaṃ adhiṭṭhāya vipassanaṃ vaḍḍhetvā	7241	
PA_atk-s05_08a1:724_17	arahattaṃ pāpuṇi. Tena vuttaṃ apadāne –	7241	
PA_atk-s05_08a1:725	“Sataraṃsī nāma bhagavā, sayambhū aparājito;	72	
PA_atk-s05_08a1:726	Vivekā uṭṭhahitvāna, gocarāyābhinikkhami.	72	
PA_atk-s05_08a1:727	“Phalahattho ahaṃ disvā, upagacchiṃ narāsabhaṃ;	72	
PA_atk-s05_08a1:728	Pasannacitto sumano, tālaphalamadāsahaṃ.	72	
PA_atk-s05_08a1:729	“Catunnavutito kappe, yaṃ phalaṃ adadiṃ tadā;	72	
PA_atk-s05_08a1:730	Duggatiṃ nābhijānāmi, phaladānassidaṃ phalaṃ.	73	
PA_atk-s05_08a1:731	“Kilesā jhāpitā mayhaṃ…pe… kataṃ buddhassa sāsana”nti.	73	
PA_atk-s05_08a1:732	Arahattaṃ pana patvā tāya devatāya vuttavacanaṃ patimānento tameva gāthaṃ udānavasena abhāsi. Tadevassa therassa aññābyākaraṇaṃ ahosīti.	73	
PA_atk-s05_08a1:733	Siṅgālapituttheragāthāvaṇṇanā niṭṭhitā.	73	
PA_atk-s05_08a1:734	9. Kulattheragāthāvaṇṇanā	73	
PA_atk-s05_08a1:735_0	Udakañhi nayantīti āyasmato kulattherassa gāthā. Kā uppatti? Ayaṃ kira thero pubbepi	735	
PA_atk-s05_08a1:735_1	vivaṭṭūpanissayaṃ bahuṃ kusalaṃ upacinitvā adhikārasampanno vipassiṃ bhagavantaṃ	735	
PA_atk-s05_08a1:735_2	ākāse gacchantaṃ disvā pasannamānaso nāḷikeraphalaṃ dātukāmo aṭṭhāsi. Satthā tassa	735	
PA_atk-s05_08a1:735_3	cittaṃ ñatvā otaritvā paṭiggaṇhi. So ativiya pasannacitto hutvā teneva saddhāpaṭilābhena	735	
PA_atk-s05_08a1:735_4	satthāraṃ upasaṅkamitvā pabbajjaṃ yāci, satthā aññataraṃ bhikkhuṃ āṇāpesi – “imaṃ	735	
PA_atk-s05_08a1:735_5	purisaṃ pabbājehī”ti. So pabbajitvā laddhūpasampado samaṇadhammaṃ katvā tato cuto	735	
PA_atk-s05_08a1:735_6	chapi buddhantarāni devamanussesu saṃsaranto imasmiṃ buddhuppāde sāvatthiyaṃ brāhmaṇakule	735	
PA_atk-s05_08a1:735_7	nibbatti. Kulotissa nāmaṃ ahosi. So vayappatto sāsane laddhappasādo bhagavato santike	735	
PA_atk-s05_08a1:735_8	pabbajitvā vikkhepabahulatāya visesaṃ nibbattetuṃ nāsakkhi. Athekadivasaṃ gāmaṃ piṇḍāya	735	
PA_atk-s05_08a1:735_9	pavisanto antarāmagge bhūmiṃ khaṇitvā udakavāhakaṃ katvā icchiticchitaṭṭhāne udakaṃ	735	
PA_atk-s05_08a1:735_10	nente purise disvā taṃ sallakkhetvā gāmaṃ paviṭṭho aññataraṃ usukāraṃ usudaṇḍakaṃ	7351	
PA_atk-s05_08a1:735_11	usuyante pakkhipitvā akkhikoṭiyā oloketvā ujuṃ karontaṃ disvā tampi sallakkhetvā	7351	
PA_atk-s05_08a1:735_12	gacchanto purato gantvā araneminābhiādike rathacakkāvayave tacchante tacchake disvā	7351	
PA_atk-s05_08a1:735_13	tampi sallakkhetvā vihāraṃ pavisitvā katabhattakicco pattacīvaraṃ paṭisāmetvā divāvihāre	7351	
PA_atk-s05_08a1:735_14	nisinno attanā diṭṭhanimittāni upamābhāvena gahetvā attano cittadamane upanento “acetanaṃ	7351	
PA_atk-s05_08a1:735_15	udakampi manussā icchikicchitaṭṭhānaṃ nayanti tathā acetanaṃ vaṅkampi saradaṇḍaṃ	7351	
PA_atk-s05_08a1:735_16	upāyena namento ujuṃ karonti, tathā acetanaṃ kaṭṭhakaḷiṅgarādiṃ tacchakā nemiādivasena	7351	
PA_atk-s05_08a1:735_17	vaṅkaṃ ujuñca karonti. Atha kasmā ahaṃ sakacittaṃ ujuṃ na karissāmī”ti cintetvā vipassanaṃ	7351	
PA_atk-s05_08a1:735_18	paṭṭhapetvā ghaṭento vāyamanto nacirasseva arahattaṃ pāpuṇi. Tena vuttaṃ apadāne –	7351	
PA_atk-s05_08a1:736	“Nagare bandhumatiyā, ārāmiko ahaṃ tadā;	73	
PA_atk-s05_08a1:737	Addasaṃ virajaṃ buddhaṃ, gacchantaṃ anilañjase.	73	
PA_atk-s05_08a1:738	“Nāḷikeraphalaṃ gayha, buddhaseṭṭhassadāsahaṃ;	73	
PA_atk-s05_08a1:739	Ākāse ṭhitako santo, paṭiggaṇhi mahāyaso.	73	
PA_atk-s05_08a1:740	“Vittisañjanano mayhaṃ, diṭṭhadhammasukhāvaho;	74	
PA_atk-s05_08a1:741	Phalaṃ buddhassa datvāna, vippasannena cetasā.	74	
PA_atk-s05_08a1:742	“Adhigacchiṃ tadā pītiṃ, vipulañca sukhuttamaṃ;	74	
PA_atk-s05_08a1:743	Uppajjateva ratanaṃ, nibbattassa tahiṃ tahiṃ.	74	
PA_atk-s05_08a1:744	“Ekanavutito kappe, yaṃ phalaṃ adadiṃ tadā;	74	
PA_atk-s05_08a1:745	Duggatiṃ nābhijānāmi, phaladānassidaṃ phalaṃ.	74	
PA_atk-s05_08a1:746	“Dibbacakkhu visuddhaṃ me, samādhikusalo ahaṃ;	74	
PA_atk-s05_08a1:747	Abhiññāpāramippatto, phaladānassidaṃ phalaṃ.	74	
PA_atk-s05_08a1:748	“Kilesā jhāpitā mayhaṃ…pe… kataṃ buddhassa sāsana”nti.	74	
PA_atk-s05_08a1:749	Evaṃ yāni nimittāni aṅkuse katvā vipassanaṃ vaḍḍhetvā arahattaṃ pāpuṇi, tehi saddhiṃ attano cittadamanaṃ saṃsanditvā aññaṃ byākaronto “udakañhi nayanti nettikā”ti gāthaṃ abhāsi.	74	
PA_atk-s05_08a1:750_0	19. Tattha udakaṃ hīti hi-saddo nipātamattaṃ. Nayantīti pathaviyā taṃ taṃ thalaṭṭhānaṃ	750	
PA_atk-s05_08a1:750_1	khaṇitvā ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attano icchiticchitaṭṭhānaṃ	750	
PA_atk-s05_08a1:750_2	nenti. Tathā te nentīti nettikā. Tejananti kaṇḍaṃ. Idaṃ vuttaṃ hoti – nettikā attano	750	
PA_atk-s05_08a1:750_3	ruciyā icchiticchitaṭṭhānaṃ udakaṃ nayanti, usukārāpi tāpetvā tejanaṃ namayanti ujuṃ	750	
PA_atk-s05_08a1:750_4	karonti. Namanavasena tacchakā nemiādīnaṃ atthāya tacchantā dāruṃ namayanti attano	750	
PA_atk-s05_08a1:750_5	ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā subbatā yathāsamādinnena	750	
PA_atk-s05_08a1:750_6	sīlādinā sundaravatā dhīrā sotāpattimaggādīnaṃ uppādentā attānaṃ damenti, arahattaṃ	750	
PA_atk-s05_08a1:750_7	pana pattesu ekantadantā nāma hontīti.	750	
PA_atk-s05_08a1:751	Kulattheragāthāvaṇṇanā niṭṭhitā.	75	
PA_atk-s05_08a1:752	10. Ajitattheragāthāvaṇṇanā	75	
PA_atk-s05_08a1:753_0	Maraṇe me bhayaṃ natthīti āyasmato ajitattherassa gāthā. Kā uppatti? So kira ekanavute	753	
PA_atk-s05_08a1:753_1	kappe vipassiṃ bhagavantaṃ passitvā pasannacitto kapitthaphalaṃ adāsi. Tato parampi	753	
PA_atk-s05_08a1:753_2	taṃ taṃ puññaṃ katvā devamanussesu saṃsaranto imasmiṃ kappe anuppanne eva amhākaṃ	753	
PA_atk-s05_08a1:753_3	satthari sāvatthiyaṃ mahākosalarañño aggāsaniyassa brāhmaṇassa putto hutvā nibbatti.	753	
PA_atk-s05_08a1:753_4	Tassa ajitoti nāmaṃ ahosi. Tasmiñca samaye sāvatthivāsī bāvarī nāma brāhmaṇo tīhi	753	
PA_atk-s05_08a1:753_5	mahāpurisalakkhaṇehi samannāgato tiṇṇaṃ vedānaṃ pāragū sāvatthito nikkhamitvā tāpasapabbajjaṃ	753	
PA_atk-s05_08a1:753_6	pabbajitvā godhāvarītīre kapitthārāme vasati. Atha ajito tassa santike pabbajito	753	
PA_atk-s05_08a1:753_7	atthakāmāya devatāya coditena bāvarinā satthu santikaṃ pesito tissametteyyādīhi saddhiṃ	753	
PA_atk-s05_08a1:753_8	bhagavantaṃ upasaṅkamitvā manasāva pañhe pucchitvā tesu vissajjitesu pasannacitto	753	
PA_atk-s05_08a1:753_9	satthu santike pabbajitvā kammaṭṭhānaṃ gahetvā vipassanaṃ vaḍḍhetvā arahattaṃ pāpuṇi.	753	
PA_atk-s05_08a1:753_10	Tena vuttaṃ apadāne –	7531	
PA_atk-s05_08a1:754	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	75	
PA_atk-s05_08a1:755	Rathiyaṃ paṭipajjantaṃ, kapitthaṃ adadiṃ phalaṃ.	75	
PA_atk-s05_08a1:756	“Ekanavutito kappe, yaṃ phalaṃ adadiṃ dadā;	75	
PA_atk-s05_08a1:757	Duggatiṃ nābhijānāmi, phaladānassidaṃ phalaṃ.	75	
PA_atk-s05_08a1:758	“Kilesā jhāpitā mayhaṃ…pe… kataṃ buddhassa sāsana”nti.	75	
PA_atk-s05_08a1:759	Arahattaṃ pana patto sīhanādaṃ nadanto “maraṇe me bhayaṃ natthī”ti gāthaṃ abhāsi.	75	
PA_atk-s05_08a1:760_0	20. Tattha maraṇeti maraṇanimittaṃ maraṇahetu. Meti mayhaṃ, bhayaṃ natthi ucchinnabhavamūlatāya	760	
PA_atk-s05_08a1:760_1	parikkhīṇajātikattā. Anucchinnabhavamūlānañhi “kīdisī nu kho mayhaṃ āyatiṃ uppattī”ti	760	
PA_atk-s05_08a1:760_2	maraṇato bhayaṃ bhaveyya. Nikantīti apekkhā taṇhā, sā natthi jīvite suparimadditasaṅkhāratāya	760	
PA_atk-s05_08a1:760_3	upādānakkhandhānaṃ dukkhāsārakādibhāvena suṭṭhu upaṭṭhahanato. Evaṃbhūto cāhaṃ sandehaṃ	760	
PA_atk-s05_08a1:760_4	sarīraṃ, sakaṃ vā dehaṃ dehasaṅkhātaṃ dukkhabhāraṃ nikkhipissāmi chaḍḍessāmi, nikkhipanto	760	
PA_atk-s05_08a1:760_5	ca “‘iminā sarīrakena sādhetabbaṃ sādhitaṃ, idāni taṃ ekaṃsena chaḍḍanīyamevā’ti	760	
PA_atk-s05_08a1:760_6	paññāvepullappattiyā sampajāno sativepullappattiyā paṭissato nikkhipissāmī”ti. Imaṃ	760	
PA_atk-s05_08a1:760_7	pana gāthaṃ vatvā thero jhānaṃ samāpajjitvā tadanantaraṃ parinibbāyīti.	760	
PA_atk-s05_08a1:761	Ajitattheragāthāvaṇṇanā niṭṭhitā.	76	
PA_atk-s05_08a1:762	Dutiyavaggavaṇṇanā niṭṭhitā.	76	
PA_atk-s05_08a1:763	3. Tatiyavaggo	76	
PA_atk-s05_08a1:764	1. Nigrodhattheragāthāvaṇṇanā	76	
PA_atk-s05_08a1:765_0	Nāhaṃ bhayassa bhāyāmīti āyasmato nigrodhattherassa gāthā. Kā uppatti? Ayaṃ kira	765	
PA_atk-s05_08a1:765_1	ito aṭṭhārase kappasate brāhmaṇamahāsālakule nibbattitvā vayappatto kāmesu ādīnavaṃ	765	
PA_atk-s05_08a1:765_2	nekkhamme ca ānisaṃsaṃ disvā gharabandhanaṃ pahāya araññāyatanaṃ pavisitvā aññatarasmiṃ	765	
PA_atk-s05_08a1:765_3	sālavane paṇṇasālaṃ katvā tāpasapabbajaṃ pabbajitvā vanamūlaphalāhāro vasati. Tena	765	
PA_atk-s05_08a1:765_4	samayena piyadassī nāma sammāsambuddho loke uppajjitvā sadevakassa lokassa dhammāmatavassena	765	
PA_atk-s05_08a1:765_5	kilesasantāpaṃ nibbāpento ekadivasaṃ tāpase anukampāya taṃ sālavanaṃ pavisitvā nirodhasamāpattiṃ	765	
PA_atk-s05_08a1:765_6	samāpanno. Tāpaso vanamūlaphalatthāya gacchanto bhagavantaṃ disvā pasannamānaso pupphitasāladaṇḍasākhāyo	765	
PA_atk-s05_08a1:765_7	gahetvā sālamaṇḍapaṃ katvā taṃ sabbatthakameva sālapupphehi sañchādetvā bhagavantaṃ	765	
PA_atk-s05_08a1:765_8	vanditvā pītisomanassavaseneva āhāratthāyapi agantvā namassamāno aṭṭhāsi. Satthā	765	
PA_atk-s05_08a1:765_9	nirodhato vuṭṭhāya tassa anukampāya “bhikkhusaṅgho āgacchatū”ti cintesi, “bhikkhusaṅghepi	765	
PA_atk-s05_08a1:765_10	cittaṃ pasādessatī”ti. Tāvadeva bhikkhusaṅgho āgato. So bhikkhusaṅghampi disvā pasannamānaso	7651	
PA_atk-s05_08a1:765_11	vanditvā añjaliṃ paggayha aṭṭhāsi. Satthā sitassa pātukaraṇāpadesena tassa bhāviniṃ	7651	
PA_atk-s05_08a1:765_12	sampattiṃ pakāsento dhammaṃ kathetvā pakkāmi saddhiṃ bhikkhusaṅghena. So tena puññakammena	7651	
PA_atk-s05_08a1:765_13	devamanussesuyeva saṃsaranto vivaṭṭūpanissayaṃ bahuṃ kusalaṃ upacinitvā imasmiṃ buddhuppāde	7651	
PA_atk-s05_08a1:765_14	sāvatthiyaṃ brāhmaṇamahāsālakule nibbatti, nigrodhotissa nāmaṃ ahosi. So jetavanapaṭiggahaṇadivase	7651	
PA_atk-s05_08a1:765_15	buddhānubhāvadassanena sañjātappasādo pabbajitvā vipassanaṃ ārabhitvā nacirasseva	7651	
PA_atk-s05_08a1:765_16	chaḷabhiñño ahosi. Tena vuttaṃ apadāne –	7651	
PA_atk-s05_08a1:766	“Ajjhogāhetvā sālavanaṃ, sukato assamo mama;	76	
PA_atk-s05_08a1:767	Sālapupphehi sañchanno, vasāmi vipine tadā.	76	
PA_atk-s05_08a1:768	“Piyadassī ca bhagavā, sayambhū aggapuggalo;	76	
PA_atk-s05_08a1:769	Vivekakāmo sambuddho, sālavanamupāgami.	76	
PA_atk-s05_08a1:770	“Assamā abhinikkhamma, pavanaṃ agamāsahaṃ;	77	
PA_atk-s05_08a1:771	Mūlaphalaṃ gavesanto, āhindāmi vane tadā.	77	
PA_atk-s05_08a1:772	“Tatthaddasāsiṃ sambuddhaṃ, piyadassiṃ mahāyasaṃ;	77	
PA_atk-s05_08a1:773	Sunisinnaṃ samāpannaṃ, virocantaṃ mahāvane.	77	
PA_atk-s05_08a1:774	“Catudaṇḍe ṭhapetvāna, buddhassa uparī ahaṃ;	77	
PA_atk-s05_08a1:775	Maṇḍapaṃ sukataṃ katvā, sālapupphehi chādayiṃ.	77	
PA_atk-s05_08a1:776	“Sattāhaṃ dhārayitvāna, maṇḍapaṃ sālachāditaṃ;	77	
PA_atk-s05_08a1:777	Tattha cittaṃ pasādetvā, buddhaseṭṭhamavandahaṃ.	77	
PA_atk-s05_08a1:778	“Bhagavā tamhi samaye, vuṭṭhahitvā samādhito;	77	
PA_atk-s05_08a1:779	Yugamattaṃ pekkhamāno, nisīdi purisuttamo.	77	
PA_atk-s05_08a1:780	“Sāvako varuṇo nāma, piyadassissa satthuno;	78	
PA_atk-s05_08a1:781	Vasīsatasahassehi, upagacchi vināyakaṃ.	78	
PA_atk-s05_08a1:782	“Piyadassī ca bhagavā, lokajeṭṭho narāsabho;	78	
PA_atk-s05_08a1:783	Bhikkhusaṅghe nisīditvā, sitaṃ pātukarī jino.	78	
PA_atk-s05_08a1:784	“Anuruddho upaṭṭhāko, piyadassissa satthuno;	78	
PA_atk-s05_08a1:785	Ekaṃsaṃ cīvaraṃ katvā, apucchittha mahāmuniṃ.	78	
PA_atk-s05_08a1:786	“Ko nu kho bhagavā hetu, sitakammassa satthuno;	78	
PA_atk-s05_08a1:787	Kāraṇe vijjamānamhi, satthā pātukare sitaṃ.	78	
PA_atk-s05_08a1:788	“Sattāhaṃ sālacchadanaṃ, yo me dhāresi māṇavo;	78	
PA_atk-s05_08a1:789	Tassa kammaṃ saritvāna, sitaṃ pātukariṃ ahaṃ.	78	
PA_atk-s05_08a1:790	“Anokāsaṃ na passāmi, yattha puññaṃ vipaccati;	79	
PA_atk-s05_08a1:791	Devaloke manusse vā, okāsova na sammati.	79	
PA_atk-s05_08a1:792	“Devaloke vasantassa, puññakammasamaṅgino;	79	
PA_atk-s05_08a1:793	Yāvatā parisā tassa, sālacchannā bhavissati.	79	
PA_atk-s05_08a1:794	“Tattha dibbehi naccehi, gītehi vāditehi ca;	79	
PA_atk-s05_08a1:795	Ramissati sadā santo, puññakammasamāhito.	79	
PA_atk-s05_08a1:796	“Yāvatā parisā tassa, gandhagandhī bhavissati;	79	
PA_atk-s05_08a1:797	Sālassa pupphavasso ca, pavassissati tāvade.	79	
PA_atk-s05_08a1:798	“Tato cutoyaṃ manujo, mānusaṃ āgamissati;	79	
PA_atk-s05_08a1:799	Idhāpi sālacchadanaṃ, sabbakālaṃ dharissati.	79	
PA_atk-s05_08a1:800	“Idha naccañca gītañca, sammatāḷasamāhitaṃ;	80	
PA_atk-s05_08a1:801	Parivāressanti maṃ niccaṃ, buddhapūjāyidaṃ phalaṃ.	80	
PA_atk-s05_08a1:802	“Uggacchante ca sūriye, sālavassaṃ pavassate;	80	
PA_atk-s05_08a1:803	Puññakammena saṃyuttaṃ, vassate sabbakālikaṃ.	80	
PA_atk-s05_08a1:804	“Aṭṭhārase kappasate, okkākakulasambhavo;	80	
PA_atk-s05_08a1:805	Gotamo nāma nāmena, satthā loke bhavissati.	80	
PA_atk-s05_08a1:806	“Tassa dhamme sudāyādo, oraso dhammanimmito;	80	
PA_atk-s05_08a1:807	Sabbāsave pariññāya, nibbāyissatināsavo.	80	
PA_atk-s05_08a1:808	“Dhammaṃ abhisamentassa, sālacchannaṃ bhavissati;	80	
PA_atk-s05_08a1:809	Citake jhāyamānassa, chadanaṃ tattha hessati.	80	
PA_atk-s05_08a1:810	“Vipākaṃ kittayitvāna, piyadassī mahāmuni;	81	
PA_atk-s05_08a1:811	Parisāya dhammaṃ desesi, tappento dhammavuṭṭhiyā.	81	
PA_atk-s05_08a1:812	“Tiṃsakappāni devesu, devarajjamakārayiṃ;	81	
PA_atk-s05_08a1:813	Saṭṭhi ca sattakkhattuñca, cakkavattī ahosahaṃ.	81	
PA_atk-s05_08a1:814	“Devalokā idhāgantvā, labhāmi vipulaṃ sukhaṃ;	81	
PA_atk-s05_08a1:815	Idhāpi sālacchadanaṃ, maṇḍapassa idaṃ phalaṃ.	81	
PA_atk-s05_08a1:816	“Ayaṃ pacchimako mayhaṃ, carimo vattate bhavo;	81	
PA_atk-s05_08a1:817	Idhāpi sālacchadanaṃ, hessati sabbakālikaṃ.	81	
PA_atk-s05_08a1:818	“Mahāmuniṃ tosayitvā, gotamaṃ sakyapuṅgavaṃ;	81	
PA_atk-s05_08a1:819	Pattomhi acalaṃ ṭhānaṃ, hitvā jayaparājayaṃ.	81	
PA_atk-s05_08a1:820	“Aṭṭhārase kappasate, yaṃ buddhamabhipūjayiṃ;	82	
PA_atk-s05_08a1:821	Duggatiṃ nābhijānāmi, buddhapūjāyidaṃ phalaṃ.	82	
PA_atk-s05_08a1:822	“Kilesā jhāpitā mayhaṃ, bhavā sabbe samūhatā;	82	
PA_atk-s05_08a1:823	Nāgova bandhanaṃ chetvā, viharāmi anāsavo.	82	
PA_atk-s05_08a1:824	“Svāgataṃ vata me āsi, buddhaseṭṭhassa santike;	82	
PA_atk-s05_08a1:825	Tisso vijjā anuppattā, kataṃ buddhassa sāsanaṃ.	82	
PA_atk-s05_08a1:826	“Paṭisambhidā catasso, vimokkhāpi ca aṭṭhime;	82	
PA_atk-s05_08a1:827	Chaḷabhiññā sacchikatā, kataṃ buddhassa sāsana”nti.	82	
PA_atk-s05_08a1:828	Evaṃ pana chaḷabhiñño hutvā phalasukhena vītināmento sāsanassa niyyānikabhāvavibhāvanatthaṃ aññābyākaraṇavasena “nāhaṃ bhayassa bhāyāmī”ti gāthaṃ abhāsi.	82	
PA_atk-s05_08a1:829_0	21. Tattha bhāyanti etasmāti bhayaṃ, jātijarādi. Bhayassāti nissakke sāmivacanaṃ,	829	
PA_atk-s05_08a1:829_1	bhayato bhāyitabbanimittaṃ jātijarāmaraṇādinā hetunā nāhaṃ bhāyāmīti attho. Tattha	829	
PA_atk-s05_08a1:829_2	kāraṇamāha “satthā no amatassa kovido”ti. Amhākaṃ satthā amate kusalo veneyyānaṃ	829	
PA_atk-s05_08a1:829_3	amatadāne cheko. Yattha bhayaṃ nāvatiṭṭhatīti yasmiṃ nibbāne yathāvuttaṃ bhayaṃ na	829	
PA_atk-s05_08a1:829_4	tiṭṭhati okāsaṃ na labhati. Tenāti tato nibbānato. Vajantīti abhayaṭṭhānameva gacchanti.	829	
PA_atk-s05_08a1:829_5	Nibbānañhi abhayaṭṭhānaṃ nāma. Kena pana vajantīti āha “maggena vajanti bhikkhavo”ti,	829	
PA_atk-s05_08a1:829_6	aṭṭhaṅgikena ariyamaggena satthu ovādakaraṇā bhikkhū saṃsāre bhayassa ikkhanakāti	829	
PA_atk-s05_08a1:829_7	attho. Yatthāti vā yaṃ nimittaṃ yassa ariyamaggassa adhigamahetu attānuvādādikaṃ	829	
PA_atk-s05_08a1:829_8	pañcavīsatividhampi bhayaṃ nāvatiṭṭhati patiṭṭhaṃ na labhati, tena ariyena maggena	829	
PA_atk-s05_08a1:829_9	vajanti abhayaṭṭhānaṃ satthu sāsane bhikkhū, tena maggena ahampi gato, tasmā nāhaṃ	829	
PA_atk-s05_08a1:829_10	bhayassa bhāyāmīti thero aññaṃ byākāsi.	8291	
PA_atk-s05_08a1:830	Nigrodhattheragāthāvaṇṇanā niṭṭhitā.	83	
PA_atk-s05_08a1:831	2. Cittakattheragāthāvaṇṇanā	83	
PA_atk-s05_08a1:832_0	Nīlāsugīvāti āyasmato cittakattherassa gāthā. Kā uppatti? So kira padumuttarabuddhakālato	832	
PA_atk-s05_08a1:832_1	paṭṭhāya vivaṭṭūpanissayaṃ kusalaṃ ācinanto ito ekanavute kappe manussayoniyaṃ nibbattitvā	832	
PA_atk-s05_08a1:832_2	viññuttaṃ patto vipassiṃ bhagavantaṃ passitvā pasannamānaso pupphehi pūjaṃ katvā	832	
PA_atk-s05_08a1:832_3	vanditvā “santadhammena nāma ettha bhavitabba”nti satthari nibbāne ca adhimucci.	832	
PA_atk-s05_08a1:832_4	So tena puññakammena tato cuto tāvatiṃsabhavane nibbatto aparāparaṃ puññāni katvā	832	
PA_atk-s05_08a1:832_5	devamanussesu saṃsaranto imasmiṃ buddhuppāde rājagahe vibhavasampannassa brāhmaṇassa	832	
PA_atk-s05_08a1:832_6	putto hutvā nibbatti cittako nāma nāmena. So bhagavati rājagahaṃ gantvā veḷuvane	832	
PA_atk-s05_08a1:832_7	viharante satthāraṃ upasaṅkamitvā dhammaṃ sutvā paṭiladdhasaddho pabbajitvā cariyānukūlaṃ	832	
PA_atk-s05_08a1:832_8	kammaṭṭhānaṃ gahetvā araññāyatanaṃ pavisitvā bhāvanānuyutto jhānaṃ nibbattetvā jhānapādakaṃ	832	
PA_atk-s05_08a1:832_9	vipassanaṃ vaḍḍhetvā nacireneva arahattaṃ pāpuṇi. Tena vuttaṃ apadāne –	832	
PA_atk-s05_08a1:833	“Kaṇikāraṃva jotantaṃ, nisinnaṃ pabbatantare;	83	
PA_atk-s05_08a1:834	Addasaṃ virajaṃ buddhaṃ, vipassiṃ lokanāyakaṃ.	83	
PA_atk-s05_08a1:835	“Tīṇi kiṅkaṇipupphāni, paggayha abhiropayiṃ;	83	
PA_atk-s05_08a1:836	Sambuddhaṃ abhipūjetvā, gacchāmi dakkhiṇāmukho.	83	
PA_atk-s05_08a1:837	“Tena kammena sukatena, cetanāpaṇidhīhi ca;	83	
PA_atk-s05_08a1:838	Jahitvā mānusaṃ dehaṃ, tāvatiṃsaṃ agacchahaṃ.	83	
PA_atk-s05_08a1:839	“Ekanavute ito kappe, yaṃ buddhamabhipūjayiṃ;	83	
PA_atk-s05_08a1:840	Duggatiṃ nābhijānāmi, buddhapūjāyidaṃ phalaṃ.	84	
PA_atk-s05_08a1:841	“Kilesā jhāpitā mayhaṃ…pe… kataṃ buddhassa sāsana”nti.	84	
PA_atk-s05_08a1:842_0	Arahattaṃ pana patvā satthāraṃ vandituṃ rājagahaṃ upagato tattha bhikkhūhi “kiṃ,	842	
PA_atk-s05_08a1:842_1	āvuso, araññe appamatto vihāsī”ti puṭṭho attano appamādavihāranivedanena aññaṃ byākaronto	842	
PA_atk-s05_08a1:842_2	“nīlāsugīvā”ti gāthaṃ abhāsi.	842	
PA_atk-s05_08a1:843_0	22. Tattha nīlāsugīvāti nīlasugīvā, gāthāsukhatthañhettha dīgho kato, rājivantatāya	843	
PA_atk-s05_08a1:843_1	sundarāya gīvāya samannāgatoti attho. Te yebhuyyena ca nīlavaṇṇatāya nīlā. Sobhanakaṇṭhatāya	843	
PA_atk-s05_08a1:843_2	sugīvā. Sikhinoti matthake jātāya sikhāya sassirikabhāvena sikhino. Morāti mayūrā.	843	
PA_atk-s05_08a1:843_3	Kārambhiyanti kārambarukkhe. Kārambhiyanti vā tassa vanassa nāmaṃ. Tasmā kārambhiyanti	843	
PA_atk-s05_08a1:843_4	kārambhanāmake vaneti attho. Abhinadantīti pāvussakāle meghagajjitaṃ sutvā kekāsaddaṃ	843	
PA_atk-s05_08a1:843_5	karontā utusampadāsiddhena sarena haṃsādike abhibhavantā viya nadanti. Teti te morā.	843	
PA_atk-s05_08a1:843_6	Sītavātakīḷitāti sītena meghavātena sañjātakīḷitā madhuravassitaṃ vassantā. Suttanti	843	
PA_atk-s05_08a1:843_7	bhattasammadavinodanatthaṃ sayitaṃ, kāyakilamathapaṭipassambhanāya vā anuññātavelāyaṃ	843	
PA_atk-s05_08a1:843_8	supantaṃ. Jhāyanti samathavipassanājhānehi jhāyanasīlaṃ bhāvanānuyuttaṃ. Nibodhentīti	843	
PA_atk-s05_08a1:843_9	pabodhenti. “Imepi nāma niddaṃ anupagantvā jāgarantā attanā kattabbaṃ karonti, kimaṅgaṃ	843	
PA_atk-s05_08a1:843_10	panāha”nti evaṃ sampajaññuppādanena sayanato vuṭṭhāpentīti adhippāyo.	8431	
PA_atk-s05_08a1:844	Cittakattheragāthāvaṇṇanā niṭṭhitā.	84	
PA_atk-s05_08a1:845	3. Gosālattheragāthāvaṇṇanā	84	
PA_atk-s05_08a1:846_0	Ahaṃ kho veḷugumbasminti āyasmato gosālattherassa gāthā. Kā uppatti? Sopi purimabuddhesu	846	
PA_atk-s05_08a1:846_1	katādhikāro tattha tattha vivaṭṭūpanissayaṃ kusalaṃ ācinanto ito ekanavute kappe	846	
PA_atk-s05_08a1:846_2	aññatarasmiṃ pabbate rukkhasākhāyaṃ olambamānaṃ paccekabuddhassa paṃsukūlacīvaraṃ	846	
PA_atk-s05_08a1:846_3	disvā “arahaddhajo vatāya”nti pasannacitto pupphehi pūjehi. So tena puññakammena	846	
PA_atk-s05_08a1:846_4	tāvatiṃsabhavane nibbatto. Tato paṭṭhāya devamanussesuyeva saṃsaranto imasmiṃ buddhuppāde	846	
PA_atk-s05_08a1:846_5	magadharaṭṭhe ibbhakule nibbatto gosālo nāma nāmena. Soṇena pana koṭikaṇṇena kataparicayattā	846	
PA_atk-s05_08a1:846_6	tassa pabbajitabhāvaṃ sutvā “sopi nāma mahāvibhavo pabbajissati, kimaṅgaṃ panāha”nti	846	
PA_atk-s05_08a1:846_7	sañjātasaṃvego bhagavato santike pabbajitvā cariyānukūlaṃ kammaṭṭhānaṃ gahetvā sappāyaṃ	846	
PA_atk-s05_08a1:846_8	vasanaṭṭhānaṃ gavesanto attano jātagāmassa avidūre ekasmiṃ sānupabbate vihāsi. Tassa	846	
PA_atk-s05_08a1:846_9	mātā divase divase bhikkhaṃ deti. Athekadivasaṃ gāmaṃ piṇḍāya paviṭṭhassa mātā madhusakkharābhisaṅkhataṃ	846	
PA_atk-s05_08a1:846_10	pāyāsaṃ adāsi. So taṃ gahetvā tassa pabbatassa chāyāyaṃ aññatarassa veḷugumbassa	8461	
PA_atk-s05_08a1:846_11	mūle nisīditvā paribhuñjitvā dhovitapattapāṇī vipassanaṃ ārabhi. Bhojanasappāyalābhena	8461	
PA_atk-s05_08a1:846_12	kāyacittānaṃ kallatāya samāhito udayabbayañāṇādike tikkhe sūre vahante appakasireneva	8461	
PA_atk-s05_08a1:846_13	vipassanaṃ ussukkāpetvā maggapaṭipāṭiyā bhāvanaṃ matthakaṃ pāpento saha paṭisambhidāhi	8461	
PA_atk-s05_08a1:846_14	arahattaṃ sacchākāsi. Tena vuttaṃ apadāne –	8461	
PA_atk-s05_08a1:847	“Himavantassa avidūre, udaṅgaṇo nāma pabbato;	84	
PA_atk-s05_08a1:848	Tatthaddasaṃ paṃsukūlaṃ, dumaggamhi vilambitaṃ.	84	
PA_atk-s05_08a1:849	“Tīṇi kiṅkaṇipupphāni, ocinitvānahaṃ tadā;	84	
PA_atk-s05_08a1:850	Heṭṭhā pahaṭṭhena cittena, paṃsukūlaṃ apūjayiṃ.	85	
PA_atk-s05_08a1:851	“Tena kammena sukatena, cetanāpaṇidhīhi ca;	85	
PA_atk-s05_08a1:852	Jahitvā mānusaṃ dehaṃ, tāvatiṃsaṃ agacchahaṃ.	85	
PA_atk-s05_08a1:853	“Ekanavute ito kappe, yaṃ kammamakariṃ tadā;	85	
PA_atk-s05_08a1:854	Duggatiṃ nābhijānāmi, pūjitvā arahaddhajaṃ.	85	
PA_atk-s05_08a1:855	“Kilesā jhāpitā mayhaṃ…pe… kataṃ buddhassa sāsana”nti.	85	
PA_atk-s05_08a1:856	Arahattaṃ pana adhigantvā diṭṭhadhammasukhavihāratthaṃ pabbatasānumeva gantukāmo attano paṭipattiṃ pavedento “ahaṃ kho veḷugumbasmi”nti gāthaṃ abhāsi.	85	
PA_atk-s05_08a1:857_0	23. Tattha veḷugumbasminti veḷugacchassa samīpe, tassa chāyāyaṃ. Bhutvāna madhupāyasanti	857	
PA_atk-s05_08a1:857_1	madhupasittapāyāsaṃ bhuñjitvā. Padakkhiṇanti padakkhiṇaggāhena, satthu ovādassa sammā	857	
PA_atk-s05_08a1:857_2	sampaṭicchanenāti attho. Sammasanto khandhānaṃ udayabbayanti pañcannaṃ upādānakkhandhānaṃ	857	
PA_atk-s05_08a1:857_3	udayabbayañca vipassanto, yadipi idāni katakicco, phalasamāpattiṃ pana samāpajjituṃ	857	
PA_atk-s05_08a1:857_4	vipassanaṃ paṭṭhapentoti adhippāyo. Sānuṃ paṭigamissāmīti pubbe mayā vutthapabbatasānumeva	857	
PA_atk-s05_08a1:857_5	uddissa gacchissāmi. Vivekamanubrūhayanti paṭipassaddhivivekaṃ phalasamāpattikāyavivekañca	857	
PA_atk-s05_08a1:857_6	paribrūhayanto, tassa vā paribrūhanahetu gamissāmīti. Evaṃ pana vatvā thero tattheva	857	
PA_atk-s05_08a1:857_7	gato, ayameva ca imassa therassa aññābyākaraṇagāthā ahosi.	857	
PA_atk-s05_08a1:858	Gosālattheragāthāvaṇṇanā niṭṭhitā.	85	
PA_atk-s05_08a1:859	4. Sugandhattheragāthāvaṇṇanā	85	
PA_atk-s05_08a1:860_0	Anuvassiko pabbajitoti āyasmato sugandhattherassa gāthā. Kā uppatti? So kira ito	860	
PA_atk-s05_08a1:860_1	dvānavute kappe tissassa nāma sammāsambuddhassa kāle manussayoniyaṃ nibbattitvā viññutaṃ	860	
PA_atk-s05_08a1:860_2	patto migabyadhanena araññe vicarati. Satthā tassa anukampāya padavaḷañjaṃ dassetvā	860	
PA_atk-s05_08a1:860_3	gato. So satthu padacetiyāni disvā purimabuddhesu katādhikāratāya “sadevake loke	860	
PA_atk-s05_08a1:860_4	aggapuggalassa imāni padānī”ti pītisomanassajāto koraṇḍakapupphāni gahetvā pūjaṃ	860	
PA_atk-s05_08a1:860_5	katvā cittaṃ pasādesi. So tena puññakammena devaloke nibbattitvā tato cuto aparāparaṃ	860	
PA_atk-s05_08a1:860_6	puññāni katvā devamanussesu saṃsaranto kassapassa bhagavato kāle kuṭumbiko hutvā	860	
PA_atk-s05_08a1:860_7	satthu bhikkhusaṅghassa ca mahādānaṃ pavattetvā gandhakuṭiṃ mahagghagositacandanaṃ	860	
PA_atk-s05_08a1:860_8	pisitvā tena paribhaṇḍaṃ katvā patthanaṃ paṭṭhapesi – “nibbattanibbattaṭṭhāne mayhaṃ	860	
PA_atk-s05_08a1:860_9	sarīraṃ evaṃsugandhaṃ hotū”ti. Evaṃ aññānipi tattha tattha bhave bahūni puññakammāni	860	
PA_atk-s05_08a1:860_10	katvā sugatīsu eva parivattamāno imasmiṃ buddhuppāde sāvatthiyaṃ vibhavasampannassa	8601	
PA_atk-s05_08a1:860_11	brāhmaṇassa gehe nibbatti. Nibbattassa ca tassa mātukucchigatakālato paṭṭhāya mātu	8601	
PA_atk-s05_08a1:860_12	sarīraṃ sakalampi gehaṃ surabhigandhaṃ vāyati. Jātadivase pana visesato paramasugandhaṃ	8601	
PA_atk-s05_08a1:860_13	sāmantagehesupi vāyateva. Tassa mātāpitaro “amhākaṃ putto attanāva attano nāmaṃ gahetvā	8601	
PA_atk-s05_08a1:860_14	āgato”ti sugandhotveva nāmaṃ akaṃsu. So anupubbena vayappatto mahāselattheraṃ disvā	8601	
PA_atk-s05_08a1:860_15	tassa santike dhammaṃ sutvā pabbajitvā vipassanāya kammaṃ karonto sattāhabbhantare	8601	
PA_atk-s05_08a1:860_16	eva arahattaṃ pāpuṇi. Tena vuttaṃ apadāne –	8601	
PA_atk-s05_08a1:861	“Vanakammiko pure āsiṃ, pitumātumatenahaṃ;	86	
PA_atk-s05_08a1:862	Pasumārena jīvāmi, kusalaṃ me na vijjati.	86	
PA_atk-s05_08a1:863	“Mama āsayasāmantā, tisso lokagganāyako;	86	
PA_atk-s05_08a1:864	Padāni tīṇi dassesi, anukampāya cakkhumā.	86	
PA_atk-s05_08a1:865	“Akkante ca pade disvā, tissanāmassa satthuno;	86	
PA_atk-s05_08a1:866	Haṭṭho haṭṭhena cittena, pade cittaṃ pasādayiṃ.	86	
PA_atk-s05_08a1:867	“Koraṇḍaṃ pupphitaṃ disvā, pādapaṃ dharaṇīruhaṃ;	86	
PA_atk-s05_08a1:868	Sakosakaṃ gahetvāna, padaseṭṭhaṃ apūjayiṃ.	86	
PA_atk-s05_08a1:869	“Tena kammena sukatena, cetanāpaṇidhīhi ca;	86	
PA_atk-s05_08a1:870	Jahitvā mānusaṃ dehaṃ, tāvatiṃsamagacchahaṃ.	87	
PA_atk-s05_08a1:871	“Yaṃ yaṃ yonupapajjāmi, devattaṃ atha mānusaṃ;	87	
PA_atk-s05_08a1:872	Koraṇḍakachavī homi, suppabhāso bhavāmahaṃ.	87	
PA_atk-s05_08a1:873	“Dvenavute ito kappe, yaṃ kammamakariṃ tadā;	87	
PA_atk-s05_08a1:874	Duggatiṃ nābhijānāmi, padapūjāyidaṃ phalaṃ.	87	
PA_atk-s05_08a1:875	“Kilesā jhāpitā mayhaṃ…pe… kataṃ buddhassa sāsana”nti.	87	
PA_atk-s05_08a1:876	Arahattaṃ pana patvā aññaṃ byākaronto “anuvassiko pabbajito”ti imaṃ gāthaṃ abhāsi.	87	
PA_atk-s05_08a1:877_0	24. Tattha anuvassikoti anugato upagato vassaṃ anuvasso, anuvassova anuvassiko. Pabbajitoti	877	
PA_atk-s05_08a1:877_1	pabbajjaṃ upagato, pabbajito hutvā upagatavassamatto ekavassikoti attho. Atha vā	877	
PA_atk-s05_08a1:877_2	anugataṃ pacchāgataṃ apagataṃ vassaṃ anuvassaṃ, taṃ assa atthīti anuvassiko. Yassa	877	
PA_atk-s05_08a1:877_3	pabbajitassa vassaṃ aparipuṇṇatāya na gaṇanūpagataṃ, so evaṃ vutto, tasmā avassikoti	877	
PA_atk-s05_08a1:877_4	vuttaṃ hoti. Passa dhammasudhammatanti tava satthu dhammassa sudhammabhāvaṃ svākkhātataṃ	877	
PA_atk-s05_08a1:877_5	ekantaniyyānikataṃ passa, yattha anuvassiko tuvaṃ pabbajito. Pubbenivāsañāṇaṃ dibbacakkhuñāṇaṃ	877	
PA_atk-s05_08a1:877_6	āsavakkhayañāṇanti tisso vijjā tayā anuppattā sacchikatā, tato eva kataṃ buddhassa	877	
PA_atk-s05_08a1:877_7	sāsanaṃ sammāsambuddhassa sāsanaṃ anusiṭṭhi ovādo anusikkhitoti katakiccataṃ nissāya	877	
PA_atk-s05_08a1:877_8	pītisomanassajāto thero attānaṃ paraṃ viya katvā vadatīti.	877	
PA_atk-s05_08a1:878	Sugandhattheragāthāvaṇṇanā niṭṭhitā.	87	
PA_atk-s05_08a1:879	5. Nandiyattheragāthāvaṇṇanā	87	
PA_atk-s05_08a1:880_0	Obhāsajātanti āyasmato nandiyattherassa gāthā. Kā uppatti? So kira padumuttarassa	880	
PA_atk-s05_08a1:880_1	bhagavato kāle satthari parinibbute cetiye candanasārena vedikaṃ kāretvā uḷāraṃ pūjāsakkāraṃ	880	
PA_atk-s05_08a1:880_2	pavattesi. Tato paṭṭhāya ajjhāsayasampanno hutvā tattha tattha vivaṭṭūpanissayaṃ	880	
PA_atk-s05_08a1:880_3	bahuṃ puññakammaṃ ācinitvā devesu ca manussesu ca saṃsaranto imasmiṃ buddhuppāde	880	
PA_atk-s05_08a1:880_4	kapilavatthusmiṃ sakyarājakule nibbatti. Tassa mātāpitaro nandiṃ janento jātoti nandiyoti	880	
PA_atk-s05_08a1:880_5	nāmaṃ akaṃsu. So vayappatto anuruddhādīsu satthu santike pabbajantesu sayampi pabbajitvā	880	
PA_atk-s05_08a1:880_6	vipassanāya kammaṃ karonto katādhikāratāya nacirasseva arahattaṃ pāpuṇi. Tena vuttaṃ apadāne –	880	
PA_atk-s05_08a1:881	“Padumuttaro nāma jino, lokajeṭṭho narāsabho;	88	
PA_atk-s05_08a1:882	Jalitvā aggikhandhova, sambuddho parinibbuto.	88	
PA_atk-s05_08a1:883	“Nibbute ca mahāvīre, thūpo vitthāriko ahu;	88	
PA_atk-s05_08a1:884	Dūratova upaṭṭhenti, dhātugehavaruttame.	88	
PA_atk-s05_08a1:885	“Pasannacitto sumano, akaṃ candanavedikaṃ;	88	
PA_atk-s05_08a1:886	Dissati thūpakhandho ca, thūpānucchaviko tadā.	88	
PA_atk-s05_08a1:887	“Bhave nibbattamānamhi, devatte atha mānuse.	88	
PA_atk-s05_08a1:888	Omattaṃ me na passāmi, pubbakammassidaṃ phalaṃ.	88	
PA_atk-s05_08a1:889	“Pañcadasakappasate, ito aṭṭha janā ahuṃ;	88	
PA_atk-s05_08a1:890	Sabbe samattanāmā te cakkavattī mahabbalā.	89	
PA_atk-s05_08a1:891	“Kilesā jhāpitā mayhaṃ…pe… kataṃ buddhassa sāsana”nti.	89	
PA_atk-s05_08a1:892_0	Arahattaṃ pana patvā anuruddhattherādīhi saddhiṃ pācīnavaṃsamigadāye viharante imasmiṃ	892	
PA_atk-s05_08a1:892_1	there ekadivasaṃ māro pāpimā bhiṃsāpetukāmo tassa bheravarūpaṃ dasseti. Thero taṃ	892	
PA_atk-s05_08a1:892_2	“māro aya”nti ñatvā “pāpima, ye māradheyyaṃ vītivattā, tesaṃ tava kiriyā kiṃ karissati,	892	
PA_atk-s05_08a1:892_3	tatonidānaṃ pana tvaṃ eva vighātaṃ anatthaṃ pāpuṇissasī”ti dassento “obhāsajātaṃ	892	
PA_atk-s05_08a1:892_4	phalaga”nti gāthaṃ abhāsi.	892	
PA_atk-s05_08a1:893_0	25. Tattha obhāsajātanti ñāṇobhāsena jātobhāsaṃ aggamaggañāṇassa adhigatattā. Tena	893	
PA_atk-s05_08a1:893_1	anavasesato kilesandhakārassa vihataviddhaṃsitabhāvato ativiya pabhassaranti attho.	893	
PA_atk-s05_08a1:893_2	Phalaganti phalaṃ gataṃ upagataṃ, aggaphalañāṇasahitanti adhippāyo. Cittanti khīṇāsavassa	893	
PA_atk-s05_08a1:893_3	cittaṃ sāmaññena vadati. Tenāha “abhiṇhaso”ti. Tañhi nirodhaninnatāya khīṇāsavānaṃ	893	
PA_atk-s05_08a1:893_4	niccakappaṃ arahattaphalasamāpattisamāpajjanato “phalena sahita”nti vattabbataṃ arahati.	893	
PA_atk-s05_08a1:893_5	Tādisanti tathārūpaṃ, arahantanti attho. Āsajjāti visodhetvā paribhuyya. Kaṇhāti	893	
PA_atk-s05_08a1:893_6	māraṃ ālapati, so hi kaṇhakammattā kaṇhābhijātitāya ca “kaṇho”ti vuccati. Dukkhaṃ	893	
PA_atk-s05_08a1:893_7	nigacchasīti idha kucchianuppavesādinā niratthakaṃ kāyaparissamaṃ dukkhaṃ, samparāye	893	
PA_atk-s05_08a1:893_8	ca appatikāraṃ apāyadukkhaṃ upagamissasi pāpuṇissasi. Taṃ sutvā māro “jānāti maṃ	893	
PA_atk-s05_08a1:893_9	samaṇo”ti tatthevantaradhāyīti.	893	
PA_atk-s05_08a1:894	Nandiyattheragāthāvaṇṇanā niṭṭhitā.	89	
PA_atk-s05_08a1:895	6. Abhayattheragāthāvaṇṇanā	89	
PA_atk-s05_08a1:896_0	Sutvā subhāsitaṃ vācanti āyasmato abhayattherassa gāthā. Kā uppatti? So kira padumuttarassa	896	
PA_atk-s05_08a1:896_1	bhagavato sāsane pabbajitvā dhammakathiko hutvā dhammakathanakāle paṭhamaṃ catūhi	896	
PA_atk-s05_08a1:896_2	gāthāhi bhagavantaṃ abhitthavitvā pacchā dhammaṃ kathesi. Tenassa puññakammabalena	896	
PA_atk-s05_08a1:896_3	kappānaṃ satasahassaṃ apāyapaṭisandhi nāma nāhosi. Tathā hi vuttaṃ –	896	
PA_atk-s05_08a1:897	“Abhitthavitvā padumuttaraṃ jinaṃ, pasannacitto abhayo sayambhuṃ;	89	
PA_atk-s05_08a1:898	Na gacchi kappāni apāyabhūmiṃ, satasahassāni uḷārasaddho”ti.	89	
PA_atk-s05_08a1:899_0	Khettasampattiyādīhi tassa ca pubbapacchimasanniṭṭhānacetanānaṃ ativiya uḷārabhāvena	899	
PA_atk-s05_08a1:899_1	so aparimeyyo puññābhisando kusalābhisando tādiso ahosi. “Acintiye pasannānaṃ, vipāko	899	
PA_atk-s05_08a1:899_2	hoti acintiyo”ti hi vuttaṃ. Tattha tattha hi bhave upacitaṃ puññaṃ tassa upatthambhakamahosi.	899	
PA_atk-s05_08a1:899_3	Tathā hi so vipassissa bhagavato ketakapupphehi pūjamakāsi. Evaṃ uḷārehi puññavisesehi	899	
PA_atk-s05_08a1:899_4	sugatīsu eva saṃsaranto imasmiṃ buddhuppāde rañño bimbisārassa putto hutvā nibbatti.	899	
PA_atk-s05_08a1:899_5	Abhayotissa nāmaṃ ahosi. Tassa uppatti parato āvi bhavissati. So nigaṇṭhena nāṭaputtena	899	
PA_atk-s05_08a1:899_6	ubhatokoṭikaṃ pañhaṃ sikkhāpetvā “imaṃ pañhaṃ pucchitvā samaṇassa gotamassa vādaṃ	899	
PA_atk-s05_08a1:899_7	āropehī”ti vissajjito bhagavantaṃ upasaṅkamitvā taṃ pañhaṃ pucchitvā tassa pañhassa	899	
PA_atk-s05_08a1:899_8	anekaṃsabyākaraṇabhāve bhagavatā kathite nigaṇṭhānaṃ parājayaṃ, satthu ca sammāsambuddhabhāvaṃ	899	
PA_atk-s05_08a1:899_9	viditvā upāsakattaṃ paṭivedesi. Tato raññe bimbisāre kālaṅkate sañjātasaṃvego sāsane	899	
PA_atk-s05_08a1:899_10	pabbajitvā tālacchiggaḷūpamasuttadesanāya sotāpanno hutvā puna vipassanaṃ ārabhitvā	8991	
PA_atk-s05_08a1:899_11	arahattaṃ sacchākāsi. Tena vuttaṃ apadāne –	8991	
PA_atk-s05_08a1:900	“Vinatānadiyā tīre, vihāsi purisuttamo;	90	
PA_atk-s05_08a1:901	Addasaṃ virajaṃ buddhaṃ, ekaggaṃ susamāhitaṃ.	90	
PA_atk-s05_08a1:902	“Madhugandhassa pupphena, ketakassa ahaṃ tadā;	90	
PA_atk-s05_08a1:903	Pasannacitto sumano, buddhaseṭṭhamapūjayiṃ.	90	
PA_atk-s05_08a1:904	“Ekanavute ito kappe, yaṃ pupphamabhipūjayiṃ;	90	
PA_atk-s05_08a1:905	Duggatiṃ nābhijānāmi, buddhapūjāyidaṃ phalaṃ.	90	
PA_atk-s05_08a1:906	“Kilesā jhāpitā mayhaṃ…pe… kataṃ buddhassa sāsana”nti.	90	
PA_atk-s05_08a1:907	Arahattaṃ pana patvā attano paṭipattikittanena aññaṃ byākaronto “sutvā subhāsitaṃ vāca”nti gāthaṃ abhāsi.	90	
PA_atk-s05_08a1:908_0	26. Tattha sutvāti sotaṃ odahitvā, sotadvārānusārena upadhāretvā. Subhāsitanti suṭṭhu	908	
PA_atk-s05_08a1:908_1	bhāsitaṃ, sammadeva bhāsitaṃ, sammāsambuddhabhāvato mahākāruṇikatāya ca kiñci avisaṃvādetvā	908	
PA_atk-s05_08a1:908_2	yathādhippetassa atthassa ekantato sādhanavasena bhāsitaṃ catusaccavibhāvanīyadhammakathaṃ.	908	
PA_atk-s05_08a1:908_3	Na hi saccavinimuttā bhagavato dhammadesanā atthi. Buddhassāti sabbaññubuddhassa.	908	
PA_atk-s05_08a1:908_4	Ādiccabandhunoti ādiccavaṃse sambhūtattā ādicco bandhu etassāti ādiccabandhu, bhagavā.	908	
PA_atk-s05_08a1:908_5	Tassa ādiccabandhuno. Ādiccassa vā bandhūti ādiccabandhu, bhagavā. Tassa bhagavato	908	
PA_atk-s05_08a1:908_6	orasaputtabhāvato. Tenāha bhagavā –	908	
PA_atk-s05_08a1:909	“Yo andhakāre tamasī pabhaṅkaro, verocano maṇḍalī uggatejo;	90	
PA_atk-s05_08a1:910	Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;	91	
PA_atk-s05_08a1:911_0	Paccabyadhinti paṭivijjhiṃ. Hī-ti nipātamattaṃ. Nipuṇanti saṇhaṃ paramasukhumaṃ,	911	
PA_atk-s05_08a1:911_1	nirodhasaccaṃ, catusaccameva vā. Hī-ti vā hetuatthe nipāto. Yasmā paccabyadhiṃ nipuṇaṃ	911	
PA_atk-s05_08a1:911_2	catusaccaṃ, tasmā na dāni kiñci paṭivijjhitabbaṃ atthīti attho. Yathā kiṃ paṭivijjhīti	911	
PA_atk-s05_08a1:911_3	āha “vālaggaṃ usunā yathā”ti. Yathā sattadhā bhinnassa vālassa koṭiṃ susikkhito kusalo	911	
PA_atk-s05_08a1:911_4	issāso usunā kaṇḍena avirajjhanto vijjheyya, evaṃ paccabyadhiṃ nipuṇaṃ ariyasaccanti yojanā.	911	
PA_atk-s05_08a1:912	Abhayattheragāthāvaṇṇanā niṭṭhitā.	91	
PA_atk-s05_08a1:913	7. Lomasakaṅgiyattheragāthāvaṇṇanā	91	
PA_atk-s05_08a1:914_0	Dabbaṃ kusanti āyasmato lomasakaṅgiyattherassa gāthā. Kā uppatti? So kira ito ekanavute	914	
PA_atk-s05_08a1:914_1	kappe vipassiṃ bhagavantaṃ passitvā pasannamānaso nānāpupphehi pūjetvā tena puññakammena	914	
PA_atk-s05_08a1:914_2	devaloke nibbatto puna aparāparaṃ puññāni katvā sugatīsuyeva saṃsaranto kassapassa	914	
PA_atk-s05_08a1:914_3	bhagavato sāsane pabbajitvā samaṇadhammaṃ karoti. Tena ca samayena satthārā bhaddekarattapaṭipadāya	914	
PA_atk-s05_08a1:914_4	kathitāya aññataro bhikkhu bhaddekarattasuttavasena tena sākacchaṃ karoti. So taṃ	914	
PA_atk-s05_08a1:914_5	na sampāyāsi. Asampāyanto “ahaṃ anāgate tuyhaṃ bhaddekarattaṃ kathetuṃ samattho bhaveyya”nti	914	
PA_atk-s05_08a1:914_6	paṇidhānaṃ akāsi, itaro “puccheyya”nti. Etesu paṭhamo ekaṃ buddhantaraṃ devamanussesu	914	
PA_atk-s05_08a1:914_7	saṃsaritvā amhākaṃ bhagavato kāle kapilavatthusmiṃ sākiyarājakule nibbatti. Tassa	914	
PA_atk-s05_08a1:914_8	sukhumālabhāvena soṇassa viya pādatalesu lomāni jātāni, tenassa lomasakaṅgiyoti nāmaṃ	914	
PA_atk-s05_08a1:914_9	ahosi. Itaro devaloke nibbattitvā candanoti paññāyittha. Lomasakaṅgiyo anuruddhādīsu	914	
PA_atk-s05_08a1:914_10	sakyakumāresu pabbajantesu pabbajituṃ na icchi. Atha naṃ saṃvejetuṃ candano devaputto	9141	
PA_atk-s05_08a1:914_11	upasaṅkamitvā bhaddekarattaṃ pucchi. Itaro “na jānāmī”ti. Puna devaputto “atha kasmā	9141	
PA_atk-s05_08a1:914_12	tayā ‘bhaddekarattaṃ katheyya’nti saṅgaro kato, idāni pana nāmamattampi na jānāsī”ti	9141	
PA_atk-s05_08a1:914_13	codesi. Itaro tena saddhiṃ bhagavantaṃ upasaṅkamitvā, “mayā kira, bhante, pubbe ‘imassa	9141	
PA_atk-s05_08a1:914_14	bhaddekarattaṃ kathessāmī’ti saṅgaro kato”ti pucchi. Bhagavā “āma, kulaputta, kassapassa	9141	
PA_atk-s05_08a1:914_15	bhagavato kāle tayā evaṃ kata”nti āha. Svāyamattho uparipaṇṇāsake āgatanayena vitthārato	9141	
PA_atk-s05_08a1:914_16	veditabbo. Atha lomasakaṅgiyo “tena hi, bhante, pabbājetha ma”nti āha. Bhagavā “na,	9141	
PA_atk-s05_08a1:914_17	kho, tathāgatā mātāpitūhi ananuññātaṃ puttaṃ pabbājentī”ti paṭikkhipi. So mātu santikaṃ	9141	
PA_atk-s05_08a1:914_18	gantvā “anujānāhi maṃ, amma, pabbajituṃ, pabbajissāmaha”nti vatvā, mātarā “tāta,	9141	
PA_atk-s05_08a1:914_19	sukhumālo tvaṃ kathaṃ pabbajissasī”ti vutte, “attano parissayasahanabhāvaṃ pakāsento	9141	
PA_atk-s05_08a1:914_20	“dabbaṃ kusaṃ poṭakila”nti gāthaṃ abhāsi.	9142	
PA_atk-s05_08a1:915_0	27. Tattha dabbanti dabbatiṇamāha, yaṃ “saddulo”tipi vuccati. Kusanti kusatiṇaṃ,	915	
PA_atk-s05_08a1:915_1	yo “kāso”ti vuccati. Poṭakilanti sakaṇṭakaṃ akaṇṭakañca gacchaṃ. Idha pana sakaṇṭakameva	915	
PA_atk-s05_08a1:915_2	adhippetaṃ. Usīrādīni suviññeyyāni. Dabbādīni tiṇāni bīraṇatiṇāni pādehi akkantassāpi	915	
PA_atk-s05_08a1:915_3	dukkhajanakāni gamanantarāyakarāni ca, tāni ca panāhaṃ urasā panudissāmi urasāpi	915	
PA_atk-s05_08a1:915_4	apanessāmi. Evaṃ apanento taṃ nimittaṃ dukkhaṃ sahanto araññāyatane gumbantaraṃ pavisitvā	915	
PA_atk-s05_08a1:915_5	samaṇadhammaṃ kātuṃ sakkhissāmi. Ko pana vādo pādehi akkamaneti dasseti. Vivekamanubrūhayanti	915	
PA_atk-s05_08a1:915_6	kāyavivekaṃ cittavivekaṃ upadhivivekañca anubrūhayanto. Gaṇasaṅgaṇikañhi pahāya kāyavivekaṃ	915	
PA_atk-s05_08a1:915_7	anubrūhayantasseva aṭṭhatiṃsāya ārammaṇesu yattha katthaci cittaṃ samādahantassa	915	
PA_atk-s05_08a1:915_8	cittaviveko, na saṅgaṇikāratassa. Samāhitasseva vipassanāya kammaṃ karontassa samathavipassanañca	915	
PA_atk-s05_08a1:915_9	yuganaddhaṃ karontassa kilesānaṃ khepanena upadhivivekādhigamo, na asamāhitassa.	915	
PA_atk-s05_08a1:915_10	Tena vuttaṃ “vivekamanubrūhayanti kāyavivekaṃ cittavivekaṃ upadhivivekañca anubrūhayanto”ti.	9151	
PA_atk-s05_08a1:915_11	Evaṃ pana puttena vutte mātā “tena hi, tāta, pabbajā”ti anujāni. So bhagavantaṃ upasaṅkamitvā	9151	
PA_atk-s05_08a1:915_12	pabbajjaṃ yāci. Taṃ satthā pabbājesi. Taṃ pabbajitvā katapubbakiccaṃ kammaṭṭhānaṃ	9151	
PA_atk-s05_08a1:915_13	gahetvā araññaṃ pavisantaṃ bhikkhū āhaṃsu – “āvuso, tvaṃ sukhumālo kiṃ sakkhissasi	9151	
PA_atk-s05_08a1:915_14	araññe vasitu”nti. So tesampi tameva gāthaṃ vatvā araññaṃ pavisitvā bhāvanaṃ anuyuñjanto	9151	
PA_atk-s05_08a1:915_15	nacirasseva chaḷabhiñño ahosi. Tena vuttaṃ apadāne –	9151	
PA_atk-s05_08a1:916	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	91	
PA_atk-s05_08a1:917	Rathiyaṃ paṭipajjantaṃ, nānāpupphehi pūjayiṃ.	91	
PA_atk-s05_08a1:918	“Ekanavutito kappe, yaṃ pupphamabhipūjayiṃ;	91	
PA_atk-s05_08a1:919	Duggatiṃ nābhijānāmi, buddhapūjāyidaṃ phalaṃ.	91	
PA_atk-s05_08a1:920	“Kilesā jhāpitā mayhaṃ…pe… kataṃ buddhassa sāsana”nti.	92	
PA_atk-s05_08a1:921	Arahattaṃ pana patvā thero aññaṃ byākaronto taṃyeva gāthaṃ abhāsīti.	92	
PA_atk-s05_08a1:922	Lomasakaṅgiyattheragāthāvaṇṇanā niṭṭhitā.	92	
PA_atk-s05_08a1:923	8. Jambugāmiyaputtattheragāthāvaṇṇanā	92	
PA_atk-s05_08a1:924_0	Kacci no vatthapasutoti āyasmato jambugāmiyaputtattherassa gāthā. Kā uppatti? So	924	
PA_atk-s05_08a1:924_1	kira purimabuddhesu katādhikāro hutvā tattha tattha vivaṭṭūpanissayaṃ kusalaṃ ācinanto	924	
PA_atk-s05_08a1:924_2	ito ekatiṃse kappe vessabhussa bhagavato kāle ekadivasaṃ kiṃsukāni pupphāni disvā	924	
PA_atk-s05_08a1:924_3	tāni pupphāni gahetvā buddhaguṇe anussaranto bhagavantaṃ uddissa ākāse khipanto pūjesi.	924	
PA_atk-s05_08a1:924_4	So tena puññakammena tāvatiṃsesu nibbatto. Tato paraṃ puññāni katvā aparāparaṃ devamanussesu	924	
PA_atk-s05_08a1:924_5	saṃsaranto imasmiṃ buddhuppāde campāyaṃ jambugāmiyassa nāma upāsakassa putto hutvā	924	
PA_atk-s05_08a1:924_6	nibbatti. Tena puññakammena tāvatiṃsesu nibbatto. Tato paraṃ puññāni katvā aparāparaṃ	924	
PA_atk-s05_08a1:924_7	devamanussesu saṃsaranto imasmiṃ buddhuppāde campāyaṃ jambugāmiyassa nāma upāsakassa	924	
PA_atk-s05_08a1:924_8	putvā nibbatti. Tenassa jambugāmiyaputtotveva samaññā ahosi. So vayappatto bhagavato	924	
PA_atk-s05_08a1:924_9	santike dhammaṃ sutvā paṭiladdhasaṃvego pabbajitvā katapubbakicco kammaṭṭhānaṃ gahetvā	924	
PA_atk-s05_08a1:924_10	sākete añjanavane vasati. Athassa pitā “kiṃ nu kho mama putto sāsane abhirato viharati,	9241	
PA_atk-s05_08a1:924_11	udāhu no”ti vīmaṃsanatthaṃ “kacci no vatthapasuto”ti gāthaṃ likhitvā pesesi. So taṃ	9241	
PA_atk-s05_08a1:924_12	vācetvā, “pitā me pamādavihāraṃ āsaṅkati, ahañca ajjāpi puthujjanabhūmiṃ nātivatto”ti	9241	
PA_atk-s05_08a1:924_13	saṃvegajāto ghaṭento vāyamanto nacirasseva chaḷabhiñño ahosi. Tena vuttaṃ apadāne –	9241	
PA_atk-s05_08a1:925	“Kiṃsukaṃ pupphitaṃ disvā, paggahetvāna añjaliṃ;	92	
PA_atk-s05_08a1:926	Buddhaseṭṭhaṃ saritvāna, ākāse abhipūjayiṃ.	92	
PA_atk-s05_08a1:927	“Tena kammena sukatena, cetanāpaṇidhīhi ca;	92	
PA_atk-s05_08a1:928	Jahitvā mānusaṃ dehaṃ, tāvatiṃsamagacchahaṃ.	92	
PA_atk-s05_08a1:929	“Ekatiṃse ito kappe, yaṃ kammamakariṃ tadā;	92	
PA_atk-s05_08a1:930	Duggatiṃ nābhijānāmi, buddhapūjāyidaṃ phalaṃ.	93	
PA_atk-s05_08a1:931	“Kilesā jhāpitā mayhaṃ…pe… kataṃ buddhassa sāsana”nti.	93	
PA_atk-s05_08a1:932_0	Arahattaṃ pana patvā ñātīnaṃ vasananagaraṃ gantvā sāsanassa niyyānikabhāvaṃ pakāsento	932	
PA_atk-s05_08a1:932_1	iddhipāṭihāriyaṃ dassesi. Taṃ disvā ñātakā pasannamānasā bahū saṅghārāme kāresuṃ.	932	
PA_atk-s05_08a1:932_2	Theropi sakapitarā pesitaṃ gāthaṃ aṅkusaṃ katvā ghaṭento vāyamanto arahattaṃ sacchākāsi.	932	
PA_atk-s05_08a1:932_3	Aññaṃ byākarontopi pitupūjanatthaṃ “kacci no vatthapasuto”ti tameva gāthaṃ abhāsi.	932	
PA_atk-s05_08a1:933_0	28. Tattha kaccīti pucchāyaṃ nipāto. Noti paṭisedhe. Vatthapasutoti vatthe pasuto	933	
PA_atk-s05_08a1:933_1	vatthapasuto, cīvaramaṇḍanābhirato. Nidassanamattañcetaṃ pattamaṇḍanādicāpallapaṭikkhepassāpi	933	
PA_atk-s05_08a1:933_2	adhippetattā. “Kacci na vatthapasuto”tipi pāṭho, so evattho. Bhūsanāratoti attabhāvavibhūsanāya	933	
PA_atk-s05_08a1:933_3	rato abhirato, yathekacce pabbajitvāpi capalā kāyadaḷhibahulā cīvarādiparikkhārassa	933	
PA_atk-s05_08a1:933_4	attano sarīrassa ca maṇḍanavibhūsanaṭṭhānāya yuttā honti. Kimeva parikkhārapasuto	933	
PA_atk-s05_08a1:933_5	bhūsanārato ca nāhosīti ayamettha padadvayassāpi attho. Sīlamayaṃ gandhanti akhaṇḍādibhāvāpādanena	933	
PA_atk-s05_08a1:933_6	suparisuddhassa catubbidhassapi sīlassa vasena yvāyaṃ “yo ca sīlavataṃ pajāti na	933	
PA_atk-s05_08a1:933_7	itarā dussīlapajā, dussīlattāyeva dussilyamayaṃ duggandhaṃ vāyati, evaṃ tvaṃ duggandhaṃ	933	
PA_atk-s05_08a1:933_8	avāyitvā kacci sīlamayaṃ gandhaṃ vāyasīti attho. Atha vā netarā pajāti na itarā dussīlapajā,	933	
PA_atk-s05_08a1:933_9	taṃ kacci na hoti, yato sīlamayaṃ gandhaṃ vāyasīti byatirekena sīlagandhavāyanameva vibhāveti.	933	
PA_atk-s05_08a1:934	Jambugāmiyaputtattheragāthāvaṇṇanā niṭṭhitā.	93	
PA_atk-s05_08a1:935	9. Hāritattheragāthāvaṇṇanā	93	
PA_atk-s05_08a1:936_0	Samunnamayamattānanti āyasmato hāritattherassa gāthā. Kā uppatti? So kira purimabuddhesu	936	
PA_atk-s05_08a1:936_1	katādhikāro hutvā tattha tattha vivaṭṭūpanissayaṃ puññasambhāraṃ upacinanto ito ekatiṃse	936	
PA_atk-s05_08a1:936_2	kappe sudassanaṃ nāma paccekasambuddhaṃ disvā pasannamānaso kuṭajapupphehi pūjaṃ	936	
PA_atk-s05_08a1:936_3	katvā tena puññakammena sugatīsuyeva parivattento imasmiṃ buddhuppāde sāvatthinagare	936	
PA_atk-s05_08a1:936_4	brāhmaṇamahāsālakule nibbatti. Hāritotissa nāmaṃ ahosi. Tassa vayappattassa mātāpitaro	936	
PA_atk-s05_08a1:936_5	kularūpādīhi anucchavikaṃ kumārikaṃ brāhmaṇadhītaraṃ ānesuṃ. So tāya saddhiṃ bhogasukhaṃ	936	
PA_atk-s05_08a1:936_6	anubhavanto ekadivasaṃ attano tassā ca rūpasampattiṃ oloketvā dhammatāya codiyamāno	936	
PA_atk-s05_08a1:936_7	“īdisaṃ nāma rūpaṃ nacirasseva jarāya maccunā ca abhippamaddīyatī”ti saṃvegaṃ paṭilabhi.	936	
PA_atk-s05_08a1:936_8	Katipayadivasātikkameneva cassa bhariyaṃ kaṇhasappo ḍaṃsitvā māresi. So tena bhiyyosomattāya	936	
PA_atk-s05_08a1:936_9	sañjātasaṃvego satthu santikaṃ gantvā dhammaṃ sutvā gharabandhane chinditvā pabbaji.	936	
PA_atk-s05_08a1:936_10	Tassa ca cariyānukūlaṃ kammaṭṭhānaṃ gahetvā viharantassa kammaṭṭhānaṃ na sampajjati,	9361	
PA_atk-s05_08a1:936_11	cittaṃ ujugataṃ na hoti. So gāmaṃ piṇḍāya paviṭṭho aññataraṃ usukāraṃ usudaṇḍaṃ yante	9361	
PA_atk-s05_08a1:936_12	pakkhipitvā ujuṃ karontaṃ disvā “ime acetanampi nāma ujuṃ karonti, kasmā ahaṃ cittaṃ	9361	
PA_atk-s05_08a1:936_13	ujuṃ na karissāmī”ti cintetvā tatova paṭinivattitvā divāṭṭhāne nisinno vipassanaṃ	9361	
PA_atk-s05_08a1:936_14	ārabhi. Athassa bhagavā upari ākāse nisīditvā ovādaṃ dento “samunnamayamattāna”nti	9361	
PA_atk-s05_08a1:936_15	gāthaṃ abhāsi. Ayameva thero attānaṃ paraṃ viya ovadanto abhāsīti ca vadanti.	9361	
PA_atk-s05_08a1:937_0	29. Tattha samunnamayanti sammā unnamento, samāpattivasena kosajjapakkhe patituṃ	937	
PA_atk-s05_08a1:937_1	adatvā tato uddharanto vīriyasamataṃ yojentoti attho. Attānanti cittaṃ, atha vā samunnamayāti	937	
PA_atk-s05_08a1:937_2	kosajjapakkhato samunnamehi. Ma-kāro padasandhikaro. Hīnavīriyatāya tava cittaṃ kammaṭṭhānavīthiṃ	937	
PA_atk-s05_08a1:937_3	nappaṭipajjati ce, taṃ vīriyārambhavasena sammā unnamehi, anonataṃ anapanataṃ karohīti	937	
PA_atk-s05_08a1:937_4	adhippāyo. Evaṃ pana karonto usukārova tejanaṃ. Cittaṃ ujuṃ karitvāna, avijjaṃ bhinda	937	
PA_atk-s05_08a1:937_5	hāritāti. Yathā nāma usukāro kaṇḍaṃ īsakampi onataṃ apanatañca vijjhanto lakkhaṃ	937	
PA_atk-s05_08a1:937_6	bhindanatthaṃ ujuṃ karoti, evaṃ kosajjapātato arakkhaṇena onataṃ uddhaccapātato arakkhaṇena	937	
PA_atk-s05_08a1:937_7	apanataṃ vijjhanto appanāpattiyā cittaṃ ujuṃ karitvāna samāhitacitto vipassanaṃ ussukkāpetvā	937	
PA_atk-s05_08a1:937_8	sīghaṃ aggamaggañāṇena avijjaṃ bhinda padālehīti. Taṃ sutvā thero vipassanaṃ vaḍḍhetvā	937	
PA_atk-s05_08a1:937_9	nacireneva arahā ahosi. Tena vuttaṃ apadāne –	937	
PA_atk-s05_08a1:938	“Himavantassāvidūre, vasalo nāma pabbato;	93	
PA_atk-s05_08a1:939	Buddho sudassano nāma, vasate pabbatantare.	93	
PA_atk-s05_08a1:940	“Pupphaṃ hemavantaṃ gayha, vehāsaṃ agamāsahaṃ;	94	
PA_atk-s05_08a1:941	Tatthaddasāsiṃ sambuddhaṃ, oghatiṇṇamanāsavaṃ.	94	
PA_atk-s05_08a1:942	“Pupphaṃ kuṭajamādāya, sīse katvānahaṃ tadā;	94	
PA_atk-s05_08a1:943	Buddhassa abhiropesiṃ, sayambhussa mahesino.	94	
PA_atk-s05_08a1:944	“Ekatiṃse ito kappe, yaṃ pupphamabhipūjayiṃ;	94	
PA_atk-s05_08a1:945	Duggatiṃ nābhijānāmi, pupphapūjāyidaṃ phalaṃ.	94	
PA_atk-s05_08a1:946	“Kilesā jhāpitā mayhaṃ…pe… kataṃ buddhassa sāsana”nti.	94	
PA_atk-s05_08a1:947	Arahattaṃ pana patvā aññaṃ byākarontopi tameva gāthaṃ abhāsi.	94	
PA_atk-s05_08a1:948	Hāritattheragāthāvaṇṇanā niṭṭhitā.	94	
PA_atk-s05_08a1:949	10. Uttiyattheragāthāvaṇṇanā	94	
PA_atk-s05_08a1:950_0	Ābādhe me samuppanneti āyasmato uttiyattherassa gāthā. Kā uppatti? So kira purimabuddhesu	950	
PA_atk-s05_08a1:950_1	katādhikāro tattha tattha vivaṭṭūpanissayaṃ puññaṃ upacinanto ito catunavute kappe	950	
PA_atk-s05_08a1:950_2	siddhatthassa bhagavato kāle candabhāgāya nadiyā mahārūpo susumāro hutvā nibbatto.	950	
PA_atk-s05_08a1:950_3	So pāraṃ gantuṃ nadiyā tīraṃ upagataṃ bhagavantaṃ disvā pasannacitto pāraṃ netukāmo	950	
PA_atk-s05_08a1:950_4	tīrasamīpe nipajji. Bhagavā tassa anukampāya piṭṭhiyaṃ pāde ṭhapesi. So haṭṭho udaggo	950	
PA_atk-s05_08a1:950_5	pītivegena diguṇussāho hutvā sotaṃ chindanto sīghena javena bhagavantaṃ paratīraṃ	950	
PA_atk-s05_08a1:950_6	nesi. Bhagavā tassa cittappasādaṃ oloketvā “ayaṃ ito cuto devaloke nibbattitvā tato	950	
PA_atk-s05_08a1:950_7	paṭṭhāya sugatīsuyeva saṃsaranto ito catunavute kappe amataṃ pāpuṇissatī”ti byākaritvā pakkāmi.	950	
PA_atk-s05_08a1:951_0	So tathā sugatīsuyeva paribbhamanto imasmiṃ buddhuppāde sāvatthiyaṃ aññatarassa brāhmaṇassa	951	
PA_atk-s05_08a1:951_1	putto hutvā nibbatti uttiyo nāma nāmena. So vayappatto “amataṃ pariyesissāmī”ti paribbājako	951	
PA_atk-s05_08a1:951_2	hutvā vicaranto ekadivasaṃ bhagavantaṃ upasaṅkamitvā dhammaṃ sutvā sāsane pabbajitvāpi	951	
PA_atk-s05_08a1:951_3	sīlādīnaṃ avisodhitattā visesaṃ nibbattetuṃ asakkonto aññe bhikkhū visesaṃ nibbattetvā	951	
PA_atk-s05_08a1:951_4	aññaṃ byākaronte disvā satthāraṃ upasaṅkamitvā saṅkhepeneva ovādaṃ yāci. Satthāpi	951	
PA_atk-s05_08a1:951_5	tassa “tasmātiha tvaṃ, uttiya, ādimeva visodhehī”tiādinā saṅkhepeneva ovādaṃ adāsi.	951	
PA_atk-s05_08a1:951_6	So tassa ovāde ṭhatvā vipassanaṃ ārabhi. Tassa āraddhavipassanassa ābādho uppajji.	951	
PA_atk-s05_08a1:951_7	Uppanne pana ābādhe sañjātasaṃvego vīriyārambhavatthuṃ katvā vipassanāya kammaṃ karonto	951	
PA_atk-s05_08a1:951_8	vipassanaṃ ussukkāpetvā arahattaṃ pāpuṇi. Tena vuttaṃ apadāne –	951	
PA_atk-s05_08a1:952	“Candabhāgānadītīre, susumāro ahaṃ tadā;	95	
PA_atk-s05_08a1:953	Sagocarapasutohaṃ, nadititthaṃ agacchahaṃ.	95	
PA_atk-s05_08a1:954	“Siddhattho tamhi samaye, sayambhū aggapuggalo;	95	
PA_atk-s05_08a1:955	Nadiṃ taritukāmo so, nadititthaṃ upāgami.	95	
PA_atk-s05_08a1:956	“Upagate ca sambuddhe, ahampi tatthupāgamiṃ;	95	
PA_atk-s05_08a1:957	Upagantvāna sambuddhaṃ, imaṃ vācaṃ udīrayiṃ.	95	
PA_atk-s05_08a1:958	“Abhirūha mahāvīra, tāressāmi ahaṃ tuvaṃ;	95	
PA_atk-s05_08a1:959	Pettikaṃ visayaṃ mayhaṃ, anukampa mahāmuni.	95	
PA_atk-s05_08a1:960	“Mama uggajjanaṃ sutvā, abhirūhi mahāmuni;	96	
PA_atk-s05_08a1:961	Haṭṭho haṭṭhena cittena, tāresiṃ lokanāyakaṃ.	96	
PA_atk-s05_08a1:962	“Nadiyā pārime tīre, siddhattho lokanāyako;	96	
PA_atk-s05_08a1:963	Assāsesi mamaṃ tattha, amataṃ pāpuṇissati.	96	
PA_atk-s05_08a1:964	“Tamhā kāyā cavitvāna, devalokaṃ agacchahaṃ;	96	
PA_atk-s05_08a1:965	Dibbasukhaṃ anubhaviṃ, accharāhi purakkhato.	96	
PA_atk-s05_08a1:966	“Sattakkhattuñca devindo, devarajjamakāsahaṃ;	96	
PA_atk-s05_08a1:967	Tīṇikkhattuṃ cakkavattī, mahiyā issaro ahuṃ.	96	
PA_atk-s05_08a1:968	“Vivekamanuyuttohaṃ, nipako ca susaṃvuto;	96	
PA_atk-s05_08a1:969	Dhāremi antimaṃ dehaṃ, sammāsambuddhasāsane.	96	
PA_atk-s05_08a1:970	“Catunnavutito kappe, tāresiṃ yaṃ narāsabhaṃ;	97	
PA_atk-s05_08a1:971	Duggatiṃ nābhijānāmi, taraṇāya idaṃ phalaṃ.	97	
PA_atk-s05_08a1:972	“Kilesā jhāpitā mayhaṃ…pe… kataṃ buddhassa sāsana”nti.	97	
PA_atk-s05_08a1:973	Arahattaṃ pana patvā attano sammā paṭipattiyā paripuṇṇākāravibhāvanamukhena aññaṃ byākaronto “ābādhe me samuppanne”ti gāthaṃ abhāsi.	97	
PA_atk-s05_08a1:974_0	30. Tattha ābādhe me samuppanneti sarīrassa ābādhanato “ābādho”ti laddhanāme visabhāgadhātukkhobhahetuke	974	
PA_atk-s05_08a1:974_1	roge mayhaṃ sañjāte. Sati me udapajjathāti “uppanno kho me ābādho, ṭhānaṃ kho panetaṃ	974	
PA_atk-s05_08a1:974_2	vijjati, yadidaṃ ābādho vaḍḍheyya. Yāva panāyaṃ ābādho na vaḍḍhati, handāhaṃ vīriyaṃ	974	
PA_atk-s05_08a1:974_3	ārabhāmi ‘appattassa pattiyā anadhigatassa adhigamāya asacchikatassa sacchikiriyāyā”’ti	974	
PA_atk-s05_08a1:974_4	vīriyārambhavatthubhūtā sati tasseva ābādhassa vasena dukkhāya vedanāya pīḷiyamānassa	974	
PA_atk-s05_08a1:974_5	mayhaṃ udapādi. Tenāha “ābodho me samuppanno, kālo me nappamajjitu”nti. Evaṃ uppannañhi	974	
PA_atk-s05_08a1:974_6	satiṃ aṅkusaṃ katvā ayaṃ thero arahattaṃ pattoti.	974	
PA_atk-s05_08a1:975	Uttiyattheragāthāvaṇṇanā niṭṭhitā.	97	
PA_atk-s05_08a1:976	Tatiyavaggavaṇṇanā niṭṭhitā.	97	
PA_atk-s05_08a1:977	4. Catutthavaggo	97	
PA_atk-s05_08a1:978	1. Gahvaratīriyattheragāthāvaṇṇanā	97	
PA_atk-s05_08a1:979_0	Phuṭṭho ḍaṃsehīti āyasmato gahvaratīriyattherassa gāthā. Kā uppatti? So kira purimabuddhesu	979	
PA_atk-s05_08a1:979_1	katādhikāro ito ekatiṃse kappe sikhissa bhagavato kāle migaluddo hutvā araññe vicaranto	979	
PA_atk-s05_08a1:979_2	addasa sikhiṃ bhagavantaṃ aññatarasmiṃ rukkhamūle devanāgayakkhānaṃ dhammaṃ desentaṃ,	979	
PA_atk-s05_08a1:979_3	disvā pana pasannamānaso “dhammo esa vuccatī”ti sare nimittaṃ aggahesi. So tena cittappasādena	979	
PA_atk-s05_08a1:979_4	devaloke uppanno puna aparāparaṃ sugatīsuyeva saṃsaranto imasmiṃ buddhuppāde sāvatthiyaṃ	979	
PA_atk-s05_08a1:979_5	brāhmaṇakule nibbattitvā “aggidatto”ti laddhanāmo vayappatto bhagavato yamakapāṭihāriyaṃ	979	
PA_atk-s05_08a1:979_6	disvā sañjātappasādo sāsane pabbajitvā kammaṭṭhānaṃ gahetvā gahvaratīre nāma araññaṭṭhāne	979	
PA_atk-s05_08a1:979_7	vasati. Tenassa gahvaratīrayoti samaññā ahosi. So vipassanaṃ vaḍḍhetvā nacirasseva	979	
PA_atk-s05_08a1:979_8	arahattaṃ pāpuṇi. Tena vuttaṃ apadāne –	979	
PA_atk-s05_08a1:980	“Migaluddo pure āsi, araññe vipine ahaṃ;	98	
PA_atk-s05_08a1:981	Addasaṃ virajaṃ buddhaṃ, devasaṅghapurakkhataṃ.	98	
PA_atk-s05_08a1:982	“Catusaccaṃ pakāsentaṃ, desentaṃ, amataṃ padaṃ;	98	
PA_atk-s05_08a1:983	Assosiṃ madhuraṃ dhammaṃ, sikhino lokabandhuno.	98	
PA_atk-s05_08a1:984	“Ghose cittaṃ pasādesiṃ, asamappaṭipuggale;	98	
PA_atk-s05_08a1:985	Tattha cittaṃ pasādetvā, uttariṃ duttaraṃ bhavaṃ.	98	
PA_atk-s05_08a1:986	“Ekatiṃse ito kappe, yaṃ saññamalabhiṃ tadā;	98	
PA_atk-s05_08a1:987	Duggatiṃ nābhijānāmi, ghosasaññāyidaṃ phalaṃ.	98	
PA_atk-s05_08a1:988	“Kilesā jhāpitā mayhaṃ…pe… kataṃ buddhassa sāsana”nti.	98	
PA_atk-s05_08a1:989_0	Arahattaṃ pana patvā bhagavantaṃ vanditvā sāvatthiyaṃ agamāsi. Tassa āgatabhāvaṃ	989	
PA_atk-s05_08a1:989_1	sutvā ñātakā upagantvā mahādānaṃ pavattesuṃ. So katipayadivase vasitvā araññameva	989	
PA_atk-s05_08a1:989_2	gantukāmo ahosi. Taṃ ñātakā, “bhante, araññaṃ nāma ḍaṃsamakasādivasena bahuparissayaṃ,	989	
PA_atk-s05_08a1:989_3	idheva vasathā”ti āhaṃsu. Taṃ sutvā thero “araññavāsoyeva mayhaṃ ruccatī”ti vivekābhiratikittanamukhena	989	
PA_atk-s05_08a1:989_4	aññaṃ byākaronto “phuṭṭho ḍaṃsehī”ti gāthaṃ abhāsi.	989	
PA_atk-s05_08a1:990_0	31. Tattha phuṭṭho ḍaṃsehi makasehīti ḍaṃsanasīlatāya “ḍaṃsā”ti laddhanāmāhi andhakamakkhikāhi,	990	
PA_atk-s05_08a1:990_1	makasanaññitehi ca sūcimukhapāṇehi phussito daṭṭhoti attho. Araññasminti “pañcadhanusatikaṃ	990	
PA_atk-s05_08a1:990_2	pacchima”nti vuttaaraññalakkhaṇayogato araññe. Brahāvaneti mahārukkhagacchagahanatāya	990	
PA_atk-s05_08a1:990_3	mahāvane araññāniyaṃ. Nāgo saṅgāmasīsevāti saṅgāmāvacaro hatthināgo viya saṅgāmamuddhani	990	
PA_atk-s05_08a1:990_4	parasenāsampahāraṃ. “Araññavāso nāma buddhādīhi vaṇṇito thomito”ti ussāhajāto sato	990	
PA_atk-s05_08a1:990_5	satimā hutvā tatra tasmiṃ araññe, tasmiṃ vā ḍaṃsādisamphasse upaṭṭhite adhivāsaye	990	
PA_atk-s05_08a1:990_6	adhivāseyya saheyya, “ḍaṃsādayo maṃ ābādhentī”ti araññavāsaṃ na jaheyyāti attho.	990	
PA_atk-s05_08a1:991	Gahvaratīriyattheragāthāvaṇṇanā niṭṭhitā.	99	
PA_atk-s05_08a1:992	2. Suppiyattheragāthāvaṇṇanā	99	
PA_atk-s05_08a1:993_0	Ajaraṃ jīramānenāti āyasmato suppiyattherassa gāthā. Kā uppatti? So kira padumuttarassa	993	
PA_atk-s05_08a1:993_1	bhagavato kāle kulagehe nibbattitvā tāpasapabbajjaṃ pabbajitvā araññāyatane vasanto	993	
PA_atk-s05_08a1:993_2	tattha bhagavantaṃ disvā pasannamānaso phalāphalaṃ adāsi, tathā bhikkhusaṅghassa.	993	
PA_atk-s05_08a1:993_3	So tena puññakammena devamanussesu saṃsaranto kassapassa sammāsambuddhassa kāle khattiyakule	993	
PA_atk-s05_08a1:993_4	nibbattitvā anukkamena viññutaṃ patto kalyāṇamittasannissayena laddhasaṃvego sāsane	993	
PA_atk-s05_08a1:993_5	pabbajitvā bahussuto ahosi. Jātimadena sutamadena ca attānaṃ ukkaṃsento pare ca vambhento	993	
PA_atk-s05_08a1:993_6	vihāsi. So imasmiṃ buddhuppāde tassa kammassa nissandena sāvatthiyaṃ paribhūtarūpe	993	
PA_atk-s05_08a1:993_7	susānagopakakule nibbatti. Suppiyotissa nāmaṃ ahosi. Atha viññutaṃ patto attano sahāyabhūtaṃ	993	
PA_atk-s05_08a1:993_8	sopākattheraṃ upasaṅkamitvā tassa santike dhammaṃ sutvā paṭiladdhasaṃvego pabbajitvā	993	
PA_atk-s05_08a1:993_9	sammāpaṭipattiṃ pūretvā “ajaraṃ jīramānenā”ti gāthaṃ abhāsi.	993	
PA_atk-s05_08a1:994_0	32. Tattha ajaranti jarārahitaṃ, nibbānaṃ sandhāyāha. Tañhi ajātattā natthi ettha	994	
PA_atk-s05_08a1:994_1	jarā, etasmiṃ vā adhigate puggalassa sā natthīti jarābhāvahetutopi ajaraṃ nāma. Jīramānenāti	994	
PA_atk-s05_08a1:994_2	jīrantena, khaṇe khaṇe jaraṃ pāpuṇantena. Tappamānenāti santappamānena, rāgādīhi	994	
PA_atk-s05_08a1:994_3	ekādasahi aggīhi dayhamānena. Nibbutinti yathāvuttasantāpābhāvato nibbutasabhāvaṃ	994	
PA_atk-s05_08a1:994_4	nibbānaṃ. Nimiyanti parivatteyyaṃ cetāpeyyaṃ. Paramaṃ santinti anavasesakilesābhisaṅkhārapariḷāhavūpasamadhammatāya	994	
PA_atk-s05_08a1:994_5	uttamaṃ santiṃ. Catūhi yogehi ananubandhattā yogakkhemaṃ. Attano uttaritarassa kassaci	994	
PA_atk-s05_08a1:994_6	abhāvato anuttaraṃ. Ayañhettha saṅkhepattho – khaṇe khaṇe jarāya abhibhuyyamānattā	994	
PA_atk-s05_08a1:994_7	jīramānena, tathā rāgaggiādīhi santappamānena gato evaṃ aniccena dukkhena asārena	994	
PA_atk-s05_08a1:994_8	sabbathāpi anupasantasabhāvena saupaddavena, tappaṭipakkhabhāvato ajaraṃ paramupasamabhūtaṃ	994	
PA_atk-s05_08a1:994_9	kenaci anupaddutaṃ anuttaraṃ nibbānaṃ nimiyaṃ parivatteyyaṃ “mahā vata me lābho mahā	994	
PA_atk-s05_08a1:994_10	udayo hatthagato”ti. Yathā hi manussā yaṃ kiñci bhaṇḍaṃ parivattentā nirapekkhā gayhamānena	9941	
PA_atk-s05_08a1:994_11	sambahumānā honti, evamayaṃ thero pahitatto viharanto attano kāye ca jīvite ca nirapekkhataṃ,	9941	
PA_atk-s05_08a1:994_12	nibbānaṃ paṭipesitattañca pakāsento “nimiyaṃ paramaṃ santiṃ, yogakkhemaṃ anuttara”nti	9941	
PA_atk-s05_08a1:994_13	vatvā tameva paṭipattiṃ paribrūhayanto vipassanaṃ ussukkāpetvā arahattaṃ pāpuṇi.	9941	
PA_atk-s05_08a1:994_14	Tena vuttaṃ apadāne –	9941	
PA_atk-s05_08a1:995	“Varuṇo nāma nāmena, brāhmaṇo mantapāragū;	99	
PA_atk-s05_08a1:996	Chaḍḍetvā dasa puttāni, vanamajjhogahiṃ tadā.	99	
PA_atk-s05_08a1:997	“Assamaṃ sukataṃ katvā, suvibhattaṃ manoramaṃ;	99	
PA_atk-s05_08a1:998	Paṇṇasālaṃ karitvāna, vasāmi vipine ahaṃ.	99	
PA_atk-s05_08a1:999	“Padumuttaro lokavidū, āhutīnaṃ paṭiggaho;	99	
PA_atk-s05_08a1:1000	Mamuddharitukāmo so, āgacchi mama assamaṃ.	100	
PA_atk-s05_08a1:1001	“Yāvatā vanasaṇḍamhi, obhāso vipulo ahu;	100	
PA_atk-s05_08a1:1002	Buddhassa ānubhāvena, pajjalī vipinaṃ tadā.	100	
PA_atk-s05_08a1:1003	“Disvāna taṃ pāṭihīraṃ, buddhaseṭṭhassa tādino;	100	
PA_atk-s05_08a1:1004	Pattapuṭaṃ gahetvāna, phalena pūjayiṃ ahaṃ.	100	
PA_atk-s05_08a1:1005	“Upagantvāna sambuddhaṃ, sahakhārimadāsahaṃ;	100	
PA_atk-s05_08a1:1006	Anukampāya me buddho, idaṃ vacanamabravi.	100	
PA_atk-s05_08a1:1007	“Khāribhāraṃ gahetvāna, pacchato ehi me tuvaṃ;	100	
PA_atk-s05_08a1:1008	Paribhutte ca saṅghamhi, puññaṃ tava bhavissati.	100	
PA_atk-s05_08a1:1009	“Puṭakaṃ taṃ gahetvāna, bhikkhusaṅghassadāsahaṃ;	100	
PA_atk-s05_08a1:1010	Tattha cittaṃ pasādetvā, tusitaṃ upapajjahaṃ.	101	
PA_atk-s05_08a1:1011	“Tattha dibbehi naccehi, gītehi vāditehi ca;	101	
PA_atk-s05_08a1:1012	Puññakammena saṃyuttaṃ, anubhomi sadā sukhaṃ.	101	
PA_atk-s05_08a1:1013	“Yaṃ yaṃ yonupapajjāmi, devattaṃ atha mānusaṃ;	101	
PA_atk-s05_08a1:1014	Bhoge me ūnatā natthi, phaladānassidaṃ phalaṃ.	101	
PA_atk-s05_08a1:1015	“Yāvatā caturo dīpā, sasamuddā sapabbatā;	101	
PA_atk-s05_08a1:1016	Phalaṃ buddhassa datvāna, issaraṃ kārayāmahaṃ.	101	
PA_atk-s05_08a1:1017	“Yāvatā ye pakkhigaṇā, ākāse uppatanti ce;	101	
PA_atk-s05_08a1:1018	Tepi me vasamanventi, phaladānassidaṃ phalaṃ.	101	
PA_atk-s05_08a1:1019	“Yāvatā vanasaṇḍamhi, yakkhā bhūtā ca rakkhasā;	101	
PA_atk-s05_08a1:1020	Kumbhaṇḍā garuḷā cāpi, pāricariyaṃ upenti me.	102	
PA_atk-s05_08a1:1021	“Kummā soṇā madhukārā, ḍaṃsā ca makasā ubho;	102	
PA_atk-s05_08a1:1022	Tepi maṃ vasamanventi, phaladānassidaṃ phalaṃ.	102	
PA_atk-s05_08a1:1023	“Supaṇṇā nāma sakuṇā, pakkhijātā mahabbalā;	102	
PA_atk-s05_08a1:1024	Tepi maṃ saraṇaṃ yanti, phaladānassidaṃ phalaṃ.	102	
PA_atk-s05_08a1:1025	“Yepi dīghāyukā nāgā, iddhimanto mahāyasā;	102	
PA_atk-s05_08a1:1026	Tepi maṃ vasamanventi, phaladānassidaṃ phalaṃ.	102	
PA_atk-s05_08a1:1027	“Sīhā byagghā ca dīpī ca, acchakokataracchakā;	102	
PA_atk-s05_08a1:1028	Tepi maṃ vasamanventi, phaladānassidaṃ phalaṃ.	102	
PA_atk-s05_08a1:1029	“Osadhī tiṇavāsī ca, ye ca ākāsavāsino;	102	
PA_atk-s05_08a1:1030	Sabbe maṃ saraṇaṃ yanti, phaladānassidaṃ phalaṃ.	103	
PA_atk-s05_08a1:1031	“Sududdasaṃ sunipuṇaṃ, gambhīraṃ suppakāsitaṃ;	103	
PA_atk-s05_08a1:1032	Phassayitvā viharāmi, phaladānassidaṃ phalaṃ.	103	
PA_atk-s05_08a1:1033	“Vimokkhe aṭṭha phusitvā, viharāmi anāsavo;	103	
PA_atk-s05_08a1:1034	Ātāpī nipako cāhaṃ, phaladānassidaṃ phalaṃ.	103	
PA_atk-s05_08a1:1035	“Ye phalaṭṭhā buddhaputtā, khīṇadosā mahāyasā;	103	
PA_atk-s05_08a1:1036	Ahamaññataro tesaṃ, phaladānassidaṃ phalaṃ.	103	
PA_atk-s05_08a1:1037	“Abhiññāpāramiṃ gantvā, sukkamūlena codito;	103	
PA_atk-s05_08a1:1038	Sabbāsave pariññāya, viharāmi anāsavo.	103	
PA_atk-s05_08a1:1039	“Tevijjā iddhipattā ca, buddhaputtā mahāyasā;	103	
PA_atk-s05_08a1:1040	Dibbasotaṃ samāpannā, tesaṃ aññataro ahaṃ.	104	
PA_atk-s05_08a1:1041	“Satasahassito kappe, yaṃ phalaṃ adadiṃ tadā;	104	
PA_atk-s05_08a1:1042	Duggatiṃ nābhijānāmi, phaladānassidaṃ phalaṃ.	104	
PA_atk-s05_08a1:1043	“Kilesā jhāpitā mayhaṃ…pe… kataṃ buddhassa sāsana”nti.	104	
PA_atk-s05_08a1:1044	Arahattaṃ pana patvāpi tameva gāthaṃ aññābyākaraṇavasena abhāsi.	104	
PA_atk-s05_08a1:1045	Suppiyattheragāthāvaṇṇanā niṭṭhitā.	104	
PA_atk-s05_08a1:1046	3. Sopākattheragāthāvaṇṇanā	104	
PA_atk-s05_08a1:1047_0	Yathāpi ekaputtasminti āyasmato sopākattherassa gāthā. Kā uppatti? So kira purimabuddhesu	1047	
PA_atk-s05_08a1:1047_1	katādhikāro hutvā tattha tattha vivaṭṭūpanissayaṃ kusalaṃ upacinanto kakusandhassa	1047	
PA_atk-s05_08a1:1047_2	bhagavato kāle aññatarassa kuṭumbikassa putto hutvā nibbatto ekadivasaṃ satthāraṃ	1047	
PA_atk-s05_08a1:1047_3	disvā pasannacitto bījapūraphalāni satthu upanesi. Paṭiggahesi bhagavā anukampaṃ	1047	
PA_atk-s05_08a1:1047_4	upādāya. So bhikkhusaṅghe ca abhippasanno salākabhattaṃ paṭṭhapetvā saṅghuddesavasena	1047	
PA_atk-s05_08a1:1047_5	tiṇṇaṃ bhikkhūnaṃ yāvatāyukaṃ khīrabhattaṃ adāsi. So tehi puññakammehi aparāparaṃ	1047	
PA_atk-s05_08a1:1047_6	devamanussesu sampattiṃ anubhavanto ekadā manussayoniyaṃ nibbatto ekassa paccekabuddhassa	1047	
PA_atk-s05_08a1:1047_7	khīrabhattaṃ adāsi. Evaṃ tattha tattha puññāni katvā sugatīsu eva paribbhamanto imasmiṃ	1047	
PA_atk-s05_08a1:1047_8	buddhuppāde purimakammanissandena sāvatthiyaṃ aññatarāya duggatitthiyā kucchimhi	1047	
PA_atk-s05_08a1:1047_9	paṭisandhiṃ gaṇhi. Tassa mātā dasa māse kucchinā pariharitvā paripakke gabbhe vijāyanakāle	1047	
PA_atk-s05_08a1:1047_10	vijāyituṃ asakkontī mucchaṃ āpajjitvā bahuvelaṃ matā viya nipajji. Taṃ ñātakā “matā”ti	10471	
PA_atk-s05_08a1:1047_11	saññāya susānaṃ netvā citakaṃ āropetvā devatānubhāvena vātavuṭṭhiyā uṭṭhitāya aggiṃ	10471	
PA_atk-s05_08a1:1047_12	adatvā pakkamiṃsu. Dārako pacchimabhāvikattā devatānubhāvena mātukucchito arogo nikkhami.	10471	
PA_atk-s05_08a1:1047_13	Mātā pana kālamakāsi. Devatā taṃ gahetvā manussarūpena susānagopakassa gehe ṭhapetvā	10471	
PA_atk-s05_08a1:1047_14	katipayakālaṃ patirūpena āhārena posesi. Tato paraṃ susānagopako ca naṃ attano puttaṃ	10471	
PA_atk-s05_08a1:1047_15	katvā vaḍḍheti. So tathā vaḍḍhento tassa puttena supiyena nāma dārakena saddhiṃ kīḷanto	10471	
PA_atk-s05_08a1:1047_16	vicarati. Tassa susāne jātasaṃvaḍḍhabhāvato sopākoti samaññā ahosi.	10471	
PA_atk-s05_08a1:1048_0	Athekadivasaṃ sattavassikaṃ taṃ bhagavā paccūsavelāya ñāṇajālaṃ pattharitvā veneyyabandhave	1048	
PA_atk-s05_08a1:1048_1	oloketvā ñāṇajalantogadhaṃ disvā susānaṭṭhānaṃ agamāsi. Dārako pubbahetunā codiyamāno	1048	
PA_atk-s05_08a1:1048_2	pasannamānaso satthāraṃ upasaṅkamitvā vanditvā aṭṭhāsi. Satthā tassa dhammaṃ kathesi.	1048	
PA_atk-s05_08a1:1048_3	So dhammaṃ sutvā pabbajjaṃ yācitvā “pitarā anuññātosī”ti vutto pitaraṃ satthu santikaṃ	1048	
PA_atk-s05_08a1:1048_4	nesi. Tassa pitā satthāraṃ upasaṅkamitvā vanditvā “bhante, imaṃ dārakaṃ pabbājethā”ti	1048	
PA_atk-s05_08a1:1048_5	anujāni. Satthā taṃ pabbājetvā mettābhāvanāya niyojesi. So mettākammaṭṭhānaṃ gahetvā	1048	
PA_atk-s05_08a1:1048_6	susāne viharanto ca cirasseva mettājhānaṃ nibbattetvā jhānaṃ pādakaṃ katvā vipassanaṃ	1048	
PA_atk-s05_08a1:1048_7	vaḍḍhetvā arahattaṃ sacchākāsi. Tena vuttaṃ apadāne –	1048	
PA_atk-s05_08a1:1049	“Kakusandho mahāvīro, sabbadhammāna pāragū;	104	
PA_atk-s05_08a1:1050	Gaṇamhā vūpakaṭṭho so, agamāsi vanantaraṃ.	105	
PA_atk-s05_08a1:1051	“Bījamiñjaṃ gahetvāna, latāya āvuṇiṃ ahaṃ;	105	
PA_atk-s05_08a1:1052	Bhagavā tamhi samaye, jhāyate pabbatantare.	105	
PA_atk-s05_08a1:1053	“Disvānahaṃ devadevaṃ, vippasannena cetasā;	105	
PA_atk-s05_08a1:1054	Dakkhiṇeyyassa vīrassa, bījamiñjamadāsahaṃ.	105	
PA_atk-s05_08a1:1055	“Imasmiṃyeva kappamhi, yaṃ miñjamadadiṃ tadā;	105	
PA_atk-s05_08a1:1056	Duggatiṃ nābhijānāmi, bījamiñjassidaṃ phalaṃ.	105	
PA_atk-s05_08a1:1057	“Kilesā jhāpitā mayhaṃ…pe… kataṃ buddhassa sāsana”nti.	105	
PA_atk-s05_08a1:1058	Arahā hutvā pana aññesaṃ sosānikabhikkhūnaṃ mettābhāvanāvidhiṃ dassento “yathāpi ekaputtasmi”nti gāthaṃ abhāsi.	105	
PA_atk-s05_08a1:1059_0	33. Tattha yathāti opammatthe nipāto. Ekaputtasminti punāti ca kulavaṃsaṃ tāyati	1059	
PA_atk-s05_08a1:1059_1	cāti putto, atrajādibhedo putto. Eko putto ekaputto, tasmiṃ ekaputtasmiṃ. Visaye	1059	
PA_atk-s05_08a1:1059_2	cetaṃ bhummavacanaṃ. Piyasminti piyāyitabbatāya ceva ekaputtatāya ca rūpasīlācārādīhi	1059	
PA_atk-s05_08a1:1059_3	ca pemakaraṇaṭṭhānabhūte. Kusalīti kusalaṃ vuccati khemaṃ sotthibhāvo, taṃ labhitabbaṃ	1059	
PA_atk-s05_08a1:1059_4	etassa atthīti kusalī, sattānaṃ hitesī mettajjhāsayo. Sabbesu pāṇesūti sabbesu sattesu.	1059	
PA_atk-s05_08a1:1059_5	Sabbatthāti sabbāsu disāsu sabbesu vā bhavādīsu, sabbāsu vā avatthāsu. Idaṃ vuttaṃ	1059	
PA_atk-s05_08a1:1059_6	hoti – yathā ekaputtake piye manāpe mātāpitā kusalī ekantahitesī bhaveyya, evaṃ puratthimādibhedāsu	1059	
PA_atk-s05_08a1:1059_7	sabbāsu disāsu, kāmabhavādibhedesu sabbesu bhavesu daharādibhedāsu sabbāsu avatthāsu	1059	
PA_atk-s05_08a1:1059_8	ca ṭhitesu sabbesu sattesu ekantahitesitāya kusalī bhaveyya, “mitto udāsīno pañcatthiko”ti	1059	
PA_atk-s05_08a1:1059_9	sīmaṃ akatvā sīmāsambhedavasena sabbattha ekarasaṃ mettaṃ bhāveyyāti. Imaṃ pana gāthaṃ	1059	
PA_atk-s05_08a1:1059_10	vatvā “sace tumhe āyasmanto evaṃ mettābhāvanaṃ anuyuñjeyyātha, ye te bhagavatā ‘sukhaṃ	10591	
PA_atk-s05_08a1:1059_11	supatī’tiādinā ekādasa mettānisaṃsā vuttā, ekaṃsena tesaṃ bhāgino bhavathā”ti ovādamadāsi.	10591	
PA_atk-s05_08a1:1060	Sopākattheragāthāvaṇṇanā niṭṭhitā.	106	
PA_atk-s05_08a1:1061	4. Posiyattheragāthāvaṇṇanā	106	
PA_atk-s05_08a1:1062_0	Anāsannavarāti āyasmato posiyattherassa gāthā. Kā uppatti? So kira purimabuddhesu	1062	
PA_atk-s05_08a1:1062_1	katādhikāro tattha tattha vivaṭṭūpanissayaṃ bahuṃ kusalaṃ upacinitvā sugatīsu eva	1062	
PA_atk-s05_08a1:1062_2	saṃsaranto ito dvenavute kappe tissassa bhagavato kāle migaluddo hutvā araññe vicarati.	1062	
PA_atk-s05_08a1:1062_3	Atha bhagavā tassa anuggahaṃ kātuṃ araññaṃ gantvā tassa cakkhupathe attānaṃ dassesi.	1062	
PA_atk-s05_08a1:1062_4	So bhagavantaṃ disvā pasannacitto āvudhaṃ nikkhipitvā upasaṅkamitvā añjaliṃ paggayha	1062	
PA_atk-s05_08a1:1062_5	aṭṭhāsi. Bhagavā nisīditukāmataṃ dassesi. So tāvadeva tiṇamuṭṭhiyo gahetvā same bhūmibhāge	1062	
PA_atk-s05_08a1:1062_6	sakkaccaṃ santharitvā adāsi. Nisīdi tattha bhagavā anukampaṃ upādāya. Nisinne pana	1062	
PA_atk-s05_08a1:1062_7	bhagavati anappakaṃ pītisomanassaṃ paṭisaṃvedento bhagavantaṃ vanditvā sayampi ekamantaṃ	1062	
PA_atk-s05_08a1:1062_8	nisīdi. Atha bhagavā “ettakaṃ vaṭṭati imassa kusalabīja”nti uṭṭhāyāsanā pakkāmi.	1062	
PA_atk-s05_08a1:1062_9	Acirapakkante bhagavati taṃ sīho migarājā ghātesi. So kālaṅkato devaloke nibbatti.	1062	
PA_atk-s05_08a1:1062_10	“So kira bhagavati anupagacchante sīhena ghātito niraye nibbattissatī”ti taṃ disvā	10621	
PA_atk-s05_08a1:1062_11	bhagavā sugatiyaṃ nibbattanatthaṃ kusalabījaropanatthañca upasaṅkami.	10621	
PA_atk-s05_08a1:1063_0	So tattha yāvatāyukaṃ ṭhatvā tato devalokato cavitvā sugatīsuyeva parivattento imasmiṃ	1063	
PA_atk-s05_08a1:1063_1	buddhuppāde sāvatthiyaṃ aññatarassa mahāvibhavassa seṭṭhino putto saṅgāmajitattherassa	1063	
PA_atk-s05_08a1:1063_2	kaniṭṭhabhātā hutvā nibbatti. Posiyotissa nāmaṃ ahosi. So vayappatto dārapariggahaṃ	1063	
PA_atk-s05_08a1:1063_3	katvā ekaṃ puttaṃ labhitvā antimabhavikatāya dhammatāya codiyamāno jātiādiṃ paṭicca	1063	
PA_atk-s05_08a1:1063_4	uppannasaṃvego pabbajitvā araññaṃ pavisitvā vūpakaṭṭho hutvā catusaccakammaṭṭhānabhāvanaṃ	1063	
PA_atk-s05_08a1:1063_5	anuyuñjanto nacirasseva vipassanaṃ ussukkāpetvā arahattaṃ pāpuṇi. Tena vuttaṃ apadāne –	1063	
PA_atk-s05_08a1:1064	“Himavantassāvidūre, lambako nāma pabbato;	106	
PA_atk-s05_08a1:1065	Tattheva tisso sambuddho, abbhokāsamhi caṅkami.	106	
PA_atk-s05_08a1:1066	“Migaluddo tadā āsiṃ, araññe kānane ahaṃ;	106	
PA_atk-s05_08a1:1067	Disvāna taṃ devadevaṃ, tiṇamuṭṭhimadāsahaṃ.	106	
PA_atk-s05_08a1:1068	“Nisīdanatthaṃ buddhassa, datvā cittaṃ pasādayiṃ;	106	
PA_atk-s05_08a1:1069	Sambuddhaṃ abhivādetvā, pakkāmiṃ uttarāmukho.	106	
PA_atk-s05_08a1:1070	“Aciraṃ gatamattassa, migarājā apothayi;	107	
PA_atk-s05_08a1:1071	Sohena pothito, santo tattha kālaṅkato ahaṃ.	107	
PA_atk-s05_08a1:1072	“Āsanne me kataṃ kammaṃ, buddhaseṭṭhe anāsave;	107	
PA_atk-s05_08a1:1073	Sumutto saravegova, devalokamagacchahaṃ.	107	
PA_atk-s05_08a1:1074	“Yūpo tattha subho āsi, puññakammābhinimmito;	107	
PA_atk-s05_08a1:1075	Sahassakaṇḍo satabheṇḍu, dhajālu haritāmayo.	107	
PA_atk-s05_08a1:1076	“Pabhā niddhāvate tassa, sataraṃsīva uggato;	107	
PA_atk-s05_08a1:1077	Ākiṇṇo devakaññāhi, āmodiṃ kāmakāmihaṃ.	107	
PA_atk-s05_08a1:1078	“Devalokā cavitvāna, sukkamūlena codito;	107	
PA_atk-s05_08a1:1079	Āgantvāna manussattaṃ, pattomhi āsavakkhayaṃ.	107	
PA_atk-s05_08a1:1080	“Catunnavutito kappe, nisīdanamadāsahaṃ;	108	
PA_atk-s05_08a1:1081	Duggatiṃ nābhijānāmi, tiṇamuṭṭhe idaṃ phalaṃ.	108	
PA_atk-s05_08a1:1082	“Kilesā jhāpitā mayhaṃ…pe… kataṃ buddhassa sāsana”nti.	108	
PA_atk-s05_08a1:1083_0	Arahattaṃ pana patvā bhagavantaṃ vandituṃ sāvatthiṃ āgato ñātiṃ anukampāya ñātigehaṃ	1083	
PA_atk-s05_08a1:1083_1	agamāsi. Tattha naṃ purāṇadutiyikā vanditvā āsanadānādinā paṭhamaṃ upāsikā viya vattaṃ	1083	
PA_atk-s05_08a1:1083_2	dassetvā therassa ajjhāsayaṃ ajānantī pacchā itthikuttādīhi palobhetukāmā ahosi.	1083	
PA_atk-s05_08a1:1083_3	Thero “aho andhabālā mādisepi nāma evaṃ paṭipajjatī”ti cintetvā kiñci avatvā uṭṭhāyāsanā	1083	
PA_atk-s05_08a1:1083_4	araññameva gato. Taṃ āraññakā bhikkhū “kiṃ, āvuso, atilahuṃ, nivattosi, ñātakehi	1083	
PA_atk-s05_08a1:1083_5	na diṭṭhosī”ti pucchiṃsu. Thero tattha pavattiṃ ācikkhanto “anāsannavarā etā”ti gāthaṃ abhāsi.	1083	
PA_atk-s05_08a1:1084_0	34. Tattha anāsannavarāti etā itthiyo na āsannā anupagatā, dūre eva vā ṭhitā hutvā	1084	
PA_atk-s05_08a1:1084_1	varā purisassa seṭṭhā hitāvahā, tañca kho niccameva sabbakālameva, na rattimeva,	1084	
PA_atk-s05_08a1:1084_2	na divāpi, na rahovelāyapi. Vijānatāti vijānantena. “Anāsannaparā”tipi pāḷi, so evattho.	1084	
PA_atk-s05_08a1:1084_3	Ayañhettha adhippāyo – caṇḍahatthiassamahiṃsasīhabyagghayakkharakkhasapisācāpi manussānaṃ	1084	
PA_atk-s05_08a1:1084_4	anupasaṅkamanto varā seṭṭhā, na anatthāvahā, te pana upasaṅkamantā diṭṭhadhammikaṃyeva	1084	
PA_atk-s05_08a1:1084_5	anatthaṃ kareyyuṃ. Itthiyo pana upasaṅkamitvā diṭṭhadhammikaṃ samparāyikaṃ vimokkhanissitampi	1084	
PA_atk-s05_08a1:1084_6	atthaṃ vināsetvā mahantaṃ anatthaṃ āpādenti, tasmā anāsannavarā etā niccameva vijānatāti.	1084	
PA_atk-s05_08a1:1084_7	Idāni tamatthaṃ attūpanāyikaṃ katvā dassento “gāmā”tiādimāha. Tattha gāmāti gāmaṃ.	1084	
PA_atk-s05_08a1:1084_8	Upayogatthe hi etaṃ nissakkavacanaṃ. Araññamāgammāti araññato āgantvā. Ma-kāro padasandhikaro,	1084	
PA_atk-s05_08a1:1084_9	nissakke cetaṃ upayogavacanaṃ. Tatoti mañcakato. Anāmantetvāti anālapitvā purāṇadutiyikaṃ	1084	
PA_atk-s05_08a1:1084_10	“appamattā hohī”ti ettakampi avatvā. Posiyoti attānameva paraṃ viya vadati. Ye pana	10841	
PA_atk-s05_08a1:1084_11	“pakkāmi”nti paṭhanti, tesaṃ ahaṃ posiyo pakkāminti yojanā. Ye pana “sā itthī theraṃ	10841	
PA_atk-s05_08a1:1084_12	gharaṃ upagataṃ bhojetvā palobhetukāmā jātā, taṃ disvā thero tāvadeva gehato nikkhamitvā	10841	
PA_atk-s05_08a1:1084_13	vihāraṃ gantvā attano vasanaṭṭhāne mañcake nisīdi. Sāpi kho itthī pacchābhattaṃ alaṅkatapaṭiyattā	10841	
PA_atk-s05_08a1:1084_14	vihāre therassa vasanaṭṭhānaṃ upasaṅkami. Taṃ disvā thero kiñci avatvā uṭṭhāya divāṭṭhānameva	10841	
PA_atk-s05_08a1:1084_15	gato”ti vadanti, tesaṃ “gāmā araññamāgammā”ti gāthāpadassa attho yathārutavaseneva	10841	
PA_atk-s05_08a1:1084_16	niyyati. Vihāro hi idha “arañña”nti adhippeto.	10841	
PA_atk-s05_08a1:1085	Posiyattheragāthāvaṇṇanā niṭṭhitā.	108	
PA_atk-s05_08a1:1086	5. Sāmaññakānittheragāthāvaṇṇanā	108	
PA_atk-s05_08a1:1087_0	Sukhaṃ sukhatthoti āyasmato sāmaññakānittherassa gāthā. Kā uppatti? So kira purimabuddhesu	1087	
PA_atk-s05_08a1:1087_1	katādhikāro hutvā tattha tattha bhave kusalaṃ upacinanto ito ekanavute kappe vipassissa	1087	
PA_atk-s05_08a1:1087_2	bhagavato kāle manussayoniyaṃ nibbatto vipassiṃ bhagavantaṃ disvā pasannamānaso ekaṃ	1087	
PA_atk-s05_08a1:1087_3	mañcaṃ adāsi. So tena puññakammena devamanussesu saṃsaranto imasmiṃ buddhuppāde aññatarassa	1087	
PA_atk-s05_08a1:1087_4	paribbājakassa putto hutvā nibbatti. Sāmaññakānītissa nāmaṃ ahosi. So viññutaṃ patto	1087	
PA_atk-s05_08a1:1087_5	satthu yamakapāṭihāriyaṃ disvā pasannamānaso sāsane pabbajitvā cariyānukūlaṃ kammaṭṭhānaṃ	1087	
PA_atk-s05_08a1:1087_6	gahetvā jhānaṃ nibbattetvā jhānaṃ pādakaṃ katvā vipassanaṃ vaḍḍhetvā arahattaṃ pāpuṇi.	1087	
PA_atk-s05_08a1:1087_7	Tena vuttaṃ apadāne –	1087	
PA_atk-s05_08a1:1088	“Vipassino bhagavato, lokajeṭṭhassa tādino;	108	
PA_atk-s05_08a1:1089	Ekaṃ mañcaṃ mayā dinnaṃ, pasannena sapāṇinā.	108	
PA_atk-s05_08a1:1090	“Hatthiyānaṃ assayānaṃ, dibbayānaṃ samajjhagaṃ;	109	
PA_atk-s05_08a1:1091	Tena mañcaka dānena, pattomhi āsavakkhayaṃ.	109	
PA_atk-s05_08a1:1092	“Ekanavutito kappe, yaṃ mañcamadadiṃ tadā;	109	
PA_atk-s05_08a1:1093	Duggatiṃ nābhijānāmi, mañcadānassidaṃ phalaṃ.	109	
PA_atk-s05_08a1:1094	“Kilesā jhāpitā mayhaṃ…pe… kataṃ buddhassa sāsana”nti.	109	
PA_atk-s05_08a1:1095_0	Therassa pana gihisahāyako kātiyāno nāma paribbājako buddhuppādato paṭṭhāya titthiyānaṃ	1095	
PA_atk-s05_08a1:1095_1	hatalābhasakkāratāya ghāsacchādanamattampi alabhanto ājīvakāpakato theraṃ upasaṅkamitvā	1095	
PA_atk-s05_08a1:1095_2	“tumhe sākiyaputtiyā nāma mahālābhaggayasaggappattā sukhena jīvatha, mayaṃ pana dukkhitā	1095	
PA_atk-s05_08a1:1095_3	kicchajīvikā, kathaṃ nu kho paṭipajjamānassa diṭṭhadhammikañceva samparāyikañca sukhaṃ	1095	
PA_atk-s05_08a1:1095_4	sampajjatī”ti pucchi. Athassa thero “nippariyāyato sukhaṃ nāma lokuttarasukhameva,	1095	
PA_atk-s05_08a1:1095_5	tañca tadanurūpaṃ paṭipattiṃ paṭipajjantassevā”ti attanā tassa adhigatabhāvaṃ pariyāyena	1095	
PA_atk-s05_08a1:1095_6	vibhāvento “sukhaṃ sukhattho labhate tadācara”nti gāthaṃ abhāsi.	1095	
PA_atk-s05_08a1:1096_0	35. Tattha sukhanti nirāmisaṃ sukhaṃ idhādhippetaṃ. Tañca phalasamāpatti ceva nibbānañca.	1096	
PA_atk-s05_08a1:1096_1	Tathā hi “ayaṃ samādhi paccuppannasukho ceva āyatiñca sukhavipāko” “nibbānaṃ paramaṃ	1096	
PA_atk-s05_08a1:1096_2	sukha”nti ca vuttaṃ. Sukhatthoti sukhappayojano, yathāvuttena sukhena atthiko. Labhateti	1096	
PA_atk-s05_08a1:1096_3	pāpuṇāti, atthikassevedaṃ sukhaṃ, na itarassa. Ko pana atthikoti āha “tadācara”nti	1096	
PA_atk-s05_08a1:1096_4	tadatthaṃ ācaranto, yāya paṭipattiyā taṃ paṭipattiṃ paṭipajjantoti attho. Na kevalaṃ	1096	
PA_atk-s05_08a1:1096_5	tadācaraṃ sukhameva labhate, atha kho kittiñca pappoti “itipi sīlavā suparisuddhakāyavacīkammanto	1096	
PA_atk-s05_08a1:1096_6	suparisuddhājīvo jhāyī jhānayutto”tiādinā kittiṃ parammukhā patthaṭayasataṃ pāpuṇāti.	1096	
PA_atk-s05_08a1:1096_7	Yasassa vaḍḍhatīti sammukhe guṇābhitthavasaṅkhāto parivārasampadāsaṅkhāto ca yaso	1096	
PA_atk-s05_08a1:1096_8	assa paribrūhati. Idāni “tadācara”nti sāmaññato vuttamatthaṃ sarūpato dassento –	1096	
PA_atk-s05_08a1:1096_9	“yo ariyamaṭṭhaṅgikamañjasaṃ ujuṃ, bhāveti maggaṃ amatassa pattiyā”ti āha. Tassattho	1096	
PA_atk-s05_08a1:1096_10	yo puggalo kilesehi ārakattā parisuddhaṭṭhena paṭipajjantānaṃ ariyabhāvakaraṇaṭṭhena	10961	
PA_atk-s05_08a1:1096_11	ariyaṃ, sammādiṭṭhiādiaṭṭhaṅgasamudāyatāya aṭṭhaṅgikaṃ, antadvayarahitamajjhimapaṭipattibhāvato	10961	
PA_atk-s05_08a1:1096_12	akuṭilaṭṭhena añjasaṃ, kāyavaṅkādippahānato ujuṃ, nibbānatthikehi magganiyaṭṭhena	10961	
PA_atk-s05_08a1:1096_13	kilese mārento gamanaṭṭhena ca “magga”nti laddhanāmaṃ dukkhanirodhagāminipaṭipadaṃ	10961	
PA_atk-s05_08a1:1096_14	amatassa asaṅkhatāya dhātuyā pattiyā adhigamāya bhāveti attano santāne uppādeti vaḍḍheti	10961	
PA_atk-s05_08a1:1096_15	ca, so nippariyāyena “sukhattho tadācara”nti vuccati, tasmā yathāvuttaṃ sukhaṃ labhati.	10961	
PA_atk-s05_08a1:1096_16	Taṃ sutvā paribbājako pasannamānaso pabbajitvā sammā paṭipajjanto nacirasseva vipassanaṃ	10961	
PA_atk-s05_08a1:1096_17	vaḍḍhetvā arahattaṃ pāpuṇi. Idameva therassa aññābyākaraṇaṃ ahosi.	10961	
PA_atk-s05_08a1:1097	Sāmaññakānittheragāthāvaṇṇanā niṭṭhitā.	109	
PA_atk-s05_08a1:1098	6. Kumāputtattheragāthāvaṇṇanā	109	
PA_atk-s05_08a1:1099_0	Sādhu sutanti āyasmato kumāputtattherassa gāthā. Kā uppati? So kira purimabuddhesu	1099	
PA_atk-s05_08a1:1099_1	katādhikāro ito ekanavute kappe ajinacammavasano tāpaso hutvā bandhumatīnagare rājuyyāne	1099	
PA_atk-s05_08a1:1099_2	vasanto vipassiṃ bhagavantaṃ passitvā pasannamānaso pādabbhañjanatelaṃ adāsi. So	1099	
PA_atk-s05_08a1:1099_3	tena puññakammena devaloke nibbatto. Tato paṭṭhāya sugatīsuyeva saṃsaranto imasmiṃ	1099	
PA_atk-s05_08a1:1099_4	buddhuppāde avantiraṭṭhe veḷukaṇṭakanagare gahapatikule nibbatto. “Nando”tissa nāmaṃ	1099	
PA_atk-s05_08a1:1099_5	akaṃsu. Mātā panassa kumā nāma, tena kumāputtoti paññāyittha. So āyasmato sāriputtassa	1099	
PA_atk-s05_08a1:1099_6	santike dhammaṃ sutvā laddhappasādo pabbajitvā katapubbakicco pariyantapabbatapasse	1099	
PA_atk-s05_08a1:1099_7	samaṇadhammaṃ karonto visesaṃ nibbattetuṃ asakkonto bhagavantaṃ upasaṅkamitvā dhammaṃ	1099	
PA_atk-s05_08a1:1099_8	sutvā kammaṭṭhānaṃ sodhetvā sappāyaṭṭhāne vasanto vipassanaṃ vaḍḍhetvā arahattaṃ	1099	
PA_atk-s05_08a1:1099_9	sacchākāsi. Tena vuttaṃ apadāne –	1099	
PA_atk-s05_08a1:1100	“Nagare bandhumatiyā, rājuyyāne vasāmahaṃ;	110	
PA_atk-s05_08a1:1101	Cammavāsī tadā āsiṃ, kamaṇḍaludharo ahaṃ.	110	
PA_atk-s05_08a1:1102	“Addasaṃ vimalaṃ buddhaṃ, sayambhuṃ aparājitaṃ;	110	
PA_atk-s05_08a1:1103	Padhānaṃ pahitattaṃ taṃ, jhāyiṃ jhānarataṃ vasiṃ.	110	
PA_atk-s05_08a1:1104	“Sabbakāmasamiddhañca, oghatiṇṇamanāsavaṃ;	110	
PA_atk-s05_08a1:1105	Disvā pasannasumano, abbhañjanamadāsahaṃ.	110	
PA_atk-s05_08a1:1106	“Ekanavutito kappe, abbhañjanamadāsahaṃ;	110	
PA_atk-s05_08a1:1107	Duggatiṃ nābhijānāmi, abbhañjanassidaṃ phalaṃ.	110	
PA_atk-s05_08a1:1108	“Kilesā jhāpitā mayhaṃ…pe… kataṃ buddhassa sāsana”nti.	110	
PA_atk-s05_08a1:1109	Arahattaṃ pana patvā araññe kāyadaḷhibahule bhikkhū, disvā te ovadanto sāsanassa niyyānikabhāvaṃ pakāsento “sādhu sutaṃ sādhu caritaka”nti gāthaṃ abhāsi.	110	
PA_atk-s05_08a1:1110_0	36. Tattha sādhūti sundaraṃ. Sutanti savanaṃ. Tañca kho vivaṭṭūpanissitaṃ visesato	1110	
PA_atk-s05_08a1:1110_1	appicchatādipaṭisaṃyuttaṃ dasakathāvatthusavanaṃ idhādhippetaṃ. Sādhu caritakanti	1110	
PA_atk-s05_08a1:1110_2	tadeva appicchatādicaritaṃ ciṇṇaṃ, sādhucaritameva hi “caritaka”nti vuttaṃ. Padadvayenāpi	1110	
PA_atk-s05_08a1:1110_3	bāhusaccaṃ tadanurūpaṃ paṭipattiñca “sundara”nti dasseti. Sadāti sabbakāle navakamajjhimatherakāle,	1110	
PA_atk-s05_08a1:1110_4	sabbesu vā iriyāpathakkhaṇesu. Aniketavihāroti kilesānaṃ nivāsanaṭṭhānaṭṭhena pañcakāmaguṇā	1110	
PA_atk-s05_08a1:1110_5	niketā nāma, lokiyā vā chaḷārammaṇadhammā. Yathāha – “rūpanimittaniketavisāravinibandhā	1110	
PA_atk-s05_08a1:1110_6	kho, gahapati, ‘niketasārī’ti vuccatī”tiādi. Tesaṃ niketānaṃ pahānatthāya paṭipadā	1110	
PA_atk-s05_08a1:1110_7	aniketavihāro. Atthapucchananti taṃ ājānitukāmassa kalyāṇamittaṃ upasaṅkamitvā diṭṭhadhammikasamparāyikaparamatthapabhedassa	1110	
PA_atk-s05_08a1:1110_8	pucchanaṃ, kusalādibhedassa vā atthassa sabhāvadhammassa “kiṃ, bhante, kusalaṃ, kiṃ	1110	
PA_atk-s05_08a1:1110_9	akusalaṃ, kiṃ sāvajjaṃ, kiṃ anavajja”ntiādinā pucchanaṃ atthapucchanaṃ. Padakkhiṇakammanti	1110	
PA_atk-s05_08a1:1110_10	taṃ pana pucchitvā padakkhiṇaggāhibhāvena tassa ovāde adhiṭṭhānaṃ sammāpaṭipatti.	11101	
PA_atk-s05_08a1:1110_11	Idhāpi “sādhū”ti padaṃ ānetvā yojetabbaṃ. Etaṃ sāmaññanti “sādhu suta”ntiādinā vuttaṃ	11101	
PA_atk-s05_08a1:1110_12	yaṃ sutaṃ, yañca caritaṃ, yo ca aniketavihāro, yañca atthapucchanaṃ, yañca padakkhiṇakammaṃ,	11101	
PA_atk-s05_08a1:1110_13	etaṃ sāmaññaṃ eso samaṇabhāvo. Yasmā imāya eva paṭipadāya samaṇabhāvo, na aññathā,	11101	
PA_atk-s05_08a1:1110_14	tasmā “sāmañña”nti nippariyāyato maggaphalassa adhivacanaṃ. Tassa vā pana ayaṃ apaṇṇakapaṭipadā,	11101	
PA_atk-s05_08a1:1110_15	taṃ panetaṃ sāmaññaṃ yādisassa sambhavāti, taṃ dassetuṃ “akiñcanassā”ti vuttaṃ. Apariggāhakassa,	11101	
PA_atk-s05_08a1:1110_16	khettavatthuhiraññasuvaṇṇadāsidāsādipariggahapaṭiggahaṇarahitassāti attho.	11101	
PA_atk-s05_08a1:1111	Kumāputtattheragāthāvaṇṇanā niṭṭhitā.	111	
PA_atk-s05_08a1:1112	7. Kumāputtasahāyattheragāthāvaṇṇanā	111	
PA_atk-s05_08a1:1113_0	Nānājanapadaṃ yantīti āyasmato kumāputtasahāyattherassa gāthā. Kā uppatti? So kira	1113	
PA_atk-s05_08a1:1113_1	purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito	1113	
PA_atk-s05_08a1:1113_2	catunavute kappe siddhatthassa bhagavato kāle kulagehe nibbattitvā viññutaṃ patto	1113	
PA_atk-s05_08a1:1113_3	araññaṃ pavisitvā bahuṃ rukkhadaṇḍaṃ chinditvā kattarayaṭṭhiṃ katvā saṅghassa adāsi.	1113	
PA_atk-s05_08a1:1113_4	Aññañca yathāvibhavaṃ puññaṃ katvā devesu nibbattitvā tato paṭṭhāya sugatīsuyeva	1113	
PA_atk-s05_08a1:1113_5	parivattento imasmiṃ buddhuppāde veḷukaṇṭakanagare iddhe kule nibbatti. Sudantotissa	1113	
PA_atk-s05_08a1:1113_6	nāmaṃ ahosi. “Vāsulo”ti keci vadanti. So kumāputtassa piyasahāyo hutvā vicaranto	1113	
PA_atk-s05_08a1:1113_7	“kumāputto pabbajito”ti sutvā “na hi nūna so orako dhammavinayo, yattha kumāputto	1113	
PA_atk-s05_08a1:1113_8	pabbajito”ti tadanubandhena sayampi pabbajitukāmo hutvā satthu santikaṃ upasaṅkami.	1113	
PA_atk-s05_08a1:1113_9	Tassa satthā dhammaṃ desesi. So bhiyyosomattāya pabbajjāya sañjātachando pabbajitvā	1113	
PA_atk-s05_08a1:1113_10	kumāputteneva saddhiṃ pariyantapabbate bhāvanānuyutto viharati. Tena ca samayena	11131	
PA_atk-s05_08a1:1113_11	sambahulā bhikkhū nānājanapadesu janapadacārikaṃ carantāpi gacchantāpi āgacchantāpi	11131	
PA_atk-s05_08a1:1113_12	taṃ ṭhānaṃ upagacchanti. Tena tattha kolāhalaṃ hoti. Taṃ disvā sudantatthero “ime	11131	
PA_atk-s05_08a1:1113_13	bhikkhū niyyānikasāsane pabbajitvā janapadavitakkaṃ anuvattentā cittasamādhiṃ virādhentī”ti	11131	
PA_atk-s05_08a1:1113_14	saṃvegajāto tameva saṃvegaṃ attano cittadamanassa aṅkusaṃ karonto “nānājanapadaṃ	11131	
PA_atk-s05_08a1:1113_15	yantī”ti gāthaṃ abhāsi.	11131	
PA_atk-s05_08a1:1114_0	37. Tattha nānājanapadanti visuṃ visuṃ nānāvidhaṃ janapadaṃ, kāsikosalādianekaraṭṭhanti	1114	
PA_atk-s05_08a1:1114_1	attho. Yantīti gacchanti. Vicarantāti “asuko janapado subhikkho sulabhapiṇḍo, asuko	1114	
PA_atk-s05_08a1:1114_2	khemo arogo”tiādivitakkavasena janapadacārikaṃ carantā. Asaññatāti tasseva janapadavitakkassa	1114	
PA_atk-s05_08a1:1114_3	appahīnatāya cittena asaṃyatā. Samādhiñca virādhentīti sabbassapi uttarimanussadhammassa	1114	
PA_atk-s05_08a1:1114_4	mūlabhūtaṃ upacārappanābhedaṃ samādhiñca nāma virādhenti. Ca-saddo sambhāvane. Desantaracaraṇena	1114	
PA_atk-s05_08a1:1114_5	jhāyituṃ okāsābhāvena anadhigataṃ samādhiṃ nādhigacchantā, adhigatañca vasībhāvānāpādanena	1114	
PA_atk-s05_08a1:1114_6	jīrantā vīrādhenti nāma. Kiṃsu raṭṭhacariyā karissatīti sūti nipātamattaṃ. “Evaṃbhūtānaṃ	1114	
PA_atk-s05_08a1:1114_7	raṭṭhacariyā janapadacārikā kiṃ karissati, kiṃ nāma atthaṃ sādhessati, niratthakāvā”ti	1114	
PA_atk-s05_08a1:1114_8	garahanto vadati. Tasmāti yasmā īdisī desantaracariyā bhikkhussa na atthāvahā, api	1114	
PA_atk-s05_08a1:1114_9	ca kho anatthāvahā sampattīnaṃ virādhanato, tasmā. Vineyya sārambhanti vasanapadese	1114	
PA_atk-s05_08a1:1114_10	arativasena uppannaṃ sārambhaṃ cittasaṃkilesaṃ tadanurūpena paṭisaṅkhānena vinetvā	11141	
PA_atk-s05_08a1:1114_11	vūpasametvā. Jhāyeyyāti ārammaṇūpanijjhānena lakkhaṇūpanijjhānena cāti duvidhenapi	11141	
PA_atk-s05_08a1:1114_12	jhānena jhāyeyya. Apurakkhatoti micchāvitakkehi taṇhādīhi vā na purakkhatoti tesaṃ	11141	
PA_atk-s05_08a1:1114_13	vasaṃ anupagacchanto kammaṭṭhānameva manasi kareyyāti attho. Evaṃ pana vatvā thero	11141	
PA_atk-s05_08a1:1114_14	tameva saṃvegaṃ aṅkusaṃ katvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –	11141	
PA_atk-s05_08a1:1115	“Kānanaṃ vanamoggayha, veḷuṃ chetvānahaṃ tadā;	111	
PA_atk-s05_08a1:1116	Ālambanaṃ karitvāna, saṅghassa adadiṃ bahuṃ.	111	
PA_atk-s05_08a1:1117	“Tena cittappasādena, subbate abhivādiya;	111	
PA_atk-s05_08a1:1118	Ālambadaṇḍaṃ datvāna, pakkāmiṃ uttarāmukho.	111	
PA_atk-s05_08a1:1119	“Catunnavutito kappe, yaṃ daṇḍamadadiṃ tadā;	111	
PA_atk-s05_08a1:1120	Duggatiṃ nābhijānāmi, daṇḍadānassidaṃ phalaṃ.	112	
PA_atk-s05_08a1:1121	“Kilesā jhāpitā mayhaṃ…pe… kataṃ buddhassa sāsana”nti.	112	
PA_atk-s05_08a1:1122_0	Yaṃ panatthaṃ aṅkusaṃ katvā ayaṃ thero arahattaṃ patto, tamevatthaṃ hadaye ṭhapetvā	1122	
PA_atk-s05_08a1:1122_1	arahattaṃ pattopi “nānājanapadaṃ yanti”ti idameva gāthaṃ abhāsi. Tasmā tadevassa	1122	
PA_atk-s05_08a1:1122_2	aññābyākaraṇaṃ ahosīti.	1122	
PA_atk-s05_08a1:1123	Kumāputtasahāyattheragāthāvaṇṇanā niṭṭhitā.	112	
PA_atk-s05_08a1:1124	8. Gavampatittheragāthāvaṇṇanā	112	
PA_atk-s05_08a1:1125_0	Yo iddhiyā sarabhunti āyasmato gavampatittherassa gāthā. Kā uppatti? So kira purimabuddhesu	1125	
PA_atk-s05_08a1:1125_1	katādhikāro ito ekatiṃse kappe sikhiṃ bhagavantaṃ passitvā pasannamānaso pupphehi	1125	
PA_atk-s05_08a1:1125_2	pūjaṃ akāsi. So tena puññakammena devaloke uppanno aparāparaṃ puññāni karonto koṇāgamanassa	1125	
PA_atk-s05_08a1:1125_3	bhagavato cetiye chattañca vedikañca kāresi. Kassapassa pana bhagavato kāle aññatarasmiṃ	1125	
PA_atk-s05_08a1:1125_4	kulagehe nibbatto. Tasmiñca kule bahuṃ gomaṇḍalaṃ ahosi. Taṃ gopālakā rakkhanti.	1125	
PA_atk-s05_08a1:1125_5	Ayaṃ tattha antarantarā yuttappayuttaṃ vicārento vicarati. So ekaṃ khīṇāsavattheraṃ	1125	
PA_atk-s05_08a1:1125_6	gāme piṇḍāya caritvā bahigāme devasikaṃ ekasmiṃ padese bhattakiccaṃ karontaṃ disvā	1125	
PA_atk-s05_08a1:1125_7	“ayyo sūriyātapena kilamissatī”ti cintetvā cattāro sirīsadaṇḍe ussāpetvā tesaṃ upari	1125	
PA_atk-s05_08a1:1125_8	sirīsasākhāyo ṭhapetvā sākhāmaṇḍapaṃ katvā adāsi. “Maṇḍapassa samīpe sirīsarukkhaṃ	1125	
PA_atk-s05_08a1:1125_9	ropesī”ti ca vadanti. Tassa anukampāya devasikaṃ thero tattha nisīdi. So tena puññakammena	1125	
PA_atk-s05_08a1:1125_10	tato cavitvā cātumahārājikesu nibbatti. Tassa purimakammasaṃsūcakaṃ vimānadvāre mahantaṃ	11251	
PA_atk-s05_08a1:1125_11	sirīsavanaṃ nibbatti vaṇṇagandhasampannehi aññehi pupphehi sabbakāle upasobhayamānaṃ,	11251	
PA_atk-s05_08a1:1125_12	tena taṃ vimānaṃ “serīsaka”nti paññāyittha. So devaputto ekaṃ buddhantaraṃ devesu	11251	
PA_atk-s05_08a1:1125_13	ca manussesu ca saṃsaritvā imasmiṃ buddhuppāde yasattherassa catūsu gihisahāyesu	11251	
PA_atk-s05_08a1:1125_14	gavampati nāma hutvā āyasmato yasassa pabbajitabhāvaṃ sutvā attano sahāyehi saddhiṃ	11251	
PA_atk-s05_08a1:1125_15	bhagavato santikaṃ agamāsi. Satthā tassa dhammaṃ desesi. So desanāvasāne sahāyehi	11251	
PA_atk-s05_08a1:1125_16	saddhiṃ arahatte patiṭṭhāsi. Tena vuttaṃ apadāne –	11251	
PA_atk-s05_08a1:1126	“Migaluddo pure āsiṃ, vipine vicaraṃ ahaṃ;	112	
PA_atk-s05_08a1:1127	Addasaṃ virajaṃ buddhaṃ, sabbadhammāna pāraguṃ.	112	
PA_atk-s05_08a1:1128	“Tasmiṃ mahākāruṇike, sabbasattahite rate;	112	
PA_atk-s05_08a1:1129	Pasannacitto sumano, nelapupphaṃ apūjayiṃ.	112	
PA_atk-s05_08a1:1130	“Ekatiṃse ito kappe, yaṃ pupphamabhipūjayiṃ;	113	
PA_atk-s05_08a1:1131	Duggatiṃ nābhijānāmi, buddhapūjāyidaṃ phalaṃ.	113	
PA_atk-s05_08a1:1132	“Kilesā jhāpitā mayhaṃ…pe… kataṃ buddhassa sāsana”nti.	113	
PA_atk-s05_08a1:1133_0	Arahattaṃ pana patvā thero vimuttisukhaṃ paṭisaṃvedento sākete viharati añjanavane.	1133	
PA_atk-s05_08a1:1133_1	Tena ca samayena bhagavā mahatā bhikkhusaṅghena saddhiṃ sāketaṃ gantvā añjanavane	1133	
PA_atk-s05_08a1:1133_2	vihāsi. Senāsanaṃ nappahosi. Sambahulā bhikkhū vihārasāmantā sarabhuyā nadiyā vālikāpuḷine	1133	
PA_atk-s05_08a1:1133_3	sayiṃsu. Atha aḍḍharattasamaye nadiyā udakoghe āgacchante sāmaṇerādayo uccāsaddamahāsaddā	1133	
PA_atk-s05_08a1:1133_4	ahesuṃ. Bhagavā taṃ ñatvā āyasmantaṃ gavampatiṃ āṇāpesi – “gaccha, gavampati, jaloghaṃ	1133	
PA_atk-s05_08a1:1133_5	vikkhambhetvā bhikkhūnaṃ phāsuvihāraṃ karohī”ti. Thero “sādhu, bhante”ti iddhibalena	1133	
PA_atk-s05_08a1:1133_6	nadīsotaṃ vikkhambhi, taṃ dūratova pabbatakūṭaṃ viya aṭṭhāsi. Tato paṭṭhāya therassa	1133	
PA_atk-s05_08a1:1133_7	ānubhāvo loke pākaṭo ahosi. Athekadivasaṃ satthā mahatiyā devaparisāya majjhe nisīditvā	1133	
PA_atk-s05_08a1:1133_8	dhammaṃ desentaṃ theraṃ disvā lokānukampāya tassa guṇānaṃ vibhāvanatthaṃ taṃ pasaṃsanto	1133	
PA_atk-s05_08a1:1133_9	“yo iddhiyā sarabhu”nti gāthaṃ abhāsi.	1133	
PA_atk-s05_08a1:1134_0	38. Tattha iddhiyāti adhiṭṭhāniddhiyā. Sarabhunti evaṃnāmikaṃ nadiṃ, yaṃ loke “sarabhu”nti	1134	
PA_atk-s05_08a1:1134_1	vadanti. Aṭṭhapesīti sandituṃ adento sotaṃ nivattetvā pabbatakūṭaṃ viya mahantaṃ	1134	
PA_atk-s05_08a1:1134_2	jalarāsiṃ katvā ṭhapesi. Asitoti nasito, taṇhādiṭṭhinissayarahito, bandhanasaṅkhātānaṃ	1134	
PA_atk-s05_08a1:1134_3	vā sabbasaṃyojanānaṃ samucchinnattā kenacipi bandhanena abaddho, tato eva ejānaṃ	1134	
PA_atk-s05_08a1:1134_4	kilesānaṃ abhāvato anejo so, gavampati, taṃ sabbasaṅgātigataṃ tādisaṃ sabbepi rāgadosamohamānadiṭṭhisaṅge	1134	
PA_atk-s05_08a1:1134_5	atikkamitvā ṭhitattā sabbasaṅgātigataṃ, asekkhamunibhāvato mahāmuniṃ, tato eva kāmakammabhavādibhedassa	1134	
PA_atk-s05_08a1:1134_6	sakalassapi bhavassa pāraṃ nibbānaṃ gatattā bhavassa pāraguṃ. Devā namassantīti devāpi	1134	
PA_atk-s05_08a1:1134_7	imassanti, pageva itarā pajāti.	1134	
PA_atk-s05_08a1:1135	Gāthāpariyosāne mahato janakāyassa dhammābhisamayo ahosi. Thero aññaṃ byākaronto “satthāraṃ pūjessāmī”ti imameva gāthaṃ abhāsīti.	113	
PA_atk-s05_08a1:1136	Gavampatittheragāthāvaṇṇanā niṭṭhitā.	113	
PA_atk-s05_08a1:1137	9. Tissattheragāthāvaṇṇanā	113	
PA_atk-s05_08a1:1138_0	Sattiyā viya omaṭṭhoti āyasmato tissattherassa gāthā. Kā uppati? Ayampi kira purimabuddhesu	1138	
PA_atk-s05_08a1:1138_1	katādhikāro tattha tattha bhave vivaṭṭūpanissayaṃ puññaṃ upacinanto tissassa bhagavato	1138	
PA_atk-s05_08a1:1138_2	bodhiyā mūle purāṇapaṇṇāni nīharitvā sodhesi. So tena puññakammena devamanussesu	1138	
PA_atk-s05_08a1:1138_3	saṃsaranto imasmiṃ buddhuppāde kapilavatthunagare bhagavato pitucchāputto hutvā nibbatti	1138	
PA_atk-s05_08a1:1138_4	tisso nāma nāmena. So bhagavantaṃ anupabbajitvā upasampanno hutvā araññāyatane viharanto	1138	
PA_atk-s05_08a1:1138_5	jātiṃ paṭicca mānaṃ karonto kodhūpāyāsabahulo ca ujjhānabahulo ca hutvā vicarati,	1138	
PA_atk-s05_08a1:1138_6	samaṇadhamme ussukkaṃ na karoti. Atha naṃ satthā ekadivasaṃ divāṭṭhāne vivaṭamukhaṃ	1138	
PA_atk-s05_08a1:1138_7	niddāyantaṃ dibbacakkhunā olokento sāvatthito ākāsena gantvā tassa upari ākāseyeva	1138	
PA_atk-s05_08a1:1138_8	ṭhatvā obhāsaṃ pharitvā tenobhāsena paṭibuddhassa satiṃ uppādetvā ovādaṃ dento “sattiyā	1138	
PA_atk-s05_08a1:1138_9	viya omaṭṭho”ti gāthaṃ abhāsi.	1138	
PA_atk-s05_08a1:1139_0	39. Tattha sattiyāti desanāsīsametaṃ, ekatodhārādinā satthenāti attho. Omaṭṭhoti	1139	
PA_atk-s05_08a1:1139_1	pahato. Cattāro hi pahārā omaṭṭho ummaṭṭho maṭṭho vimaṭṭhoti. Tattha upari ṭhatvā	1139	
PA_atk-s05_08a1:1139_2	adhomukhaṃ dinnapahāro omaṭṭho nāma, heṭṭhā ṭhatvā uddhammukhaṃ dinnapahāro ummaṭṭho	1139	
PA_atk-s05_08a1:1139_3	nāma, aggaḷasūci viya vinivijjhitvā gato maṭṭho nāma, seso sabbopi vimaṭṭho nāma.	1139	
PA_atk-s05_08a1:1139_4	Imasmiṃ pana ṭhāne omaṭṭho gahito. So hi sabbadāruṇo duruddharaṇasallo duttikiccho	1139	
PA_atk-s05_08a1:1139_5	antodoso antopubbalohitova hoti, pubbalohitaṃ anikkhamitvā vaṇamukhaṃ pariyonandhitvā	1139	
PA_atk-s05_08a1:1139_6	tiṭṭhati. Pubbalohitaṃ nīharitukāmehi mañcena saddhiṃ bandhitvā adhosiro kātabbo	1139	
PA_atk-s05_08a1:1139_7	hoti, maraṇaṃ vā maraṇamattaṃ vā dukkhaṃ pāpuṇanti. Ḍayhamāneti agginā jhāyamāne.	1139	
PA_atk-s05_08a1:1139_8	Matthaketi sīse. Idaṃ vuttaṃ hoti – yathā sattiyā omaṭṭho puriso sallubbāhanavaṇatikicchanānaṃ	1139	
PA_atk-s05_08a1:1139_9	atthāya vīriyaṃ ārabhati tādisaṃ payogaṃ karoti parakkamati, yathā ca ḍayhamāne matthake	1139	
PA_atk-s05_08a1:1139_10	ādittasīso puriso tassa nibbāpanatthaṃ vīriyaṃ ārabhati tādisaṃ payogaṃ karoti, evamevaṃ,	11391	
PA_atk-s05_08a1:1139_11	bhikkhu, kāmarāgappahānāya sato appamatto ativiya ussāhajāto hutvā vihareyyāti.	11391	
PA_atk-s05_08a1:1140_0	Evaṃ bhagavā tassa therassa kodhūpāyāsavūpasamāya ovādaṃ dento tadekaṭṭhatāya kāmarāgappahānasīsena	1140	
PA_atk-s05_08a1:1140_1	desanaṃ niṭṭhāpesi. Thero imaṃ gāthaṃ sutvā saṃviggahadayo vipassanāya yuttappayutto	1140	
PA_atk-s05_08a1:1140_2	vihāsi. Tassa ajjhāsayaṃ ñatvā satthā saṃyuttake tissattherasuttaṃ desesi. So desanāpariyosāne	1140	
PA_atk-s05_08a1:1140_3	arahatte patiṭṭhāsi. Tena vuttaṃ apadāne –	1140	
PA_atk-s05_08a1:1141	“Devaloke manusse ce, anubhotvā ubho yase;	114	
PA_atk-s05_08a1:1142	Avasāne ca nibbānaṃ, sivaṃ patto anuttaraṃ.	114	
PA_atk-s05_08a1:1143	“Sambuddhaṃ uddisitvāna, bodhiṃ vā tassa satthuno;	114	
PA_atk-s05_08a1:1144	Yo puññaṃ pasavī poso, tassa kiṃ nāma dullabhaṃ.	114	
PA_atk-s05_08a1:1145	“Magge phale āgame ca, jhānābhiññāguṇesu ca;	114	
PA_atk-s05_08a1:1146	Aññesaṃ adhiko hutvā, nibbāyāmi anāsavo.	114	
PA_atk-s05_08a1:1147	“Purehaṃ bodhiyā pattaṃ, chaḍḍetvā haṭṭhamānaso;	114	
PA_atk-s05_08a1:1148	Imehi vīsataṅgehi, samaṅgī homi sabbathā.	114	
PA_atk-s05_08a1:1149	“Kilesā jhāpitā mayhaṃ…pe… kataṃ buddhassa sāsana”nti.	114	
PA_atk-s05_08a1:1150	Arahattaṃ pana patvā thero aññaṃ byākaronto satthāraṃ pūjetuṃ tameva gāthaṃ abhāsi.	115	
PA_atk-s05_08a1:1151	Tissattheragāthāvaṇṇanā niṭṭhitā.	115	
PA_atk-s05_08a1:1152	10. Vaḍḍhamānattheragāthāvaṇṇanā	115	
PA_atk-s05_08a1:1153_0	Sattiyā viya omaṭṭhoti āyasmato vaḍḍhamānattherassa gāthā. Kā uppatti? Ayampi kira	1153	
PA_atk-s05_08a1:1153_1	purimabuddhesu katādhikāro ito dvenavute kappe tissassa bhagavato kāle kulagehe nibbattitvā	1153	
PA_atk-s05_08a1:1153_2	viññutaṃ patto tissaṃ bhagavantaṃ piṇḍāya carantaṃ disvā pasannamānaso suparipakkāni	1153	
PA_atk-s05_08a1:1153_3	vaṇṭato muttāni ambaphalāni adāsi. So tena puññakammena devaloke nibbatto aparāparaṃ	1153	
PA_atk-s05_08a1:1153_4	puññakammāni upacinanto imasmiṃ buddhuppāde vesāliyaṃ licchavirājakule nibbatti,	1153	
PA_atk-s05_08a1:1153_5	vaḍḍhamānotissa nāmaṃ ahosi. So vayappatto saddho pasanno dāyako dānarato kārako	1153	
PA_atk-s05_08a1:1153_6	saṅghupaṭṭhāko hutvā tathārūpe aparādhe satthārā pattanikkujjanakamme kārāpite aggiṃ	1153	
PA_atk-s05_08a1:1153_7	akkanto viya saṅghaṃ khamāpetvā kammaṃ paṭippassambhetvā sañjātasaṃvego pabbaji,	1153	
PA_atk-s05_08a1:1153_8	pabbajitvā pana thinamiddhābhibhūto vihāsi. Taṃ satthā saṃvejento “sattiyā viya omaṭṭho”ti gāthaṃ abhāsi.	1153	
PA_atk-s05_08a1:1154_0	40. Tattha bhavarāgappahānāyāti bhavarāgassa rūparāgassa arūparāgassa ca pajahanatthāya.	1154	
PA_atk-s05_08a1:1154_1	Yadipi ajjhattasaṃyojanāni appahāya bahiddhasaṃyojanānaṃ pahānaṃ nāma natthi, nānantarikabhāvato	1154	
PA_atk-s05_08a1:1154_2	pana uddhambhāgiyasaṃyojanappahānavacanena orambhāgiyasaṃyojanappahānampi vuttameva	1154	
PA_atk-s05_08a1:1154_3	hoti. Yasmā vā samucchinnorambhāgiyasaṃyojanānampi kesañci ariyānaṃ uddhambhāgiyasaṃyojanāni	1154	
PA_atk-s05_08a1:1154_4	duppaheyyāni honti, tasmā suppaheyyato duppaheyyameva dassento bhagavā bhavarāgappahānasīsena	1154	
PA_atk-s05_08a1:1154_5	sabbassāpi uddhambhāgiyasaṃyojanassa pahānamāha. Therassa eva vā ajjhāsayavasenevaṃ	1154	
PA_atk-s05_08a1:1154_6	vuttaṃ. Sesaṃ vuttanayameva.	1154	
PA_atk-s05_08a1:1155	Vaḍḍhamānattheragāthāvaṇṇanā niṭṭhitā.	115	
PA_atk-s05_08a1:1156	Catutthavaggavaṇṇanā niṭṭhitā.	115	
PA_atk-s05_08a1:1157	5. Pañcamavaggo	115	
PA_atk-s05_08a1:1158	1. Sirivaḍḍhattheragāthāvaṇṇanā	115	
PA_atk-s05_08a1:1159_0	Vivaramanupatanti vijjutāti āyasmato sirivaḍḍhattherassa gāthā. Kā uppatti? Sopi	1159	
PA_atk-s05_08a1:1159_1	purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito	1159	
PA_atk-s05_08a1:1159_2	ekanavute kappe vipassissa bhagavato kāle kulagehe nibbattitvā viññutaṃ patto vipassiṃ	1159	
PA_atk-s05_08a1:1159_3	bhagavantaṃ passitvā kiṅkaṇipupphehi pūjaṃ katvā tena puññakammena devaloke nibbatto	1159	
PA_atk-s05_08a1:1159_4	aparāparaṃ puññāni katvā sugatīsuyeva saṃsaranto imasmiṃ buddhuppāde rājagahe vibhavasampannassa	1159	
PA_atk-s05_08a1:1159_5	brāhmaṇassa gehe nibbatti, sirivaḍḍhotissa nāmaṃ ahosi. So vayappatto bimbisārasamāgame	1159	
PA_atk-s05_08a1:1159_6	satthari saddhamme ca uppannappasādo hetusampannatāya pabbaji. Pabbajitvā ca katapubbakicco	1159	
PA_atk-s05_08a1:1159_7	vebhārapaṇḍavapabbatānaṃ avidūre aññatarasmiṃ araññāyatane pabbataguhāyaṃ kammaṭṭhānamanuyutto	1159	
PA_atk-s05_08a1:1159_8	viharati. Tasmiñca samaye mahā akālamegho uṭṭhahi. Vijjullatā pabbatavivaraṃ pavisantiyo	1159	
PA_atk-s05_08a1:1159_9	viya vicaranti. Therassa ghammapariḷāhābhibhūtassa sāragabbhehi meghavātehi ghammapariḷāho	1159	
PA_atk-s05_08a1:1159_10	vūpasami. Utusappāyalābhena cittaṃ ekaggaṃ ahosi. Samāhitacitto vipassanaṃ ussukkāpetvā	11591	
PA_atk-s05_08a1:1159_11	arahattaṃ pāpuṇi. Tena vuttaṃ apadāne –	11591	
PA_atk-s05_08a1:1160	“Kañcanagghiyasaṅkāso, sabbaññū lokanāyako;	116	
PA_atk-s05_08a1:1161	Odakaṃ dahamoggayha, sināyi aggapuggalo.	116	
PA_atk-s05_08a1:1162	“Paggayha kiṅkaṇiṃ pupphaṃ, vipassissābhiropayiṃ;	116	
PA_atk-s05_08a1:1163	Udaggacitto sumano, dvipadindassa tādino.	116	
PA_atk-s05_08a1:1164	“Ekanavutito kappe, yaṃ pupphamabhiropayiṃ;	116	
PA_atk-s05_08a1:1165	Duggatiṃ nābhijānāmi, buddhapūjāyidaṃ phalaṃ.	116	
PA_atk-s05_08a1:1166	“Sattavīsatikappamhi, rājā bhīmaratho ahu;	116	
PA_atk-s05_08a1:1167	Sattaratanasampanno, cakkavattī mahabbalo.	116	
PA_atk-s05_08a1:1168	“Kilesā jhāpitā mayhaṃ…pe… kataṃ buddhassa sāsana”nti.	116	
PA_atk-s05_08a1:1169	Arahattaṃ pana patvā aññāpadesena attasannissayaṃ udānaṃ udānento “vivaramanupatanti vijjutā”ti gāthaṃ abhāsi.	116	
PA_atk-s05_08a1:1170_0	41. Tattha vivaranti antarā vemajjhaṃ. Anupatantīti anulakkhaṇe patanti pavattanti,	1170	
PA_atk-s05_08a1:1170_1	vijjotantīti attho. Vijjotanameva hi vijjullatānaṃ pavatti nāma. Anu-saddayogena	1170	
PA_atk-s05_08a1:1170_2	cettha upayogavacanaṃ, yathā “rukkhamanuvijjotantī”ti. Vijjutāti sateratā. Vebhārassa	1170	
PA_atk-s05_08a1:1170_3	ca paṇḍavassa cāti vebhārapabbatassa ca paṇḍavapabbatassa ca vivaramanupatantīti	1170	
PA_atk-s05_08a1:1170_4	yojanā. Nagavivaragatoti nagavivaraṃ pabbataguhaṃ upagato. Jhāyatīti ārammaṇūpanijjhānena	1170	
PA_atk-s05_08a1:1170_5	lakkhaṇūpanijjhānena ca jhāyati, samathavipassanaṃ ussukkāpento bhāveti. Putto appaṭimassa	1170	
PA_atk-s05_08a1:1170_6	tādinoti sīlakkhandhādidhammakāyasampattiyā rūpakāyasampattiyā ca anupamassa upamārahitassa	1170	
PA_atk-s05_08a1:1170_7	iṭṭhāniṭṭhādīsu tādilakkhaṇasampattiyā tādino buddhassa bhagavato orasaputto. Puttavacaneneva	1170	
PA_atk-s05_08a1:1170_8	cettha therena satthu anujātabhāvadīpanena aññā byākatāti veditabbaṃ.	1170	
PA_atk-s05_08a1:1171	Sirivaḍḍhattheragāthāvaṇṇanā niṭṭhitā.	117	
PA_atk-s05_08a1:1172	2. Khadiravaniyattheragāthāvaṇṇanā	117	
PA_atk-s05_08a1:1173_0	Cāle upacāleti āyasmato khadiravaniyarevatattherassa gāthā. Kā uppati? Ayaṃ kira	1173	
PA_atk-s05_08a1:1173_1	padumuttarassa bhagavato kāle haṃsavatīnagare titthanāvikakule nibbattitvā mahāgaṅgāya	1173	
PA_atk-s05_08a1:1173_2	payāgatitthe titthanāvākammaṃ karonto ekadivasaṃ sasāvakasaṅghaṃ bhagavantaṃ gaṅgātīraṃ	1173	
PA_atk-s05_08a1:1173_3	upagataṃ disvā pasannamānaso nāvāsaṅghāṭaṃ yojetvā mahantena pūjāsakkārena paratīraṃ	1173	
PA_atk-s05_08a1:1173_4	pāpetvā aññataraṃ bhikkhuṃ satthārā āraññakānaṃ aggaṭṭhāne ṭhapiyamānaṃ disvā tadatthaṃ	1173	
PA_atk-s05_08a1:1173_5	patthanaṃ paṭṭhapetvā bhagavato bhikkhusaṅghassa ca mahādānaṃ pavattesi. Bhagavā	1173	
PA_atk-s05_08a1:1173_6	ca tassa patthanāya avajjhabhāvaṃ byākāsi. So tato paṭṭhāya tattha tattha vivaṭṭūpanissayaṃ	1173	
PA_atk-s05_08a1:1173_7	kusalaṃ katvā devamanussesu saṃsaranto imasmiṃ buddhuppāde magadharaṭṭhe nālakagāme	1173	
PA_atk-s05_08a1:1173_8	rūpasāriyā brāhmaṇiyā kucchismiṃ nibbatti. Taṃ vayappattaṃ mātāpitaro gharabandhanena	1173	
PA_atk-s05_08a1:1173_9	bandhitukāmā jātā. So sāriputtattherassa pabbajitabhāvaṃ sutvā “mayhaṃ jeṭṭhabhātā	1173	
PA_atk-s05_08a1:1173_10	ayyo upatisso imaṃ vibhavaṃ chaḍḍetvā pabbajito, tena vantaṃ kheḷapiṇḍaṃ kathāhaṃ	11731	
PA_atk-s05_08a1:1173_11	pacchā gilissāmī”ti jātasaṃvego pāsaṃ anupagacchanakamigo viya ñātake vañcetvā hetusampattiyā	11731	
PA_atk-s05_08a1:1173_12	codiyamāno bhikkhūnaṃ santikaṃ gantvā dhammasenāpatino kaniṭṭhabhāvaṃ nivedetvā attano	11731	
PA_atk-s05_08a1:1173_13	pabbajjāya chandaṃ ārocesi. Bhikkhū taṃ pabbājetvā paripuṇṇavīsativassaṃ upasampādetvā	11731	
PA_atk-s05_08a1:1173_14	kammaṭṭhāne niyojesuṃ. So kammaṭṭhānaṃ gahetvā khadiravanaṃ pavisitvā, “arahattaṃ	11731	
PA_atk-s05_08a1:1173_15	patvā bhagavantaṃ dhammasenāpatiñca passissāmī”ti ghaṭento vāyamanto ñāṇassa paripākagatattā	11731	
PA_atk-s05_08a1:1173_16	nacirasseva chaḷabhiñño ahosi. Tena vuttaṃ apadāne –	11731	
PA_atk-s05_08a1:1174	“Gaṅgā bhāgīrathī nāma, himavantā pabhāvitā;	117	
PA_atk-s05_08a1:1175	Kutitthe nāviko āsiṃ, orime ca tariṃ ahaṃ.	117	
PA_atk-s05_08a1:1176	“Padumuttaro nāyako, sambuddho dvipaduttamo;	117	
PA_atk-s05_08a1:1177	Vasīsatasahassehi, gaṅgātīramupāgato.	117	
PA_atk-s05_08a1:1178	“Bahū nāvā samānetvā, vaḍḍhakīhi susaṅkhataṃ;	117	
PA_atk-s05_08a1:1179	Nāvāya chadanaṃ katvā, paṭimāniṃ narāsabhaṃ.	117	
PA_atk-s05_08a1:1180	“Āgantvāna ca sambuddho, ārūhi tañca nāvakaṃ;	118	
PA_atk-s05_08a1:1181	Vārimajjhe ṭhito satthā, imā gāthā abhāsatha.	118	
PA_atk-s05_08a1:1182	“Yo so tāresi sambuddhaṃ, saṅghañcāpi anāsavaṃ;	118	
PA_atk-s05_08a1:1183	Tena cittappasādena, devaloke ramissati.	118	
PA_atk-s05_08a1:1184	“Nibbattissati te byamhaṃ, sukataṃ nāvasaṇṭhitaṃ;	118	
PA_atk-s05_08a1:1185	Ākāse pupphachadanaṃ, dhārayissati sabbadā.	118	
PA_atk-s05_08a1:1186	“Aṭṭhapaññāsakappamhi, tārako nāma khattiyo;	118	
PA_atk-s05_08a1:1187	Cāturanto vijitāvī, cakkavattī bhavissati.	118	
PA_atk-s05_08a1:1188	“Sattapaññāsakappamhi, cammako nāma khattiyo;	118	
PA_atk-s05_08a1:1189	Uggacchantova sūriyo, jotissati mahabbalo.	118	
PA_atk-s05_08a1:1190	“Kappasatasahassamhi, okkākakulasambhavo;	119	
PA_atk-s05_08a1:1191	Gotamo nāma gottena, satthā loke bhavissati.	119	
PA_atk-s05_08a1:1192	“Tidasā so cavitvāna, manussattaṃ gamissati;	119	
PA_atk-s05_08a1:1193	Revato nāma nāmena, brahmabandhu bhavissati.	119	
PA_atk-s05_08a1:1194	“Agārā nikkhamitvāna, sukkamūlena codito;	119	
PA_atk-s05_08a1:1195	Gotamassa bhagavato, sāsane pabbajissati.	119	
PA_atk-s05_08a1:1196	“So pacchā pabbajitvāna, yuttayogo vipassako;	119	
PA_atk-s05_08a1:1197	Sabbāsave pariññāya, nibbāyissatināsavo.	119	
PA_atk-s05_08a1:1198	“Vīriyaṃ me dhuradhorayhaṃ, yogakkhemādhivāhanaṃ;	119	
PA_atk-s05_08a1:1199	Dhāremi antimaṃ dehaṃ, sammāsambuddhasāsane.	119	
PA_atk-s05_08a1:1200	“Satasahasse kataṃ kammaṃ, phalaṃ dassesi me idha;	120	
PA_atk-s05_08a1:1201	Sumutto saravegova, kilese jhāpayī mama.	120	
PA_atk-s05_08a1:1202	“Tato maṃ vananirataṃ, disvā lokantagū muni;	120	
PA_atk-s05_08a1:1203	Vanavāsibhikkhūnaggaṃ, paññapesi mahāmati.	120	
PA_atk-s05_08a1:1204	“Kilesā jhāpitā mayhaṃ…pe… kataṃ buddhassa sāsana”nti.	120	
PA_atk-s05_08a1:1205_0	Chaḷabhiñño pana hutvā thero satthāraṃ dhammasenāpatiñca vandituṃ senāsanaṃ saṃsāmetvā	1205	
PA_atk-s05_08a1:1205_1	pattacīvaramādāya anupubbena sāvatthiṃ patvā jetavanaṃ pavisitvā satthāraṃ dhammasenāpatiñca	1205	
PA_atk-s05_08a1:1205_2	vanditvā katipāhaṃ jetavane vihāsi. Atha naṃ satthā ariyagaṇamajjhe nisinno āraññakānaṃ	1205	
PA_atk-s05_08a1:1205_3	bhikkhūnaṃ aggaṭṭhāne ṭhapesi – “etadaggaṃ, bhikkhave, mama sāvakānaṃ bhikkhūnaṃ	1205	
PA_atk-s05_08a1:1205_4	āraññakānaṃ yadidaṃ revato khadiravaniyo”ti. So aparabhāge attano jātagāmaṃ gantvā	1205	
PA_atk-s05_08a1:1205_5	“cālā, upacālā, sīsūpacālā”ti tissannaṃ bhaginīnaṃ putte “cālā, upacālā, sīsūpacālā”ti	1205	
PA_atk-s05_08a1:1205_6	tayo bhāgineyye ānetvā pabbājetvā kammaṭṭhāne niyojesi. Te kammaṭṭhānaṃ anuyuttā	1205	
PA_atk-s05_08a1:1205_7	viharanti. Tasmiñca samaye therassa kocideva ābādho uppanno. Taṃ sutvā sāriputtatthero	1205	
PA_atk-s05_08a1:1205_8	revataṃ “gilānapucchanaṃ adhigamapucchanañca karissāmī”ti upagacchi. Revatatthero	1205	
PA_atk-s05_08a1:1205_9	dhammasenāpatiṃ dūratova āgacchantaṃ disvā tesaṃ sāmaṇerānaṃ satuppādanavasena ovadanto	1205	
PA_atk-s05_08a1:1205_10	“cāle upacāle”ti gāthaṃ abhāsi.	12051	
PA_atk-s05_08a1:1206_0	42. Tattha cāle upacāle sīsūpacāleti tesaṃ ālapanaṃ. “Cālā, upacālā, sīsūpacālā”ti	1206	
PA_atk-s05_08a1:1206_1	hi itthiliṅgavasena laddhanāmā te tayo dārakā pabbajitāpi tathā voharīyanti. “‘Cālī,	1206	
PA_atk-s05_08a1:1206_2	upacālī, sīsūpacālī’ti tesaṃ nāma”nti ca vadanti. Yadatthaṃ “cālā”tiādinā āmantanaṃ	1206	
PA_atk-s05_08a1:1206_3	kataṃ, taṃ dassento “patissatā nu kho viharathā”ti vatvā tattha kāraṇamāha “āgato	1206	
PA_atk-s05_08a1:1206_4	vo vālaṃ viya vedhī”ti. Patissatāti patissatikā. Khoti avadhāraṇe. Āgatoti āgacchi.	1206	
PA_atk-s05_08a1:1206_5	Voti tumhākaṃ. Vālaṃ viya vedhīti vālavedhī viya, ayañhettha saṅkhepattho – tikkhajavananibbedhikapaññatāya	1206	
PA_atk-s05_08a1:1206_6	vālavedhirūpo satthukappo tumhākaṃ mātulatthero āgato, tasmā samaṇasaññaṃ upaṭṭhapetvā	1206	
PA_atk-s05_08a1:1206_7	satisampajaññayuttā eva hutvā viharatha, “yathādhigate vihāre appamattā bhavathā”ti.	1206	
PA_atk-s05_08a1:1207_0	Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ	1207	
PA_atk-s05_08a1:1207_1	paṭisanthāravelāyaṃ nātidūre samādhiṃ samāpajjitvā nisīdiṃsu. Dhammasenāpati revatattherena	1207	
PA_atk-s05_08a1:1207_2	saddhiṃ paṭisanthāraṃ katvā uṭṭhāyāsanā te sāmaṇere upasaṅkami, te tathākālaparicchedassa	1207	
PA_atk-s05_08a1:1207_3	katattā there upasaṅkamante eva uṭṭhahitvā vanditvā aṭṭhaṃsu. Thero “katarakataravihārena	1207	
PA_atk-s05_08a1:1207_4	viharathā”ti pucchitvā tehi “imāya imāyā”ti vutte “dārakepi nāma evaṃ vinento mayhaṃ	1207	
PA_atk-s05_08a1:1207_5	bhātiko paccapādi vata dhammassa anudhamma”nti theraṃ pasaṃsanto pakkāmi.	1207	
PA_atk-s05_08a1:1208	Khadiravaniyattheragāthāvaṇṇanā niṭṭhitā.	120	
PA_atk-s05_08a1:1209	3. Sumaṅgalattheragāthāvaṇṇanā	120	
PA_atk-s05_08a1:1210_0	Sumuttikoti āyasmato sumaṅgalattherassa gāthā. Kā uppatti? Sopi purimabuddhesu katādhikāro	1210	
PA_atk-s05_08a1:1210_1	tattha tattha bhave vivaṭṭūpanissayaṃ puññaṃ upacinanto siddhatthassa bhagavato kāle	1210	
PA_atk-s05_08a1:1210_2	rukkhadevatā hutvā nibbatti. So ekadivasaṃ satthāraṃ nhāyitvā ekacīvaraṃ ṭhitaṃ disvā	1210	
PA_atk-s05_08a1:1210_3	somanassappatto hutvā apphoṭesi. So tena puññakammena devamanussesu saṃsaranto imasmiṃ	1210	
PA_atk-s05_08a1:1210_4	buddhuppāde sāvatthiyā avidūre aññatarasmiṃ gāmake tādisena kammanissandena daliddakule	1210	
PA_atk-s05_08a1:1210_5	nibbatti. Tassa sumaṅgaloti nāmaṃ ahosi. So vayappatto khujjakāsitanaṅgalakuddālaparikkhāro	1210	
PA_atk-s05_08a1:1210_6	hutvā kasiyā jīvati. So ekadivasaṃ raññā pasenadikosalena bhagavato bhikkhusaṅghassa	1210	
PA_atk-s05_08a1:1210_7	ca mahādāne pavattiyamāne dānopakaraṇāni gahetvā āgacchantehi manussehi saddhiṃ dadhighaṭaṃ	1210	
PA_atk-s05_08a1:1210_8	gahetvā āgato bhikkhūnaṃ sakkārasammānaṃ disvā “ime samaṇā sakyaputtiyā sukhumavatthasunivatthā	1210	
PA_atk-s05_08a1:1210_9	subhojanāni bhuñjitvā nivātesu senāsanesu viharanti, yaṃnūnāhampi pabbajeyya”nti	1210	
PA_atk-s05_08a1:1210_10	cintetvā, aññataraṃ mahātheraṃ upasaṅkamitvā attano pabbajjādhippāyaṃ nivedesi. So	12101	
PA_atk-s05_08a1:1210_11	taṃ karuṇāyanto pabbājetvā kammaṭṭhānaṃ ācikkhi. So araññe viharanto ekavihāre nibbinno	12101	
PA_atk-s05_08a1:1210_12	ukkaṇṭhito hutvā, vibbhamitukāmo ñātigāmaṃ gacchanto antarāmagge kacchaṃ bandhitvā	12101	
PA_atk-s05_08a1:1210_13	khettaṃ kasante kiliṭṭhavatthanivatthe samantato rajokiṇṇasarīre vātātapena phussante	12101	
PA_atk-s05_08a1:1210_14	kassake disvā, “mahantaṃ vatime sattā jīvikanimittaṃ dukkhaṃ paccanubhontī”ti saṃvegaṃ	12101	
PA_atk-s05_08a1:1210_15	paṭilabhi. Ñāṇassa paripākaṃ gatattā yathāgahitaṃ kammaṭṭhānaṃ upaṭṭhāsi. So aññataraṃ	12101	
PA_atk-s05_08a1:1210_16	rukkhamūlaṃ upagantvā vivekaṃ labhitvā yoniso manasikaronto vipassanaṃ vaḍḍhetvā	12101	
PA_atk-s05_08a1:1210_17	maggapaṭipāṭiyā arahattaṃ pāpuṇi. Tena vuttaṃ apadāne –	12101	
PA_atk-s05_08a1:1211	“Atthadassī jinavaro, lokajeṭṭho narāsabho;	121	
PA_atk-s05_08a1:1212	Vihārā abhinikkhamma, taḷākaṃ upasaṅkami.	121	
PA_atk-s05_08a1:1213	“Nhātvā pitvā ca sambuddho, uttaritvekacīvaro;	121	
PA_atk-s05_08a1:1214	Aṭṭhāsi bhagavā tattha, vilokento disodisaṃ.	121	
PA_atk-s05_08a1:1215	“Bhavane upaviṭṭhohaṃ, addasaṃ lokanāyakaṃ;	121	
PA_atk-s05_08a1:1216	Haṭṭho haṭṭhena cittena, apphoṭesiṃ ahaṃ tadā.	121	
PA_atk-s05_08a1:1217	“Sataraṃsiṃva jotantaṃ, pabhāsantaṃva kañcanaṃ;	121	
PA_atk-s05_08a1:1218	Naccagīte payuttohaṃ, pañcaṅgatūriyamhi ca.	121	
PA_atk-s05_08a1:1219	“Yaṃ yaṃ yonupapajjāmi, devattaṃ atha mānusaṃ;	121	
PA_atk-s05_08a1:1220	Sabbe satte abhibhomi, vipulo hoti me yaso.	122	
PA_atk-s05_08a1:1221	“Namo te purisājañña, namo te purisuttama;	122	
PA_atk-s05_08a1:1222	Attānaṃ tosayitvāna, pare tosesi tvaṃ muni.	122	
PA_atk-s05_08a1:1223	“Pariggahe nisīditvā, hāsaṃ katvāna subbate;	122	
PA_atk-s05_08a1:1224	Upaṭṭhahitvā sambuddhaṃ, tusitaṃ upapajjahaṃ.	122	
PA_atk-s05_08a1:1225	“Soḷaseto kappasate, dvinavaekacintitā;	122	
PA_atk-s05_08a1:1226	Sattaratanasampannā, cakkavattī mahabbalā.	122	
PA_atk-s05_08a1:1227	“Kilesā jhāpitā mayhaṃ…pe… kataṃ buddhassa sāsana”nti.	122	
PA_atk-s05_08a1:1228	Arahattaṃ pana patvā sampattiṃ attano dukkhavimuttiñca kittanavasena udānaṃ udānento “sumuttiko”tiādimāha.	122	
PA_atk-s05_08a1:1229_0	43. Tattha sumuttikoti sundarā accantikatāya apunabbhavikā mutti etassāti sumuttiko.	1229	
PA_atk-s05_08a1:1229_1	Tassa pana vimuttiyā pāsaṃsiyatāya acchariyatāya ca apphoṭento āha “sumuttiko”ti.	1229	
PA_atk-s05_08a1:1229_2	Puna tattha vimuttiyaṃ attano pasādassa daḷhabhāvaṃ dassento “sāhu sumuttikomhī”ti	1229	
PA_atk-s05_08a1:1229_3	āha. “Sādhu suṭṭhu muttiko vatamhī”ti attho. “Kuto panāyaṃ sumuttikatā”ti? Kāmañcāyaṃ	1229	
PA_atk-s05_08a1:1229_4	thero sabbasmāpi vaṭṭadukkhato suvimutto, attano pana tāva upaṭṭhitaṃ ativiya aniṭṭhabhūtaṃ	1229	
PA_atk-s05_08a1:1229_5	dukkhaṃ dassento “tīhi khujjakehī”tiādimāha. Tattha khujjakehīti khujjasabhāvehi,	1229	
PA_atk-s05_08a1:1229_6	khujjākārehi vā. Nissakkavacanañcetaṃ muttasaddāpekkhāya. Kassako hi akhujjopi samāno	1229	
PA_atk-s05_08a1:1229_7	tīsu ṭhānesu attānaṃ khujjaṃ katvā dasseti lāyane kasane kuddālakamme ca. Yo hi pana	1229	
PA_atk-s05_08a1:1229_8	kassako lāyanādīni karoti, tānipi asitādīni kuṭilākārato khujjakānīti vuttaṃ “tīhi khujjakehī”ti.	1229	
PA_atk-s05_08a1:1230_0	Idāni tāni sarūpato dassento “asitāsu mayā, naṅgalāsu mayā, khuddakuddālāsu mayā”ti	1230	
PA_atk-s05_08a1:1230_1	āha. Tattha asitāsu mayāti lavittehi mayā muttanti attho. Nissakke cetaṃ bhummavacanaṃ.	1230	
PA_atk-s05_08a1:1230_2	Sesesupi eseva nayo. Apare pana “asitāsu mayāti lavittehi karaṇabhūtehi mayā khujjita”nti	1230	
PA_atk-s05_08a1:1230_3	vadanti. Tesaṃ matena karaṇatthe hetumhi vā bhummavacanaṃ. “Naṅgalāsū”ti liṅgavipallāsaṃ	1230	
PA_atk-s05_08a1:1230_4	katvā vuttaṃ, naṅgalehi kasirehīti attho. Attanā vaḷañjitakuddālassa sabhāvato vaḷañjanena	1230	
PA_atk-s05_08a1:1230_5	vā appakatāya vuttaṃ “khuddakuddālāsū”ti “kuṇṭhakuddālāsū”tipi pāḷi. Vaḷañjaneneva	1230	
PA_atk-s05_08a1:1230_6	atikhiṇakhaṇittesūti attho. Idhamevāti ma-kāro padasandhikaro. Atha vāpīti vā-saddo	1230	
PA_atk-s05_08a1:1230_7	nipātamattaṃ. Gāmake ṭhitattā tāni asitādīni kiñcāpi idheva mama samīpeyeva, tathāpi	1230	
PA_atk-s05_08a1:1230_8	alameva hotīti attho. Turitavasena cetaṃ āmeḍitavacanaṃ. Jhāyāti phalasamāpattijjhānavasena	1230	
PA_atk-s05_08a1:1230_9	diṭṭhadhammasukhavihāratthaṃ dibbavihārādivasena ca jhāya. Sumaṅgalāti attānaṃ ālapati.	1230	
PA_atk-s05_08a1:1230_10	Jhāne pana ādaradassanatthaṃ āmeḍitaṃ kataṃ. Appamatto viharāti satipaññāvepullappattiyā	12301	
PA_atk-s05_08a1:1230_11	sabbatthakameva appamattosi tvaṃ, tasmā idāni sukhaṃ vihara, sumaṅgala. Keci pana	12301	
PA_atk-s05_08a1:1230_12	“arahattaṃ appatvā eva vipassanāya vīthipaṭipannāya sāsane sañjātābhiratiyā yathānubhūtaṃ	12301	
PA_atk-s05_08a1:1230_13	gharāvāsadukkhaṃ jigucchanto thero imaṃ gāthaṃ vatvā pacchā vipassanaṃ vaḍḍhetvā	12301	
PA_atk-s05_08a1:1230_14	arahattaṃ pāpuṇī”ti vadanti. Tesaṃ matena “jhāya appamatto viharā”ti padānaṃ attho	12301	
PA_atk-s05_08a1:1230_15	vipassanāmaggavasenapi yujjati eva.	12301	
PA_atk-s05_08a1:1231	Sumaṅgalattheragāthāvaṇṇanā niṭṭhitā.	123	
PA_atk-s05_08a1:1232	4. Sānuttheragāthāvaṇṇanā	123	
PA_atk-s05_08a1:1233_0	Mataṃ vā amma rodantīti āyasmato sānuttherassa gāthā. Kā uppatti? Sopi purimabuddhesu	1233	
PA_atk-s05_08a1:1233_1	katādhikāro tattha tattha bhave vivaṭṭūpanissayaṃ puññaṃ upacinanto ito catunavute	1233	
PA_atk-s05_08a1:1233_2	kappe siddhatthassa bhagavato hatthapādadhovanamukhavikkhālanānaṃ atthāya udakaṃ	1233	
PA_atk-s05_08a1:1233_3	upanesi. Satthā hi bhojanakāle hatthapāde dhovitukāmo ahosi. So satthu ākāraṃ sallakkhetvā	1233	
PA_atk-s05_08a1:1233_4	udakaṃ upanesi. Bhagavā hatthapāde dhovitvā bhuñjitvā mukhaṃ vikkhāletukāmo ahosi.	1233	
PA_atk-s05_08a1:1233_5	So tampi ñatvā mukhodakaṃ upanesi. Satthā mukhaṃ vikkhāletvā mukhadhovanakiccaṃ niṭṭhāpesi.	1233	
PA_atk-s05_08a1:1233_6	Evaṃ bhagavā anukampaṃ upādāya tena karīyamānaṃ veyyāvaccaṃ sādiyi. So tena puññakammena	1233	
PA_atk-s05_08a1:1233_7	devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde	1233	
PA_atk-s05_08a1:1233_8	sāvatthiyaṃ aññatarassa upāsakassa gehe paṭisandhiṃ gaṇhi. Tasmiṃ gabbhagateyeva	1233	
PA_atk-s05_08a1:1233_9	pitā pavāsaṃ gato, upāsikā dasamāsaccayena puttaṃ vijāyitvā sānūtissa nāmaṃ akāsi.	1233	
PA_atk-s05_08a1:1233_10	Tasmiṃ anukkamena vaḍḍhante sattavassikaṃyeva naṃ bhikkhūnaṃ santike pabbājesi, “evamayaṃ	12331	
PA_atk-s05_08a1:1233_11	anantarāyo vaḍḍhitvā accantasukhabhāgī bhavissatī”ti. “So sānusāmaṇero”ti paññāto	12331	
PA_atk-s05_08a1:1233_12	paññavā vattasampanno bahussuto dhammakathiko sattesu mettajjhāsayo hutvā devamanussānaṃ	12331	
PA_atk-s05_08a1:1233_13	piyo ahosi manāpoti sabbaṃ sānusutte āgatanayena veditabbaṃ.	12331	
PA_atk-s05_08a1:1234_0	Tassa atītajātiyaṃ mātā yakkhayoniyaṃ nibbatti. Taṃ yakkhā “sānuttherassa ayaṃ mātā”ti	1234	
PA_atk-s05_08a1:1234_1	garucittikārabahulā hutvā mānenti. Evaṃ gacchante kāle puthujjanabhāvassa ādīnavaṃ	1234	
PA_atk-s05_08a1:1234_2	vibhāventaṃ viya ekadivasaṃ sānussa yoniso manasikārābhāvā ayoniso ummujjantassa	1234	
PA_atk-s05_08a1:1234_3	vibbhamitukāmatācittaṃ uppajji. Taṃ tassa yakkhinimātā ñatvā manussamātuyā ārocesi	1234	
PA_atk-s05_08a1:1234_4	– “tava putto, sānu, ‘vibbhamissāmī’ti cittaṃ uppādesi, tasmā tvaṃ –	1234	
PA_atk-s05_08a1:1235	“Sānuṃ pabuddhaṃ vajjāsi, yakkhānaṃ vacanaṃ idaṃ;	123	
PA_atk-s05_08a1:1236	Mākāsi pāpakaṃ kammaṃ, āvi vā yadi vā raho.	123	
PA_atk-s05_08a1:1237	“Sace tvaṃ pāpakaṃ kammaṃ, karissasi karosi vā;	123	
PA_atk-s05_08a1:1238	Na te dukkhā pamutyatthi, uppaccāpi palāyato”ti. –	123	
PA_atk-s05_08a1:1239_0	Evaṃ bhaṇāhī”ti. Evañca pana vatvā yakkhinimātā tatthevantaradhāyi. Manussamātā pana	1239	
PA_atk-s05_08a1:1239_1	taṃ sutvā paridevasokasamāpannā cetodukkhasamappitā ahosi. Atha sānusāmaṇero pubbaṇhasamayaṃ	1239	
PA_atk-s05_08a1:1239_2	nivāsetvā pattacīvaramādāya mātu santikaṃ upagato mātaraṃ rodamānaṃ disvā “amma,	1239	
PA_atk-s05_08a1:1239_3	kiṃ nissāya rodasī”ti vatvā “taṃ nissāyā”ti ca vutto mātu “mataṃ vā, amma, rodanti,	1239	
PA_atk-s05_08a1:1239_4	yo vā jīvaṃ na dissatī”ti gāthaṃ abhāsi.	1239	
PA_atk-s05_08a1:1240_0	44. Tassattho – “amma, rodantā nāma ñātakā mittā vā attano ñātakaṃ mittaṃ vā mataṃ	1240	
PA_atk-s05_08a1:1240_1	uddissa rodanti paralokaṃ gatattā, yo vā ñātako mitto vā jīvaṃ jīvanto desantaraṃ	1240	
PA_atk-s05_08a1:1240_2	pakkantatāya ca na dissati, taṃ vā uddissa rodanti, ubhayampetaṃ mayi na vijjati,	1240	
PA_atk-s05_08a1:1240_3	evaṃ sante jīvantaṃ dharamānaṃ maṃ purato ṭhitaṃ passantī; kasmā, amma, rodasi?Maṃ	1240	
PA_atk-s05_08a1:1240_4	uddissa tava rodanassa kāraṇameva natthī”ti.	1240	
PA_atk-s05_08a1:1241	Taṃ sutvā tassa mātā “maraṇañhetaṃ, bhikkhave, yo sikkhaṃ paccakkhāya hīnāyāvattatī”ti suttapadānusārena uppabbajanaṃ ariyassa vinaye maraṇanti dassentī –	124	
PA_atk-s05_08a1:1242	“Mataṃ vā putta rodanti, yo vā jīvaṃ na dissati;	124	
PA_atk-s05_08a1:1243	Yo ca kāme cajitvāna, punarāgacchate idha.	124	
PA_atk-s05_08a1:1244	“Taṃ vāpi putta rodanti, puna jīvaṃ mato hi so;	124	
PA_atk-s05_08a1:1245	Kukkuḷā ubbhato tāta, kukkuḷaṃ patitumicchasī”ti. –	124	
PA_atk-s05_08a1:1246	Gāthādvayaṃ abhāsi.	124	
PA_atk-s05_08a1:1247_0	Tattha kāme cajitvānāti nekkhammajjhāsayena vatthukāme pahāya, tañca kilesakāmassa	1247	
PA_atk-s05_08a1:1247_1	tadaṅgappahānavasena veditabbaṃ. Pabbajjā hettha kāmapariccāgo adhippeto. Punarāgacchate	1247	
PA_atk-s05_08a1:1247_2	idhāti idha gehe punadeva āgacchati, hīnāyāvattanaṃ sandhāya vadati. Taṃ vāpīti yo	1247	
PA_atk-s05_08a1:1247_3	pabbajitvā vibbhamati, taṃ vāpi puggalaṃ mataṃ viyamādisiyo rodanti. Kasmāti ce?	1247	
PA_atk-s05_08a1:1247_4	Puna jīvaṃ mato hi soti vibbhamanato pacchā yo jīvanto, so guṇamaraṇena atthato matoyeva.	1247	
PA_atk-s05_08a1:1247_5	Idānissa savisesasaṃvegaṃ janetuṃ “kukkuḷā”tiādi vuttaṃ. Tassattho – “ahorattaṃ ādittaṃ	1247	
PA_atk-s05_08a1:1247_6	viya hutvā ḍahanaṭṭhena kukkuḷanirayasadisattā kukkuḷā gihibhāvā anukampantiyā mayā	1247	
PA_atk-s05_08a1:1247_7	ubbhato uddhato, tāta sānu, kukkuḷaṃ patituṃ icchasi patitukāmosī”ti.	1247	
PA_atk-s05_08a1:1248	Taṃ sutvā sānusāmaṇero saṃvegajāto hutvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	124	
PA_atk-s05_08a1:1249	“Bhuñjantaṃ samaṇaṃ disvā, vippasannamanāvilaṃ;	124	
PA_atk-s05_08a1:1250	Ghaṭenodakamādāya, siddhatthassa adāsahaṃ.	125	
PA_atk-s05_08a1:1251	“Nimmalo homahaṃ ajja, vimalo khīṇasaṃsayo;	125	
PA_atk-s05_08a1:1252	Bhave nibbattamānassa, phalaṃ nibbattate subhaṃ.	125	
PA_atk-s05_08a1:1253	“Catunnavutito kappe, udakaṃ yamadāsahaṃ;	125	
PA_atk-s05_08a1:1254	Duggatiṃ nābhijānāmi, dakadānassidaṃ phalaṃ.	125	
PA_atk-s05_08a1:1255	“Ekasaṭṭhimhito kappe, ekova vimalo ahu;	125	
PA_atk-s05_08a1:1256	Sattaratanasampanno, cakkavattī mahabbalo.	125	
PA_atk-s05_08a1:1257	“Kilesā jhāpitā mayhaṃ…pe… kataṃ buddhassa sāsana”nti.	125	
PA_atk-s05_08a1:1258	Arahattaṃ pana patvā thero imissā gāthāya vasena “mayhaṃ vipassanārambho arahattappatti ca jātā”ti udānavasena tameva gāthaṃ paccudāhāsi.	125	
PA_atk-s05_08a1:1259	Sānuttheragāthāvaṇṇanā niṭṭhitā.	125	
PA_atk-s05_08a1:1260	5. Ramaṇīyavihārittheragāthāvaṇṇanā	126	
PA_atk-s05_08a1:1261_0	Yathāpi bhaddo ājaññoti āyasmato ramaṇīyavihārittherassa gāthā. Kā uppatti? Sopi	1261	
PA_atk-s05_08a1:1261_1	purimabuddhesu katādhikāro tattha tattha puññāni upacinanto ito ekanavute kappe vipassiṃ	1261	
PA_atk-s05_08a1:1261_2	bhagavantaṃ disvā pasannamānaso pañcapatiṭṭhitena vanditvā koraṇḍapupphehi pūjaṃ	1261	
PA_atk-s05_08a1:1261_3	akāsi. So tena puññakammena devesu nibbattitvā aparāparaṃ puññāni katvā devamanussesu	1261	
PA_atk-s05_08a1:1261_4	saṃsaranto imasmiṃ buddhuppāde rājagahe aññatarassa seṭṭhissa putto hutvā nibbatto	1261	
PA_atk-s05_08a1:1261_5	yobbanamadena kāmesu mucchaṃ āpanno viharati. So ekadivasaṃ aññataraṃ pāradārikaṃ	1261	
PA_atk-s05_08a1:1261_6	rājapurisehi vividhā kammakāraṇā karīyamānaṃ disvā saṃvegajāto satthu santike dhammaṃ	1261	
PA_atk-s05_08a1:1261_7	sutvā pabbaji. Pabbajito ca rāgacaritatāya niccakālaṃ susammaṭṭhaṃ pariveṇaṃ sūpaṭṭhitaṃ	1261	
PA_atk-s05_08a1:1261_8	pānīyaparibhojanīyaṃ supaññataṃ mañcapīṭhaṃ katvā viharati. Tena so ramaṇīyavihārītveva paññāyittha.	1261	
PA_atk-s05_08a1:1262_0	So rāgussannatāya ayoniso manasi karitvā sañcetanikaṃ sukkavissaṭṭhiāpattiṃ āpajjitvā,	1262	
PA_atk-s05_08a1:1262_1	“dhiratthu, maṃ evaṃbhūto saddhādeyyaṃ bhuñjeyya”nti vippaṭisārī hutvā “vibbhamissāmī”ti	1262	
PA_atk-s05_08a1:1262_2	gacchanto antarāmagge rukkhamūle nisīdi, tena ca maggena sakaṭesu gacchantesu eko	1262	
PA_atk-s05_08a1:1262_3	sakaṭayutto goṇo parissamanto visamaṭṭhāne khalitvā pati, taṃ sākaṭikā yugato muñcitvā	1262	
PA_atk-s05_08a1:1262_4	tiṇodakaṃ datvā parissamaṃ vinodetvā punapi dhure yojetvā agamaṃsu. Thero taṃ disvā	1262	
PA_atk-s05_08a1:1262_5	– “yathāyaṃ goṇo sakiṃ khalitvāpi uṭṭhāya sakiṃ dhuraṃ vahati, evaṃ mayāpi kilesavasena	1262	
PA_atk-s05_08a1:1262_6	sakiṃ khalitenāpi vuṭṭhāya samaṇadhammaṃ kātuṃ vaṭṭatī”ti yoniso ummujjanto nivattitvā	1262	
PA_atk-s05_08a1:1262_7	upālittherassa attano pavattiṃ ācikkhitvā tena vuttavidhinā āpattito vuṭṭhahitvā	1262	
PA_atk-s05_08a1:1262_8	sīlaṃ pākatikaṃ katvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	1262	
PA_atk-s05_08a1:1263	“Akkantañca padaṃ disvā, cakkālaṅkārabhūsitaṃ;	126	
PA_atk-s05_08a1:1264	Padenānupadaṃ yanto, vipassissa mahesino.	126	
PA_atk-s05_08a1:1265	“Koraṇḍaṃ pupphitaṃ disvā, samūlaṃ pūjitaṃ mayā;	126	
PA_atk-s05_08a1:1266	Haṭṭho haṭṭhena cittena, avandiṃ padamuttamaṃ.	126	
PA_atk-s05_08a1:1267	“Ekanavutito kappe, yaṃ pupphamabhipūjayiṃ;	126	
PA_atk-s05_08a1:1268	Duggatiṃ nābhijānāmi, buddhapūjāyidaṃ phalaṃ.	126	
PA_atk-s05_08a1:1269	“Sattapaññāsakappamhi, eko vītamalo ahuṃ;	126	
PA_atk-s05_08a1:1270	Sattaratanasampanno, cakkavattī mahabbalo.	127	
PA_atk-s05_08a1:1271	“Kilesā jhāpitā mayhaṃ…pe… kataṃ buddhassa sāsana”nti.	127	
PA_atk-s05_08a1:1272	Arahattaṃ pana patvā vimuttisukhaṃ anubhavanto attano pubbabhāgapaṭipattiyā saddhiṃ ariyadhammādhigamanadīpaniṃ “yathāpi bhaddo ājañño, khalitvā patitiṭṭhatī”ti gāthaṃ abhāsi.	127	
PA_atk-s05_08a1:1273_0	45. Tattha khalitvāti pakkhalitvā. Patitiṭṭhatīti patiṭṭhahati, punadeva yathāṭhāne	1273	
PA_atk-s05_08a1:1273_1	tiṭṭhati. Evanti yathā bhaddo usabhājānīyo bhāraṃ vahanto parissamappatto visamaṭṭhānaṃ	1273	
PA_atk-s05_08a1:1273_2	āgamma ekavāraṃ pakkhalitvā patito na tattakena dhuraṃ chaḍḍeti, thāmajavaparakkamasampannatāya	1273	
PA_atk-s05_08a1:1273_3	pana khalitvāpi patitiṭṭhati, attano sabhāveneva ṭhatvā bhāraṃ vahati, evaṃ kilesaparissamappatto	1273	
PA_atk-s05_08a1:1273_4	kiriyāparādhena khalitvā taṃ khalitaṃ thāmavīriyasampattitāya paṭipākatikaṃ katvā	1273	
PA_atk-s05_08a1:1273_5	maggasammādiṭṭhiyā dassanasampannaṃ, tato eva sammāsambuddhassa savanante ariyāya	1273	
PA_atk-s05_08a1:1273_6	jātiyā jātatāya sāvakaṃ, tassa ure vāyāmajanitābhijātitāya orasaṃ puttaṃ bhaddājānīyasadisakiccatāya	1273	
PA_atk-s05_08a1:1273_7	ājānīyanti ca maṃ dhāretha upadhārethāti attho.	1273	
PA_atk-s05_08a1:1274	Ramaṇīyavihārittheragāthāvaṇṇanā niṭṭhitā.	127	
PA_atk-s05_08a1:1275	6. Samiddhittheragāthāvaṇṇanā	127	
PA_atk-s05_08a1:1276_0	Saddhāyāhaṃ pabbajitoti āyasmato samiddhittherassa gāthā. Kā uppatti? Ayampi purimabuddhesu	1276	
PA_atk-s05_08a1:1276_1	kattādhikāro tattha tattha puññāni upacinanto ito catunavute kappe siddhatthaṃ bhagavantaṃ	1276	
PA_atk-s05_08a1:1276_2	passitvā pasannamānaso savaṇṭāni pupphāni kaṇṇikabaddhāni gahetvā pūjesi. So tena	1276	
PA_atk-s05_08a1:1276_3	puññakammena devaloke nibbattitvā aparāparaṃ puññāni katvā sugatīsuyeva parivattento	1276	
PA_atk-s05_08a1:1276_4	imasmiṃ buddhuppāde rājagahe kulagehe nibbatti. Tassa jātakālato paṭṭhāya taṃ kulaṃ	1276	
PA_atk-s05_08a1:1276_5	dhanadhaññādīhi vaḍḍhi, attabhāvo cassa abhirūpo dassanīyo guṇavā iti vibhavasamiddhiyā	1276	
PA_atk-s05_08a1:1276_6	ca guṇasamiddhiyā ca samiddhītveva paññāyittha. So bimbisārasamāgame buddhānubhāvaṃ	1276	
PA_atk-s05_08a1:1276_7	disvā paṭiladdhasaddho pabbajitvā bhāvanāya yuttappayutto viharanto bhagavati tapodārāme	1276	
PA_atk-s05_08a1:1276_8	viharante ekadivasaṃ evaṃ cintesi – “lābhā vata me satthā arahaṃ sammāsambuddho,	1276	
PA_atk-s05_08a1:1276_9	svākkhāte cāhaṃ dhammavinaye pabbajito, sabrahmacārī ca me sīlavanto kalyāṇadhammā”ti.	1276	
PA_atk-s05_08a1:1276_10	Tassevaṃ cintentassa uḷāraṃ pītisomanassaṃ udapādi. Taṃ asahanto māro pāpimā therassa	12761	
PA_atk-s05_08a1:1276_11	avidūre mahantaṃ bheravasaddamakāsi, pathaviyā undriyanakālo viya ahosi. Thero bhagavato	12761	
PA_atk-s05_08a1:1276_12	tamatthaṃ ārocesi. Bhagavā “māro tuyhaṃ vicakkhukammāya ceteti, gaccha, bhikkhu tattha	12761	
PA_atk-s05_08a1:1276_13	acintetvā viharāhī”ti āha. Thero tattha gantvā viharanto nacirasseva vipassanaṃ ussukkāpetvā	12761	
PA_atk-s05_08a1:1276_14	arahattaṃ pāpuṇi. Tena vuttaṃ apadāne –	12761	
PA_atk-s05_08a1:1277	“Kaṇikāraṃva jotantaṃ, nisinnaṃ pabbatantare;	127	
PA_atk-s05_08a1:1278	Obhāsentaṃ disā sabbā, siddhatthaṃ narasārathiṃ.	127	
PA_atk-s05_08a1:1279	“Dhanuṃ advejjhaṃ katvāna, usuṃ sannayhahaṃ tadā;	127	
PA_atk-s05_08a1:1280	Pupphaṃ savaṇṭaṃ chetvāna, buddhassa abhiropayiṃ.	128	
PA_atk-s05_08a1:1281	“Catunnavutito kappe, yaṃ pupphamabhiropayiṃ;	128	
PA_atk-s05_08a1:1282	Duggatiṃ nābhijānāmi, buddhapūjāyidaṃ phalaṃ.	128	
PA_atk-s05_08a1:1283	“Ekapaññāsito kappe, eko āsiṃ jutindharo;	128	
PA_atk-s05_08a1:1284	Sattaratanasampanno, cakkavattī mahabbalo.	128	
PA_atk-s05_08a1:1285	“Kilesā jhāpitā mayhaṃ…pe… kataṃ buddhassa sāsana”nti.	128	
PA_atk-s05_08a1:1286_0	Arahattaṃ pana patvā tattheva viharantassa therassa khīṇāsavabhāvaṃ ajānanto purimanayeneva	1286	
PA_atk-s05_08a1:1286_1	māro mahantaṃ bheravasaddaṃ akāsi. Taṃ sutvā thero abhīto acchambhī “tādisānaṃ mārānaṃ	1286	
PA_atk-s05_08a1:1286_2	satampi sahassampi mayhaṃ lomampi na kampetī”ti aññaṃ byākaronto “saddhāyāhaṃ pabbajito”ti gāthaṃ abhāsi.	1286	
PA_atk-s05_08a1:1287_0	46. Tattha saddhāyāti dhammacchandasamuṭṭhānāya kammaphalasaddhāya ceva ratanattayasaddhāya	1287	
PA_atk-s05_08a1:1287_1	ca. Ahanti attānaṃ niddisati. Pabbajitoti upagato. Agārasmāti gehato gharāvāsato	1287	
PA_atk-s05_08a1:1287_2	vā. Anagāriyanti pabbajjaṃ, sā hi yaṃkiñci kasivāṇijjādikammaṃ ‘agārassa hita’nti	1287	
PA_atk-s05_08a1:1287_3	agāriyaṃ nāma, tadabhāvato “anagāriyā”ti vuccati. Sati paññā ca me vuḍḍhāti saraṇalakkhaṇā	1287	
PA_atk-s05_08a1:1287_4	sati, pajānanalakkhaṇā paññāti ime dhammā vipassanākkhaṇato paṭṭhāya maggapaṭipāṭiyā	1287	
PA_atk-s05_08a1:1287_5	yāva arahattā me vuḍḍhā vaḍḍhitā, na dāni vaḍḍhetabbā atthi satipaññā vepullappattāti	1287	
PA_atk-s05_08a1:1287_6	dasseti. Cittañca susamāhitanti aṭṭhasamāpattivasena ceva lokuttarasamādhivasena	1287	
PA_atk-s05_08a1:1287_7	ca cittaṃ me suṭṭhu samāhitaṃ, na dāni tassa samādhātabbaṃ atthi, samādhi vepullappattoti	1287	
PA_atk-s05_08a1:1287_8	dasseti. Tasmā kāmaṃ karassu rūpānīti pāpima maṃ uddissa yāni kānici vippakārāni	1287	
PA_atk-s05_08a1:1287_9	yathāruciṃ karohi, tehi pana neva maṃ byādhayissasi mama sarīrakampanamattampi kātuṃ	1287	
PA_atk-s05_08a1:1287_10	na sakkhissasi, kuto cittaññathattaṃ? Tasmā tava kiriyā appaṭicchitapahenakaṃ viya	12871	
PA_atk-s05_08a1:1287_11	na kiñci atthaṃ sodheti, kevalaṃ tava cittavighātamattaphalāti thero māraṃ tajjesi.	12871	
PA_atk-s05_08a1:1287_12	Taṃ sutvā māro “jānāti maṃ samaṇo”ti tatthevantaradhāyi.	12871	
PA_atk-s05_08a1:1288	Samiddhittheragāthāvaṇṇanā niṭṭhitā.	128	
PA_atk-s05_08a1:1289	7. Ujjayattheragāthāvaṇṇanā	128	
PA_atk-s05_08a1:1290_0	Namo te buddha vīratthūti āyasmato ujjayattherassa gāthā. Kā uppatti? Ayampi purimabuddhesu	1290	
PA_atk-s05_08a1:1290_1	katādhikāro tattha tattha bhave puññāni karonto ito dvānavute kappe tissaṃ bhagavantaṃ	1290	
PA_atk-s05_08a1:1290_2	passitvā pasannamānaso kaṇikārapupphehi pūjaṃ akāsi. So tena puññakammena devaloke	1290	
PA_atk-s05_08a1:1290_3	nibbattitvā aparāparaṃ puññāni katvā devamanussesu saṃsaranto imasmiṃ buddhuppāde	1290	
PA_atk-s05_08a1:1290_4	rājagahe aññatarassa sottiyabrāhmaṇassa putto hutvā nibbatti, ujjayotissa nāmaṃ ahosi.	1290	
PA_atk-s05_08a1:1290_5	So vayappatto tiṇṇaṃ vedānaṃ pāragū hutvā tattha sāraṃ apassanto upanissayasampattiyā	1290	
PA_atk-s05_08a1:1290_6	codiyamāno veḷuvanaṃ gantvā satthu santike dhammaṃ sutvā paṭiladdhasaddho pabbajitvā	1290	
PA_atk-s05_08a1:1290_7	cariyānukūlaṃ kammaṭṭhānaṃ gahetvā araññe viharanto vipassanaṃ vaḍḍhetvā nacirasseva	1290	
PA_atk-s05_08a1:1290_8	arahattaṃ pāpuṇi. Tena vuttaṃ apadāne –	1290	
PA_atk-s05_08a1:1291	“Kaṇikāraṃ pupphitaṃ disvā, ocinitvānahaṃ tadā;	129	
PA_atk-s05_08a1:1292	Tissassa abhiropesiṃ, oghatiṇṇassa tādino.	129	
PA_atk-s05_08a1:1293	“Dvenavute ito kappe, yaṃ pupphamabhiropayiṃ;	129	
PA_atk-s05_08a1:1294	Duggatiṃ nābhijānāmi, buddhapūjāyidaṃ phalaṃ.	129	
PA_atk-s05_08a1:1295	“Pañcatiṃse ito kappe, aruṇapāṇīti vissuto;	129	
PA_atk-s05_08a1:1296	Sattaratanasampanno, cakkavattī mahabbalo.	129	
PA_atk-s05_08a1:1297	“Kilesā jhāpitā mayhaṃ…pe… kataṃ buddhassa sāsana”nti.	129	
PA_atk-s05_08a1:1298	Arahattaṃ pana patvā satthu santikaṃ gantvā vanditvā ekamantaṃ nisīditvā bhagavato thomanākārena aññaṃ byākaronto “namo te buddha vīratthū”ti gāthaṃ abhāsi.	129	
PA_atk-s05_08a1:1299_0	47. Tattha namoti paṇāmakittanaṃ. Teti paṇāmakiriyāya sampadānakittanaṃ, tuyhanti	1299	
PA_atk-s05_08a1:1299_1	attho. Buddha vīrāti ca bhagavato ālapanaṃ. Bhagavā hi yathā abhiññeyyādibhedassa	1299	
PA_atk-s05_08a1:1299_2	atthassa abhiññeyyādibhedena sayambhūñāṇena anavasesato buddhattā “buddho”ti vuccati.	1299	
PA_atk-s05_08a1:1299_3	Evaṃ pañcannampi mārānaṃ abhippamaddanavasena padahantena mahatā vīriyena samannāgatattā	1299	
PA_atk-s05_08a1:1299_4	“vīro”ti vuccati. Atthūti hotu, tassa “namo”ti iminā sambandho. Vippamuttosi sabbadhīti	1299	
PA_atk-s05_08a1:1299_5	sabbehi kilesehi sabbasmiñca saṅkhāragate vippamutto visaṃyutto asi bhavasi, na tayā	1299	
PA_atk-s05_08a1:1299_6	kiñci avippamuttaṃ nāma atthi, yatohaṃ tuyhāpadāne viharaṃ, viharāmi anāsavoti tuyhaṃ	1299	
PA_atk-s05_08a1:1299_7	tava apadāne ovāde gatamagge paṭipatticariyāya viharaṃ yathāsatti yathābalaṃ paṭipajjanto	1299	
PA_atk-s05_08a1:1299_8	kāmāsavādīnaṃ catunnampi āsavānaṃ suppahīnattā anāsavo viharāmi, tādisassa namo te buddha-vīratthūti.	1299	
PA_atk-s05_08a1:1300	Ujjayattheragāthāvaṇṇanā niṭṭhitā.	130	
PA_atk-s05_08a1:1301	8. Sañjayattheragāthāvaṇṇanā	130	
PA_atk-s05_08a1:1302_0	Yato ahanti āyasmato sañjayattherassa gāthā. Kā uppatti? Sopi purimabuddhesu katādhikāro	1302	
PA_atk-s05_08a1:1302_1	tattha tattha vivaṭṭūpanissayaṃ puññaṃ upacinanto vipassissa bhagavato kāle mahati	1302	
PA_atk-s05_08a1:1302_2	pūge saṃkittivasena vatthuṃ saṅgharitvā ratanattayaṃ uddissa puññaṃ karonto sayaṃ	1302	
PA_atk-s05_08a1:1302_3	daliddo hutvā nesaṃ gaṇādīnaṃ puññakiriyāya byāvaṭo ahosi. Kālena kālaṃ bhagavantaṃ	1302	
PA_atk-s05_08a1:1302_4	upasaṅkamitvā vanditvā pasannamānaso bhikkhūnañca taṃ taṃ veyyāvaccaṃ akāsi. So tena	1302	
PA_atk-s05_08a1:1302_5	puññakammena devaloke nibbatto aparāparaṃ puññāni katvā sugatīsuyeva saṃsaranto imasmiṃ	1302	
PA_atk-s05_08a1:1302_6	buddhuppāde rājagahe vibhavasampannassa brāhmaṇassa putto hutvā nibbatti sañjayo	1302	
PA_atk-s05_08a1:1302_7	nāma nāmena, so vayappatto brahmāyupokkharasātiādike abhiññāte brāhmaṇe sāsane abhippasanne	1302	
PA_atk-s05_08a1:1302_8	disvā sañjātappasādo satthāraṃ upasaṅkami. Tassa satthā dhammaṃ desesi. So dhammaṃ	1302	
PA_atk-s05_08a1:1302_9	sutvā sotāpanno ahosi. Aparabhāge pabbaji. Pabbajanto ca khuraggeyeva chaḷabhiñño	1302	
PA_atk-s05_08a1:1302_10	ahosī. Tena vuttaṃ apadāne –	13021	
PA_atk-s05_08a1:1303	“Vipassissa bhagavato, mahāpūgagaṇo ahu;	130	
PA_atk-s05_08a1:1304	Veyyāvaccakaro āsiṃ, sabbakiccesu vāvaṭo.	130	
PA_atk-s05_08a1:1305	“Deyyadhammo ca me natthi, sugatassa mahesino;	130	
PA_atk-s05_08a1:1306	Avandiṃ satthuno pāde, vippasannena cetasā.	130	
PA_atk-s05_08a1:1307	“Ekanavutito kappe, veyyāvaccaṃ akāsahaṃ;	130	
PA_atk-s05_08a1:1308	Duggatiṃ nābhijānāmi, veyyāvaccassidaṃ phalaṃ.	130	
PA_atk-s05_08a1:1309	“Ito ca aṭṭhame kappe, rājā āsiṃ sucintito;	130	
PA_atk-s05_08a1:1310	Sattaratanasampanno, cakkavattī mahabbalo.	131	
PA_atk-s05_08a1:1311	“Kilesā jhāpitā mayhaṃ…pe… kataṃ buddhassa sāsana”nti.	131	
PA_atk-s05_08a1:1312	Chaḷabhiñño pana hutvā aññaṃ byākaronto “yato ahaṃ pabbajito”ti gāthaṃ abhāsi.	131	
PA_atk-s05_08a1:1313_0	48. Tattha yato ahaṃ pabbajitoti yato pabhuti yato paṭṭhāya ahaṃ pabbajito. Pabbajitakālato	1313	
PA_atk-s05_08a1:1313_1	paṭṭhāya nābhijānāmi saṅkappaṃ, anariyaṃ dosasaṃhitanti rāgādidosasaṃhitaṃ tato eva	1313	
PA_atk-s05_08a1:1313_2	anariyaṃ nihīnaṃ, ariyehi vā anaraṇīyatāya anariyehi araṇīyatāya ca anariyaṃ pāpakaṃ	1313	
PA_atk-s05_08a1:1313_3	ārammaṇe abhūtaguṇādisaṅkappanato “saṅkappo”ti laddhanāmaṃ kāmavitakkādimicchāvitakkaṃ	1313	
PA_atk-s05_08a1:1313_4	uppāditaṃ nābhijānāmīti, “khuraggeyeva mayā arahattaṃ patta”nti aññaṃ byākāsi.	1313	
PA_atk-s05_08a1:1314	Sañjayattheragāthāvaṇṇanā niṭṭhitā.	131	
PA_atk-s05_08a1:1315	9. Rāmaṇeyyakattheragāthāvaṇṇanā	131	
PA_atk-s05_08a1:1316_0	Cihacihābhinaditeti āyasmato rāmaṇeyyakattherassa gāthā. Kā uppatti? Ayampi purimabuddhesu	1316	
PA_atk-s05_08a1:1316_1	katādhikāro tattha tattha bhave puññāni upacinanto sikhissa bhagavato kāle kulagehe	1316	
PA_atk-s05_08a1:1316_2	nibbattitvā viññutaṃ patto bhagavantaṃ disvā pasannamānaso pupphehi pūjaṃ akāsi.	1316	
PA_atk-s05_08a1:1316_3	So tena puññakammena devaloke nibbatto aparāparaṃ puññāni katvā sugatīsu eva parivattento	1316	
PA_atk-s05_08a1:1316_4	imasmiṃ buddhuppāde sāvatthiyaṃ ibbhakule nibbattitvā vayappatto jetavanapaṭiggahaṇe	1316	
PA_atk-s05_08a1:1316_5	sañjātappasādo pabbajitvā cariyānukūlaṃ kammaṭṭhānaṃ gahetvā araññe viharati. Tassa	1316	
PA_atk-s05_08a1:1316_6	attano sampattiyā pabbajitasāruppāya ca paṭipattiyā pāsādikabhāvato rāmaṇeyyakotveva	1316	
PA_atk-s05_08a1:1316_7	samaññā ahosi. Athekadivasaṃ māro theraṃ bhiṃsāpetukāmo bheravasaddaṃ akāsi. Taṃ	1316	
PA_atk-s05_08a1:1316_8	sutvā thero thirapakatitāya tena asantasanto “māro aya”nti ñatvā tattha anādaraṃ	1316	
PA_atk-s05_08a1:1316_9	dassento “cihacihābhinadite”ti gāthaṃ abhāsi.	1316	
PA_atk-s05_08a1:1317_0	49. Tattha cihacihābhinaditeti cihacihāti abhiṇhaṃ pavattasaddatāya “cihacihā”ti	1317	
PA_atk-s05_08a1:1317_1	laddhanāmānaṃ vaṭṭakānaṃ abhinādanimittaṃ, viravahetūti attho. Sippikābhirutehi cāti	1317	
PA_atk-s05_08a1:1317_2	sippikā vuccanti devakā paranāmakā gelaññena chātakisadārakākārā sākhāmigā. “Mahākalandakā”ti	1317	
PA_atk-s05_08a1:1317_3	keci, sippikānaṃ abhirutehi mahāviravehi, hetumhi cetaṃ karaṇavacanaṃ, taṃ hetūti	1317	
PA_atk-s05_08a1:1317_4	attho. Na me taṃ phandati cittanti mama cittaṃ na phandati na cavati. Idaṃ vuttaṃ	1317	
PA_atk-s05_08a1:1317_5	hoti – imasmiṃ araññe viravahetu sippikābhirutahetu viya, pāpima, tava vissarakaraṇahetu	1317	
PA_atk-s05_08a1:1317_6	mama cittaṃ kammaṭṭhānato na paripatatīti. Tattha kāraṇamāha “ekattaniratañhi me”ti.	1317	
PA_atk-s05_08a1:1317_7	Hi-saddo hetu attho, yasmā mama cittaṃ gaṇasaṅgaṇikaṃ pahāya ekatte ekībhāve, bahiddhā	1317	
PA_atk-s05_08a1:1317_8	vā vikkhepaṃ pahāya ekatte ekaggatāya, ekatte ekasabhāve vā nibbāne nirataṃ abhirataṃ,	1317	
PA_atk-s05_08a1:1317_9	tasmā kammaṭṭhānato na phandati na cavatīti, imaṃ kira gāthaṃ vadanto eva thero vipassanaṃ	1317	
PA_atk-s05_08a1:1317_10	vaḍḍhetvā arahattaṃ pāpuṇi. Tena vuttaṃ apadāne –	13171	
PA_atk-s05_08a1:1318	“Suvaṇṇavaṇṇo bhagavā, sataraṃsī patāpavā;	131	
PA_atk-s05_08a1:1319	Caṅkamanaṃ samārūḷho, mettacitto sikhīsabho.	131	
PA_atk-s05_08a1:1320	“Pasannacitto sumano, vanditvā ñāṇamuttamaṃ;	132	
PA_atk-s05_08a1:1321	Minelapupphaṃ paggayha, buddhassa abhiropayiṃ.	132	
PA_atk-s05_08a1:1322	“Ekatiṃse ito kappe, yaṃ pupphamabhipūjayiṃ;	132	
PA_atk-s05_08a1:1323	Duggatiṃ nābhijānāmi, buddhapūjāyidaṃ phalaṃ.	132	
PA_atk-s05_08a1:1324	“Ekūnatiṃsakappamhi, sumeghaghananāmako;	132	
PA_atk-s05_08a1:1325	Sattaratanasampanno, cakkavattī mahabbalo.	132	
PA_atk-s05_08a1:1326	“Kilesā jhāpitā mayhaṃ…pe… kataṃ buddhassa sāsana”nti.	132	
PA_atk-s05_08a1:1327	Ayameva ca therassa aññābyākaraṇagāthā ahosi.	132	
PA_atk-s05_08a1:1328	Rāmaṇeyyakattheragāthāvaṇṇanā niṭṭhitā.	132	
PA_atk-s05_08a1:1329	10. Vimalattheragāthāvaṇṇanā	132	
PA_atk-s05_08a1:1330_0	Dharaṇī ca siñcati vāti āyasmato vimalattherassa gāthā. Kā uppatti? Sopi purimabuddhesu	1330	
PA_atk-s05_08a1:1330_1	katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato	1330	
PA_atk-s05_08a1:1330_2	kāle saṅkhadhamanakule nibbattitvā viññutaṃ patto tasmiṃ sippe nipphattiṃ gato ekadivasaṃ	1330	
PA_atk-s05_08a1:1330_3	vipassiṃ bhagavantaṃ passitvā pasannamānaso saṅkhadhamanena pūjaṃ katvā tato paṭṭhāya	1330	
PA_atk-s05_08a1:1330_4	kālena kālaṃ satthu upaṭṭhānaṃ akāsi. So tena puññakammena devaloke nibbattitvā aparāparaṃ	1330	
PA_atk-s05_08a1:1330_5	puññāni katvā devamanussesu saṃsaranto kassapassa bhagavato kāle “anāgate me vimalo	1330	
PA_atk-s05_08a1:1330_6	visuddho kāyo hotū”ti bodhirukkhaṃ gandhodakehi nhāpesi, cetiyaṅgaṇabodhiyaṅgaṇesu	1330	
PA_atk-s05_08a1:1330_7	āsanāni dhovāpesi, bhikkhūnampi kiliṭṭhe samaṇaparikkhāre dhovāpesi.	1330	
PA_atk-s05_08a1:1331_0	So tato cavitvā devesu ca manussesu ca parivattento imasmiṃ buddhuppāde rājagahe	1331	
PA_atk-s05_08a1:1331_1	ibbhakule nibbatti. Tassa mātukucchiyaṃ vasantassa nikkhamantassa ca kāyo pittasemhādīhi	1331	
PA_atk-s05_08a1:1331_2	asaṃkiliṭṭho padumapalāse udakabindu viya alaggo pacchimabhavikabodhisattassa viya	1331	
PA_atk-s05_08a1:1331_3	suvisuddho ahosi, tenassa vimalotveva nāmaṃ akaṃsu. So vayappatto rājagahappavesane	1331	
PA_atk-s05_08a1:1331_4	buddhānubhāvaṃ disvā paṭiladdhasaddho pabbajitvā kammaṭṭhānaṃ gahetvā kosalaraṭṭhe	1331	
PA_atk-s05_08a1:1331_5	pabbataguhāyaṃ viharati. Athekadivasaṃ cātuddīpikamahāmegho sakalaṃ cakkavāḷagabbhaṃ	1331	
PA_atk-s05_08a1:1331_6	pattharitvā pāvassi. Vivaṭṭaṭṭhāyimhi buddhānaṃ cakkavattīnañca dharamānakāle eva	1331	
PA_atk-s05_08a1:1331_7	kira evaṃ vassati. Ghammapariḷāhavūpasamato utusappāyalābhena therassa cittaṃ samāhitaṃ	1331	
PA_atk-s05_08a1:1331_8	ahosi ekaggaṃ. So samāhitacitto tāvadeva vipassanaṃ ussukkāpetvā maggapaṭipāṭiyā	1331	
PA_atk-s05_08a1:1331_9	arahattaṃ pāpuṇi. Tena vuttaṃ apadāne –	1331	
PA_atk-s05_08a1:1332	“Vipassissa bhagavato, ahosiṃ saṅkhadhammako;	133	
PA_atk-s05_08a1:1333	Niccupaṭṭhānayuttomhi, sugatassa mahesino.	133	
PA_atk-s05_08a1:1334	“Upaṭṭhānaphalaṃ passa, lokanāthassa tādino;	133	
PA_atk-s05_08a1:1335	Saṭṭhi tūriyasahassāni, parivārenti maṃ sadā.	133	
PA_atk-s05_08a1:1336	“Ekanavutito kappe, upaṭṭhahiṃ mahāisiṃ;	133	
PA_atk-s05_08a1:1337	Duggatiṃ nābhijānāmi, upaṭṭhānassidaṃ phalaṃ.	133	
PA_atk-s05_08a1:1338	“Catuvīse ito kappe, mahānigghosanāmakā;	133	
PA_atk-s05_08a1:1339	Soḷasāsiṃsu rājāno, cakkavattī mahabbalā.	133	
PA_atk-s05_08a1:1340	“Kilesā jhāpitā mayhaṃ…pe… kataṃ buddhassa sāsana”nti.	134	
PA_atk-s05_08a1:1341	Arahattaṃ pana patvā katakiccatāya tuṭṭhamānaso udānaṃ udānento “dharaṇī ca siñcati vāti māluto”ti gāthaṃ abhāsi.	134	
PA_atk-s05_08a1:1342_0	50. Tattha dharaṇīti pathavī, sā hi sakalaṃ dharādharaṃ dhāretīti “dharaṇī”ti vuccati.	1342	
PA_atk-s05_08a1:1342_1	Siñcatīti samantato nabhaṃ pūretvā abhippavassato mahāmeghassa vuṭṭhidhārāhi siñcati.	1342	
PA_atk-s05_08a1:1342_2	Vāti mālutoti udakaphusitasammissatāya sītalo vāto vāyati. Vijjutā carati nabheti	1342	
PA_atk-s05_08a1:1342_3	tattha tattha gajjatā gaḷagaḷāyatā mahāmeghato niccharantiyo sateratā ākāse ito cito	1342	
PA_atk-s05_08a1:1342_4	ca vicaranti. Upasamanti vitakkāti utusappāyasiddhena samathavipassanādhigamena pubbabhāge	1342	
PA_atk-s05_08a1:1342_5	tadaṅgādivasena vūpasantā hutvā kāmavitakkādayo sabbepi nava mahāvitakkā ariyamaggādhigamena	1342	
PA_atk-s05_08a1:1342_6	upasamanti. Anavasesato samucchijjantīti. Vattamānasamīpatāya ariyamaggakkhaṇaṃ vattamānaṃ	1342	
PA_atk-s05_08a1:1342_7	katvā vadati. Atītatthe vā etaṃ paccuppannavacanaṃ. Cittaṃ susamāhitaṃ mamāti tato	1342	
PA_atk-s05_08a1:1342_8	eva lokuttarasamādhinā mama cittaṃ suṭṭhu samāhitaṃ, na dāni tassa samādhāne kiñci	1342	
PA_atk-s05_08a1:1342_9	kātabbaṃ atthīti thero aññaṃ byākāsi.	1342	
PA_atk-s05_08a1:1343	Vimalattheragāthāvaṇṇanā niṭṭhitā.	134	
PA_atk-s05_08a1:1344	Pañcamavaggavaṇṇanā niṭṭhitā.	134	
PA_atk-s05_08a1:1345	6. Chaṭṭhavaggo	134	
PA_atk-s05_08a1:1346	1. Godhikādicatuttheragāthāvaṇṇanā	134	
PA_atk-s05_08a1:1347_0	Vassati devotiādikā catasso – godhiko, subāhu, valliyo, uttiyoti imesaṃ catunnaṃ	1347	
PA_atk-s05_08a1:1347_1	therānaṃ gāthā. Kā uppatti? Imepi purimabuddhesu katādhikārā tattha tattha bhave	1347	
PA_atk-s05_08a1:1347_2	puññāni upacinantā ito catunavute kappe siddhatthassa bhagavato kāle kulagehe nibbattitvā	1347	
PA_atk-s05_08a1:1347_3	viññutaṃ patvā aññamaññaṃ sahāyā hutvā vicariṃsu. Tesu eko siddhatthaṃ bhagavantaṃ	1347	
PA_atk-s05_08a1:1347_4	piṇḍāya carantaṃ disvā kaṭacchubhikkhaṃ adāsi. Dutiyo pasannacitto hutvā pañcapatiṭṭhitena	1347	
PA_atk-s05_08a1:1347_5	vanditvā añjaliṃ paggaṇhi. Tatiyo pasannacitto ekena pupphahatthena bhagavantaṃ pūjesi.	1347	
PA_atk-s05_08a1:1347_6	Catuttho sumanapupphehi pūjamakāsi. Evaṃ te satthari cittaṃ pasādetvā pasutena tena	1347	
PA_atk-s05_08a1:1347_7	puññakammena devaloke nibbattitvā puna aparāparaṃ puññāni katvā devamanussesu saṃsaranto	1347	
PA_atk-s05_08a1:1347_8	kassapassa bhagavato kāle kulagehe nibbattitvā sahāyakā hutvā sāsane pabbajitvā samaṇadhammaṃ	1347	
PA_atk-s05_08a1:1347_9	katvā amhākaṃ bhagavato kāle pāvāyaṃ catunnaṃ mallarājānaṃ puttā hutvā nibbattiṃsu.	1347	
PA_atk-s05_08a1:1347_10	Tesaṃ godhiko, subāhu, valliyo, uttiyoti nāmāni akaṃsu. Aññamaññaṃ piyasahāyā ahesuṃ.	13471	
PA_atk-s05_08a1:1347_11	Te kenacideva karaṇīyena kapilavatthuṃ agamaṃsu. Tasmiñca samaye satthā kapilavatthuṃ	13471	
PA_atk-s05_08a1:1347_12	gantvā nigrodhārāme vasanto yamakapāṭihāriyaṃ dassetvā suddhodanappamukhe sakyarājāno	13471	
PA_atk-s05_08a1:1347_13	damesi. Tadā tepi cattāro mallarājaputtā pāṭihāriyaṃ disvā laddhappasādā pabbajitvā	13471	
PA_atk-s05_08a1:1347_14	vipassanākammaṃ karontā nacirasseva saha paṭisambhidāhi arahattaṃ pāpuṇiṃsu. Tena vuttaṃ apadāne –	13471	
PA_atk-s05_08a1:1348	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	134	
PA_atk-s05_08a1:1349	Pavarā abhinikkhantaṃ, vanā nibbanamāgataṃ.	134	
PA_atk-s05_08a1:1350	“Kaṭacchubhikkhaṃ pādāsiṃ, siddhatthassa mahesino;	135	
PA_atk-s05_08a1:1351	Paññāya upasantassa, mahāvīrassa tādino.	135	
PA_atk-s05_08a1:1352	“Padenānupadāyantaṃ, nibbāpente mahājanaṃ;	135	
PA_atk-s05_08a1:1353	Uḷārā vitti me jātā, buddhe ādiccabandhune.	135	
PA_atk-s05_08a1:1354	“Catunnavutito kappe, yaṃ dānamadadiṃ tadā;	135	
PA_atk-s05_08a1:1355	Duggatiṃ nābhijānāmi, bhikkhādānassidaṃ phalaṃ.	135	
PA_atk-s05_08a1:1356	“Sattāsītimhito kappe, mahāreṇusanāmakā;	135	
PA_atk-s05_08a1:1357	Sattaratanasampannā, sattete cakkavattino.	135	
PA_atk-s05_08a1:1358	“Kilesā jhāpitā mayhaṃ…pe… kataṃ buddhassa sāsana”nti.	135	
PA_atk-s05_08a1:1359	Godhiko thero.	135	
PA_atk-s05_08a1:1360	“Suvaṇṇavaṇṇaṃ sambuddhaṃ, nisabhājāniyaṃ yathā;	136	
PA_atk-s05_08a1:1361	Tidhāpabhinnaṃ mātaṅgaṃ, kuñjaraṃva mahesinaṃ.	136	
PA_atk-s05_08a1:1362	“Obhāsentaṃ disā sabbā, uḷurājaṃva pūritaṃ;	136	
PA_atk-s05_08a1:1363	Rathiyaṃ paṭipajjantaṃ, lokajeṭṭhaṃ apassahaṃ.	136	
PA_atk-s05_08a1:1364	“Ñāṇe cittaṃ pasādetvā, paggahetvāna añjaliṃ;	136	
PA_atk-s05_08a1:1365	Pasannacitto sumano, siddhatthamabhivādayiṃ.	136	
PA_atk-s05_08a1:1366	“Catunnavutito kappe, yaṃ kammamakariṃ tadā;	136	
PA_atk-s05_08a1:1367	Duggatiṃ nābhijānāmi, ñāṇasaññāyidaṃ phalaṃ.	136	
PA_atk-s05_08a1:1368	“Tesattatimhito kappe, soḷasāsuṃ naruttamā;	136	
PA_atk-s05_08a1:1369	Sattaratanasampannā, cakkavattī mahabbalā.	136	
PA_atk-s05_08a1:1370	“Kilesā jhāpitā mayhaṃ…pe… kataṃ buddhassa sāsana”nti.	137	
PA_atk-s05_08a1:1371	Subāhutthero.	137	
PA_atk-s05_08a1:1372	“Tivarāyaṃ nivāsīhaṃ, ahosiṃ māliko tadā;	137	
PA_atk-s05_08a1:1373	Addasaṃ virajaṃ buddhaṃ, siddhatthaṃ lokapūjitaṃ.	137	
PA_atk-s05_08a1:1374	“Pasannacitto sumano, pupphahatthamadāsahaṃ;	137	
PA_atk-s05_08a1:1375	Yattha yatthupapajjāmi, tassa kammassa vāhasā.	137	
PA_atk-s05_08a1:1376	“Anubhomi phalaṃ iṭṭhaṃ, pubbe sukatamattano;	137	
PA_atk-s05_08a1:1377	Parikkhitto sumallehi, pupphadānassidaṃ phalaṃ.	137	
PA_atk-s05_08a1:1378	“Catunnavutito kappe, yaṃ pupphamabhiropayiṃ;	137	
PA_atk-s05_08a1:1379	Duggatiṃ nābhijānāmi, pupphapūjāyidaṃ phalaṃ.	137	
PA_atk-s05_08a1:1380	“Catunnavutupādāya, ṭhapetvā vattamānakaṃ;	138	
PA_atk-s05_08a1:1381	Pañcarājasatā tattha, najjasamasanāmakā.	138	
PA_atk-s05_08a1:1382	“Kilesā jhāpitā mayhaṃ…pe… kataṃ buddhassa sāsana”nti.	138	
PA_atk-s05_08a1:1383	Valliyo thero.	138	
PA_atk-s05_08a1:1384	“Siddhatthassa bhagavato, jātipupphamadāsahaṃ;	138	
PA_atk-s05_08a1:1385	Pādesu satta pupphāni, hāsenokiritāni me.	138	
PA_atk-s05_08a1:1386	“Tena kammenahaṃ ajja, abhibhomi narāmare;	138	
PA_atk-s05_08a1:1387	Dhāremi antimaṃ dehaṃ, sammāsambuddhasāsane.	138	
PA_atk-s05_08a1:1388	“Catunnavutito kappe, yaṃ pupphamabhiropayiṃ;	138	
PA_atk-s05_08a1:1389	Duggatiṃ nābhijānāmi, pupphapūjāyidaṃ phalaṃ.	138	
PA_atk-s05_08a1:1390	“Samantagandhanāmāsuṃ, terasa cakkavattino;	139	
PA_atk-s05_08a1:1391	Ito pañcamake kappe, cāturantā janādhipā.	139	
PA_atk-s05_08a1:1392	“Kilesā jhāpitā mayhaṃ…pe… kataṃ buddhassa sāsana”nti. ;	139	
PA_atk-s05_08a1:1393	Uttiyo thero.	139	
PA_atk-s05_08a1:1394_0	Arahattaṃ pana patvā ime cattāropi therā loke pākaṭā paññātā rājarājamahāmattehi	1394	
PA_atk-s05_08a1:1394_1	sakkatā garukatā hutvā araññe saheva viharanti. Athekadā rājā bimbisāro te cattāro	1394	
PA_atk-s05_08a1:1394_2	there rājagahaṃ upagate upasaṅkamitvā vanditvā temāsaṃ vassāvāsatthāya nimantetvā	1394	
PA_atk-s05_08a1:1394_3	tesaṃ pāṭiyekkaṃ kuṭikāyo kāretvā satisammosena na chādesi. Therā acchannāsu kuṭikāsu	1394	
PA_atk-s05_08a1:1394_4	viharanti. Vassakāle devo na vassati. Rājā “kiṃ nu kho kāraṇaṃ devo na vassatī”ti	1394	
PA_atk-s05_08a1:1394_5	cintento, taṃ kāraṇaṃ ñatvā, tā kuṭikāyo chādāpetvā, mattikākammaṃ cittakammañca	1394	
PA_atk-s05_08a1:1394_6	kārāpetvā, kuṭikāmahaṃ karonto mahato bhikkhusaṅghassa dānaṃ adāsi. Therā rañño anukampāya	1394	
PA_atk-s05_08a1:1394_7	kuṭikāyo pavisitvā mettāsamāpattiyo samāpajjiṃsu. Athuttarapācīnadisato mahāmegho	1394	
PA_atk-s05_08a1:1394_8	uṭṭhahitvā therānaṃ samāpattito vuṭṭhānakkhaṇeyeva vassituṃ ārabhi. Tesu godhikatthero	1394	
PA_atk-s05_08a1:1394_9	samāpattito vuṭṭhāya saha meghagajjitena –	1394	
PA_atk-s05_08a1:1396	“Vassati devo yathā sugītaṃ, channā me kuṭikā sukhā nivātā;	139	
PA_atk-s05_08a1:1397	Cittaṃ susamāhitañca mayhaṃ, atha ce patthayasi pavassa devā”ti. –	139	
PA_atk-s05_08a1:1398	Imaṃ gāthaṃ abhāsi.	139	
PA_atk-s05_08a1:1399_0	Tattha vassatīti siñcati vuṭṭhidhāraṃ pavecchati. Devoti megho. Yathā sugītanti sundaragītaṃ	1399	
PA_atk-s05_08a1:1399_1	viya gajjantoti adhippāyo. Megho hi vassanakāle satapaṭalasahassapaṭalo uṭṭhahitvā	1399	
PA_atk-s05_08a1:1399_2	thanayanto vijjutā nicchārentova sobhati, na kevalo. Tasmā siniddhamadhuragambhīranigghoso	1399	
PA_atk-s05_08a1:1399_3	vassati devoti dasseti. Tena saddato anupapīḷitaṃ āha “channā me kuṭikā sukhā nivātā”ti.	1399	
PA_atk-s05_08a1:1399_4	Yathā na devo vassati, evaṃ tiṇādīhi chāditā ayaṃ me kuṭikā, tena vuṭṭhivassena anupapīḷitaṃ	1399	
PA_atk-s05_08a1:1399_5	āha. Paribhogasukhassa utusappāyautusukhassa ca sabbhāvato sukhā. Phusitaggaḷapihitavātapānatāhi	1399	
PA_atk-s05_08a1:1399_6	vātaparissayarahitā. Ubhayenapi āvāsasappāyavasena anupapīḷitaṃ āha. Cittaṃ susamāhitañca	1399	
PA_atk-s05_08a1:1399_7	mayhanti cittañca mama suṭṭhu samāhitaṃ anuttarasamādhinā nibbānārammaṇe suṭṭhu appitaṃ,	1399	
PA_atk-s05_08a1:1399_8	etena abbhantaraparissayābhāvato appossukkataṃ dasseti. Atha ce patthayasīti atha	1399	
PA_atk-s05_08a1:1399_9	idāni patthayasi ce, yadi icchasi. Pavassāti siñca udakaṃ pagghara vuṭṭhidhāraṃ paveccha.	1399	
PA_atk-s05_08a1:1399_10	Devāti meghaṃ ālapati.	13991	
PA_atk-s05_08a1:1400	Godhikattheragāthāvaṇṇanā niṭṭhitā.	140	
PA_atk-s05_08a1:1401	2. Subāhuttheragāthāvaṇṇanā	140	
PA_atk-s05_08a1:1402_0	52. Itarehi vuttagāthāsu tatiyapade eva viseso. Tattha subāhunā vuttagāthāyaṃ cittaṃ	1402	
PA_atk-s05_08a1:1402_1	susamāhitañca kāyeti mama cittaṃ karajakāye kāyagatāsatibhāvanāvasena suṭṭhu samāhitaṃ	1402	
PA_atk-s05_08a1:1402_2	sammadeva appitaṃ. Ayañhi thero kāyagatāsatibhāvanāvasena paṭiladdhajhānaṃ pādakaṃ	1402	
PA_atk-s05_08a1:1402_3	katvā vipassanaṃ vaḍḍhetvā arahattaṃ pāpuṇi. Taṃ sandhāyāha “cittaṃ susamāhitañca kāye”ti.	1402	
PA_atk-s05_08a1:1403	Subāhuttheragāthāvaṇṇanā niṭṭhitā.	140	
PA_atk-s05_08a1:1404	3. Valliyattheragāthāvaṇṇanā	140	
PA_atk-s05_08a1:1405_0	53. Valliyattheragāthāyaṃ tassaṃ viharāmi appamattoti tassaṃ kuṭikāyaṃ appamādapaṭipattiyā	1405	
PA_atk-s05_08a1:1405_1	matthakaṃ pāpitattā appamatto ariyavihārūpasaṃhitena dibbavihārādisaṃhitena ca iriyāpathavihārena	1405	
PA_atk-s05_08a1:1405_2	viharāmi, attabhāvaṃ pavattemīti vuttaṃ hoti.	1405	
PA_atk-s05_08a1:1406	Valliyattheragāthāvaṇṇanā niṭṭhitā	140	
PA_atk-s05_08a1:1407	4. Uttiyattheragāthāvaṇṇanā	140	
PA_atk-s05_08a1:1408	54. Uttiyattherena vuttagāthāyaṃ adutiyoti asahāyo, kilesasaṅgaṇikāya gaṇasaṅgaṇikāya ca virahitoti attho.	140	
PA_atk-s05_08a1:1409	Uttiyattheragāthāvaṇṇanā niṭṭhitā.	140	
PA_atk-s05_08a1:1410	Catunnaṃ therānaṃ gāthāvaṇṇanā niṭṭhitā.	141	
PA_atk-s05_08a1:1411	5. Añjanavaniyattheragāthāvaṇṇanā	141	
PA_atk-s05_08a1:1412_0	Āsandiṃ kuṭikaṃ katvāti āyasmato añjanavaniyattherassa gāthā. Kā uppatti? So kira	1412	
PA_atk-s05_08a1:1412_1	padumuttarassa bhagavato kāle sudassano nāma mālākāro hutvā sumanapupphehi bhagavantaṃ	1412	
PA_atk-s05_08a1:1412_2	pūjetvā aññampi tattha tattha bahuṃ puññaṃ katvā devamanussesu saṃsaranto kassapassa	1412	
PA_atk-s05_08a1:1412_3	bhagavato sāsane pabbajitvā samaṇadhammaṃ akāsi. Atha imasmiṃ buddhuppāde vesāliyaṃ	1412	
PA_atk-s05_08a1:1412_4	vajjirājakule nibbattitvā tassa vayappattakāle vajjiraṭṭhe avuṭṭhibhayaṃ byādhibhayaṃ	1412	
PA_atk-s05_08a1:1412_5	amanussabhayanti tīṇi bhayāni uppajjiṃsu. Taṃ sabbaṃ ratanasuttavaṇṇanāyaṃ vuttanayena	1412	
PA_atk-s05_08a1:1412_6	veditabbaṃ. Bhagavati pana vesāliṃ paviṭṭhe bhayesu ca vūpasantesu satthu dhammadesanāya	1412	
PA_atk-s05_08a1:1412_7	sambahulānaṃ devamanussānaṃ dhammābhisamaye ca jāte ayaṃ rājakumāro buddhānubhāvaṃ	1412	
PA_atk-s05_08a1:1412_8	disvā paṭiladdhasaddho pabbaji. Yathā cāyaṃ evaṃ anantaraṃ vuccamānā cattāropi janā.	1412	
PA_atk-s05_08a1:1412_9	Tepi hi imassa sahāyabhūtā licchavirājakumārā evaṃ imināva nīhārena pabbajiṃsu. Kassapasambuddhakālepi	1412	
PA_atk-s05_08a1:1412_10	sahāyā hutvā iminā saheva pabbajitvā samaṇadhammaṃ akaṃsu, padumuttarassapi bhagavato	14121	
PA_atk-s05_08a1:1412_11	pādamūle kusalabījaropanādiṃ akaṃsūti. Tatthāyaṃ katapubbakicco sākete añjanavane	14121	
PA_atk-s05_08a1:1412_12	susānaṭṭhāne vasanto upakaṭṭhāya vassūpanāyikāya manussehi chaḍḍitaṃ jiṇṇakaṃ āsandiṃ	14121	
PA_atk-s05_08a1:1412_13	labhitvā taṃ catūsu pāsāṇesu ṭhapetvā upari tiriyañca tiṇādīhi chādetvā dvāraṃ yojetvā	14121	
PA_atk-s05_08a1:1412_14	vassaṃ upagato. Paṭhamamāseyeva ghaṭento vāyamanto arahattaṃ pāpuṇi. Tena vuttaṃ apadāne –	14121	
PA_atk-s05_08a1:1413	“Sudassanoti nāmena, mālākāro ahaṃ tadā;	141	
PA_atk-s05_08a1:1414	Addasaṃ virajaṃ buddhaṃ, lokajeṭṭhaṃ narāsabhaṃ.	141	
PA_atk-s05_08a1:1415	“Jātipupphaṃ gahetvāna, pūjayiṃ padumuttaraṃ;	141	
PA_atk-s05_08a1:1416	Visuddhacakkhu sumano, dibbacakkhuṃ samajjhagaṃ.	141	
PA_atk-s05_08a1:1417	“Etissā pupphapūjāya, cittassa paṇidhīhi ca;	141	
PA_atk-s05_08a1:1418	Kappānaṃ satasahassaṃ, duggatiṃ nupapajjahaṃ.	141	
PA_atk-s05_08a1:1419	“Soḷasāsiṃsu rājāno, devuttarasanāmakā;	141	
PA_atk-s05_08a1:1420	Chattiṃsamhi ito kappe, cakkavattī mahabbalā.	142	
PA_atk-s05_08a1:1421	“Kilesā jhāpitā mayhaṃ…pe… kataṃ buddhassa sāsana”nti.	142	
PA_atk-s05_08a1:1422	Arahattaṃ pana patvā vimuttisukhaṃ paṭisaṃvedento samāpattito vuṭṭhāya yathāladdhaṃ sampattiṃ paccavekkhitvā pītivegena udānento “āsandiṃ kuṭikaṃ katvā”ti gāthaṃ abhāsi.	142	
PA_atk-s05_08a1:1423_0	55. Tattha āsandiṃ kuṭikaṃ katvāti āsandī nāma dīghapādakaṃ caturassapīṭhaṃ, āyataṃ	1423	
PA_atk-s05_08a1:1423_1	caturassampi atthiyeva, yattha nisīditumeva sakkā, na nipajjituṃ taṃ āsandiṃ kuṭikaṃ	1423	
PA_atk-s05_08a1:1423_2	katvā vāsatthāya heṭṭhā vuttanayena kuṭikaṃ katvā yathā tattha nisinnassa utuparissayābhāvena	1423	
PA_atk-s05_08a1:1423_3	sukhena samaṇadhammaṃ kātuṃ sakkā, evaṃ kuṭikaṃ katvā. Etena paramukkaṃsagataṃ senāsane	1423	
PA_atk-s05_08a1:1423_4	attano appicchataṃ santuṭṭhiñca dasseti. Vuttampi cetaṃ dhammasenāpatinā –	1423	
PA_atk-s05_08a1:1424	“Pallaṅkena nisinnassa, jaṇṇukenābhivassati;	142	
PA_atk-s05_08a1:1425	Alaṃ phāsuvihārāya, pahitattassa bhikkhuno”ti. ;	142	
PA_atk-s05_08a1:1426_0	Apare “āsandikuṭika”nti pāṭhaṃ vatvā “āsandippamāṇaṃ kuṭikaṃ katvā”ti atthaṃ vadanti.	1426	
PA_atk-s05_08a1:1426_1	Aññe pana “āsananisajjādigate manusse uddissa mañcakassa upari katakuṭikā āsandī	1426	
PA_atk-s05_08a1:1426_2	nāma, taṃ āsandiṃ kuṭikaṃ katvā”ti atthaṃ vadanti. Oggayhāti ogāhetvā anupavisitvā.	1426	
PA_atk-s05_08a1:1426_3	Añjanaṃ vananti evaṃnāmakaṃ vanaṃ, añjanavaṇṇapupphabhāvato hi añjanā vuccanti valliyo,	1426	
PA_atk-s05_08a1:1426_4	tabbahulatāya taṃ vanaṃ “añjanavana”nti nāmaṃ labhi. Apare pana “añjanā nāma mahāgacchā”ti	1426	
PA_atk-s05_08a1:1426_5	vadanti, taṃ añjanavanaṃ oggayha āsandikaṃ kuṭikaṃ katvā tisso vijjā anuppattā, kataṃ	1426	
PA_atk-s05_08a1:1426_6	buddhassa sāsananti viharatā mayāti vacanaseseneva yojanā. Idameva ca therassa aññābyākaraṇaṃ ahosīti.	1426	
PA_atk-s05_08a1:1427	Añjanavaniyattheragāthāvaṇṇanā niṭṭhitā.	142	
PA_atk-s05_08a1:1428	6. Kuṭivihārittheragāthāvaṇṇanā	142	
PA_atk-s05_08a1:1429_0	Ko kuṭikāyanti āyasmato kuṭivihārittherassa gāthā. Kā uppatti? So kira padumuttarassa	1429	
PA_atk-s05_08a1:1429_1	bhagavato ākāsena gacchantassa “udakadānaṃ dassāmī”ti sītalaṃ udakaṃ gahetvā pītisomanassajāto	1429	
PA_atk-s05_08a1:1429_2	uddhammukho hutvā ukkhipi. Satthā tassa ajjhāsayaṃ ñatvā pasādasaṃvaḍḍhanatthaṃ ākāse	1429	
PA_atk-s05_08a1:1429_3	ṭhitova sampaṭicchi. So tena anappakaṃ pītisomanassaṃ paṭisaṃvedesi. Sesaṃ añjanavaniyattherassa	1429	
PA_atk-s05_08a1:1429_4	vatthumhi vuttasadisameva. Ayaṃ pana viseso – ayaṃ kira vuttanayena pabbajitvā katapubbakicco	1429	
PA_atk-s05_08a1:1429_5	vipassanaṃ anuyuñjanto sāyaṃ khettasamīpena gacchanto deve phusāyante khettapālakassa	1429	
PA_atk-s05_08a1:1429_6	puññaṃ tiṇakuṭiṃ disvā pavisitvā tattha tiṇasanthārake nisīdi. Nisinnamattova utusappāyaṃ	1429	
PA_atk-s05_08a1:1429_7	labhitvā vipassanaṃ ussukkāpetvā arahattaṃ pāpuṇi. Tena vuttaṃ apadāne –	1429	
PA_atk-s05_08a1:1430	“Suvaṇṇavaṇṇaṃ sambuddhaṃ, gacchantaṃ anilañjase;	143	
PA_atk-s05_08a1:1431	Ghatāsanaṃva jalitaṃ, ādittaṃva hutāsanaṃ.	143	
PA_atk-s05_08a1:1432	“Pāṇinā udakaṃ gayha, ākāse ukkhipiṃ ahaṃ;	143	
PA_atk-s05_08a1:1433	Sampaṭicchi mahāvīro, buddho kāruṇiko isi.	143	
PA_atk-s05_08a1:1434	“Antalikkhe ṭhito satthā, padumuttaranāmako;	143	
PA_atk-s05_08a1:1435	Mama saṅkappamaññāya, imā gāthā abhāsatha.	143	
PA_atk-s05_08a1:1436	“Iminā dakadānena, pītiuppādanena ca;	143	
PA_atk-s05_08a1:1437	Kappasatasahassampi, duggatiṃ nupapajjati.	143	
PA_atk-s05_08a1:1438	“Tena kammena dvipadinda, lokajeṭṭha narāsabha;	143	
PA_atk-s05_08a1:1439	Pattomhi acalaṃ ṭhānaṃ, hitvā jayaparājayaṃ.	143	
PA_atk-s05_08a1:1440	“Sahassarājanāmena, tayo te cakkavattino;	144	
PA_atk-s05_08a1:1441	Pañcasaṭṭhikappasate, cāturantā janādhipā.	144	
PA_atk-s05_08a1:1442	“Kilesā jhāpitā mayhaṃ…pe… kataṃ buddhassa sāsana”nti.	144	
PA_atk-s05_08a1:1443_0	Arahattaṃ pana patvā there tattha nisinne khettapālako āgantvā “ko kuṭikāya”nti āha.	1443	
PA_atk-s05_08a1:1443_1	Taṃ sutvā thero “bhikkhu kuṭikāya”ntiādimāha. Tayidaṃ khettapālassa therassa ca vacanaṃ ekajjhaṃ katvā –	1443	
PA_atk-s05_08a1:1445	“Ko kuṭikāyaṃ bhikkhu kuṭikāyaṃ, vītarāgo susamāhitacitto;	144	
PA_atk-s05_08a1:1446	Evaṃ jānāhi āvuso, amoghā te kuṭikā katā”ti. –	144	
PA_atk-s05_08a1:1447	Tathārūpena saṅgītiṃ āropitaṃ.	144	
PA_atk-s05_08a1:1448_0	Tattha ko kuṭikāyanti, “imissaṃ kuṭikāyaṃ ko nisinno”ti khettapālassa pucchāvacanaṃ.	1448	
PA_atk-s05_08a1:1448_1	Tassa bhikkhu kuṭikāyanti therassa paṭivacanadānaṃ. Atha naṃ attano anuttaradakkhiṇeyyabhāvato	1448	
PA_atk-s05_08a1:1448_2	taṃ kuṭiparibhogaṃ anumodāpetvā uḷāraṃ tameva puññaṃ patiṭṭhāpetuṃ “vītarāgo”tiādi	1448	
PA_atk-s05_08a1:1448_3	vuttaṃ. Tassattho – eko bhinnakileso bhikkhu te kuṭikāyaṃ nisinno, tato eva so aggamaggena	1448	
PA_atk-s05_08a1:1448_4	sabbaso samucchinnarāgatāya vītarāgo anuttarasamādhinā nibbānaṃ ārammaṇaṃ katvā suṭṭhu	1448	
PA_atk-s05_08a1:1448_5	samāhitacittatāya susamāhitacitto, imañca atthaṃ, āvuso khettapāla, yathāhaṃ vadāmi,	1448	
PA_atk-s05_08a1:1448_6	evaṃ jānāhi saddaha adhimuccassu. Amoghā te kuṭikā katā tayā katā kuṭikā amoghā avañjhā	1448	
PA_atk-s05_08a1:1448_7	saphalā saudrayā, yasmā arahatā khīṇāsavena paribhuttā. Sace tvaṃ anumodasi, taṃ	1448	
PA_atk-s05_08a1:1448_8	te bhavissati dīgharattaṃ hitāya sukhāyāti.	1448	
PA_atk-s05_08a1:1449_0	Taṃ sutvā khettapālo “lābhā vata me, suladdhaṃ vata me, yassa me kuṭikāyaṃ ediso	1449	
PA_atk-s05_08a1:1449_1	ayyo pavisitvā nisīdatī”ti pasannacitto anumodanto aṭṭhāsi. Imaṃ pana tesaṃ kathāsallāpaṃ	1449	
PA_atk-s05_08a1:1449_2	bhagavā dibbāya sotadhātuyā sutvā anumodanañcassa ñatvā tambhāviniṃ sampattiṃ vibhāvento	1449	
PA_atk-s05_08a1:1449_3	khettapālaṃ imāhi gāthāhi ajjhabhāsi –	1449	
PA_atk-s05_08a1:1450	“Vihāsi kuṭiyaṃ bhikkhu, santacitto anāsavo;	145	
PA_atk-s05_08a1:1451	Tena kammavipākena, devindo tvaṃ bhavissasi.	145	
PA_atk-s05_08a1:1452	“Chattiṃsakkhattuṃ devindo, devarajjaṃ karissasi;	145	
PA_atk-s05_08a1:1453	Catuttiṃsakkhattuṃ cakkavattī, rājā raṭṭhe bhavissasi;	145	
PA_atk-s05_08a1:1454	Ratanakuṭi nāma paccekabuddho, vītarāgo bhavissasī”ti.	145	
PA_atk-s05_08a1:1455	Kuṭikāyaṃ laddhavisesattā pana therassa tato pabhuti kuṭivihārītveva samaññā udapādi. Ayameva ca therassa aññābyākaraṇagāthāpi ahosīti.	145	
PA_atk-s05_08a1:1456	Kuṭivihārittheragāthāvaṇṇanā niṭṭhitā.	145	
PA_atk-s05_08a1:1457	7. Dutiyakuṭivihārittheragāthāvaṇṇanā	145	
PA_atk-s05_08a1:1458_0	Ayamāhu purāṇiyāti āyasmato kuṭivihārittherassa gāthā. Kā uppatti? So kira padumuttarassa	1458	
PA_atk-s05_08a1:1458_1	bhagavato pasannamānaso pariḷāhakāle naḷavilīvehi viracitaṃ bījaniṃ adāsi. Taṃ satthā	1458	
PA_atk-s05_08a1:1458_2	anumodanagāthāya sampahaṃsesi. Sesaṃ yadettha vattabbaṃ, taṃ añjanavaniyattheravatthumhi	1458	
PA_atk-s05_08a1:1458_3	vuttasadisameva. Ayaṃ pana viseso – ayaṃ kira vuttanayena pabbajitvā aññatarāya purāṇakuṭikāya	1458	
PA_atk-s05_08a1:1458_4	viharanto samaṇadhammaṃ acintetvā, “ayaṃ kuṭikā jiṇṇā, aññaṃ kuṭikaṃ kātuṃ vaṭṭatī”ti	1458	
PA_atk-s05_08a1:1458_5	navakammavasena cittaṃ uppādesi. Tassa atthakāmā devatā saṃvegajananatthaṃ imaṃ uttānobhāsaṃ	1458	
PA_atk-s05_08a1:1458_6	gambhīratthaṃ “ayamāhu”ti gāthamāha.	1458	
PA_atk-s05_08a1:1459_0	57. Tattha ayanti āsannapaccakkhavacanaṃ. Āhūti ahosīti attho. Gāthāsukhatthañhi	1459	
PA_atk-s05_08a1:1459_1	dīghaṃ katvā vuttaṃ. Purāṇiyāti purātanī addhagatā. Aññaṃ patthayase navaṃ kuṭinti	1459	
PA_atk-s05_08a1:1459_2	imissā kuṭiyā purāṇabhāvena jiṇṇatāya ito aññaṃ idāni nibbattanīyatāya navaṃ kuṭiṃ	1459	
PA_atk-s05_08a1:1459_3	patthayase patthesi āsīsasi. Sabbena sabbaṃ pana āsaṃ kuṭiyā virājaya purāṇiyaṃ viya	1459	
PA_atk-s05_08a1:1459_4	navāyampi kuṭiyaṃ āsaṃ taṇhaṃ apekkhaṃ virājehi, sabbaso tattha virattacitto hohi.	1459	
PA_atk-s05_08a1:1459_5	Kasmā? Yasmā dukkhā bhikkhu puna navā nāma kuṭi bhikkhu puna idāni nibbattiyamānā	1459	
PA_atk-s05_08a1:1459_6	dukkhāvahattā dukkhā, tasmā aññaṃ navaṃ dukkhaṃ anuppādento yathānibbattāyaṃ purāṇiyaṃyeva	1459	
PA_atk-s05_08a1:1459_7	kuṭiyaṃ ṭhatvā attanā katabbaṃ karohīti. Ayañhettha adhippāyo – tvaṃ, bhikkhu, “ayaṃ	1459	
PA_atk-s05_08a1:1459_8	purāṇī tiṇakuṭikā jiṇṇā”ti aññaṃ navaṃ tiṇakuṭikaṃ kātuṃ icchasi, na samaṇadhammaṃ,	1459	
PA_atk-s05_08a1:1459_9	evaṃ icchanto pana bhāvanāya ananuyuñjanena punabbhavābhinibbattiyā anativattanato	1459	
PA_atk-s05_08a1:1459_10	āyatiṃ attabhāvakuṭimpi patthento kātuṃ icchantoyeva nāma hoti. Sā pana navā tiṇakuṭi	14591	
PA_atk-s05_08a1:1459_11	viya karaṇadukkhena tato bhiyyopi jarāmaraṇasokaparidevādidukkhasaṃsaṭṭhatāya dukkhā,	14591	
PA_atk-s05_08a1:1459_12	tasmā tiṇakuṭiyaṃ viya attabhāvakuṭiyaṃ āsaṃ apekkhaṃ virājaya sabbaso tattha virattacitto	14591	
PA_atk-s05_08a1:1459_13	hohi, evaṃ te vaṭṭadukkhaṃ na bhavissatīti. Devatāya ca vacanaṃ sutvā thero saṃvegajāto	14591	
PA_atk-s05_08a1:1459_14	vipassanaṃ paṭṭhapetvā ghaṭento vāyamanto nacirasseva arahatte patiṭṭhāsi. Tena vuttaṃ apadāne –	14591	
PA_atk-s05_08a1:1460	“Padumuttarabuddhassa, lokajeṭṭhassa tādino;	146	
PA_atk-s05_08a1:1461	Tiṇatthare nisinnassa, upasantassa tādino.	146	
PA_atk-s05_08a1:1462	“Naḷamālaṃ gahetvāna, bandhitvā bījaniṃ ahaṃ;	146	
PA_atk-s05_08a1:1463	Buddhassa upanāmesiṃ, dvipadindassa tādino.	146	
PA_atk-s05_08a1:1464	“Paṭiggahetvā sabbaññū, bījaniṃ lokanāyako;	146	
PA_atk-s05_08a1:1465	Mama saṅkappamaññāya, imaṃ gāthaṃ abhāsatha.	146	
PA_atk-s05_08a1:1466	“Yathā me kāyo nibbāti, pariḷāho na vijjati;	146	
PA_atk-s05_08a1:1467	Tatheva tividhaggīhi, cittaṃ tava vimuccatu.	146	
PA_atk-s05_08a1:1468	“Sabbe devā samāgacchuṃ, ye keci vananissitā;	146	
PA_atk-s05_08a1:1469	Sossāma buddhavacanaṃ, hāsayantañca dāyakaṃ.	146	
PA_atk-s05_08a1:1470	“Nisinno bhagavā tattha, devasaṅghapurakkhato;	147	
PA_atk-s05_08a1:1471	Dāyakaṃ sampahaṃsento, imā gāthā abhāsatha.	147	
PA_atk-s05_08a1:1472	“Iminā bījanidānena, cittassa paṇidhīhi ca;	147	
PA_atk-s05_08a1:1473	Subbato nāma nāmena, cakkavattī bhavissati.	147	
PA_atk-s05_08a1:1474	“Tena kammāvasesena, sukkamūlena codito;	147	
PA_atk-s05_08a1:1475	Māluto nāma nāmena, cakkavattī bhavissati.	147	
PA_atk-s05_08a1:1476	“Iminā bījanidānena, sammānavipulena ca;	147	
PA_atk-s05_08a1:1477	Kappasatasahassampi, duggatiṃ nupapajjati.	147	
PA_atk-s05_08a1:1478	“Tiṃsakappasahassamhi, subbatā aṭṭhatiṃsa te;	147	
PA_atk-s05_08a1:1479	Ekūnatiṃsasahasse, aṭṭha mālutanāmakā.	147	
PA_atk-s05_08a1:1480	“Kilesā jhāpitā mayhaṃ…pe… kataṃ buddhassa sāsana”nti.	148	
PA_atk-s05_08a1:1481_0	Arahatte pana patiṭṭhito “ayaṃ me arahattappattiyā aṅkusabhūtā”ti tameva gāthaṃ paccudāhāsi.	1481	
PA_atk-s05_08a1:1481_1	Sāyeva ca therassa aññābyākaraṇagāthā ahosi. Kuṭiovādena laddhavisesattā cassa kuṭivihārītveva samaññā ahosīti.	1481	
PA_atk-s05_08a1:1482	Dutiyakuṭivihārittheragāthāvaṇṇanā niṭṭhitā.	148	
PA_atk-s05_08a1:1483	8. Ramaṇīyakuṭikattheragāthāvaṇṇanā	148	
PA_atk-s05_08a1:1484_0	Ramaṇīyā me kuṭikāti āyasmato ramaṇīyakuṭikattherassa gāthā. Kā uppatti? Sopi kira	1484	
PA_atk-s05_08a1:1484_1	padumuttarassa bhagavato kāle kusalabījaropanaṃ katvā devamanussesu saṃsaranto ito	1484	
PA_atk-s05_08a1:1484_2	aṭṭhārasakappasatamatthake atthadassissa bhagavato kāle kulagehe nibbattitvā viññutaṃ	1484	
PA_atk-s05_08a1:1484_3	patto buddhārahaṃ āsanaṃ bhagavato adāsi. Pupphehi ca bhagavantaṃ pūjetvā pañcapatiṭṭhitena	1484	
PA_atk-s05_08a1:1484_4	vanditvā padakkhiṇaṃ katvā pakkāmi. Sesaṃ añjanavaniyattherassa vatthumhi vuttasadisameva.	1484	
PA_atk-s05_08a1:1484_5	Ayaṃ pana viseso – ayaṃ kira vuttanayena pabbajitvā katapubbakicco vajjiraṭṭhe aññatarasmiṃ	1484	
PA_atk-s05_08a1:1484_6	gāmakāvāse kuṭikāyaṃ viharati, sā hoti kuṭikā abhirūpā dassanīyā pāsādikā suparikammakatabhittibhūmikā	1484	
PA_atk-s05_08a1:1484_7	ārāmapokkharaṇirāmaṇeyyādisampannā muttājālasadisavālikākiṇṇabhūmibhāgā therassa	1484	
PA_atk-s05_08a1:1484_8	ca vattasampannatāya susammaṭṭhaṅgaṇatādinā bhiyyosomattāya ramaṇīyatarā hutvā tiṭṭhati.	1484	
PA_atk-s05_08a1:1484_9	So tattha viharanto vipassanaṃ paṭṭhapetvā nacirasseva arahatte patiṭṭhāsi. Tena vuttaṃ apadāne –	1484	
PA_atk-s05_08a1:1485	“Kānanaṃ vanamoggayha, appasaddaṃ nirākulaṃ;	148	
PA_atk-s05_08a1:1486	Sīhāsanaṃ mayā dinnaṃ, atthadassissa tādino.	148	
PA_atk-s05_08a1:1487	“Mālāhatthaṃ gahetvāna, katvā ca naṃ padakkhiṇaṃ;	148	
PA_atk-s05_08a1:1488	Satthāraṃ payirupāsitvā, pakkāmiṃ uttarāmukho.	148	
PA_atk-s05_08a1:1489	“Tena kammena dvipadinda, lokajeṭṭha narāsabha;	148	
PA_atk-s05_08a1:1490	Sannibbāpemi attānaṃ, bhavā sabbe samūhatā.	149	
PA_atk-s05_08a1:1491	“Aṭṭhārasakappasate, yaṃ dānamadadiṃ tadā;	149	
PA_atk-s05_08a1:1492	Duggatiṃ nābhijānāmi, sīhāsanassidaṃ phalaṃ.	149	
PA_atk-s05_08a1:1493	“Ito sattakappasate, sannibbāpakakhattiyo;	149	
PA_atk-s05_08a1:1494	Sattaratanasampanno, cakkavattī mahabbalo.	149	
PA_atk-s05_08a1:1495	“Kilesā jhāpitā mayhaṃ…pe… kataṃ buddhassa sāsana”nti.	149	
PA_atk-s05_08a1:1496_0	Arahattaṃ pana patvā there tattha viharante kuṭikāya ramaṇīyabhāvato vihārapekkhakā	1496	
PA_atk-s05_08a1:1496_1	manussā tato tato āgantvā kuṭiṃ passanti. Athekadivasaṃ katipayā dhuttajātikā itthiyo	1496	
PA_atk-s05_08a1:1496_2	tattha gatā kuṭikāya ramaṇīyabhāvaṃ disvā, “ettha vasanto ayaṃ samaṇo siyā amhehi	1496	
PA_atk-s05_08a1:1496_3	ākaḍḍhanīyahadayo”ti adhippāyena – “ramaṇīyaṃ vo, bhante, vasanaṭṭhānaṃ. Mayampi	1496	
PA_atk-s05_08a1:1496_4	ramaṇīyarūpā paṭhamayobbane ṭhitā”ti vatvā itthikuttādīni dassetuṃ ārabhiṃsu. Thero	1496	
PA_atk-s05_08a1:1496_5	attano vītarāgabhāvaṃ pakāsento “ramaṇīyā me kuṭikā, saddhādeyyā manoramā”ti gāthaṃ abhāsi.	1496	
PA_atk-s05_08a1:1497_0	58. Tattha ramaṇīyā me kuṭikāti “ramaṇīyā te, bhante, kuṭikā”ti yaṃ tumhehi vuttaṃ,	1497	
PA_atk-s05_08a1:1497_1	taṃ saccaṃ. Ayaṃ mama vasanakuṭikā ramaṇīyā manuññarūpā, sā ca kho saddhādeyyā, “evarūpāya	1497	
PA_atk-s05_08a1:1497_2	manāpaṃ katvā pabbajitānaṃ dinnāya idaṃ nāma phalaṃ hotī”ti kammaphalāni saddahitvā	1497	
PA_atk-s05_08a1:1497_3	saddhāya dhammacchandena dātabbattā saddhādeyyā, na dhanena nibbattitā. Sayañca tathādinnāni	1497	
PA_atk-s05_08a1:1497_4	saddhādeyyāni passantānaṃ paribhuñjantānañca mano rametīti manoramā. Saddhādeyyattā	1497	
PA_atk-s05_08a1:1497_5	eva hi manoramā, saddhādīhi deyyadhammaṃ sakkaccaṃ abhisaṅkharitvā denti, saddhādeyyañca	1497	
PA_atk-s05_08a1:1497_6	paribhuñjantā sappurisā dāyakassa avisaṃvādanatthampi payogāsayasampannā honti, na	1497	
PA_atk-s05_08a1:1497_7	tumhehi cintitākārena payogāsayavipannāti adhippāyo. Na me attho kumārīhīti yasmā	1497	
PA_atk-s05_08a1:1497_8	sabbaso kāmehi vinivattitamānaso ahaṃ, tasmā na me attho kumārīhi. Kappiyakārakakammavasenapi	1497	
PA_atk-s05_08a1:1497_9	hi mādisānaṃ itthīhi payojanaṃ nāma natthi, pageva rāgavasena, tasmā na me attho	1497	
PA_atk-s05_08a1:1497_10	kumārīhīti. Kumāriggahaṇañcettha upalakkhaṇaṃ daṭṭhabbaṃ. Mādisassa nāma santike	14971	
PA_atk-s05_08a1:1497_11	evaṃ paṭipajjāhīti ayuttakārinīhi yāva aparaddhañca tumhehi samānajjhāsayānaṃ purato	14971	
PA_atk-s05_08a1:1497_12	ayaṃ kiriyā sobheyyāti dassento āha “yesaṃ attho tahiṃ gacchatha nāriyo”ti. Tattha	14971	
PA_atk-s05_08a1:1497_13	yesanti kāmesu avītarāgānaṃ. Atthoti payojanaṃ. Tahinti tattha tesaṃ santikaṃ. Nāriyoti	14971	
PA_atk-s05_08a1:1497_14	ālapanaṃ. Taṃ sutvā itthiyo maṅkubhūtā pattakkhandhā āgatamaggeneva gatā. Ettha ca	14971	
PA_atk-s05_08a1:1497_15	“na me attho kumārīhī”ti kāmehi anatthikabhāvavacaneneva therena arahattaṃ byākatanti daṭṭhabbaṃ.	14971	
PA_atk-s05_08a1:1498	Ramaṇīyakuṭikattheragāthāvaṇṇanā niṭṭhitā.	149	
PA_atk-s05_08a1:1499	9. Kosalavihārittheragāthāvaṇṇanā	149	
PA_atk-s05_08a1:1500_0	Saddhāyāhaṃ pabbajitoti āyasmato kosalavihārittherassa gāthā. Kā uppatti? Ayampi	1500	
PA_atk-s05_08a1:1500_1	kira padumuttarassa bhagavato kāle kusalabījaṃ ropetvā taṃ taṃ puññaṃ akāsi. Sesaṃ	1500	
PA_atk-s05_08a1:1500_2	añjanavaniyattheravatthusadisameva. Ayaṃ pana viseso – ayaṃ kira vuttanayena pabbajitvā	1500	
PA_atk-s05_08a1:1500_3	katapubbakicco kosalaraṭṭhe aññatarasmiṃ gāme ekaṃ upāsakakulaṃ nissāya araññe viharati,	1500	
PA_atk-s05_08a1:1500_4	taṃ so upāsako rukkhamūle vasantaṃ disvā kuṭikaṃ kāretvā adāsi. Thero kuṭikāyaṃ viharanto	1500	
PA_atk-s05_08a1:1500_5	āvāsasappāyena samādhānaṃ labhitvā vipassanaṃ ussukkāpetvā nacirasseva arahattaṃ	1500	
PA_atk-s05_08a1:1500_6	pāpuṇi. Tena vuttaṃ apadāne –	1500	
PA_atk-s05_08a1:1501	“Himavantassāvidūre, vasāmi paṇṇasanthare;	150	
PA_atk-s05_08a1:1502	Ghāsesu gedhamāpanno, seyyasīlo cahaṃ tadā.	150	
PA_atk-s05_08a1:1503	“Khaṇantālukalambāni, biḷālitakkalāni ca;	150	
PA_atk-s05_08a1:1504	Kolaṃ bhallātakaṃ billaṃ, āhatvā paṭiyāditaṃ.	150	
PA_atk-s05_08a1:1505	“Padumuttaro lokavidū, āhutīnaṃ paṭiggaho;	150	
PA_atk-s05_08a1:1506	Mama saṅkappamaññāya, āgacchi mama santikaṃ.	150	
PA_atk-s05_08a1:1507	“Upāgataṃ mahānāgaṃ, devadevaṃ narāsabhaṃ;	150	
PA_atk-s05_08a1:1508	Biḷāliṃ paggahetvāna, pattamhi okiriṃ ahaṃ.	150	
PA_atk-s05_08a1:1509	“Paribhuñji mahāvīro, tosayanto mamaṃ tadā;	150	
PA_atk-s05_08a1:1510	Paribhuñjitvāna sabbaññū, imaṃ gāthaṃ abhāsatha.	151	
PA_atk-s05_08a1:1511	“Sakaṃ cittaṃ pasādetvā, biḷāliṃ me adā tuvaṃ;	151	
PA_atk-s05_08a1:1512	Kappānaṃ satasahassaṃ, duggatiṃ nupapajjasi.	151	
PA_atk-s05_08a1:1513	“Carimaṃ vattate mayhaṃ, bhavā sabbe samūhatā;	151	
PA_atk-s05_08a1:1514	Dhāremi antimaṃ dehaṃ, sammāsambuddhasāsane.	151	
PA_atk-s05_08a1:1515	“Catupaññāsito kappe, sumekhaliya savhayo;	151	
PA_atk-s05_08a1:1516	Sattaratanasampanno, cakkavattī mahabbalo.	151	
PA_atk-s05_08a1:1517	“Kilesā jhāpitā mayhaṃ…pe… kataṃ buddhassa sāsana”nti.	151	
PA_atk-s05_08a1:1518	Arahattaṃ pana patvā vimuttisukhappaṭisaṃvedanena uppannapītivegena udānento “saddhāyāhaṃ pabbajito”ti gāthaṃ abhāsi.	151	
PA_atk-s05_08a1:1519_0	59. Tattha saddhāyāti bhagavato vesāliṃ upagamane ānubhāvaṃ disvā, “ekantaniyyānikaṃ	1519	
PA_atk-s05_08a1:1519_1	idaṃ sāsanaṃ, tasmā addhā imāya paṭipattiyā jarāmaraṇato muccissāmī”ti uppannasaddhāvasena	1519	
PA_atk-s05_08a1:1519_2	pabbajito pabbajjaṃ upagato. Araññe me kuṭikā katāti tassā pabbajjāya anurūpavasena	1519	
PA_atk-s05_08a1:1519_3	araññe vasato me kuṭikā katā, pabbajjānurūpaṃ āraññako hutvā vūpakaṭṭho viharāmīti	1519	
PA_atk-s05_08a1:1519_4	dasseti. Tenāha “appamatto ca ātāpī, sampajāno patissato”ti. Araññavāsaladdhena kāyavivekena	1519	
PA_atk-s05_08a1:1519_5	jāgariyaṃ anuyuñjanto tattha satiyā avippavāsena appamatto, āraddhavīriyatāya ātāpī,	1519	
PA_atk-s05_08a1:1519_6	pubbabhāgiyasatisampajaññapāripūriyā vipassanaṃ vaḍḍhetvā arahattādhigamena paññāsativepullappattiyā	1519	
PA_atk-s05_08a1:1519_7	accantameva sampajāno patissato viharāmīti attho. Appamattabhāvādikittane cassa idameva	1519	
PA_atk-s05_08a1:1519_8	aññābyākaraṇaṃ ahosi kosalaraṭṭhe ciranivāsibhāvena pana kosalavihārīti samaññā jātāti.	1519	
PA_atk-s05_08a1:1520	Kosalavihārittheragāthāvaṇṇanā niṭṭhitā.	152	
PA_atk-s05_08a1:1521	10. Sīvalittheragāthāvaṇṇanā	152	
PA_atk-s05_08a1:1522_0	Te me ijjhiṃsu saṅkappāti āyasmato sīvalittherassa gāthā. Kā uppatti? Ayampi padumuttarassa	1522	
PA_atk-s05_08a1:1522_1	bhagavato kāle heṭṭhā vuttanayena vihāraṃ gantvā parisapariyante ṭhito dhammaṃ suṇanto	1522	
PA_atk-s05_08a1:1522_2	satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena	1522	
PA_atk-s05_08a1:1522_3	bhavituṃ vaṭṭatī”ti dasabalaṃ nimantetvā sattāhaṃ satthu bhikkhusaṅghassa ca mahādānaṃ	1522	
PA_atk-s05_08a1:1522_4	datvā “bhagavā ahaṃ iminā adhikārakammena aññaṃ sampattiṃ na patthemi, anāgate pana	1522	
PA_atk-s05_08a1:1522_5	ekabuddhassa sāsane ahampi tumhehi so etadagge ṭhapitabhikkhu viya lābhīnaṃ aggo	1522	
PA_atk-s05_08a1:1522_6	bhaveyya”nti patthanaṃ akāsi. Satthā anantarāyaṃ disvā – “ayaṃ te patthanā anāgate	1522	
PA_atk-s05_08a1:1522_7	gotamabuddhassa santike samijjhissatī”ti byākaritvā pakkāmi. Sopi kulaputto yāvajīvaṃ	1522	
PA_atk-s05_08a1:1522_8	kusalaṃ katvā devamanussesu saṃsaranto vipassībuddhakāle bandhumatīnagarato avidūre	1522	
PA_atk-s05_08a1:1522_9	ekasmiṃ gāmake paṭisandhiṃ gaṇhi. Tasmiṃ samaye bandhumatīnagaravāsino raññā saddhiṃ	1522	
PA_atk-s05_08a1:1522_10	sākacchitvā dasabalassa dānaṃ denti. Te ekadivasaṃ sabbeva ekato hutvā dānaṃ dentā	15221	
PA_atk-s05_08a1:1522_11	“kiṃ nu kho amhākaṃ dānamukhe natthī”ti madhuñca guḷadadhiñca na addasaṃsu. Te “yato	15221	
PA_atk-s05_08a1:1522_12	kutoci āharissāmā”ti janapadato nagarapavisanamagge purisaṃ ṭhapesuṃ. Tadā esa kulaputto	15221	
PA_atk-s05_08a1:1522_13	attano gāmato guḷadadhivārakaṃ gahetvā, “kiñcideva āharissāmī”ti nagaraṃ gacchanto,	15221	
PA_atk-s05_08a1:1522_14	“mukhaṃ dhovitvā dhotahatthapādo pavisissāmī”ti phāsukaṭṭhānaṃ olokento naṅgalasīsamattaṃ	15221	
PA_atk-s05_08a1:1522_15	nimmakkhikaṃ daṇḍakamadhuṃ disvā “puññena me idaṃ uppanna”nti gahetvā nagaraṃ pāvisi.	15221	
PA_atk-s05_08a1:1522_16	Nāgarehi ṭhapitapuriso taṃ disvā, “bho purisa, kassimaṃ āharasī”ti pucchi. “Na kassaci,	15221	
PA_atk-s05_08a1:1522_17	sāmi, vikkiṇituṃ pana me idaṃ ābhata”nti. “Tena hi, bho, idaṃ kahāpaṇaṃ gahetvā etaṃ	15221	
PA_atk-s05_08a1:1522_18	madhuñca guḷadadhiñca dehī”ti. So cintesi – “idaṃ na bahumūlaṃ, ayañca ekappahāreneva	15221	
PA_atk-s05_08a1:1522_19	bahuṃ deti, vīmaṃsituṃ vaṭṭatī”ti. Tato naṃ “nāhaṃ ekena kahāpaṇena demī”ti āha.	15221	
PA_atk-s05_08a1:1522_20	“Yadi evaṃ dve gahetvā dehī”ti. “Dvīhipi na demī”ti. Etenupāyena vaḍḍhetvā sahassaṃ pāpuṇi.	15222	
PA_atk-s05_08a1:1523_0	So cintesi – “ativaḍḍhituṃ na vaṭṭati, hotu tāva iminā kattabbakiccaṃ pucchissāmī”ti.	1523	
PA_atk-s05_08a1:1523_1	Atha naṃ āha – “idaṃ na bahuṃ agghanakaṃ, tvañca bahuṃ desi, kena kammena idaṃ gaṇhāsī”ti.	1523	
PA_atk-s05_08a1:1523_2	“Idha, bho, nagaravāsino raññā saddhiṃ paṭivirujjhitvā vipassīdasabalassa dānaṃ dentā	1523	
PA_atk-s05_08a1:1523_3	idaṃ dvayaṃ dānamukhe apassantā pariyesanti, sace idaṃ dvayaṃ na labhissanti, nāgarānaṃ	1523	
PA_atk-s05_08a1:1523_4	parājayo bhavissati, tasmā sahassaṃ katvā gaṇhāmī”ti. “Kiṃ panetaṃ nāgarānameva vaṭṭati,	1523	
PA_atk-s05_08a1:1523_5	aññesaṃ dātuṃ na vaṭṭatī”ti. “Yassa kassaci dātuṃ avāritameta”nti. “Atthi pana koci	1523	
PA_atk-s05_08a1:1523_6	nāgarānaṃ dāne ekadivasaṃ sahassaṃ dātā”ti? “Natthi, sammā”ti. “Imesaṃ pana dvinnaṃ	1523	
PA_atk-s05_08a1:1523_7	sahassagghanakabhāvaṃ jānāsī”ti? “Āma, jānāmī”ti. “Tena hi gaccha, nāgarānaṃ ācikkha	1523	
PA_atk-s05_08a1:1523_8	‘eko puriso imāni dve mūlena na deti sahattheneva dātukāmo, tumhe imesaṃ dvinnaṃ	1523	
PA_atk-s05_08a1:1523_9	kāraṇā nibbitakkā hothā’ti, tvaṃ pana me imasmiṃ dānamukhe jeṭṭhakabhāvassa kāyasakkhī	1523	
PA_atk-s05_08a1:1523_10	hohī”ti. So paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito	15231	
PA_atk-s05_08a1:1523_11	kañjiyaṃ gahetvā tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte	15231	
PA_atk-s05_08a1:1523_12	pakkhipitvā taṃ saṃvidahitvā ādāya dasabalassa avidūraṭṭhāne nisīdi mahājanena āhariyamānassa	15231	
PA_atk-s05_08a1:1523_13	sakkārassa avidūre attano pattavāraṃ olokayamāno, so okāsaṃ ñatvā satthu santikaṃ	15231	
PA_atk-s05_08a1:1523_14	gantvā bhagavā ayaṃ uppannaduggatapaṇṇākāro, imaṃ me anukampaṃ paṭicca paṭiggaṇhathāti.	15231	
PA_atk-s05_08a1:1523_15	Satthā tassa anukampaṃ paṭicca catumahārājadattiyena selamayapattena taṃ paṭiggahetvā	15231	
PA_atk-s05_08a1:1523_16	yathā aṭṭhasaṭṭhiyā bhikkhusatasahassassa diyyamānaṃ na khīyati, evaṃ adhiṭṭhāsi.	15231	
PA_atk-s05_08a1:1523_17	So kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha – “diṭṭho	15231	
PA_atk-s05_08a1:1523_18	me, bhagavā, ajja bandhumatīnagaravāsikehi tumhākaṃ sakkāro āhariyamāno, ahampi imassa	15231	
PA_atk-s05_08a1:1523_19	kammassa nissandena nibbattanibbattabhave lābhaggayasaggappatto bhaveyya”nti. Satthā,	15231	
PA_atk-s05_08a1:1523_20	“evaṃ hotu, kulaputtā”ti vatvā tassa ca nagaravāsīnañca bhattānumodanaṃ katvā pakkāmi.	15232	
PA_atk-s05_08a1:1524_0	Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde	1524	
PA_atk-s05_08a1:1524_1	suppavāsāya rājadhītāya kucchimhi paṭisandhiṃ gaṇhi. Paṭisandhiggahaṇato paṭṭhāya	1524	
PA_atk-s05_08a1:1524_2	sāyaṃ pātañca paṇṇākārasatāni sakaṭenādāya suppavāsāya upanīyanti. Atha naṃ puññavīmaṃsanatthaṃ	1524	
PA_atk-s05_08a1:1524_3	hatthena bījapacchiṃ phusāpenti. Ekekabījato salākasatampi salākasahassampi niggacchati.	1524	
PA_atk-s05_08a1:1524_4	Ekekakarīsakhette paṇṇāsampi saṭṭhipi sakaṭappamāṇāni uppajjanti. Koṭṭhe pūraṇakālepi	1524	
PA_atk-s05_08a1:1524_5	koṭṭhadvāraṃ hatthena phusāpenti. Rājadhītāya puññena gaṇhantānaṃ gahitagahitaṭṭhānaṃ	1524	
PA_atk-s05_08a1:1524_6	puna pūrati. Paripuṇṇabhattabhājanatopi “rājadhītāya puñña”nti vatvā yassa kassaci	1524	
PA_atk-s05_08a1:1524_7	dentānaṃ yāva na ukkaḍḍhanti, na tāva bhattaṃ khīyati, dārake kucchigateyeva sattavassāni atikkamiṃsu.	1524	
PA_atk-s05_08a1:1525_0	Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā, “pure	1525	
PA_atk-s05_08a1:1525_1	maraṇā jīvamānāva dānaṃ dassāmī”ti satthu santikaṃ pesesi – “gaccha, imaṃ pavattiṃ	1525	
PA_atk-s05_08a1:1525_2	satthu ārocetvā satthāraṃ nimantehi, yañca satthā vadeti, taṃ sādhukaṃ upalakkhetvā	1525	
PA_atk-s05_08a1:1525_3	āgantvā mayhaṃ kathehī”ti. So gantvā tassā sāsanaṃ bhagavato ārocesi. Satthā, “sukhinī	1525	
PA_atk-s05_08a1:1525_4	hotu suppavāsā koliyadhītā arogā, arogaṃ puttaṃ vijāyatū”ti āha. Rājā taṃ sutvā bhagavantaṃ	1525	
PA_atk-s05_08a1:1525_5	abhivādetvā attano gāmābhimukho pāyāsi. Tassa pure āgamanāyeva suppavāsāya kucchito	1525	
PA_atk-s05_08a1:1525_6	dhamakaraṇā udakaṃ viya gabbho nikkhami, parivāretvā nisinnajano assumukhova hasituṃ	1525	
PA_atk-s05_08a1:1525_7	āraddho tuṭṭhapahaṭṭho mahājano rañño sāsanaṃ ārocetuṃ agamāsi.	1525	
PA_atk-s05_08a1:1526_0	Rājā tesaṃ āgamanaṃ disvāva, “dasabalena kathitakathā nipphannā bhavissati maññe”ti	1526	
PA_atk-s05_08a1:1526_1	cintesi. So āgantvā satthu sāsanaṃ rājadhītāya ārocesi. Rājadhītā tayā nimantitaṃ	1526	
PA_atk-s05_08a1:1526_2	jīvitabhattameva maṅgalabhattaṃ bhavissati, gaccha sattāhaṃ dasabalaṃ nimantehīti.	1526	
PA_atk-s05_08a1:1526_3	Rājā tathā akāsi. Sattāhaṃ buddhappamukhassa saṅghassa mahādānaṃ pavattayiṃsu. Dārako	1526	
PA_atk-s05_08a1:1526_4	sabbesaṃ ñātīnaṃ santattaṃ cittaṃ nibbāpento jātoti sīvalidārakotvevassa nāmaṃ akaṃsu.	1526	
PA_atk-s05_08a1:1526_5	So sattavassāni gabbhe vasitattā jātakālato paṭṭhāya sabbakammakkhamo ahosi. Dhammasenāpati	1526	
PA_atk-s05_08a1:1526_6	sāriputto sattame divase tena saddhiṃ kathāsallāpaṃ akāsi. Satthāpi dhammapade gāthaṃ abhāsi –	1526	
PA_atk-s05_08a1:1527	“Yomaṃ palipathaṃ duggaṃ, saṃsāraṃ mohamaccagā;	152	
PA_atk-s05_08a1:1528	Tiṇṇo pāraṅgato jhāyī, anejo akathaṃkathī;	152	
PA_atk-s05_08a1:1529	Anupādāya nibbuto, tamahaṃ brūmi brāhmaṇa”nti. ;	152	
PA_atk-s05_08a1:1530_0	Atha naṃ thero evamāha – “kiṃ pana tayā evarūpaṃ dukkharāsiṃ anubhavitvā pabbajituṃ	1530	
PA_atk-s05_08a1:1530_1	na vaṭṭatī”ti? “Labhamāno pabbajeyyaṃ, bhante”ti. Suppavāsā naṃ dārakaṃ therena saddhiṃ	1530	
PA_atk-s05_08a1:1530_2	kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā	1530	
PA_atk-s05_08a1:1530_3	pucchi – “mayhaṃ putto tumhehi saddhiṃ kiṃ katheti, bhante”ti? “Attanā anubhūtaṃ	1530	
PA_atk-s05_08a1:1530_4	gabbhavāsadukkhaṃ kathetvā, ‘tumhehi anuññāto pabbajissāmī’ti vadatī”ti. “Sādhu,	1530	
PA_atk-s05_08a1:1530_5	bhante, pabbājetha na”nti. Thero taṃ vihāraṃ netvā tacapañcakakammaṭṭhānaṃ datvā	1530	
PA_atk-s05_08a1:1530_6	pabbājento “sīvali, na tuyhaṃ aññena ovādena kammaṃ atthi, tayā satta vassāni anubhūtadukkhameva	1530	
PA_atk-s05_08a1:1530_7	paccavekkhāhī”ti. “Bhante, pabbājanameva tumhākaṃ bhāro, yaṃ pana mayā kātuṃ sakkā,	1530	
PA_atk-s05_08a1:1530_8	tamahaṃ jānissāmī”ti. So pana paṭhamakesavaṭṭiyā ohāraṇakkhaṇeyeva sotāpattiphale	1530	
PA_atk-s05_08a1:1530_9	patiṭṭhāsi, dutiyāya ohāraṇakkhaṇe sakadāgāmiphale, tatiyāya anāgāmiphale sabbesaṃyeva	1530	
PA_atk-s05_08a1:1530_10	pana kesānaṃ oropanañca arahattasacchikiriyā ca apacchā apurimā ahosi. Tassa pabbajitadivasato	15301	
PA_atk-s05_08a1:1530_11	paṭṭhāya bhikkhusaṅghassa cattāro paccayā yāvaticchakaṃ uppajjanti. Evaṃ ettha vatthu samuṭṭhitaṃ.	15301	
PA_atk-s05_08a1:1531_0	Aparabhāge satthā sāvatthiṃ agamāsi. Thero satthāraṃ abhivādetvā, “bhante, mayhaṃ	1531	
PA_atk-s05_08a1:1531_1	puññaṃ vīmaṃsissāmi, pañca me bhikkhusatāni dethā”ti āha. “Gaṇha sīvalī”ti. So pañcasate	1531	
PA_atk-s05_08a1:1531_2	bhikkhū gahetvā himavantābhimukhaṃ gacchanto aṭavimaggaṃ gacchati, tassa paṭhamaṃ	1531	
PA_atk-s05_08a1:1531_3	diṭṭhanigrodhe adhivatthā devatā sattadivasāni dānaṃ adāsi. Iti so –	1531	
PA_atk-s05_08a1:1532	“Nigrodhaṃ paṭhamaṃ passi, dutiyaṃ paṇḍavapabbataṃ;	153	
PA_atk-s05_08a1:1533	Tatiyaṃ aciravatiyaṃ, catutthaṃ varasāgaraṃ.	153	
PA_atk-s05_08a1:1534	“Pañcamaṃ himavantaṃ so, chaṭṭhaṃ chaddantupāgami;	153	
PA_atk-s05_08a1:1535	Sattamaṃ gandhamādanaṃ, aṭṭhamaṃ atha revata”nti.	153	
PA_atk-s05_08a1:1536_0	Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadattadevarājā	1536	
PA_atk-s05_08a1:1536_1	nāma sattasu divasesu ekadivase khīrapiṇḍapātaṃ adāsi, ekadivase sappipiṇḍapātaṃ.	1536	
PA_atk-s05_08a1:1536_2	Bhikkhusaṅgho āha – “imassa devarañño neva dhenuyo duyhamānā paññāyanti, na dadhinimmathanaṃ,	1536	
PA_atk-s05_08a1:1536_3	kuto te devarāja idaṃ uppajjatī”ti. “Bhante kassapadasabalassa kāle khīrasalākabhattadānassetaṃ	1536	
PA_atk-s05_08a1:1536_4	phala”nti devarājā āha. Aparabhāge satthā khadiravaniyarevatassa paccuggamanaṃ aṭṭhuppattiṃ	1536	
PA_atk-s05_08a1:1536_5	katvā theraṃ attano sāsane lābhaggayasaggappattānaṃ aggaṭṭhāne ṭhapesi.	1536	
PA_atk-s05_08a1:1537_0	Evaṃ lābhaggayasaggappattassa pana imassa therassa arahattappattiṃ ekacce ācariyā	1537	
PA_atk-s05_08a1:1537_1	evaṃ vadanti – “heṭṭhā vuttanayena dhammasenāpatinā ovāde dinne yaṃ mayā kātuṃ sakkā,	1537	
PA_atk-s05_08a1:1537_2	tamahaṃ jānissāmīti pabbajitvā vipassanākammaṭṭhānaṃ gahetvā taṃ divasaṃyeva aññataraṃ	1537	
PA_atk-s05_08a1:1537_3	vivittaṃ kuṭikaṃ disvā taṃ pavisitvā mātukucchismiṃ satta vassāni attanā anubhūtaṃ	1537	
PA_atk-s05_08a1:1537_4	dukkhaṃ anussaritvā tadanusārena atītānāgate tassa avekkhantassa ādittā viya tayo	1537	
PA_atk-s05_08a1:1537_5	bhavā upaṭṭhahiṃsu. Ñāṇassa paripākaṃ gatattā vipassanāvīthiṃ otari, tāvadeva maggappaṭipāṭiyā	1537	
PA_atk-s05_08a1:1537_6	sabbepi āsave khepento arahattaṃ pāpuṇī”ti. Ubhayathāpi therassa arahattappattiyeva	1537	
PA_atk-s05_08a1:1537_7	pakāsitā. Thero pana pabhinnapaṭisambhido chaḷabhiñño ahosi. Tena vuttaṃ apadāne –	1537	
PA_atk-s05_08a1:1538	“Varuṇo nāma nāmena, devarājā ahaṃ tadā;	153	
PA_atk-s05_08a1:1539	Upaṭṭhahesiṃ sambuddhaṃ, sayoggabalavāhano.	153	
PA_atk-s05_08a1:1540	“Nibbute lokanāthamhi, atthadassīnaruttame;	154	
PA_atk-s05_08a1:1541	Tūriyaṃ sabbamādāya, agamaṃ bodhimuttamaṃ.	154	
PA_atk-s05_08a1:1542	“Vāditena ca naccena, sammatāḷasamāhito;	154	
PA_atk-s05_08a1:1543	Sammukhā viya sambuddhaṃ, upaṭṭhiṃ bodhimuttamaṃ.	154	
PA_atk-s05_08a1:1544	“Upaṭṭhahitvā taṃ bodhiṃ, dharaṇīruhapādapaṃ;	154	
PA_atk-s05_08a1:1545	Pallaṅkaṃ ābhujitvāna, tattha kālaṅkato ahaṃ.	154	
PA_atk-s05_08a1:1546	“Sakakammābhiraddhohaṃ, pasanno bodhimuttame;	154	
PA_atk-s05_08a1:1547	Tena cittappasādena, nimmānaṃ upapajjahaṃ.	154	
PA_atk-s05_08a1:1548	“Saṭṭhitūriyasahassāni, parivārenti maṃ sadā;	154	
PA_atk-s05_08a1:1549	Manussesu ca devesu, vattamānaṃ bhavābhave.	154	
PA_atk-s05_08a1:1550	“Tividhaggī nibbutā mayhaṃ, bhavā sabbe samūhatā;	155	
PA_atk-s05_08a1:1551	Dhāremi antimaṃ dehaṃ, sammāsambuddhasāsane.	155	
PA_atk-s05_08a1:1552	“Subāhū nāma nāmena, catuttiṃsāsu khattiyā;	155	
PA_atk-s05_08a1:1553	Sattaratanasampannā, pañcakappasate ito.	155	
PA_atk-s05_08a1:1554	“Kilesā jhāpitā mayhaṃ…pe… kataṃ buddhassa sāsana”nti.	155	
PA_atk-s05_08a1:1555	Arahattaṃ pana patvā vimuttisukhapaṭisaṃvedanena pītivegena udānento “te me ijjhiṃsu saṅkappā”ti gāthaṃ abhāsi.	155	
PA_atk-s05_08a1:1556_0	60. Tattha te me ijjhiṃsu saṅkappā, yadattho pāvisiṃ kuṭiṃ, vijjāvimuttiṃ paccesanti	1556	
PA_atk-s05_08a1:1556_1	ye pubbe mayā kāmasaṅkappādīnaṃ samucchedakarā nekkhammasaṅkappādayo abhipatthitāyeva	1556	
PA_atk-s05_08a1:1556_2	“kadā nu khvāhaṃ tadāyatanaṃ upasampajja viharissāmi, yadariyā etarahi upasampajja	1556	
PA_atk-s05_08a1:1556_3	viharantī”ti, vimuttādhippāyasaññitā vimuttiṃ uddissa saṅkappā manorathā abhiṇhaso	1556	
PA_atk-s05_08a1:1556_4	appamattā yadattho yaṃpayojano yesaṃ nipphādanatthaṃ kuṭiṃ suññāgāraṃ vipassituṃ	1556	
PA_atk-s05_08a1:1556_5	pāvisiṃ tisso vijjā phalavimuttiñca paccesanto, gavesanto te me ijjhiṃsu te sabbeva	1556	
PA_atk-s05_08a1:1556_6	idāni mayhaṃ ijjhiṃsu samijjhiṃsu, nipphannakusalasaṅkappo paripuṇṇamanoratho jātoti	1556	
PA_atk-s05_08a1:1556_7	attho. Tesaṃ samiddhabhāvaṃ dassetuṃ “mānānusayamujjaha”nti vuttaṃ. Yasmā mānānusayamujjahaṃ	1556	
PA_atk-s05_08a1:1556_8	pajahiṃ samucchindiṃ, tasmā te me saṅkappā ijjhiṃsūti yojanā. Mānānusaye hi pahīne	1556	
PA_atk-s05_08a1:1556_9	appahīno nāma anusayo natthi, arahattañca adhigatameva hotīti mānānusayappahānaṃ	1556	
PA_atk-s05_08a1:1556_10	yathāvuttasaṅkappasamiddhiyā kāraṇaṃ katvā vuttaṃ.	15561	
PA_atk-s05_08a1:1557	Sīvalittheragāthāvaṇṇanā niṭṭhitā.	155	
PA_atk-s05_08a1:1558	Chaṭṭhavaggavaṇṇanā niṭṭhitā.	155	
PA_atk-s05_08a1:1559	7. Sattamavaggo	155	
PA_atk-s05_08a1:1560	1. Vappattheragāthāvaṇṇanā	156	
PA_atk-s05_08a1:1561_0	Passati passoti āyasmato vappattherassa gāthā. Kā uppatti? So kira padumuttarassa	1561	
PA_atk-s05_08a1:1561_1	bhagavato kāle haṃsavatīnagare kulagehe nibbattitvā viññutaṃ patto “asuko ca asuko	1561	
PA_atk-s05_08a1:1561_2	ca thero satthu paṭhamaṃ dhammapaṭiggāhakā ahesu”nti thomanaṃ sutvā bhagavantaṃ upasaṅkamitvā	1561	
PA_atk-s05_08a1:1561_3	patthanaṃ paṭṭhapesi – “ahampi bhagavā anāgate tādisassa sammāsambuddhassa paṭhamaṃ	1561	
PA_atk-s05_08a1:1561_4	dhammapaṭiggāhakānaṃ aññataro bhaveyya”nti, satthu santike saraṇagamanañca pavedesi.	1561	
PA_atk-s05_08a1:1561_5	So yāvajīvaṃ puññāni katvā tato cuto devamanussesuyeva saṃsaranto imasmiṃ buddhuppāde	1561	
PA_atk-s05_08a1:1561_6	kapilavatthusmiṃ vāseṭṭhassa nāma brāhmaṇassa putto hutvā nibbatti, vappotissa nāmaṃ	1561	
PA_atk-s05_08a1:1561_7	ahosi. So asitena isinā “siddhatthakumāro sabbaññū bhavissatī”ti byākato koṇḍaññappamukhehi	1561	
PA_atk-s05_08a1:1561_8	brāhmaṇaputtehi saddhiṃ gharāvāsaṃ pahāya tāpasapabbajjaṃ pabbajitvā “tasmiṃ sabbaññutaṃ	1561	
PA_atk-s05_08a1:1561_9	patte tassa santike dhammaṃ sutvā amataṃ pāpuṇissāmī”ti uruvelāyaṃ viharantaṃ mahāsattaṃ	1561	
PA_atk-s05_08a1:1561_10	chabbassāni padhānaṃ padahantaṃ upaṭṭhahitvā oḷārikāhāraparibhogena nibbijjitvā isipatanaṃ	15611	
PA_atk-s05_08a1:1561_11	gato. Abhisambujjhitvā satthārā sattasattāhāni vītināmetvā isipatanaṃ gantvā dhammacakke	15611	
PA_atk-s05_08a1:1561_12	pavattite pāṭipadadivase sotāpattiphale patiṭṭhito pañcamiyaṃ pakkhassa aññāsikoṇḍaññādīhi	15611	
PA_atk-s05_08a1:1561_13	saddhiṃ arahattaṃ pāpuṇi. Tena vuttaṃ apadāne –	15611	
PA_atk-s05_08a1:1562	“Ubhinnaṃ devarājūnaṃ, saṅgāmo samupaṭṭhito;	156	
PA_atk-s05_08a1:1563	Ahosi samupabyūḷho, mahāghoso avattatha.	156	
PA_atk-s05_08a1:1564	“Padumuttaro lokavidū, āhutīnaṃ paṭiggaho;	156	
PA_atk-s05_08a1:1565	Antalikkhe ṭhito satthā, saṃvejesi mahājanaṃ.	156	
PA_atk-s05_08a1:1566	“Sabbe devā attamanā, nikkhittakavacāvudhā;	156	
PA_atk-s05_08a1:1567	Sambuddhaṃ abhivādetvā, ekaggāsiṃsu tāvade.	156	
PA_atk-s05_08a1:1568	“Mayhaṃ saṅkappamaññāya, vācāsabhimudīrayi;	156	
PA_atk-s05_08a1:1569	Anukampako lokavidū, nibbāpesi mahājanaṃ.	156	
PA_atk-s05_08a1:1570	“Paduṭṭhacitto manujo, ekapāṇaṃ viheṭhayaṃ;	157	
PA_atk-s05_08a1:1571	Tena cittappadosena, apāyaṃ upapajjati.	157	
PA_atk-s05_08a1:1572	“Saṅgāmasīse nāgova, bahū pāṇe viheṭhayaṃ;	157	
PA_atk-s05_08a1:1573	Nibbāpetha sakaṃ cittaṃ, mā haññittho punappunaṃ.	157	
PA_atk-s05_08a1:1574	“Dvinnampi yakkharājūnaṃ, senā sā vimhitā ahu;	157	
PA_atk-s05_08a1:1575	Saraṇañca upāgacchuṃ, lokajeṭṭhaṃ sutādinaṃ.	157	
PA_atk-s05_08a1:1576	“Saññāpetvāna janataṃ, padamuddhari cakkhumā;	157	
PA_atk-s05_08a1:1577	Pekkhamānova devehi, pakkāmi uttarāmukho.	157	
PA_atk-s05_08a1:1578	“Paṭhamaṃ saraṇaṃ gacchiṃ, dvipadindassa tādino;	157	
PA_atk-s05_08a1:1579	Kappānaṃ satasahassaṃ, duggatiṃ nupapajjahaṃ.	157	
PA_atk-s05_08a1:1580	“Mahādundubhināmā ca, soḷasāsuṃ rathesabhā;	158	
PA_atk-s05_08a1:1581	Tiṃsakappasahassamhi, rājāno cakkavattino.	158	
PA_atk-s05_08a1:1582	“Kilesā jhāpitā mayhaṃ…pe… kataṃ buddhassa sāsana”nti.	158	
PA_atk-s05_08a1:1583_0	Arahattaṃ pana patvā attanā paṭiladdhasampattiṃ paccavekkhaṇamukhena satthu guṇamahantataṃ	1583	
PA_atk-s05_08a1:1583_1	paccavekkhitvā “īdisaṃ nāma satthāraṃ bāhulikādivādena samudācarimha. Aho puthujjanabhāvo	1583	
PA_atk-s05_08a1:1583_2	nāma andhakaraṇo acakkhukaraṇo ariyabhāvoyeva cakkhukaraṇo”ti dassento “passati passo”ti gāthaṃ abhāsi.	1583	
PA_atk-s05_08a1:1584_0	61. Tattha passati passoti passati sammādiṭṭhiyā dhamme aviparītaṃ jānāti bujjhatīti	1584	
PA_atk-s05_08a1:1584_1	passo, dassanasampanno ariyo, so passantaṃ aviparītadassāviṃ “ayaṃ aviparītadassāvī”ti	1584	
PA_atk-s05_08a1:1584_2	passati paññācakkhunā dhammādhammaṃ yathāsabhāvato jānāti. Na kevalaṃ passantameva,	1584	
PA_atk-s05_08a1:1584_3	atha kho apassantañca passati, yo paññācakkhuvirahito dhamme yathāsabhāvato na passati,	1584	
PA_atk-s05_08a1:1584_4	tampi apassantaṃ puthujjanaṃ “andho vatāyaṃ bhavaṃ acakkhuko”ti attano paññācakkhunā	1584	
PA_atk-s05_08a1:1584_5	passati. Apassanto apassantaṃ, passantañca na passatīti apassanto paññācakkhurahito	1584	
PA_atk-s05_08a1:1584_6	andhabālo tādisaṃ andhabālaṃ ayaṃ dhammādhammaṃ yathāsabhāvato na passatīti yathā	1584	
PA_atk-s05_08a1:1584_7	apassantaṃ na passati na jānāti, evaṃ attano paññācakkhunā dhammādhammaṃ yathāsabhāvato	1584	
PA_atk-s05_08a1:1584_8	passantañca paṇḍitaṃ “ayaṃ evaṃvidho”ti na passati na jānāti, tasmā ahampi pubbe	1584	
PA_atk-s05_08a1:1584_9	dassanarahito sakalaṃ ñeyyaṃ hatthāmalakaṃ viya passantaṃ bhagavantaṃ apassantampi	1584	
PA_atk-s05_08a1:1584_10	pūraṇādiṃ yathāsabhāvato na passiṃ, idāni pana buddhānubhāvena sampanno ubhayepi	15841	
PA_atk-s05_08a1:1584_11	yathāsabhāvato passāmīti sevitabbāsevitabbesu attano aviparītapaṭipattiṃ dasseti.	15841	
PA_atk-s05_08a1:1585	Vappattheragāthāvaṇṇanā niṭṭhitā.	158	
PA_atk-s05_08a1:1586	2. Vajjiputtattheragāthāvaṇṇanā	158	
PA_atk-s05_08a1:1587_0	Ekakā mayaṃ araññeti āyasmato vajjiputtattherassa gāthā. Kā uppatti? Ayampi purimabuddhesu	1587	
PA_atk-s05_08a1:1587_1	katādhikāro tattha tattha bhave vivaṭṭūpanissayaṃ puññaṃ upacinanto ito ekanavute	1587	
PA_atk-s05_08a1:1587_2	kappe vipassissa bhagavato kāle kulagehe nibbattitvā viññutaṃ patto ekadivasaṃ vipassiṃ	1587	
PA_atk-s05_08a1:1587_3	bhagavantaṃ disvā pasannamānaso nāgapupphakesarehi pūjaṃ akāsi. So tena puññakammena	1587	
PA_atk-s05_08a1:1587_4	devamanussesu saṃsaranto imasmiṃ buddhuppāde amaccakule nibbatti, vajjiputtotissa	1587	
PA_atk-s05_08a1:1587_5	nāmaṃ ahosi. So bhagavato vesāligamane buddhānubhāvaṃ disvā paṭiladdhasaddho pabbajitvā	1587	
PA_atk-s05_08a1:1587_6	katapubbakicco kammaṭṭhānaṃ gahetvā vesāliyā avidūre aññatarasmiṃ vanasaṇḍe viharati.	1587	
PA_atk-s05_08a1:1587_7	Tena ca samayena vesāliyaṃ ussavo ahosi. Tattha tattha naccagītavāditaṃ pavattati,	1587	
PA_atk-s05_08a1:1587_8	mahājano haṭṭhatuṭṭho ussavasampattiṃ paccanubhoti, taṃ sutvā so bhikkhu ayoniso	1587	
PA_atk-s05_08a1:1587_9	ummujjanto vivekaṃ vajjamāno kammaṭṭhānaṃ vissajjetvā attano anabhiratiṃ pakāsento –	1587	
PA_atk-s05_08a1:1588	“Ekakā mayaṃ araññe viharāma, apaviddhaṃva vanasmiṃ dārukaṃ;	158	
PA_atk-s05_08a1:1589	Etādisikāya rattiyā, ko su nāma amhehi pāpiyo”ti. – gāthamāha;	158	
PA_atk-s05_08a1:1590_0	Taṃ sutvā vanasaṇḍe adhivatthā devatā taṃ bhikkhuṃ anukampamānā “yadipi, tvaṃ bhikkhu,	1590	
PA_atk-s05_08a1:1590_1	araññavāsaṃ hīḷento vadasi, vivekakāmā pana viddasuno taṃ bahu maññantiyevā”ti imamatthaṃ dassentī –	1590	
PA_atk-s05_08a1:1591	“Ekako tvaṃ araññe viharasi, apaviddhaṃva vanasmiṃ dārukaṃ;	159	
PA_atk-s05_08a1:1592	Tassa te bahukā pihayanti, nerayikā viya saggagāmina”nti. –	159	
PA_atk-s05_08a1:1593_0	Gāthaṃ vatvā, “kathañhi nāma tvaṃ, bhikkhu, niyyānike sammāsambuddhassa sāsane pabbajitvā	1593	
PA_atk-s05_08a1:1593_1	aniyyānikaṃ vitakkaṃ vitakkessasī”ti santajjentī saṃvejesi. Evaṃ so bhikkhu tāya	1593	
PA_atk-s05_08a1:1593_2	devatāya saṃvejito kasābhihato viya bhadro assājānīyo vipassanāvīthiṃ otaritvā nacirasseva	1593	
PA_atk-s05_08a1:1593_3	vipassanaṃ ussukkāpetvā arahattaṃ pāpuṇi. Tena vuttaṃ apadāne –	1593	
PA_atk-s05_08a1:1594	“Suvaṇṇavaṇṇaṃ sambuddhaṃ, sataraṃsiṃva bhāṇumaṃ;	159	
PA_atk-s05_08a1:1595	Obhāsentaṃ disā sabbā, uḷurājaṃva pūritaṃ.	159	
PA_atk-s05_08a1:1596	“Purakkhataṃ sāvakehi, sāgareheva medaniṃ;	159	
PA_atk-s05_08a1:1597	Nāgaṃ paggayha reṇūhi, vipassissābhiropayiṃ.	159	
PA_atk-s05_08a1:1598	“Ekanavutito kappe, yaṃ reṇumabhiropayiṃ;	159	
PA_atk-s05_08a1:1599	Duggatiṃ nābhijānāmi, buddhapūjāyidaṃ phalaṃ.	159	
PA_atk-s05_08a1:1600	“Paṇṇatālīsito kappe, reṇu nāmāsi khattiyo;	160	
PA_atk-s05_08a1:1601	Sattaratanasampanno, cakkavattī mahabbalo.	160	
PA_atk-s05_08a1:1602	“Kilesā jhāpitā mayhaṃ…pe… kataṃ buddhassa sāsana”nti.	160	
PA_atk-s05_08a1:1603	Arahattaṃ pana patvā “ayaṃ me arahattappattiyā aṅkuso jāto”ti attano devatāya ca vuttanayaṃ saṃkaḍḍhitvā –	160	
PA_atk-s05_08a1:1605	“Ekakā mayaṃ araññe viharāma, apaviddhaṃva vanasmiṃ dārukaṃ;	160	
PA_atk-s05_08a1:1606	Tassa me bahukā pihayanti, nerayikā viya saggagāmina”nti. –	160	
PA_atk-s05_08a1:1607	Gāthaṃ abhāsi.	160	
PA_atk-s05_08a1:1608_0	Tassattho – anapekkhabhāvena vane chaḍḍitadārukkhaṇḍaṃ viya yadipi mayaṃ ekakā ekākino	1608	
PA_atk-s05_08a1:1608_1	asahāyā imasmiṃ araññe viharāma, evaṃ viharato pana tassa me bahukā pihayanti maṃ	1608	
PA_atk-s05_08a1:1608_2	bahū atthakāmarūpā kulaputtā abhipatthenti, “aho vatassa mayampi vajjiputtatthero	1608	
PA_atk-s05_08a1:1608_3	viya gharabandhanaṃ pahāya araññe vihareyyāmā”ti. Yathā kiṃ? Nerayikā viya saggagāminaṃ,	1608	
PA_atk-s05_08a1:1608_4	yathā nāma nerayikā attano pāpakammena niraye nibbattasattā saggagāmīnaṃ saggūpagāmīnaṃ	1608	
PA_atk-s05_08a1:1608_5	pihayanti – “aho vata mayampi nirayadukkhaṃ pahāya saggasukhaṃ paccanubhaveyyāmā”ti	1608	
PA_atk-s05_08a1:1608_6	evaṃsampadamidanti attho. Ettha ca attani garubahuvacanappayogassa icchitabbattā	1608	
PA_atk-s05_08a1:1608_7	“ekakā mayaṃ viharāmā”ti puna tassa atthassa ekattaṃ sandhāya “tassa me”ti ekavacanappayogo	1608	
PA_atk-s05_08a1:1608_8	kato. “Tassa me”, “saggagāmina”nti ca ubhayampi ‘pihayantī’ti padaṃ apekkhitvā upayogatthe	1608	
PA_atk-s05_08a1:1608_9	sampadānaniddeso daṭṭhabbo. Taṃ abhipatthentīti ca tādise araññavāsādiguṇe abhipatthentā	1608	
PA_atk-s05_08a1:1608_10	nāma hontīti katvā vuttaṃ. Tassa meti vā tassa mama santike guṇeti adhippāyo.	16081	
PA_atk-s05_08a1:1609	Vajjiputtattheragāthāvaṇṇanā niṭṭhitā.	160	
PA_atk-s05_08a1:1610	3. Pakkhattheragāthāvaṇṇanā	161	
PA_atk-s05_08a1:1611_0	Cutā patantīti āyasmato pakkhattherassa gāthā. Kā uppatti? Sopi purimabuddhesu katādhikāro	1611	
PA_atk-s05_08a1:1611_1	tattha tattha bhave puññāni karonto ito ekanavute kappe yakkhasenāpati hutvā vipassiṃ	1611	
PA_atk-s05_08a1:1611_2	bhagavantaṃ disvā pasannamānaso dibbavatthena pūjaṃ akāsi. So tena puññakammena devamanussesu	1611	
PA_atk-s05_08a1:1611_3	saṃsaranto imasmiṃ buddhuppāde sakkesu devadahanigame sākiyarājakule nibbatti, “sammodakumāro”tissa	1611	
PA_atk-s05_08a1:1611_4	nāmaṃ ahosi. Athassa daharakāle vātarogena pādā na vahiṃsu. So katipayaṃ kālaṃ pīṭhasappī	1611	
PA_atk-s05_08a1:1611_5	viya vicari. Tenassa pakkhoti samaññā jātā. Pacchā arogakālepi tatheva naṃ sañjānanti,	1611	
PA_atk-s05_08a1:1611_6	so bhagavato ñātisamāgame pāṭihāriyaṃ disvā paṭiladdhasaddho pabbajitvā katapubbakicco	1611	
PA_atk-s05_08a1:1611_7	kammaṭṭhānaṃ gahetvā araññe viharati. Athekadivasaṃ gāmaṃ piṇḍāya pavisituṃ gacchanto	1611	
PA_atk-s05_08a1:1611_8	antarāmagge aññatarasmiṃ rukkhamūle nisīdi. Tasmiñca samaye aññataro kulalo maṃsapesiṃ	1611	
PA_atk-s05_08a1:1611_9	ādāya ākāsena gacchati, taṃ bahū kulalā anupatitvā pātesuṃ. Pātitaṃ maṃsapesiṃ eko	1611	
PA_atk-s05_08a1:1611_10	kulalo aggahesi. Taṃ añño acchinditvā gaṇhi, taṃ disvā thero “yathāyaṃ maṃsapesi,	16111	
PA_atk-s05_08a1:1611_11	evaṃ kāmā nāma bahusādhāraṇā bahudukkhā bahupāyāsā”ti – kāmesu ādīnavaṃ nekkhamme	16111	
PA_atk-s05_08a1:1611_12	ca ānisaṃsaṃ paccavekkhitvā vipassanaṃ paṭṭhapetvā “anicca”ntiādinā manasikaronto	16111	
PA_atk-s05_08a1:1611_13	piṇḍāya caritvā katabhattakicco divāṭṭhāne nisīditvā vipassanaṃ vaḍḍhetvā arahattaṃ	16111	
PA_atk-s05_08a1:1611_14	pāpuṇi. Tena vuttaṃ apadāne –	16111	
PA_atk-s05_08a1:1612	“Vipassī nāma bhagavā, lokajeṭṭho narāsabho;	161	
PA_atk-s05_08a1:1613	Aṭṭhasaṭṭhisahassehi, pāvisi bandhumaṃ tadā.	161	
PA_atk-s05_08a1:1614	“Nagarā abhinikkhamma, agamaṃ dīpacetiyaṃ;	161	
PA_atk-s05_08a1:1615	Addasaṃ virajaṃ buddhaṃ, āhutīnaṃ paṭiggahaṃ.	161	
PA_atk-s05_08a1:1616	“Cullāsītisahassāni, yakkhā mayhaṃ upantike;	161	
PA_atk-s05_08a1:1617	Upaṭṭhahanti sakkaccaṃ, indaṃva tidasā gaṇā.	161	
PA_atk-s05_08a1:1618	“Bhavanā abhinikkhamma, dussaṃ paggayhahaṃ tadā;	161	
PA_atk-s05_08a1:1619	Sirasā abhivādesiṃ, tañcādāsiṃ mahesino.	161	
PA_atk-s05_08a1:1620	“Aho buddho aho dhammo, aho no satthu sampadā;	162	
PA_atk-s05_08a1:1621	Buddhassa ānubhāvena, vasudhāyaṃ pakampatha.	162	
PA_atk-s05_08a1:1622	“Tañca acchariyaṃ disvā, abbhutaṃ lomahaṃsanaṃ;	162	
PA_atk-s05_08a1:1623	Buddhe cittaṃ pasādemi, dvipadindamhi tādine.	162	
PA_atk-s05_08a1:1624	“Sohaṃ cittaṃ pasādetvā, dussaṃ datvāna satthuno;	162	
PA_atk-s05_08a1:1625	Saraṇañca upāgacchiṃ, sāmacco saparijjano.	162	
PA_atk-s05_08a1:1626	“Ekanavutito kappe, yaṃ kammamakariṃ tadā;	162	
PA_atk-s05_08a1:1627	Duggatiṃ nābhijānāmi, buddhapūjāyidaṃ phalaṃ.	162	
PA_atk-s05_08a1:1628	“Ito pannarase kappe, soḷasāsuṃ suvāhanā;	162	
PA_atk-s05_08a1:1629	Sattaratanasampanno, cakkavattī mahabbalā.	162	
PA_atk-s05_08a1:1630	“Kilesā jhāpitā mayhaṃ…pe… kataṃ buddhassa sāsana”nti.	163	
PA_atk-s05_08a1:1631	Arahattaṃ pana patvā yadeva saṃvegavatthuṃ aṅkusaṃ katvā vipassanaṃ vaḍḍhetvā aññā adhigatā, tassa saṃkittanamukhena aññaṃ byākaronto “cutā patantī”ti gāthaṃ abhāsi.	163	
PA_atk-s05_08a1:1632_0	63. Tattha cutāti bhaṭṭhā. Patantīti anupatanti. Patitāti cavanavasena bhūmiyaṃ patitā,	1632	
PA_atk-s05_08a1:1632_1	ākāse vā sampatanavasena patitā. Giddhāti gedhaṃ āpannā. Punarāgatāti punadeva upagatā.	1632	
PA_atk-s05_08a1:1632_2	Ca-saddo sabbattha yojetabbo. Idaṃ vuttaṃ hoti – patanti anupatanti ca idha kulalā,	1632	
PA_atk-s05_08a1:1632_3	itarassa mukhato cutā ca maṃsapesi, cutā pana sā bhūmiyaṃ patitā ca, giddhā gedhaṃ	1632	
PA_atk-s05_08a1:1632_4	āpannā sabbeva kulalā punarāgatā. Yathā cime kulalā, evaṃ saṃsāre paribbhamantā sattā	1632	
PA_atk-s05_08a1:1632_5	ye kusaladhammato cutā, te patanti nirayādīsu, evaṃ patitā ca, sampattibhave ṭhitā	1632	
PA_atk-s05_08a1:1632_6	tattha kāmasukhānuyogavasena kāmabhave rūpārūpabhavesu ca bhavanikantivasena giddhā	1632	
PA_atk-s05_08a1:1632_7	ca punarāgatā bhavato aparimuttattā tena tena bhavagāminā kammena taṃ taṃ bhavasaññitaṃ	1632	
PA_atk-s05_08a1:1632_8	dukkhaṃ āgatā eva, evaṃbhūtā ime sattā. Mayā pana kataṃ kiccaṃ pariññādibhedaṃ soḷasavidhampi	1632	
PA_atk-s05_08a1:1632_9	kiccaṃ kataṃ, na dāni taṃ kātabbaṃ atthi. Rataṃ rammaṃ ramitabbaṃ ariyehi sabbasaṅkhatavinissaṭaṃ	1632	
PA_atk-s05_08a1:1632_10	nibbānaṃ rataṃ abhirataṃ rammaṃ. Tena ca sukhenanvāgataṃ sukhaṃ phalasamāpattisukhena	16321	
PA_atk-s05_08a1:1632_11	anuāgataṃ upagataṃ accantasukhaṃ nibbānaṃ, sukhena vā sukhāpaṭipadābhūtena vipassanāsukhena	16321	
PA_atk-s05_08a1:1632_12	maggasukhena ca anvāgataṃ phalasukhaṃ nibbānasukhañcāti attho veditabbo.	16321	
PA_atk-s05_08a1:1633	Pakkhattheragāthāvaṇṇanā niṭṭhitā.	163	
PA_atk-s05_08a1:1634	4. Vimalakoṇḍaññattheragāthāvaṇṇanā	163	
PA_atk-s05_08a1:1635_0	Dumavhayāya uppannoti vimalakoṇḍaññattherassa gāthā. Kā uppatti? Ayampi purimabuddhesu	1635	
PA_atk-s05_08a1:1635_1	katādhikāro tattha tattha bhave vivaṭṭūpanissayaṃ puññaṃ upacinanto ito ekanavute	1635	
PA_atk-s05_08a1:1635_2	kappe vipassissa bhagavato kāle vibhavasampanne kule nibbattitvā viññutaṃ patto ekadivasaṃ	1635	
PA_atk-s05_08a1:1635_3	vipassiṃ bhagavantaṃ mahatiyā parisāya parivutaṃ dhammaṃ desentaṃ disvā pasannamānaso	1635	
PA_atk-s05_08a1:1635_4	catūhi suvaṇṇapupphehi pūjesi. Bhagavā tassa pasādasaṃvaḍḍhanatthaṃ tathārūpaṃ iddhābhisaṅkhāraṃ	1635	
PA_atk-s05_08a1:1635_5	abhisaṅkhāresi, yathā suvaṇṇābhā sakalaṃ taṃ padesaṃ ottharati. Taṃ disvā bhiyyosomattāya	1635	
PA_atk-s05_08a1:1635_6	pasannamānaso hutvā bhagavantaṃ vanditvā taṃ nimittaṃ gahetvā attano gehaṃ gantvā	1635	
PA_atk-s05_08a1:1635_7	buddhārammaṇaṃ pītiṃ avijahanto kenaci rogena kālaṃ katvā tusitesu upapanno aparāparaṃ	1635	
PA_atk-s05_08a1:1635_8	puññāni katvā devamanussesu saṃsaranto imasmiṃ buddhuppāde rājānaṃ bimbisāraṃ paṭicca	1635	
PA_atk-s05_08a1:1635_9	ambapāliyā kucchimhi paṭisandhiṃ gaṇhi. Rājā hi bimbisāro taruṇakāle ambapāliyā rūpasampattiṃ	1635	
PA_atk-s05_08a1:1635_10	sutvā sañjātābhilāso katipayamanussaparivāro aññātakavesena vesāliṃ gantvā ekarattiṃ	16351	
PA_atk-s05_08a1:1635_11	tāya saṃvāsaṃ kappesi. Tadā ayaṃ tassā kucchimhi paṭisandhiṃ aggahesi. Sā ca gabbhassa	16351	
PA_atk-s05_08a1:1635_12	patiṭṭhitabhāvaṃ tassa ārocesi. Rājāpi attānaṃ jānāpetvā dātabbayuttakaṃ datvā pakkāmi.	16351	
PA_atk-s05_08a1:1635_13	Sā gabbhassa paripākamanvāya puttaṃ vijāyi, “vimalo”tissa nāmaṃ ahosi, pacchā vimalakoṇḍaññoti	16351	
PA_atk-s05_08a1:1635_14	paññāyittha. So vayappatto bhagavato vesāligamane buddhānubhāvaṃ disvā pasannamānaso	16351	
PA_atk-s05_08a1:1635_15	pabbajitvā katapubbakicco vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	16351	
PA_atk-s05_08a1:1636	“Vipassī nāma bhagavā, lokajeṭṭho narāsabho;	163	
PA_atk-s05_08a1:1637	Nisinno janakāyassa, desesi amataṃ padaṃ.	163	
PA_atk-s05_08a1:1638	“Tassāhaṃ dhammaṃ sutvāna, dvipadinnassa tādino;	163	
PA_atk-s05_08a1:1639	Soṇṇapupphāni cattāri, buddhassa abhiropayiṃ.	163	
PA_atk-s05_08a1:1640	“Suvaṇṇacchadanaṃ āsi, yāvatā parisā tadā;	164	
PA_atk-s05_08a1:1641	Buddhābhā ca suvaṇṇābhā, āloko vipulo ahu.	164	
PA_atk-s05_08a1:1642	“Udaggacitto sumano, vedajāto katañjalī;	164	
PA_atk-s05_08a1:1643	Vittisañjanano tesaṃ, diṭṭhadhammasukhāvaho.	164	
PA_atk-s05_08a1:1644	“Āyācitvāna sambuddhaṃ, vanditvāna ca subbataṃ;	164	
PA_atk-s05_08a1:1645	Pāmojjaṃ janayitvāna, sakaṃ bhavanupāgamiṃ.	164	
PA_atk-s05_08a1:1646	“Bhavane upaviṭṭhohaṃ, buddhaseṭṭhaṃ anussariṃ;	164	
PA_atk-s05_08a1:1647	Tena cittappasādena, tusitaṃ upapajjahaṃ.	164	
PA_atk-s05_08a1:1648	“Ekanavutito kappe, yaṃ pupphamabhiropayiṃ;	164	
PA_atk-s05_08a1:1649	Duggatiṃ nābhijānāmi, buddhapūjāyidaṃ phalaṃ.	164	
PA_atk-s05_08a1:1650	“Soḷasāsiṃsu rājāno, nemisammatanāmakā;	165	
PA_atk-s05_08a1:1651	Tetālīse ito kappe, cakkavattī mahabbalā.	165	
PA_atk-s05_08a1:1652	“Kilesā jhāpitā mayhaṃ…pe… kataṃ buddhassa sāsana”nti.	165	
PA_atk-s05_08a1:1653	Arahattaṃ pana patvā aññāpadesena aññaṃ byākaronto “dumavhayāyā”ti gāthaṃ abhāsi.	165	
PA_atk-s05_08a1:1654_0	64. Tattha dumavhayāyāti dumena ambena avhātabbāya, ambapāliyāti attho. Ādhāre cetaṃ	1654	
PA_atk-s05_08a1:1654_1	bhummavacanaṃ. Uppannoti tassā kucchiyaṃ uppanno uppajjamāno ca. Jāto paṇḍaraketunāti	1654	
PA_atk-s05_08a1:1654_2	dhavalavatthadhajattā “paṇḍaraketū”ti paññātena bimbisāraraññā hetubhūtena jāto,	1654	
PA_atk-s05_08a1:1654_3	taṃ paṭicca nibbattoti attho. Uppannoti vā paṭhamābhinibbattidassanaṃ. Tato hi jātoti	1654	
PA_atk-s05_08a1:1654_4	abhijātidassanaṃ. Vijāyanakālato paṭṭhāya hi loke jātavohāro. Ettha ca “dumavhayāya	1654	
PA_atk-s05_08a1:1654_5	uppanno”ti iminā attukkaṃsanabhāvaṃ apaneti, anekapatiputtānampi visesādhigamasambhavañca	1654	
PA_atk-s05_08a1:1654_6	dīpeti. “Jāto paṇḍaraketunā”ti iminā viññātapitikadassanena paravambhanaṃ apaneti.	1654	
PA_atk-s05_08a1:1654_7	Ketuhāti mānappahāyī. Māno hi uṇṇatilakkhaṇattā ketu viyāti ketu. Tathā hi so “ketukamyatāpaccupaṭṭhāno”ti	1654	
PA_atk-s05_08a1:1654_8	vuccati. Ketunāyevāti paññāya eva. Paññā hi anavajjadhammesu accuggataṭṭhena mārasenappamaddanena	1654	
PA_atk-s05_08a1:1654_9	pubbaṅgamaṭṭhena ca ariyānaṃ dhajā nāma. Tenāha “dhammo hi isinaṃ dhajo”ti. Mahāketuṃ	1654	
PA_atk-s05_08a1:1654_10	padhaṃsayīti mahāvisayatāya mahantā, seyyamānajātimānādibhedato bahavo ca mānappakārā,	16541	
PA_atk-s05_08a1:1654_11	itare ca kilesadhammā samussitaṭṭhena ketu etassāti mahāketu māro pāpimā. Taṃ balavidhamanavisayātikkamanavasena	16541	
PA_atk-s05_08a1:1654_12	abhibhavi nibbisevanaṃ akāsīti. “Mahāketuṃ padhaṃsayī”ti attānaṃ paraṃ viya dassento	16541	
PA_atk-s05_08a1:1654_13	aññāpadesena arahattaṃ byākāsi.	16541	
PA_atk-s05_08a1:1655	Vimalakoṇḍaññattheragāthāvaṇṇanā niṭṭhitā.	165	
PA_atk-s05_08a1:1656	5. Ukkhepakatavacchattheragāthāvaṇṇanā	165	
PA_atk-s05_08a1:1657_0	Ukkhepakatavacchassāti āyasmato ukkhepakatavacchattherassa gāthā. Kā uppatti? Sopi	1657	
PA_atk-s05_08a1:1657_1	kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	1657	
PA_atk-s05_08a1:1657_2	ito catunavute kappe siddhatthassa bhagavato kāle kulagehe nibbattitvā viññutaṃ patto	1657	
PA_atk-s05_08a1:1657_3	satthāraṃ uddissa māḷaṃ karontassa pūgassa ekatthambhaṃ alabhantassa thambhaṃ datvā	1657	
PA_atk-s05_08a1:1657_4	sahāyakiccaṃ akāsi. So tena puññakammena devaloke nibbattitvā aparāparaṃ puññāni	1657	
PA_atk-s05_08a1:1657_5	katvā devamanussesu saṃsaranto imasmiṃ buddhuppāde sāvatthiyaṃ aññatarassa brāhmaṇassa	1657	
PA_atk-s05_08a1:1657_6	putto hutvā nibbatti, vacchotissa gottato āgatanāmaṃ. So satthu santike dhammaṃ sutvā	1657	
PA_atk-s05_08a1:1657_7	paṭiladdhasaddho pabbajitvā kosalaraṭṭhe gāmakāvāse vasanto āgatāgatānaṃ bhikkhūnaṃ	1657	
PA_atk-s05_08a1:1657_8	santike dhammaṃ pariyāpuṇāti. “Ayaṃ vinayo idaṃ suttantaṃ ayaṃ abhidhammo”ti pana	1657	
PA_atk-s05_08a1:1657_9	paricchedaṃ na jānāti. Athekadivasaṃ āyasmantaṃ dhammasenāpatiṃ pucchitvā yathāparicchedaṃ	1657	
PA_atk-s05_08a1:1657_10	sabbaṃ sallakkhesi. Dhammasaṅgītiyā pubbepi piṭakādisamaññā pariyattisaddhamme vavatthitā	16571	
PA_atk-s05_08a1:1657_11	eva, yato bhikkhūnaṃ vinayadharādivohāro. So tepiṭakaṃ buddhavacanaṃ uggaṇhanto paripucchanto	16571	
PA_atk-s05_08a1:1657_12	tattha vutte rūpārūpadhamme sallakkhetvā vipassanaṃ paṭṭhapetvā sammasanto nacirasseva	16571	
PA_atk-s05_08a1:1657_13	arahattaṃ pāpuṇi. Tena vuttaṃ apadāne –	16571	
PA_atk-s05_08a1:1658	“Siddhatthassa bhagavato, mahāpūgagaṇo ahu;	165	
PA_atk-s05_08a1:1659	Saraṇaṃ gatā ca te buddhaṃ, saddahanti tathāgataṃ.	165	
PA_atk-s05_08a1:1660	“Sabbe saṅgamma mantetvā, māḷaṃ kubbanti satthuno;	166	
PA_atk-s05_08a1:1661	Ekatthambhaṃ alabhantā, vicinanti brahāvane.	166	
PA_atk-s05_08a1:1662	“Tehaṃ araññe disvāna, upagamma gaṇaṃ tadā;	166	
PA_atk-s05_08a1:1663	Añjaliṃ paggahetvāna, paṭipucchiṃ gaṇaṃ ahaṃ.	166	
PA_atk-s05_08a1:1664	“Te me puṭṭhā viyākaṃsu, sīlavanto upāsakā;	166	
PA_atk-s05_08a1:1665	Māḷaṃ mayaṃ kattukāmā, ekatthambho na labbhati.	166	
PA_atk-s05_08a1:1666	“Ekatthambhaṃ mamaṃ detha, ahaṃ dassāmi satthuno;	166	
PA_atk-s05_08a1:1667	Āharissāmahaṃ thambhaṃ, appossukkā bhavantu te.	166	
PA_atk-s05_08a1:1668	“Te me thambhaṃ pavecchiṃsu, pasannā tuṭṭhamānasā;	166	
PA_atk-s05_08a1:1669	Tato paṭinivattitvā, agamaṃsu sakaṃ gharaṃ.	166	
PA_atk-s05_08a1:1670	“Aciraṃ gate pūgagaṇe, thambhaṃ ahāsahaṃ tadā;	167	
PA_atk-s05_08a1:1671	Haṭṭho haṭṭhena cittena, paṭhamaṃ ussapesahaṃ.	167	
PA_atk-s05_08a1:1672	“Tena cittappasādena, vimānaṃ upapajjahaṃ;	167	
PA_atk-s05_08a1:1673	Ubbiddhaṃ bhavanaṃ mayhaṃ, sattabhūmaṃ samuggataṃ.	167	
PA_atk-s05_08a1:1674	“Vajjamānāsu bherīsu, paricāremahaṃ sadā;	167	
PA_atk-s05_08a1:1675	Pañcapaññāsakappamhi, rājā āsiṃ yasodharo.	167	
PA_atk-s05_08a1:1676	“Tatthāpi bhavanaṃ mayhaṃ, sattabhūmaṃ samuggataṃ;	167	
PA_atk-s05_08a1:1677	Kūṭāgāravarūpetaṃ, ekatthambhaṃ manoramaṃ.	167	
PA_atk-s05_08a1:1678	“Ekavīsatikappamhi, udeno nāma khattiyo;	167	
PA_atk-s05_08a1:1679	Tatrāpi bhavanaṃ mayhaṃ, sattabhūmaṃ samuggataṃ.	167	
PA_atk-s05_08a1:1680	“Yaṃ yaṃ yonupapajjāmi, devattaṃ atha mānusaṃ;	168	
PA_atk-s05_08a1:1681	Anubhomi sukhaṃ sabbaṃ, ekatthambhassidaṃ phalaṃ.	168	
PA_atk-s05_08a1:1682	“Catunnavutito kappe, yaṃ thambhamadadaṃ tadā;	168	
PA_atk-s05_08a1:1683	Duggatiṃ nābhijānāmi, ekatthambhassidaṃ phalaṃ.	168	
PA_atk-s05_08a1:1684	“Kilesā jhāpitā mayhaṃ…pe… kataṃ buddhassa sāsana”nti.	168	
PA_atk-s05_08a1:1685_0	Arahattaṃ pana patvā katakiccattā akilāsubhāve ṭhito attano santikaṃ upagatānaṃ gahaṭṭhapabbajitānaṃ	1685	
PA_atk-s05_08a1:1685_1	anukampaṃ upādāya tepiṭakaṃ buddhavacanaṃ vīmaṃsitvā dhammaṃ desesi. Desento ca ekadivasaṃ	1685	
PA_atk-s05_08a1:1685_2	attānaṃ paraṃ viya katvā dassento –	1685	
PA_atk-s05_08a1:1687	“Ukkhepakatavacchassa, saṅkalitaṃ bahūhi vassehi;	168	
PA_atk-s05_08a1:1688	Taṃ bhāsati gahaṭṭhānaṃ, sunisinno uḷārapāmojjo”ti. – gāthaṃ abhāsi;	168	
PA_atk-s05_08a1:1689_0	Tattha ukkhepakatavacchassāti kataukkhepavacchassa, bhikkhuno santike visuṃ visuṃ	1689	
PA_atk-s05_08a1:1689_1	uggahitaṃ vinayapadesaṃ suttapadesaṃ abhidhammapadesañca yathāparicchedaṃ vinayasuttābhidhammānaṃyeva	1689	
PA_atk-s05_08a1:1689_2	upari khipitvā sajjhāyanavasena tattha tattheva pakkhipitvā ṭhitavacchenāti attho	1689	
PA_atk-s05_08a1:1689_3	karaṇatthe hi idaṃ sāmivacanaṃ. Saṅkalitaṃ bahūhi vassehīti bahukehi saṃvaccharehi	1689	
PA_atk-s05_08a1:1689_4	sampiṇḍanavasena hadaye ṭhapitaṃ. “Saṅkhalita”ntipi pāṭho, saṅkhalitaṃ viya kataṃ	1689	
PA_atk-s05_08a1:1689_5	ekābaddhavasena vācuggataṃ kataṃ. Yaṃ buddhavacananti vacanaseso. Tanti taṃ pariyattidhammaṃ	1689	
PA_atk-s05_08a1:1689_6	bhāsati katheti. Gahaṭṭhānanti tesaṃ yebhuyyatāya vuttaṃ. Sunisinnoti tasmiṃ dhamme	1689	
PA_atk-s05_08a1:1689_7	sammā niccalo nisinno, lābhasakkārādiṃ apaccāsīsanto kevalaṃ vimuttāyatanasīseyeva	1689	
PA_atk-s05_08a1:1689_8	ṭhatvā kathetīti attho. Tenāha “uḷārapāmojjo”ti phalasamāpattisukhavasena dhammadesanāvaseneva	1689	
PA_atk-s05_08a1:1689_9	ca uppannauḷārapāmojjoti. Vuttañhetaṃ –	1689	
PA_atk-s05_08a1:1690_0	“Yathā yathāvuso bhikkhu, yathāsutaṃ yathāpariyattaṃ dhammaṃ vitthārena paresaṃ deseti	1690	
PA_atk-s05_08a1:1690_1	tathā tathā so tasmiṃ dhamme labhati atthavedaṃ, labhati dhammavedaṃ, labhati dhammūpasaṃhitaṃ pāmojja”ntiādi.	1690	
PA_atk-s05_08a1:1691	Ukkhepakatavacchattheragāthāvaṇṇanā niṭṭhitā.	169	
PA_atk-s05_08a1:1692	6. Meghiyattheragāthāvaṇṇanā	169	
PA_atk-s05_08a1:1693_0	Anusāsi mahāvīroti āyasmato meghiyattherassa gāthā. Kā uppatti? Ayampi purimabuddhesu	1693	
PA_atk-s05_08a1:1693_1	katādhikāro tattha tattha bhave kusalabījāni ropento ito ekanavute kappe vipassissa	1693	
PA_atk-s05_08a1:1693_2	bhagavato kāle kulagehe nibbattitvā viññutaṃ pāpuṇi. Tasmiñca samaye vipassī bhagavā	1693	
PA_atk-s05_08a1:1693_3	buddhakiccassa pariyosānamāgamma āyusaṅkhāraṃ ossajji. Tena pathavīkampādīsu uppannesu	1693	
PA_atk-s05_08a1:1693_4	mahājano bhītatasito ahosi. Atha naṃ vessavaṇo mahārājā tamatthaṃ vibhāvetvā samassāsesi.	1693	
PA_atk-s05_08a1:1693_5	Taṃ sutvā mahājano saṃvegappatto ahosi. Tatthāyaṃ kulaputto buddhānubhāvaṃ sutvā	1693	
PA_atk-s05_08a1:1693_6	satthari sañjātagāravabahumāno uḷāraṃ pītisomanassaṃ paṭisaṃvedesi. So tena puññakammena	1693	
PA_atk-s05_08a1:1693_7	devamanussesu saṃsaranto imasmiṃ buddhuppāde kapilavatthusmiṃ sākiyarājakule nibbatti,	1693	
PA_atk-s05_08a1:1693_8	tassa meghiyoti nāmaṃ ahosi. So vayappatto satthu santike pabbajitvā bhagavantaṃ	1693	
PA_atk-s05_08a1:1693_9	upaṭṭhahanto bhagavati jālikāyaṃ viharante kimikālāya nadiyā tīre ramaṇīyaṃ ambavanaṃ	1693	
PA_atk-s05_08a1:1693_10	disvā tattha viharitukāmo dve vāre bhagavatā vāretvā tatiyavāraṃ vissajjito tattha	16931	
PA_atk-s05_08a1:1693_11	gantvā micchāvitakkamakkhikāhi khajjamāno cittasamādhiṃ alabhitvā satthu santikaṃ	16931	
PA_atk-s05_08a1:1693_12	gantvā tamatthaṃ ārocesi. Athassa bhagavā “aparipakkāya, meghiya, cetovimuttiyā pañca	16931	
PA_atk-s05_08a1:1693_13	dhammā paripākāya saṃvattantī”tiādinā ovādaṃ adāsi. So tasmiṃ ovāde ṭhatvā vipassanaṃ	16931	
PA_atk-s05_08a1:1693_14	vaḍḍhetvā arahattaṃ pāpuṇi. Tena vuttaṃ apadāne –	16931	
PA_atk-s05_08a1:1694	“Yadā vipassī lokaggo, āyusaṅkhāramossaji;	169	
PA_atk-s05_08a1:1695	Pathavī sampakampittha, medanī jalamekhalā.	169	
PA_atk-s05_08a1:1696	“Otataṃ vitataṃ mayhaṃ, suvicittavaṭaṃsakaṃ;	169	
PA_atk-s05_08a1:1697	Bhavanampi pakampittha, buddhassa āyusaṅkhaye.	169	
PA_atk-s05_08a1:1698	“Tāso mayhaṃ samuppanno, bhavane sampakampite;	169	
PA_atk-s05_08a1:1699	Uppādo nu kimatthāya, āloko vipulo ahu.	169	
PA_atk-s05_08a1:1700	“Vessavaṇo idhāgamma, nibbāpesi mahājanaṃ;	170	
PA_atk-s05_08a1:1701	Pāṇabhūte bhayaṃ natthi, ekaggā hotha saṃvutā.	170	
PA_atk-s05_08a1:1702	“Aho buddho aho dhammo, aho no satthu sampadā;	170	
PA_atk-s05_08a1:1703	Yasmiṃ uppajjamānamhi, pathavī sampakampati.	170	
PA_atk-s05_08a1:1704	“Buddhānubhāvaṃ kittetvā, kappaṃ saggamhi modahaṃ;	170	
PA_atk-s05_08a1:1705	Avasesesu kappesu, kusalaṃ caritaṃ mayā.	170	
PA_atk-s05_08a1:1706	“Ekanavutito kappe, yaṃ saññamalabhiṃ tadā;	170	
PA_atk-s05_08a1:1707	Duggatiṃ nābhijānāmi, buddhasaññāyidaṃ phalaṃ.	170	
PA_atk-s05_08a1:1708	“Ito cuddasakappamhi, rājā āsiṃ patāpavā;	170	
PA_atk-s05_08a1:1709	Samito nāma nāmena, cakkavattī mahabbalo.	170	
PA_atk-s05_08a1:1710	“Kilesā jhāpitā mayhaṃ…pe… kataṃ buddhassa sāsana”nti.	171	
PA_atk-s05_08a1:1711	Arahattaṃ pana patvā satthu sammukhā ovādaṃ labhitvā “mayā arahattaṃ adhigata”nti aññaṃ byākaronto –	171	
PA_atk-s05_08a1:1713	“Anusāsi mahāvīro, sabbadhammāna pāragū;	171	
PA_atk-s05_08a1:1714	Tassāhaṃ dhammaṃ sutvāna, vihāsiṃ santike sato;	171	
PA_atk-s05_08a1:1715	Tisso vijjā anuppattā, kataṃ buddhassa sāsana”nti. – gāthaṃ abhāsi;	171	
PA_atk-s05_08a1:1716_0	Tattha anusāsīti “aparipakkāya, meghiya, cetovimuttiyā pañca dhammā paripākāya saṃvattantī”tiādinā	1716	
PA_atk-s05_08a1:1716_1	ovadi anusiṭṭhiṃ adāsi. Mahāvīroti mahāvikkanto, vīriyapāramipāripūriyā caturaṅgasamannāgatavīriyādhiṭṭhānena	1716	
PA_atk-s05_08a1:1716_2	anaññasādhāraṇacatubbidhasammappadhānasampattiyā ca mahāvīriyoti attho. Sabbadhammāna	1716	
PA_atk-s05_08a1:1716_3	pāragūti sabbesañca ñeyyadhammānaṃ pāraṃ pariyantaṃ ñāṇagamanena gato adhigatoti	1716	
PA_atk-s05_08a1:1716_4	sabbadhammāna pāragū, sabbaññūti attho. Sabbesaṃ vā saṅkhatadhammānaṃ pārabhūtaṃ	1716	
PA_atk-s05_08a1:1716_5	nibbānaṃ sayambhūñāṇena gato adhigatoti sabbadhammāna pāragū. Tassāhaṃ dhammaṃ sutvānāti	1716	
PA_atk-s05_08a1:1716_6	tassa buddhassa bhagavato sāmukkaṃsikaṃ taṃ catusaccadhammaṃ suṇitvā. Vihāsiṃ santiketi	1716	
PA_atk-s05_08a1:1716_7	ambavane micchāvitakkehi upadduto cālikā vihāraṃ gantvā satthu samīpeyeva vihāsiṃ.	1716	
PA_atk-s05_08a1:1716_8	Satoti satimā, samathavipassanābhāvanāya appamattoti attho. Ahanti idaṃ yathā “anusāsī”ti	1716	
PA_atk-s05_08a1:1716_9	ettha “ma”nti evaṃ “vijjā anuppattā, kataṃ buddhassa sāsana”nti ettha “mayā”ti pariṇāmetabbaṃ.	1716	
PA_atk-s05_08a1:1716_10	“Kataṃ buddhassa sāsana”nti ca iminā yathāvuttaṃ vijjāttayānuppattimeva satthu ovādapaṭikaraṇabhāvadassanena	17161	
PA_atk-s05_08a1:1716_11	pariyāyantarena pakāseti. Sīlakkhandhādiparipūraṇameva hi satthu sāsanakāritā.	17161	
PA_atk-s05_08a1:1717	Meghiyattheragāthāvaṇṇanā niṭṭhitā.	171	
PA_atk-s05_08a1:1718	7. Ekadhammasavanīyattheragāthāvaṇṇanā	171	
PA_atk-s05_08a1:1719_0	Kilesā jhāpitā mayhanti āyasmato ekadhammasavanīyattherassa gāthā. Kā uppatti? So	1719	
PA_atk-s05_08a1:1719_1	kira padumuttarassa bhagavato kāle rukkhadevatā hutvā nibbatto katipaye bhikkhū maggamūḷhe	1719	
PA_atk-s05_08a1:1719_2	mahāraññe vicarante disvā anukampamāno attano bhavanato otaritvā te samassāsetvā	1719	
PA_atk-s05_08a1:1719_3	bhojetvā yathādhippetaṭṭhānaṃ pāpesi. So tena puññakammena devamanussesu saṃsaranto	1719	
PA_atk-s05_08a1:1719_4	kassape bhagavati loke uppajjitvā katabuddhakicce parinibbute tasmiṃ kāle bārāṇasirājā	1719	
PA_atk-s05_08a1:1719_5	kikī nāma ahosi. Tasmiṃ kālaṅkate tassa puthuvindarājā nāma putto āsi. Tassa putto	1719	
PA_atk-s05_08a1:1719_6	susāmo nāma. Tassa putto kikībrahmadatto nāma hutvā rajjaṃ kārento sāsane antarahite	1719	
PA_atk-s05_08a1:1719_7	dhammassavanaṃ alabhanto, “yo dhammaṃ deseti, tassa sahassaṃ dammī”ti ghosāpetvā	1719	
PA_atk-s05_08a1:1719_8	ekampi dhammakathikaṃ alabhanto, “mayhaṃ pitupitāmahādīnaṃ kāle dhammo saṃvattati,	1719	
PA_atk-s05_08a1:1719_9	dhammakathikā sulabhā ahesuṃ. Idāni pana catuppadikagāthāmattampi kathento dullabho.	1719	
PA_atk-s05_08a1:1719_10	Yāva dhammasaññā na vinassati, tāvadeva pabbajissāmī”ti rajjaṃ pahāya himavantaṃ	17191	
PA_atk-s05_08a1:1719_11	uddissa gacchantaṃ sakko devarājā āgantvā, “aniccā vata saṅkhārā”ti gāthāya dhammaṃ	17191	
PA_atk-s05_08a1:1719_12	kathetvā nivattesi. So nivattitvā bahuṃ puññaṃ katvā devamanussesu saṃsaranto imasmiṃ	17191	
PA_atk-s05_08a1:1719_13	buddhuppāde setabyanagare seṭṭhikule nibbattitvā vayappatto bhagavati setabyanagare	17191	
PA_atk-s05_08a1:1719_14	siṃsapāvane viharante satthāraṃ upasaṅkamitvā vanditvā ekamantaṃ nisīdi. Tassa satthā	17191	
PA_atk-s05_08a1:1719_15	ajjhāsayaṃ oloketvā, “aniccā vata saṅkhārā”ti imāya gāthāya dhammaṃ desesi. Tassa	17191	
PA_atk-s05_08a1:1719_16	tattha katādhikāratāya so aniccasaññāya pākaṭataraṃ hutvā upaṭṭhitāya paṭiladdhasaṃvego	17191	
PA_atk-s05_08a1:1719_17	pabbajitvā dhammasammasanaṃ paṭṭhapetvā dukkhasaññaṃ anattasaññañca manasikaronto	17191	
PA_atk-s05_08a1:1719_18	vipassanaṃ ussukkāpetvā arahattaṃ pāpuṇi. Tena vuttaṃ apadāne –	17191	
PA_atk-s05_08a1:1720	“Padumuttarabuddhassa, sāvakā vanacārino;	172	
PA_atk-s05_08a1:1721	Vippanaṭṭhā brahāraññe, andhāva anusuyyare.	172	
PA_atk-s05_08a1:1722	“Anussaritvā sambuddhaṃ, padumuttaranāyakaṃ;	172	
PA_atk-s05_08a1:1723	Tassa te munino puttā, vippanaṭṭhā mahāvane.	172	
PA_atk-s05_08a1:1724	“Bhavanā oruhitvāna, agamiṃ bhikkhusantikaṃ;	172	
PA_atk-s05_08a1:1725	Tesaṃ maggañca ācikkhiṃ, bhojanañca adāsahaṃ.	172	
PA_atk-s05_08a1:1726	“Tena kammena dvipadinda, lokajeṭṭha narāsabha;	172	
PA_atk-s05_08a1:1727	Jātiyā sattavassohaṃ, arahattamapāpuṇiṃ.	172	
PA_atk-s05_08a1:1728	“Sacakkhū nāma nāmena, dvādasa cakkavattino;	172	
PA_atk-s05_08a1:1729	Sattaratanasampannā, pañcakappasate ito.	172	
PA_atk-s05_08a1:1730	“Kilesā jhāpitā mayhaṃ…pe… kataṃ buddhassa sāsana”nti.	173	
PA_atk-s05_08a1:1731	Tassa ekeneva dhammassavanena nipphannakiccattā ekadhammasavanīyotveva samaññā ahosi. So arahā hutvā aññaṃ byākaronto –	173	
PA_atk-s05_08a1:1733	“Kilesā jhāpitā mayhaṃ, bhavā sabbe samūhatā;	173	
PA_atk-s05_08a1:1734	Vikkhīṇo jātisaṃsāro, natthi dāni punabbhavo”ti. – gāthaṃ abhāsi;	173	
PA_atk-s05_08a1:1735_0	Tattha kilesāti yasmiṃ santāne uppannā, taṃ kilesenti vibādhenti upatāpenti vāti	1735	
PA_atk-s05_08a1:1735_1	kilesā, rāgādayo. Jhāpitāti indagginā viya rukkhagacchādayo ariyamaggañāṇagginā samūlaṃ	1735	
PA_atk-s05_08a1:1735_2	daḍḍhā. Mayhanti mayā, mama santāne vā. Bhavā sabbe samūhatāti kāmakammabhavādayo	1735	
PA_atk-s05_08a1:1735_3	sabbe bhavā samugghāṭitā kilesānaṃ jhāpitattā. Sati hi kilesavaṭṭe kammavaṭṭena bhavitabbaṃ.	1735	
PA_atk-s05_08a1:1735_4	Kammabhavānaṃ samūhatattā eva ca upapattibhavāpi samūhatā eva anuppattidhammatāya	1735	
PA_atk-s05_08a1:1735_5	āpāditattā. Vikkhīṇo jātisaṃsāroti jātiādiko –	1735	
PA_atk-s05_08a1:1736	“Khandhānañca paṭipāṭi, dhātuāyatanāna ca;	173	
PA_atk-s05_08a1:1737	Abbocchinnaṃ vattamānā, saṃsāroti pavuccatī”ti. –	173	
PA_atk-s05_08a1:1738_0	Vuttalakkhaṇo saṃsāro visesato khīṇo, tasmā natthi dāni punabbhavo. Yasmā āyatiṃ	1738	
PA_atk-s05_08a1:1738_1	punabbhavo natthi, tasmā vikkhīṇo jātisaṃsāro. Tasmā ca punabbhavo natthi, yasmā	1738	
PA_atk-s05_08a1:1738_2	bhavā sabbe samūhatāti āvattetvā vattabbaṃ. Atha vā vikkhīṇo jātisaṃsāro, tato eva	1738	
PA_atk-s05_08a1:1738_3	natthi dāni punabbhavoti yojetabbaṃ.	1738	
PA_atk-s05_08a1:1739	Ekadhammasavanīyattheragāthāvaṇṇanā niṭṭhitā.	173	
PA_atk-s05_08a1:1740	8. Ekudāniyattheragāthāvaṇṇanā	174	
PA_atk-s05_08a1:1741_0	Adhicetaso appamajjatoti āyasmato ekudāniyattherassa gāthā. Kā uppatti? Ayampi purimabuddhesu	1741	
PA_atk-s05_08a1:1741_1	katādhikāro tattha tattha bhave vivaṭṭūpanissayaṃ puññaṃ upacinanto atthadassissa	1741	
PA_atk-s05_08a1:1741_2	bhagavato kāle yakkhasenāpati hutvā nibbatto satthari parinibbute, “alābhā vata me,	1741	
PA_atk-s05_08a1:1741_3	dulladdhaṃ vata me, yohaṃ satthudharamānakāle dānādipuññaṃ kātuṃ nālattha”nti paridevasokamāpanno	1741	
PA_atk-s05_08a1:1741_4	ahosi. Atha naṃ sāgaro nāma satthu sāvako sokaṃ vinodetvā satthu thūpapūjāyaṃ niyojesi.	1741	
PA_atk-s05_08a1:1741_5	So pañca vassāni thūpaṃ pūjetvā tato cuto tena puññena devamanussesu eva saṃsaranto	1741	
PA_atk-s05_08a1:1741_6	kassapassa bhagavato kāle kulagehe nibbattitvā viññutaṃ patto kālena kālaṃ satthu	1741	
PA_atk-s05_08a1:1741_7	santikaṃ upasaṅkami. Tasmiñca samaye satthā “adhicetaso”ti gāthāya sāvake abhiṇhaṃ	1741	
PA_atk-s05_08a1:1741_8	ovadi. So taṃ sutvā saddhājāto pabbaji. Pabbajitvā ca pana tameva gāthaṃ punappunaṃ	1741	
PA_atk-s05_08a1:1741_9	parivatteti. So tattha vīsativassasahassāni samaṇadhammaṃ karonto ñāṇassa aparipakkattā	1741	
PA_atk-s05_08a1:1741_10	visesaṃ nibbattetu nāsakkhi. Tato pana cuto devaloke nibbattitvā aparāparaṃ sugatīsuyeva	17411	
PA_atk-s05_08a1:1741_11	saṃsaranto imasmiṃ buddhuppāde sāvatthiyaṃ vibhavasampannassa brāhmaṇassa putto hutvā	17411	
PA_atk-s05_08a1:1741_12	nibbatto viññutaṃ patvā jetavanapaṭiggahaṇasamaye buddhānubhāvaṃ disvā paṭiladdhasaddho	17411	
PA_atk-s05_08a1:1741_13	pabbajitvā katapubbakicco araññe viharanto satthu santikaṃ agamāsi. Tasmiñca samaye	17411	
PA_atk-s05_08a1:1741_14	satthā āyasmantaṃ sāriputtaṃ attano avidūre adhicittamanuyuttaṃ disvā “adhicetaso”ti	17411	
PA_atk-s05_08a1:1741_15	imaṃ udānaṃ udānesi. Taṃ sutvā ayaṃ cirakālaṃ bhāvanāya araññe viharantopi kālena	17411	
PA_atk-s05_08a1:1741_16	kālaṃ tameva gāthaṃ udāneti, tenassa ekudāniyoti samaññā udapādi. So athekadivasaṃ	17411	
PA_atk-s05_08a1:1741_17	cittekaggataṃ labhitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –	17411	
PA_atk-s05_08a1:1742	“Atthadassimhi sugate, nibbute samanantarā;	174	
PA_atk-s05_08a1:1743	Yakkhayoniṃ upapajjiṃ, yasaṃ patto cahaṃ tadā.	174	
PA_atk-s05_08a1:1744	“Dulladdhaṃ vata me āsi, duppabhātaṃ duruṭṭhitaṃ;	174	
PA_atk-s05_08a1:1745	Yaṃ me bhoge vijjamāne, parinibbāyi cakkhumā.	174	
PA_atk-s05_08a1:1746	“Mama saṅkappamaññāya, sāgaro nāma sāvako;	174	
PA_atk-s05_08a1:1747	Mamuddharitukāmo so, āgacchi mama santikaṃ.	174	
PA_atk-s05_08a1:1748	“Kiṃ nu socasi mā bhāyi, cara dhammaṃ sumedhasa;	174	
PA_atk-s05_08a1:1749	Anuppadinnā buddhena, sabbesaṃ bījasampadā.	174	
PA_atk-s05_08a1:1750	“Yo ce pūreyya sambuddhaṃ, tiṭṭhantaṃ lokanāyakaṃ;	175	
PA_atk-s05_08a1:1751	Dhātuṃ sāsapamattampi, nibbutassāpi pūjaye.	175	
PA_atk-s05_08a1:1752	“Same cittappasādamhi, samaṃ puññaṃ mahaggataṃ;	175	
PA_atk-s05_08a1:1753	Tasmā thūpaṃ karitvāna, pūjehi jinadhātuyo.	175	
PA_atk-s05_08a1:1754	“Sāgarassa vaco sutvā, buddhathūpaṃ akāsahaṃ;	175	
PA_atk-s05_08a1:1755	Pañcavasse paricariṃ, munino thūpamuttamaṃ.	175	
PA_atk-s05_08a1:1756	“Tena kammena dvipadinda, lokajeṭṭha narāsabha;	175	
PA_atk-s05_08a1:1757	Sampattiṃ anubhotvāna, arahattamapāpuṇiṃ.	175	
PA_atk-s05_08a1:1758	“Bhūripaññā ca cattāro, sattakappasate ito;	175	
PA_atk-s05_08a1:1759	Sattaratanasampannā, cakkavattī mahabbalā.	175	
PA_atk-s05_08a1:1760	“Kilesā jhāpitā mayhaṃ…pe… kataṃ buddhassa sāsana”nti.	176	
PA_atk-s05_08a1:1761	Arahattaṃ pana patvā vimuttisukhena viharanto ekadivasaṃ āyasmatā dhammabhaṇḍāgārikena paṭibhānaṃ vīmaṃsituṃ, “āvuso, mayhaṃ dhammaṃ bhaṇāhī”ti ajjhiṭṭho cirakālaparicitattā –	176	
PA_atk-s05_08a1:1763	“Adhicetaso appamajjato, munino monapathesu sikkhato;	176	
PA_atk-s05_08a1:1764	Sokā na bhavanti tādino, upasantassa sadā satīmato”ti. –	176	
PA_atk-s05_08a1:1765	Imameva gāthaṃ abhāsi.	176	
PA_atk-s05_08a1:1766_0	Tattha adhicetasoti adhicittavato, sabbacittānaṃ adhikena arahattaphalacittena samannāgatassāti	1766	
PA_atk-s05_08a1:1766_1	attho. Appamajjatoti nappamajjato, appamādena anavajjadhammesu sātaccakiriyāya samannāgatassāti	1766	
PA_atk-s05_08a1:1766_2	vuttaṃ hoti. Muninoti “yo munāti ubho loke, muni tena pavuccatī”ti evaṃ ubhayalokamunanena	1766	
PA_atk-s05_08a1:1766_3	vā, monaṃ vuccati ñāṇaṃ, tena arahattaphalapaññāsaṅkhātena monena samannāgatatāya	1766	
PA_atk-s05_08a1:1766_4	vā khīṇāsavo muni nāma, tassa munino. Monapathesu sikkhatoti arahattañāṇasaṅkhātassa	1766	
PA_atk-s05_08a1:1766_5	monassa pathesu upāyamaggesu sattatiṃsabodhipakkhiyadhammesu, tīsu vā sikkhāsu sikkhato.	1766	
PA_atk-s05_08a1:1766_6	Idañca pubbabhāgapaṭipadaṃ gahetvā vuttaṃ. Pariniṭṭhitasikkho hi arahā, tasmā evaṃ	1766	
PA_atk-s05_08a1:1766_7	sikkhato, imāya sikkhāya munibhāvaṃ pattassa muninoti evamettha attho daṭṭhabbo.	1766	
PA_atk-s05_08a1:1766_8	Yasmā cetadevaṃ tasmā heṭṭhimamaggaphalacittānaṃ vasena adhicetaso, catusaccasambodhipaṭipattiyaṃ	1766	
PA_atk-s05_08a1:1766_9	appamādavasena appamajjato, aggamaggañāṇasamannāgamena muninoti evametesaṃ padānaṃ	1766	
PA_atk-s05_08a1:1766_10	attho yujjatiyeva. Atha vā “appamajjato sikkhato” padhānahetū akkhātāti daṭṭhabbā.	17661	
PA_atk-s05_08a1:1766_11	Tasmā appamajjanahetu sikkhanahetu ca adhicetasoti attho.	17661	
PA_atk-s05_08a1:1767_0	Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā	1767	
PA_atk-s05_08a1:1767_1	sokā cittasantāpā na honti. Atha vā tādilakkhaṇappattassa asekkhamunino sokā na bhavantīti.	1767	
PA_atk-s05_08a1:1767_2	Upasantassāti rāgādīnaṃ accantūpasamena upasantassa. Sadā satīmatoti sativepullappattiyā	1767	
PA_atk-s05_08a1:1767_3	niccakālaṃ satiyā avirahitassa.	1767	
PA_atk-s05_08a1:1768_0	Ettha ca “adhicetaso”ti iminā adhicittasikkhā, “appamajjato”ti iminā adhisīlasikkhā,	1768	
PA_atk-s05_08a1:1768_1	“munino monapathesu sikkhato”ti etehi adhipaññāsikkhā. “Munino”ti vā etena adhipaññāsikkhā,	1768	
PA_atk-s05_08a1:1768_2	“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā, “sokā	1768	
PA_atk-s05_08a1:1768_3	na bhavantī”tiādīhi sikkhāpāripūriyā ānisaṃsā pakāsitāti veditabbaṃ ayameva ca therassa	1768	
PA_atk-s05_08a1:1768_4	aññābyākaraṇagāthā ahosi.	1768	
PA_atk-s05_08a1:1769	Ekudāniyattheragāthāvaṇṇanā niṭṭhitā.	176	
PA_atk-s05_08a1:1770	9. Channattheragāthāvaṇṇanā	177	
PA_atk-s05_08a1:1771_0	Sutvāna dhammaṃ mahato mahārasanti āyasmato channattherassa gāthā. Kā uppatti? Ayampi	1771	
PA_atk-s05_08a1:1771_1	purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	1771	
PA_atk-s05_08a1:1771_2	siddhatthassa bhagavato kāle kulagehe nibbattitvā viññutaṃ patto ekadivasaṃ siddhatthaṃ	1771	
PA_atk-s05_08a1:1771_3	bhagavantaṃ aññataraṃ rukkhamūlaṃ upagacchantaṃ disvā pasannacitto mudusamphassaṃ	1771	
PA_atk-s05_08a1:1771_4	paṇṇasantharaṃ santharitvā adāsi. Pupphehi ca samantato okiritvā pūjaṃ akāsi. So	1771	
PA_atk-s05_08a1:1771_5	tena puññakammena devaloke nibbattitvā punapi aparāparaṃ puññāni katvā sugatīsuyeva	1771	
PA_atk-s05_08a1:1771_6	saṃsaranto amhākaṃ bhagavato kāle suddhodanamahārājassa gehe dāsiyā kucchimhi nibbatti,	1771	
PA_atk-s05_08a1:1771_7	channotissa nāmaṃ ahosi, bodhisattena sahajāto. So satthu ñātisamāgame paṭiladdhasaddho	1771	
PA_atk-s05_08a1:1771_8	pabbajitvā bhagavati pemena, “amhākaṃ buddho, amhākaṃ dhammo”ti mamattaṃ uppādetvā	1771	
PA_atk-s05_08a1:1771_9	sinehaṃ chindituṃ asakkonto samaṇadhammaṃ akatvā satthari parinibbute satthārā āṇattavidhinā	1771	
PA_atk-s05_08a1:1771_10	katena brahmadaṇḍena santajjito saṃvegappatto hutvā sinehaṃ chinditvā vipassanto	17711	
PA_atk-s05_08a1:1771_11	nacireneva arahattaṃ pāpuṇi. Tena vuttaṃ apadāne –	17711	
PA_atk-s05_08a1:1772	“Siddhatthassa bhagavato, adāsiṃ paṇṇasantharaṃ;	177	
PA_atk-s05_08a1:1773	Samantā upahārañca, kusumaṃ okiriṃ ahaṃ.	177	
PA_atk-s05_08a1:1774	“Pāsādevaṃ guṇaṃ rammaṃ, anubhomi mahārahaṃ;	177	
PA_atk-s05_08a1:1775	Mahagghāni ca pupphāni, sayanebhisavanti me.	177	
PA_atk-s05_08a1:1776	“Sayanehaṃ tuvaṭṭāmi, vicitte pupphasanthate;	177	
PA_atk-s05_08a1:1777	Pupphavuṭṭhi ca sayane, abhivassati tāvade.	177	
PA_atk-s05_08a1:1778	“Catunnavutito kappe, adāsiṃ paṇṇasantharaṃ;	177	
PA_atk-s05_08a1:1779	Duggatiṃ nābhijānāmi, santharassa idaṃ phalaṃ.	177	
PA_atk-s05_08a1:1780	“Tiṇasantharakā nāma, sattete cakkavattino;	178	
PA_atk-s05_08a1:1781	Ito te pañcame kappe, uppajjiṃsu janādhipā.	178	
PA_atk-s05_08a1:1782	“Kilesā jhāpitā mayhaṃ…pe… kataṃ buddhassa sāsana”nti.	178	
PA_atk-s05_08a1:1783	Arahattaṃ pana patvā vimuttisukhasantappito pītivegavissaṭṭhaṃ udānaṃ udānento –	178	
PA_atk-s05_08a1:1785	“Sutvāna dhammaṃ mahato mahārasaṃ,	178	
PA_atk-s05_08a1:1786	Sabbaññutaññāṇavarena desitaṃ;	178	
PA_atk-s05_08a1:1787	Maggaṃ papajjiṃ amatassa pattiyā,	178	
PA_atk-s05_08a1:1788	So yogakkhemassa pathassa kovido”ti. – gāthaṃ abhāsi;	178	
PA_atk-s05_08a1:1789_0	Tattha sutvānāti suṇitvā, sotena gahetvā ohitasoto sotadvārānusārena upadhāretvā.	1789	
PA_atk-s05_08a1:1789_1	Dhammanti catusaccadhammaṃ. Mahatoti bhagavato. Bhagavā hi mahantehi uḷāratamehi	1789	
PA_atk-s05_08a1:1789_2	sīlādiguṇehi samannāgatattā, sadevakena lokena visesato mahanīyatāya ca “mahā”ti	1789	
PA_atk-s05_08a1:1789_3	vuccati, yā tassa mahāsamaṇoti samaññā jātā. Nissakkavacanañcetaṃ “mahato dhammaṃ	1789	
PA_atk-s05_08a1:1789_4	sutvānā”ti. Mahārasanti vimuttirasassa dāyakattā uḷārarasaṃ. Sabbaññutaññāṇavarena	1789	
PA_atk-s05_08a1:1789_5	desitanti sabbaṃ jānātīti sabbaññū, tassa bhāvo sabbaññutā. Ñāṇameva varaṃ, ñāṇesu	1789	
PA_atk-s05_08a1:1789_6	vā varanti ñāṇavaraṃ, sabbaññutā ñāṇavaraṃ etassāti sabbaññutaññāṇavaro, bhagavā.	1789	
PA_atk-s05_08a1:1789_7	Tena sabbaññutaññāṇasaṅkhātaaggañāṇena vā karaṇabhūtena desitaṃ kathitaṃ dhammaṃ	1789	
PA_atk-s05_08a1:1789_8	sutvānāti yojanā. Yaṃ panettha vattabbaṃ, taṃ paramatthadīpaniyaṃ itivuttakavaṇṇanāyaṃ	1789	
PA_atk-s05_08a1:1789_9	vuttanayena veditabbaṃ. Magganti aṭṭhaṅgikaṃ ariyamaggaṃ. Papajjinti paṭipajjiṃ.	1789	
PA_atk-s05_08a1:1789_10	Amatassa pattiyāti nibbānassa adhigamāya upāyabhūtaṃ paṭipajjinti yojanā. Soti so	17891	
PA_atk-s05_08a1:1789_11	bhagavā. Yogakkhemassa pathassa kovidoti catūhi yogehi anupaddutassa nibbānassa yo	17891	
PA_atk-s05_08a1:1789_12	patho, tassa kovido tattha sukusalo. Ayañhettha attho – bhagavato catusaccadesanaṃ	17891	
PA_atk-s05_08a1:1789_13	sutvā amatādhigamūpāyamaggaṃ ahaṃ paṭipajjiṃ paṭipajjanamaggaṃ mayā kataṃ, so eva	17891	
PA_atk-s05_08a1:1789_14	pana bhagavā sabbathā yogakkhemassa pathassa kovido, parasantāne vā paramanesu kusalo,	17891	
PA_atk-s05_08a1:1789_15	yassa saṃvidhānamāgamma ahampi maggaṃ paṭipajjinti. Ayameva ca therassa aññābyākaraṇagāthā ahosīti.	17891	
PA_atk-s05_08a1:1790	Channattheragāthāvaṇṇanā niṭṭhitā.	179	
PA_atk-s05_08a1:1791	10. Puṇṇattheragāthāvaṇṇanā	179	
PA_atk-s05_08a1:1792_0	Sīlamevāti āyasmato puṇṇattherassa gāthā. Kā uppatti? Sopi purimabuddhesu katādhikāro	1792	
PA_atk-s05_08a1:1792_1	tattha tattha bhave vivaṭṭūpanissayaṃ kusalaṃ upacinanto ito ekanavute kappe buddhasuññe	1792	
PA_atk-s05_08a1:1792_2	loke brāhmaṇakule nibbattitvā vayappatto brāhmaṇasippesu nipphattiṃ gantvā kāmesu	1792	
PA_atk-s05_08a1:1792_3	ādīnavaṃ disvā gharāvāsaṃ pahāya tāpasapabbajjaṃ pabbajitvā himavantappadese paṇṇakuṭiṃ	1792	
PA_atk-s05_08a1:1792_4	katvā vāsaṃ kappesi. Tassa vasanaṭṭhānassa avidūre ekasmiṃ pabbhāre paccekabuddho	1792	
PA_atk-s05_08a1:1792_5	ābādhiko hutvā parinibbāyi, tassa parinibbānasamaye mahā āloko ahosi. Taṃ disvā so,	1792	
PA_atk-s05_08a1:1792_6	“kathaṃ nu kho ayaṃ āloko uppanno”ti vīmaṃsanavasena ito cito ca āhiṇḍanto pabbhāre	1792	
PA_atk-s05_08a1:1792_7	paccekasambuddhaṃ parinibbutaṃ disvā gandhadārūni saṃkaḍḍhitvā sarīraṃ jhāpetvā gandhodakena	1792	
PA_atk-s05_08a1:1792_8	upasiñci. Tattheko devaputto antalikkhe ṭhatvā evamāha – “sādhu, sādhu, sappurisa,	1792	
PA_atk-s05_08a1:1792_9	bahuṃ tayā puññaṃ pasavantena pūritaṃ sugatisaṃvattaniyaṃ kammaṃ tena tvaṃ sugatīsuyeva	1792	
PA_atk-s05_08a1:1792_10	uppajjissasi, ‘puṇṇo’ti ca te nāmaṃ bhavissatī”ti. So tena puññakammena devamanussesu	17921	
PA_atk-s05_08a1:1792_11	saṃsaranto imasmiṃ buddhuppāde sunāparantajanapade suppārakapaṭṭane gahapatikule	17921	
PA_atk-s05_08a1:1792_12	nibbatti, puṇṇotissa nāmaṃ ahosi. So vayappatto vāṇijjavasena mahatā satthena saddhiṃ	17921	
PA_atk-s05_08a1:1792_13	sāvatthiṃ gato. Tena ca samayena bhagavā sāvatthiyaṃ viharati. Atha so sāvatthivāsīhi	17921	
PA_atk-s05_08a1:1792_14	upāsakehi saddhiṃ vihāraṃ gato satthu santike dhammaṃ sutvā paṭiladdhasaddho pabbajitvā	17921	
PA_atk-s05_08a1:1792_15	vattapaṭivattehi ācariyupajjhāye ārādhento vihāsi. So ekadivasaṃ satthāraṃ upasaṅkamitvā,	17921	
PA_atk-s05_08a1:1792_16	“sādhu maṃ, bhante bhagavā, saṃkhittena ovādena ovadatu, yamahaṃ sutvā sunāparantajanapade	17921	
PA_atk-s05_08a1:1792_17	vihareyya”nti āha. Tassa bhagavā, “santi kho, puṇṇa, cakkhuviññeyyā rūpā”tiādinā	17921	
PA_atk-s05_08a1:1792_18	ovādaṃ datvā sīhanādaṃ nadāpetvā vissajjesi. So bhagavantaṃ vanditvā sunāparantajanapadaṃ	17921	
PA_atk-s05_08a1:1792_19	gantvā suppārakapaṭṭane viharanto samathavipassanaṃ ussukkāpetvā tisso vijjā sacchākāsi.	17921	
PA_atk-s05_08a1:1792_20	Tena vuttaṃ apadāne –	17922	
PA_atk-s05_08a1:1793	“Pabbhārakūṭaṃ nissāya, sayambhū aparājito;	179	
PA_atk-s05_08a1:1794	Ābādhiko ca so buddho, vasati pabbatantare.	179	
PA_atk-s05_08a1:1795	“Mama assamasāmantā, panādo āsi tāvade;	179	
PA_atk-s05_08a1:1796	Buddhe nibbāyamānamhi, āloko udapajjatha.	179	
PA_atk-s05_08a1:1797	“Yāvatā vanasaṇḍasmiṃ, acchakokataracchakā;	179	
PA_atk-s05_08a1:1798	Vāḷā ca kesarī sabbe, abhigajjiṃsu tāvade.	179	
PA_atk-s05_08a1:1799	“Uppātaṃ tamahaṃ disvā, pabbhāraṃ agamāsahaṃ;	179	
PA_atk-s05_08a1:1800	Tatthaddasāsiṃ sambuddhaṃ, nibbutaṃ aparājitaṃ.	180	
PA_atk-s05_08a1:1801	“Suphullaṃ sālarājaṃva, sataraṃsiṃva uggataṃ;	180	
PA_atk-s05_08a1:1802	Vītaccikaṃva aṅgāraṃ, nibbutaṃ aparājitaṃ.	180	
PA_atk-s05_08a1:1803	“Tiṇaṃ kaṭṭhañca pūretvā, citakaṃ tatthakāsahaṃ;	180	
PA_atk-s05_08a1:1804	Citakaṃ sukataṃ katvā, sarīraṃ jhāpayiṃ ahaṃ.	180	
PA_atk-s05_08a1:1805	“Sarīraṃ jhāpayitvāna, gandhatoyaṃ samokiriṃ;	180	
PA_atk-s05_08a1:1806	Antalikkhe ṭhito yakkho, nāmamaggahi tāvade.	180	
PA_atk-s05_08a1:1807	“Yaṃ pūritaṃ tayā kiccaṃ, sayambhussa mahesino;	180	
PA_atk-s05_08a1:1808	Puṇṇako nāma nāmena, sadā hohi tuvaṃ mune.	180	
PA_atk-s05_08a1:1809	“Tamhā kāyā cavitvāna, devalokaṃ agacchahaṃ;	180	
PA_atk-s05_08a1:1810	Tattha dibbamayo gandho, antalikkhā pavassati.	181	
PA_atk-s05_08a1:1811	“Tatrāpi nāmadheyyaṃ me, puṇṇakoti ahū tadā;	181	
PA_atk-s05_08a1:1812	Devabhūto manusso vā, saṅkappaṃ pūrayāmahaṃ.	181	
PA_atk-s05_08a1:1813	“Idaṃ pacchimakaṃ mayhaṃ, carimo vattate bhavo;	181	
PA_atk-s05_08a1:1814	Idhāpi puṇṇako nāma, nāmadheyyaṃ pakāsati.	181	
PA_atk-s05_08a1:1815	“Tosayitvāna sambuddhaṃ, gotamaṃ sakyapuṅgavaṃ;	181	
PA_atk-s05_08a1:1816	Sabbāsave pariññāya, viharāmi anāsavo.	181	
PA_atk-s05_08a1:1817	“Ekanavutito kappe, yaṃ kammamakariṃ tadā;	181	
PA_atk-s05_08a1:1818	Duggatiṃ nābhijānāmi, tanukiccassidaṃ phalaṃ.	181	
PA_atk-s05_08a1:1819	“Kilesā jhāpitā mayhaṃ…pe… kataṃ buddhassa sāsana”nti.	181	
PA_atk-s05_08a1:1820_0	Arahattaṃ pana patvā thero bahū manusse sāsane abhippasādesi. Yato pañcasatamattā	1820	
PA_atk-s05_08a1:1820_1	purisā upāsakattaṃ pañcasatamattā ca itthiyo upāsikābhāvaṃ paṭivedesuṃ. So tattha	1820	
PA_atk-s05_08a1:1820_2	rattacandanena candanamāḷaṃ nāma gandhakuṭiṃ kārāpetvā, “satthā pañcahi bhikkhusatehi	1820	
PA_atk-s05_08a1:1820_3	saddhiṃ māḷaṃ paṭicchatū”ti bhagavantaṃ pupphadūtena nimantesi. Bhagavā ca iddhānubhāvena	1820	
PA_atk-s05_08a1:1820_4	tattakehi bhikkhūhi saddhiṃ tattha gantvā candanamāḷaṃ paṭiggahetvā aruṇe anuṭṭhiteyeva	1820	
PA_atk-s05_08a1:1820_5	paccāgamāsi. Thero aparabhāge parinibbānasamaye aññaṃ byākaronto –	1820	
PA_atk-s05_08a1:1822	“Sīlameva idha aggaṃ, paññavā pana uttamo;	182	
PA_atk-s05_08a1:1823	Manussesu ca devesu, sīlapaññāṇato jaya”nti. – gāthaṃ abhāsi;	182	
PA_atk-s05_08a1:1824_0	Tattha sīlanti sīlanaṭṭhena sīlaṃ, patiṭṭhānaṭṭhena samādhānaṭṭhena cāti attho. Sīlañhi	1824	
PA_atk-s05_08a1:1824_1	sabbaguṇānaṃ patiṭṭhā, tenāha – “sīle patiṭṭhāya naro sapañño”ti. Samādahati ca taṃ	1824	
PA_atk-s05_08a1:1824_2	kāyavācāavippakiṇṇaṃ karotīti attho. Tayidaṃ sīlameva aggaṃ sabbaguṇānaṃ mūlabhāvato	1824	
PA_atk-s05_08a1:1824_3	pamukhabhāvato ca. Yathāha – “tasmātiha, tvaṃ bhikkhu, ādimeva visodhehi kusalesu	1824	
PA_atk-s05_08a1:1824_4	dhammesu. Ko cādi kusalānaṃ dhammānaṃ sīlañca suvisuddha”nti, “pātimokkhanti mukhametaṃ	1824	
PA_atk-s05_08a1:1824_5	pamukhameta”nti ca ādi. Idhāti nipātamattaṃ. Paññavāti ñāṇasampanno. So uttamo seṭṭho	1824	
PA_atk-s05_08a1:1824_6	pavaroti puggalādhiṭṭhānāya gāthāya paññāyayeva seṭṭhabhāvaṃ dasseti. Paññuttarā	1824	
PA_atk-s05_08a1:1824_7	hi kusalā dhammā. Idāni taṃ sīlapaññānaṃ aggaseṭṭhabhāvaṃ kāraṇato dasseti “manussesu	1824	
PA_atk-s05_08a1:1824_8	ca devesu, sīlapaññāṇato jaya”nti ca. Sīlapaññāṇahetu paṭipakkhajayo kāmakilesajayo hotīti attho.	1824	
PA_atk-s05_08a1:1825	Puṇṇattheragāthāvaṇṇanā niṭṭhitā.	182	
PA_atk-s05_08a1:1826	Sattamavaggavaṇṇanā niṭṭhitā.	182	
PA_atk-s05_08a1:1827	8. Aṭṭhamavaggo	182	
PA_atk-s05_08a1:1828	1. Vacchapālattheragāthāvaṇṇanā	182	
PA_atk-s05_08a1:1829_0	Susukhumanipuṇatthadassināti āyasmato vacchapālattherassa gāthā. Kā uppatti? Ayampi	1829	
PA_atk-s05_08a1:1829_1	purimabuddhesu katādhikāro tattha tattha bhave puññāni ācinanto devamanussesu saṃsaranto	1829	
PA_atk-s05_08a1:1829_2	ito ekanavute kappe brāhmaṇakule nibbattitvā brāhmaṇasippesu nipphattiṃ gantvā aggiṃ	1829	
PA_atk-s05_08a1:1829_3	paricaranto ekadivasaṃ mahatiyā kaṃsapātiyā pāyāsaṃ ādāya dakkhiṇeyyaṃ pariyesanto	1829	
PA_atk-s05_08a1:1829_4	vipassiṃ bhagavantaṃ ākāse caṅkamantaṃ disvā acchariyabbhutacittajāto bhagavantaṃ	1829	
PA_atk-s05_08a1:1829_5	abhivādetvā dātukāmataṃ dassesi. Paṭiggahesi bhagavā anukampaṃ upādāya. So tena puññakammena	1829	
PA_atk-s05_08a1:1829_6	devamanussesu saṃsaranto imasmiṃ buddhuppāde rājagahe vibhavasampannassa brāhmaṇassa	1829	
PA_atk-s05_08a1:1829_7	putto hutvā nibbatti, vacchapālotissa nāmaṃ ahosi. So bimbisārasamāgame uruvelakassapattherena	1829	
PA_atk-s05_08a1:1829_8	iddhipāṭihāriyaṃ dassetvā satthu paramanipaccakāre kate taṃ disvā paṭiladdhasaddho	1829	
PA_atk-s05_08a1:1829_9	pabbajitvā sattāhapabbajito eva vipassanaṃ vaḍḍhetvā chaḷabhiñño ahosi. Tena vuttaṃ apadāne –	1829	
PA_atk-s05_08a1:1830	“Suvaṇṇavaṇṇo sambuddho, bāttiṃsavaralakkhaṇo;	183	
PA_atk-s05_08a1:1831	Pavanā abhinikkhanto, bhikkhusaṅghapurakkhato.	183	
PA_atk-s05_08a1:1832	“Mahaccā kaṃsapātiyā, vaḍḍhetvā pāyasaṃ ahaṃ;	183	
PA_atk-s05_08a1:1833	Āhutiṃ yiṭṭhukāmo so, upanesiṃ baliṃ ahaṃ.	183	
PA_atk-s05_08a1:1834	“Bhagavā tamhi samaye, lokajeṭṭho narāsabho;	183	
PA_atk-s05_08a1:1835	Caṅkamaṃ susamārūḷho, ambare anilāyane.	183	
PA_atk-s05_08a1:1836	“Tañca acchariyaṃ disvā, abbhutaṃ lomahaṃsanaṃ;	183	
PA_atk-s05_08a1:1837	Ṭhapayitvā kaṃsapātiṃ, vipassiṃ abhivādayiṃ.	183	
PA_atk-s05_08a1:1838	“Tuvaṃ devosi sabbaññū, sadeve sahamānuse;	183	
PA_atk-s05_08a1:1839	Anukampaṃ upādāya, paṭiggaṇha mahāmuni.	183	
PA_atk-s05_08a1:1840	“Paṭiggahesi bhagavā, sabbaññū lokanāyako;	184	
PA_atk-s05_08a1:1841	Mama saṅkappamaññāya, satthā loke mahāmuni.	184	
PA_atk-s05_08a1:1842	“Ekanavutito kappe, yaṃ dānamadadiṃ tadā;	184	
PA_atk-s05_08a1:1843	Duggatiṃ nābhijānāmi, pāyāsassa idaṃ phalaṃ.	184	
PA_atk-s05_08a1:1844	“Ekatālīsito kappe, buddho nāmāsi khattiyo;	184	
PA_atk-s05_08a1:1845	Sattaratanasampanno, cakkavattī mahabbalo.	184	
PA_atk-s05_08a1:1846	“Kilesā jhāpitā mayhaṃ…pe… kataṃ buddhassa sāsana”nti.	184	
PA_atk-s05_08a1:1847	Arahattaṃ pana patvā sukheneva attanā nibbānassa adhigatabhāvaṃ vibhāvento –	184	
PA_atk-s05_08a1:1849	“Susukhumanipuṇatthadassinā, matikusalena nivātavuttinā;	184	
PA_atk-s05_08a1:1850	Saṃsevitavuddhasīlinā, nibbānaṃ na hi tena dullabha”nti. –	185	
PA_atk-s05_08a1:1851	Imaṃ gāthaṃ abhāsi.	185	
PA_atk-s05_08a1:1852_0	Tattha susukhumanipuṇatthadassināti ativiya duddasaṭṭhena sukhume, saṇhaṭṭhena nipuṇe	1852	
PA_atk-s05_08a1:1852_1	saccapaṭiccasamuppādādiatthe aniccatādiṃ oropetvā passatīti susukhumanipuṇatthadassī,	1852	
PA_atk-s05_08a1:1852_2	tena. Matikusalenāti matiyā paññāya kusalena chekena, “evaṃ pavattamānassa paññā	1852	
PA_atk-s05_08a1:1852_3	vaḍḍhati, evaṃ na vaḍḍhatī”ti dhammavicayasambojjhaṅgapaññāya uppādane kusalena.	1852	
PA_atk-s05_08a1:1852_4	Nivātavuttināti sabrahmacārīsu nivātanīcavattanasīlena, vuḍḍhesu navesu ca yathānurūpapaṭipattinā.	1852	
PA_atk-s05_08a1:1852_5	Saṃsevitavuddhasīlināti saṃsevitaṃ āciṇṇaṃ vuddhasīlaṃ saṃsevitavuddhasīlaṃ, taṃ	1852	
PA_atk-s05_08a1:1852_6	yassa atthi, tena saṃsevitavuddhasīlinā. Atha vā saṃsevitā upāsitā vuddhasīlino etenāti	1852	
PA_atk-s05_08a1:1852_7	saṃsevitavuddhasīlī, tena. Hītisaddo hetuattho. Yasmā yo nivātavutti saṃsevitavuddhasīlī	1852	
PA_atk-s05_08a1:1852_8	matikusalo susukhumanipuṇatthadassī ca, tasmā nibbānaṃ na tassa dullabhanti attho.	1852	
PA_atk-s05_08a1:1852_9	Nivātavuttitāya hi saṃsevitavuddhasīlitāya ca paṇḍitā taṃ ovaditabbaṃ anusāsitabbaṃ	1852	
PA_atk-s05_08a1:1852_10	maññanti, tesañca ovāde ṭhito sayaṃ matikusalatāya susukhumanipuṇatthadassitāya ca	18521	
PA_atk-s05_08a1:1852_11	vipassanāya kammaṃ karonto nacirasseva nibbānaṃ adhigacchatīti, ayameva ca therassa	18521	
PA_atk-s05_08a1:1852_12	aññābyākaraṇagāthā ahosīti.	18521	
PA_atk-s05_08a1:1853	Vacchapālattheragāthāvaṇṇanā niṭṭhitā.	185	
PA_atk-s05_08a1:1854	2. Ātumattheragāthāvaṇṇanā	185	
PA_atk-s05_08a1:1855_0	Yathā kaḷīro susu vaḍḍhitaggoti āyasmato ātumattherassa gāthā. Kā uppatti? Sopi purimabuddhesu	1855	
PA_atk-s05_08a1:1855_1	katādhikāro tattha tattha bhave vivaṭṭūpanissayaṃ puññaṃ ācinanto ito ekanavute kappe	1855	
PA_atk-s05_08a1:1855_2	kulagehe nibbattitvā viññutaṃ patto vipassiṃ bhagavantaṃ antaravīthiyaṃ gacchantaṃ	1855	
PA_atk-s05_08a1:1855_3	disvā pasannamānaso gandhodakena gandhacuṇṇena ca pūjaṃ akāsi. So tena puññakammena	1855	
PA_atk-s05_08a1:1855_4	devaloke nibbatto aparāparaṃ sugatīsuyeva saṃsaranto kassapassa bhagavato sāsane	1855	
PA_atk-s05_08a1:1855_5	pabbajitvā samaṇadhammaṃ akāsi, ñāṇassa pana aparipakkattā visesaṃ nibbattetuṃ nāsakkhi.	1855	
PA_atk-s05_08a1:1855_6	Atha imasmiṃ buddhuppāde sāvatthiyaṃ seṭṭhiputto hutvā nibbatti, ātumotissa nāmaṃ	1855	
PA_atk-s05_08a1:1855_7	ahosi. Tassa vayappattassa mātā “puttassa me bhariyaṃ ānessāmā”ti ñātakehi sammantesi.	1855	
PA_atk-s05_08a1:1855_8	So taṃ upadhāretvā hetusampattiyā codiyamāno “kiṃ mayhaṃ gharāvāsena, idāneva pabbajissāmī”ti	1855	
PA_atk-s05_08a1:1855_9	bhikkhūnaṃ santikaṃ gantvā pabbaji. Pabbajitampi naṃ mātā uppabbājetukāmā nānānayehi	1855	
PA_atk-s05_08a1:1855_10	palobheti. So tassā avasaraṃ adatvā attano ajjhāsayaṃ pakāsento –	18551	
PA_atk-s05_08a1:1857	“Yathā kaḷīro susu vaḍḍhitaggo, dunnikkhamo hoti pasākhajāto;	185	
PA_atk-s05_08a1:1858	Evaṃ ahaṃ bhariyāyānītāya, anumañña maṃ pabbajitomhi dānī”ti. –	185	
PA_atk-s05_08a1:1859	Gāthaṃ abhāsi.	185	
PA_atk-s05_08a1:1860_0	Tattha kaḷīroti aṅkuro, idha pana vaṃsaṅkuro adhippeto. Susūti taruṇo. Vaḍḍhitaggoti	1860	
PA_atk-s05_08a1:1860_1	pavaḍḍhitasākho. Susuvaḍḍhitaggoti vā suṭṭhu vaḍḍhitasākho sañjātapattasākho. Dunnikkhamoti	1860	
PA_atk-s05_08a1:1860_2	veḷugumbato nikkhāmetuṃ nīharituṃ asakkuṇeyyo. Pasākhajātoti jātapasākho, sākhānampi	1860	
PA_atk-s05_08a1:1860_3	pabbe pabbe uppannaanusākho. Evaṃ ahaṃ bhariyāyānītāyāti yathā vaṃso vaḍḍhitaggo	1860	
PA_atk-s05_08a1:1860_4	vaṃsantaresu saṃsaṭṭha sākhāpasākho veḷugumbato dunnīharaṇīyo hoti, evaṃ ahampi bhariyāya	1860	
PA_atk-s05_08a1:1860_5	mayhaṃ ānītāya puttadhītādivasena vaḍḍhitaggo āsattivasena gharāvāsato dunnīharaṇīyo	1860	
PA_atk-s05_08a1:1860_6	bhaveyyaṃ. Yathā pana vaṃsakaḷīro asañjātasākhabandho veḷugumbato sunīharaṇīyova	1860	
PA_atk-s05_08a1:1860_7	hoti, evaṃ ahampi asañjātaputtadārādibandho sunīharaṇīyo homi, tasmā anānītāya eva	1860	
PA_atk-s05_08a1:1860_8	bhariyāya anumañña maṃ attanāva maṃ anujānāpetvā. Pabbajitomhi dānīti, “idāni pana	1860	
PA_atk-s05_08a1:1860_9	pabbajito amhi, sādhu suṭṭhū”ti attano nekkhammābhiratiṃ pakāsesi, atha vā “anumañña	1860	
PA_atk-s05_08a1:1860_10	maṃ pabbajitomhi dānī”ti mātu katheti. Ayañhettha attho – yadipi tāya pubbe nānumataṃ,	18601	
PA_atk-s05_08a1:1860_11	idāni pana pabbajito amhi, tasmā anumañña anujānāhi maṃ samaṇabhāveyeva ṭhātuṃ, nāhaṃ	18601	
PA_atk-s05_08a1:1860_12	tayā nivattanīyoti. Evaṃ pana kathento yathāṭhitova vipassanaṃ vaḍḍhetvā maggapaṭipāṭiyā	18601	
PA_atk-s05_08a1:1860_13	kilese khepetvā chaḷabhiñño ahosi. Tena vuttaṃ apadāne –	18601	
PA_atk-s05_08a1:1861	“Nisajja pāsādavare, vipassiṃ addasaṃ jinaṃ;	186	
PA_atk-s05_08a1:1862	Kakudhaṃ vilasantaṃva, sabbaññuṃ tamanāsakaṃ.	186	
PA_atk-s05_08a1:1863	“Pāsādassāvidūre ca, gacchati lokanāyako;	186	
PA_atk-s05_08a1:1864	Pabhā niddhāvate tassa, yathā ca sataraṃsino.	186	
PA_atk-s05_08a1:1865	“Gandhodakañca paggayha, buddhaseṭṭhaṃ samokiriṃ;	186	
PA_atk-s05_08a1:1866	Tena cittappasādena, tattha kālaṅkato ahaṃ.	186	
PA_atk-s05_08a1:1867	“Ekanavutito kappe, yaṃ gandhodakamākiriṃ;	186	
PA_atk-s05_08a1:1868	Duggatiṃ nābhijānāmi, buddhapūjāyidaṃ phalaṃ.	186	
PA_atk-s05_08a1:1869	“Ekatiṃse ito kappe, sugandho nāma khattiyo;	186	
PA_atk-s05_08a1:1870	Sattaratanasampanno, cakkavattī mahabbalo.	187	
PA_atk-s05_08a1:1871	“Kilesā jhāpitā mayhaṃ…pe… kataṃ buddhassa sāsana”nti.	187	
PA_atk-s05_08a1:1872	Chaḷabhiñño pana hutvā mātaraṃ āpucchitvā tassā pekkhantiyāyeva ākāsena pakkāmi. So arahattappattiyā uttarikālampi antarantarā tameva gāthaṃ paccudāhāsi.	187	
PA_atk-s05_08a1:1873_0	Tattha “pabbajitomhī”ti imināpadesena ayampi therassa aññābyākaraṇagāthā ahosi attano	1873	
PA_atk-s05_08a1:1873_1	santāne rāgādimalassa pabbājitabhāvadīpanato. Tenāha bhagavā – “pabbājayamattano	1873	
PA_atk-s05_08a1:1873_2	malaṃ, tasmā ‘pabbajito’ti vuccatī”ti.	1873	
PA_atk-s05_08a1:1874	Ātumattheragāthāvaṇṇanā niṭṭhitā.	187	
PA_atk-s05_08a1:1875	3. Māṇavattheragāthāvaṇṇanā	187	
PA_atk-s05_08a1:1876_0	Jiṇṇañca disvā dukhitañca byādhitanti āyasmato māṇavattherassa gāthā. Kā uppatti?	1876	
PA_atk-s05_08a1:1876_1	Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	1876	
PA_atk-s05_08a1:1876_2	ito ekanavute kappe brāhmaṇakule nibbattitvā lakkhaṇadharo hutvā vipassissa bhagavato	1876	
PA_atk-s05_08a1:1876_3	abhijātiyā lakkhaṇāni pariggahetvā pubbanimittāni sāvetvā, “ekaṃsena ayaṃ buddho	1876	
PA_atk-s05_08a1:1876_4	bhavissatī”ti byākaritvā nānānayehi thometvā abhivādetvā padakkhiṇaṃ katvā pakkāmi.	1876	
PA_atk-s05_08a1:1876_5	So tena puññakammena sugatīsuyeva saṃsaranto imasmiṃ buddhuppāde sāvatthiyaṃ brāhmaṇamahāsālassa	1876	
PA_atk-s05_08a1:1876_6	gehe nibbattitvā yāva sattavassāni, tāva antoghareyeva vaḍḍhitvā sattame saṃvacchare	1876	
PA_atk-s05_08a1:1876_7	upanayanatthaṃ uyyānaṃ nīto antarāmagge jiṇṇāturamate disvā tesaṃ adiṭṭhapubbattā	1876	
PA_atk-s05_08a1:1876_8	te parijane pucchitvā jarārogamaraṇasabhāvaṃ sutvā sañjātasaṃvego tato anivattanto	1876	
PA_atk-s05_08a1:1876_9	vihāraṃ gantvā satthu santike dhammaṃ sutvā mātāpitaro anujānāpetvā pabbajitvā vipassanaṃ	1876	
PA_atk-s05_08a1:1876_10	paṭṭhapetvā nacirasseva arahattaṃ pāpuṇi. Tena vuttaṃ apadāne –	18761	
PA_atk-s05_08a1:1877	“Jāyamāne vipassimhi, nimittaṃ byākariṃ ahaṃ;	187	
PA_atk-s05_08a1:1878	Nibbāpayiñca janataṃ, buddho loke bhavissati.	187	
PA_atk-s05_08a1:1879	“Yasmiñca jāyamānasmiṃ, dasasahassi kampati;	187	
PA_atk-s05_08a1:1880	So dāni bhagavā satthā, dhammaṃ deseti cakkhumā.	188	
PA_atk-s05_08a1:1881	“Yasmiñca jāyamānasmiṃ, āloko vipulo ahu;	188	
PA_atk-s05_08a1:1882	So dāni bhagavā satthā, dhammaṃ deseti cakkhumā.	188	
PA_atk-s05_08a1:1883	“Yasmiñca jāyamānasmiṃ, saritāyo na sandayuṃ;	188	
PA_atk-s05_08a1:1884	So dāni bhagavā satthā, dhammaṃ deseti cakkhumā.	188	
PA_atk-s05_08a1:1885	“Yasmiñca jāyamānasmiṃ, avīcaggi na pajjali;	188	
PA_atk-s05_08a1:1886	So dāni bhagavā satthā, dhammaṃ deseti cakkhumā.	188	
PA_atk-s05_08a1:1887	“Yasmiñca jāyamānasmiṃ, pakkhisaṅgho na sañcari;	188	
PA_atk-s05_08a1:1888	So dāni bhagavā satthā, dhammaṃ deseti cakkhumā.	188	
PA_atk-s05_08a1:1889	“Yasmiñca jāyamānasmiṃ, vātakkhandho na vāyati;	188	
PA_atk-s05_08a1:1890	So dāni bhagavā satthā, dhammaṃ deseti cakkhumā.	189	
PA_atk-s05_08a1:1891	“Yasmiñca jāyamānasmiṃ, sabbaratanāni jotayuṃ;	189	
PA_atk-s05_08a1:1892	So dāni bhagavā satthā, dhammaṃ deseti cakkhumā.	189	
PA_atk-s05_08a1:1893	“Yasmiñca jāyamānasmiṃ, sattāsuṃ padavikkamā;	189	
PA_atk-s05_08a1:1894	So dāni bhagavā satthā, dhammaṃ deseti cakkhumā.	189	
PA_atk-s05_08a1:1895	“Jātamatto ca sambuddho, disā sabbā vilokayi;	189	
PA_atk-s05_08a1:1896	Vācāsabhimudīresi, esā buddhāna dhammatā.	189	
PA_atk-s05_08a1:1897	“Saṃvejayitvā janataṃ, thavitvā lokanāyakaṃ;	189	
PA_atk-s05_08a1:1898	Sambuddhaṃ abhivādetvā, pakkāmiṃ pācināmukho.	189	
PA_atk-s05_08a1:1899	“Ekanavutito kappe, yaṃ buddhamabhithomayiṃ;	189	
PA_atk-s05_08a1:1900	Duggatiṃ nābhijānāmi, thomanāya idaṃ phalaṃ.	190	
PA_atk-s05_08a1:1901	“Ito navutikappamhi, sammukhāthavikavhayo;	190	
PA_atk-s05_08a1:1902	Sattaratanasampanno, cakkavattī mahabbalo.	190	
PA_atk-s05_08a1:1903	“Pathavīdundubhi nāma, ekūnanavutimhito;	190	
PA_atk-s05_08a1:1904	Sattaratanasampanno, cakkavattī mahabbalo.	190	
PA_atk-s05_08a1:1905	“Aṭṭhāsītimhito kappe, obhāso nāma khattiyo;	190	
PA_atk-s05_08a1:1906	Sattaratanasampanno, cakkavattī mahabbalo.	190	
PA_atk-s05_08a1:1907	“Sattāsītimhito kappe, saritacchedanavhayo;	190	
PA_atk-s05_08a1:1908	Sattaratanasampanno, cakkavattī mahabbalo.	190	
PA_atk-s05_08a1:1909	“Agginibbāpano nāma, kappānaṃ chaḷasītiyā;	190	
PA_atk-s05_08a1:1910	Sattaratanasampanno, cakkavattī mahabbalo.	191	
PA_atk-s05_08a1:1911	“Gatipacchedano nāma, kappānaṃ pañcasītiyā;	191	
PA_atk-s05_08a1:1912	Sattaratanasampanno, cakkavattī mahabbalo.	191	
PA_atk-s05_08a1:1913	“Rājā vātasamo nāma, kappānaṃ cullasītiyā;	191	
PA_atk-s05_08a1:1914	Sattaratanasampanno, cakkavattī mahabbalo.	191	
PA_atk-s05_08a1:1915	“Ratanapajjalo nāma, kappānaṃ teasītiyā;	191	
PA_atk-s05_08a1:1916	Sattaratanasampanno, cakkavattī mahabbalo.	191	
PA_atk-s05_08a1:1917	“Padavikkamano nāma, kappānaṃ dveasītiyā;	191	
PA_atk-s05_08a1:1918	Sattaratanasampanno, cakkavattī mahabbalo.	191	
PA_atk-s05_08a1:1919	“Rājā vilokano nāma, kappānaṃ ekasītiyā;	191	
PA_atk-s05_08a1:1920	Sattaratanasampanno, cakkavattī mahabbalo.	192	
PA_atk-s05_08a1:1921	“Girasāroti nāmena, kappesītimhi khattiyo;	192	
PA_atk-s05_08a1:1922	Sattaratanasampanno, cakkavattī mahabbalo.	192	
PA_atk-s05_08a1:1923	“Kilesā jhāpitā mayhaṃ…pe… kataṃ buddhassa sāsana”nti.	192	
PA_atk-s05_08a1:1924	Adhigatārahatto pana bhikkhūhi, “kena, tvaṃ āvuso, saṃvegena atidaharova samāno pabbajito”ti pucchito attano pabbajjānimittakittanāpadesena aññaṃ byākaronto –	192	
PA_atk-s05_08a1:1926	“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;	192	
PA_atk-s05_08a1:1927	Tato ahaṃ nikkhamitūna pabbajiṃ, pahāya kāmāni manoramānī”ti. –	192	
PA_atk-s05_08a1:1928	Gāthaṃ abhāsi.	192	
PA_atk-s05_08a1:1929_0	Tattha jiṇṇanti jarāya abhibhūtaṃ, khaṇḍiccapāliccavalittacatādīhi samaṅgībhūtaṃ.	1929	
PA_atk-s05_08a1:1929_1	Dukhitanti dukkhappattaṃ. Byādhitanti gilānaṃ. Ettha ca “byādhita”nti vuttepi dukkhappattabhāvo	1929	
PA_atk-s05_08a1:1929_2	siddho, “dukhita”nti vacanaṃ tassa bāḷhagilānabhāvaparidīpanatthaṃ. Matanti kālaṅkataṃ,	1929	
PA_atk-s05_08a1:1929_3	yasmā kālaṅkato āyuno khayaṃ vayaṃ bhedaṃ gato nāma hoti, tasmā vuttaṃ “gatamāyusaṅkhaya”nti.	1929	
PA_atk-s05_08a1:1929_4	Tasmā jiṇṇabyādhimatānaṃ diṭṭhattā, “ime jarādayo nāma na imesaṃyeva, atha kho sabbasādhāraṇā,	1929	
PA_atk-s05_08a1:1929_5	tasmā ahampi jarādike anativatto”ti saṃviggattā. Nikkhamitūnāti nikkhamitvā, ayameva	1929	
PA_atk-s05_08a1:1929_6	vā pāṭho. Pabbajjādhippāyena gharato niggantvā. Pabbajinti satthu sāsane pabbajaṃ	1929	
PA_atk-s05_08a1:1929_7	upagato. Pahāya kāmāni manoramānīti iṭṭhakantādibhāvato avītarāgānaṃ mano ramentīti	1929	
PA_atk-s05_08a1:1929_8	manorame vatthukāme pajahitvā, tappaṭibaddhassa chandarāgassa ariyamaggena samucchindanena	1929	
PA_atk-s05_08a1:1929_9	nirapekkhabhāvena chaḍḍetvāti attho. Kāmānaṃ pahānakittanamukhena cetaṃ therassa	1929	
PA_atk-s05_08a1:1929_10	aññābyākaraṇaṃ ahosi. Māṇavakāle pabbajitattā imassa therassa māṇavotveva samaññā jātāti.	19291	
PA_atk-s05_08a1:1930	Māṇavattheragāthāvaṇṇanā niṭṭhitā.	193	
PA_atk-s05_08a1:1931	4. Suyāmanattheragāthāvaṇṇanā	193	
PA_atk-s05_08a1:1932_0	Kāmacchando ca byāpādoti āyasmato suyāmanattherassa gāthā. Kā uppatti? Ayampi purimabuddhesu	1932	
PA_atk-s05_08a1:1932_1	katādhikāro tattha tattha bhave puññāni upacinanto ito ekanavute kappe vipassissa	1932	
PA_atk-s05_08a1:1932_2	bhagavato kāle dhaññavatīnagare brāhmaṇakule nibbattitvā vayappatto brāhmaṇasippesu	1932	
PA_atk-s05_08a1:1932_3	nipphattiṃ patvā brāhmaṇamante vāceti. Tena ca samayena vipassī bhagavā mahatā bhikkhusaṅghena	1932	
PA_atk-s05_08a1:1932_4	saddhiṃ dhaññavatīnagaraṃ piṇḍāya paviṭṭho hoti. Taṃ disvā brāhmaṇo pasannacitto	1932	
PA_atk-s05_08a1:1932_5	attano gehaṃ netvā āsanaṃ paññāpetvā tassūpari pupphasanthāraṃ santharitvā adāsi,	1932	
PA_atk-s05_08a1:1932_6	satthari tattha nisinne paṇītena āhārena santappesi, bhuttāviñca pupphagandhena pūjesi.	1932	
PA_atk-s05_08a1:1932_7	Satthā anumodanaṃ vatvā pakkāmi. So tena puññakammena devaloke nibbattitvā aparāparaṃ	1932	
PA_atk-s05_08a1:1932_8	puññāni katvā devamanussesu saṃsaranto imasmiṃ buddhuppāde vesāliyaṃ aññatarassa	1932	
PA_atk-s05_08a1:1932_9	brāhmaṇassa putto hutvā nibbatti, suyāmanotissa nāmaṃ ahosi. So vayappatto tiṇṇaṃ	1932	
PA_atk-s05_08a1:1932_10	vedānaṃ pāragū paramanissamayutto hutvā gehavāsīnaṃ kāmūpabhogaṃ jigucchitvā jhānaninno	19321	
PA_atk-s05_08a1:1932_11	bhagavato vesāligamane paṭiladdhasaddho pabbajitvā khuraggeyeva arahattaṃ pāpuṇi.	19321	
PA_atk-s05_08a1:1932_12	Tena vuttaṃ apadāne –	19321	
PA_atk-s05_08a1:1933	“Nagare dhaññavatiyā, ahosiṃ brāhmaṇo tadā;	193	
PA_atk-s05_08a1:1934	Lakkhaṇe itihāse ca, sanighaṇḍusakeṭubhe.	193	
PA_atk-s05_08a1:1935	“Padako veyyākaraṇo, nimittakovido ahaṃ;	193	
PA_atk-s05_08a1:1936	Mante ca sisse vācesiṃ, tiṇṇaṃ vedāna pāragū.	193	
PA_atk-s05_08a1:1937	“Pañca uppalahatthāni, piṭṭhiyaṃ ṭhapitāni me;	193	
PA_atk-s05_08a1:1938	Āhutiṃ yiṭṭhukāmohaṃ, pitumātusamāgame.	193	
PA_atk-s05_08a1:1939	“Tadā vipassī bhagavā, bhikkhusaṅghapurakkhato;	193	
PA_atk-s05_08a1:1940	Obhāsento disā sabbā, āgacchati narāsabho.	194	
PA_atk-s05_08a1:1941	“Āsanaṃ paññapetvāna, nimantetvā mahāmuniṃ;	194	
PA_atk-s05_08a1:1942	Santharitvāna taṃ pupphaṃ, abhinesiṃ sakaṃ gharaṃ.	194	
PA_atk-s05_08a1:1943	“Yaṃ me atthi sake gehe, āmisaṃ paccupaṭṭhitaṃ;	194	
PA_atk-s05_08a1:1944	Tāhaṃ buddhassa pādāsiṃ, pasanno sehi pāṇibhi.	194	
PA_atk-s05_08a1:1945	“Bhuttāviṃ kālamaññāya pupphahatthamadāsahaṃ;	194	
PA_atk-s05_08a1:1946	Anumoditvāna sabbaññū, pakkāmi uttarāmukho.	194	
PA_atk-s05_08a1:1947	“Ekanavutito kappe, yaṃ pupphamadadiṃ tadā;	194	
PA_atk-s05_08a1:1948	Duggatiṃ nābhijānāmi, pupphadānassidaṃ phalaṃ.	194	
PA_atk-s05_08a1:1949	“Anantaraṃ ito kappe, rājāhuṃ varadassano;	194	
PA_atk-s05_08a1:1950	Sattaratanasampanno, cakkavattī mahabbalo.	195	
PA_atk-s05_08a1:1951	“Kilesā jhāpitā mayhaṃ…pe… kataṃ buddhassa sāsana”nti.	195	
PA_atk-s05_08a1:1952	Arahattaṃ pana patvā nīvaraṇappahānakittanamukhena aññaṃ byākaronto –	195	
PA_atk-s05_08a1:1954	“Kāmacchando ca byāpādo, thinamiddhañca bhikkhuno;	195	
PA_atk-s05_08a1:1955	Uddhaccaṃ vicikicchā ca, sabbasova na vijjatī”ti. – gāthaṃ abhāsi;	195	
PA_atk-s05_08a1:1956_0	Tattha kāmacchandoti kāmesu chando, kāmo ca so chando cātipi kāmacchando, kāmarāgo.	1956	
PA_atk-s05_08a1:1956_1	Idha pana sabbopi rāgo kāmacchando aggamaggavajjhassāpi adhippetattā, tenāha “sabbasova	1956	
PA_atk-s05_08a1:1956_2	na vijjatī”ti. Sabbepi hi tebhūmakadhammā kāmanīyaṭṭhena kāmā, tattha pavatto rāgo	1956	
PA_atk-s05_08a1:1956_3	kāmacchando, tenāha bhagavā – “āruppe kāmacchandanīvaraṇaṃ paṭicca thinamiddhanīvaraṇaṃ	1956	
PA_atk-s05_08a1:1956_4	uddhaccanīvaraṇaṃ avijjānīvaraṇaṃ uppajjatī”ti byāpajjati cittaṃ pūtibhāvaṃ gacchati	1956	
PA_atk-s05_08a1:1956_5	etenāti byāpādo, “anatthaṃ me acarī”tiādinayappavatto āghāto. Thinaṃ cittassa akalyatā	1956	
PA_atk-s05_08a1:1956_6	anussāhasaṃhananaṃ, middhaṃ kāyassa akalyatā asattivighāto, tadubhayampi thinañca	1956	
PA_atk-s05_08a1:1956_7	middhañca thinamiddhaṃ, kiccāhārapaṭipakkhānaṃ ekatāya ekaṃ katvā vuttaṃ. Uddhatabhāvo	1956	
PA_atk-s05_08a1:1956_8	uddhaccaṃ, yena dhammena cittaṃ uddhataṃ hoti avūpasantaṃ, so cetaso vikkhepo uddhaccaṃ.	1956	
PA_atk-s05_08a1:1956_9	Uddhaccaggahaṇeneva cettha kiccāhārapaṭipakkhānaṃ samānatāya kukkuccampi gahitamevāti	1956	
PA_atk-s05_08a1:1956_10	daṭṭhabbaṃ. Taṃ pacchānutāpalakkhaṇaṃ. Yo hi katākatakusalākusalūpanissayo vippaṭisāro,	19561	
PA_atk-s05_08a1:1956_11	taṃ kukkuccaṃ. Vicikicchāti, “evaṃ nu kho na nu kho”ti saṃsayaṃ āpajjati, dhammasabhāvaṃ	19561	
PA_atk-s05_08a1:1956_12	vā vicinanto kicchati kilamati etāyāti vicikicchā, buddhādivatthuko saṃsayo. Sabbasoti	19561	
PA_atk-s05_08a1:1956_13	anavasesato. Na vijjatīti natthi, maggena samucchinnattā na upalabbhati. Idañca padadvayaṃ	19561	
PA_atk-s05_08a1:1956_14	paccekaṃ yojetabbaṃ ayañhettha yojanā – yassa bhikkhuno tena tena ariyamaggena samucchinnattā	19561	
PA_atk-s05_08a1:1956_15	kāmacchando ca byāpādo ca thinamiddhañca uddhaccakukkuccañca vicikicchā ca sabbasova	19561	
PA_atk-s05_08a1:1956_16	na vijjati, tassa na kiñci karaṇīyaṃ, katassa vā paticayoti aññāpadesena aññaṃ byākaroti.	19561	
PA_atk-s05_08a1:1956_17	Pañcasu hi nīvaraṇesu maggena samucchinnesu tadekaṭṭhatāya sabbepi kilesā samucchinnāyeva	19561	
PA_atk-s05_08a1:1956_18	honti. Tenāha – “sabbete bhagavanto pañca nīvaraṇe pahāya cetaso upakkilese”ti.	19561	
PA_atk-s05_08a1:1957	Suyāmanattheragāthāvaṇṇanā niṭṭhitā.	195	
PA_atk-s05_08a1:1958	5. Susāradattheragāthāvaṇṇanā	195	
PA_atk-s05_08a1:1959_0	Sādhu suvihitāna dassananti āyasmato susāradattherassa gāthā. Kā uppatti? So kira	1959	
PA_atk-s05_08a1:1959_1	padumuttarassa bhagavato kāle brāhmaṇakule nibbattitvā vijjāpadesu nipphattiṃ gantvā	1959	
PA_atk-s05_08a1:1959_2	kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā himavantappadese	1959	
PA_atk-s05_08a1:1959_3	araññāyatane assamaṃ kāretvā vihāsi. Atha naṃ anuggaṇhanto padumuttaro bhagavā bhikkhācāravelāyaṃ	1959	
PA_atk-s05_08a1:1959_4	upasaṅkami. So dūratova disvā pasannamānaso paccuggantvā pattaṃ gahetvā madhurāni	1959	
PA_atk-s05_08a1:1959_5	phalāni pakkhipitvā adāsi. Bhagavā taṃ paṭiggahetvā anumodanaṃ katvā pakkāmi. So	1959	
PA_atk-s05_08a1:1959_6	tena puññakammena devamanussesu saṃsaranto imasmiṃ buddhuppāde dhammasenāpatino ñātibrāhmaṇakule	1959	
PA_atk-s05_08a1:1959_7	nibbattitvā mandapaññattā susāradoti gahitanāmo aparabhāge dhammasenāpatissa santike	1959	
PA_atk-s05_08a1:1959_8	dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ pāpuṇi.	1959	
PA_atk-s05_08a1:1959_9	Tena vuttaṃ apadāne –	1959	
PA_atk-s05_08a1:1960	“Ajjhāyako mantadharo, tiṇṇaṃ vedāna pāragū;	196	
PA_atk-s05_08a1:1961	Himavantassāvidūre, vasāmi assame ahaṃ.	196	
PA_atk-s05_08a1:1962	“Aggihuttañca me atthi, puṇḍarīkaphalāni ca;	196	
PA_atk-s05_08a1:1963	Puṭake nikkhipitvāna, dumagge laggitaṃ mayā.	196	
PA_atk-s05_08a1:1964	“Padumuttaro lokavidū, āhutīnaṃ paṭiggaho;	196	
PA_atk-s05_08a1:1965	Mamuddharitukāmo so, bhikkhanto mamupāgami.	196	
PA_atk-s05_08a1:1966	“Pasannacitto sumano, phalaṃ buddhassadāsahaṃ;	196	
PA_atk-s05_08a1:1967	Vittisañjanano mayhaṃ, diṭṭhadhammasukhāvaho.	196	
PA_atk-s05_08a1:1968	“Suvaṇṇavaṇṇo sambuddho, āhutīnaṃ paṭiggaho;	196	
PA_atk-s05_08a1:1969	Antalikkhe ṭhito satthā, imaṃ gāthaṃ abhāsatha.	196	
PA_atk-s05_08a1:1970	“Iminā phaladānena, cetanāpaṇidhīhi ca;	197	
PA_atk-s05_08a1:1971	Kappānaṃ satasahassaṃ, duggatiṃ nupapajjasi.	197	
PA_atk-s05_08a1:1972	“Teneva sukkamūlena, anubhotvāna sampadā;	197	
PA_atk-s05_08a1:1973	Pattomhi acalaṃ ṭhānaṃ, hitvā jayaparājayaṃ.	197	
PA_atk-s05_08a1:1974	“Ito sattasate kappe, rājā āsiṃ sumaṅgalo;	197	
PA_atk-s05_08a1:1975	Sattaratanasampanno, cakkavattī mahabbalo.	197	
PA_atk-s05_08a1:1976	“Kilesā jhāpitā mayhaṃ…pe… kataṃ buddhassa sāsana”nti.	197	
PA_atk-s05_08a1:1977	Arahattaṃ pana patvā sappurisūpanissayānisaṃsakittanāpadesena aññaṃ byākaronto –	197	
PA_atk-s05_08a1:1979	“Sādhu suvihitāna dassanaṃ, kaṅkhā chijjati buddhi vaḍḍhati;	197	
PA_atk-s05_08a1:1980	Bālampi karonti paṇḍitaṃ, tasmā sādhu sataṃ samāgamo”ti. –	198	
PA_atk-s05_08a1:1981	Gāthaṃ abhāsi.	198	
PA_atk-s05_08a1:1982_0	Tattha sādhūti sundaraṃ, bhaddakanti attho. Suvihitāna dassananti suvihitānaṃ dassanaṃ.	1982	
PA_atk-s05_08a1:1982_1	Gāthāsukhatthaṃ anusvāralopo kato. Sīlādiguṇehi susaṃvihitattabhāvānaṃ parānuddayāya	1982	
PA_atk-s05_08a1:1982_2	suṭṭhu vihitadhammadesanānaṃ ariyānaṃ dassanaṃ sādhūti yojanā. “Dassana”nti nidassanamattaṃ	1982	
PA_atk-s05_08a1:1982_3	daṭṭhabbaṃ savanādīnampi bahukārattā. Vuttañhetaṃ bhagavatā –	1982	
PA_atk-s05_08a1:1983_0	“Ye te bhikkhū sīlasampannā samādhisampannā paññāsampannā vimuttisampannā vimuttiñāṇadassanasampannā	1983	
PA_atk-s05_08a1:1983_1	ovādakā viññāpakā sandassakā samādapakā samuttejakā sampahaṃsakā alaṃsamakkhātāro	1983	
PA_atk-s05_08a1:1983_2	saddhammassa, dassanampāhaṃ, bhikkhave, tesaṃ bhikkhūnaṃ bahūpakāraṃ vadāmi, savanaṃ…pe…	1983	
PA_atk-s05_08a1:1983_3	upasaṅkamanaṃ…pe… payirupāsanaṃ…pe… anussaraṇaṃ…pe… anupabbajjampāhaṃ, bhikkhave,	1983	
PA_atk-s05_08a1:1983_4	tesaṃ bhikkhūnaṃ bahūpakāraṃ vadāmī”ti.	1983	
PA_atk-s05_08a1:1984_0	Dassanamūlakattā vā itaresaṃ dassanamevettha vuttaṃ, kaṅkhā chijjatītiādi tattha	1984	
PA_atk-s05_08a1:1984_1	kāraṇavacanaṃ. Tādisānañhi kalyāṇamittānaṃ dassane sati viññujātiko atthakāmo kulaputto	1984	
PA_atk-s05_08a1:1984_2	te upasaṅkamati payirupāsati “kiṃ, bhante, kusalaṃ, kiṃ akusala”ntiādinā pañhaṃ pucchati.	1984	
PA_atk-s05_08a1:1984_3	Te cassa anekavihitesu kaṅkhāṭṭhānīyesu kaṅkhaṃ paṭivinodenti, tena vuttaṃ “kaṅkhā	1984	
PA_atk-s05_08a1:1984_4	chijjatī”ti. Yasmā ca te dhammadesanāya tesaṃ kaṅkhaṃ paṭivinodetvā pubbabhāge kammapathasammādiṭṭhiṃ	1984	
PA_atk-s05_08a1:1984_5	vipassanāsammādiṭṭhiñca uppādenti, tasmā tesaṃ buddhi vaḍḍhati. Yadā pana te vipassanaṃ	1984	
PA_atk-s05_08a1:1984_6	vaḍḍhetvā saccāni paṭivijjhanti, tadā soḷasavatthukā aṭṭhavatthukā ca vicikicchā	1984	
PA_atk-s05_08a1:1984_7	chijjati samucchijjati, nippariyāyena paññā buddhi vaḍḍhati. Bālyasamatikkamanato	1984	
PA_atk-s05_08a1:1984_8	te paṇḍitā honti. So tehi buddhiṃ vaḍḍheti, bālampi karonti paṇḍitanti. Tasmātiādi	1984	
PA_atk-s05_08a1:1984_9	nigamanaṃ, yasmā sādhūnaṃ dassanaṃ vuttanayena kaṅkhā chijjati buddhi vaḍḍhati, te	1984	
PA_atk-s05_08a1:1984_10	bālaṃ paṇḍitaṃ karonti, tasmā tena kāraṇena sādhu sundaraṃ sataṃ sappurisānaṃ ariyānaṃ	19841	
PA_atk-s05_08a1:1984_11	samāgamo, tehi samodhānaṃ sammā vaḍḍhananti attho.	19841	
PA_atk-s05_08a1:1985	Susāradattheragāthāvaṇṇanā niṭṭhitā.	198	
PA_atk-s05_08a1:1986	6. Piyañjahattheragāthāvaṇṇanā	198	
PA_atk-s05_08a1:1987_0	Uppatantesu nipateti āyasmato piyañjahattherassa gāthā. Kā uppatti? Sopi purimabuddhesu	1987	
PA_atk-s05_08a1:1987_1	katādhikāro tattha tattha bhave vivaṭṭūpanissayaṃ puññaṃ upacinanto ito ekanavute	1987	
PA_atk-s05_08a1:1987_2	kappe vipassissa bhagavato kāle himavante rukkhadevatā hutvā pabbatantare vasanto	1987	
PA_atk-s05_08a1:1987_3	devatāsamāgamesu appānubhāvatāya parisapariyante ṭhatvā dhammaṃ sutvā satthari paṭiladdhasaddho	1987	
PA_atk-s05_08a1:1987_4	ekadivasaṃ suvisuddhaṃ ramaṇīyaṃ gaṅgāyaṃ pulinappadesaṃ disvā satthu guṇe anussari	1987	
PA_atk-s05_08a1:1987_5	– “itopi suvisuddhā satthu guṇā anantā aparimeyyā cā”ti, evaṃ so satthu guṇe ārabbha	1987	
PA_atk-s05_08a1:1987_6	cittaṃ pasādetvā tena puññakammena devamanussesu saṃsaranto imasmiṃ buddhuppāde vesāliyaṃ	1987	
PA_atk-s05_08a1:1987_7	licchavirājakule nibbattitvā vayappatto yuddhasoṇḍo aparājitasaṅgāmo amittānaṃ piyahānikaraṇena	1987	
PA_atk-s05_08a1:1987_8	piyañjahoti paññāyittha. So satthu vesāligamane paṭiladdhasaddho pabbajitvā araññe	1987	
PA_atk-s05_08a1:1987_9	vasamāno vipassanaṃ vaḍḍhetvā arahattaṃ pāpuṇi. Tena vuttaṃ apadāne –	1987	
PA_atk-s05_08a1:1988	“Pabbate himavantamhi, vasāmi pabbatantare;	198	
PA_atk-s05_08a1:1989	Pulinaṃ sobhanaṃ disvā, buddhaseṭṭhaṃ anussariṃ.	198	
PA_atk-s05_08a1:1990	“Ñāṇe upanidhā natthi, saṅkhāraṃ natthi satthuno;	199	
PA_atk-s05_08a1:1991	Sabbadhammaṃ abhiññāya, ñāṇena adhimuccati.	199	
PA_atk-s05_08a1:1992	“Namo te purisājañña, namo te purisuttama;	199	
PA_atk-s05_08a1:1993	Ñāṇena te samo natthi, yāvatā ñāṇamuttamaṃ.	199	
PA_atk-s05_08a1:1994	“Ñāṇe cittaṃ pasādetvā, kappaṃ saggamhi modahaṃ;	199	
PA_atk-s05_08a1:1995	Avasesesu kappesu, kusalaṃ caritaṃ mayā.	199	
PA_atk-s05_08a1:1996	“Ekanavutito kappe, yaṃ saññamalabhiṃ tadā;	199	
PA_atk-s05_08a1:1997	Duggatiṃ nābhijānāmi, ñāṇasaññāyidaṃ phalaṃ.	199	
PA_atk-s05_08a1:1998	“Ito sattatikappamhi, eko pulinapupphiyo;	199	
PA_atk-s05_08a1:1999	Sattaratanasampanno, cakkavattī mahabbalo.	199	
PA_atk-s05_08a1:2000	“Kilesā jhāpitā mayhaṃ…pe… kataṃ buddhassa sāsana”nti.	200	
PA_atk-s05_08a1:2001	Arahattaṃ pana patvā “andhaputhujjanānaṃ paṭipattito vidhurā ariyānaṃ paṭipattī”ti imassa atthassa dassanavasena aññaṃ byākaronto –	200	
PA_atk-s05_08a1:2003	“Uppatantesu nipate, nipatantesu uppate;	200	
PA_atk-s05_08a1:2004	Vase avasamānesu, ramamānesu no rame”ti. – gāthaṃ abhāsi;	200	
PA_atk-s05_08a1:2005_0	Tattha uppatantesūti uṇṇamantesu, sattesu mānuddhaccathambhasārambhādīhi attukkaṃsanena	2005	
PA_atk-s05_08a1:2005_1	anupasantesu. Nipateti nameyya, tesaññeva pāpadhammānaṃ parivajjanena nivātavutti	2005	
PA_atk-s05_08a1:2005_2	bhaveyya. Nipatantesūti oṇamantesu, hīnādhimuttikatāya kosajjena ca guṇato nihīyamānesu.	2005	
PA_atk-s05_08a1:2005_3	Uppateti uṇṇameyya, paṇītādhimuttikatāya vīriyārambhena ca guṇato ussukkeyya. Atha	2005	
PA_atk-s05_08a1:2005_4	vā uppatantesūti uṭṭhahantesu, kilesesu pariyuṭṭhānavasena sīsaṃ ukkhipantesu. Nipateti	2005	
PA_atk-s05_08a1:2005_5	paṭisaṅkhānabalena yathā te na uppajjanti, tathā anurūpapaccavekkhaṇāya nipateyya,	2005	
PA_atk-s05_08a1:2005_6	vikkhambheyya ceva samucchindeyya ca. Nipatantesūti paripatantesu, ayonisomanasikāresu	2005	
PA_atk-s05_08a1:2005_7	vīriyapayogamandatāya vā yathāraddhesu samathavipassanādhammesu hāya mānesu. Uppateti	2005	
PA_atk-s05_08a1:2005_8	yonisomanasikārena vīriyārambhasampadāya ca te upaṭṭhāpeyya uppādeyya vaḍḍheyya ca.	2005	
PA_atk-s05_08a1:2005_9	Vase avasamānesūti sattesu maggabrahmacariyavāsaṃ ariyavāsañca avasantesu sayaṃ taṃ	2005	
PA_atk-s05_08a1:2005_10	vāsaṃ vaseyyāti, ariyesu vā kilesavāsaṃ dutiyakavāsaṃ avasantesu yena vāsena te avasamānā	20051	
PA_atk-s05_08a1:2005_11	nāma honti, sayaṃ tathā vase. Ramamānesu no rameti sattesu kāmaguṇaratiyā kilesaratiyā	20051	
PA_atk-s05_08a1:2005_12	ramantesu sayaṃ tathā no rame naṃ rameyya, ariyesu vā nirāmisāya jhānādiratiyā ramamānesu	20051	
PA_atk-s05_08a1:2005_13	sayampi tathā rame, tato aññathā pana kadācipi no rame nābhirameyya vāti attho.	20051	
PA_atk-s05_08a1:2006	Piyañjahattheragāthāvaṇṇanā niṭṭhitā.	200	
PA_atk-s05_08a1:2007	7. Hatthārohaputtattheragāthāvaṇṇanā	200	
PA_atk-s05_08a1:2008_0	Idaṃ pure cittamacāri cārikanti āyasmato hatthārohaputtattherassa gāthā. Kā uppatti?	2008	
PA_atk-s05_08a1:2008_1	So kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	2008	
PA_atk-s05_08a1:2008_2	vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ	2008	
PA_atk-s05_08a1:2008_3	bhikkhusaṅghaparivutaṃ vihārato nikkhantaṃ disvā pasannacitto pupphehi pūjaṃ katvā	2008	
PA_atk-s05_08a1:2008_4	pañcapatiṭṭhitena vanditvā padakkhiṇaṃ katvā pakkāmi. So tena puññakammena devamanussesu	2008	
PA_atk-s05_08a1:2008_5	saṃsaranto imasmiṃ buddhuppāde sāvatthiyaṃ hatthārohakule nibbattitvā viññutaṃ patto	2008	
PA_atk-s05_08a1:2008_6	hatthisippe nipphattiṃ agamāsi. So ekadivasaṃ hatthiṃ sikkhāpento nadītīraṃ gantvā	2008	
PA_atk-s05_08a1:2008_7	hetusampattiyā codiyamāno “kiṃ mayhaṃ iminā hatthidamanena, attānaṃ damanameva vara”nti	2008	
PA_atk-s05_08a1:2008_8	cintetvā bhagavantaṃ upasaṅkamitvā dhammaṃ sutvā paṭiladdhasaddho pabbajitvāva cariyānukūlaṃ	2008	
PA_atk-s05_08a1:2008_9	kammaṭṭhānaṃ gahetvā vipassanāya kammaṃ karonto ciraparicayena kammaṭṭhānato bahiddhā	2008	
PA_atk-s05_08a1:2008_10	vidhāvantaṃ cittaṃ cheko hatthācariyo viya aṅkusena caṇḍamattavaravāraṇaṃ paṭisaṅkhānaaṅkusena	20081	
PA_atk-s05_08a1:2008_11	niggaṇhanto “idaṃ pure cittamacāri cārika”nti gāthaṃ abhāsi.	20081	
PA_atk-s05_08a1:2009_0	77. Tattha idanti vuccamānassa cittassa attapaccakkhatāya vuttaṃ. Pureti niggahakālato	2009	
PA_atk-s05_08a1:2009_1	pubbe. Acārīti vicari, anavaṭṭhitatāya nānārammaṇesu paribbhami. Cārikanti yathākāmacariyaṃ.	2009	
PA_atk-s05_08a1:2009_2	Tenāha “yenicchakaṃ yatthakāmaṃ yathāsukha”nti. Tanti taṃ cittaṃ. Ajjāti etarahi.	2009	
PA_atk-s05_08a1:2009_3	Niggahessāmīti niggaṇhissāmi, nibbisevanaṃ karissāmi. Yonisoti upāyena. Yathā kiṃ?	2009	
PA_atk-s05_08a1:2009_4	Hatthippabhinnaṃ viya aṅkusaggaho. Idaṃ vuttaṃ hoti – idaṃ mama cittaṃ nāma ito pubbe	2009	
PA_atk-s05_08a1:2009_5	rūpādīsu ārammaṇesu yena yena ramituṃ icchati, tassa tassa vasena yenicchakaṃ, yattha	2009	
PA_atk-s05_08a1:2009_6	yattha cassa kāmo, tassa tassa vasena yatthakāmaṃ, yathā yathā vicarantassa sukhaṃ	2009	
PA_atk-s05_08a1:2009_7	hoti, tatheva caraṇato yathāsukhaṃ dīgharattaṃ cārikaṃ acari, taṃ ajjapāhaṃ bhinnamadamattahatthiṃ	2009	
PA_atk-s05_08a1:2009_8	hatthācariyasaṅkhāto cheko aṅkusaggaho aṅkusena viya yonisomanasikārena niggahessāmi,	2009	
PA_atk-s05_08a1:2009_9	nāssa vītikkamituṃ dassāmīti. Evaṃ vadanto eva ca thero vipassanaṃ vaḍḍhetvā arahattaṃ	2009	
PA_atk-s05_08a1:2009_10	sacchākāsi. Tena vuttaṃ apadāne –	20091	
PA_atk-s05_08a1:2010	“Suvaṇṇavaṇṇo sambuddho, vipassī dakkhiṇāraho;	201	
PA_atk-s05_08a1:2011	Purakkhato sāvakehi, ārāmā abhinikkhami.	201	
PA_atk-s05_08a1:2012	“Disvānahaṃ buddhaseṭṭhaṃ, sabbaññuṃ tamanāsakaṃ;	201	
PA_atk-s05_08a1:2013	Pasannacitto sumano, gaṇṭhipupphaṃ apūjayiṃ.	201	
PA_atk-s05_08a1:2014	“Tena cittappasādena, dvipadindassa tādino;	201	
PA_atk-s05_08a1:2015	Haṭṭho haṭṭhena cittena, puna vandiṃ tathāgataṃ.	201	
PA_atk-s05_08a1:2016	“Ekanavutito kappe, yaṃ pupphamabhiropayiṃ;	201	
PA_atk-s05_08a1:2017	Duggatiṃ nābhijānāmi, buddhapūjāyidaṃ phalaṃ.	201	
PA_atk-s05_08a1:2018	“Ekatālīsito kappe, caraṇo nāma khattiyo;	201	
PA_atk-s05_08a1:2019	Sattaratanasampanno, cakkavattī mahabbalo.	201	
PA_atk-s05_08a1:2020	“Kilesā jhāpitā mayhaṃ…pe… kataṃ buddhassa sāsana”nti.	202	
PA_atk-s05_08a1:2021	Ayameva ca therassa aññābyākaraṇagāthā ahosīti.	202	
PA_atk-s05_08a1:2022	Hatthārohaputtattheragāthāvaṇṇanā niṭṭhitā.	202	
PA_atk-s05_08a1:2023	8. Meṇḍasirattheragāthāvaṇṇanā	202	
PA_atk-s05_08a1:2024_0	Anekajātisaṃsāranti āyasmato meṇḍasirattherassa gāthā. Kā uppatti? Sopi kira purimabuddhesu	2024	
PA_atk-s05_08a1:2024_1	katādhikāro tattha tattha bhave vivaṭṭūpanissayāni puññāni karonto ito ekanavute	2024	
PA_atk-s05_08a1:2024_2	kappe brāhmaṇakule nibbattitvā vayappatto kāme pahāya isipabbajjaṃ pabbajitvā mahatā	2024	
PA_atk-s05_08a1:2024_3	isigaṇena saddhiṃ himavante vasanto satthāraṃ disvā pasannamānaso isigaṇena padumāni	2024	
PA_atk-s05_08a1:2024_4	āharāpetvā satthu pupphapūjaṃ katvā sāvake appamādapaṭipattiyaṃ ovaditvā kālaṃ katvā	2024	
PA_atk-s05_08a1:2024_5	devaloke nibbatto aparāparaṃ saṃsaranto imasmiṃ buddhuppāde sākete gahapatikule nibbatti,	2024	
PA_atk-s05_08a1:2024_6	tassa meṇḍasarikkhasīsatāya meṇḍasirotveva samaññā ahosi. So bhagavati sākete añjanavane	2024	
PA_atk-s05_08a1:2024_7	viharante satthāraṃ upasaṅkamitvā paṭiladdhasaddho pabbajitvā samathavipassanāsu	2024	
PA_atk-s05_08a1:2024_8	kammaṃ karonto chaḷabhiñño ahosi. Teva vuttaṃ apadāne –	2024	
PA_atk-s05_08a1:2025	“Himavantassāvidūre, gotamo nāma pabbato;	202	
PA_atk-s05_08a1:2026	Nānārukkhehi sañchanno, mahābhūtagaṇālayo.	202	
PA_atk-s05_08a1:2027	“Vemajjhamhi ca tassāsi, assamo abhinimmito;	202	
PA_atk-s05_08a1:2028	Purakkhato sasissehi, vasāmi assame ahaṃ.	202	
PA_atk-s05_08a1:2029	“Āyantu me sissagaṇā, padumaṃ āharantu me;	202	
PA_atk-s05_08a1:2030	Buddhapūjaṃ karissāmi, dvipadindassa tādino.	203	
PA_atk-s05_08a1:2031	“Evanti te paṭissutvā, padumaṃ āhariṃsu me;	203	
PA_atk-s05_08a1:2032	Tathā nimittaṃ katvāhaṃ, buddhassa abhiropayiṃ.	203	
PA_atk-s05_08a1:2033	“Sisse tadā samānetvā, sādhukaṃ anusāsahaṃ;	203	
PA_atk-s05_08a1:2034	Mā kho tumhe pamajjittha, appamādo sukhāvaho.	203	
PA_atk-s05_08a1:2035	“Evaṃ samanusāsitvā, te sisse vacanakkhame;	203	
PA_atk-s05_08a1:2036	Appamādaguṇe yutto, tadā kālaṅkato ahaṃ.	203	
PA_atk-s05_08a1:2037	“Ekanavutito kappe, yaṃ pupphamabhiropayiṃ;	203	
PA_atk-s05_08a1:2038	Duggatiṃ nābhijānāmi, buddhapūjāyidaṃ phalaṃ.	203	
PA_atk-s05_08a1:2039	“Ekapaññāsakappamhi, rājā āsiṃ jaluttamo;	203	
PA_atk-s05_08a1:2040	Sattaratanasampanno, cakkavattī mahabbalo.	204	
PA_atk-s05_08a1:2041	“Kilesā jhāpitā mayhaṃ…pe… kataṃ buddhassa sāsana”nti.	204	
PA_atk-s05_08a1:2042	So attano pubbenivāsaṃ anussaranto –	204	
PA_atk-s05_08a1:2044	“Anekajātisaṃsāraṃ, sandhāvissaṃ anibbisaṃ;	204	
PA_atk-s05_08a1:2045	Tassa me dukkhajātassa, dukkhakkhandho aparaddho”ti. – gāthaṃ abhāsi;	204	
PA_atk-s05_08a1:2046_0	Tattha anekajātisaṃsāranti anekajātisatasahassasaṅkhyaṃ idaṃ saṃsāravaṭṭaṃ, addhuno	2046	
PA_atk-s05_08a1:2046_1	adhippetattā accantasaṃyogekavacanaṃ. Sandhāvissanti saṃsariṃ, aparāparaṃ cavanuppajjanavasena	2046	
PA_atk-s05_08a1:2046_2	paribbhamiṃ. Anibbisanti tassa nivattakañāṇaṃ avindanto alabhanto. Tassa meti evaṃ	2046	
PA_atk-s05_08a1:2046_3	saṃsarantassa me. Dukkhajātassāti jātiādivasena uppannadukkhassa, tissannaṃ vā dukkhatānaṃ	2046	
PA_atk-s05_08a1:2046_4	vasena dukkhasabhāvassa. Dukkhakkhandhoti kammakilesavipākavaṭṭappakāro dukkharāsi.	2046	
PA_atk-s05_08a1:2046_5	Aparaddhoti arahattamaggappattito paṭṭhāya paribbhaṭṭho cuto na abhinibbattissati.	2046	
PA_atk-s05_08a1:2046_6	“Aparaṭṭho”ti vā pāṭho, apagatasamiddhito samucchinnakāraṇattā apagatoti attho. Idameva	2046	
PA_atk-s05_08a1:2046_7	ca therassa aññābyākaraṇaṃ ahosi.	2046	
PA_atk-s05_08a1:2047	Meṇḍasirattheragāthāvaṇṇanā niṭṭhitā.	204	
PA_atk-s05_08a1:2048	9. Rakkhitattheragāthāvaṇṇanā	204	
PA_atk-s05_08a1:2049_0	Sabbo rāgo pahīno meti āyasmato rakkhitattherassa gāthā. Kā uppatti? Ayaṃ kira padumuttarassa	2049	
PA_atk-s05_08a1:2049_1	bhagavato kāle kulagehe nibbattitvā viññutaṃ patto ekadivasaṃ satthu dhammadesanaṃ	2049	
PA_atk-s05_08a1:2049_2	sutvā pasannamānaso desanāñāṇaṃ ārabbha thomanaṃ akāsi. Satthā tassa cittappasādaṃ	2049	
PA_atk-s05_08a1:2049_3	oloketvā “ayaṃ ito satasahassakappamatthake gotamassa nāma sammāsambuddhassa rakkhito	2049	
PA_atk-s05_08a1:2049_4	nāma sāvako bhavissatī”ti byākāsi. So taṃ sutvā bhiyyosomattāya pasannamānaso aparāparaṃ	2049	
PA_atk-s05_08a1:2049_5	puññāni katvā devamanussesu saṃsaranto imasmiṃ buddhuppāde devadahanigame sākiyarājakule	2049	
PA_atk-s05_08a1:2049_6	nibbatti, rakkhitotissa nāmaṃ ahosi. So ye sākiyakoliyarājūhi bhagavato parivāratthāya	2049	
PA_atk-s05_08a1:2049_7	dinnā pañcasatarājakumārā pabbajitā, tesaṃ aññataro. Te pana rājakumārā na saṃvegena	2049	
PA_atk-s05_08a1:2049_8	pabbajitattā ukkaṇṭhābhibhūtā yadā satthārā kuṇāladahatīraṃ netvā kuṇālajātakadesanāya	2049	
PA_atk-s05_08a1:2049_9	itthīnaṃ dosavibhāvanena kāmesu ādīnavaṃ pakāsetvā kammaṭṭhāne niyojitā, tadā ayampi	2049	
PA_atk-s05_08a1:2049_10	kammaṭṭhānaṃ anuyuñjanto vipassanaṃ vaḍḍhetvā arahattaṃ pāpuṇi. Tena vuttaṃ apadāne –	20491	
PA_atk-s05_08a1:2050	“Padumuttaro nāma jino, lokajeṭṭho narāsabho;	205	
PA_atk-s05_08a1:2051	Mahato janakāyassa, deseti amataṃ padaṃ.	205	
PA_atk-s05_08a1:2052	“Tassāhaṃ vacanaṃ sutvā, vācāsabhimudīritaṃ;	205	
PA_atk-s05_08a1:2053	Añjaliṃ paggahetvāna, ekaggo āsahaṃ tadā.	205	
PA_atk-s05_08a1:2054	“Yathā samuddo udadhīnamaggo, nerū nagānaṃ pavaro siluccayo;	205	
PA_atk-s05_08a1:2055	Tatheva ye cittavasena vattare, na buddhañāṇassa kalaṃ upenti te.	205	
PA_atk-s05_08a1:2056	“Dhammavidhiṃ ṭhapetvāna, buddho kāruṇiko isi;	205	
PA_atk-s05_08a1:2057	Bhikkhusaṅghe nisīditvā, imā gāthā abhāsatha.	205	
PA_atk-s05_08a1:2058	“Yo so ñāṇaṃ pakittesi, buddhamhi lokanāyake;	205	
PA_atk-s05_08a1:2059	Kappānaṃ satasahassaṃ, duggatiṃ na gamissati.	205	
PA_atk-s05_08a1:2060	“Kilese jhāpayitvāna, ekaggo susamāhito;	206	
PA_atk-s05_08a1:2061	Sobhito nāma nāmena, hessati satthu sāvako.	206	
PA_atk-s05_08a1:2062	“Paññāse kappasahasse, sattevāsuṃ yasuggatā;	206	
PA_atk-s05_08a1:2063	Sattaratanasampannā, cakkavattī mahabbalā.	206	
PA_atk-s05_08a1:2064	“Kilesā jhāpitā mayhaṃ…pe… kataṃ buddhassa sāsana”nti.	206	
PA_atk-s05_08a1:2065	Arahattaṃ pana patvā attano pahīnakilese paccavekkhanto “sabbo rāgo”ti gāthaṃ abhāsi.	206	
PA_atk-s05_08a1:2066_0	79. Tattha “sabbo rāgo”ti kāmarāgādippabhedo sabbopi rāgo. Pahīnoti ariyamaggabhāvanāya	2066	
PA_atk-s05_08a1:2066_1	samucchedappahānavasena pahīno. Sabbo dosoti āghātavatthukādibhāvena anekabhedabhinno	2066	
PA_atk-s05_08a1:2066_2	sabbopi byāpādo. Samūhatoti maggena samugghāṭito. Sabbo me vigato mohoti “dukkhe	2066	
PA_atk-s05_08a1:2066_3	aññāṇa”ntiādinā vatthubhedena aṭṭhabhedo, saṃkilesavatthuvibhāgena anekavibhāgo sabbopi	2066	
PA_atk-s05_08a1:2066_4	moho maggena viddhaṃsitattā mayhaṃ vigato. Sītibhūtosmi nibbutoti evaṃ mūlakilesappahānena	2066	
PA_atk-s05_08a1:2066_5	tadekaṭṭhatāya saṃkilesānaṃ sammadeva paṭippassaddhattā anavasesakilesadarathapariḷāhābhāvato	2066	
PA_atk-s05_08a1:2066_6	sītibhāvaṃ patto, tato eva sabbaso kilesaparinibbānena parinibbuto ahaṃ asmi bhavāmīti aññaṃ byākāsi.	2066	
PA_atk-s05_08a1:2067	Rakkhitattheragāthāvaṇṇanā niṭṭhitā.	206	
PA_atk-s05_08a1:2068	10. Uggattheragāthāvaṇṇanā	206	
PA_atk-s05_08a1:2069_0	Yaṃ mayā pakataṃ kammanti āyasmato uggattherassa gāthā. Kā uppatti? Ayampi purimabuddhesu	2069	
PA_atk-s05_08a1:2069_1	katādhikāro tattha tattha bhave puññāni karonto ito ekatiṃse kappe sikhissa bhagavato	2069	
PA_atk-s05_08a1:2069_2	kāle kulagehe nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso	2069	
PA_atk-s05_08a1:2069_3	ketakapupphehi pūjaṃ akāsi. So tena puññakammena devaloke nibbattitvā aparāparaṃ	2069	
PA_atk-s05_08a1:2069_4	sugatīsuyeva saṃsaranto imasmiṃ buddhuppāde kosalaraṭṭhe ugganigame seṭṭhiputto hutvā	2069	
PA_atk-s05_08a1:2069_5	nibbatti, uggotvevassa nāmaṃ ahosi. So viññutaṃ patto bhagavati tasmiṃ nigame bhaddārāme	2069	
PA_atk-s05_08a1:2069_6	viharante vihāraṃ gantvā satthu santike dhammaṃ sutvā paṭiladdhasaddho pabbajitvā	2069	
PA_atk-s05_08a1:2069_7	vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	2069	
PA_atk-s05_08a1:2070	“Vinatānadiyā tīre, pilakkhu phalito ahu;	207	
PA_atk-s05_08a1:2071	Tāhaṃ rukkhaṃ gavesanto, addasaṃ lokanāyakaṃ.	207	
PA_atk-s05_08a1:2072	“Ketakaṃ pupphitaṃ disvā, vaṇṭe chetvānahaṃ tadā;	207	
PA_atk-s05_08a1:2073	Buddhassa abhiropesiṃ, sikhino lokabandhuno.	207	
PA_atk-s05_08a1:2074	“Yena ñāṇena pattosi, accutaṃ amataṃ padaṃ;	207	
PA_atk-s05_08a1:2075	Taṃ ñāṇaṃ abhipūjemi, buddhaseṭṭha mahāmuni.	207	
PA_atk-s05_08a1:2076	“Ñāṇamhi pūjaṃ katvāna, pilakkhumaddasaṃ ahaṃ;	207	
PA_atk-s05_08a1:2077	Paṭiladdhomhi taṃ paññaṃ, ñāṇapūjāyidaṃ phalaṃ.	207	
PA_atk-s05_08a1:2078	“Ekatiṃse ito kappe, yaṃ pupphamabhiropayiṃ;	207	
PA_atk-s05_08a1:2079	Duggatiṃ nābhijānāmi, ñāṇapūjāyidaṃ phalaṃ.	207	
PA_atk-s05_08a1:2080	“Ito terasakappamhi, dvādasāsuṃ phaluggatā;	208	
PA_atk-s05_08a1:2081	Sattaratanasampannā, cakkavattī mahabbalā.	208	
PA_atk-s05_08a1:2082	“Kilesā jhāpitā mayhaṃ…pe… kataṃ buddhassa sāsana”nti.	208	
PA_atk-s05_08a1:2083	Arahattaṃ pana patvā attano vaṭṭūpacchedadīpanena aññaṃ byākaronto –	208	
PA_atk-s05_08a1:2085	“Yaṃ mayā pakataṃ kammaṃ, appaṃ vā yadi vā bahuṃ;	208	
PA_atk-s05_08a1:2086	Sabbametaṃ parikkhīṇaṃ, natthi dāni punabbhavo”ti. – gāthaṃ abhāsi;	208	
PA_atk-s05_08a1:2087_0	Tattha yaṃ mayā pakataṃ kammanti yaṃ kammaṃ tīhi kammadvārehi, chahi uppattidvārehi,	2087	
PA_atk-s05_08a1:2087_1	aṭṭhahi asaṃvaradvārehi, aṭṭhahi ca saṃvaradvārehi pāpādivasena dānādivasena cāti	2087	
PA_atk-s05_08a1:2087_2	anekehi pakārehi anādimati saṃsāre yaṃ mayā kataṃ upacitaṃ abhinibbattitaṃ vipākakammaṃ.	2087	
PA_atk-s05_08a1:2087_3	Appaṃ vā yadi vā bahunti tañca vatthucetanāpayogakilesādīnaṃ dubbalabhāvena appaṃ	2087	
PA_atk-s05_08a1:2087_4	vā, tesaṃ balavabhāvena abhiṇhapavattiyā ca bahuṃ vā. Sabbametaṃ parikkhīṇanti sabbameva	2087	
PA_atk-s05_08a1:2087_5	cetaṃ kammaṃ kammakkhayakarassa aggamaggassa adhigatattā parikkhayaṃ gataṃ, kilesavaṭṭappahānena	2087	
PA_atk-s05_08a1:2087_6	hi kammavaṭṭaṃ pahīnameva hoti vipākavaṭṭassa anuppādanato. Tenāha “natthi dāni punabbhavo”ti.	2087	
PA_atk-s05_08a1:2087_7	Āyatiṃ punabbhavābhinibbatti mayhaṃ natthīti attho. “Sabbampeta”ntipi pāṭho, sabbampi etanti padavibhāgo.	2087	
PA_atk-s05_08a1:2088	Uggattheragāthāvaṇṇanā niṭṭhitā.	208	
PA_atk-s05_08a1:2089	Aṭṭhamavaggavaṇṇanā niṭṭhitā.	208	
PA_atk-s05_08a1:2090	9. Navamavaggo	209	
PA_atk-s05_08a1:2091	1. Samitiguttattheragāthāvaṇṇanā	209	
PA_atk-s05_08a1:2092_0	Yaṃ mayā pakataṃ pāpanti āyasmato samitiguttattherassa gāthā. Kā uppatti? Sopi purimabuddhesu	2092	
PA_atk-s05_08a1:2092_1	katādhikāro tattha tattha bhave puññāni upacinanto vipassissa bhagavato kāle kulagehe	2092	
PA_atk-s05_08a1:2092_2	nibbattitvā viññutaṃ patto bhagavantaṃ passitvā pasannacitto jātisumanapupphehi pūjaṃ	2092	
PA_atk-s05_08a1:2092_3	akāsi. So tena puññakammena yattha yattha bhave nibbatti, tattha tattha kularūpaparivārasampadāya	2092	
PA_atk-s05_08a1:2092_4	aññe satte abhibhavitvā aṭṭhāsi. Ekasmiṃ pana attabhāve aññataraṃ paccekabuddhaṃ	2092	
PA_atk-s05_08a1:2092_5	piṇḍāya carantaṃ disvā “ayaṃ muṇḍako kuṭṭhī maññe, tenāyaṃ paṭicchādetvā vicaratī”ti	2092	
PA_atk-s05_08a1:2092_6	niṭṭhubhitvā pakkāmi. So tena kammena bahuṃ kālaṃ niraye paccitvā kassapassa bhagavato	2092	
PA_atk-s05_08a1:2092_7	kāle manussaloke nibbatto paribbājakapabbajjaṃ upagato ekaṃ sīlācārasampannaṃ upāsakaṃ	2092	
PA_atk-s05_08a1:2092_8	disvā dosantaro hutvā, “kuṭṭharogī bhaveyyāsī”ti akkosi, nhānatitthe ca manussehi	2092	
PA_atk-s05_08a1:2092_9	ṭhapitāni nhānacuṇṇāni dūsesi. So tena kammena puna niraye nibbattitvā bahūni vassāni	2092	
PA_atk-s05_08a1:2092_10	dukkhaṃ anubhavitvā imasmiṃ buddhuppāde sāvatthiyaṃ aññatarassa brāhmaṇassa putto	20921	
PA_atk-s05_08a1:2092_11	hutvā nibbatti, samitiguttotissa nāmaṃ ahosi. So vayappatto satthu dhammadesanaṃ	20921	
PA_atk-s05_08a1:2092_12	sutvā paṭiladdhasaddho pabbajitvā suvisuddhasīlo hutvā viharati. Tassa purimakammanissandena	20921	
PA_atk-s05_08a1:2092_13	kuṭṭharogo uppajji, tena tassa sarīrāvayavā yebhuyyena chinnabhinnā hutvā paggharanti.	20921	
PA_atk-s05_08a1:2092_14	So gilānasālāyaṃ vasati. Athekadivasaṃ dhammasenāpati gilānapucchaṃ gantvā tattha	20921	
PA_atk-s05_08a1:2092_15	tattha gilāne bhikkhū pucchanto taṃ bhikkhuṃ disvā “āvuso, yāvatā khandhappavatti	20921	
PA_atk-s05_08a1:2092_16	nāma, sabbaṃ dukkhameva vedanā. Khandhesu pana asantesuyeva natthi dukkha”nti vedanānupassanākammaṭṭhānaṃ	20921	
PA_atk-s05_08a1:2092_17	kathetvā agamāsi. So therassa ovāde ṭhatvā vipassanaṃ vaḍḍhetvā chaḷabhiññā sacchākāsi.	20921	
PA_atk-s05_08a1:2092_18	Tena vuttaṃ apadāne –	20921	
PA_atk-s05_08a1:2093	“Jāyantassa vipassissa, āloko vipulo ahu;	209	
PA_atk-s05_08a1:2094	Pathavī ca pakampittha, sasāgarā sapabbatā.	209	
PA_atk-s05_08a1:2095	“Nemittā ca viyākaṃsu, buddho loke bhavissati;	209	
PA_atk-s05_08a1:2096	Aggo ca sabbasattānaṃ, janataṃ uddharissati.	209	
PA_atk-s05_08a1:2097	“Nemittānaṃ suṇitvāna, jātipūjamakāsahaṃ;	209	
PA_atk-s05_08a1:2098	Edisā pūjanā natthi, yādisā jātipūjanā.	209	
PA_atk-s05_08a1:2099	“Saṅkharitvāna kusalaṃ, sakaṃ cittaṃ pasādayiṃ;	209	
PA_atk-s05_08a1:2100	Jātipūjaṃ karitvāna, tattha kālaṅkato ahaṃ.	210	
PA_atk-s05_08a1:2101	“Yaṃ yaṃ yonupapajjāmi, devattaṃ atha mānusaṃ;	210	
PA_atk-s05_08a1:2102	Sabbe satte abhibhomi, jātipūjāyidaṃ phalaṃ.	210	
PA_atk-s05_08a1:2103	“Dhātiyo maṃ upaṭṭhenti, mama cittavasānugā;	210	
PA_atk-s05_08a1:2104	Na tā sakkonti kopetuṃ, jātipūjāyidaṃ phalaṃ.	210	
PA_atk-s05_08a1:2105	“Ekanavutito kappe, yaṃ pūjamakariṃ tadā;	210	
PA_atk-s05_08a1:2106	Duggatiṃ nābhijānāmi, jātipūjāyidaṃ phalaṃ.	210	
PA_atk-s05_08a1:2107	“Supāricariyā nāma, catuttiṃsa janādhipā;	210	
PA_atk-s05_08a1:2108	Ito tatiyakappamhi, cakkavattī mahabbalā.	210	
PA_atk-s05_08a1:2109	“Kilesā jhāpitā mayhaṃ…pe… kataṃ buddhassa sāsana”nti.	210	
PA_atk-s05_08a1:2110	Chaḷabhiñño pana hutvā pahīnakilesapaccavekkhaṇena etarahi anubhuyyamānarogavasena purimajātīsu attanā kataṃ pāpakammaṃ anussaritvā tassa idāni sabbaso pahīnabhāvaṃ vibhāvento –	211	
PA_atk-s05_08a1:2112	“Yaṃ mayā pakataṃ pāpaṃ, pubbe aññāsu jātisu;	211	
PA_atk-s05_08a1:2113	Idheva taṃ vedanīyaṃ, vatthu aññaṃ na vijjatī”ti. – gāthaṃ abhāsi;	211	
PA_atk-s05_08a1:2114_0	Tattha pāpanti akusalaṃ kammaṃ. Tañhi lāmakaṭṭhena pāpanti vuccati. Pubbeti purā.	2114	
PA_atk-s05_08a1:2114_1	Aññāsu jātisūti ito aññāsu jātīsu, aññesu attabhāvesu. Ayañhettha attho – yadipi	2114	
PA_atk-s05_08a1:2114_2	mayā imasmiṃ attabhāve na tādisaṃ pāpaṃ kataṃ atthi, idāni pana tassa sambhavoyeva	2114	
PA_atk-s05_08a1:2114_3	natthi. Yaṃ pana ito aññāsu jātīsu kataṃ atthi, idheva taṃ vedanīyaṃ, tañhi idheva	2114	
PA_atk-s05_08a1:2114_4	imasmiṃyeva attabhāve vedayitabbaṃ anubhavitabbaṃ phalaṃ, kasmā? Vatthu aññaṃ na	2114	
PA_atk-s05_08a1:2114_5	vijjatīti tassa kammassa vipaccanokāso añño khandhappabandho natthi, ime pana khandhā	2114	
PA_atk-s05_08a1:2114_6	sabbaso upādānānaṃ pahīnattā anupādāno viya jātavedo carimakacittanirodhena appaṭisandhikā	2114	
PA_atk-s05_08a1:2114_7	nirujjhantīti aññaṃ byākāsi.	2114	
PA_atk-s05_08a1:2115	Samitiguttattheragāthāvaṇṇanā niṭṭhitā.	211	
PA_atk-s05_08a1:2116	2. Kassapattheragāthāvaṇṇanā	211	
PA_atk-s05_08a1:2117_0	Yena yena subhikkhānīti āyasmato kassapattherassa gāthā. Kā uppatti? Ayaṃ kira padumuttarassa	2117	
PA_atk-s05_08a1:2117_1	bhagavato kāle brāhmaṇakule nibbattitvā tīsu vedesu aññesu ca brāhmaṇasippesu nipphattiṃ	2117	
PA_atk-s05_08a1:2117_2	gato, so ekadivasaṃ bhagavantaṃ disvā pasannamānaso sumanapupphehi pūjaṃ akāsi. Karonto	2117	
PA_atk-s05_08a1:2117_3	ca satthu samantato upari ca pupphamuṭṭhiyo khipi. Buddhānubhāvena pupphāni pupphāsanākārena	2117	
PA_atk-s05_08a1:2117_4	sattāhaṃ aṭṭhaṃsu. So taṃ acchariyaṃ disvā bhiyyosomattāya pasannamānaso ahosi. Aparāparaṃ	2117	
PA_atk-s05_08a1:2117_5	puññāni karonto kappasatasahassaṃ sugatīsuyeva saṃsaranto imasmiṃ buddhuppāde sāvatthiyaṃ	2117	
PA_atk-s05_08a1:2117_6	aññatarassa udiccabrāhmaṇassa putto hutvā nibbatti, kassapotissa nāmaṃ ahosi. Tassa	2117	
PA_atk-s05_08a1:2117_7	daharakāleyeva pitā kālamakāsi. Mātā taṃ paṭijaggati. So ekadivasaṃ jetavanaṃ gato	2117	
PA_atk-s05_08a1:2117_8	bhagavato dhammadesanaṃ sutvā hetusampannatāya tasmiṃyeva āsane sotāpanno hutvā mātu	2117	
PA_atk-s05_08a1:2117_9	santikaṃ gantvā anujānāpetvā pabbajito satthari vuṭṭhavasse pavāretvā janapadacārikaṃ	2117	
PA_atk-s05_08a1:2117_10	pakkante sayampi satthārā saddhiṃ gantukāmo āpucchituṃ mātu santikaṃ agamāsi. Mātā	21171	
PA_atk-s05_08a1:2117_11	vissajjentī ovādavasena –	21171	
PA_atk-s05_08a1:2119	“Yena yena subhikkhāni, sivāni abhayāni ca;	211	
PA_atk-s05_08a1:2120	Tena puttaka gacchassu, mā sokāpahato bhavā”ti. – gāthaṃ abhāsi;	212	
PA_atk-s05_08a1:2121_0	Tattha yena yenāti yattha yattha. Bhummatthe hi etaṃ karaṇavacanaṃ, yasmiṃ yasmiṃ	2121	
PA_atk-s05_08a1:2121_1	disābhāgeti attho. Subhikkhānīti sulabhapiṇḍāni, raṭṭhānīti adhippāyo. Sivānīti khemāni	2121	
PA_atk-s05_08a1:2121_2	arogāni. Abhayānīti corabhayādīhi nibbhayāni, rogadubbhikkhabhayāni pana “subhikkhāni,	2121	
PA_atk-s05_08a1:2121_3	sivānī”ti padadvayeneva gahitāni. Tenāti tattha, tasmiṃ tasmiṃ disābhāgeti attho.	2121	
PA_atk-s05_08a1:2121_4	Puttakāti anukampantī taṃ ālapati. Māti paṭisedhatthe nipāto sokāpahatoti vuttaguṇarahitāni	2121	
PA_atk-s05_08a1:2121_5	raṭṭhāni gantvā dubbhikkhabhayādijanitena sokena upahato mā bhava māhosīti attho.	2121	
PA_atk-s05_08a1:2121_6	Taṃ sutvā thero, “mama mātā mayhaṃ sokarahitaṭṭhānagamanaṃ āsīsati, handa mayaṃ sabbaso	2121	
PA_atk-s05_08a1:2121_7	accantameva sokarahitaṃ ṭhānaṃ pattuṃ yutta”nti ussāhajāto vipassanaṃ paṭṭhapetvā	2121	
PA_atk-s05_08a1:2121_8	nacirasseva arahattaṃ pāpuṇi. Tena vuttaṃ apadāne –	2121	
PA_atk-s05_08a1:2122	“Ajjhāyako mantadharo, tiṇṇaṃ vedāna pāragū;	212	
PA_atk-s05_08a1:2123	Abbhokāse ṭhito santo, addasaṃ lokanāyakaṃ.	212	
PA_atk-s05_08a1:2124	“Sīhaṃ yathā vanacaraṃ, byaggharājaṃva nittasaṃ;	212	
PA_atk-s05_08a1:2125	Tidhāpabhinnamātaṅgaṃ, kuñjaraṃva mahesinaṃ.	212	
PA_atk-s05_08a1:2126	“Sereyakaṃ gahetvāna, ākāse ukkhipiṃ ahaṃ;	212	
PA_atk-s05_08a1:2127	Buddhassa ānubhāvena, parivārenti sabbaso.	212	
PA_atk-s05_08a1:2128	“Adhiṭṭhahi mahāvīro, sabbaññū lokanāyako;	212	
PA_atk-s05_08a1:2129	Samantā pupphacchadanā, okiriṃsu narāsabhaṃ.	212	
PA_atk-s05_08a1:2130	“Tato sā pupphakañcukā, antovaṇṭā bahimukhā;	213	
PA_atk-s05_08a1:2131	Sattāhaṃ chadanaṃ katvā, tato antaradhāyatha.	213	
PA_atk-s05_08a1:2132	“Tañca acchariyaṃ disvā, abbhutaṃ lomahaṃsanaṃ;	213	
PA_atk-s05_08a1:2133	Buddhe cittaṃ pasādesiṃ, sugate lokanāyake.	213	
PA_atk-s05_08a1:2134	“Tena cittappasādena, sukkamūlena codito;	213	
PA_atk-s05_08a1:2135	Kappānaṃ satasahassaṃ, duggatiṃ nupapajjahaṃ.	213	
PA_atk-s05_08a1:2136	“Pannarasasahassamhi, kappānaṃ pañcavīsati;	213	
PA_atk-s05_08a1:2137	Vītamalāsanāmā ca, cakkavattī mahabbalā.	213	
PA_atk-s05_08a1:2138	“Kilesā jhāpitā mayhaṃ…pe… kataṃ buddhassa sāsana”nti.	213	
PA_atk-s05_08a1:2139	Arahattaṃ pana patvā “idameva mātu vacanaṃ arahattappattiyā aṅkusaṃ jāta”nti tameva gāthaṃ paccudāhāsi.	213	
PA_atk-s05_08a1:2140	Kassapattheragāthāvaṇṇanā niṭṭhitā.	214	
PA_atk-s05_08a1:2141	3. Sīhattheragāthāvaṇṇanā	214	
PA_atk-s05_08a1:2142_0	Sīhappamatto viharāti āyasmato sīhattherassa gāthā. Kā uppatti? So kira purimabuddhesu	2142	
PA_atk-s05_08a1:2142_1	katādhikāro ito aṭṭhārasakappasatamatthake atthadassissa bhagavato kāle candabhāgāya	2142	
PA_atk-s05_08a1:2142_2	nadiyā tīre kinnarayoniyaṃ nibbattitvā pupphabhakkho pupphanivasano hutvā viharanto	2142	
PA_atk-s05_08a1:2142_3	ākāsena gacchantaṃ atthadassiṃ bhagavantaṃ disvā pasannacitto pūjetukāmo añjaliṃ	2142	
PA_atk-s05_08a1:2142_4	paggayha aṭṭhāsi. Bhagavā tassa ajjhāsayaṃ ñatvā ākāsato oruyha aññatarasmiṃ rukkhamūle	2142	
PA_atk-s05_08a1:2142_5	pallaṅkena nisīdi. Kinnaro candanasāraṃ ghaṃsitvā candanagandhena pupphehi ca pūjaṃ	2142	
PA_atk-s05_08a1:2142_6	katvā vanditvā padakkhiṇaṃ katvā pakkāmi. So tena puññakammena devamanussesu saṃsaranto	2142	
PA_atk-s05_08a1:2142_7	imasmiṃ buddhuppāde mallarājakule nibbatti, tassa sīhoti nāmaṃ ahosi. So bhagavantaṃ	2142	
PA_atk-s05_08a1:2142_8	disvā pasannamānaso vanditvā ekamantaṃ nisīdi. Satthā tassa ajjhāsayaṃ oloketvā dhammaṃ	2142	
PA_atk-s05_08a1:2142_9	kathesi. So dhammaṃ sutvā paṭiladdhasaddho pabbajitvā kammaṭṭhānaṃ gahetvā araññe	2142	
PA_atk-s05_08a1:2142_10	viharati. Tassa cittaṃ nānārammaṇe vidhāvati, ekaggaṃ na hoti, sakatthaṃ nipphādetuṃ	21421	
PA_atk-s05_08a1:2142_11	na sakkoti. Satthā taṃ disvā ākāse ṭhatvā –	21421	
PA_atk-s05_08a1:2144	“Sīhappamatto vihara, rattindivamatandito;	214	
PA_atk-s05_08a1:2145	Bhāvehi kusalaṃ dhammaṃ, jaha sīghaṃ samussaya”nti. –	214	
PA_atk-s05_08a1:2146	Gāthāya ovadi. So gāthāvasāne vipassanaṃ vaḍḍhetvā arahattaṃ pāpuṇi. Tena vuttaṃ apadāne –	214	
PA_atk-s05_08a1:2147	“Candabhāgānadītīre, ahosiṃ kinnaro tadā;	214	
PA_atk-s05_08a1:2148	Pupphabhakkho cahaṃ āsiṃ, pupphanivasano tathā.	214	
PA_atk-s05_08a1:2149	“Atthadassī tu bhagavā, lokajeṭṭho narāsabho;	214	
PA_atk-s05_08a1:2150	Vipinaggena niyyāsi, haṃsarājāva ambare.	215	
PA_atk-s05_08a1:2151	“Namo te purisājañña, cittaṃ te suvisodhitaṃ;	215	
PA_atk-s05_08a1:2152	Pasannamukhavaṇṇosi, vippasannamukhindriyo.	215	
PA_atk-s05_08a1:2153	“Orohitvāna ākāsā, bhūripañño sumedhaso;	215	
PA_atk-s05_08a1:2154	Saṅghāṭiṃ pattharitvāna, pallaṅkena upāvisi.	215	
PA_atk-s05_08a1:2155	“Vilīnaṃ candanādāya, agamāsiṃ jinantikaṃ;	215	
PA_atk-s05_08a1:2156	Pasannacitto sumano, buddhassa abhiropayiṃ.	215	
PA_atk-s05_08a1:2157	“Abhivādetvāna sambuddhaṃ, lokajeṭṭhaṃ narāsabhaṃ;	215	
PA_atk-s05_08a1:2158	Pāmojjaṃ janayitvāna, pakkāmiṃ uttarāmukho.	215	
PA_atk-s05_08a1:2159	“Aṭṭhārase kappasate, candanaṃ yaṃ apūjayiṃ;	215	
PA_atk-s05_08a1:2160	Duggatiṃ nābhijānāmi, buddhapūjāyidaṃ phalaṃ.	216	
PA_atk-s05_08a1:2161	“Catuddase kappasate, ito āsiṃsu te tayo;	216	
PA_atk-s05_08a1:2162	Rohaṇī nāma nāmena, cakkavattī mahabbalā.	216	
PA_atk-s05_08a1:2163	“Kilesā jhāpitā mayhaṃ…pe… kataṃ buddhassa sāsana”nti.	216	
PA_atk-s05_08a1:2164_0	Yā pana bhagavatā ovādavasena vuttā “sīhappamatto”ti gāthā, tattha sīhāti tassa therassa	2164	
PA_atk-s05_08a1:2164_1	ālapanaṃ. Appamatto viharāti satiyā avippavāsena pamādavirahito sabbiriyāpathesu	2164	
PA_atk-s05_08a1:2164_2	satisampajaññayutto hutvā viharāhi. Idāni taṃ appamādavihāraṃ saha phalena saṅkhepato	2164	
PA_atk-s05_08a1:2164_3	dassetuṃ “rattindiva”ntiādi vuttaṃ. Tassattho – rattibhāgaṃ divasabhāgañca “caṅkamena	2164	
PA_atk-s05_08a1:2164_4	nisajjāya āvaraṇīyehi dhammehi cittaṃ parisodhetī”ti vuttanayena catusammappadhānavasena	2164	
PA_atk-s05_08a1:2164_5	atandito akusīto āraddhavīriyo kusalaṃ samathavipassanādhammañca lokuttaradhammañca	2164	
PA_atk-s05_08a1:2164_6	bhāvehi uppādehi vaḍḍhehi ca, evaṃ bhāvetvā ca jaha sīghaṃ samussayanti tava samussayaṃ	2164	
PA_atk-s05_08a1:2164_7	attabhāvaṃ paṭhamaṃ tāva tappaṭibaddhachandarāgappahānena sīghaṃ nacirasseva pajaha,	2164	
PA_atk-s05_08a1:2164_8	evaṃbhūto ca pacchā carimakacittanirodhena anavasesato ca pajahissatīti. Arahattaṃ	2164	
PA_atk-s05_08a1:2164_9	pana patvā thero aññaṃ byākaronto tameva gāthaṃ paccudāhāsīti.	2164	
PA_atk-s05_08a1:2165	Sīhattheragāthāvaṇṇanā niṭṭhitā.	216	
PA_atk-s05_08a1:2166	4. Nītattheragāthāvaṇṇanā	216	
PA_atk-s05_08a1:2167_0	Sabbarattiṃ supitvānāti āyasmato nītattherassa gāthā. Kā uppatti? Ayaṃ kira padumuttarassa	2167	
PA_atk-s05_08a1:2167_1	bhagavato kāle sunando nāma brāhmaṇo hutvā anekasate brāhmaṇe mante vācento vājapeyyaṃ	2167	
PA_atk-s05_08a1:2167_2	nāma yaññaṃ yaji, bhagavā taṃ brāhmaṇaṃ anukampanto yaññaṭṭhānaṃ gantvā ākāse caṅkami.	2167	
PA_atk-s05_08a1:2167_3	Brāhmaṇo satthāraṃ disvā pasannamānaso sissehi pupphāni āharāpetvā ākāse khipitvā	2167	
PA_atk-s05_08a1:2167_4	pūjaṃ akāsi. Buddhānubhāvena taṃ ṭhānaṃ sakalañca nagaraṃ pupphapaṭavitānikaṃ viya	2167	
PA_atk-s05_08a1:2167_5	chāditaṃ ahosi. Mahājano satthari uḷāraṃ pītisomanassaṃ paṭisaṃvedesi. Sunandabrāhmaṇo	2167	
PA_atk-s05_08a1:2167_6	tena kusalamūlena devamanussesu saṃsaranto imasmiṃ buddhuppāde sāvatthiyaṃ aññatarassa	2167	
PA_atk-s05_08a1:2167_7	brāhmaṇassa putto hutvā nibbatti, nītotissa nāmaṃ ahosi. So viññutaṃ patto “ime samaṇā	2167	
PA_atk-s05_08a1:2167_8	sakyaputtiyā sukhasīlā sukhasamācārā subhojanāni bhuñjitvā nivātesu senāsanesu viharanti,	2167	
PA_atk-s05_08a1:2167_9	imesu pabbajitvā sukhena viharituṃ sakkā”ti sukhābhilāsāya pabbajitvāva satthu santike	2167	
PA_atk-s05_08a1:2167_10	kammaṭṭhānaṃ gahetvā katipāhameva manasikaritvā taṃ chaḍḍetvā yāvadatthaṃ udarāvadehakaṃ	21671	
PA_atk-s05_08a1:2167_11	bhuñjitvā divasabhāgaṃ saṅgaṇikārāmo tiracchānakathāya vītināmeti, rattibhāgepi thinamiddhābhibhūto	21671	
PA_atk-s05_08a1:2167_12	sabbarattiṃ supati. Satthā tassa hetuparipākaṃ oloketvā ovādaṃ dento –	21671	
PA_atk-s05_08a1:2169	“Sabbarattiṃ supitvāna, divā saṅgaṇike rato;	216	
PA_atk-s05_08a1:2170	Kudāssu nāma dummedho, dukkhassantaṃ karissatī”ti. – gāthaṃ abhāsi;	217	
PA_atk-s05_08a1:2171_0	Tattha sabbarattinti sakalaṃ rattiṃ. Supitvānāti niddāyitvā, “rattiyā paṭhamaṃ yāmaṃ	2171	
PA_atk-s05_08a1:2171_1	caṅkamena nisajjāya āvaraṇīyehi dhammehi cittaṃ parisodhetī”tiādinā vuttaṃ jāgariyaṃ	2171	
PA_atk-s05_08a1:2171_2	ananuyuñjitvā kevalaṃ rattiyā tīsupi yāmesu niddaṃ okkamitvāti attho. Divāti divasaṃ,	2171	
PA_atk-s05_08a1:2171_3	sakalaṃ divasabhāganti attho. Saṅgaṇiketi tiracchānakathikehi kāyadaḷhibahulapuggalehi	2171	
PA_atk-s05_08a1:2171_4	sannisajjā saṅgaṇiko, tasmiṃ rato abhirato tattha avigatacchando “saṅgaṇike rato”ti	2171	
PA_atk-s05_08a1:2171_5	vutto “saṅgaṇikārato”tipi pāḷi. Kudāssu nāmāti kudā nāma. Assūti nipātamattaṃ, kasmiṃ	2171	
PA_atk-s05_08a1:2171_6	nāma kāleti attho. Dummedhoti nippañño. Dukkhassāti vaṭṭadukkhassa. Antanti pariyosānaṃ.	2171	
PA_atk-s05_08a1:2171_7	Accantameva anuppādaṃ kadā nāma karissati, edisassa dukkhassantakaraṇaṃ natthīti	2171	
PA_atk-s05_08a1:2171_8	attho. “Dummedha dukkhassantaṃ karissasī”tipi pāḷi.	2171	
PA_atk-s05_08a1:2172	Evaṃ pana satthārā gāthāya kathitāya thero saṃvegajāto vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	217	
PA_atk-s05_08a1:2173	“Sunando nāma nāmena, brāhmaṇo mantapāragū;	217	
PA_atk-s05_08a1:2174	Ajjhāyako yācayogo, vājapeyyaṃ ayājayi.	217	
PA_atk-s05_08a1:2175	“Padumuttaro lokavidū, aggo kāruṇiko isi;	217	
PA_atk-s05_08a1:2176	Janataṃ anukampanto, ambare caṅkamī tadā.	217	
PA_atk-s05_08a1:2177	“Caṅkamitvāna sambuddho, sabbaññū lokanāyako;	217	
PA_atk-s05_08a1:2178	Mettāya aphari satte, appamāṇe nirūpadhi.	217	
PA_atk-s05_08a1:2179	“Vaṇṭe chetvāna pupphāni, brāhmaṇo mantapāragū;	217	
PA_atk-s05_08a1:2180	Sabbe sisse samānetvā, ākāse ukkhipāpayi.	218	
PA_atk-s05_08a1:2181	“Yāvatā nagaraṃ āsi, pupphānaṃ chadanaṃ tadā;	218	
PA_atk-s05_08a1:2182	Buddhassa ānubhāvena, sattāhaṃ na vigacchatha.	218	
PA_atk-s05_08a1:2183	“Teneva sukkamūlena, anubhotvāna sampadā;	218	
PA_atk-s05_08a1:2184	Sabbāsave pariññāya, tiṇṇo loke visattikaṃ.	218	
PA_atk-s05_08a1:2185	“Ekārase kappasate, pañcatiṃsāsu khattiyā;	218	
PA_atk-s05_08a1:2186	Ambaraṃsasanāmā te, cakkavattī mahabbalā.	218	
PA_atk-s05_08a1:2187	“Kilesā jhāpitā mayhaṃ…pe… kataṃ buddhassa sāsana”nti.	218	
PA_atk-s05_08a1:2188	Arahattaṃ pana patvā thero aññaṃ byākaronto tameva gāthaṃ paccudāhāsi.	218	
PA_atk-s05_08a1:2189	Nītattheragāthāvaṇṇanā niṭṭhitā.	218	
PA_atk-s05_08a1:2190	5. Sunāgattheragāthāvaṇṇanā	219	
PA_atk-s05_08a1:2191_0	Cittanimittassa kovidoti āyasmato sunāgattherassa gāthā. Kā uppatti? Ayampi purimabuddhesu	2191	
PA_atk-s05_08a1:2191_1	katādhikāro tattha tattha bhave vivaṭṭūpanissayaṃ kusalaṃ upacinanto ito ekattiṃse	2191	
PA_atk-s05_08a1:2191_2	kappe sikhissa bhagavato kāle brāhmaṇakule nibbattitvā vayappatto tiṇṇaṃ vedānaṃ	2191	
PA_atk-s05_08a1:2191_3	pāragū hutvā araññāyatane assame vasanto tīṇi brāhmaṇasahassāni mante vācesi. Athekadivasaṃ	2191	
PA_atk-s05_08a1:2191_4	tassa satthāraṃ disvā lakkhaṇāni upadhāretvā lakkhaṇamante parivattentassa, “īdisehi	2191	
PA_atk-s05_08a1:2191_5	lakkhaṇehi samannāgato anantajino anantañāṇo buddho bhavissatī”ti buddhañāṇaṃ ārabbha	2191	
PA_atk-s05_08a1:2191_6	uḷāro pasādo uppajji. So tena cittappasādena devaloke nibbatto aparāparaṃ devamanussesu	2191	
PA_atk-s05_08a1:2191_7	saṃsaranto imasmiṃ buddhuppāde nālakagāme aññatarassa brāhmaṇassa putto hutvā nibbatti,	2191	
PA_atk-s05_08a1:2191_8	sunāgotissa nāmaṃ ahosi. So dhammasenāpatissa gihisahāyo therassa santikaṃ gantvā	2191	
PA_atk-s05_08a1:2191_9	dhammaṃ sutvā dassanabhūmiyaṃ patiṭṭhito pabbajitvā vipassanaṃ paṭṭhapetvā arahattaṃ	2191	
PA_atk-s05_08a1:2191_10	pāpuṇi. Tena vuttaṃ apadāne –	21911	
PA_atk-s05_08a1:2192	“Himavantassāvidūre, vasabho nāma pabbato;	219	
PA_atk-s05_08a1:2193	Tasmiṃ pabbatapādamhi, assamo āsi māpito.	219	
PA_atk-s05_08a1:2194	“Tīṇi sissasahassāni, vācesiṃ brāhmaṇo tadā;	219	
PA_atk-s05_08a1:2195	Saṃharitvāna te sisse, ekamantaṃ upāvisiṃ.	219	
PA_atk-s05_08a1:2196	“Ekamantaṃ nisīditvā, brāhmaṇo mantapāragū;	219	
PA_atk-s05_08a1:2197	Buddhavedaṃ gavesanto, ñāṇe cittaṃ pasādayiṃ.	219	
PA_atk-s05_08a1:2198	“Tattha cittaṃ pasādetvā, nisīdiṃ paṇṇasanthare;	219	
PA_atk-s05_08a1:2199	Pallaṅkaṃ ābhujitvāna, tattha kālaṅkato ahaṃ.	219	
PA_atk-s05_08a1:2200	“Ekatiṃse ito kappe, yaṃ saññamalabhiṃ tadā;	220	
PA_atk-s05_08a1:2201	Duggatiṃ nābhijānāmi, ñāṇasaññāyidaṃ phalaṃ.	220	
PA_atk-s05_08a1:2202	“Sattavīsati kappamhi, rājā siridharo ahu;	220	
PA_atk-s05_08a1:2203	Sattaratanasampanno, cakkavattī mahabbalo.	220	
PA_atk-s05_08a1:2204	“Kilesā jhāpitā mayhaṃ…pe… kataṃ buddhassa sāsana”nti.	220	
PA_atk-s05_08a1:2205	Arahattaṃ pana patvā bhikkhūnaṃ dhammadesanāpadesena aññaṃ byākaronto –	220	
PA_atk-s05_08a1:2207	“Cittanimittassa kovido, pavivekarasaṃ vijāniya;	220	
PA_atk-s05_08a1:2208	Jhāyaṃ nipako patissato, adhigaccheyya sukhaṃ nirāmisa”nti. –	220	
PA_atk-s05_08a1:2209	Gāthaṃ abhāsi.	220	
PA_atk-s05_08a1:2210_0	Tattha cittanimittassa kovidoti bhāvanācittassa nimittaggahaṇe kusalo, “imasmiṃ samaye	2210	
PA_atk-s05_08a1:2210_1	cittaṃ paggahetabbaṃ, imasmiṃ sampahaṃsitabbaṃ, imasmiṃ ajjhupekkhitabba”nti evaṃ	2210	
PA_atk-s05_08a1:2210_2	paggahaṇādiyogyassa cittanimittassa gahaṇe cheko. Pavivekarasaṃ vijāniyāti kāyavivekasaṃvaḍḍhitassa	2210	
PA_atk-s05_08a1:2210_3	cittavivekassa rasaṃ sañjānitvā, vivekasukhaṃ anubhavitvāti attho. “Pavivekarasaṃ	2210	
PA_atk-s05_08a1:2210_4	pitvā”ti hi vuttaṃ. Jhāyanti paṭhamaṃ ārammaṇūpanijjhānena pacchā lakkhaṇūpanijjhānena	2210	
PA_atk-s05_08a1:2210_5	ca jhāyanto. Nipakoti kammaṭṭhānapariharaṇe kusalo. Patissatoti upaṭṭhitassati. Adhigaccheyya	2210	
PA_atk-s05_08a1:2210_6	sukhaṃ nirāmisanti evaṃ samathanimittādikosallena labbhe cittavivekasukhe patiṭṭhāya	2210	
PA_atk-s05_08a1:2210_7	sato sampajāno hutvā vipassanājhāneneva jhāyanto kāmāmisavaṭṭāmisehi asammissatāya	2210	
PA_atk-s05_08a1:2210_8	nirāmisaṃ nibbānasukhaṃ phalasukhañca adhigaccheyya samupagaccheyyāti attho.	2210	
PA_atk-s05_08a1:2211	Sunāgattheragāthāvaṇṇanā niṭṭhitā.	221	
PA_atk-s05_08a1:2212	6. Nāgitattheragāthāvaṇṇanā	221	
PA_atk-s05_08a1:2213_0	Ito bahiddhā puthuaññavādinanti āyasmato nāgitattherassa gāthā. Kā uppatti? Ayaṃ	2213	
PA_atk-s05_08a1:2213_1	kira padumuttarassa bhagavato kāle nārado nāma brāhmaṇo hutvā ekadivasaṃ māḷake nisinno	2213	
PA_atk-s05_08a1:2213_2	bhagavantaṃ bhikkhusaṅghena purakkhataṃ gacchantaṃ disvā pasannamānaso tīhi gāthāhi	2213	
PA_atk-s05_08a1:2213_3	abhitthavi. So tena puññakammena devaloke nibbattitvā aparāparaṃ puññāni katvā devamanussesu	2213	
PA_atk-s05_08a1:2213_4	saṃsaranto imasmiṃ buddhuppāde kapilavatthunagare sakyarājakule nibbatti, nāgitotissa	2213	
PA_atk-s05_08a1:2213_5	nāmaṃ ahosi. So bhagavati kapilavatthusmiṃ viharante madhupiṇḍikasuttaṃ sutvā paṭiladdhasaddho	2213	
PA_atk-s05_08a1:2213_6	pabbajitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –	2213	
PA_atk-s05_08a1:2214	“Visālamāḷe āsīno, addasaṃ lokanāyakaṃ;	221	
PA_atk-s05_08a1:2215	Khīṇāsavaṃ balappattaṃ, bhikkhusaṅghapurakkhataṃ.	221	
PA_atk-s05_08a1:2216	“Satasahassā tevijjā, chaḷabhiññā mahiddhikā;	221	
PA_atk-s05_08a1:2217	Parivārenti sambuddhaṃ, ko disvā nappasīdati.	221	
PA_atk-s05_08a1:2218	“Ñāṇe upanidhā yassa, na vijjati sadevake;	221	
PA_atk-s05_08a1:2219	Anantañāṇaṃ sambuddhaṃ, ko disvā nappasīdati.	221	
PA_atk-s05_08a1:2220	“Dhammakāyañca dīpentaṃ, kevalaṃ ratanākaraṃ;	222	
PA_atk-s05_08a1:2221	Vikappetuṃ na sakkonti, ko disvā nappasīdati.	222	
PA_atk-s05_08a1:2222	“Imāhi tīhi gāthāhi, nāradovhayavacchalo;	222	
PA_atk-s05_08a1:2223	Padumuttaraṃ thavitvāna, sambuddhaṃ aparājitaṃ.	222	
PA_atk-s05_08a1:2224	“Tena cittappasādena, buddhasanthavanena ca;	222	
PA_atk-s05_08a1:2225	Kappānaṃ satasahassaṃ, duggatiṃ nupapajjahaṃ.	222	
PA_atk-s05_08a1:2226	“Ito tiṃsakappasate, sumitto nāma khattiyo;	222	
PA_atk-s05_08a1:2227	Sattaratanasampanno, cakkavattī mahabbalo.	222	
PA_atk-s05_08a1:2228	“Kilesā jhāpitā mayhaṃ…pe… kataṃ buddhassa sāsana”nti.	222	
PA_atk-s05_08a1:2229	Arahattaṃ pana patvā satthu avitathadesanataṃ dhammassa ca niyyānikataṃ nissāya sañjātapītisomanasso pītivegappavissaṭṭhaṃ udānaṃ udānento –	222	
PA_atk-s05_08a1:2231	“Ito bahiddhā puthuaññavādinaṃ, maggo na nibbānagamo yathā ayaṃ;	223	
PA_atk-s05_08a1:2232	Itissu saṅghaṃ bhagavānusāsati, satthā sayaṃ pāṇitaleva dassaya”nti. –	223	
PA_atk-s05_08a1:2233	Gāthaṃ abhāsi.	223	
PA_atk-s05_08a1:2234_0	Tattha ito bahiddhāti imasmā buddhasāsanā bāhirake samaye, tenāha “puthuaññavādina”nti,	2234	
PA_atk-s05_08a1:2234_1	nānātitthiyānanti attho. Maggo na nibbānagamo yathā ayanti yathā ayaṃ ariyo aṭṭhaṅgiko	2234	
PA_atk-s05_08a1:2234_2	maggo ekaṃsena nibbānaṃ gacchatīti nibbānagamo, nibbānagāmī, evaṃ nibbānagamo maggo	2234	
PA_atk-s05_08a1:2234_3	titthiyasamaye natthi asammāsambuddhappaveditattā aññatitthiyavādassa. Tenāha bhagavā –	2234	
PA_atk-s05_08a1:2235	“Idheva, bhikkhave, samaṇo, idha dutiyo samaṇo, idha tatiyo samaṇo, idha catuttho samaṇo, suññā parappavādā samaṇebhi aññehī”ti.	223	
PA_atk-s05_08a1:2236_0	Itīti evaṃ. Assūti nipātamattaṃ. Saṅghanti bhikkhusaṅghaṃ, ukkaṭṭhaniddesoyaṃ yathā	2236	
PA_atk-s05_08a1:2236_1	“satthā devamanussāna”nti. Saṅghanti vā samūhaṃ, veneyyajananti adhippāyo. Bhagavāti	2236	
PA_atk-s05_08a1:2236_2	bhāgyavantatādīhi kāraṇehi bhagavā, ayamettha saṅkhepo. Vitthāro pana paramatthadīpaniyaṃ	2236	
PA_atk-s05_08a1:2236_3	itivuttakavaṇṇanāyaṃ vuttanayena veditabbo. Satthāti diṭṭhadhammikasamparāyikaparamatthehi	2236	
PA_atk-s05_08a1:2236_4	yathārahaṃ anusāsatīti satthā. Sayanti sayameva. Ayañhettha attho – “sīlādikkhandhattayasaṅgaho	2236	
PA_atk-s05_08a1:2236_5	sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgiko nibbānagāmī ariyamaggo yathā	2236	
PA_atk-s05_08a1:2236_6	mama sāsane atthi, evaṃ bāhirakasamaye maggo nāma natthī”ti sīhanādaṃ nadanto amhākaṃ	2236	
PA_atk-s05_08a1:2236_7	satthā bhagavā sayameva sayambhūñāṇena ñātaṃ, sayameva vā mahākaruṇāsañcodito hutvā	2236	
PA_atk-s05_08a1:2236_8	attano desanāvilāsasampattiyā hatthatale āmalakaṃ viya dassento bhikkhusaṅghaṃ veneyyajanataṃ	2236	
PA_atk-s05_08a1:2236_9	anusāsati ovadatīti.	2236	
PA_atk-s05_08a1:2237	Nāgitattheragāthāvaṇṇanā niṭṭhitā.	223	
PA_atk-s05_08a1:2238	7. Paviṭṭhattheragāthāvaṇṇanā	223	
PA_atk-s05_08a1:2239_0	Khandhā diṭṭhā yathābhūtanti āyasmato paviṭṭhattherassa gāthā. Kā uppatti? Ayampi	2239	
PA_atk-s05_08a1:2239_1	purimabuddhesu katādhikāro tattha tattha bhave vivaṭṭūpanissayaṃ puññaṃ karonto atthadassissa	2239	
PA_atk-s05_08a1:2239_2	bhagavato kāle kesavo nāma tāpaso hutvā ekadivasaṃ satthāraṃ upasaṅkamitvā dhammaṃ	2239	
PA_atk-s05_08a1:2239_3	sutvā pasannamānaso abhivādetvā añjaliṃ paggayha padakkhiṇaṃ katvā pakkāmi. So tena	2239	
PA_atk-s05_08a1:2239_4	puññakammena devaloke nibbattitvā aparāparaṃ puññāni katvā devamanussesu saṃsaranto	2239	
PA_atk-s05_08a1:2239_5	imasmiṃ buddhuppāde magadharaṭṭhe brāhmaṇakule uppajjitvā anukkamena viññutaṃ patto	2239	
PA_atk-s05_08a1:2239_6	nekkhammaninnajjhāsayatāya paribbājakapabbajjaṃ pabbajitvā tattha sikkhitabbaṃ sikkhitvā	2239	
PA_atk-s05_08a1:2239_7	vicaranto upatissakolitānaṃ buddhasāsane pabbajitabhāvaṃ sutvā “tepi nāma mahāpaññā	2239	
PA_atk-s05_08a1:2239_8	tattha pabbajitā, tadeva maññe seyyo”ti satthu santikaṃ gantvā dhammaṃ sutvā paṭiladdhasaddho	2239	
PA_atk-s05_08a1:2239_9	pabbaji. Tassa satthā vipassanaṃ ācikkhi. So vipassanaṃ ārabhitvā nacirasseva arahattaṃ	2239	
PA_atk-s05_08a1:2239_10	sacchākāsi. Tena vuttaṃ apadāne –	22391	
PA_atk-s05_08a1:2240	“Nārado iti me nāmaṃ, kesavo iti maṃ vidū;	224	
PA_atk-s05_08a1:2241	Kusalākusalaṃ esaṃ, agamaṃ buddhasantikaṃ.	224	
PA_atk-s05_08a1:2242	“Mettacitto kāruṇiko, atthadassī mahāmuni;	224	
PA_atk-s05_08a1:2243	Assāsayanto satte so, dhammaṃ deseti cakkhumā.	224	
PA_atk-s05_08a1:2244	“Sakaṃ cittaṃ pasādetvā, sire katvāna añjaliṃ;	224	
PA_atk-s05_08a1:2245	Satthāraṃ abhivādetvā, pakkāmiṃ pācināmukho.	224	
PA_atk-s05_08a1:2246	“Sattarase kappasate, rājā āsi mahīpati;	224	
PA_atk-s05_08a1:2247	Amittatāpano nāma, cakkavattī mahabbalo.	224	
PA_atk-s05_08a1:2248	“Kilesā jhāpitā mayhaṃ…pe… kataṃ buddhassa sāsana”nti.	224	
PA_atk-s05_08a1:2249	Arahattaṃ pana patvā aññaṃ byākaronto –	224	
PA_atk-s05_08a1:2251	“Khandhā diṭṭhā yathābhūtaṃ, bhavā sabbe padālitā;	225	
PA_atk-s05_08a1:2252	Vikkhīṇo jātisaṃsāro, natthi dāni punabbhavo”ti. – gāthaṃ abhāsi;	225	
PA_atk-s05_08a1:2253_0	Tattha khandhāti pañcupādānakkhandhā, te hi vipassanupalakkhaṇato sāmaññalakkhaṇato	2253	
PA_atk-s05_08a1:2253_1	ca ñātapariññādīhi parijānanavasena vipassitabbā. Diṭṭhā yathābhūtanti vipassanāpaññāsahitāya	2253	
PA_atk-s05_08a1:2253_2	maggapaññāya “idaṃ dukkha”ntiādinā aviparītato diṭṭhā. Bhavā sabbe padālitāti kāmabhavādayo	2253	
PA_atk-s05_08a1:2253_3	sabbe kammabhavā upapattibhavā ca maggañāṇasatthena bhinnā viddhaṃsitā. Kilesapadālaneneva	2253	
PA_atk-s05_08a1:2253_4	hi kammopapattibhavā padālitā nāma honti. Tenāha “vikkhīṇo jātisaṃsāro, natthi dāni	2253	
PA_atk-s05_08a1:2253_5	punabbhavo”ti. Tassattho heṭṭhā vuttoyeva.	2253	
PA_atk-s05_08a1:2254	Paviṭṭhattheragāthāvaṇṇanā niṭṭhitā.	225	
PA_atk-s05_08a1:2255	8. Ajjunattheragāthāvaṇṇanā	225	
PA_atk-s05_08a1:2256_0	Asakkhiṃ vata attānanti āyasmato ajjunattherassa gāthā. Kā uppatti? Ayampi purimabuddhesu	2256	
PA_atk-s05_08a1:2256_1	katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato	2256	
PA_atk-s05_08a1:2256_2	kāle sīhayoniyaṃ nibbatto ekadivasaṃ araññe aññatarasmiṃ rukkhamūle nisinnaṃ satthāraṃ	2256	
PA_atk-s05_08a1:2256_3	disvā “ayaṃ kho imasmiṃ kāle sabbaseṭṭho purisasīho”ti pasannamānaso supupphitasālasākhaṃ	2256	
PA_atk-s05_08a1:2256_4	bhañjitvā satthāraṃ pūjesi. So tena puññakammena devamanussesu saṃsaranto imasmiṃ	2256	
PA_atk-s05_08a1:2256_5	buddhuppāde sāvatthiyaṃ seṭṭhikule nibbatti. Ajjunotissa nāmaṃ ahosi. So viññutaṃ	2256	
PA_atk-s05_08a1:2256_6	patto nigaṇṭhehi kataparicayo hutvā “evāhaṃ amataṃ adhigamissāmī”ti vivaṭṭajjhāsayatāya	2256	
PA_atk-s05_08a1:2256_7	daharakāleyeva nigaṇṭhesu pabbajitvā tattha sāraṃ alabhanto satthu yamakapāṭihāriyaṃ	2256	
PA_atk-s05_08a1:2256_8	disvā paṭiladdhasaddho sāsane pabbajitvā vipassanaṃ ārabhitvā nacirasseva arahā ahosi.	2256	
PA_atk-s05_08a1:2256_9	Tena vuttaṃ apadāne –	2256	
PA_atk-s05_08a1:2257	“Migarājā tadā āsiṃ, abhijāto sukesarī;	225	
PA_atk-s05_08a1:2258	Giriduggaṃ gavesanto, addasaṃ lokanāyakaṃ.	225	
PA_atk-s05_08a1:2259	“Ayaṃ nu kho mahāvīro, nibbāpeti mahājanaṃ;	225	
PA_atk-s05_08a1:2260	Yaṃnūnāhaṃ upāseyyaṃ, devadevaṃ narāsabhaṃ.	226	
PA_atk-s05_08a1:2261	“Sākhaṃ sālassa bhañjitvā, sakosaṃ pupphamāhariṃ;	226	
PA_atk-s05_08a1:2262	Upagantvāna sambuddhaṃ, adāsiṃ pupphamuttamaṃ.	226	
PA_atk-s05_08a1:2263	“Ekanavutito kappe, yaṃ pupphamabhiropayiṃ;	226	
PA_atk-s05_08a1:2264	Duggatiṃ nābhijānāmi, pupphadānassidaṃ phalaṃ.	226	
PA_atk-s05_08a1:2265	“Ito ca navame kappe, virocanasanāmakā;	226	
PA_atk-s05_08a1:2266	Tayo āsiṃsu rājāno, cakkavattī mahabbalā.	226	
PA_atk-s05_08a1:2267	“Kilesā jhāpitā mayhaṃ…pe… kataṃ buddhassa sāsana”nti.	226	
PA_atk-s05_08a1:2268	Arahattaṃ pana patvā anuttarasukhādhigamasambhūtena pītivegena udānaṃ udānento –	226	
PA_atk-s05_08a1:2270	“Asakkhiṃ vata attānaṃ, uddhātuṃ udakā thalaṃ;	227	
PA_atk-s05_08a1:2271	Vuyhamāno mahogheva, saccāni paṭivijjhaha”nti. – gāthaṃ abhāsi;	227	
PA_atk-s05_08a1:2272	Tattha asakkhinti sakkosiṃ. Vatāti vimhaye nipāto. Ativimhayanīyañhetaṃ yadidaṃ saccapaṭivedho. Tenāha –	227	
PA_atk-s05_08a1:2273	“Taṃ kiṃmaññatha, bhikkhave, katamaṃ nu kho dukkarataraṃ vā durabhisambhavataraṃ vā, yaṃ sattadhā bhinnassa vālassa koṭiyā koṭiṃ paṭivijjheyyā”tiādi ?	227	
PA_atk-s05_08a1:2274_0	Attānanti niyakajjhattaṃ sandhāya vadati. Yo hi paro na hoti so attāti. Uddhātunti	2274	
PA_atk-s05_08a1:2274_1	uddharituṃ, “uddhaṭa”ntipi pāṭho. Udakāti saṃsāramahoghasaṅkhātā udakā. Thalanti	2274	
PA_atk-s05_08a1:2274_2	nibbānathalaṃ. Vuyhamāno mahoghevāti mahaṇṇave vuyhamāno viya. Idaṃ vuttaṃ hoti –	2274	
PA_atk-s05_08a1:2274_3	yathā nāma gambhīravitthate appatiṭṭhe mahati udakoghe vegasā vuyhamāno puriso kenaci	2274	
PA_atk-s05_08a1:2274_4	atthakāmena upanītaṃ phiyārittasampannaṃ daḷhanāvaṃ labhitvā sukheneva tato attānaṃ	2274	
PA_atk-s05_08a1:2274_5	uddharituṃ sakkuṇeyya pāraṃ pāpuṇeyya, evamevāhaṃ saṃsāramahoghe kilesābhisaṅkhāravegena	2274	
PA_atk-s05_08a1:2274_6	vuyhamāno satthārā upanītaṃ samathavipassanupetaṃ ariyamagganāvaṃ labhitvā tato attānaṃ	2274	
PA_atk-s05_08a1:2274_7	uddharituṃ nibbānathalaṃ pattuṃ aho asakkhinti. Yathā pana asakkhi, taṃ dassetuṃ	2274	
PA_atk-s05_08a1:2274_8	“saccāni paṭivijjhaha”nti āha. Yasmā ahaṃ dukkhādīni cattāri ariyasaccāni pariññāpahānasacchikiriyābhāvanāpaṭivedhena	2274	
PA_atk-s05_08a1:2274_9	paṭivijjhiṃ ariyamaggañāṇena aññāsiṃ, tasmā asakkhiṃ vata attānaṃ uddhātuṃ udakā thalanti yojanā.	2274	
PA_atk-s05_08a1:2275	Ajjunattheragāthāvaṇṇanā niṭṭhitā.	227	
PA_atk-s05_08a1:2276	9. (Paṭhama) devasabhattheragāthāvaṇṇanā	227	
PA_atk-s05_08a1:2277_0	Uttiṇṇā paṅkapalipāti āyasmato devasabhattherassa gāthā. Kā uppatti? Sopi purimabuddhesu	2277	
PA_atk-s05_08a1:2277_1	katādhikāro tattha tattha bhave vivaṭṭūpanissayaṃ puññaṃ upacinanto sikhissa bhagavato	2277	
PA_atk-s05_08a1:2277_2	kāle pārāvatayoniyaṃ nibbatto ekadivasaṃ satthāraṃ disvā pasannamānaso piyālaphalaṃ	2277	
PA_atk-s05_08a1:2277_3	upanesi. Satthā tassa pasādasaṃvaḍḍhanatthaṃ taṃ paribhuñji. So tena ativiya pasannacitto	2277	
PA_atk-s05_08a1:2277_4	hutvā kālena kālaṃ upasaṅkamitvā vanditvā cittaṃ pasādeti. So tena puññakammena devaloke	2277	
PA_atk-s05_08a1:2277_5	nibbatto aparāparaṃ puññāni katvā devamanussesu saṃsaranto imasmiṃ buddhuppāde aññatarassa	2277	
PA_atk-s05_08a1:2277_6	maṇḍalikarañño putto hutvā nibbatto taruṇakāleyeva rajje patiṭṭhito rajjasukhamanubhavanto	2277	
PA_atk-s05_08a1:2277_7	vuddho satthāraṃ upasaṅkami, tassa satthā dhammaṃ desesi. So dhammaṃ sutvā paṭiladdhasaddho	2277	
PA_atk-s05_08a1:2277_8	saṃvegajāto rajjaṃ pahāya pabbajitvā vipassanāya kammaṃ karonto nacirasseva arahattaṃ	2277	
PA_atk-s05_08a1:2277_9	pāpuṇi. Tena vuttaṃ apadāne –	2277	
PA_atk-s05_08a1:2278	“Pārāvato tadā āsiṃ, paraṃ anuparodhako;	227	
PA_atk-s05_08a1:2279	Pabbhāre seyyaṃ kappemi, avidūre sikhisatthuno.	227	
PA_atk-s05_08a1:2280	“Sāyaṃ pātañca passāmi, buddhaṃ lokagganāyakaṃ;	228	
PA_atk-s05_08a1:2281	Deyyadhammo ca me natthi, dvipadindassa tādino.	228	
PA_atk-s05_08a1:2282	“Piyālaphalamādāya, agamaṃ buddhasantikaṃ;	228	
PA_atk-s05_08a1:2283	Paṭiggahesi bhagavā, lokajeṭṭho narāsabho.	228	
PA_atk-s05_08a1:2284	“Tato paraṃ upādāya, paricāriṃ vināyakaṃ;	228	
PA_atk-s05_08a1:2285	Tena cittappasādena, tattha kālaṅkato ahaṃ.	228	
PA_atk-s05_08a1:2286	“Ekattiṃse ito kappe, yaṃ phalaṃ adadiṃ ahaṃ;	228	
PA_atk-s05_08a1:2287	Duggatiṃ nābhijānāmi, phaladānassidaṃ phalaṃ.	228	
PA_atk-s05_08a1:2288	“Ito pannarase kappe, tayo āsuṃ piyālino;	228	
PA_atk-s05_08a1:2289	Sattaratanasampannā, cakkavattī mahabbalā.	228	
PA_atk-s05_08a1:2290	“Kilesā jhāpitā mayhaṃ…pe… kataṃ buddhassa sāsana”nti.	229	
PA_atk-s05_08a1:2291	Arahattaṃ pana patvā pahīnakilesapaccavekkhaṇavasena uppannasomanasso udānaṃ udānento –	229	
PA_atk-s05_08a1:2293	“Uttiṇṇā paṅkapalipā, pātālā parivajjitā;	229	
PA_atk-s05_08a1:2294	Mutto oghā ca ganthā ca, sabbe mānā visaṃhatā”ti. – gāthaṃ abhāsi;	229	
PA_atk-s05_08a1:2295_0	Tattha uttiṇṇāti uttaritā atikkantā. Paṅkapalipāti paṅkā ca palipā ca. Paṅko vuccati	2295	
PA_atk-s05_08a1:2295_1	pakatikaddamo. “Palipo”ti gambhīraputhulo mahākaddamo. Idha pana paṅko viyāti paṅko,	2295	
PA_atk-s05_08a1:2295_2	kāmarāgo asucibhāvāpādanena cittassa makkhanato. Palipo viyāti palipo, puttadārādivisayo	2295	
PA_atk-s05_08a1:2295_3	bahalo chandarāgo vuttanayena sammakkhanato duruttaraṇato ca. Te mayā anāgāmimaggena	2295	
PA_atk-s05_08a1:2295_4	sabbaso atikkantāti āha “uttiṇṇā paṅkapalipā”ti. Pātālāti pātāyālanti pātālā, mahāsamudde	2295	
PA_atk-s05_08a1:2295_5	ninnatarapadesā. Keci pana nāgabhavanaṃ “pātāla”nti vadanti. Idha pana agāhaduravaggāhaduruttaraṇaṭṭhena	2295	
PA_atk-s05_08a1:2295_6	pātālā viyāti pātālā, diṭṭhiyo. Te ca mayā paṭhamamaggādhigameneva sabbathā vajjitā	2295	
PA_atk-s05_08a1:2295_7	samucchinnāti āha “pātālā parivajjitā”ti mutto oghā ca ganthā cāti kāmoghādioghato	2295	
PA_atk-s05_08a1:2295_8	abhijjhākāyaganthādiganthato ca tena tena maggena mutto parimutto, puna anabhikiraṇaaganthanavasena	2295	
PA_atk-s05_08a1:2295_9	atikkantoti attho. Sabbe mānā visaṃhatāti navavidhāpi mānā aggamaggādhigamena visesato	2295	
PA_atk-s05_08a1:2295_10	saṅghātaṃ vināsaṃ āpāditā samucchinnā “mānavidhā hatā”ti keci paṭhanti, mānakoṭṭhāsāti	22951	
PA_atk-s05_08a1:2295_11	attho. “Mānavisā”ti apare, tesaṃ pana mānavisassa dukkhassa phalato mānavisāti attho daṭṭhabbo.	22951	
PA_atk-s05_08a1:2296	(Paṭhama) devasabhattheragāthāvaṇṇanā niṭṭhitā.	229	
PA_atk-s05_08a1:2297	10. Sāmidattattheragāthāvaṇṇanā	229	
PA_atk-s05_08a1:2298_0	Pañcakkhandhā pariññātāti āyasmato sāmidattattherassa gāthā. Kā uppatti? Ayampi purimabuddhesu	2298	
PA_atk-s05_08a1:2298_1	katādhikāro atthadassissa bhagavato kāle kulagehe nibbattitvā viññutaṃ patto satthari	2298	
PA_atk-s05_08a1:2298_2	parinibbute tassa thūpe pupphehi chattātichattaṃ katvā pūjaṃ akāsi. So tena puññakammena	2298	
PA_atk-s05_08a1:2298_3	devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde	2298	
PA_atk-s05_08a1:2298_4	rājagahe aññatarassa brāhmaṇassa putto hutvā nibbatti, sāmidattotissa nāmaṃ ahosi.	2298	
PA_atk-s05_08a1:2298_5	So anukkamena viññutaṃ patto buddhānubhāvaṃ sutvā upāsakehi saddhiṃ vihāraṃ gato	2298	
PA_atk-s05_08a1:2298_6	satthāraṃ dhammaṃ desentaṃ disvā pasannamānaso ekamantaṃ nisīdi. Satthā tassa ajjhāsayaṃ	2298	
PA_atk-s05_08a1:2298_7	oloketvā tathā dhammaṃ desesi, yathā saddhaṃ paṭilabhi saṃsāre ca saṃvegaṃ. So paṭiladdhasaddho	2298	
PA_atk-s05_08a1:2298_8	saṃvegajāto pabbajitvā ñāṇassa aparipakkattā katipayakālaṃ alasabahulī vihāsi. Puna	2298	
PA_atk-s05_08a1:2298_9	satthārā dhammadesanāya samuttejito vipassanāya kammaṭṭhānaṃ gahetvā tattha yuttappayutto	2298	
PA_atk-s05_08a1:2298_10	viharanto nacireneva arahattaṃ pāpuṇi. Tena vuttaṃ apadāne –	22981	
PA_atk-s05_08a1:2299	“Parinibbute bhagavati, atthadassīnaruttame;	229	
PA_atk-s05_08a1:2300	Chattātichattaṃ kāretvā, thūpamhi abhiropayiṃ.	230	
PA_atk-s05_08a1:2301	“Kālena kālamāgantvā, namassiṃ lokanāyakaṃ;	230	
PA_atk-s05_08a1:2302	Pupphacchadanaṃ katvāna, chattamhi abhiropayiṃ.	230	
PA_atk-s05_08a1:2303	“Sattarase kappasate, devarajjamakārayiṃ;	230	
PA_atk-s05_08a1:2304	Manussattaṃ na gacchāmi, thūpapūjāyidaṃ phalaṃ.	230	
PA_atk-s05_08a1:2305	“Kilesā jhāpitā mayhaṃ, bhavā sabbe samūhatā;	230	
PA_atk-s05_08a1:2306	Nāgova bandhanaṃ chetvā, viharāmi anāsavo.	230	
PA_atk-s05_08a1:2307	“Svāgataṃ vata me āsi, buddhaseṭṭhassa santike;	230	
PA_atk-s05_08a1:2308	Tisso vijjā anuppattā, kataṃ buddhassa sāsana”nti.	230	
PA_atk-s05_08a1:2309	So aparabhāge bhikkhūhi “kiṃ tayā, āvuso, uttarimanussadhammo adhigato”ti puṭṭho sāsanassa niyyānikabhāvaṃ attano ca dhammānudhammappaṭipattiṃ tesaṃ pavedento aññābyākaraṇavasena –	230	
PA_atk-s05_08a1:2311	“Pañcakkhandhā pariññātā, tiṭṭhanti chinnamūlakā;	231	
PA_atk-s05_08a1:2312	Vikkhīṇo jātisaṃsāro, natthi dāni punabbhavo”ti. – gāthaṃ abhāsi;	231	
PA_atk-s05_08a1:2313_0	Tattha pañcakkhandhā pariññātāti mayā ime pañcupādānakkhandhā “idaṃ dukkhaṃ, ettakaṃ	2313	
PA_atk-s05_08a1:2313_1	dukkhaṃ, na tato bhiyyo”ti tīhi pariññāhi paricchinditvā ñātā viditā paṭividdhā.	2313	
PA_atk-s05_08a1:2313_2	Tiṭṭhanti chinnamūlakāti tathā pariññātattāyeva mūlabhūtassa samudayassa sabbaso	2313	
PA_atk-s05_08a1:2313_3	pahīnattā te idāni yāva carimakacittanirodho tiṭṭhanti chinnamūlakā, carimakacittanirodhena	2313	
PA_atk-s05_08a1:2313_4	pana appaṭisandhikāva nirujjhanti. Tenāha – “vikkhīṇo jātisaṃsāro, natthi dāni punabbhavo”ti.	2313	
PA_atk-s05_08a1:2313_5	Tassattho heṭṭhā vuttoyeva.	2313	
PA_atk-s05_08a1:2314	Sāmidattattheragāthāvaṇṇanā niṭṭhitā.	231	
PA_atk-s05_08a1:2315	Navamavaggavaṇṇanā niṭṭhitā.	231	
PA_atk-s05_08a1:2316	10. Dasamavaggo	231	
PA_atk-s05_08a1:2317	1. Paripuṇṇakattheragāthāvaṇṇanā	231	
PA_atk-s05_08a1:2318_0	Na tathā mataṃ satarasanti āyasmato paripuṇṇakattherassa gāthā. Kā uppatti? Ayampi	2318	
PA_atk-s05_08a1:2318_1	purimabuddhesu katādhikāro dhammadassissa bhagavato kāle kulagehe nibbattitvā viññutaṃ	2318	
PA_atk-s05_08a1:2318_2	patto satthari parinibbute satthu cetiye pupphādīhi uḷāraṃ pūjaṃ akāsi. So tena puññakammena	2318	
PA_atk-s05_08a1:2318_3	devesu nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde	2318	
PA_atk-s05_08a1:2318_4	kapilavatthusmiṃ sakyarājakule nibbattitvā viññutaṃ patto paripuṇṇavibhavatāya paripuṇṇakoti	2318	
PA_atk-s05_08a1:2318_5	paññāyittha. So vibhavasampannatāya sabbakālaṃ satarasaṃ nāma āhāraṃ paribhuñjanto	2318	
PA_atk-s05_08a1:2318_6	satthu missakāhāraparibhogaṃ sutvā “tāva sukhumālopi bhagavā nibbānasukhaṃ apekkhitvā	2318	
PA_atk-s05_08a1:2318_7	yathā tathā yāpeti, kasmā mayaṃ āhāragiddhā hutvā āhārasuddhikā bhavissāma, nibbānasukhameva	2318	
PA_atk-s05_08a1:2318_8	pana amhehi pariyesitabba”nti saṃsāre jātasaṃvego gharāvāsaṃ pahāya satthu santike	2318	
PA_atk-s05_08a1:2318_9	pabbajitvā bhagavatā kāyagatāsatikammaṭṭhāne niyojito tattha patiṭṭhāya paṭiladdhajhānaṃ	2318	
PA_atk-s05_08a1:2318_10	pādakaṃ katvā vipassanāya kammaṃ karonto vipassanaṃ vaḍḍhetvā arahattaṃ pāpuṇi. Tena vuttaṃ apadāne –	23181	
PA_atk-s05_08a1:2319	“Nibbute lokanāthamhi, dhammadassīnarāsabhe;	231	
PA_atk-s05_08a1:2320	Āropesiṃ dhajatthambhaṃ, buddhaseṭṭhassa cetiye.	232	
PA_atk-s05_08a1:2321	“Nisseṇiṃ māpayitvāna, thūpaseṭṭhaṃ samāruhiṃ;	232	
PA_atk-s05_08a1:2322	Jātipupphaṃ gahetvāna, thūpamhi abhiropayiṃ.	232	
PA_atk-s05_08a1:2323	“Aho buddho aho dhammo, aho no satthu sampadā;	232	
PA_atk-s05_08a1:2324	Duggatiṃ nābhijānāmi, thūpapūjāyidaṃ phalaṃ.	232	
PA_atk-s05_08a1:2325	“Catunnavutito kappe, thūpasīkhasanāmakā;	232	
PA_atk-s05_08a1:2326	Soḷasāsiṃsu rājāno, cakkavattī mahabbalā.	232	
PA_atk-s05_08a1:2327	“Kilesā jhāpitā mayhaṃ…pe… kataṃ buddhassa sāsana”nti.	232	
PA_atk-s05_08a1:2328	Arahattaṃ pana patvā dhamme gāravabahumānena pītivegavissaṭṭhaṃ udānaṃ udānento “na tathā mataṃ satarasa”nti gāthaṃ abhāsi.	232	
PA_atk-s05_08a1:2329_0	91. Tattha na tathā mataṃ satarasaṃ, sudhannaṃ yaṃ mayajja paribhuttanti tathāti	2329	
PA_atk-s05_08a1:2329_1	tena pakārena. Matanti abhimataṃ. Satarasanti satarasabhojanaṃ “satarasabhojanaṃ	2329	
PA_atk-s05_08a1:2329_2	nāma satapākasappiādīhi abhisaṅkhataṃ bhojana”nti vadanti. Atha vā anekattho satasaddo	2329	
PA_atk-s05_08a1:2329_3	“sataso sahassaso”tiādīsu viya. Tasmā yaṃ bhojanaṃ anekasūpaṃ anekabyañjanaṃ, taṃ	2329	
PA_atk-s05_08a1:2329_4	anekarasatāya “satarasa”nti vuccati, nānārasabhojananti attho. Sudhā eva annaṃ sudhābhojanaṃ	2329	
PA_atk-s05_08a1:2329_5	devānaṃ āhāro. Yaṃ mayajja paribhuttanti yaṃ mayā ajja anubhuttaṃ. “Yaṃ mayā paribhutta”nti	2329	
PA_atk-s05_08a1:2329_6	ca idaṃ “satarasaṃ sudhanna”nti etthāpi yojetabbaṃ. Idaṃ vuttaṃ hoti – yaṃ mayā ajja	2329	
PA_atk-s05_08a1:2329_7	etarahi nirodhasamāpattisamāpajjanavasena phalasamāpattisamāpajjanavasena ca accantameva	2329	
PA_atk-s05_08a1:2329_8	santaṃ paṇītaṃ nibbānasukhaṃ paribhuñjiyamānaṃ, taṃ yathā mataṃ abhimataṃ sambhāvitaṃ	2329	
PA_atk-s05_08a1:2329_9	tathā rājakāle mayā paribhuttaṃ satarasabhojanaṃ devattabhāve paribhuttaṃ sudhannañca	2329	
PA_atk-s05_08a1:2329_10	na mataṃ nābhimataṃ. Kasmā? Idañhi ariyanisevitaṃ nirāmisaṃ kilesānaṃ avatthubhūtaṃ,	23291	
PA_atk-s05_08a1:2329_11	taṃ pana puthujjanasevitaṃ sāmisaṃ kilesānaṃ vatthubhūtaṃ, taṃ imassa saṅkhampi kalampi	23291	
PA_atk-s05_08a1:2329_12	kalabhāgampi na upetīti. Idāni “yaṃ mayajja paribhutta”nti vuttadhammaṃ desento aparimitadassinā	23291	
PA_atk-s05_08a1:2329_13	gotamena, buddhena sudesito dhammo”ti āha. Tassattho – aparimitaṃ aparicchinnaṃ uppādavayābhāvato	23291	
PA_atk-s05_08a1:2329_14	santaṃ asaṅkhatadhātuṃ sayambhūñāṇena passī, aparimitassa anantāparimeyyassa ñeyyassa	23291	
PA_atk-s05_08a1:2329_15	dassāvīti tena aparimitadassinā gotamagottena sammāsambuddhena “khayaṃ virāgaṃ amataṃ	23291	
PA_atk-s05_08a1:2329_16	paṇīta”nti ca “madanimmadano pipāsavinayo” “sabbasaṅkhārasamatho”ti ca ādinā suṭṭhu	23291	
PA_atk-s05_08a1:2329_17	desito dhammo, nibbānaṃ mayā ajja paribhuttanti yojanā.	23291	
PA_atk-s05_08a1:2330	Paripuṇṇakattheragāthāvaṇṇanā niṭṭhitā.	233	
PA_atk-s05_08a1:2331	2. Vijayattheragāthāvaṇṇanā	233	
PA_atk-s05_08a1:2332_0	Yassāsavā parikkhīṇāti āyasmato vijayattherassa gāthā. Kā uppatti? Ayampi purimabuddhesu	2332	
PA_atk-s05_08a1:2332_1	katādhikāro piyadassissa bhagavato kāle vibhavasampanne kule nibbattitvā viññutaṃ	2332	
PA_atk-s05_08a1:2332_2	patto satthari parinibbute tassa thūpassa ratanakhacitaṃ vedikaṃ kāretvā tattha uḷāraṃ	2332	
PA_atk-s05_08a1:2332_3	vedikāmahaṃ kāresi. So tena puññakammena anekasate attabhāve maṇiobhāsena vicari.	2332	
PA_atk-s05_08a1:2332_4	Evaṃ devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,	2332	
PA_atk-s05_08a1:2332_5	vijayotissa nāmaṃ ahosi. So vayappatto brāhmaṇavijjāsu nipphattiṃ gato tāpasapabbajjaṃ	2332	
PA_atk-s05_08a1:2332_6	pabbajitvā araññāyatane jhānalābhī hutvā viharanto buddhuppādaṃ sutvā uppannappasādo	2332	
PA_atk-s05_08a1:2332_7	satthu santikaṃ upasaṅkamitvā satthāraṃ vanditvā ekamantaṃ nisīdi. Tassa satthā dhammaṃ	2332	
PA_atk-s05_08a1:2332_8	desesi. So dhammaṃ sutvā pabbajitvā vipassanaṃ paṭṭhapetvā nacirasseva arahattaṃ	2332	
PA_atk-s05_08a1:2332_9	pāpuṇi. Tena vuttaṃ apadāne –	2332	
PA_atk-s05_08a1:2333	“Nibbute lokanāthamhi, piyadassīnaruttame;	233	
PA_atk-s05_08a1:2334	Pasannacitto sumano, muttāvedimakāsahaṃ.	233	
PA_atk-s05_08a1:2335	“Maṇīhi parivāretvā, akāsiṃ vedimuttamaṃ;	233	
PA_atk-s05_08a1:2336	Vedikāya mahaṃ katvā, tattha kālaṅkato ahaṃ.	233	
PA_atk-s05_08a1:2337	“Yaṃ yaṃ yonupapajjāmi, devattaṃ atha mānusaṃ;	233	
PA_atk-s05_08a1:2338	Maṇī dhārenti ākāse, puññakammassidaṃ phalaṃ.	233	
PA_atk-s05_08a1:2339	“Soḷasito kappasate, maṇippabhāsanāmakā;	233	
PA_atk-s05_08a1:2340	Chattiṃsāsiṃsu rājāno, cakkavattī mahabbalā.	234	
PA_atk-s05_08a1:2341	“Kilesā jhāpitā mayhaṃ…pe… kataṃ buddhassa sāsana”nti.	234	
PA_atk-s05_08a1:2342	Arahattaṃ pana patvā aññaṃ byākaronto “yassāsavā parikkhīṇā”ti gāthaṃ abhāsi.	234	
PA_atk-s05_08a1:2343_0	92. Tattha yassāsavā parikkhīṇāti yassa uttamapuggalassa kāmāsavādayo cattāro āsavā	2343	
PA_atk-s05_08a1:2343_1	sabbaso khīṇā ariyamaggena khepitā. Āhāre ca anissitoti yo ca āhāre taṇhādiṭṭhinissayehi	2343	
PA_atk-s05_08a1:2343_2	anissito agadhito anajjhāpanno, nidassanamattaṃ, āhārasīsenettha cattāropi paccayā	2343	
PA_atk-s05_08a1:2343_3	gahitāti daṭṭhabbaṃ. Paccayapariyāyo vā idha āhāra-saddo veditabbo. “Suññato animitto	2343	
PA_atk-s05_08a1:2343_4	cā”ti ettha appaṇihitavimokkhopi gahitoyeva, tīṇipi cetāni nibbānasseva nāmāni. Nibbānañhi	2343	
PA_atk-s05_08a1:2343_5	rāgādīnaṃ abhāvena suññaṃ, tehi vimuttañcāti suññatavimokkho, tathā rāgādinimittābhāvena	2343	
PA_atk-s05_08a1:2343_6	saṅkhāranimittābhāvena ca animittaṃ, tehi vimuttañcāti animittavimokkho, rāgādipaṇidhīnaṃ	2343	
PA_atk-s05_08a1:2343_7	abhāvena appaṇihitaṃ, tehi vimuttañcāti appaṇihito vimokkhoti vuccati. Phalasamāpattivasena	2343	
PA_atk-s05_08a1:2343_8	taṃ ārammaṇaṃ katvā viharantassa ayampi tividho vimokkho yassa gocaro, ākāseva sakuntānaṃ,	2343	
PA_atk-s05_08a1:2343_9	padaṃ tassa durannayanti yathā ākāse gacchantānaṃ sakuṇānaṃ “imasmiṃ ṭhāne pādehi	2343	
PA_atk-s05_08a1:2343_10	akkamitvā gatā, idaṃ ṭhānaṃ urena paharitvā gatā, idaṃ sīsena, idaṃ pakkhehī”ti na	23431	
PA_atk-s05_08a1:2343_11	sakkā ñātuṃ, evameva evarūpassa bhikkhuno “nirayapadādīsu iminā nāma padena gato”ti	23431	
PA_atk-s05_08a1:2343_12	ñāpetuñca na sakkāti.	23431	
PA_atk-s05_08a1:2344	Vijayattheragāthāvaṇṇanā niṭṭhitā.	234	
PA_atk-s05_08a1:2345	3. Erakattheragāthāvaṇṇanā	234	
PA_atk-s05_08a1:2346_0	Dukkhā kāmā erakāti āyasmato erakattherassa gāthā. Kā uppatti? Ayampi purimabuddhesu	2346	
PA_atk-s05_08a1:2346_1	katādhikāro tattha tattha bhave puññāni upacinanto siddhatthassa bhagavato kāle kulagehe	2346	
PA_atk-s05_08a1:2346_2	nibbattitvā viññutaṃ patto ekadivasaṃ satthāraṃ disvā pasannamānaso satthu kiñci	2346	
PA_atk-s05_08a1:2346_3	dātabbayuttakaṃ alabhanto “handāhaṃ kāyasāraṃ puññaṃ karissāmī”ti satthu gamanamaggaṃ	2346	
PA_atk-s05_08a1:2346_4	sodhetvā samaṃ akāsi. Satthā tena tathākataṃ maggaṃ paṭipajji. So tattha bhagavantaṃ	2346	
PA_atk-s05_08a1:2346_5	disvā pasannamānaso vanditvā añjaliṃ paggayha pasannacitto yāva dassanupacārasamatikkamā	2346	
PA_atk-s05_08a1:2346_6	buddhārammaṇaṃ pītiṃ avijahanto aṭṭhāsi. So tena puññakammena devaloke nibbatto aparāparaṃ	2346	
PA_atk-s05_08a1:2346_7	puññāni katvā sugatīsuyeva saṃsaranto imasmiṃ buddhuppāde sāvatthiyaṃ sambhāvanīyassa	2346	
PA_atk-s05_08a1:2346_8	kuṭumbiyassa putto hutvā nibbatti, erakotissa nāmaṃ ahosi abhirūpo dassanīyo pāsādiko	2346	
PA_atk-s05_08a1:2346_9	itikattabbatāsu paramena veyyattiyena samannāgato. Tassa mātāpitaro kulena rūpena	2346	
PA_atk-s05_08a1:2346_10	ācārena vayena kosallena ca anucchavikaṃ dārikaṃ ānetvā vivāhakammaṃ akaṃsu. So tāya	23461	
PA_atk-s05_08a1:2346_11	saddhiṃ saṃvāsena gehe vasanto pacchimabhavikattā kenacideva saṃvegavatthunā saṃsāre	23461	
PA_atk-s05_08a1:2346_12	saṃviggamānaso satthu santikaṃ gantvā dhammaṃ sutvā paṭiladdhasaddho pabbaji, tassa	23461	
PA_atk-s05_08a1:2346_13	satthā kammaṭṭhānaṃ adāsi. So kammaṭṭhānaṃ gahetvā katipayadivasātikkamena ukkaṇṭhābhibhūto	23461	
PA_atk-s05_08a1:2346_14	vihāsi. Atha satthā tassa cittappavattiṃ ñatvā ovādavasena “dukkhā kāmā erakā”ti	23461	
PA_atk-s05_08a1:2346_15	gāthaṃ abhāsi. So taṃ sutvā “ayuttaṃ mayā kataṃ, yohaṃ evarūpassa satthu santike	23461	
PA_atk-s05_08a1:2346_16	kammaṭṭhānaṃ gahetvā taṃ vissajjento micchāvitakkabahulo vihāsi”nti saṃvegajāto vipassanāya	23461	
PA_atk-s05_08a1:2346_17	yuttappayutto nacirasseva arahattaṃ pāpuṇi. Tena vuttaṃ apadāne –	23461	
PA_atk-s05_08a1:2347	“Uttaritvāna nadikaṃ, vanaṃ gacchati cakkhumā;	234	
PA_atk-s05_08a1:2348	Tamaddasāsiṃ sambuddhaṃ, siddhatthaṃ varalakkhaṇaṃ.	234	
PA_atk-s05_08a1:2349	“Kudālapiṭakamādāya, samaṃ katvāna taṃ pathaṃ;	234	
PA_atk-s05_08a1:2350	Satthāraṃ abhivādetvā, sakaṃ cittaṃ pasādayiṃ.	235	
PA_atk-s05_08a1:2351	“Catunnavutito kappe, yaṃ kammamakariṃ tadā;	235	
PA_atk-s05_08a1:2352	Duggatiṃ nābhijānāmi, maggadānassidaṃ phalaṃ.	235	
PA_atk-s05_08a1:2353	“Sattapaññāsakappamhi, eko āsiṃ janādhipo;	235	
PA_atk-s05_08a1:2354	Nāmena suppabuddhoti, nāyako so narissaro.	235	
PA_atk-s05_08a1:2355	“Kilesā jhāpitā mayhaṃ…pe… kataṃ buddhassa sāsana”nti.	235	
PA_atk-s05_08a1:2356	Arahā pana hutvā aññaṃ byākaronto –	235	
PA_atk-s05_08a1:2358	“Dukkhā kāmā eraka, na sukhā kāmā eraka;	235	
PA_atk-s05_08a1:2359	Yo kāme kāmayati, dukkhaṃ so kāmayati eraka;	235	
PA_atk-s05_08a1:2360	Yo kāme na kāmayati, dukkhaṃ so na kāmayati erakā”ti. –	236	
PA_atk-s05_08a1:2361	Tameva bhagavatā vuttagāthaṃ paccudāhāsi.	236	
PA_atk-s05_08a1:2362_0	Tattha dukkhā kāmāti ime vatthukāmakilesakāmā dukkhavatthutāya vipariṇāmadukkhasaṃsāradukkhasabhāvato	2362	
PA_atk-s05_08a1:2362_1	ca, dukkhā dukkhamā dukkhanibbattikā. Vuttañhetaṃ – “appassādā kāmā bahudukkhā bahupāyāsā,	2362	
PA_atk-s05_08a1:2362_2	ādīnavo ettha bhiyyo”tiādi. Erakāti paṭhamaṃ tāva bhagavā taṃ ālapati, pacchā pana	2362	
PA_atk-s05_08a1:2362_3	thero attānaṃ nāmena kathesi. Na sukhā kāmāti kāmā nāmete jānantassa sukhā na honti,	2362	
PA_atk-s05_08a1:2362_4	ajānantassa pana sukhato upaṭṭhahanti. Yathāha – “yo sukhaṃ dukkhato adda, dukkhamaddakkhi	2362	
PA_atk-s05_08a1:2362_5	sallato”tiādi. Yo kāme kāmayati, dukkhaṃ so kāmayatīti yo satto kilesakāmena vatthukāme	2362	
PA_atk-s05_08a1:2362_6	kāmayati, tassa taṃ kāmanaṃ sampati sapariḷāhatāya, āyatiṃ apāyadukkhahetutāya ca	2362	
PA_atk-s05_08a1:2362_7	vaṭṭadukkhahetutāya ca dukkhaṃ. Vatthukāmā pana dukkhassa vatthubhūtā. Iti so dukkhasabhāvaṃ	2362	
PA_atk-s05_08a1:2362_8	dukkhanimittaṃ dukkhavatthuñca kāmayatīti vutto. Itaraṃ paṭipakkhavasena tamevatthaṃ	2362	
PA_atk-s05_08a1:2362_9	ñāpetuṃ vuttaṃ, tasmā tassattho vuttavipariyāyena veditabbo.	2362	
PA_atk-s05_08a1:2363	Erakattheragāthāvaṇṇanā niṭṭhitā.	236	
PA_atk-s05_08a1:2364	4. Mettajittheragāthāvaṇṇanā	236	
PA_atk-s05_08a1:2365_0	Namo hi tassa bhagavatoti āyasmato mettajittherassa gāthā. Kā uppatti? So kira anomadassissa	2365	
PA_atk-s05_08a1:2365_1	bhagavato kāle kulagehe nibbattitvā viññutaṃ patto sāsane abhippasanno hutvā bodhirukkhassa	2365	
PA_atk-s05_08a1:2365_2	iṭṭhakāhi vedikaṃ cinitvā sudhāparikammaṃ kāresi. Satthā tassa anumodanaṃ akāsi.	2365	
PA_atk-s05_08a1:2365_3	So tena puññakammena devaloke nibbattitvā aparāparaṃ puññāni katvā devamanussesu	2365	
PA_atk-s05_08a1:2365_4	saṃsaranto imasmiṃ buddhuppāde magadharaṭṭhe aññatarassa brāhmaṇassa putto hutvā	2365	
PA_atk-s05_08a1:2365_5	nibbatti, mettajītissa nāmaṃ ahosi. So vayappatto kāmesu ādīnavaṃ disvā tāpasapabbajjaṃ	2365	
PA_atk-s05_08a1:2365_6	pabbajitvā araññe viharanto buddhuppādaṃ sutvā pubbahetunā codiyamāno satthu santikaṃ	2365	
PA_atk-s05_08a1:2365_7	gantvā pavattinivattiyo ārabbha pañhaṃ pucchitvā satthārā pañhe vissajjite paṭiladdhasaddho	2365	
PA_atk-s05_08a1:2365_8	pabbajitvā vipassanaṃ paṭṭhapetvā arahattaṃ pāpuṇi. Tena vuttaṃ apadāne –	2365	
PA_atk-s05_08a1:2366	“Anomadassīmunino, bodhivedimakāsahaṃ;	236	
PA_atk-s05_08a1:2367	Sudhāya piṇḍaṃ datvāna, pāṇikammaṃ akāsahaṃ.	236	
PA_atk-s05_08a1:2368	“Disvā taṃ sukataṃ kammaṃ, anomadassī naruttamo;	236	
PA_atk-s05_08a1:2369	Bhikkhusaṅghe ṭhito satthā, imā gāthā abhāsatha.	236	
PA_atk-s05_08a1:2370	“Iminā sudhakammena, cetanāpaṇidhīhi ca;	237	
PA_atk-s05_08a1:2371	Sampattiṃ anubhotvāna, dukkhassantaṃ karissati.	237	
PA_atk-s05_08a1:2372	“Pasannamukhavaṇṇomhi, ekaggo susamāhito;	237	
PA_atk-s05_08a1:2373	Dhāremi antimaṃ dehaṃ, sammāsambuddhasāsane.	237	
PA_atk-s05_08a1:2374	“Ito kappasate āsiṃ, paripuṇṇe anūnake;	237	
PA_atk-s05_08a1:2375	Rājā sabbaghano nāma, cakkavattī mahabbalo.	237	
PA_atk-s05_08a1:2376	“Kilesā jhāpitā mayhaṃ…pe… kataṃ buddhassa sāsana”nti.	237	
PA_atk-s05_08a1:2377	Arahattaṃ pana patvā satthāraṃ thomento –	237	
PA_atk-s05_08a1:2379	“Namo hi tassa bhagavato, sakyaputtassa sirīmato;	237	
PA_atk-s05_08a1:2380	Tenāyaṃ aggappattena, aggadhammo sudesito”ti. – gāthaṃ abhāsi;	238	
PA_atk-s05_08a1:2381_0	Tattha namoti namakkāro. Hīti nipātamattaṃ. Tassāti yo so bhagavā samattiṃsapāramiyo	2381	
PA_atk-s05_08a1:2381_1	pūretvā sabbakilese bhañjitvā anuttaraṃ sammāsambodhiṃ abhisambuddho, sakyarājassa	2381	
PA_atk-s05_08a1:2381_2	puttoti sakyaputto. Anaññasādhāraṇāya puññasampattiyā ca sambhāvito uttamāya rūpakāyasiriyā	2381	
PA_atk-s05_08a1:2381_3	dhammakāyasiriyā ca samannāgatattā sirīmā, tassa bhagavato sakyaputtassa sirīmato	2381	
PA_atk-s05_08a1:2381_4	namo atthu, taṃ namāmīti attho. Tenāti tena bhagavatā. Ayanti tassa dhammassa attano	2381	
PA_atk-s05_08a1:2381_5	paccakkhatāya vadati. Aggappattenāti aggaṃ sabbaññutaṃ, sabbehi vā guṇehi aggabhāvaṃ	2381	
PA_atk-s05_08a1:2381_6	seṭṭhabhāvaṃ pattena. Aggadhammoti aggo uttamo navavidhalokuttaro dhammo suṭṭhu aviparītaṃ desito paveditoti.	2381	
PA_atk-s05_08a1:2382	Mettajittheragāthāvaṇṇanā niṭṭhitā.	238	
PA_atk-s05_08a1:2383	5. Cakkhupālattheragāthāvaṇṇanā	238	
PA_atk-s05_08a1:2384_0	Andhohaṃ hatanettosmīti āyasmato cakkhupālattherassa gāthā. Kā uppatti? Sopi purimabuddhesu	2384	
PA_atk-s05_08a1:2384_1	katādhikāro tattha tattha bhave puññāni karonto siddhatthassa bhagavato kāle kulagehe	2384	
PA_atk-s05_08a1:2384_2	nibbattitvā viññutaṃ patto bhagavati parinibbute thūpamahe kayiramāne umāpupphaṃ	2384	
PA_atk-s05_08a1:2384_3	gahetvā thūpaṃ pūjesi. So tena puññakammena devaloke nibbattitvā aparāparaṃ puññāni	2384	
PA_atk-s05_08a1:2384_4	katvā devamanussesu saṃsaranto imasmiṃ buddhuppāde sāvatthiyaṃ mahāsuvaṇṇassa nāma	2384	
PA_atk-s05_08a1:2384_5	kuṭumbikassa putto hutvā nibbatti, tassa pāloti nāmamakaṃsu. Mātā tassa ādhāvitvā	2384	
PA_atk-s05_08a1:2384_6	paridhāvitvā vicaraṇakāle aññaṃ puttaṃ labhi. Tassa mātāpitaro cūḷapāloti nāmaṃ katvā	2384	
PA_atk-s05_08a1:2384_7	itaraṃ mahāpāloti vohariṃsu. Atha te vayappatte gharabandhanena bandhiṃsu. Tasmiṃ	2384	
PA_atk-s05_08a1:2384_8	samaye satthā sāvatthiyaṃ viharati jetavane. Tattha mahāpālo jetavanaṃ gacchantehi	2384	
PA_atk-s05_08a1:2384_9	upāsakehi saddhiṃ vihāraṃ gantvā satthu santike dhammaṃ sutvā paṭiladdhasaddho kuṭumbabhāraṃ	2384	
PA_atk-s05_08a1:2384_10	kaniṭṭhabhātikasseva bhāraṃ katvā sayaṃ pabbajitvā laddhūpasampado ācariyupajjhāyānaṃ	23841	
PA_atk-s05_08a1:2384_11	santike pañcavassāni vasitvā vuṭṭhavasso pavāretvā satthu santike kammaṭṭhānaṃ gahetvā	23841	
PA_atk-s05_08a1:2384_12	saṭṭhimatte sahāyabhikkhū labhitvā tehi saddhiṃ bhāvanānukūlaṃ vasanaṭṭhānaṃ pariyesanto	23841	
PA_atk-s05_08a1:2384_13	aññataraṃ paccantagāmaṃ nissāya gāmavāsikehi upāsakehi kāretvā dinnāya araññāyatane	23841	
PA_atk-s05_08a1:2384_14	paṇṇasālāya vasanto samaṇadhammaṃ karoti. Tassa akkhirogo uppanno. Vejjo bhesajjaṃ	23841	
PA_atk-s05_08a1:2384_15	sampādetvā adāsi. So vejjena vuttavidhānaṃ na paṭipajji. Tenassa rogo vaḍḍhi. So	23841	
PA_atk-s05_08a1:2384_16	“akkhirogavūpasamanato kilesarogavūpasamanameva mayhaṃ vara”nti akkhirogaṃ ajjhupekkhitvā	23841	
PA_atk-s05_08a1:2384_17	vipassanāyayeva yuttappayutto ahosi. Tassa bhāvanaṃ ussukkāpentassa apubbaṃ acarimaṃ	23841	
PA_atk-s05_08a1:2384_18	akkhīni ceva kilesā ca bhijjiṃsu. So sukkhavipassako arahā ahosi. Tena vuttaṃ apadāne –	23841	
PA_atk-s05_08a1:2385	“Nibbute lokamahite, āhutīnaṃ paṭiggahe;	238	
PA_atk-s05_08a1:2386	Siddhatthamhi bhagavati, mahāthūpamaho ahu.	238	
PA_atk-s05_08a1:2387	“Mahe pavattamānamhi, siddhatthassa mahesino;	238	
PA_atk-s05_08a1:2388	Umāpupphaṃ gahetvāna, thūpamhi abhiropayiṃ.	238	
PA_atk-s05_08a1:2389	“Catunnavutito kappe, yaṃ pupphamabhiropayiṃ;	238	
PA_atk-s05_08a1:2390	Duggatiṃ nābhijānāmi, thūpapūjāyidaṃ phalaṃ.	239	
PA_atk-s05_08a1:2391	“Ito ca navame kappe, somadevasanāmakā;	239	
PA_atk-s05_08a1:2392	Pañcāsītisu rājāno, cakkavattī mahabbalā.	239	
PA_atk-s05_08a1:2393	“Kilesā jhāpitā mayhaṃ…pe… kataṃ buddhassa sāsana”nti.	239	
PA_atk-s05_08a1:2394_0	Atha there akkhirogena vihāre ohīne gāmaṃ piṇḍāya gate bhikkhū disvā upāsakā “kasmā	2394	
PA_atk-s05_08a1:2394_1	thero nāgato”ti pucchitvā tamatthaṃ sutvā sokābhibhūtā piṇḍapātaṃ upanetvā, “bhante,	2394	
PA_atk-s05_08a1:2394_2	kiñci mā cintayittha, idāni mayameva piṇḍapātaṃ ānetvā upaṭṭhahissāmā”ti tathā karonti.	2394	
PA_atk-s05_08a1:2394_3	Bhikkhū therassa ovāde ṭhatvā nacirasseva arahattaṃ patvā vuṭṭhavassā pavāretvā,	2394	
PA_atk-s05_08a1:2394_4	“satthāraṃ vandituṃ sāvatthiṃ gamissāma, bhante”ti āhaṃsu. Thero, “ahaṃ dubbalo acakkhuko,	2394	
PA_atk-s05_08a1:2394_5	maggo ca saupaddavo, mayā saddhiṃ gacchantānaṃ tumhākaṃ parissayo bhavissati, tumhe	2394	
PA_atk-s05_08a1:2394_6	paṭhamaṃ gacchatha, gantvā satthāraṃ mahāthere ca mama vandanāya vandatha, cūḷapālassa	2394	
PA_atk-s05_08a1:2394_7	mama pavattiṃ kathetvā kañci purisaṃ peseyyāthā”ti āha. Te punapi yācitvā gamanaṃ	2394	
PA_atk-s05_08a1:2394_8	alabhantā “sādhū”ti paṭissuṇitvā senāsanaṃ saṃsāmetvā upāsake āpucchitvā anukkamena	2394	
PA_atk-s05_08a1:2394_9	jetavanaṃ gantvā satthāraṃ mahāthere ca tassa vandanāya vanditvā dutiyadivase sāvatthiyaṃ	2394	
PA_atk-s05_08a1:2394_10	piṇḍāya caritvā cūḷapālassa taṃ pavattiṃ vatvā tena “ayaṃ, bhante, mayhaṃ bhāgineyyo	23941	
PA_atk-s05_08a1:2394_11	pālito nāma, imaṃ pesissāmī”ti vutte, “maggo saparissayo, na sakkā ekena gahaṭṭhena	23941	
PA_atk-s05_08a1:2394_12	gantuṃ, tasmā pabbājetabbo”ti taṃ pabbājetvā pesesuṃ. So anukkamena therassa santikaṃ	23941	
PA_atk-s05_08a1:2394_13	gantvā attānaṃ tassa orocetvā taṃ gahetvā āgacchanto antarāmagge aññatarassa gāmassa	23941	
PA_atk-s05_08a1:2394_14	sāmantā araññaṭṭhāne ekissā kaṭṭhahāriyā gāyantiyā saddaṃ sutvā paṭibaddhacitto hutvā	23941	
PA_atk-s05_08a1:2394_15	yaṭṭhikoṭiṃ vissajjetvā “tiṭṭhatha, bhante, muhuttaṃ yāvāhaṃ āgacchāmī”ti vatvā tassā	23941	
PA_atk-s05_08a1:2394_16	santikaṃ gantvā tattha sīlavipattiṃ pāpuṇi. Thero idānimeva itthiyā gītasaddo suto,	23941	
PA_atk-s05_08a1:2394_17	sāmaṇero ca cirāyati, nūna sīlavipattiṃ patto bhavissatī”ti cintesi. Sopi āgantvā	23941	
PA_atk-s05_08a1:2394_18	“gacchāma, bhante”ti āha. Thero “kiṃ pāpo jātosī”ti pucchi. Sāmaṇero tuṇhī hutvā	23941	
PA_atk-s05_08a1:2394_19	puna pucchitopi na kathesi. Thero “tādisena pāpena mayhaṃ yaṭṭhigahaṇakiccaṃ natthi,	23941	
PA_atk-s05_08a1:2394_20	gaccha tva”nti vatvā puna tena “bahuparissayo maggo, tumhe ca andhā, kathaṃ gamissathā”ti	23942	
PA_atk-s05_08a1:2394_21	vutte “bāla idheva me nipajjitvā marantassāpi aparāparaṃ parivattentassāpi tādisena	23942	
PA_atk-s05_08a1:2394_22	gamanaṃ nāma natthī”ti imamatthaṃ dassento –	23942	
PA_atk-s05_08a1:2396	“Andhohaṃ hatanettosmi, kantāraddhānapakkhando;	239	
PA_atk-s05_08a1:2397	Sayamānopi gacchissaṃ, na sahāyena pāpenā”ti. – gāthaṃ abhāsittha;	239	
PA_atk-s05_08a1:2398_0	Tattha andhoti cakkhuvikalo. Hatanettoti vinaṭṭhacakkhuko, tena “payogavipattivasenāhaṃ	2398	
PA_atk-s05_08a1:2398_1	upahatanettatāya andho, na jaccandhabhāvenā”ti yathāvuttaṃ andhabhāvaṃ viseseti.	2398	
PA_atk-s05_08a1:2398_2	Atha vā “andho”ti idaṃ “andhe jiṇṇe mātāpitaro posetī”tiādīsu viya maṃsacakkhuvekalladīpanaṃ,	2398	
PA_atk-s05_08a1:2398_3	“sabbepime paribbājakā andhā acakkhukā” “andho ekacakkhu dvicakkhū”tiādīsu viya na	2398	
PA_atk-s05_08a1:2398_4	paññācakkhuvekalladīpananti dassetuṃ “hatanettosmī”ti vuttaṃ, tena mukhyameva andhabhāvaṃ	2398	
PA_atk-s05_08a1:2398_5	dasseti. Kantāraddhānapakkhandoti kantāre vivane dīghamaggaṃ anupaviṭṭho, na jātikantārādigahanaṃ	2398	
PA_atk-s05_08a1:2398_6	saṃsāraddhānaṃ paṭipannoti adhippāyo. Tādisañhi kantāraddhānaṃ ayaṃ thero samatikkamitvā	2398	
PA_atk-s05_08a1:2398_7	ṭhito, sayamānopīti sayantopi, pādesu avahantesu urena jaṇṇukāhi ca bhūmiyaṃ saṃsaranto	2398	
PA_atk-s05_08a1:2398_8	parivattentopi gaccheyyaṃ. Na sahāyena pāpenāti tādisena pāpapuggalena sahāyabhūtena	2398	
PA_atk-s05_08a1:2398_9	saddhiṃ na gacchissanti yojanā. Taṃ sutvā itaro saṃvegajāto “bhāriyaṃ vata mayā sāhasikakammaṃ	2398	
PA_atk-s05_08a1:2398_10	kata”nti bāhā paggayha kandanto vanasaṇḍaṃ pakkhando ca ahosi. Atha therassa sīlatejena	23981	
PA_atk-s05_08a1:2398_11	paṇḍukambalasilāsanaṃ uṇhākāraṃ dassesi. Tena sakko taṃ kāraṇaṃ ñatvā therassa santikaṃ	23981	
PA_atk-s05_08a1:2398_12	gantvā sāvatthigāmipurisaṃ viya attānaṃ ñāpetvā yaṭṭhikoṭiṃ gaṇhanto maggaṃ saṅkhipitvā	23981	
PA_atk-s05_08a1:2398_13	tadaheva sāyanhe sāvatthiyaṃ theraṃ netvā tattha jetavane cūḷapālitena kāritāya paṇṇasālāya	23981	
PA_atk-s05_08a1:2398_14	phalake nisīdāpetvā tassa sahāyavaṇṇena therassa āgatabhāvaṃ jānāpetvā pakkāmi; cūḷapālitopi	23981	
PA_atk-s05_08a1:2398_15	taṃ yāvajīvaṃ sakkaccaṃ upaṭṭhāsīti.	23981	
PA_atk-s05_08a1:2399	Cakkhupālattheragāthāvaṇṇanā niṭṭhitā.	239	
PA_atk-s05_08a1:2400	6. Khaṇḍasumanattheragāthāvaṇṇanā	240	
PA_atk-s05_08a1:2401_0	Ekapupphaṃ cajitvānāti āyasmato khaṇḍasumanattherassa gāthā. Kā uppatti? So kira	2401	
PA_atk-s05_08a1:2401_1	padumuttarassa bhagavato kāle kulagehe nibbattitvā viññutaṃ patto satthari parinibbute	2401	
PA_atk-s05_08a1:2401_2	tassa thūpassa samantato candanavedikāya parikkhipitvā mahantaṃ pūjaṃ akāsi. So tena	2401	
PA_atk-s05_08a1:2401_3	puññakammena devamanussesu uḷāraṃ sampattiṃ anubhavanto kassapassa bhagavato kāle	2401	
PA_atk-s05_08a1:2401_4	kuṭumbikakule nibbatto satthari parinibbute kanakathūpaṃ uddissa raññā pupphapūjāya	2401	
PA_atk-s05_08a1:2401_5	kayiramānāya pupphāni alabhanto ekaṃ khaṇḍasumanapupphaṃ disvā mahatā mūlena taṃ	2401	
PA_atk-s05_08a1:2401_6	kiṇitvā gaṇhanto cetiye pūjaṃ karonto uḷāraṃ pītisomanassaṃ uppādesi. So tena puññakammena	2401	
PA_atk-s05_08a1:2401_7	devaloke nibbattitvā asīti vassakoṭiyo saggasukhaṃ anubhavitvā imasmiṃ buddhuppāde	2401	
PA_atk-s05_08a1:2401_8	pāvāyaṃ mallarājakule nibbatti. Tassa jātakāle gehe khaṇḍasakkharā sumanapupphāni	2401	
PA_atk-s05_08a1:2401_9	ca uppannāni ahesuṃ. Tenassa khaṇḍasumanoti nāmamakaṃsu. So viññutaṃ patto bhagavati	2401	
PA_atk-s05_08a1:2401_10	pāvāyaṃ cundassa ambavane viharante upasaṅkamitvā dhammaṃ sutvā paṭiladdhasaddho	24011	
PA_atk-s05_08a1:2401_11	pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –	24011	
PA_atk-s05_08a1:2402	“Padumuttaro nāma jino, lokajeṭṭho narāsabho;	240	
PA_atk-s05_08a1:2403	Jalitvā aggikkhandhova, sambuddho parinibbuto.	240	
PA_atk-s05_08a1:2404	“Nibbute ca mahāvīre, thūpo vitthāriko ahu;	240	
PA_atk-s05_08a1:2405	Dūratova upaṭṭhenti, dhātugehavaruttame.	240	
PA_atk-s05_08a1:2406	“Pasannacitto, sumano, akaṃ candanavedikaṃ;	240	
PA_atk-s05_08a1:2407	Dissati thūpakhandho ca, thūpānucchaviko tadā.	240	
PA_atk-s05_08a1:2408	“Bhave nibbattamānamhi, devatte atha mānuse;	240	
PA_atk-s05_08a1:2409	Omattaṃ me na passāmi, pubbakammassidaṃ phalaṃ.	240	
PA_atk-s05_08a1:2410	“Pañcadasakappasate, ito aṭṭha janā ahuṃ;	241	
PA_atk-s05_08a1:2411	Sabbe samattanāmā te cakkavattī mahabbalā.	241	
PA_atk-s05_08a1:2412	“Kilesā jhāpitā mayhaṃ…pe… kataṃ buddhassa sāsana”nti.	241	
PA_atk-s05_08a1:2413	Arahattaṃ pana patvā attano purimajātiṃ anussaranto tattha attano sumanapupphapariccāgassa saggasampattinimittakaṃ nibbānūpanissayatañca disvā udānavasena tamatthaṃ pakāsento –	241	
PA_atk-s05_08a1:2415	“Ekapupphaṃ cajitvāna, asīti vassakoṭiyo;	241	
PA_atk-s05_08a1:2416	Saggesu paricāretvā, sesakenamhi nibbuto”ti. – gāthaṃ abhāsi;	241	
PA_atk-s05_08a1:2417_0	Tattha ekapupphanti ekaṃ kusumaṃ, taṃ pana idha sumanapupphaṃ adhippetaṃ. Cajitvānāti	2417	
PA_atk-s05_08a1:2417_1	satthu thūpapūjākaraṇavasena pariccajitvā pariccāgahetu. Asīti vassakoṭiyoti manussagaṇanāya	2417	
PA_atk-s05_08a1:2417_2	vassānaṃ asīti koṭiyo, accantasaṃyoge cetaṃ upayogavacanaṃ, idañca chasu kāmasaggesu	2417	
PA_atk-s05_08a1:2417_3	dutiye aparāparuppattivasena vuttanti veditabbaṃ. Tasmā saggesūti tāvatiṃsasaṅkhāte	2417	
PA_atk-s05_08a1:2417_4	saggaloke, punappunaṃ uppajjanavasena hettha bahuvacanaṃ. Paricāretvāti rūpādīsu	2417	
PA_atk-s05_08a1:2417_5	ārammaṇesu indriyāni paricāretvā sukhaṃ anubhavitvā, devaccharāhi vā attānaṃ paricāretvā	2417	
PA_atk-s05_08a1:2417_6	upaṭṭhāpetvā. Sesakenamhi nibbutoti pupphapūjāya vasena pavattakusalacetanāsu bhavasampatti	2417	
PA_atk-s05_08a1:2417_7	dāyakakammato sesena yaṃ tattha vivaṭṭūpanissayabhūtaṃ, taṃ sandhāya vadati. Bahū	2417	
PA_atk-s05_08a1:2417_8	hi tattha pubbāparavasena pavattā cetanā. Sesakenāti vā tasseva kammassa vipākāvasesena	2417	
PA_atk-s05_08a1:2417_9	aparikkhīṇeyeva tasmiṃ kammavipāke nibbuto amhi, kilesaparinibbānena parinibbutosmi.	2417	
PA_atk-s05_08a1:2417_10	Etena yasmiṃ attabhāve ṭhatvā attanā arahattaṃ sacchikataṃ, sopi carimattabhāvo tassa	24171	
PA_atk-s05_08a1:2417_11	kammavipākoti dasseti. Yādisaṃ sandhāya aññatthāpi “tasseva kammassa vipākāvasesenā”ti vuttaṃ.	24171	
PA_atk-s05_08a1:2418	Khaṇḍasumanattheragāthāvaṇṇanā niṭṭhitā.	241	
PA_atk-s05_08a1:2419	7. Tissattheragāthāvaṇṇanā	241	
PA_atk-s05_08a1:2420_0	Hitvā satapalaṃ kaṃsanti āyasmato tissattherassa gāthā. Kā uppatti? Ayampi purimabuddhesu	2420	
PA_atk-s05_08a1:2420_1	katādhikāro vipassissa bhagavato kāle yānakārakule nibbattitvā viññutaṃ patto ekadivasaṃ	2420	
PA_atk-s05_08a1:2420_2	bhagavantaṃ disvā pasannamānaso candanakhaṇḍena phalakaṃ katvā bhagavato upanāmesi,	2420	
PA_atk-s05_08a1:2420_3	tañca bhagavā paribhuñji. So tena puññakammena devaloke nibbattitvā aparāparaṃ puññāni	2420	
PA_atk-s05_08a1:2420_4	katvā devamanussesu saṃsaranto imasmiṃ buddhuppāde roruvanagare rājakule nibbatti.	2420	
PA_atk-s05_08a1:2420_5	So vayappatto pitari kālaṅkate rajje patiṭṭhito bimbisārarañño adiṭṭhasahāyo hutvā	2420	
PA_atk-s05_08a1:2420_6	tassa maṇimuttāvatthādīni paṇṇākārāni pesesi. Tassa rājā bimbisāro puññavantataṃ	2420	
PA_atk-s05_08a1:2420_7	sutvā paṭipābhataṃ pesento cittapaṭe buddhacaritaṃ suvaṇṇapaṭṭe ca paṭiccasamuppādaṃ	2420	
PA_atk-s05_08a1:2420_8	likhāpetvā pesesi. So taṃ disvā purimabuddhesu katādhikāratāya pacchimabhavikatāya	2420	
PA_atk-s05_08a1:2420_9	ca cittapaṭe dassentaṃ buddhacaritaṃ suvaṇṇapaṭṭake likhitaṃ paṭiccasamuppādakkamañca	2420	
PA_atk-s05_08a1:2420_10	oloketvā pavattinivattiyo sallakkhetvā sāsanakkamaṃ hadaye ṭhapetvā sañjātasaṃvego	24201	
PA_atk-s05_08a1:2420_11	“diṭṭho mayā bhagavato veso, sāsanakkamo ca ekapadesena ñāto, bahudukkhā kāmā bahupāyāsā,	24201	
PA_atk-s05_08a1:2420_12	kiṃ dāni mayhaṃ gharāvāsenā”ti rajjaṃ pahāya kesamassuṃ ohāretvā kāsāyāni vatthāni	24201	
PA_atk-s05_08a1:2420_13	acchādento bhagavantaṃ uddissa pabbajitvā mattikāpattaṃ gahetvā rājā pukkusāti viya	24201	
PA_atk-s05_08a1:2420_14	mahājanassa paridevantasseva nagarato nikkhamitvā anukkamena rājagahaṃ gantvā tattha	24201	
PA_atk-s05_08a1:2420_15	sappasoṇḍikapabbhāre viharantaṃ bhagavantaṃ upasaṅkamitvā vanditvā ekamantaṃ nisīdi.	24201	
PA_atk-s05_08a1:2420_16	Satthā dhammaṃ desesi. So dhammadesanaṃ sutvā vipassanāya kammaṭṭhānaṃ gahetvā yuttappayutto	24201	
PA_atk-s05_08a1:2420_17	viharanto vipassanaṃ ussukkāpetvā arahattaṃ pāpuṇi. Tena vuttaṃ apadāne –	24201	
PA_atk-s05_08a1:2421	“Yānakāro pure āsiṃ, dārukamme susikkhito;	242	
PA_atk-s05_08a1:2422	Candanaṃ phalakaṃ katvā, adāsiṃ lokabandhuno.	242	
PA_atk-s05_08a1:2423	“Pabhāsati idaṃ byamhaṃ, suvaṇṇassa sunimmitaṃ;	242	
PA_atk-s05_08a1:2424	Hatthiyānaṃ assayānaṃ, dibbayānaṃ upaṭṭhitaṃ.	242	
PA_atk-s05_08a1:2425	“Pāsādā sivikā ceva, nibbattanti yadicchakaṃ;	242	
PA_atk-s05_08a1:2426	Akkhubbhaṃ ratanaṃ mayhaṃ, phalakassa idaṃ phalaṃ.	242	
PA_atk-s05_08a1:2427	“Ekanavutito kappe, phalakaṃ yamahaṃ dadiṃ;	242	
PA_atk-s05_08a1:2428	Duggati nābhijānāmi, phalakassa idaṃ phalaṃ.	242	
PA_atk-s05_08a1:2429	“Sattapaññāsakappamhi, caturo nimmitāvhayā;	242	
PA_atk-s05_08a1:2430	Sattaratanasampannā, cakkavattī mahabbalā.	243	
PA_atk-s05_08a1:2431	“Kilesā jhāpitā mayhaṃ…pe… kataṃ buddhassa sāsana”nti.	243	
PA_atk-s05_08a1:2432	Arahattaṃ pana patvā udānavasena attano paṭipattiṃ kathento –	243	
PA_atk-s05_08a1:2434	“Hitvā satapalaṃ kaṃsaṃ, sovaṇṇaṃ satarājikaṃ;	243	
PA_atk-s05_08a1:2435	Aggahiṃ mattikāpattaṃ, idaṃ dutiyābhisecana”nti. – gāthaṃ abhāsi;	243	
PA_atk-s05_08a1:2436_0	Tattha hitvāti pariccajitvā. Satapalanti sataṃ palāni yassa, taṃ satapalaparimāṇaṃ.	2436	
PA_atk-s05_08a1:2436_1	Kaṃsanti thālaṃ. Sovaṇṇanti suvaṇṇamayaṃ. Satarājikanti bhittivicittatāya ca anekarūparājicittatāya	2436	
PA_atk-s05_08a1:2436_2	ca anekalekhāyuttaṃ. Aggahiṃ mattikāpattanti evarūpe mahārahe bhājane pubbe bhuñjitvā	2436	
PA_atk-s05_08a1:2436_3	buddhānaṃ ovādaṃ karonto “idānāhaṃ taṃ chaḍḍetvā mattikāmayapattaṃ aggahesiṃ, aho,	2436	
PA_atk-s05_08a1:2436_4	sādhu, mayā kataṃ ariyavataṃ anuṭhita”nti bhājanakittanāpadesena rajjapariccāgaṃ	2436	
PA_atk-s05_08a1:2436_5	pabbajjūpagamanañca anumodanto vadati. Tenāha “idaṃ dutiyābhisecana”nti. Paṭhamaṃ	2436	
PA_atk-s05_08a1:2436_6	rajjābhisecanaṃ upādāya idaṃ pabbajjūpagamanaṃ mama dutiyaṃ abhisecanaṃ. Tañhi rāgādīhi	2436	
PA_atk-s05_08a1:2436_7	saṃkiliṭṭhaṃ sāsaṅkaṃ saparisaṅkaṃ kammaṃ anatthasañhitaṃ dukkhapaṭibaddhaṃ nihīnaṃ,	2436	
PA_atk-s05_08a1:2436_8	idaṃ pana taṃvipariyāyato uttamaṃ paṇītanti adhippāyo.	2436	
PA_atk-s05_08a1:2437	Tissattheragāthāvaṇṇanā niṭṭhitā.	243	
PA_atk-s05_08a1:2438	8. Abhayattheragāthāvaṇṇanā	243	
PA_atk-s05_08a1:2439_0	Rūpaṃ disvā sati muṭṭhāti āyasmato abhayattherassa gāthā. Kā uppatti? Sopi purimabuddhesu	2439	
PA_atk-s05_08a1:2439_1	katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato	2439	
PA_atk-s05_08a1:2439_2	kāle kulagehe nibbattitvā viññutaṃ patto ekadivasaṃ sumedhaṃ bhagavantaṃ disvā pasannacitto	2439	
PA_atk-s05_08a1:2439_3	saḷalapupphehi pūjamakāsi. So tena puññakammena devesu nibbattitvā aparāparaṃ puññāni	2439	
PA_atk-s05_08a1:2439_4	katvā sugatīsuyeva saṃsaranto imasmiṃ buddhuppāde sāvatthiyaṃ brāhmaṇakule nibbattitvā	2439	
PA_atk-s05_08a1:2439_5	abhayoti laddhanāmo viññutaṃ patto hetusampattiyā codiyamāno ekadivasaṃ vihāraṃ gato	2439	
PA_atk-s05_08a1:2439_6	satthu dhammadesanaṃ sutvā paṭiladdhasaddho pabbajitvā katapubbakicco vipassanāya	2439	
PA_atk-s05_08a1:2439_7	kammaṃ karonto viharati. Athassa ekadivasaṃ gāmaṃ piṇḍāya paviṭṭhassa alaṅkatapaṭiyattaṃ	2439	
PA_atk-s05_08a1:2439_8	mātugāmaṃ disvā ayonisomanasikāravasena tassa rūpaṃ ārabbha chandarāgo uppajji, so	2439	
PA_atk-s05_08a1:2439_9	vihāraṃ pavisitvā “satiṃ vissajjitvā olokentassa rūpārammaṇe mayhaṃ kileso uppanno,	2439	
PA_atk-s05_08a1:2439_10	ayuttaṃ mayā kata”nti attano cittaṃ niggaṇhanto tāvadeva vipassanaṃ vaḍḍhetvā arahattaṃ	24391	
PA_atk-s05_08a1:2439_11	pāpuṇi. Tena vuttaṃ apadāne –	24391	
PA_atk-s05_08a1:2440	“Sumedho nāma nāmena, sayambhū aparājito;	244	
PA_atk-s05_08a1:2441	Vivekamanubrūhanto, ajjhogahi mahāvanaṃ.	244	
PA_atk-s05_08a1:2442	“Saḷalaṃ pupphitaṃ disvā, ganthitvāna vaṭaṃsakaṃ;	244	
PA_atk-s05_08a1:2443	Buddhassa abhiropesiṃ, sammukhā lokanāyakaṃ.	244	
PA_atk-s05_08a1:2444	“Tiṃsakappasahassamhi, yaṃ pupphamabhiropayiṃ;	244	
PA_atk-s05_08a1:2445	Duggatiṃ nābhijānāmi, buddhapūjāyidaṃ phalaṃ.	244	
PA_atk-s05_08a1:2446	“Ūnavīse kappasate, soḷasāsuṃ sunimmitā;	244	
PA_atk-s05_08a1:2447	Sattaratanasampannā, cakkavattī mahabbalā.	244	
PA_atk-s05_08a1:2448	“Kilesā jhāpitā mayhaṃ…pe… kataṃ buddhassa sāsana”nti.	244	
PA_atk-s05_08a1:2449	Arahattaṃ pana patvā attano kilesuppattinidassanena “kilese anuvattentassa vaṭṭadukkhato nattheva sīsukkhipanaṃ. Ahaṃ pana te nānuvatti”nti dassento –	244	
PA_atk-s05_08a1:2451	“Rūpaṃ disvā sati muṭṭhā, piyaṃ nimittaṃ manasikaroto;	245	
PA_atk-s05_08a1:2452	Sārattacitto vedeti, tañca ajjhosa tiṭṭhati;	245	
PA_atk-s05_08a1:2453	Tassa vaḍḍhanti āsavā, bhavamūlopagāmino”ti. – gāthaṃ abhāsi;	245	
PA_atk-s05_08a1:2454_0	Tattha rūpanti rajjanīyaṃ rūpāyatanaṃ, taṃ panettha itthirūpaṃ adhippetaṃ. Disvāti	2454	
PA_atk-s05_08a1:2454_1	cakkhunā disvā, cakkhudvārānusārena nimittānubyañjanasallakkhaṇavasena taṃ gahetvā,	2454	
PA_atk-s05_08a1:2454_2	tassa tathāgahaṇahetūti attho. Sati muṭṭhāti asubhasabhāve kāye “asubha”ntveva pavattanasati	2454	
PA_atk-s05_08a1:2454_3	naṭṭhā. Yathā pana rūpaṃ disvā sati naṭṭhā, taṃ dassento āha “piyaṃ nimittaṃ manasikaroto”ti.	2454	
PA_atk-s05_08a1:2454_4	Yathāupaṭṭhitaṃ ārammaṇaṃ “subhaṃ sukha”ntiādinā piyanimittaṃ katvā ayonisomanasikārena	2454	
PA_atk-s05_08a1:2454_5	manasikaroto sati muṭṭhāti yojanā. Tathā bhūtova sārattacitto vedetīti suṭṭhu rattacitto	2454	
PA_atk-s05_08a1:2454_6	hutvā taṃ rūpārammaṇaṃ anubhavati abhinandati, abhinandanto pana tañca ajjhosa tiṭṭhati	2454	
PA_atk-s05_08a1:2454_7	ajjhosāya taṃ ārammaṇaṃ gilitvā pariniṭṭhapetvā vattati ceva, evaṃbhūtassa ca tassa	2454	
PA_atk-s05_08a1:2454_8	vaḍḍhanti āsavā bhavamūlopagāminoti bhavassa saṃsārassa mūlabhāvaṃ kāraṇabhāvaṃ upagamanasabhāvā	2454	
PA_atk-s05_08a1:2454_9	kāmāsavādayo cattāropi āsavā tassa puggalassa uparūpari vaḍḍhantiyeva, na hāyanti.	2454	
PA_atk-s05_08a1:2454_10	Mayhaṃ pana paṭisaṅkhāne ṭhatvā vipassanaṃ vaḍḍhetvā saccāni paṭivijjhantassa maggapaṭipāṭiyā	24541	
PA_atk-s05_08a1:2454_11	te cattāropi āsavā anavasesato pahīnā parikkhīṇāti adhippāyo.	24541	
PA_atk-s05_08a1:2455	Abhayattheragāthāvaṇṇanā niṭṭhitā.	245	
PA_atk-s05_08a1:2456	9. Uttiyattheragāthāvaṇṇanā	245	
PA_atk-s05_08a1:2457_0	Saddaṃ sutvā sati muṭṭhāti āyasmato uttiyattherassa gāthā. Kā uppatti? Ayampi purimabuddhesu	2457	
PA_atk-s05_08a1:2457_1	katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato	2457	
PA_atk-s05_08a1:2457_2	kāle kulagehe nibbattitvā viññutaṃ patto ekadivasaṃ satthāraṃ disvā pasannacitto	2457	
PA_atk-s05_08a1:2457_3	gonakādiatthataṃ sauttaracchadaṃ buddhārahaṃ pallaṅkaṃ gandhakuṭiyaṃ paññāpetvā adāsi.	2457	
PA_atk-s05_08a1:2457_4	So tena puññakammena devamanussesu saṃsaranto imasmiṃ buddhuppāde kapilavatthusmiṃ	2457	
PA_atk-s05_08a1:2457_5	sakyarājakule nibbatti, tassa uttiyoti nāmaṃ ahosi. So vayappatto satthu ñātisamāgame	2457	
PA_atk-s05_08a1:2457_6	buddhānubhāvaṃ disvā paṭiladdhasaddho pabbajitvā samaṇadhammaṃ karonto ekadivasaṃ	2457	
PA_atk-s05_08a1:2457_7	nāmaṃ piṇḍāya paviṭṭho antarāmagge mātugāmassa gītasaddaṃ sutvā ayonisomanasikāravasena	2457	
PA_atk-s05_08a1:2457_8	tattha chandarāge uppanne paṭisaṅkhānabalena taṃ vikkhambhetvā vihāraṃ pavisitvā	2457	
PA_atk-s05_08a1:2457_9	sañjātasaṃvego divāṭṭhāne nisīditvā tāvadeva vipassanaṃ vaḍḍhetvā arahattaṃ pāpuṇi.	2457	
PA_atk-s05_08a1:2457_10	Tena vuttaṃ apadāne –	24571	
PA_atk-s05_08a1:2458	“Sumedhassa bhagavato, lokajeṭṭhassa tādino;	245	
PA_atk-s05_08a1:2459	Pallaṅko hi mayā dinno, sauttarasapacchado.	245	
PA_atk-s05_08a1:2460	“Sattaratanasampanno, pallaṅko āsi so tadā;	246	
PA_atk-s05_08a1:2461	Mama saṅkappamaññāya, nibbattati sadā mama.	246	
PA_atk-s05_08a1:2462	“Tiṃsakappasahassamhi, pallaṅkamadadiṃ tadā;	246	
PA_atk-s05_08a1:2463	Duggatiṃ nābhijānāmi, pallaṅkassa idaṃ phalaṃ.	246	
PA_atk-s05_08a1:2464	“Vīsakappasahassamhi, suvaṇṇābhā tayo janā;	246	
PA_atk-s05_08a1:2465	Sattaratanasampannā, cakkavattī mahabbalā.	246	
PA_atk-s05_08a1:2466	“Kilesā jhāpitā mayhaṃ…pe… kataṃ buddhassa sāsana”nti.	246	
PA_atk-s05_08a1:2467	Arahattaṃ pana patvā attano kilesuppattinidassanena “kilese ajigucchantassa natthi vaṭṭadukkhato sīsukkhipanaṃ, ahaṃ pana te jigucchimevā”ti dassento –	246	
PA_atk-s05_08a1:2469	“Saddaṃ sutvā sati muṭṭhā, piyaṃ nimittaṃ manasikaroto;	246	
PA_atk-s05_08a1:2470	Sārattacitto vedeti, tañca ajjhosa tiṭṭhati;	247	
PA_atk-s05_08a1:2471	Tassa vaḍḍhanti āsavā, saṃsāra upagāmino”ti. – gāthaṃ abhāsi;	247	
PA_atk-s05_08a1:2472	Tattha saddanti rajjanīyaṃ saddārammaṇaṃ, saṃsāraupagāminoti –	247	
PA_atk-s05_08a1:2473	“Khandhānañca paṭipāṭi, dhātuāyatanāna ca;	247	
PA_atk-s05_08a1:2474	Abbocchinnaṃ vattamānā, saṃsāroti pavuccatī”ti. –	247	
PA_atk-s05_08a1:2475	Evaṃ vuttasaṃsāravaṭṭakāraṇaṃ hutvā upagamentīti saṃsāraupagāmino, “saṃsārūpagāmino”ti vā pāṭho. Sesaṃ anantaragāthāya vuttanayameva.	247	
PA_atk-s05_08a1:2476	Uttiyattheragāthāvaṇṇanā niṭṭhitā.	247	
PA_atk-s05_08a1:2477	10. (Dutiya) devasabhattheragāthāvaṇṇanā	247	
PA_atk-s05_08a1:2478_0	Sammappadhānasampannoti āyasmato devasabhattherassa gāthā. Kā uppatti? Ayampi purimabuddhesu	2478	
PA_atk-s05_08a1:2478_1	katādhikāro tattha tattha bhave vivaṭṭūpanissayaṃ kusalaṃ upacinanto sikhissa bhagavato	2478	
PA_atk-s05_08a1:2478_2	kāle kulagehe nibbattitvā viññutaṃ patto ekadivasaṃ sikhiṃ bhagavantaṃ disvā pasannamānaso	2478	
PA_atk-s05_08a1:2478_3	bandhujīvakapupphehi pūjaṃ akāsi. So tena puññakammena devamanussesu saṃsaranto imasmiṃ	2478	
PA_atk-s05_08a1:2478_4	buddhuppāde kapilavatthusmiṃ sakyarājakule nibbatti, tassa devasabhoti nāmaṃ ahosi.	2478	
PA_atk-s05_08a1:2478_5	So vayappatto cumbaṭakalahavūpasamanatthaṃ satthari āgate buddhānubhāvaṃ disvā pasannamānaso	2478	
PA_atk-s05_08a1:2478_6	saraṇesu patiṭṭhito puna nigrodhārāme satthari viharante satthāraṃ upasaṅkamitvā	2478	
PA_atk-s05_08a1:2478_7	paṭiladdhasaddho pabbajitvā katapubbakicco vipassanāya kammaṃ karonto nacirasseva	2478	
PA_atk-s05_08a1:2478_8	arahattaṃ pāpuṇi. Tena vuttaṃ apadāne –	2478	
PA_atk-s05_08a1:2479	“Candaṃva vimalaṃ suddhaṃ, vippasannamanāvilaṃ;	247	
PA_atk-s05_08a1:2480	Nandībhavaparikkhīṇaṃ, tiṇṇaṃ loke visattikaṃ.	248	
PA_atk-s05_08a1:2481	“Nibbāpayantaṃ janataṃ, tiṇṇaṃ tārayataṃ varaṃ;	248	
PA_atk-s05_08a1:2482	Muniṃ vanamhi jhāyantaṃ, ekaggaṃ susamāhitaṃ.	248	
PA_atk-s05_08a1:2483	“Bandhujīvakapupphāni, lagetvā suttakenahaṃ;	248	
PA_atk-s05_08a1:2484	Buddhassa abhiropayiṃ, sikhino lokabandhuno.	248	
PA_atk-s05_08a1:2485	“Ekatiṃse ito kappe, yaṃ kammamakariṃ tadā;	248	
PA_atk-s05_08a1:2486	Duggatiṃ nābhijānāmi, buddhapūjāyidaṃ phalaṃ.	248	
PA_atk-s05_08a1:2487	“Ito sattamake kappe, manujindo mahāyaso;	248	
PA_atk-s05_08a1:2488	Samantacakkhunāmāsi, cakkavattī mahabbalo.	248	
PA_atk-s05_08a1:2489	“Kilesā jhāpitā mayhaṃ…pe… kataṃ buddhassa sāsana”nti.	248	
PA_atk-s05_08a1:2490	Arahattaṃ pana patvā attanā adhigataṃ vimuttisukhaṃ nissāya uppannapītisomanasso udānavasena –	249	
PA_atk-s05_08a1:2492	“Sammappadhānasampanno, satipaṭṭhānagocaro;	249	
PA_atk-s05_08a1:2493	Vimuttikusumasañchanno, parinibbissatyanāsavo”ti. – gāthaṃ abhāsi;	249	
PA_atk-s05_08a1:2494_0	Tattha sammappadhānasampannoti sampannacatubbidhasammappadhāno, tehi kattabbakiccaṃ	2494	
PA_atk-s05_08a1:2494_1	sampādetvā ṭhitoti attho. Satipaṭṭhānagocaroti kāyānupassanādayo satipaṭṭhānā gocaro	2494	
PA_atk-s05_08a1:2494_2	pavattiṭṭhānaṃ etassāti satipaṭṭhānagocaro, catūsu satipaṭṭhānesu patiṭṭhitacittoti	2494	
PA_atk-s05_08a1:2494_3	attho. Guṇasobhena paramasugandhā vimuttiyeva kusumāni, tehi sabbaso sammadeva sañchanno	2494	
PA_atk-s05_08a1:2494_4	vibhūsito alaṅkatoti vimuttikusumasañchanno. Parinibbissatyanāsavoti evaṃ sammā paṭipajjanto	2494	
PA_atk-s05_08a1:2494_5	bhikkhu nacirasseva anāsavo hutvā parinibbissati saupādisesāya anupādisesāya ca nibbānadhātuyāti	2494	
PA_atk-s05_08a1:2494_6	attho. Idameva ca therassa aññābyākaraṇaṃ ahosi.	2494	
PA_atk-s05_08a1:2495	(Dutiya) devasabhattheragāthāvaṇṇanā niṭṭhitā.	249	
PA_atk-s05_08a1:2496	Dasamavaggavaṇṇanā niṭṭhitā.	249	
PA_atk-s05_08a1:2497	11. Ekādasamavaggo	249	
PA_atk-s05_08a1:2498	1. Belaṭṭhānikattheragāthāvaṇṇanā	249	
PA_atk-s05_08a1:2499_0	Hitvā gihittaṃ anavositattotiādikā āyasmato belaṭṭhānikattherassa gāthā. Kā uppatti?	2499	
PA_atk-s05_08a1:2499_1	Ayampi purimabuddhesu katādhikāro ito ekatiṃse kappe vessabhussa bhagavato kāle brāhmaṇakule	2499	
PA_atk-s05_08a1:2499_2	nibbattitvā vayappatto brāhmaṇasippesu nipphattiṃ gantvā gharāvāsaṃ pahāya isipabbajjaṃ	2499	
PA_atk-s05_08a1:2499_3	pabbajitvā isīhi parivuto vicaranto ekadivasaṃ vessabhuṃ bhagavantaṃ disvā pītisomanassajāto	2499	
PA_atk-s05_08a1:2499_4	satthu ñāṇasampattiṃ nissāya pasannamānaso ñāṇaṃ uddissa pupphehi pūjaṃ akāsi. So	2499	
PA_atk-s05_08a1:2499_5	tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule	2499	
PA_atk-s05_08a1:2499_6	nibbattitvā belaṭṭhānikoti laddhanāmo viññutaṃ patto satthu dhammadesanaṃ sutvā paṭiladdhasaddho	2499	
PA_atk-s05_08a1:2499_7	pabbajitvā kammaṭṭhānaṃ gahetvā kosalaraṭṭhe araññe viharanto alaso kāyadaḷhibahulo	2499	
PA_atk-s05_08a1:2499_8	pharusavāco ahosi, samaṇadhamme cittaṃ na uppādesi. Atha naṃ bhagavā ñāṇaparipākaṃ oloketvā –	2499	
PA_atk-s05_08a1:2501	“Hitvā gihittaṃ anavositatto, mukhanaṅgalī odariko kusīto;	250	
PA_atk-s05_08a1:2502	Mahāvarāhova nivāpapuṭṭho, punappunaṃ gabbhamupeti mando”ti. –	250	
PA_atk-s05_08a1:2503_0	Imāya obhāsagāthāya saṃvejesi. So satthāraṃ purato nisinnaṃ viya disvā tañca gāthaṃ	2503	
PA_atk-s05_08a1:2503_1	sutvā saṃvegajāto ñāṇassa paripākaṃ gatattā vipassanaṃ paṭṭhapetvā nacirasseva arahattaṃ	2503	
PA_atk-s05_08a1:2503_2	pāpuṇi. Tena vuttaṃ apadāne –	2503	
PA_atk-s05_08a1:2504	“Kaṇikāraṃva jotantaṃ, nisinnaṃ pabbatantare;	250	
PA_atk-s05_08a1:2505	Obhāsentaṃ disā sabbā, osadhiṃ viya tārakaṃ.	250	
PA_atk-s05_08a1:2506	“Tayo māṇavakā āsuṃ, sake sippe susikkhitā;	250	
PA_atk-s05_08a1:2507	Khāribhāraṃ gahetvāna, anventi mama pacchato.	250	
PA_atk-s05_08a1:2508	“Puṭake satta pupphāni, nikkhittāni tapassinā;	250	
PA_atk-s05_08a1:2509	Gahetvā tāni ñāṇamhi, vessabhussābhiropayiṃ.	250	
PA_atk-s05_08a1:2510	“Ekatiṃse ito kappe, yaṃ pupphamabhiropayiṃ;	251	
PA_atk-s05_08a1:2511	Duggatiṃ nābhijānāmi, ñāṇapūjāyidaṃ phalaṃ.	251	
PA_atk-s05_08a1:2512	“Ekūnatiṃsakappamhi, vipulābhasanāmako;	251	
PA_atk-s05_08a1:2513	Sattaratanasampanno, cakkavattī mahabbalo.	251	
PA_atk-s05_08a1:2514	“Kilesā jhāpitā mayhaṃ…pe… kataṃ buddhassa sāsana”nti.	251	
PA_atk-s05_08a1:2515	Arahattaṃ pana patvā satthu ovādaṃ paṭipūjento byatirekamukhena ca aññaṃ byākaronto tameva gāthaṃ paccudāhāsi.	251	
PA_atk-s05_08a1:2516_0	Tattha hitvā gihittanti gahaṭṭhabhāvaṃ pariccajitvā pabbajitvāti attho. Anavositattoti	2516	
PA_atk-s05_08a1:2516_1	anurūpaṃ avositatto, yadatthaṃ sāsane pabbajantassa anurūpapariññādīnaṃ atīritattā	2516	
PA_atk-s05_08a1:2516_2	apariyositabhāvo akatakaraṇīyoti attho. Atha vā anavositattoti anuavositasabhāvo,	2516	
PA_atk-s05_08a1:2516_3	visuddhīnaṃ maggānañca anupaṭipāṭiyā vasitabbavāsassa akatāvī, dasasu ariyavāsesu	2516	
PA_atk-s05_08a1:2516_4	avusitavāti attho. Mukhasaṅkhātaṃ naṅgalaṃ imassa atthīti mukhanaṅgalī. Naṅgalena	2516	
PA_atk-s05_08a1:2516_5	viya pathaviṃ paresu pharusavācappayogena attānaṃ khanantoti attho. Odarikoti udare	2516	
PA_atk-s05_08a1:2516_6	pasuto udaraposanatapparo. Kusītoti alaso, bhāvanaṃ ananuyuñjanto. Evaṃbhūtassa nipphattiṃ	2516	
PA_atk-s05_08a1:2516_7	dassento āha “mahāvarāhova nivāpapuṭṭho, punappunaṃ gabbhamupeti mando”ti. Tassattho	2516	
PA_atk-s05_08a1:2516_8	heṭṭhā vuttoyeva. Ettha ca yathā pabbajitvā anavositādisabhāvatāya punappunaṃ gabbhamupeti	2516	
PA_atk-s05_08a1:2516_9	mando, na evaṃ mādiso paṇḍito. Tabbiparītasabhāvatāya pana sammāpaṭipattiyā matthakaṃ	2516	
PA_atk-s05_08a1:2516_10	pāpitattā parinibbāyatīti byatirekamukhena aññaṃ byākāsīti daṭṭhabbanti.	25161	
PA_atk-s05_08a1:2517	Belaṭṭhānikattheragāthāvaṇṇanā niṭṭhitā.	251	
PA_atk-s05_08a1:2518	2. Setucchattheragāthāvaṇṇanā	251	
PA_atk-s05_08a1:2519_0	Mānena vañcitāseti āyasmato setucchattherassa gāthā. Kā uppatti? Ayampi purimabuddhesu	2519	
PA_atk-s05_08a1:2519_1	katādhikāro tattha tattha bhave vivaṭṭūpanissayaṃ puññaṃ upacinanto tissassa sammāsambuddhassa	2519	
PA_atk-s05_08a1:2519_2	kāle kulagehe nibbattitvā viññutaṃ patto ekadivasaṃ tissaṃ bhagavantaṃ disvā pasannamānaso	2519	
PA_atk-s05_08a1:2519_3	sumadhuraṃ panasaphalaṃ abhisaṅkhataṃ nāḷikerasāḷavaṃ adāsi. So tena puññakammena	2519	
PA_atk-s05_08a1:2519_4	devaloke nibbattitvā aparāparaṃ devamanussesu saṃsaranto imasmiṃ buddhuppāde aññatarassa	2519	
PA_atk-s05_08a1:2519_5	maṇḍalikarañño putto hutvā nibbatti, setucchotissa nāmaṃ ahosi. So pitari mate rajje	2519	
PA_atk-s05_08a1:2519_6	patiṭṭhito ussāhasattīnaṃ abhāvena rājakiccāni virādhento rajjaṃ parahatthagataṃ	2519	
PA_atk-s05_08a1:2519_7	katvā dukkhappattiyā saṃvegajāto janapadacārikaṃ carantaṃ bhagavantaṃ disvā upasaṅkamitvā	2519	
PA_atk-s05_08a1:2519_8	dhammaṃ sutvā paṭiladdhasaddho pabbajitvā parikammaṃ karonto tadaheva arahattaṃ pāpuṇi.	2519	
PA_atk-s05_08a1:2519_9	Tena vuttaṃ apadāne –	2519	
PA_atk-s05_08a1:2520	“Tissassa kho bhagavato, pubbe phalamadāsahaṃ;	252	
PA_atk-s05_08a1:2521	Nāḷikerañca pādāsiṃ, khajjakaṃ abhisammataṃ.	252	
PA_atk-s05_08a1:2522	“Buddhassa tamahaṃ datvā, tissassa tu mahesino;	252	
PA_atk-s05_08a1:2523	Modāmahaṃ kāmakāmī, upapajjiṃ yamicchakaṃ.	252	
PA_atk-s05_08a1:2524	“Dvenavute ito kappe, yaṃ dānamadadiṃ tadā;	252	
PA_atk-s05_08a1:2525	Duggatiṃ nābhijānāmi, phaladānassidaṃ phalaṃ.	252	
PA_atk-s05_08a1:2526	“Ito terasakappamhi, rājā indasamo ahu;	252	
PA_atk-s05_08a1:2527	Sattaratanasampanno, cakkavattī mahabbalo.	252	
PA_atk-s05_08a1:2528	“Kilesā jhāpitā mayhaṃ…pe… kataṃ buddhassa sāsana”nti.	252	
PA_atk-s05_08a1:2529	Arahattaṃ pana patvā kilese garahanto –	252	
PA_atk-s05_08a1:2531	“Mānena vañcitāse, saṅkhāresu saṃkilissamānāse;	253	
PA_atk-s05_08a1:2532	Lābhālābhena mathitā, samādhiṃ nādhigacchantī”ti. – gāthaṃ abhāsi;	253	
PA_atk-s05_08a1:2533_0	Tattha mānena vañcitāseti “seyyohamasmī”tiādinayappavattena mānena attukkaṃsanaparavambhanādivasena	2533	
PA_atk-s05_08a1:2533_1	kusalabhaṇḍacchedanena vippaladdhā. Saṅkhāresu saṃkilissamānāseti ajjhattikabāhiresu	2533	
PA_atk-s05_08a1:2533_2	cakkhādīsu ceva rūpādīsu ca saṅkhatadhammesu saṃkilissamānā, “etaṃ mama, esohamasmi,	2533	
PA_atk-s05_08a1:2533_3	eso me attā”ti taṃnimittaṃ taṇhāgāhādivasena saṃkilesaṃ āpajjamānā. Lābhālābhena	2533	
PA_atk-s05_08a1:2533_4	mathitāti pattacīvarādīnañceva vatthādīnañca lābhena tesaṃyeva ca alābhena taṃnimittaṃ	2533	
PA_atk-s05_08a1:2533_5	uppannehi anunayapaṭighehi mathitā madditā abhibhūtā. Nidassanamattañcetaṃ avasiṭṭhalokadhammānampettha	2533	
PA_atk-s05_08a1:2533_6	saṅgaho daṭṭhabbo. Samādhiṃ nādhigacchantīti te evarūpā puggalā samādhiṃ samathavipassanāvasena	2533	
PA_atk-s05_08a1:2533_7	cittekaggataṃ kadācipi na vindanti na paṭilabhanti na pāpuṇanti samādhisaṃvattanikānaṃ	2533	
PA_atk-s05_08a1:2533_8	dhammānaṃ abhāvato, itaresañca bhāvato. Idhāpi yathā mānādīhi abhibhūtā aviddasuno	2533	
PA_atk-s05_08a1:2533_9	samādhiṃ nādhigacchanti, na evaṃ viddasuno. Te pana mādisā tehi anabhibhūtā samādhiṃ	2533	
PA_atk-s05_08a1:2533_10	adhigacchantevāti byatirekamukhena aññābyākaraṇanti veditabbaṃ.	25331	
PA_atk-s05_08a1:2534	Setucchattheragāthāvaṇṇanā niṭṭhitā.	253	
PA_atk-s05_08a1:2535	3. Bandhurattheragāthāvaṇṇanā	253	
PA_atk-s05_08a1:2536_0	Nāhaṃ etena atthikoti āyasmato bandhurattherassa gāthā. Kā uppatti? Ayampi purimabuddhesu	2536	
PA_atk-s05_08a1:2536_1	katādhikāro siddhatthassa bhagavato kāle aññatarassa rañño antepure gopako hutvā	2536	
PA_atk-s05_08a1:2536_2	ekadivasaṃ bhagavantaṃ saparisaṃ rājaṅgaṇena gacchantaṃ disvā pasannacitto kaṇaverapupphāni	2536	
PA_atk-s05_08a1:2536_3	gahetvā sasaṅghaṃ lokanāyakaṃ pūjesi. So tena puññakammena devaloke nibbattitvā aparāparaṃ	2536	
PA_atk-s05_08a1:2536_4	sugatīsuyeva saṃsaranto imasmiṃ buddhuppāde sīlavatīnagare seṭṭhiputto hutvā nibbatti,	2536	
PA_atk-s05_08a1:2536_5	bandhurotissa nāmaṃ ahosi. So viññutaṃ patto kenacideva karaṇīyena sāvatthiyaṃ gato	2536	
PA_atk-s05_08a1:2536_6	upāsakehi saddhiṃ vihāraṃ gato satthu dhammadesanaṃ sutvā paṭiladdhasaddho pabbajitvā	2536	
PA_atk-s05_08a1:2536_7	ñāṇassa paripākattā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	2536	
PA_atk-s05_08a1:2537	“Siddhattho nāma bhagavā, lokajeṭṭho narāsabho;	253	
PA_atk-s05_08a1:2538	Purakkhato sāvakehi, nagaraṃ paṭipajjatha.	253	
PA_atk-s05_08a1:2539	“Rañño antepure āsiṃ, gopako abhisammato;	253	
PA_atk-s05_08a1:2540	Pāsāde upaviṭṭhohaṃ, addasaṃ lokanāyakaṃ.	254	
PA_atk-s05_08a1:2541	“Kaṇaveraṃ gahetvāna, bhikkhusaṅghe samokiriṃ;	254	
PA_atk-s05_08a1:2542	Buddhassa visuṃ katvāna, tato bhiyyo samokiriṃ.	254	
PA_atk-s05_08a1:2543	“Catunnavutito kappe, yaṃ pupphamabhipūjayiṃ;	254	
PA_atk-s05_08a1:2544	Duggatiṃ nābhijānāmi, buddhapūjāyidaṃ phalaṃ.	254	
PA_atk-s05_08a1:2545	“Sattāsītimhito kappe, caturāsuṃ mahiddhikā;	254	
PA_atk-s05_08a1:2546	Sattaratanasampannā, cakkavattī mahabbalā.	254	
PA_atk-s05_08a1:2547	“Kilesā jhāpitā mayhaṃ…pe… kataṃ buddhassa sāsana”nti.	254	
PA_atk-s05_08a1:2548_0	Arahattaṃ pana patvā kataññubhāve ṭhatvā attano upakārassa rañño paccupakāraṃ kātuṃ	2548	
PA_atk-s05_08a1:2548_1	sīlavatīnagaraṃ gantvā rañño dhammaṃ desento saccāni pakāsesi. Rājā saccapariyosāne	2548	
PA_atk-s05_08a1:2548_2	sotāpanno hutvā attano nagare sudassanaṃ nāma mahantaṃ vihāraṃ kāretvā therassa niyyātesi.	2548	
PA_atk-s05_08a1:2548_3	Mahālābhasakkāro ahosi. Thero vihāraṃ sabbañca lābhasakkāraṃ saṅghassa niyyātetvā	2548	
PA_atk-s05_08a1:2548_4	sayaṃ purimaniyāmeneva piṇḍāya caritvā yāpento katipāhaṃ tattha vasitvā sāvatthiṃ	2548	
PA_atk-s05_08a1:2548_5	gantukāmo ahosi. Bhikkhū, “bhante, tumhe idheva vasatha, sace paccayehi vekallaṃ,	2548	
PA_atk-s05_08a1:2548_6	mayaṃ taṃ paripūressāmā”ti āhaṃsu. Thero, “na mayhaṃ, āvuso, uḷārehi paccayehi attho	2548	
PA_atk-s05_08a1:2548_7	atthi, itarītarehi paccayehi yāpemi, dhammarasenevamhi titto”ti dassento –	2548	
PA_atk-s05_08a1:2550	“Nāhaṃ etena atthiko, sukhito dhammarasena tappito;	255	
PA_atk-s05_08a1:2551	Pitvā rasaggamuttamaṃ, na ca kāhāmi visena santhava”nti. –	255	
PA_atk-s05_08a1:2552	Gāthaṃ abhāsi.	255	
PA_atk-s05_08a1:2553_0	Tattha nāhaṃ etena atthikoti yena maṃ tumhe tappetukāmā “paripūressāmā”ti vadatha,	2553	
PA_atk-s05_08a1:2553_1	etena āmisalābhena paccayāmisarasena nāhaṃ atthiko, mayhaṃ etena attho natthi, santuṭṭhi	2553	
PA_atk-s05_08a1:2553_2	paramaṃ sukhanti itarītareheva paccayehi yāpemīti attho. Idāni tena anatthikabhāve	2553	
PA_atk-s05_08a1:2553_3	padhānakāraṇaṃ dassento āha “sukhito dhammarasena tappito”ti. Sattatiṃsabodhipakkhiyadhammarasena	2553	
PA_atk-s05_08a1:2553_4	ceva navavidhalokuttaradhammarasena ca tappito pīṇito sukhito uttamena sukhena suhitoti	2553	
PA_atk-s05_08a1:2553_5	attho. Pitvā rasaggamuttamanti sabbarasesu aggaṃ seṭṭhaṃ tatoyeva uttamaṃ yathāvuttaṃ	2553	
PA_atk-s05_08a1:2553_6	dhammarasaṃ pivitvā ṭhito, tenāha – “sabbarasaṃ dhammaraso jinātī”ti. Na ca kāhāmi	2553	
PA_atk-s05_08a1:2553_7	visena santhavanti evarūpaṃ rasuttamaṃ dhammarasaṃ pivitvā ṭhito visena visasadisena	2553	
PA_atk-s05_08a1:2553_8	visarasena santhavaṃ saṃsaggaṃ na karissāmi, tathākaraṇassa kāraṇaṃ natthīti attho.	2553	
PA_atk-s05_08a1:2554	Bandhurattheragāthāvaṇṇanā niṭṭhitā.	255	
PA_atk-s05_08a1:2555	4. Khitakattheragāthāvaṇṇanā	255	
PA_atk-s05_08a1:2556_0	Lahuko vata me kāyoti āyasmato khitakattherassa gāthā. Kā uppatti? Ayampi purimabuddhesu	2556	
PA_atk-s05_08a1:2556_1	katādhikāro tattha tattha bhave puññāni upacinanto padumuttarassa bhagavato kāle	2556	
PA_atk-s05_08a1:2556_2	yakkhasenāpati hutvā nibbatto ekadivasaṃ yakkhasamāgame nisinno satthāraṃ aññatarasmiṃ	2556	
PA_atk-s05_08a1:2556_3	rukkhamūle nisinnaṃ disvā upasaṅkamitvā satthāraṃ vanditvā ekamantaṃ nisīdi. Tassa	2556	
PA_atk-s05_08a1:2556_4	satthā dhammaṃ desesi. So dhammaṃ sutvā uḷāraṃ pītisomanassaṃ pavedento apphoṭento	2556	
PA_atk-s05_08a1:2556_5	uṭṭhahitvā satthāraṃ vanditvā padakkhiṇaṃ katvā pakkāmi. So tena puññakammena devamanussesu	2556	
PA_atk-s05_08a1:2556_6	saṃsaranto imasmiṃ buddhuppāde sāvatthiyaṃ brāhmaṇakule nibbatti, khitakotissa nāmaṃ	2556	
PA_atk-s05_08a1:2556_7	ahosi. So viññutaṃ patto mahāmoggallānattherassa mahiddhikabhāvaṃ sutvā “iddhimā	2556	
PA_atk-s05_08a1:2556_8	bhavissāmī”ti pubbahetunā codiyamāno pabbajitvā bhagavato santike kammaṭṭhānaṃ gahetvā	2556	
PA_atk-s05_08a1:2556_9	samathavipassanāsu kammaṃ karonto nacirasseva chaḷabhiñño ahosi. Tena vuttaṃ apadāne –	2556	
PA_atk-s05_08a1:2557	“Padumo nāma nāmena, dvipadindo narāsabho;	255	
PA_atk-s05_08a1:2558	Pavanā abhinikkhamma, dhammaṃ deseti cakkhumā.	255	
PA_atk-s05_08a1:2559	“Yakkhānaṃ samayo āsi, avidūre mahesino;	255	
PA_atk-s05_08a1:2560	Yena kiccena sampattā, ajjhāpekkhiṃsu tāvade.	256	
PA_atk-s05_08a1:2561	“Buddhassa giramaññāya, amatassa ca desanaṃ;	256	
PA_atk-s05_08a1:2562	Pasannacitto sumano, apphoṭetvā upaṭṭhahiṃ.	256	
PA_atk-s05_08a1:2563	“Suciṇṇassa phalaṃ passa, upaṭṭhānassa satthuno;	256	
PA_atk-s05_08a1:2564	Tiṃsakappasahassesu, duggatiṃ nupapajjahaṃ.	256	
PA_atk-s05_08a1:2565	“Ūnatiṃse kappasate, samalaṅkatanāmako;	256	
PA_atk-s05_08a1:2566	Sattaratanasampanno, cakkavattī mahabbalo.	256	
PA_atk-s05_08a1:2567	“Kilesā jhāpitā mayhaṃ…pe… kataṃ buddhassa sāsana”nti.	256	
PA_atk-s05_08a1:2568_0	Arahattaṃ pana patvā savisesaṃ iddhīsu vasībhāvena anekavihitaṃ iddhividhaṃ paccanubhonto	2568	
PA_atk-s05_08a1:2568_1	iddhipāṭihāriyena anusāsanīpāṭihāriyena ca sattānaṃ anuggahaṃ karonto viharati. So	2568	
PA_atk-s05_08a1:2568_2	bhikkhūhi, “kathaṃ tvaṃ, āvuso, iddhi vaḷañjesī”ti puṭṭho tamatthaṃ ācikkhanto –	2568	
PA_atk-s05_08a1:2570	“Lahuko vata me kāyo, phuṭṭho ca pītisukhena vipulena;	257	
PA_atk-s05_08a1:2571	Tūlamiva eritaṃ mālutena, pilavatīva me kāyo”ti. –	257	
PA_atk-s05_08a1:2572	Gāthaṃ abhāsi. “Udānavasenā”tipi vadantiyeva.	257	
PA_atk-s05_08a1:2573_0	Tattha lahuko vata me kāyoti nīvaraṇādivikkhambhanena cuddasavidhena cittaparidamanena	2573	
PA_atk-s05_08a1:2573_1	caturiddhipādakabhāvanāya suṭṭhu ciṇṇavasībhāvena ca me rūpakāyo sallahuko vata,	2573	
PA_atk-s05_08a1:2573_2	yena dandhaṃ mahābhūtapaccayampi nāma imaṃ karajakāyaṃ cittavasena pariṇāmemīti adhippāyo.	2573	
PA_atk-s05_08a1:2573_3	Phuṭṭho ca pītisukhena vipulenāti sabbatthakameva pharantena mahatā uḷārena pītisahitena	2573	
PA_atk-s05_08a1:2573_4	sukhena phuṭṭho ca me kāyoti yojanā. Idañca yathā kāyo lahuko ahosi, taṃ dassanatthaṃ	2573	
PA_atk-s05_08a1:2573_5	vuttaṃ. Sukhasaññokkamanena hi saddhiṃyeva lahusaññokkamanaṃ hoti. Sukhassa pharaṇañcettha	2573	
PA_atk-s05_08a1:2573_6	taṃsamuṭṭhānarūpavasena daṭṭhabbaṃ kathaṃ pana catutthajjhānasamaṅgino pītisukhapharaṇaṃ,	2573	
PA_atk-s05_08a1:2573_7	samatikkantapītisukhañhi tanti ce? Saccametaṃ, idaṃ pana na catutthajjhānalakkhaṇavasena	2573	
PA_atk-s05_08a1:2573_8	vuttaṃ, atha kho pubbabhāgavasena. “Pītisukhenā”ti pana pītisahitasadisena sukhena,	2573	
PA_atk-s05_08a1:2573_9	upekkhā hi idha santasabhāvatāya ñāṇavisesayogato ca sukhanti adhippetaṃ. Tathā hi	2573	
PA_atk-s05_08a1:2573_10	vuttaṃ “sukhasaññañca lahusaññañca okkamatī”ti. Pādakajjhānārammaṇena rūpakāyārammaṇena	25731	
PA_atk-s05_08a1:2573_11	vā iddhicittena sahajātaṃ sukhasaññañca lahusaññañca okkamati pavisati phusati sampāpuṇātīti	25731	
PA_atk-s05_08a1:2573_12	ayampi tattha attho. Tathā cāha aṭṭhakathāyaṃ – “sukhasaññā nāma upekkhāsampayuttā	25731	
PA_atk-s05_08a1:2573_13	saññā. Upekkhā hi santaṃ sukhanti vuttaṃ sāyeva saññā nīvaraṇehi ceva vitakkādipaccanīkehi	25731	
PA_atk-s05_08a1:2573_14	ca vimuttattā lahusaññātipi veditabbā. Taṃ okkantassa panassa karajakāyopi tūlapicu	25731	
PA_atk-s05_08a1:2573_15	viya sallahuko hoti. So evaṃ vātakkhittatūlapicuno viya sallahukena dissamānena kāyena	25731	
PA_atk-s05_08a1:2573_16	brahmalokaṃ gacchatī”ti. Tenāha “tūlamiva eritaṃ mālutena, pilavatīva me kāyo”ti.	25731	
PA_atk-s05_08a1:2573_17	Tassattho – yadāhaṃ brahmalokaṃ aññaṃ vā iddhiyā gantukāmo homi, tadā mālutena vāyunā	25731	
PA_atk-s05_08a1:2573_18	eritaṃ cittaṃ tūlapicu viya ākāsaṃ laṅghantoyeva me kāyo hotīti.	25731	
PA_atk-s05_08a1:2574	Khitakattheragāthāvaṇṇanā niṭṭhitā.	257	
PA_atk-s05_08a1:2575	5. Malitavambhattheragāthāvaṇṇanā	257	
PA_atk-s05_08a1:2576_0	Ukkaṇṭhitoti āyasmato malitavambhattherassa gāthā. Kā uppatti? Ayaṃ kira padumuttarassa	2576	
PA_atk-s05_08a1:2576_1	bhagavato kāle himavantato avidūre aññatarasmiṃ jātassare sakuṇo hutvā nibbatti,	2576	
PA_atk-s05_08a1:2576_2	padumuttaro bhagavā taṃ anuggaṇhanto tattha gantvā jātassaratīre caṅkamati. Sakuṇo	2576	
PA_atk-s05_08a1:2576_3	bhagavantaṃ disvā pasannamānaso sare kumudāni gahetvā bhagavantaṃ pūjesi. So tena	2576	
PA_atk-s05_08a1:2576_4	puññakammena devamanussesu saṃsaranto imasmiṃ buddhuppāde kurukacchanagare aññatarassa	2576	
PA_atk-s05_08a1:2576_5	brāhmaṇassa putto hutvā nibbatti, malitavambhotissa nāmaṃ ahosi. So viññutaṃ patto	2576	
PA_atk-s05_08a1:2576_6	pacchābhūmahātheraṃ upasaṅkamitvā tassa santike dhammaṃ sutvā paṭiladdhasaddho pabbajitvā	2576	
PA_atk-s05_08a1:2576_7	vipassanāya kammaṃ karonto viharati. Tassa ca ayaṃ sabhāvo, yattha bhojanasappāyo	2576	
PA_atk-s05_08a1:2576_8	dullabho, itare sulabhā, tato na pakkamati. Yattha pana bhojanasappāyo sulabho, itare	2576	
PA_atk-s05_08a1:2576_9	dullabhā, tattha na vasati pakkamateva. Evaṃ viharanto ca hetusampannatāya mahāpurisajātikatāya	2576	
PA_atk-s05_08a1:2576_10	ca nacirasseva vipassanaṃ vaḍḍhetvā arahattaṃ pāpuṇi. Tena vuttaṃ apadāne –	25761	
PA_atk-s05_08a1:2577	“Himavantassāvidūre, mahājātassaro ahu;	257	
PA_atk-s05_08a1:2578	Padumuppalasañchanno, puṇḍarīkasamotthaṭo.	257	
PA_atk-s05_08a1:2579	“Kukuttho nāma nāmena, tatthāsiṃ sakuṇo tadā;	257	
PA_atk-s05_08a1:2580	Sīlavā buddhisampanno, puññāpuññesu kovido.	258	
PA_atk-s05_08a1:2581	“Padumuttaro lokavidū, āhutīnaṃ paṭiggaho;	258	
PA_atk-s05_08a1:2582	Jātassarassāvidūre, sañcarittha mahāmuni.	258	
PA_atk-s05_08a1:2583	“Jalajaṃ kumudaṃ chetvā, upanesiṃ mahesino;	258	
PA_atk-s05_08a1:2584	Mama saṅkappamaññāya, paṭiggahi mahāmuni.	258	
PA_atk-s05_08a1:2585	“Tañca dānaṃ daditvāna, sukkamūlena codito;	258	
PA_atk-s05_08a1:2586	Kappānaṃ satasahassaṃ, duggatiṃ nupapajjahaṃ.	258	
PA_atk-s05_08a1:2587	“Soḷaseto kappasate, āsuṃ varuṇanāmakā;	258	
PA_atk-s05_08a1:2588	Aṭṭha ete janādhipā, cakkavattī mahabbalā.	258	
PA_atk-s05_08a1:2589	“Kilesā jhāpitā mayhaṃ…pe… kataṃ buddhassa sāsana”nti.	258	
PA_atk-s05_08a1:2590	Arahattaṃ pana patvā attano paṭipattiṃ paccavekkhitvā udānento –	259	
PA_atk-s05_08a1:2592	“Ukkaṇṭhitopi na vase, ramamānopi pakkame;	259	
PA_atk-s05_08a1:2593	Na tvevānatthasaṃhitaṃ, vase vāsaṃ vicakkhaṇo”ti. – gāthaṃ abhāsi;	259	
PA_atk-s05_08a1:2594_0	Tattha ukkaṇṭhitopi na vaseti yasmiṃ āvāse vasantassa me bhojanasappāyālābhena adhikusalesu	2594	
PA_atk-s05_08a1:2594_1	dhammesu ukkaṇṭhā anabhirati uppajjati, tattha ukkaṇṭhitopi vasāmiyeva itarasappāyalābhena	2594	
PA_atk-s05_08a1:2594_2	na pakkame na pakkamāmi. Na vaseti ettha na-kārenapi pakkametipadaṃ sambandhitabbaṃ.	2594	
PA_atk-s05_08a1:2594_3	Ramamānopi pakkameti yasmiṃ pana āvāse vasantassa me paccayavekallābhāvena natthi	2594	
PA_atk-s05_08a1:2594_4	ukkaṇṭhā, aññadatthu abhiramāmi, evaṃ abhiramamānopi avasesasappāyālābhena tato pakkame,	2594	
PA_atk-s05_08a1:2594_5	na vaseyyaṃ. Evaṃ paṭipajjantovāhaṃ nacirasseva sakatthaṃ paccupādinti. Ayañcettha	2594	
PA_atk-s05_08a1:2594_6	attapaṭipattipaccavekkhaṇāyaṃ yojanā. Parassa ovādadāne pana vaseyya na pakkameyyāti	2594	
PA_atk-s05_08a1:2594_7	vidhānavasena yojetabbaṃ. Na tvevānatthasaṃhitaṃ, vase vāsaṃ vicakkhaṇoti yasmiṃ	2594	
PA_atk-s05_08a1:2594_8	āvāse paccayā sulabhā, samaṇadhammo na pāripūriṃ gacchati, yasmiñca āvāse paccayā	2594	
PA_atk-s05_08a1:2594_9	dullabhā, samaṇadhammopi pāripūriṃ na gacchati, evarūpo āvāso idha anatthasaṃhito	2594	
PA_atk-s05_08a1:2594_10	nāma avaḍḍhisahitoti katvā. Evarūpaṃ vāsaṃ vicakkhaṇo viññujātiko sakatthaṃ paripūretukāmo	25941	
PA_atk-s05_08a1:2594_11	natveva vaseyya. Yattha pana pañcaṅgasamannāgato āvāso labbhati, sattapi sappāyā	25941	
PA_atk-s05_08a1:2594_12	labbhanti, tattheva vaseyyāti attho.	25941	
PA_atk-s05_08a1:2595	Malitavambhattheragāthāvaṇṇanā niṭṭhitā.	259	
PA_atk-s05_08a1:2596	6. Suhemantattheragāthāvaṇṇanā	259	
PA_atk-s05_08a1:2597_0	Sataliṅgassa atthassāti āyasmato suhemantattherassa gāthā. Kā uppatti? Ayampi purimabuddhesu	2597	
PA_atk-s05_08a1:2597_1	katādhikāro tattha tattha bhave vivaṭṭūpanissayaṃ puññaṃ upacinanto ito dvānavute	2597	
PA_atk-s05_08a1:2597_2	kappe tissassa bhagavato kāle vanacaro hutvā vane vasati, taṃ anuggahituṃ bhagavā	2597	
PA_atk-s05_08a1:2597_3	araññaṃ pavisitvā tassa āsanne ṭhāne aññatarasmiṃ rukkhamūle nisīdi. So bhagavantaṃ	2597	
PA_atk-s05_08a1:2597_4	disvā pasannacitto sugandhāni punnāgapupphāni ocinitvā bhagavantaṃ pūjesi. So tena	2597	
PA_atk-s05_08a1:2597_5	puññakammena devaloke nibbattitvā aparāparaṃ puññāni katvā devamanussesu saṃsaranto	2597	
PA_atk-s05_08a1:2597_6	imasmiṃ buddhuppāde pāriyantadese vibhavasampannassa brāhmaṇassa putto hutvā nibbatti,	2597	
PA_atk-s05_08a1:2597_7	suhemantotissa nāmaṃ ahosi. So viññutaṃ patto saṅkassanagare migadāye viharantaṃ	2597	
PA_atk-s05_08a1:2597_8	bhagavantaṃ upasaṅkamitvā dhammaṃ sutvā paṭiladdhasaddho pabbajitvā tepiṭako hutvā	2597	
PA_atk-s05_08a1:2597_9	vipassanaṃ paṭṭhapetvā nacirasseva chaḷabhiñño paṭisambhidāpatto ahosi. Tena vuttaṃ apadāne –	2597	
PA_atk-s05_08a1:2598	“Kānanaṃ vanamogayha, vasāmi luddako ahaṃ;	259	
PA_atk-s05_08a1:2599	Punnāgaṃ pupphitaṃ disvā, buddhaseṭṭhaṃ anussariṃ.	259	
PA_atk-s05_08a1:2600	“Taṃ pupphaṃ ocinitvāna, sugandhaṃ gandhitaṃ subhaṃ;	260	
PA_atk-s05_08a1:2601	Thūpaṃ karitvā puline, buddhassa abhiropayiṃ.	260	
PA_atk-s05_08a1:2602	“Dvenavute ito kappe, yaṃ pupphamabhipūjayiṃ;	260	
PA_atk-s05_08a1:2603	Duggatiṃ nābhijānāmi, buddhapūjāyidaṃ phalaṃ.	260	
PA_atk-s05_08a1:2604	“Ekamhi navute kappe, eko āsiṃ tamonudo;	260	
PA_atk-s05_08a1:2605	Sattaratanasampanno, cakkavattī mahabbalo.	260	
PA_atk-s05_08a1:2606	“Kilesā jhāpitā mayhaṃ…pe… kataṃ buddhassa sāsana”nti.	260	
PA_atk-s05_08a1:2607_0	Arahattaṃ pana patvā evaṃ cintesi – “mayā kho yaṃ sāvakena pattabbaṃ, taṃ anuppattaṃ,	2607	
PA_atk-s05_08a1:2607_1	yaṃnūnāhaṃ idāni bhikkhūnaṃ anuggahaṃ kareyya”nti. Evaṃ cintetvā pabhinnapaṭisambhidatāya	2607	
PA_atk-s05_08a1:2607_2	akilāsutāya ca attano santikaṃ upagate bhikkhū yathārahaṃ ovadanto anusāsanto kaṅkhaṃ	2607	
PA_atk-s05_08a1:2607_3	chindanto dhammaṃ kathento kammaṭṭhānaṃ niggumbaṃ nijjaṭaṃ katvā ācikkhanto viharati.	2607	
PA_atk-s05_08a1:2607_4	Athekadivasaṃ attano santikaṃ upagatānaṃ bhikkhūnaṃ viññūnañca puggalānaṃ visesaṃ ācikkhanto –	2607	
PA_atk-s05_08a1:2609	“Sataliṅgassa atthassa, satalakkhaṇadhārino;	260	
PA_atk-s05_08a1:2610	Ekaṅgadassī dummedho, satadassī ca paṇḍito”ti. – gāthaṃ abhāsi;	261	
PA_atk-s05_08a1:2611_0	Tattha sataliṅgassāti līnamatthaṃ gamentīti liṅgāni, atthesu saddassa pavattinimittāni,	2611	
PA_atk-s05_08a1:2611_1	tāni pana sataṃ anekāni liṅgāni etassāti sataliṅgo. Anekattho hi idha satasaddo,	2611	
PA_atk-s05_08a1:2611_2	“sataṃ sahassa”ntiādīsu viya na saṅkhyāvisesattho tassa sataliṅgassa. Atthassāti	2611	
PA_atk-s05_08a1:2611_3	ñeyyassa, ñeyyañhi ñāṇena araṇīyato “attho”ti vuccati. So ca ekopi anekaliṅgo, yathā	2611	
PA_atk-s05_08a1:2611_4	“sakko purindado maghavā”ti, “paññā vijjā medhā ñāṇa”nti ca. Yena liṅgena pavattinimittena	2611	
PA_atk-s05_08a1:2611_5	tāvatiṃsādhipatimhi indasaddo pavatto, na tena tattha sakkādisaddā pavattā, atha	2611	
PA_atk-s05_08a1:2611_6	kho aññena. Tathā yena sammādiṭṭhimhi paññāsaddo pavatto, na tena vijjādisaddā. Tena	2611	
PA_atk-s05_08a1:2611_7	vuttaṃ “sataliṅgassa atthassā”ti.	2611	
PA_atk-s05_08a1:2612_0	Satalakkhaṇadhārinoti anekalakkhaṇavato. Lakkhīyati etenāti lakkhaṇaṃ, paccayabhāvino	2612	
PA_atk-s05_08a1:2612_1	atthassa attano phalaṃ paṭicca paccayabhāvo, tena hi so ayaṃ imassa kāraṇanti lakkhīyati.	2612	
PA_atk-s05_08a1:2612_2	So ca ekasseva atthassa anekappabhedo upalabbhati, tenāha “satalakkhaṇadhārino”ti.	2612	
PA_atk-s05_08a1:2612_3	Atha vā lakkhīyantīti lakkhaṇāni, tassa tassa atthassa saṅkhatatādayo pakāravisesā	2612	
PA_atk-s05_08a1:2612_4	te pana atthato avatthāvisesā veditabbā. Te ca pana tesaṃ aniccatādisāmaññalakkhaṇaṃ	2612	
PA_atk-s05_08a1:2612_5	liṅgenti ñāpentīti “liṅgānī”ti ca vuccanti. Tassime ākārā, yasmā ekassāpi atthassa	2612	
PA_atk-s05_08a1:2612_6	aneke upalabbhanti. Tena vuttaṃ “sataliṅgassa atthassa, satalakkhaṇadhārino”ti. Tenāha	2612	
PA_atk-s05_08a1:2612_7	āyasmā dhammasenāpati – “sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti.	2612	
PA_atk-s05_08a1:2613_0	Ekaṅgadassī dummedhoti evaṃ anekaliṅge anekalakkhaṇe atthe yo tattha ekaṅgadassī	2613	
PA_atk-s05_08a1:2613_1	aputhupaññatāya ekaliṅgamattaṃ ekalakkhaṇamattañca disvā attanā diṭṭhameva “idameva	2613	
PA_atk-s05_08a1:2613_2	sacca”nti abhinivissa “moghamañña”nti itaraṃ paṭikkhipati, hatthidassanakaandho viya	2613	
PA_atk-s05_08a1:2613_3	ekaṅgagāhī dummedho duppañño tattha vijjamānānaṃyeva pakāravisesānaṃ ajānanato micchā	2613	
PA_atk-s05_08a1:2613_4	abhinivisanato ca. Satadassī ca paṇḍitoti paṇḍito pana tattha vijjamāne anekepi pakāre	2613	
PA_atk-s05_08a1:2613_5	attano paññācakkhunā sabbaso passati. Yo vā tattha labbhamāne aneke paññācakkhunā	2613	
PA_atk-s05_08a1:2613_6	attanāpi passati, aññesampi dasseti pakāseti, so paṇḍito vicakkhaṇo atthesu kusalo	2613	
PA_atk-s05_08a1:2613_7	nāmāti. Evaṃ thero ukkaṃsagataṃ attano paṭisambhidāsampattiṃ bhikkhūnaṃ vibhāvesi.	2613	
PA_atk-s05_08a1:2614	Suhemantattheragāthāvaṇṇanā niṭṭhitā.	261	
PA_atk-s05_08a1:2615	7. Dhammasavattheragāthāvaṇṇanā	261	
PA_atk-s05_08a1:2616_0	Pabbajiṃ tulayitvānāti āyasmato dhammasavattherassa gāthā. Kā uppatti? Ayaṃ kira	2616	
PA_atk-s05_08a1:2616_1	padumuttarassa bhagavato kāle suvaccho nāma brāhmaṇo hutvā tiṇṇaṃ vedānaṃ pāragū	2616	
PA_atk-s05_08a1:2616_2	gharāvāse dosaṃ disvā tāpasapabbajjaṃ pabbajitvā araññāyatane pabbatantare assamaṃ	2616	
PA_atk-s05_08a1:2616_3	kāretvā bahūhi tāpasehi saddhiṃ vasi. Athassa kusalabījaṃ ropetukāmo padumuttaro	2616	
PA_atk-s05_08a1:2616_4	bhagavā assamasamīpe ākāse ṭhatvā iddhipāṭihāriyaṃ dassesi. So taṃ disvā pasannamānaso	2616	
PA_atk-s05_08a1:2616_5	pūjetukāmo nāgapupphāni ocināpesi. Satthā, “alaṃ imassa tāpasassa ettakaṃ kusalabīja”nti	2616	
PA_atk-s05_08a1:2616_6	pakkāmi. So pupphāni gahetvā satthu gamanamaggaṃ okiritvā cittaṃ pasādento añjaliṃ	2616	
PA_atk-s05_08a1:2616_7	paggayha aṭṭhāsi. So tena puññakammena devaloke nibbattitvā aparāparaṃ sugatīsuyeva	2616	
PA_atk-s05_08a1:2616_8	saṃsaranto imasmiṃ buddhuppāde magadharaṭṭhe brāhmaṇakule nibbattitvā dhammasavoti	2616	
PA_atk-s05_08a1:2616_9	laddhanāmo viññutaṃ patto hetusampattiyā codiyamāno gharāvāse ādīnavaṃ pabbajjāya	2616	
PA_atk-s05_08a1:2616_10	ānisaṃsañca disvā dakkhiṇāgirismiṃ viharantaṃ bhagavantaṃ upasaṅkamitvā dhammaṃ sutvā	26161	
PA_atk-s05_08a1:2616_11	paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.	26161	
PA_atk-s05_08a1:2616_12	Tena vuttaṃ apadāne –	26161	
PA_atk-s05_08a1:2617	“Suvaccho nāma nāmena, brāhmaṇo mantapāragū;	261	
PA_atk-s05_08a1:2618	Purakkhato sasissehi, vasate pabbatantare.	261	
PA_atk-s05_08a1:2619	“Padumuttaro nāma jino, āhutīnaṃ paṭiggaho;	261	
PA_atk-s05_08a1:2620	Mamuddharitukāmo so, āgacchi mama santikaṃ.	262	
PA_atk-s05_08a1:2621	“Vehāsamhi caṅkamati, dhūpāyati jalate tathā;	262	
PA_atk-s05_08a1:2622	Hāsaṃ mamaṃ viditvāna, pakkāmi pācināmukho.	262	
PA_atk-s05_08a1:2623	“Tañca acchariyaṃ disvā, abbhutaṃ lomahaṃsanaṃ;	262	
PA_atk-s05_08a1:2624	Nāgapupphaṃ gahetvāna, gatamaggamhi okiriṃ.	262	
PA_atk-s05_08a1:2625	“Satasahassito kappe, yaṃ pupphaṃ okiriṃ ahaṃ;	262	
PA_atk-s05_08a1:2626	Tena cittappasādena, duggatiṃ nupapajjahaṃ.	262	
PA_atk-s05_08a1:2627	“Ekatiṃse kappasate, rājā āsi mahāraho;	262	
PA_atk-s05_08a1:2628	Sattaratanasampanno, cakkavattī mahabbalo.	262	
PA_atk-s05_08a1:2629	“Kilesā jhāpitā mayhaṃ…pe… kataṃ buddhassa sāsana”nti.	262	
PA_atk-s05_08a1:2630	Arahattaṃ pana patvā attano paṭipattiṃ paccavekkhitvā somanassappatto udānavasena –	263	
PA_atk-s05_08a1:2632	“Pabbajiṃ tulayitvāna, agārasmānagāriyaṃ;	263	
PA_atk-s05_08a1:2633	Tisso vijjā anuppattā, kataṃ buddhassa sāsana”nti. – gāthaṃ abhāsi;	263	
PA_atk-s05_08a1:2634_0	Tattha pabbajiṃ tulayitvānāti “sambādho gharāvāso rajāpatho”tiādinā gharāvāse, “appassādā	2634	
PA_atk-s05_08a1:2634_1	kāmā bahudukkhā bahupāyāsā”tiādinā kāmesu ādīnavaṃ tappaṭipakkhato nekkhamme ca ānisaṃsaṃ	2634	
PA_atk-s05_08a1:2634_2	tulabhūtāya paññāya vicāretvā vīmaṃsitvāti attho. Sesaṃ heṭṭhā vuttanayameva. Idameva	2634	
PA_atk-s05_08a1:2634_3	ca therassa aññābyākaraṇaṃ ahosīti.	2634	
PA_atk-s05_08a1:2635	Dhammasavattheragāthāvaṇṇanā niṭṭhitā.	263	
PA_atk-s05_08a1:2636	8. Dhammasavapituttheragāthāvaṇṇanā	263	
PA_atk-s05_08a1:2637_0	Sa vīsavassasatikoti āyasmato dhammasavapituttherassa gāthā. Kā uppatti? Ayampi purimabuddhesu	2637	
PA_atk-s05_08a1:2637_1	katādhikāro buddhasuññe loke kulagehe nibbattitvā viññutaṃ patto bhūtagaṇe nāma pabbate	2637	
PA_atk-s05_08a1:2637_2	viharantaṃ paccekasambuddhaṃ disvā pasannamānaso tiṇasūlapupphehi pūjaṃ akāsi. So	2637	
PA_atk-s05_08a1:2637_3	tena puññakammena devaloke nibbattitvā aparāparaṃ sugatīsuyeva saṃsaranto imasmiṃ	2637	
PA_atk-s05_08a1:2637_4	buddhuppāde magadharaṭṭhe brāhmaṇakule nibbattitvā viññutaṃ patto dārapariggahaṃ	2637	
PA_atk-s05_08a1:2637_5	katvā dhammasavaṃ nāma puttaṃ labhitvā tasmiṃ pabbajite sayampi vīsavassasatiko hutvā,	2637	
PA_atk-s05_08a1:2637_6	“mama putto tāva taruṇo pabbaji, atha kasmā nāhaṃ pabbajissāmī”ti sañjātasaṃvego	2637	
PA_atk-s05_08a1:2637_7	satthu santikaṃ gantvā dhammaṃ sutvā pabbajitvā vipassanaṃ paṭṭhapetvā nacirasseva	2637	
PA_atk-s05_08a1:2637_8	arahattaṃ sacchākāsi. Tena vuttaṃ apadāne –	2637	
PA_atk-s05_08a1:2638	“Himavantassāvidūre, bhūtagaṇo nāma pabbato;	263	
PA_atk-s05_08a1:2639	Vasateko jino tattha, sayambhū lokanissaṭo.	263	
PA_atk-s05_08a1:2640	“Tiṇasūlaṃ gahetvāna, buddhassa abhiropayiṃ;	264	
PA_atk-s05_08a1:2641	Ekūnasatasahassaṃ, kappaṃ na vinipātiko.	264	
PA_atk-s05_08a1:2642	“Ito ekādase kappe, ekosiṃ dharaṇīruho;	264	
PA_atk-s05_08a1:2643	Sattaratanasampanno, cakkavattī mahabbalo.	264	
PA_atk-s05_08a1:2644	“Kilesā jhāpitā mayhaṃ…pe… kataṃ buddhassa sāsana”nti.	264	
PA_atk-s05_08a1:2645	Arahattaṃ pana patvā attano paṭipattiṃ paccavekkhitvā sañjātasomanasso udānento –	264	
PA_atk-s05_08a1:2647	“Sa vīsavassasatiko, pabbajiṃ anagāriyaṃ;	264	
PA_atk-s05_08a1:2648	Tisso vijjā anuppattā, kataṃ buddhassa sāsana”nti. – gāthaṃ abhāsi;	264	
PA_atk-s05_08a1:2649_0	Tattha sa vīsavassasatikoti so vīsaṃvassasatiko, so ahaṃ jātiyā vīsādhikavassasatiko	2649	
PA_atk-s05_08a1:2649_1	samāno. Pabbajinti pabbajjaṃ upagacchiṃ. Sesaṃ vuttanayameva. Idameva ca imassa therassa	2649	
PA_atk-s05_08a1:2649_2	aññābyākaraṇaṃ ahosi.	2649	
PA_atk-s05_08a1:2650	Dhammasavapituttheragāthāvaṇṇanā niṭṭhitā.	265	
PA_atk-s05_08a1:2651	9. Saṅgharakkhitattheragāthāvaṇṇanā	265	
PA_atk-s05_08a1:2652_0	Na nūnāyaṃ paramahitānukampinoti āyasmato saṅgharakkhitattherassa gāthā. Kā uppatti?	2652	
PA_atk-s05_08a1:2652_1	Sopi purimabuddhesu katādhikāro tattha tattha bhave puññāni upacinanto ito catunavute	2652	
PA_atk-s05_08a1:2652_2	kappe kulagehe nibbattitvā viññutaṃ patto ekadivasaṃ pabbatapāde vasante satta paccekasambuddhe	2652	
PA_atk-s05_08a1:2652_3	disvā pasannamānaso kadambapupphāni gahetvā pūjesi. So tena puññakammena devaloke	2652	
PA_atk-s05_08a1:2652_4	nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde	2652	
PA_atk-s05_08a1:2652_5	sāvatthiyaṃ ibbhakule nibbatti, tassa saṅgharakkhitoti nāmaṃ ahosi. So viññutaṃ patto	2652	
PA_atk-s05_08a1:2652_6	paṭiladdhasaddho pabbajitvā kammaṭṭhānaṃ gahetvā aññataraṃ bhikkhuṃ sahāyaṃ katvā	2652	
PA_atk-s05_08a1:2652_7	araññe viharati. Therassa vasanaṭṭhānato avidūre vanagumbe ekā migī vijāyitvā taruṇaṃ	2652	
PA_atk-s05_08a1:2652_8	chāpaṃ rakkhantī chātajjhattāpi puttasinehena dūre gocarāya na gacchati, āsanne ca	2652	
PA_atk-s05_08a1:2652_9	tiṇodakassa alābhena kilamati. Taṃ disvā thero, “aho vatāyaṃ loko taṇhābandhanabaddho	2652	
PA_atk-s05_08a1:2652_10	mahādukkhaṃ anubhavati, na taṃ chindituṃ sakkotī”ti saṃvegajāto tameva aṅkusaṃ katvā	26521	
PA_atk-s05_08a1:2652_11	vipassanaṃ vaḍḍhetvā arahattaṃ pāpuṇi. Tena vuttaṃ apadāne –	26521	
PA_atk-s05_08a1:2653	“Himavantassāvidūre, kukkuṭo nāma pabbato;	265	
PA_atk-s05_08a1:2654	Tamhi pabbatapādamhi, satta buddhā vasanti te.	265	
PA_atk-s05_08a1:2655	“Kadambaṃ pupphitaṃ disvā, dīparājaṃva uggataṃ;	265	
PA_atk-s05_08a1:2656	Ubho hatthehi paggayha, satta buddhe samokiriṃ.	265	
PA_atk-s05_08a1:2657	“Catunnavutito kappe, yaṃ pupphamabhiropayiṃ;	265	
PA_atk-s05_08a1:2658	Duggatiṃ nābhijānāmi, buddhapūjāyidaṃ phalaṃ.	265	
PA_atk-s05_08a1:2659	“Dvenavute ito kappe, sattāsuṃ pupphanāmakā;	265	
PA_atk-s05_08a1:2660	Sattaratanasampannā, cakkavattī mahabbalā.	266	
PA_atk-s05_08a1:2661	“Kilesā jhāpitā mayhaṃ…pe… kataṃ buddhassa sāsana”nti.	266	
PA_atk-s05_08a1:2662	Arahattaṃ pana patvā attano dutiyakaṃ bhikkhuṃ micchāvitakkabahulaṃ viharantaṃ ñatvā tameva migiṃ upamaṃ karitvā taṃ ovadanto –	266	
PA_atk-s05_08a1:2664	“Na nūnāyaṃ paramahitānukampino, rahogato anuvigaṇeti sāsanaṃ;	266	
PA_atk-s05_08a1:2665	Tathāhayaṃ viharati pākatindriyo, migī yathā taruṇajātikā vane”ti. –	266	
PA_atk-s05_08a1:2666	Gāthaṃ abhāsi.	266	
PA_atk-s05_08a1:2667_0	Tattha na nūnāyanti na-iti paṭisedhe nipāto. Nūnāti parivitakke. Nūna ayanti padacchedo.	2667	
PA_atk-s05_08a1:2667_1	Paramahitānukampinoti paramaṃ ativiya, paramena vā anuttarena hitena satte anukampanasīlassa	2667	
PA_atk-s05_08a1:2667_2	bhagavato. Rahogatoti rahasi gato, suññāgāragato kāyavivekayuttoti attho. Anuvigaṇetīti	2667	
PA_atk-s05_08a1:2667_3	ettha “na nūnā”ti padadvayaṃ ānetvā sambandhitabbaṃ “nānuvigaṇeti nūnā”ti, na cintesi	2667	
PA_atk-s05_08a1:2667_4	maññe, “nānuyuñjatī”ti takkemīti attho. Sāsananti paṭipattisāsanaṃ, catusaccakammaṭṭhānabhāvananti	2667	
PA_atk-s05_08a1:2667_5	adhippāyo. Tathā hīti teneva kāraṇena, satthu sāsanassa ananuyuñjanato eva. Ayanti	2667	
PA_atk-s05_08a1:2667_6	ayaṃ bhikkhu. Pākatindriyoti manacchaṭṭhānaṃ indriyānaṃ yathāsakaṃ visayesu vissajjanato	2667	
PA_atk-s05_08a1:2667_7	sabhāvabhūtaindriyo, asaṃvutacakkhudvārādikoti attho. Yassa taṇhāsaṅgassa acchinnatāya	2667	
PA_atk-s05_08a1:2667_8	so bhikkhu pākatindriyo viharati, tassa upamaṃ dassento “migī yathā taruṇajātikā	2667	
PA_atk-s05_08a1:2667_9	vane”ti āha. Yathā ayaṃ taruṇasabhāvā migī puttasnehassa acchinnatāya vane dukkhaṃ	2667	
PA_atk-s05_08a1:2667_10	anubhavati, na taṃ ativattati, evamayampi bhikkhu saṅgassa acchinnatāya pākatindriyo	26671	
PA_atk-s05_08a1:2667_11	viharanto vaṭṭadukkhaṃ nātivattatīti adhippāyo. “Taruṇavijātikā”ti vā pāṭho. Abhinavappasutā	26671	
PA_atk-s05_08a1:2667_12	bālavacchāti attho. Taṃ sutvā so bhikkhu sañjātasaṃvego vipassanaṃ vaḍḍhetvā nacirasseva arahattaṃ pāpuṇi.	26671	
PA_atk-s05_08a1:2668	Saṅgharakkhitattheragāthāvaṇṇanā niṭṭhitā.	266	
PA_atk-s05_08a1:2669	10. Usabhattheragāthāvaṇṇanā	266	
PA_atk-s05_08a1:2670_0	Nagā nagaggesu susaṃvirūḷhāti āyasmato usabhattherassa gāthā. Kā uppati? Ayampi purimabuddhesu	2670	
PA_atk-s05_08a1:2670_1	katādhikāro tattha tattha bhave vivaṭṭūpanissayāni puññāni karonto ito ekatiṃse kappe	2670	
PA_atk-s05_08a1:2670_2	sikhissa bhagavato kāle devaputto hutvā nibbatto ekadivasaṃ satthāraṃ disvā pasannamānaso	2670	
PA_atk-s05_08a1:2670_3	dibbapupphehi pūjaṃ akāsi. Sā pupphapūjā sattāhaṃ pupphamaṇḍapākārena aṭṭhāsi. Devamanussānaṃ	2670	
PA_atk-s05_08a1:2670_4	mahāsamāgamo ahosi. So tena puññakammena devamanussesu saṃsaranto imasmiṃ buddhuppāde	2670	
PA_atk-s05_08a1:2670_5	kosalaraṭṭhe ibbhakule nibbatti, tassa usabhoti nāmaṃ ahosi. So viññutaṃ patto jetavanapaṭiggahaṇe	2670	
PA_atk-s05_08a1:2670_6	satthari laddhappasādo pabbajitvā katapubbakicco araññe pabbatapāde viharati. Tena	2670	
PA_atk-s05_08a1:2670_7	ca samayena pāvusakālameghe abhippavuṭṭhe pabbatasikharesu rukkhagacchalatāya ghanapaṇṇasaṇḍino	2670	
PA_atk-s05_08a1:2670_8	honti. Athekadivasaṃ thero leṇato nikkhamitvā taṃ vanarāmaṇeyyakaṃ pabbatarāmaṇeyyakañca	2670	
PA_atk-s05_08a1:2670_9	disvā yonisomanasikāravasena “imepi nāma rukkhādayo acetanā utusampattiyā vaḍḍhiṃ	2670	
PA_atk-s05_08a1:2670_10	pāpuṇanti, atha kasmā nāhaṃ utusappāyaṃ labhitvā guṇehi vaḍḍhiṃ pāpuṇissāmī”ti cintento –	26701	
PA_atk-s05_08a1:2672	“Nagā nagaggesu susaṃvirūḷhā, udaggameghena navena sittā;	267	
PA_atk-s05_08a1:2673	Vivekakāmassa araññasaññino, janeti bhiyyo usabhassa kalyata”nti. –	267	
PA_atk-s05_08a1:2674	Gāthaṃ abhāsi.	267	
PA_atk-s05_08a1:2675_0	Tattha nagāti rukkhā, “nāgā”ti keci vadanti, nāgarukkhāti attho. Nagaggesūti pabbatasikharesu.	2675	
PA_atk-s05_08a1:2675_1	Susaṃvirūḷhāti suṭṭhu samantato virūḷhamūlā hutvā parito upari ca sammadeva sañjātasākhaggapallavappasākhāti	2675	
PA_atk-s05_08a1:2675_2	attho. Udaggameghena navena sittāti paṭhamuppannena uḷārena mahatā pāvusameghena	2675	
PA_atk-s05_08a1:2675_3	abhippavuṭṭhā. Vivekakāmassāti kilesavivittaṃ cittavivekaṃ icchantassa, araññavāsena	2675	
PA_atk-s05_08a1:2675_4	tāva kāyaviveko laddho, idāni upadhivivekādhigamassa nissayabhūto cittaviveko laddhabboti	2675	
PA_atk-s05_08a1:2675_5	taṃ patthayamānassa, jāgariyaṃ anuyuñjantassāti attho, tenāha “araññasaññino”ti.	2675	
PA_atk-s05_08a1:2675_6	Araññavāso nāma satthārā vaṇṇito thomito. So ca kho yāvadeva samathavipassanābhāvanāpāripūriyā,	2675	
PA_atk-s05_08a1:2675_7	tasmā sā mayā hatthagatā kātabbāti evaṃ araññagatasaññino nekkhammasaṅkappabahulassāti	2675	
PA_atk-s05_08a1:2675_8	attho. Janetīti uppādenti, puthutte hi idaṃ ekavacanaṃ. Keci pana “janentī”ti paṭhanti.	2675	
PA_atk-s05_08a1:2675_9	Bhiyyoti uparūpari. Usabhassāti attānameva paraṃ viya vadati. Kalyatanti kalyabhāvaṃ	2675	
PA_atk-s05_08a1:2675_10	cittassa kammaññataṃ bhāvanāyogyataṃ. Svāyamattho heṭṭhā vuttoyeva. Evaṃ thero imaṃ	26751	
PA_atk-s05_08a1:2675_11	gāthaṃ vadantoyeva vipassanaṃ ussukkāpetvā arahattaṃ pāpuṇi. Tena vuttaṃ apadāne –	26751	
PA_atk-s05_08a1:2676	“Devaputto ahaṃ santo, pūjayiṃ sikhināyakaṃ;	267	
PA_atk-s05_08a1:2677	Mandāravena pupphena, buddhassa abhiropayiṃ.	267	
PA_atk-s05_08a1:2678	“Sattāhaṃ chadanaṃ āsi, dibbaṃ mālaṃ tathāgate;	267	
PA_atk-s05_08a1:2679	Sabbe janā samāgantvā, namassiṃsu tathāgataṃ.	267	
PA_atk-s05_08a1:2680	“Ekatiṃse ito kappe, yaṃ pupphamabhipūjayiṃ;	268	
PA_atk-s05_08a1:2681	Duggatiṃ nābhijānāmi, buddhapūjāyidaṃ phalaṃ.	268	
PA_atk-s05_08a1:2682	“Ito ca dasame kappe, rājāhosiṃ jutindharo;	268	
PA_atk-s05_08a1:2683	Sattaratanasampanno, cakkavattī mahabbalo.	268	
PA_atk-s05_08a1:2684	“Kilesā jhāpitā mayhaṃ…pe… kataṃ buddhassa sāsana”nti.	268	
PA_atk-s05_08a1:2685	Ayameva ca therassa aññābyākaraṇagāthā ahosīti.	268	
PA_atk-s05_08a1:2686	Usabhattheragāthāvaṇṇanā niṭṭhitā.	268	
PA_atk-s05_08a1:2687	Ekādasamavaggavaṇṇanā niṭṭhitā.	268	
PA_atk-s05_08a1:2688	12. Dvādasamavaggo	268	
PA_atk-s05_08a1:2689	1. Jentattheragāthāvaṇṇanā	268	
PA_atk-s05_08a1:2690_0	Duppabbajjaṃ ve duradhivāsā gehāti āyasmato jentattherassa gāthā. Kā uppatti? Ayampi	2690	
PA_atk-s05_08a1:2690_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	2690	
PA_atk-s05_08a1:2690_2	sikhissa bhagavato kāle devaputto hutvā nibbatti. So ekadivasaṃ satthāraṃ disvā pasannacitto	2690	
PA_atk-s05_08a1:2690_3	kiṃkirātapupphehi pūjaṃ akāsi. So tena puññakammena devamanussesu saṃsaranto imasmiṃ	2690	
PA_atk-s05_08a1:2690_4	buddhuppāde magadharaṭṭhe jentagāme ekassa maṇḍalikarājassa putto hutvā nibbatti,	2690	
PA_atk-s05_08a1:2690_5	jentotissa nāmaṃ ahosi. So viññutaṃ patto daharakāleyeva hetusampattiyā codiyamāno	2690	
PA_atk-s05_08a1:2690_6	pabbajjāninnamānaso hutvā puna cintesi – “pabbajjā nāma dukkarā, gharāpi durāvāsā,	2690	
PA_atk-s05_08a1:2690_7	dhammo ca gambhīro, bhogā ca duradhigamā, kiṃ nu kho kattabba”nti evaṃ pana cintābahulo	2690	
PA_atk-s05_08a1:2690_8	hutvā vicaranto ekadivasaṃ satthu santikaṃ gantvā dhammaṃ suṇi. Sutakālato paṭṭhāya	2690	
PA_atk-s05_08a1:2690_9	pabbajjābhirato hutvā satthu santike pabbajitvā kammaṭṭhānaṃ gahetvā vipassanaṃ vaḍḍhetvā	2690	
PA_atk-s05_08a1:2690_10	sukhāya paṭipadāya khippābhiññāya arahattaṃ sacchākāsi. Tena vuttaṃ apadāne –	26901	
PA_atk-s05_08a1:2691	“Devaputto ahaṃ santo, pūjayiṃ sikhināyakaṃ;	269	
PA_atk-s05_08a1:2692	Kakkārupupphaṃ paggayha, buddhassa abhiropayiṃ.	269	
PA_atk-s05_08a1:2693	“Ekatiṃse ito kappe, yaṃ pupphamabhiropayiṃ;	269	
PA_atk-s05_08a1:2694	Duggatiṃ nābhijānāmi, buddhapūjāyidaṃ phalaṃ.	269	
PA_atk-s05_08a1:2695	“Ito ca navame kappe, rājā sattuttamo ahuṃ;	269	
PA_atk-s05_08a1:2696	Sattaratanasampanno, cakkavattī mahabbalo.	269	
PA_atk-s05_08a1:2697	“Kilesā jhāpitā mayhaṃ…pe… kataṃ buddhassa sāsana”nti.	269	
PA_atk-s05_08a1:2698_0	Arahattaṃ pana patvā attano paṭipattiṃ paccavekkhanto, “asakkhiṃ vatāhaṃ ādito mayhaṃ	2698	
PA_atk-s05_08a1:2698_1	uppannavitakkaṃ chinditu”nti somanassajāto vitakkassa uppannākāraṃ tassa ca sammadeva	2698	
PA_atk-s05_08a1:2698_2	chinnataṃ dassento –	2698	
PA_atk-s05_08a1:2700	“Duppabbajjaṃ ve duradhivāsā gehā, dhammo gambhīro duradhigamā bhogā;	270	
PA_atk-s05_08a1:2701	Kicchā vutti no itarītareneva, yuttaṃ cintetuṃ satatamaniccata”nti. –	270	
PA_atk-s05_08a1:2702	Gāthaṃ abhāsi.	270	
PA_atk-s05_08a1:2703_0	Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya	2703	
PA_atk-s05_08a1:2703_1	imasmiṃ sāsane uraṃ datvā pabbajanassa dukkarattā dukkhaṃ pabbajanaṃ, dukkarā pabbajjāti	2703	
PA_atk-s05_08a1:2703_2	duppabbajjaṃ. Veti nipātamattaṃ, daḷhattho vā “pabbajjā dukkhā”ti. Gehañce āvaseyyaṃ,	2703	
PA_atk-s05_08a1:2703_3	duradhivāsā gehā, yasmā gehaṃ adhivasantena raññā rājakiccaṃ, issarena issarakiccaṃ,	2703	
PA_atk-s05_08a1:2703_4	gahapatinā gahapatikiccaṃ kattabbaṃ hoti, parijano ceva samaṇabrāhmaṇā ca saṅgahetabbā,	2703	
PA_atk-s05_08a1:2703_5	tasmiṃ tasmiñca kattabbe kariyamānepi gharāvāso chiddaghaṭo viya mahāsamuddo viya	2703	
PA_atk-s05_08a1:2703_6	ca duppūro, tasmā gehā nāmete adhivasituṃ āvasituṃ dukkhā dukkarāti katvā duradhivāsā	2703	
PA_atk-s05_08a1:2703_7	durāvāsāti. Pabbajjañce anutiṭṭheyyaṃ dhammo gambhīro, yadatthā pabbajjā, so pabbajitena	2703	
PA_atk-s05_08a1:2703_8	adhigantabbo paṭivedhasaddhammo gambhīro, gambhīrañāṇagocarattā duddaso, duppaṭivijjho	2703	
PA_atk-s05_08a1:2703_9	dhammassa gambhīrabhāvena duppaṭivijjhattā. Gehañce āvaseyyaṃ, duradhigamā bhogā	2703	
PA_atk-s05_08a1:2703_10	yehi vinā na sakkā gehaṃ āvasituṃ, te bhogā dukkhena kasirena adhigantabbatāya duradhigamā.	27031	
PA_atk-s05_08a1:2703_11	Evaṃ sante gharāvāsaṃ pahāya pabbajjaṃyeva anutiṭṭheyyaṃ, evampi kicchā vutti no	27031	
PA_atk-s05_08a1:2703_12	itarītarena idha imasmiṃ buddhasāsane itarītarena yathāladdhena paccayena amhākaṃ	27031	
PA_atk-s05_08a1:2703_13	vutti jīvikā kicchā dukkhā, gharāvāsānaṃ duradhivāsatāya bhogānañca duradhigamatāya	27031	
PA_atk-s05_08a1:2703_14	gehe itarītarena paccayena yāpetabbatāya kicchā kasirā vutti amhākaṃ, tattha kiṃ	27031	
PA_atk-s05_08a1:2703_15	kātuṃ vaṭṭatīti? Yuttaṃ cintetuṃ satatamaniccataṃ sakalaṃ divasaṃ pubbarattāpararattañca	27031	
PA_atk-s05_08a1:2703_16	tebhūmakadhammajātaṃ aniccatanti, tato uppādavayavantato ādiantavantato tāvakālikato	27031	
PA_atk-s05_08a1:2703_17	ca na niccanti “anicca”nti cintetuṃ vipassituṃ yuttaṃ. Aniccānupassanāya siddhāya	27031	
PA_atk-s05_08a1:2703_18	itarānupassanā sukheneva sijjhantīti aniccānupassanāva ettha vuttā, aniccassa dukkhānattatānaṃ	27031	
PA_atk-s05_08a1:2703_19	abyabhicaraṇato sāsanikassa sukhaggahaṇato ca. Tenāha – “yadaniccaṃ taṃ dukkhaṃ,	27031	
PA_atk-s05_08a1:2703_20	yaṃ dukkhaṃ tadanattā”ti, “yaṃ kiñci samudayadhammaṃ, sabbaṃ taṃ nirodhadhammaṃ”,	27032	
PA_atk-s05_08a1:2703_21	“vayadhammā saṅkhārā”ti ca tadaminā evaṃ aññamaññaṃ paṭipakkhavasena aparāparaṃ uppanne	27032	
PA_atk-s05_08a1:2703_22	vitakke niggahetvā aniccatāmukhena vipassanaṃ ārabhitvā idāni katakicco jātoti dasseti.	27032	
PA_atk-s05_08a1:2703_23	Tena vuttaṃ “attano paṭipatti”ntiādi. Idameva therassa aññābyākaraṇaṃ ahosi.	27032	
PA_atk-s05_08a1:2704	Jentattheragāthāvaṇṇanā niṭṭhitā.	270	
PA_atk-s05_08a1:2705	2. Vacchagottattheragāthāvaṇṇanā	270	
PA_atk-s05_08a1:2706_0	Tevijjohaṃ mahājhāyīti āyasmato vacchagottattherassa gāthā. Kā uppatti? Ayampi purimabuddhesu	2706	
PA_atk-s05_08a1:2706_1	katādhikāro tattha tattha bhave vivaṭṭūpanissayaṃ kusalabījaṃ ropento vipassissa	2706	
PA_atk-s05_08a1:2706_2	bhagavato kāle bandhumatīnagare kulagehe nibbattitvā viññutaṃ patto ekadivasaṃ raññā	2706	
PA_atk-s05_08a1:2706_3	nāgarehi ca saddhiṃ buddhapūjaṃ katvā tato paraṃ devamanussesu saṃsaranto imasmiṃ	2706	
PA_atk-s05_08a1:2706_4	buddhuppāde rājagahe vibhavasampannassa brāhmaṇassa putto hutvā nibbatti, tassa vacchagottatāya	2706	
PA_atk-s05_08a1:2706_5	vacchagottotveva samaññā ahosi. So viññutaṃ patvā brāhmaṇavijjāsu nipphattiṃ gato	2706	
PA_atk-s05_08a1:2706_6	vimuttiṃ gavesanto tattha sāraṃ adisvā paribbājakapabbajjaṃ pabbajitvā vicaranto	2706	
PA_atk-s05_08a1:2706_7	satthāraṃ upasaṅkamitvā pañhaṃ pucchitvā tasmiṃ vissajjite pasannamānaso satthu santike	2706	
PA_atk-s05_08a1:2706_8	pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –	2706	
PA_atk-s05_08a1:2707	“Udentaṃ sataraṃsiṃva, pītaraṃsiṃva bhāṇumaṃ;	270	
PA_atk-s05_08a1:2708	Pannarase yathā candaṃ, niyyantaṃ lokanāyakaṃ.	270	
PA_atk-s05_08a1:2709	“Aṭṭhasaṭṭhisahassāni, sabbe khīṇāsavā ahuṃ;	270	
PA_atk-s05_08a1:2710	Parivāriṃsu sambuddhaṃ, dvipadindaṃ narāsabhaṃ.	271	
PA_atk-s05_08a1:2711	“Sammajjitvāna taṃ vīthiṃ, niyyante lokanāyake;	271	
PA_atk-s05_08a1:2712	Ussāpesiṃ dhajaṃ tattha, vippasannena cetasā.	271	
PA_atk-s05_08a1:2713	“Ekanavutito kappe, yaṃ dhajaṃ abhiropayiṃ;	271	
PA_atk-s05_08a1:2714	Duggatiṃ nābhijānāmi, dhajadānassidaṃ phalaṃ.	271	
PA_atk-s05_08a1:2715	“Ito catutthake kappe, rājāhosiṃ mahabbalo;	271	
PA_atk-s05_08a1:2716	Sabbākārena sampanno, sudhajo iti vissuto.	271	
PA_atk-s05_08a1:2717	“Kilesā jhāpitā mayhaṃ…pe… kataṃ buddhassa sāsana”nti.	271	
PA_atk-s05_08a1:2718	Chaḷabhiñño pana hutvā attano paṭipattiṃ paccavekkhitvā somanassajāto udānavasena –	271	
PA_atk-s05_08a1:2720	“Tevijjohaṃ mahājhāyī, cetosamathakovido;	272	
PA_atk-s05_08a1:2721	Sadattho me anuppatto, kataṃ buddhassa sāsana”nti. – gāthaṃ abhāsi;	272	
PA_atk-s05_08a1:2722_0	Tattha tevijjohanti yadipi maṃ pubbe tiṇṇaṃ vedānaṃ pāraṃ gatattā “brāhmaṇo tevijjo”ti	2722	
PA_atk-s05_08a1:2722_1	sañjānanti, taṃ pana samaññāmattaṃ vedesu vijjākiccassa abhāvato. Idāni pana pubbenivāsañāṇādīnaṃ	2722	
PA_atk-s05_08a1:2722_2	tissannaṃ vijjānaṃ adhigatattā paramatthato tevijjo ahaṃ, mahantassa anavasesassa	2722	
PA_atk-s05_08a1:2722_3	samudayapakkhiyassa kilesagaṇassa jhāpanato, mahantena maggaphalajhānena mahantassa	2722	
PA_atk-s05_08a1:2722_4	uḷārassa paṇītassa nibbānassa jhāyanato ca mahājhāyī. Cetosamathakovidoti cittasaṅkhobhakarānaṃ	2722	
PA_atk-s05_08a1:2722_5	saṃkilesadhammānaṃ vūpasamanena cetaso samādahane kusalo. Etena tevijjabhāvassa kāraṇamāha.	2722	
PA_atk-s05_08a1:2722_6	Samādhikosallasahitena hi āsavakkhayena tevijjatā, na kevalena. Sadatthoti sakattho	2722	
PA_atk-s05_08a1:2722_7	ka-kārassāyaṃ da-kāro kato “anuppattasadattho”tiādīsu viya. “Sadattho”ti ca arahattaṃ	2722	
PA_atk-s05_08a1:2722_8	veditabbaṃ. Tañhi attapaṭibandhaṭṭhena attānaṃ avijahanaṭṭhena attano paramatthaṭṭhena	2722	
PA_atk-s05_08a1:2722_9	attano atthattā “sakattho”ti vuccati. Svāyaṃ sadattho me mayā anuppatto adhigato.	2722	
PA_atk-s05_08a1:2722_10	Etena yathāvuttaṃ mahājhāyibhāvaṃ sikhāpattaṃ katvā dasseti. Sesaṃ vuttanayameva.	27221	
PA_atk-s05_08a1:2723	Vacchagottattheragāthāvaṇṇanā niṭṭhitā.	272	
PA_atk-s05_08a1:2724	3. Vanavacchattheragāthāvaṇṇanā	272	
PA_atk-s05_08a1:2725_0	Acchodikā puthusilāti āyasmato vanavacchattherassa gāthā. Kā uppatti? Ayampi purimabuddhesu	2725	
PA_atk-s05_08a1:2725_1	katādhikāro tattha tattha bhave vivaṭṭūpanissayaṃ kusalabījaṃ ropento vipassissa	2725	
PA_atk-s05_08a1:2725_2	bhagavato kāle kulagehe nibbattitvā viññutaṃ patto parassa kammaṃ katvā jīvanto kassaci	2725	
PA_atk-s05_08a1:2725_3	aparādhaṃ katvā maraṇabhayena tajjito palāyanto antarāmagge bodhirukkhaṃ disvā pasannamānaso	2725	
PA_atk-s05_08a1:2725_4	tassa mūlaṃ sammajjitvā piṇḍibandhehi asokapupphehi pūjaṃ katvā vanditvā bodhiṃ abhimukho	2725	
PA_atk-s05_08a1:2725_5	namassamāno pallaṅkena nisinno māretuṃ āgate paccatthike disvā tesu cittaṃ akopetvā	2725	
PA_atk-s05_08a1:2725_6	bodhiṃ eva āvajjento sataporise papāte papati. So tena puññakammena devaloke nibbattitvā	2725	
PA_atk-s05_08a1:2725_7	aparāparaṃ puññāni katvā devamanussesu saṃsaranto imasmiṃ buddhuppāde rājagahe vibhavasampannassa	2725	
PA_atk-s05_08a1:2725_8	brāhmaṇassa putto hutvā nibbatti, “vaccho”tissa nāmaṃ ahosi. So vayappatto bimbisārasamāgame	2725	
PA_atk-s05_08a1:2725_9	paṭiladdhasaddho pabbajitvā arahattaṃ pāpuṇi. Tena vuttaṃ apadāne –	2725	
PA_atk-s05_08a1:2726	“Parakammāyane yutto, aparādhaṃ akāsahaṃ;	272	
PA_atk-s05_08a1:2727	Vanantaṃ abhidhāvissaṃ, bhayaverasamappito.	272	
PA_atk-s05_08a1:2728	“Pupphitaṃ pādapaṃ disvā, piṇḍibandhaṃ sunimmitaṃ;	272	
PA_atk-s05_08a1:2729	Tambapupphaṃ gahetvāna, bodhiyaṃ okiriṃ ahaṃ.	272	
PA_atk-s05_08a1:2730	“Sammajjitvāna taṃ bodhiṃ, pāṭaliṃ pādaputtamaṃ;	273	
PA_atk-s05_08a1:2731	Pallaṅkaṃ ābhujitvāna, bodhimūle upāvisiṃ.	273	
PA_atk-s05_08a1:2732	“Gatamaggaṃ gavesantā, āgacchuṃ mama santikaṃ;	273	
PA_atk-s05_08a1:2733	Te ca disvānahaṃ tattha, āvajjiṃ bodhimuttamaṃ.	273	
PA_atk-s05_08a1:2734	“Vanditvāna ahaṃ bodhiṃ, vippasannena cetasā;	273	
PA_atk-s05_08a1:2735	Anekatāle papatiṃ, giridugge bhayānake.	273	
PA_atk-s05_08a1:2736	“Ekanavutito kappe, yaṃ pupphamabhiropayiṃ;	273	
PA_atk-s05_08a1:2737	Duggatiṃ nābhijānāmi, bodhipūjāyidaṃ phalaṃ.	273	
PA_atk-s05_08a1:2738	“Ito ca tatiye kappe, rājā susaññato ahaṃ;	273	
PA_atk-s05_08a1:2739	Sattaratanasampanno, cakkavattī mahabbalo.	273	
PA_atk-s05_08a1:2740	“Kilesā jhāpitā mayhaṃ…pe… kataṃ buddhassa sāsana”nti.	274	
PA_atk-s05_08a1:2741_0	Arahattaṃ pana patvā vivekābhiratiyā vaneyeva vasi, tena vanavacchoti samaññā udapādi.	2741	
PA_atk-s05_08a1:2741_1	Atha kadāci thero ñātijanānuggahatthaṃ rājagahaṃ gato tattha ñātakehi upaṭṭhiyamāno	2741	
PA_atk-s05_08a1:2741_2	katipāhaṃ vasitvā gamanākāraṃ sandasseti. Taṃ ñātakā, “bhante, amhākaṃ anuggahatthaṃ	2741	
PA_atk-s05_08a1:2741_3	dhuravihāre vasatha, mayaṃ upaṭṭhahissāmā”ti yāciṃsu. Thero tesaṃ pabbatarāmaṇeyyakittanāpadesena	2741	
PA_atk-s05_08a1:2741_4	vivekābhiratiṃ nivedento –	2741	
PA_atk-s05_08a1:2743	“Acchodikā puthusilā, gonaṅgulamigāyutā;	274	
PA_atk-s05_08a1:2744	Ambusevālasañchannā, te selā ramayanti ma”nti. – gāthaṃ abhāsi;	274	
PA_atk-s05_08a1:2745_0	Tattha acchodikāti acchaṃ abahalaṃ sukhumaṃ udakaṃ etesūti “acchodakā”ti vattabbe	2745	
PA_atk-s05_08a1:2745_1	liṅgavipallāsena acchodikā”ti vuttaṃ. Etena tesaṃ udakasampattiṃ dasseti. Puthusilāti	2745	
PA_atk-s05_08a1:2745_2	puthulā vitthatā mudusukhasamphassā silā etesūti puthusilā. Etena nisajjanaṭṭhānasampattiṃ	2745	
PA_atk-s05_08a1:2745_3	dasseti. Gunnaṃ viya naṅgulaṃ naṅguṭṭhaṃ etesanti gonaṅgulā, kāḷamakkaṭā, “pakatimakkaṭā”tipi	2745	
PA_atk-s05_08a1:2745_4	vadantiyeva. Gonaṅgulehi ca pasadādikehi migehi ca tahaṃ tahaṃ vicarantehi āyutā	2745	
PA_atk-s05_08a1:2745_5	missitāti gonaṅgulamigāyutā. Etena tesaṃ amanussūpacāritāya araññalakkhaṇūpetataṃ	2745	
PA_atk-s05_08a1:2745_6	dasseti. Ambusevālasañchannāti pasavanato satataṃ paggharamānasalilatāya tahaṃ tahaṃ	2745	
PA_atk-s05_08a1:2745_7	udakasevālasañchāditā. Te selā ramayanti manti yatthāhaṃ vasāmi; te edisā selā pabbatā	2745	
PA_atk-s05_08a1:2745_8	vivekābhiratiyā maṃ ramayanti, tasmā tatthevāhaṃ gacchāmīti adhippāyo. Idameva ca	2745	
PA_atk-s05_08a1:2745_9	therassa aññābyākaraṇaṃ ahosi.	2745	
PA_atk-s05_08a1:2746	Vanavacchattheragāthāvaṇṇanā niṭṭhitā.	274	
PA_atk-s05_08a1:2747	4. Adhimuttattheragāthāvaṇṇanā	274	
PA_atk-s05_08a1:2748_0	Kāyaduṭṭhullagarunoti āyasmato adhimuttattherassa gāthā. Kā uppatti? So kira padumuttarassa	2748	
PA_atk-s05_08a1:2748_1	bhagavato kāle brāhmaṇakule nibbattitvā viññutaṃ patto brāhmaṇavijjāsu nipphattiṃ	2748	
PA_atk-s05_08a1:2748_2	gato kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññe viharanto	2748	
PA_atk-s05_08a1:2748_3	buddhuppādaṃ sutvā manussūpacāraṃ upagantvā satthāraṃ bhikkhusaṅghaparivutaṃ gacchantaṃ	2748	
PA_atk-s05_08a1:2748_4	disvā pasannamānaso attano vākacīraṃ satthu pādamūle patthari. Satthā tassa ajjhāsayaṃ	2748	
PA_atk-s05_08a1:2748_5	ñatvā tasmiṃ aṭṭhāsi. Tattha ṭhitaṃ bhagavantaṃ kāḷānusārena gandhena pūjetvā “samuddharasimaṃ	2748	
PA_atk-s05_08a1:2748_6	loka”ntiādikāhi dasahi gāthāhi abhitthavi. Taṃ satthā “anāgate ito satasahassakappamatthake	2748	
PA_atk-s05_08a1:2748_7	gotamassa nāma sammāsambuddhassa sāsane pabbajitvā chaḷabhiñño bhavissatī”ti byākaritvā	2748	
PA_atk-s05_08a1:2748_8	pakkāmi. So tena puññakammena devaloke nibbattitvā tato yāvāyaṃ buddhuppādo, tāva	2748	
PA_atk-s05_08a1:2748_9	devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā	2748	
PA_atk-s05_08a1:2748_10	adhimuttoti laddhanāmo viññutaṃ patto brāhmaṇavijjāsu nipphattiṃ gantvā tattha sāraṃ	27481	
PA_atk-s05_08a1:2748_11	apassanto pacchimabhavikattā nissaraṇaṃ gavesanto jetavanapaṭiggahaṇe buddhānubhāvaṃ	27481	
PA_atk-s05_08a1:2748_12	disvā paṭiladdhasaddho satthu santike pabbajitvā vipassanaṃ paṭṭhapetvā nacirasseva	27481	
PA_atk-s05_08a1:2748_13	arahattaṃ pāpuṇi. Tena vuttaṃ apadāne –	27481	
PA_atk-s05_08a1:2749	“Kaṇikāraṃva jalitaṃ, dīparukkhaṃva ujjalaṃ;	274	
PA_atk-s05_08a1:2750	Osadhiṃva virocantaṃ, vijjutaṃ gagane yathā.	275	
PA_atk-s05_08a1:2751	“Asambhītaṃ anuttāsiṃ, migarājaṃva kesariṃ;	275	
PA_atk-s05_08a1:2752	Ñāṇālokaṃ pakāsentaṃ, maddantaṃ titthiye gaṇe.	275	
PA_atk-s05_08a1:2753	“Uddharantaṃ imaṃ lokaṃ, chindantaṃ sabbasaṃsayaṃ;	275	
PA_atk-s05_08a1:2754	Gajjantaṃ migarājaṃva, addasaṃ lokanāyakaṃ.	275	
PA_atk-s05_08a1:2755	“Jaṭājinadharo āsiṃ, brahā uju patāpavā;	275	
PA_atk-s05_08a1:2756	Vākacīraṃ gahetvāna, pādamūle apatthariṃ.	275	
PA_atk-s05_08a1:2757	“Kāḷānusāriyaṃ gayhaṃ, anulimpiṃ tathāgataṃ;	275	
PA_atk-s05_08a1:2758	Sambuddhamanulimpetvā, santhaviṃ lokanāyakaṃ.	275	
PA_atk-s05_08a1:2759	“Samuddharasimaṃ lokaṃ, oghatiṇṇa mahāmuni;	275	
PA_atk-s05_08a1:2760	Ñāṇālokena jotesi, nāvaṭaṃ ñāṇamuttamaṃ.	276	
PA_atk-s05_08a1:2761	“Dhammacakkaṃ pavattesi, maddase paratitthiye;	276	
PA_atk-s05_08a1:2762	Usabho jitasaṅgāmo, sampakampesi medaniṃ.	276	
PA_atk-s05_08a1:2763	“Mahāsamudde ūmiyo, velantamhi pabhijjare;	276	
PA_atk-s05_08a1:2764	Tatheva tava ñāṇamhi, sabbadiṭṭhī pabhijjare.	276	
PA_atk-s05_08a1:2765	“Sukhumacchikajālena, saramhi sampatānite;	276	
PA_atk-s05_08a1:2766	Antojālīkatā pāṇā, pīḷitā honti tāvade.	276	
PA_atk-s05_08a1:2767	“Tatheva titthiyā loke, puthupāsaṇḍanissitā;	276	
PA_atk-s05_08a1:2768	Antoñāṇavare tuyhaṃ, parivattanti mārisa.	276	
PA_atk-s05_08a1:2769	“Patiṭṭhā vuyhataṃ oghe, tvañhi nātho abandhunaṃ;	276	
PA_atk-s05_08a1:2770	Bhayaṭṭitānaṃ saraṇaṃ, muttitthīnaṃ parāyaṇaṃ.	277	
PA_atk-s05_08a1:2771	“Ekavīro asadiso, mettākaruṇasañcayo;	277	
PA_atk-s05_08a1:2772	Asamo susamo santo, vasī tādī jitañjayo.	277	
PA_atk-s05_08a1:2773	“Dhīro vigatasammoho, anejo akathaṃkathī;	277	
PA_atk-s05_08a1:2774	Tusito vantadososi, nimmalo saṃyato suci.	277	
PA_atk-s05_08a1:2775	“Saṅgātigo hatamado, tevijjo tibhavantago;	277	
PA_atk-s05_08a1:2776	Sīmātigo dhammagaru, gatattho hitavabbhuto.	277	
PA_atk-s05_08a1:2777	“Tārako tvaṃ yathā nāvā, nidhīvassāsakārako;	277	
PA_atk-s05_08a1:2778	Asambhīto yathā sīho, gajarājāva dappito.	277	
PA_atk-s05_08a1:2779	“Thometvā dasagāthāhi, padumuttaraṃ mahāyasaṃ;	277	
PA_atk-s05_08a1:2780	Vanditvā satthuno pāde, tuṇhī aṭṭhāsahaṃ tadā.	278	
PA_atk-s05_08a1:2781	“Padumuttaro lokavidū, āhutīnaṃ paṭiggaho;	278	
PA_atk-s05_08a1:2782	Bhikkhusaṅghe ṭhito satthā, imā gāthā abhāsatha.	278	
PA_atk-s05_08a1:2783	“Yo me sīlañca ñāṇañca, saddhammañcāpi vaṇṇayi;	278	
PA_atk-s05_08a1:2784	Tamahaṃ kittayissāmi, suṇātha mama bhāsato.	278	
PA_atk-s05_08a1:2785	“Saṭṭhi kappasahassāni, devaloke ramissati;	278	
PA_atk-s05_08a1:2786	Aññe devebhibhavitvā, issaraṃ kārayissati.	278	
PA_atk-s05_08a1:2787	“So pacchā pabbajitvāna, sukkamūlena codito;	278	
PA_atk-s05_08a1:2788	Gotamassa bhagavato, sāsane pabbajissati.	278	
PA_atk-s05_08a1:2789	“Pabbajitvāna kāyena, pāpakammaṃ vivajjiya;	278	
PA_atk-s05_08a1:2790	Sabbāsave pariññāya, nibbāyissatināsavo.	279	
PA_atk-s05_08a1:2791	“Yathāpi megho thanayaṃ, tappeti medaniṃ imaṃ;	279	
PA_atk-s05_08a1:2792	Tatheva tvaṃ mahāvīra, dhammena tappayī mamaṃ.	279	
PA_atk-s05_08a1:2793	“Sīlaṃ paññañca dhammañca, thavitvā lokanāyakaṃ;	279	
PA_atk-s05_08a1:2794	Pattomhi paramaṃ santiṃ, nibbānaṃ padamaccutaṃ.	279	
PA_atk-s05_08a1:2795	“Aho nūna sa bhagavā, ciraṃ tiṭṭheyya cakkhumā;	279	
PA_atk-s05_08a1:2796	Aññātañca vijāneyyuṃ, phuseyyuṃ amataṃ padaṃ.	279	
PA_atk-s05_08a1:2797	“Ayaṃ me pacchimā jāti, bhavā sabbe samūhatā;	279	
PA_atk-s05_08a1:2798	Sabbāsave pariññāya, viharāmi anāsavo.	279	
PA_atk-s05_08a1:2799	“Satasahassito kappe, yaṃ buddhamabhithomayiṃ;	279	
PA_atk-s05_08a1:2800	Duggatiṃ nābhijānāmi, kittanāya idaṃ phalaṃ.	280	
PA_atk-s05_08a1:2801	“Kilesā jhāpitā mayhaṃ…pe… kataṃ buddhassa sāsana”nti.	280	
PA_atk-s05_08a1:2802	Arahattaṃ pana patvā attanā saha vasante kāyadaḷhibahule bhikkhū ovadanto –	280	
PA_atk-s05_08a1:2804	“Kāyaduṭṭhullagaruno, hiyyamānamhi jīvite;	280	
PA_atk-s05_08a1:2805	Sarīrasukhagiddhassa, kuto samaṇasādhutā”ti. – gāthaṃ abhāsi;	280	
PA_atk-s05_08a1:2806_0	Tattha kāyaduṭṭhullagarunoti duṭṭhullaṃ asubhayogyatā, kāyassa duṭṭhullaṃ kāyaduṭṭhullaṃ,	2806	
PA_atk-s05_08a1:2806_1	kāyaduṭṭhullaṃ garu sambhāvitaṃ yassa so kāyaduṭṭhullagaru, anissaraṇappañño hutvā	2806	
PA_atk-s05_08a1:2806_2	kāyaposanappasuto kāyadaḷhibahuloti attho, tassa kāyaduṭṭhullagaruno. Hiyyamānamhi	2806	
PA_atk-s05_08a1:2806_3	jīviteti kunnadīnaṃ udakaṃ viya jīvitasaṅkhāre lahuso khīyamāne. Sarīrasukhagiddhassāti	2806	
PA_atk-s05_08a1:2806_4	paṇītāhārādīhi attano kāyassa sukhena gedhaṃ āpannassa. Kuto samaṇasādhutāti evarūpassa	2806	
PA_atk-s05_08a1:2806_5	puggalassa samaṇabhāvena sādhutā susamaṇatā kuto kena kāraṇena siyā, ekaṃsato pana	2806	
PA_atk-s05_08a1:2806_6	kāye jīvite ca nirapekkhassa itarītarasantosena santuṭṭhassa āraddhavīriyasseva samaṇasādhutāti adhippāyo.	2806	
PA_atk-s05_08a1:2807	Adhimuttattheragāthāvaṇṇanā niṭṭhitā.	280	
PA_atk-s05_08a1:2808	5. Mahānāmattheragāthāvaṇṇanā	280	
PA_atk-s05_08a1:2809_0	Esāvahiyyase pabbatenāti āyasmato mahānāmattherassa gāthā. Kā uppatti? Ayampi purimabuddhesu	2809	
PA_atk-s05_08a1:2809_1	katādhikāro tattha tattha bhave puññāni upacinanto sumedhassa bhagavato kāle brāhmaṇakule	2809	
PA_atk-s05_08a1:2809_2	nibbattitvā brāhmaṇavijjāsu nipphattiṃ gato gharāvāsaṃ pahāya aññatarāya nadiyā tīre	2809	
PA_atk-s05_08a1:2809_3	assamaṃ kāretvā sambahule brāhmaṇe mante vācento viharati. Athekadivasaṃ bhagavā	2809	
PA_atk-s05_08a1:2809_4	taṃ anuggaṇhituṃ tassa asamapadaṃ upagacchi. So bhagavantaṃ disvā pasannacitto āsanaṃ	2809	
PA_atk-s05_08a1:2809_5	paññāpetvā adāsi. Nisinne bhagavati sumadhuraṃ madhuṃ upanāmesi. Taṃ bhagavā paribhuñjitvā	2809	
PA_atk-s05_08a1:2809_6	heṭṭhā adhimuttattheravatthumhi vuttanayena anāgataṃ byākaritvā pakkāmi. So tena	2809	
PA_atk-s05_08a1:2809_7	puññakammena devaloke nibbattitvā aparāparaṃ sugatīsuyeva parivattento imasmiṃ buddhuppāde	2809	
PA_atk-s05_08a1:2809_8	sāvatthiyaṃ brāhmaṇakule nibbattitvā mahānāmoti laddhanāmo viññutaṃ patto bhagavato	2809	
PA_atk-s05_08a1:2809_9	santikaṃ upasaṅkamitvā dhammaṃ sutvā paṭiladdhasaddho pabbajitvā kammaṭṭhānaṃ gahetvā	2809	
PA_atk-s05_08a1:2809_10	nesādake nāma pabbate viharanto kilesapariyuṭṭhānaṃ vikkhambhetuṃ asakkonto “kiṃ	28091	
PA_atk-s05_08a1:2809_11	me iminā saṃkiliṭṭhacittassa jīvitenā”ti attabhāvaṃ nibbindanto uccaṃ pabbatasikharaṃ	28091	
PA_atk-s05_08a1:2809_12	abhiruhitvā “ito pātetvā taṃ māressāmī”ti attānaṃ paraṃ viya niddisanto –	28091	
PA_atk-s05_08a1:2811	“Esāvahiyyase pabbatena, bahukuṭajasallakikena;	281	
PA_atk-s05_08a1:2812	Nesādakena girinā, yasassinā paricchadenā”ti. – gāthaṃ abhāsi;	281	
PA_atk-s05_08a1:2813_0	Tattha esāvahiyyaseti eso tvaṃ mahānāma avahiyyase parihāyasi. Pabbatenāti nivāsaṭṭhānabhūtena	2813	
PA_atk-s05_08a1:2813_1	iminā pabbatena. Bahukuṭajasallakikenāti bahūhi kuṭajehi indasālarukkhehi sallakīhi	2813	
PA_atk-s05_08a1:2813_2	indasālarukkhehi vā samannāgatena. Nesādakenāti evaṃnāmakena. Girināti selena. Selo	2813	
PA_atk-s05_08a1:2813_3	hi sandhisaṅkhātehi pabbehi ṭhitattā “pabbato”ti, pasavanādivasena jalassa, sārabhūtānaṃ	2813	
PA_atk-s05_08a1:2813_4	bhesajjādivatthūnañca giraṇato “girī”ti vuccati. Tadubhayatthasambhavato panettha	2813	
PA_atk-s05_08a1:2813_5	“pabbatenā”ti vatvā “girinā”ti ca vuttaṃ. Yasassināti sabbaguṇehi vissutena pakāsena.	2813	
PA_atk-s05_08a1:2813_6	Paricchadenāti nānāvidharukkhagacchalatāhi samantato channena, vasanaṭṭhānatāya vā	2813	
PA_atk-s05_08a1:2813_7	tuyhaṃ paricchadabhūtena. Ayañhettha adhippāyo – mahānāma, yadi kammaṭṭhānaṃ vissajjetvā	2813	
PA_atk-s05_08a1:2813_8	vitakkabahulo hosi, evaṃ tvaṃ iminā chāyūdakasampannena sappāyena nivāsanaṭṭhānabhūtena	2813	
PA_atk-s05_08a1:2813_9	nesādakagirinā parihāyasi, idānihaṃ taṃ ito pātetvā māressāmi, tasmā na labbhā vitakkavasikena	2813	
PA_atk-s05_08a1:2813_10	bhavitunti. Evaṃ thero attānaṃ santajjentoyeva vipassanaṃ ussukkāpetvā arahattaṃ	28131	
PA_atk-s05_08a1:2813_11	pāpuṇi. Tena vuttaṃ apadāne –	28131	
PA_atk-s05_08a1:2814	“Sindhuyā nadiyā tīre, sukato assamo mama;	281	
PA_atk-s05_08a1:2815	Tattha vācemahaṃ sisse, itihāsaṃ salakkhaṇaṃ.	281	
PA_atk-s05_08a1:2816	“Dhammakāmā vinītā te, sotukāmā susāsanaṃ;	281	
PA_atk-s05_08a1:2817	Chaḷaṅge pāramippattā, sindhukūle vasanti te.	281	
PA_atk-s05_08a1:2818	“Uppātagamane ceva, lakkhaṇesu ca kovidā;	281	
PA_atk-s05_08a1:2819	Uttamatthaṃ gavesantā, vasanti vipine tadā.	281	
PA_atk-s05_08a1:2820	“Sumedho nāma sambuddho, loke uppajji tāvade;	282	
PA_atk-s05_08a1:2821	Amhākaṃ anukampanto, upāgacchi vināyako.	282	
PA_atk-s05_08a1:2822	“Upāgataṃ mahāvīraṃ, sumedhaṃ lokanāyakaṃ;	282	
PA_atk-s05_08a1:2823	Tiṇasanthārakaṃ katvā, lokajeṭṭhassadāsahaṃ.	282	
PA_atk-s05_08a1:2824	“Vipināto madhuṃ gayha, buddhaseṭṭhassadāsahaṃ;	282	
PA_atk-s05_08a1:2825	Sambuddho paribhuñjitvā, idaṃ vacanamabravi.	282	
PA_atk-s05_08a1:2826	“Yo taṃ adāsi madhuṃ me, pasanno sehi pāṇibhi;	282	
PA_atk-s05_08a1:2827	Tamahaṃ kittayissāmi, suṇātha mama bhāsato.	282	
PA_atk-s05_08a1:2828	“Iminā madhudānena, tiṇasanthārakena ca;	282	
PA_atk-s05_08a1:2829	Tiṃsa kappasahassāni, devaloke ramissati.	282	
PA_atk-s05_08a1:2830	“Tiṃsakappasahassamhi, okkākakulasambhavo;	283	
PA_atk-s05_08a1:2831	Gotamo nāma gottena, satthā loke bhavissati.	283	
PA_atk-s05_08a1:2832	“Tassa dhammesu dāyādo, oraso dhammanimmito;	283	
PA_atk-s05_08a1:2833	Sabbāsave pariññāya, nibbāyissatināsavo.	283	
PA_atk-s05_08a1:2834	“Devalokā idhāgantvā, mātukucchiṃ upāgate;	283	
PA_atk-s05_08a1:2835	Madhuvassaṃ pavassittha, chādayaṃ madhunā mahiṃ.	283	
PA_atk-s05_08a1:2836	“Mayi nikkhantamattamhi, kucchiyā ca suduttarā;	283	
PA_atk-s05_08a1:2837	Tatrāpi madhuvassaṃ me, vassate niccakālikaṃ.	283	
PA_atk-s05_08a1:2838	“Agārā abhinikkhamma, pabbajiṃ anagāriyaṃ;	283	
PA_atk-s05_08a1:2839	Lābhī annassa pānassa, madhudānassidaṃ phalaṃ.	283	
PA_atk-s05_08a1:2840	“Sabbakāmasamiddhohaṃ, bhavitvā devamānuse;	284	
PA_atk-s05_08a1:2841	Teneva madhudānena, pattomhi āsavakkhayaṃ.	284	
PA_atk-s05_08a1:2842	“Vuṭṭhamhi deve caturaṅgule tiṇe, sampupphite dharaṇīruhe sañchanne;	284	
PA_atk-s05_08a1:2843	Suññe ghare maṇḍaparukkhamūlake, vasāmi niccaṃ sukhito anāsavo.	284	
PA_atk-s05_08a1:2844	“Majjhe mahante hīne ca, bhave sabbe atikkamiṃ;	284	
PA_atk-s05_08a1:2845	Ajja me āsavā khīṇā, natthi dāni punabbhavo.	284	
PA_atk-s05_08a1:2846	“Tiṃsakappasahassamhi, yaṃ dānamadadiṃ tadā;	284	
PA_atk-s05_08a1:2847	Duggatiṃ nābhijānāmi, madhudānassidaṃ phalaṃ.	284	
PA_atk-s05_08a1:2848	“Kilesā jhāpitā mayhaṃ…pe… kataṃ buddhassa sāsana”nti.	284	
PA_atk-s05_08a1:2849	Ayameva ca therassa aññābyākaraṇagāthā ahosīti.	284	
PA_atk-s05_08a1:2850	Mahānāmattheragāthāvaṇṇanā niṭṭhitā.	285	
PA_atk-s05_08a1:2851	6. Pārāpariyattheragāthāvaṇṇanā	285	
PA_atk-s05_08a1:2852_0	Chaphassāyatane hitvāti āyasmato pārāpariyattherassa gāthā. Kā uppatti? Ayampi purimabuddhesu	2852	
PA_atk-s05_08a1:2852_1	katādhikāro tattha tattha bhave puññāni upacinanto piyadassissa bhagavato kāle nesādayoniyaṃ	2852	
PA_atk-s05_08a1:2852_2	nibbattitvā tassa viññutaṃ pattassa vicaraṇaṭṭhāne aññatarasmiṃ vanasaṇḍe piyadassī	2852	
PA_atk-s05_08a1:2852_3	bhagavā taṃ anuggaṇhituṃ nirodhasamāpattiṃ samāpajjitvā nisīdi. So ca mige pariyesanto	2852	
PA_atk-s05_08a1:2852_4	taṃ ṭhānaṃ gato satthāraṃ disvā pasannamānaso bhagavantaṃ anto katvā kataṃ sākhāmaṇḍapaṃ	2852	
PA_atk-s05_08a1:2852_5	padumapupphehi kūṭāgārākārena sañchādetvā uḷāraṃ pītisomanassaṃ paṭisaṃvedento sattāhaṃ	2852	
PA_atk-s05_08a1:2852_6	namassamāno aṭṭhāsi. Divase divase ca milātamilātāni apanetvā abhinavehi chādesi.	2852	
PA_atk-s05_08a1:2852_7	Satthā sattāhassa accayena nirodhato vuṭṭhahitvā bhikkhusaṅghaṃ anussari. Tāvadeva	2852	
PA_atk-s05_08a1:2852_8	asītisahassamattā bhikkhū satthāraṃ parivāresuṃ. “Madhuradhammakathaṃ suṇissāmā”ti	2852	
PA_atk-s05_08a1:2852_9	devatā sannipatiṃsu, mahā samāgamo ahosi. Satthā anumodanaṃ karonto tassa devamanussesu	2852	
PA_atk-s05_08a1:2852_10	bhāviniṃ sampattiṃ imasmiṃ buddhuppāde sāvakabodhiñca byākaritvā pakkāmi. So tena	28521	
PA_atk-s05_08a1:2852_11	puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā	28521	
PA_atk-s05_08a1:2852_12	viññutaṃ patto tiṇṇaṃ vedānaṃ pāragū hutvā parāparagottatāya pārāpariyoti laddhasamañño	28521	
PA_atk-s05_08a1:2852_13	bahū brāhmaṇe mante vācento satthu rājagahagamane buddhānubhāvaṃ disvā paṭiladdhasaddho	28521	
PA_atk-s05_08a1:2852_14	pabbajitvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	28521	
PA_atk-s05_08a1:2853	“Piyadassī nāma bhagavā, sayambhū lokanāyako;	285	
PA_atk-s05_08a1:2854	Vivekakāmo sambuddho, samādhikusalo muni.	285	
PA_atk-s05_08a1:2855	“Vanasaṇḍaṃ samoggayha, piyadassī mahāmuni;	285	
PA_atk-s05_08a1:2856	Paṃsukūlaṃ pattharitvā, nisīdi purisuttamo.	285	
PA_atk-s05_08a1:2857	“Migaluddo pure āsiṃ, araññe kānane ahaṃ;	285	
PA_atk-s05_08a1:2858	Pasadaṃ migamesanto, āhiṇḍāmi ahaṃ tadā.	285	
PA_atk-s05_08a1:2859	“Tatthaddasāsiṃ sambuddhaṃ, oghatiṇṇamanāsavaṃ;	285	
PA_atk-s05_08a1:2860	Pupphitaṃ sālarājaṃva, sataraṃsiṃva uggataṃ.	286	
PA_atk-s05_08a1:2861	“Disvānahaṃ devadevaṃ, piyadassiṃ mahāyasaṃ;	286	
PA_atk-s05_08a1:2862	Jātassaraṃ samoggayha, padumaṃ āhariṃ tadā.	286	
PA_atk-s05_08a1:2863	“Āharitvāna padumaṃ, satapattaṃ manoramaṃ;	286	
PA_atk-s05_08a1:2864	Kūṭāgāraṃ karitvāna, chādayiṃ padumenahaṃ.	286	
PA_atk-s05_08a1:2865	“Anukampako kāruṇiko, piyadassī mahāmuni;	286	
PA_atk-s05_08a1:2866	Sattarattindivaṃ buddho, kūṭāgāre vasī jino.	286	
PA_atk-s05_08a1:2867	“Purāṇaṃ chaḍḍayitvāna, navena chādayiṃ ahaṃ;	286	
PA_atk-s05_08a1:2868	Añjaliṃ paggahetvāna, aṭṭhāsiṃ tāvade ahaṃ.	286	
PA_atk-s05_08a1:2869	“Vuṭṭhahitvā samādhimhā, piyadassī mahāmuni;	286	
PA_atk-s05_08a1:2870	Disaṃ anuvilokento, nisīdi lokanāyako.	287	
PA_atk-s05_08a1:2871	“Tadā sudassano nāma, upaṭṭhāko mahiddhiko;	287	
PA_atk-s05_08a1:2872	Cittamaññāya buddhassa, piyadassissa satthuno.	287	
PA_atk-s05_08a1:2873	“Asītiyā sahassehi, bhikkhūhi parivārito;	287	
PA_atk-s05_08a1:2874	Vanante sukhamāsīnaṃ, upesi lokanāyakaṃ.	287	
PA_atk-s05_08a1:2875	“Yāvatā vanasaṇḍamhi, adhivatthā ca devatā;	287	
PA_atk-s05_08a1:2876	Buddhassa cittamaññāya, sabbe sannipatuṃ tadā.	287	
PA_atk-s05_08a1:2877	“Samāgatesu yakkhesu, kumbhaṇḍe saharakkhase;	287	
PA_atk-s05_08a1:2878	Bhikkhusaṅghe ca sampatte, gāthā pabyāharī jino.	287	
PA_atk-s05_08a1:2879	“Thomaṃ sattāhaṃ pūjesi, āvāsañca akāsi me;	287	
PA_atk-s05_08a1:2880	Tamahaṃ kittayissāmi, suṇātha mama bhāsato.	288	
PA_atk-s05_08a1:2881	“Sududdasaṃ sunipuṇaṃ, gambhīraṃ suppakāsitaṃ;	288	
PA_atk-s05_08a1:2882	Ñāṇena kittayissāmi, suṇātha mama bhāsato.	288	
PA_atk-s05_08a1:2883	“Catuddasāni kappāni, devarajjaṃ karissati;	288	
PA_atk-s05_08a1:2884	Kūṭāgāraṃ mahantassa, padmapupphehi chāditaṃ.	288	
PA_atk-s05_08a1:2885	“Ākāse dhārayissati, pupphakammassidaṃ phalaṃ;	288	
PA_atk-s05_08a1:2886	Catubbīse kappasate, vokiṇṇaṃ saṃsarissati.	288	
PA_atk-s05_08a1:2887	“Tattha pupphamayaṃ byamhaṃ, ākāse dhārayissati;	288	
PA_atk-s05_08a1:2888	Yathā padumapattamhi, toyaṃ na upalimpati.	288	
PA_atk-s05_08a1:2889	“Tathevīmassa ñāṇamhi, kilesā nopalimpare;	288	
PA_atk-s05_08a1:2890	Manasā vinivaṭṭetvā, pañca nīvaraṇe ayaṃ.	289	
PA_atk-s05_08a1:2891	“Cittaṃ janetvā nekkhamme, agārā pabbajissati;	289	
PA_atk-s05_08a1:2892	Tato pupphamaye byamhe, dhārente nikkhamissati.	289	
PA_atk-s05_08a1:2893	“Rukkhamūle vasantassa, nipakassa satīmato;	289	
PA_atk-s05_08a1:2894	Tattha pupphamayaṃ byamhaṃ, matthake dhārayissati.	289	
PA_atk-s05_08a1:2895	“Cīvaraṃ piṇḍapātañca, paccayaṃ sayanāsanaṃ;	289	
PA_atk-s05_08a1:2896	Datvāna bhikkhusaṅghassa, nibbāyissatināsavo.	289	
PA_atk-s05_08a1:2897	“Kūṭāgārena caratā, pabbajjaṃ abhinikkhamiṃ;	289	
PA_atk-s05_08a1:2898	Rukkhamūle vasantampi, kūṭāgāraṃ dharīyati.	289	
PA_atk-s05_08a1:2899	“Cīvare piṇḍapāte ca, cetanā me na vijjati;	289	
PA_atk-s05_08a1:2900	Puññakammena saṃyutto, labhāmi pariniṭṭhitaṃ.	290	
PA_atk-s05_08a1:2901	“Gaṇanāto asaṅkheyyā, kappakoṭī bahū mama;	290	
PA_atk-s05_08a1:2902	Rittakā te atikkantā, pamuttā lokanāyakā.	290	
PA_atk-s05_08a1:2903	“Aṭṭhārase kappasate, piyadassī vināyako;	290	
PA_atk-s05_08a1:2904	Tamahaṃ payirupāsitvā, imaṃ yoniṃ upāgato.	290	
PA_atk-s05_08a1:2905	“Idha passāmi sambuddhaṃ, anomaṃ nāma cakkhumaṃ;	290	
PA_atk-s05_08a1:2906	Tamahaṃ upagantvāna, pabbajiṃ anagāriyaṃ.	290	
PA_atk-s05_08a1:2907	“Dukkhassantakaro buddho, maggaṃ me desayī jino;	290	
PA_atk-s05_08a1:2908	Tassa dhammaṃ suṇitvāna, pattomhi acalaṃ padaṃ.	290	
PA_atk-s05_08a1:2909	“Tosayitvāna sambuddhaṃ, gotamaṃ sakyapuṅgavaṃ;	290	
PA_atk-s05_08a1:2910	Sabbāsave pariññāya, viharāmi anāsavo.	291	
PA_atk-s05_08a1:2911	“Aṭṭhārase kappasate, yaṃ buddhamabhipūjayiṃ;	291	
PA_atk-s05_08a1:2912	Duggatiṃ nābhijānāmi, buddhapūjāyidaṃ phalaṃ.	291	
PA_atk-s05_08a1:2913	“Kilesā jhāpitā mayhaṃ…pe… kataṃ buddhassa sāsana”nti.	291	
PA_atk-s05_08a1:2914	Arahattaṃ pana patvā attano paṭipattiṃ paccavekkhitvā sañjātasomanasso udānavasena –	291	
PA_atk-s05_08a1:2916	“Chaphassāyatane hitvā, guttadvāro susaṃvuto;	291	
PA_atk-s05_08a1:2917	Aghamūlaṃ vamitvāna, patto me āsavakkhayo”ti. – gāthaṃ abhāsi;	291	
PA_atk-s05_08a1:2918_0	Tattha chaphassāyatane hitvāti cakkhusamphassādīnaṃ channaṃ samphassānaṃ uppattiṭṭhānatāya	2918	
PA_atk-s05_08a1:2918_1	“phassāyatanānī”ti laddhanāmāni cakkhādīni cha ajjhattikāyatanāni tappaṭibaddhasaṃkilesappahānavasena	2918	
PA_atk-s05_08a1:2918_2	pahāya. Guttadvāro susaṃvutoti tato eva cakkhudvārādīnaṃ guttattā, tattha pavattanakānaṃ	2918	
PA_atk-s05_08a1:2918_3	abhijjhādīnaṃ pāpadhammānaṃ pavesananivāraṇena satikavāṭena suṭṭu pihitattā guttadvāro	2918	
PA_atk-s05_08a1:2918_4	susaṃvuto. Atha vā manacchaṭṭhānaṃ channaṃ dvārānaṃ vuttanayena rakkhitattā guttadvāro,	2918	
PA_atk-s05_08a1:2918_5	kāyādīhi suṭṭhu saññatattā susaṃvutoti evamettha attho veditabbo. Aghamūlaṃ vamitvānāti	2918	
PA_atk-s05_08a1:2918_6	aghassa vaṭṭadukkhassa mūlabhūtaṃ avijjābhavataṇhāsaṅkhātaṃ dosaṃ, sabbaṃ vā kilesadosaṃ	2918	
PA_atk-s05_08a1:2918_7	ariyamaggasaṅkhātavamanayogapānena uggiritvā santānato bahi katvā, bahikaraṇahetu	2918	
PA_atk-s05_08a1:2918_8	vā. Patto me āsavakkhayoti kāmāsavādayo āsavā ettha khīyanti, tesaṃ vā khayena pattabboti	2918	
PA_atk-s05_08a1:2918_9	āsavakkhayo, nibbānaṃ arahattañca. So āsavakkhayo patto adhigatoti udānavasena aññaṃ byākāsi.	2918	
PA_atk-s05_08a1:2919	Pārāpariyattheragāthāvaṇṇanā niṭṭhitā.	291	
PA_atk-s05_08a1:2920	7. Yasattheragāthāvaṇṇanā	292	
PA_atk-s05_08a1:2921_0	Suvilitto suvasanoti āyasmato yasattherassa gāthā. Kā uppatti? Ayampi purimabuddhesu	2921	
PA_atk-s05_08a1:2921_1	katādhikāro tattha tattha bhave vivaṭṭūpanissayāni puññāni upacinanto sumedhassa	2921	
PA_atk-s05_08a1:2921_2	bhagavato kāle mahānubhāvo nāgarājā hutvā buddhappamukhaṃ bhikkhusaṅghaṃ attano bhavanaṃ	2921	
PA_atk-s05_08a1:2921_3	netvā mahādānaṃ pavattesi. Bhagavantaṃ mahagghena ticīvarena acchādesi, ekamekañca	2921	
PA_atk-s05_08a1:2921_4	bhikkhuṃ mahaggheneva paccekadussayugena sabbena samaṇaparikkhārena acchādesi. So	2921	
PA_atk-s05_08a1:2921_5	tena puññakammena devamanussesu saṃsaranto siddhatthassa bhagavato kāle seṭṭhiputto	2921	
PA_atk-s05_08a1:2921_6	hutvā mahābodhimaṇḍaṃ sattahi ratanehi pūjesi. Kassapassa bhagavato kāle sāsane pabbajitvā	2921	
PA_atk-s05_08a1:2921_7	samaṇadhammaṃ akāsi. Evaṃ sugatīsuyeva saṃsaranto imasmiṃ amhākaṃ bhagavato kāle	2921	
PA_atk-s05_08a1:2921_8	bārāṇasiyaṃ mahāvibhavassa seṭṭhino putto hutvā nibbatti, yaso nāma nāmena paramasukhumālo.	2921	
PA_atk-s05_08a1:2921_9	“Tassa tayo pāsādā”ti sabbaṃ khandhake āgatanayena veditabbaṃ.	2921	
PA_atk-s05_08a1:2922_0	So pubbahetunā codiyamāno rattibhāge niddābhibhūtassa parijanassa vippakāraṃ disvā	2922	
PA_atk-s05_08a1:2922_1	sañjātasaṃvego suvaṇṇapādukārūḷhova gehato niggato devatāvivaṭena nagaradvārena nikkhamitvā	2922	
PA_atk-s05_08a1:2922_2	isipatanasamīpaṃ gato “upaddutaṃ vata, bho, upassaṭṭhaṃ vata, bho”ti āha. Tena samayena	2922	
PA_atk-s05_08a1:2922_3	bhagavatā isipatane viharantena tasseva anuggaṇhanatthaṃ abbhokāse caṅkamantena “ehi,	2922	
PA_atk-s05_08a1:2922_4	yasa, idaṃ anupaddutaṃ, idaṃ anupassaṭṭha”nti vutto, “anupaddutaṃ anupassaṭṭhaṃ kira	2922	
PA_atk-s05_08a1:2922_5	atthī”ti somanassajāto suvaṇṇapādukā oruyha bhagavantaṃ upasaṅkamitvā ekamantaṃ nisinno	2922	
PA_atk-s05_08a1:2922_6	satthārā anupubbikathaṃ kathetvā saccadesanāya katāya saccapariyosāne sotāpanno hutvā	2922	
PA_atk-s05_08a1:2922_7	gavesanatthaṃ āgatassa pitu bhagavatā saccadesanāya kariyamānāya arahattaṃ sacchākāsi.	2922	
PA_atk-s05_08a1:2922_8	Tena vuttaṃ apadāne –	2922	
PA_atk-s05_08a1:2923	“Mahāsamuddaṃ oggayha, bhavanaṃ me sunimmitaṃ;	292	
PA_atk-s05_08a1:2924	Sunimmitā pokkharaṇī, cakkavākapakūjitā.	292	
PA_atk-s05_08a1:2925	“Mandālakehi sañchannā, padumuppalakehi ca;	292	
PA_atk-s05_08a1:2926	Nadī ca sandate tattha, supatitthā manoramā.	292	
PA_atk-s05_08a1:2927	“Macchakacchapasañchannā, nānādijasamotthatā;	292	
PA_atk-s05_08a1:2928	Mayūrakoñcābhirudā, kokilādīhi vagguhi.	292	
PA_atk-s05_08a1:2929	“Pārevatā ravihaṃsā ca, cakkavākā nadīcarā;	292	
PA_atk-s05_08a1:2930	Dindibhā sāḷikā cettha, pammakā jīvajīvakā.	293	
PA_atk-s05_08a1:2931	“Haṃsā koñcāpi naditā, kosiyā piṅgalā bahū;	293	
PA_atk-s05_08a1:2932	Sattaratanasampannā, maṇimuttikavālukā.	293	
PA_atk-s05_08a1:2933	“Sabbasoṇṇamayā rukkhā, nānāgandhasameritā;	293	
PA_atk-s05_08a1:2934	Ujjotenti divārattiṃ, bhavanaṃ sabbakālikaṃ.	293	
PA_atk-s05_08a1:2935	“Saṭṭhitūriyasahassāni, sāyaṃ pāto pavajjare;	293	
PA_atk-s05_08a1:2936	Soḷasitthisahassāni, parivārenti maṃ sadā.	293	
PA_atk-s05_08a1:2937	“Abhinikkhamma bhavanā, sumedhaṃ lokanāyakaṃ;	293	
PA_atk-s05_08a1:2938	Pasannacitto sumano, vandayiṃ taṃ mahāyasaṃ.	293	
PA_atk-s05_08a1:2939	“Sambuddhaṃ abhivādetvā, sasaṅghaṃ taṃ nimantayiṃ;	293	
PA_atk-s05_08a1:2940	Adhivāsesi so dhīro, sumedho lokanāyako.	294	
PA_atk-s05_08a1:2941	“Mama dhammakathaṃ katvā, uyyojesi mahāmuni;	294	
PA_atk-s05_08a1:2942	Sambuddhaṃ abhivādetvā, bhavanaṃ me upāgamiṃ.	294	
PA_atk-s05_08a1:2943	“Āmantayiṃ parijanaṃ, sabbe sannipatātha vo;	294	
PA_atk-s05_08a1:2944	Pubbaṇhasamayaṃ buddho, bhavanaṃ āgamissati.	294	
PA_atk-s05_08a1:2945	“Lābhā amhaṃ suladdhaṃ no, ye vasāma tavantike;	294	
PA_atk-s05_08a1:2946	Mayampi buddhaseṭṭhassa, pūjaṃ kassāma satthuno.	294	
PA_atk-s05_08a1:2947	“Annaṃ pānaṃ paṭṭhapetvā, kālaṃ ārocayiṃ ahaṃ;	294	
PA_atk-s05_08a1:2948	Vasīsatasahassehi, upesi lokanāyako.	294	
PA_atk-s05_08a1:2949	“Pañcaṅgikehi tūriyehi, paccuggamanamakāsahaṃ;	294	
PA_atk-s05_08a1:2950	Sabbasoṇṇamaye pīṭhe, nisīdi purisuttamo.	295	
PA_atk-s05_08a1:2951	“Uparicchadanaṃ āsi, sabbasoṇṇamayaṃ tadā;	295	
PA_atk-s05_08a1:2952	Bījaniyo pavāyanti, bhikkhusaṅghassa antare.	295	
PA_atk-s05_08a1:2953	“Pahūtenannapānena, bhikkhusaṅghamatappayiṃ;	295	
PA_atk-s05_08a1:2954	Paccekadussayugaḷe, bhikkhusaṅghassadāsahaṃ.	295	
PA_atk-s05_08a1:2955	“Yaṃ vadanti sumedhoti, lokāhutipaṭiggahaṃ;	295	
PA_atk-s05_08a1:2956	Bhikkhusaṅghe nisīditvā, imā gāthā abhāsatha.	295	
PA_atk-s05_08a1:2957	“Yo me annena pānena, sabbe ime ca tappayiṃ;	295	
PA_atk-s05_08a1:2958	Tamahaṃ kittayissāmi, suṇātha mama bhāsato.	295	
PA_atk-s05_08a1:2959	“Aṭṭhārase kappasate, devaloke ramissati;	295	
PA_atk-s05_08a1:2960	Sahassakkhattuṃ rājā ca, cakkavattī bhavissati.	296	
PA_atk-s05_08a1:2961	“Upapajjati yaṃ yoniṃ, devattaṃ atha mānusaṃ;	296	
PA_atk-s05_08a1:2962	Sabbadā sabbasovaṇṇaṃ, chadanaṃ dhārayissati.	296	
PA_atk-s05_08a1:2963	“Tiṃsakappasahassamhi, okkākakulasambhavo;	296	
PA_atk-s05_08a1:2964	Gotamo nāma gottena, satthā loke bhavissati.	296	
PA_atk-s05_08a1:2965	“Tassa dhammesu dāyādo, oraso dhammanimmito;	296	
PA_atk-s05_08a1:2966	Sabbāsave pariññāya, nibbāyissatināsavo.	296	
PA_atk-s05_08a1:2967	“Bhikkhusaṅghe nisīditvā, sīhanādaṃ nadissati;	296	
PA_atk-s05_08a1:2968	Citake chattaṃ dhārenti, heṭṭhā chattamhi ḍayhatha.	296	
PA_atk-s05_08a1:2969	“Sāmaññaṃ me anuppattaṃ, kilesā jhāpitā mayā;	296	
PA_atk-s05_08a1:2970	Maṇḍape rukkhamūle vā, santāpo me na vijjati.	297	
PA_atk-s05_08a1:2971	“Tiṃsakappasahassamhi, yaṃ dānamadadiṃ tadā;	297	
PA_atk-s05_08a1:2972	Duggatiṃ nābhijānāmi, sabbadānassidaṃ phalaṃ.	297	
PA_atk-s05_08a1:2973	“Kilesā jhāpitā mayhaṃ…pe… kataṃ buddhassa sāsana”nti.	297	
PA_atk-s05_08a1:2974_0	Atha bhagavā āyasmantaṃ yasaṃ dakkhiṇaṃ bāhuṃ pasāretvā “ehi bhikkhū”ti āha. Vacanasamanantarameva	2974	
PA_atk-s05_08a1:2974_1	dvaṅgulamattakesamassu aṭṭhaparikkhāradharo vassasaṭṭhikatthero viya ahosi. So attano	2974	
PA_atk-s05_08a1:2974_2	paṭipattiṃ paccavekkhitvā udānento ehibhikkhubhāvappattito purimāvatthavasena –	2974	
PA_atk-s05_08a1:2976	“Suvilitto suvasano, sabbābharaṇabhūsito;	297	
PA_atk-s05_08a1:2977	Tisso vijjā ajjhagamiṃ, kataṃ buddhassa sāsana”nti. – gāthaṃ abhāsi;	297	
PA_atk-s05_08a1:2978_0	Tattha suvilittoti sundarena kuṅkumacandanānulepanena vilittagatto. Suvasanoti suṭṭhu	2978	
PA_atk-s05_08a1:2978_1	mahagghakāsikavatthavasano. Sabbābharaṇabhūsitoti sīsūpagādīhi sabbehi ābharaṇehi	2978	
PA_atk-s05_08a1:2978_2	alaṅkato. Ajjhagaminti adhigacchiṃ. Sesaṃ vuttanayameva.	2978	
PA_atk-s05_08a1:2979	Yasattheragāthāvaṇṇanā niṭṭhitā.	297	
PA_atk-s05_08a1:2980	8. Kimilattheragāthāvaṇṇanā	298	
PA_atk-s05_08a1:2981_0	Abhisattova nipatatīti āyasmato kimilattherassa gāthā. Kā uppatti? Ayampi purimabuddhesu	2981	
PA_atk-s05_08a1:2981_1	katādhikāro tattha tattha bhave puññāni karonto kakusandhassa bhagavato kāle kulagehe	2981	
PA_atk-s05_08a1:2981_2	nibbattitvā viññutaṃ patto parinibbute satthari tassa dhātuyo uddissa saḷalamālāhi	2981	
PA_atk-s05_08a1:2981_3	maṇḍapākārena pūjaṃ akāsi. So tena puññakammena tāvatiṃse nibbattitvā aparāparaṃ	2981	
PA_atk-s05_08a1:2981_4	devamanussesu saṃsaranto imasmiṃ buddhuppāde kapilavatthunagare sākiyarājakule nibbatti,	2981	
PA_atk-s05_08a1:2981_5	kimilotissa nāmaṃ ahosi. So vayappatto bhogasampattiyā sampanno viharati. Tassa ñāṇaparipākaṃ	2981	
PA_atk-s05_08a1:2981_6	disvā saṃvegajananatthaṃ anupiyāyaṃ viharanto satthā paṭhamayobbane ṭhitaṃ dassanīyaṃ	2981	
PA_atk-s05_08a1:2981_7	itthirūpaṃ abhinimminitvā purato dassetvā puna anukkamena yathā jarārogavipattīhi	2981	
PA_atk-s05_08a1:2981_8	abhibhūtā dissati, tathā akāsi. Taṃ disvā kimilakumāro ativiya saṃvegaṃ pakāsento –	2981	
PA_atk-s05_08a1:2983	“Abhisattova nipatati vayo, rūpaṃ aññamiva tatheva santaṃ;	298	
PA_atk-s05_08a1:2984	Tasseva sato avippavasato, aññasseva sarāmi attāna”nti. –	298	
PA_atk-s05_08a1:2985	Gāthaṃ abhāsi.	298	
PA_atk-s05_08a1:2986_0	Tattha abhisattovāti “tvaṃ sīghaṃ gaccha mā tiṭṭhā”ti devehi anusiṭṭho āṇatto viya.	2986	
PA_atk-s05_08a1:2986_1	“Abhisaṭṭho vā”tipi pāṭho, “tvaṃ lahuṃ gacchā”ti kenaci abhilāsāpito viyāti attho.	2986	
PA_atk-s05_08a1:2986_2	Nipatatīti atipatati abhidhāvati na tiṭṭhati, khaṇe khaṇe khayavayaṃ pāpuṇātīti attho.	2986	
PA_atk-s05_08a1:2986_3	Vayoti bālyayobbanādiko sarīrassa avatthāviseso. Idha panassa yobbaññaṃ adhippetaṃ,	2986	
PA_atk-s05_08a1:2986_4	taṃ hissa abhipatantaṃ khīyantaṃ hutvā upaṭṭhitaṃ. Rūpanti rūpasampadāti vadati.	2986	
PA_atk-s05_08a1:2986_5	Rūpanti pana sarīraṃ “aṭṭhiñca paṭicca nhāruñca paṭicca maṃsañca paṭicca ākāso parivārito	2986	
PA_atk-s05_08a1:2986_6	rūpaṃtveva saṅkhaṃ gacchatī”tiādīsu viya. Aññamiva tatheva santanti idaṃ rūpaṃ yādisaṃ,	2986	
PA_atk-s05_08a1:2986_7	sayaṃ tatheva tenevākārena santaṃ vijjamānaṃ aññaṃ viya mayhaṃ upaṭṭhātīti adhippāyo.	2986	
PA_atk-s05_08a1:2986_8	“Tadeva santa”nti ca keci paṭhanti. Tasseva satoti tasseva me anaññassa sato samānassa.	2986	
PA_atk-s05_08a1:2986_9	Avippavasatoti na vippavasantassa, ciravippavāsena hi sato anaññampi aññaṃ viya upaṭṭhāti	2986	
PA_atk-s05_08a1:2986_10	idampi idha natthīti adhippāyo. Aññasseva sarāmi attānanti imaṃ mama attabhāvaṃ aññassa	29861	
PA_atk-s05_08a1:2986_11	sattassa viya sarāmi upadhāremi sañjānāmīti attho. Tassevaṃ aniccataṃ manasi karontassa	29861	
PA_atk-s05_08a1:2986_12	daḷhataro saṃvego udapādi, so saṃvegajāto satthāraṃ upasaṅkamitvā dhammaṃ sutvā paṭiladdhasaddho	29861	
PA_atk-s05_08a1:2986_13	pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	29861	
PA_atk-s05_08a1:2987	“Nibbute kakusandhamhi, brāhmaṇamhi vusīmati;	298	
PA_atk-s05_08a1:2988	Gahetvā saḷalaṃ mālaṃ, maṇḍapaṃ kārayiṃ ahaṃ.	298	
PA_atk-s05_08a1:2989	“Tāvatiṃsaṃ gato santo, labhimha byamhamuttamaṃ;	298	
PA_atk-s05_08a1:2990	Aññe devetirocāmi, puññakammassidaṃ phalaṃ.	299	
PA_atk-s05_08a1:2991	“Divā vā yadi vā rattiṃ, caṅkamanto ṭhito cahaṃ;	299	
PA_atk-s05_08a1:2992	Channo saḷalapupphehi, puññakammassidaṃ phalaṃ.	299	
PA_atk-s05_08a1:2993	“Imasmiṃyeva kappamhi, yaṃ buddhamabhipūjayiṃ;	299	
PA_atk-s05_08a1:2994	Duggatiṃ nābhijānāmi, buddhapūjāyidaṃ phalaṃ.	299	
PA_atk-s05_08a1:2995	“Kilesā jhāpitā mayhaṃ…pe… kataṃ buddhassa sāsana”nti.	299	
PA_atk-s05_08a1:2996	Arahattaṃ pana patvāpi thero attano purimuppannaṃ aniccatāmanasikāraṃ vibhāvento tameva gāthaṃ paccudāhāsi. Tenetaṃ imassa therassa aññābyākaraṇampi ahosi.	299	
PA_atk-s05_08a1:2997	Kimilattheragāthāvaṇṇanā niṭṭhitā.	299	
PA_atk-s05_08a1:2998	9. Vajjiputtattheragāthāvaṇṇanā	299	
PA_atk-s05_08a1:2999_0	Rukkhamūlagahanaṃ pasakkiyāti āyasmato vajjiputtattherassa gāthā. Kā uppatti? Ayampi	2999	
PA_atk-s05_08a1:2999_1	purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	2999	
PA_atk-s05_08a1:2999_2	ito catunavute kappe ekaṃ paccekasambuddhaṃ bhikkhāya gacchantaṃ disvā pasannamānaso	2999	
PA_atk-s05_08a1:2999_3	kadaliphalāni adāsi. So tena puññakammena devaloke nibbattitvā aparāparaṃ puññāni	2999	
PA_atk-s05_08a1:2999_4	katvā devamanussesu saṃsaranto imasmiṃ buddhuppāde vesāliyaṃ licchavirājaputto hutvā	2999	
PA_atk-s05_08a1:2999_5	nibbatti, vajjirājaputtattā vajjiputtotveva cassa samaññā ahosi. So daharo hutvā	2999	
PA_atk-s05_08a1:2999_6	hatthisikkhādisikkhanakālepi hetusampannatāya nissaraṇajjhāsayova hutvā vicaranto	2999	
PA_atk-s05_08a1:2999_7	satthu dhammadesanākāle vihāraṃ gantvā parisapariyante nisinno dhammaṃ sutvā paṭiladdhasaddho	2999	
PA_atk-s05_08a1:2999_8	satthu santike pabbajitvā vipassanāya kammaṃ karonto nacirasseva chaḷabhiñño ahosi.	2999	
PA_atk-s05_08a1:2999_9	Tena vuttaṃ apadāne –	2999	
PA_atk-s05_08a1:3000	“Sahassaraṃsī bhagavā, sayambhū aparājito;	300	
PA_atk-s05_08a1:3001	Vivekā vuṭṭhahitvāna, gocarāyābhinikkhami.	300	
PA_atk-s05_08a1:3002	“Phalahattho ahaṃ disvā, upagacchiṃ narāsabhaṃ;	300	
PA_atk-s05_08a1:3003	Pasannacitto sumano, avaṭaṃ adadiṃ phalaṃ.	300	
PA_atk-s05_08a1:3004	“Catunnavutito kappe, yaṃ phalaṃ adadiṃ tadā;	300	
PA_atk-s05_08a1:3005	Duggatiṃ nābhijānāmi, phaladānassidaṃ phalaṃ.	300	
PA_atk-s05_08a1:3006	“Kilesā jhāpitā mayhaṃ…pe… kataṃ buddhassa sāsana”nti.	300	
PA_atk-s05_08a1:3007_0	Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ saṅketaṃ	3007	
PA_atk-s05_08a1:3007_1	katvā mahātheresu tattha tattha viharantesu ekadivasaṃ āyasmantaṃ ānandaṃ sekhaṃyeva	3007	
PA_atk-s05_08a1:3007_2	samānaṃ mahatiyā parisāya parivutaṃ dhammaṃ desentaṃ disvā tassa uparimaggādhigamāya ussāhaṃ janento –	3007	
PA_atk-s05_08a1:3009	“Rukkhamūlagahanaṃ pasakkiya, nibbānaṃ hadayasmiṃ opiya;	300	
PA_atk-s05_08a1:3010	Jhāya gotama mā ca pamādo, kiṃ te biḷibiḷikā karissatī”ti. –	301	
PA_atk-s05_08a1:3011	Gāthaṃ abhāsi.	301	
PA_atk-s05_08a1:3012_0	Tattha rukkhamūlagahananti rukkhamūlabhūtaṃ gahanaṃ, gahanañhi atthi, na rukkhamūlaṃ,	3012	
PA_atk-s05_08a1:3012_1	rukkhamūlañca atthi, na gahanaṃ, tesu rukkhamūlaggahaṇena ṭhānassa chāyāsampannatāya	3012	
PA_atk-s05_08a1:3012_2	vātātapaparissayābhāvaṃ dasseti. Gahanaggahaṇena nivātabhāvena vātaparissayābhāvaṃ	3012	
PA_atk-s05_08a1:3012_3	janasambādhābhāvañca dasseti, tadubhayena ca bhāvanāyogyataṃ. Pasakkiyāti upagantvā.	3012	
PA_atk-s05_08a1:3012_4	Nibbānaṃ hadayasmiṃ opiyāti “evaṃ mayā paṭipajjitvā nibbānaṃ adhigantabba”nti nibbutiṃ	3012	
PA_atk-s05_08a1:3012_5	hadaye ṭhapetvā citte karitvā. Jhāyāti lakkhaṇūpanijjhānena jhāya, vipassanābhāvanāsahitaṃ	3012	
PA_atk-s05_08a1:3012_6	maggabhāvanaṃ bhāvehi. Gotamāti dhammabhaṇḍāgārikaṃ gottena ālapati. Mā ca pamādoti	3012	
PA_atk-s05_08a1:3012_7	adhikusalesu dhammesu mā pamādaṃ āpajji. Idāni yādiso therassa pamādo, taṃ paṭikkhepavasena	3012	
PA_atk-s05_08a1:3012_8	dassento “kiṃ te biḷibiḷikā karissatī”ti āha. Tattha biḷibiḷikāti viḷiviḷikiriyā,	3012	
PA_atk-s05_08a1:3012_9	biḷibiḷīti saddapavatti yathā niratthakā, evaṃ biḷibiḷikāsadisā janapaññatti kiṃ	3012	
PA_atk-s05_08a1:3012_10	te karissati kīdisaṃ atthaṃ tuyhaṃ sādheti, tasmā janapaññattiṃ pahāya sadatthapasuto	30121	
PA_atk-s05_08a1:3012_11	hohīti ovādaṃ adāsi.	30121	
PA_atk-s05_08a1:3013_0	Taṃ sutvā aññehi vuttavisagandhavāyanavacanena saṃvegajāto bahudeva rattiṃ caṅkamena	3013	
PA_atk-s05_08a1:3013_1	vītināmento vipassanaṃ ussukkāpetvā senāsanaṃ pavisitvā mañcake nipannamattova arahattaṃ pāpuṇi.	3013	
PA_atk-s05_08a1:3014	Vajjiputtattheragāthāvaṇṇanā niṭṭhitā.	301	
PA_atk-s05_08a1:3015	10. Isidattattheragāthāvaṇṇanā	301	
PA_atk-s05_08a1:3016_0	Pañcakkhandhā pariññātāti āyasmato isidattattherassa gāthā. Kā uppatti? Ayampi purimabuddhesu	3016	
PA_atk-s05_08a1:3016_1	katādhikāro tattha tattha bhave vivaṭṭūpanissayaṃ puññaṃ upacinanto vipassissa bhagavato	3016	
PA_atk-s05_08a1:3016_2	kāle kulagehe nibbattitvā viññutaṃ patto ekadivasaṃ bhagavantaṃ rathiyaṃ gacchantaṃ	3016	
PA_atk-s05_08a1:3016_3	disvā pasannamānaso madhuraṃ āmodaphalaṃ adāsi. So tena puññakammena devaloke nibbattitvā	3016	
PA_atk-s05_08a1:3016_4	aparāparaṃ puññāni katvā devamanussesu saṃsaranto imasmiṃ buddhuppāde avantiraṭṭhe	3016	
PA_atk-s05_08a1:3016_5	vaḍḍhagāme aññatarassa satthavāhassa putto hutvā nibbatti, isidattotissa nāmaṃ ahosi.	3016	
PA_atk-s05_08a1:3016_6	So vayappatto macchikāsaṇḍe cittassa gahapatino adiṭṭhasahāyo hutvā tena buddhaguṇe	3016	
PA_atk-s05_08a1:3016_7	likhitvā pesitasāsanaṃ paṭilabhitvā sāsane sañjātappasādo therassa mahākaccānassa	3016	
PA_atk-s05_08a1:3016_8	santike pabbajitvā vipassanaṃ ārabhitvā nacirasseva chaḷabhiñño ahosi. Tena vuttaṃ apadāne –	3016	
PA_atk-s05_08a1:3017	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	301	
PA_atk-s05_08a1:3018	Rathiyaṃ paṭipajjantaṃ, āmodamadadiṃ phalaṃ.	301	
PA_atk-s05_08a1:3019	“Ekanavutito kappe, yaṃ phalaṃ adadiṃ tadā;	301	
PA_atk-s05_08a1:3020	Duggatiṃ nābhijānāmi, phaladānassidaṃ phalaṃ.	302	
PA_atk-s05_08a1:3021	“Kilesā jhāpitā mayhaṃ…pe… kataṃ buddhassa sāsana”nti.	302	
PA_atk-s05_08a1:3022_0	Chaḷabhiñño pana hutvā “buddhupaṭṭhānaṃ gamissāmī”ti theraṃ āpucchitvā anukkamena	3022	
PA_atk-s05_08a1:3022_1	majjhimadesaṃ gantvā satthāraṃ upasaṅkamitvā vanditvā ekamantaṃ nisinno, “kacci,	3022	
PA_atk-s05_08a1:3022_2	bhikkhu, khamanīyaṃ, kacci yāpanīya”ntiādinā satthārā katapaṭisanthāro paṭivacanamukhena,	3022	
PA_atk-s05_08a1:3022_3	“bhagavā tumhākaṃ sāsanaṃ upagatakālato paṭṭhāya mayhaṃ sabbadukkhaṃ apagataṃ, sabbo	3022	
PA_atk-s05_08a1:3022_4	parissayo vūpasanto”ti pavedanavasena aññaṃ byākaronto –	3022	
PA_atk-s05_08a1:3024	“Pañcakkhandhā pariññātā, tiṭṭhanti chinnamūlakā;	302	
PA_atk-s05_08a1:3025	Dukkhakkhayo anuppatto, patto me āsavakkhayo”ti. – gāthaṃ abhāsi;	302	
PA_atk-s05_08a1:3026_0	Tattha pañcakkhandhā pariññātāti pañcapi me upādānakkhandhā vipassanāpaññāsahitāya	3026	
PA_atk-s05_08a1:3026_1	maggapaññāya “idaṃ dukkhaṃ, ettakaṃ dukkhaṃ, na ito bhiyyo”ti sabbaso paricchijja	3026	
PA_atk-s05_08a1:3026_2	ñātā, na tesu kiñcipi pariññātabbaṃ atthīti adhippāyo. Tiṭṭhanti chinnamūlakāti sabbaso	3026	
PA_atk-s05_08a1:3026_3	pariññātattā eva tesaṃ avijjātaṇhādikassa mūlassa samucchinnattā ariyamaggena pahīnattā	3026	
PA_atk-s05_08a1:3026_4	yāvacarimacittanirodhā te tiṭṭhanti. Dukkhakkhayo anuppattoti chinnamūlakattāyeva	3026	
PA_atk-s05_08a1:3026_5	ca nesaṃ vaṭṭadukkhassa khayo parikkhayo anuppatto, nibbānaṃ adhigataṃ. Patto me	3026	
PA_atk-s05_08a1:3026_6	āsavakkhayoti kāmāsavādīnaṃ sabbesaṃ āsavānaṃ khayante abhigantabbatāya “āsavakkhayo”ti	3026	
PA_atk-s05_08a1:3026_7	laddhanāmaṃ arahattaṃ pattaṃ paṭiladdhanti attho. Keci pana antimāyaṃ samussayo”ti	3026	
PA_atk-s05_08a1:3026_8	paṭhanti. Nibbānassa adhigatattāyeva ayaṃ mama samussayo attabhāvo antimo sabbapacchimako,	3026	
PA_atk-s05_08a1:3026_9	natthi dāni punabbhavoti attho. Yaṃ pana tattha tattha avuttaṃ, taṃ heṭṭhā vuttanayattā uttānaṃyevāti.	3026	
PA_atk-s05_08a1:3027	Isidattattheragāthāvaṇṇanā niṭṭhitā.	302	
PA_atk-s05_08a1:3028	Dvādasamavaggavaṇṇanā niṭṭhitā.	302	
PA_atk-s05_08a1:3029	Niṭṭhitā ca paramatthadīpaniyaṃ theragāthāvaṇṇanāyaṃ	302	
PA_atk-s05_08a1:3030	Vīsādhikasatattheragāthāpaṭimaṇḍitassa ekakanipātassa	303	
PA_atk-s05_08a1:3031	Atthavaṇṇanā.	303	
PA_atk-s05_08a1:3032	2. Dukanipāto	303	
PA_atk-s05_08a1:3033	1. Paṭhamavaggo	303	
PA_atk-s05_08a1:3034	1. Uttarattheragāthāvaṇṇanā	303	
PA_atk-s05_08a1:3035_0	Dukanipāte natthi koci bhavo niccotiādikā āyasmato uttarattherassa gāthā. Kā uppatti?	3035	
PA_atk-s05_08a1:3035_1	Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	3035	
PA_atk-s05_08a1:3035_2	sumedhassa bhagavato kāle vijjādharo hutvā ākāsena vicarati. Tena ca samayena satthā	3035	
PA_atk-s05_08a1:3035_3	tassa anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo	3035	
PA_atk-s05_08a1:3035_4	vissajjento. So antalikkhena gacchanto bhagavantaṃ disvā pasannacitto ākāsato oruyha	3035	
PA_atk-s05_08a1:3035_5	suvisuddhehi vipulehi kaṇikārapupphehi bhagavantaṃ pūjesi, pupphāni buddhānubhāvena	3035	
PA_atk-s05_08a1:3035_6	satthu upari chattākārena aṭṭhaṃsu, so tena bhiyyosomattāya pasannacitto hutvā aparabhāge	3035	
PA_atk-s05_08a1:3035_7	kālaṃ katvā tāvatiṃse nibbattitvā uḷāraṃ dibbasampattiṃ anubhavanto yāvatāyukaṃ tattha	3035	
PA_atk-s05_08a1:3035_8	ṭhatvā tato cuto devamanussesu saṃsaranto imasmiṃ buddhuppāde rājagahe brāhmaṇamahāsālaputto	3035	
PA_atk-s05_08a1:3035_9	hutvā nibbatti, uttarotissa nāmaṃ ahosi. So viññutaṃ patto brāhmaṇavijjāsu nipphattiṃ	3035	
PA_atk-s05_08a1:3035_10	gantvā jātiyā rūpena vijjāya vayena sīlācārena ca lokassa sambhāvanīyo jāto. Tassa	30351	
PA_atk-s05_08a1:3035_11	taṃ sampattiṃ disvā vassakāro magadhamahāmatto attano dhītaraṃ dātukāmo hutvā attano	30351	
PA_atk-s05_08a1:3035_12	adhippāyaṃ pavedesi. So nissaraṇajjhāsayatāya taṃ paṭikkhipitvā kālena kālaṃ dhammasenāpatiṃ	30351	
PA_atk-s05_08a1:3035_13	payirupāsanto tassa santike dhammaṃ sutvā paṭiladdhasaddho pabbajitvā vattasampanno	30351	
PA_atk-s05_08a1:3035_14	hutvā theraṃ upaṭṭhahati.	30351	
PA_atk-s05_08a1:3036_0	Tena ca samayena therassa aññataro ābādho uppanno, tassa bhesajjatthāya uttaro sāmaṇero	3036	
PA_atk-s05_08a1:3036_1	pātova pattacīvaramādāya vihārato nikkhanto antarāmagge taḷākassa tīre pattaṃ ṭhapetvā	3036	
PA_atk-s05_08a1:3036_2	udakasamīpaṃ gantvā mukhaṃ dhovati. Atha aññataro umaṅgacoro ārakkhapurisehi anubaddho	3036	
PA_atk-s05_08a1:3036_3	aggadvāreneva nagarato nikkhamitvā palāyanto attanā gahitaṃ ratanabhaṇḍikaṃ sāmaṇerassa	3036	
PA_atk-s05_08a1:3036_4	patte pakkhipitvā palāyi. Sāmaṇero pattasamīpaṃ upagato. Coraṃ anubandhantā rājapurisā	3036	
PA_atk-s05_08a1:3036_5	sāmaṇerassa patte bhaṇḍikaṃ disvā, “ayaṃ coro, iminā coriyaṃ kata”nti sāmaṇeraṃ pacchābāhaṃ	3036	
PA_atk-s05_08a1:3036_6	bandhitvā vassakārassa brāhmaṇassa dassesuṃ. Vassakāro ca tadā rañño vinicchaye niyutto	3036	
PA_atk-s05_08a1:3036_7	hutvā chejjabhejjaṃ anusāsati. So “pubbe mama vacanaṃ nādiyi, suddhapāsaṇḍiyesu pabbajī”ti	3036	
PA_atk-s05_08a1:3036_8	ca baddhāghātattā kammaṃ asodhetvāva jīvantameva taṃ sūle uttāsesi.	3036	
PA_atk-s05_08a1:3037_0	Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya	3037	
PA_atk-s05_08a1:3037_1	paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ	3037	
PA_atk-s05_08a1:3037_2	uttarassa sīse ṭhapetvā, “uttara, idaṃ te purimakammassa phalaṃ uppannaṃ, tattha	3037	
PA_atk-s05_08a1:3037_3	tayā paccavekkhaṇabalena adhivāsanā kātabbā”ti vatvā ajjhāsayānurūpaṃ dhammaṃ desesi.	3037	
PA_atk-s05_08a1:3037_4	Uttaro amatābhisekasadisena satthu hatthasamphassena sañjātappasādasomanassatāya	3037	
PA_atk-s05_08a1:3037_5	uḷāraṃ pītipāmojjaṃ paṭilabhitvā yathāparicitaṃ vipassanāmaggaṃ samārūḷho ñāṇassa	3037	
PA_atk-s05_08a1:3037_6	paripākaṃ gatattā satthu ca desanāvilāsena tāvadeva maggapaṭipāṭiyā sabbakilese khepetvā	3037	
PA_atk-s05_08a1:3037_7	chaḷabhiñño ahosi. Tena vuttaṃ apadāne –	3037	
PA_atk-s05_08a1:3038	“Sumedho nāma sambuddho, bāttiṃsavaralakkhaṇo;	303	
PA_atk-s05_08a1:3039	Vivekakāmo bhagavā, himavantamupāgami.	303	
PA_atk-s05_08a1:3040	“Ajjhogāhetvā himavantaṃ, aggo kāruṇiko muni;	304	
PA_atk-s05_08a1:3041	Pallaṅkaṃ ābhujitvāna, nisīdi parisuttamo.	304	
PA_atk-s05_08a1:3042	“Vijjādharo tadā āsiṃ, antalikkhacaro ahaṃ;	304	
PA_atk-s05_08a1:3043	Tisūlaṃ sugataṃ gayha, gacchāmi ambare tadā.	304	
PA_atk-s05_08a1:3044	“Pabbatagge yathā aggi, puṇṇamāyeva candimā;	304	
PA_atk-s05_08a1:3045	Vanaṃ obhāsate buddho, sālarājāva phullito.	304	
PA_atk-s05_08a1:3046	“Vanaggā nikkhamitvāna, buddharaṃsībhidhāvare;	304	
PA_atk-s05_08a1:3047	Naḷaggivaṇṇasaṅkāsā, disvā cittaṃ pasādayiṃ.	304	
PA_atk-s05_08a1:3048	“Vicinaṃ addasaṃ pupphaṃ, kaṇikāraṃ devagandhikaṃ;	304	
PA_atk-s05_08a1:3049	Tīṇi pupphāni ādāya, buddhaseṭṭhamapūjayiṃ.	304	
PA_atk-s05_08a1:3050	“Buddhassa ānubhāvena, tīṇi pupphāni me tadā;	305	
PA_atk-s05_08a1:3051	Uddhaṃvaṇṭā adhopattā, chāyaṃ kubbanti satthuno.	305	
PA_atk-s05_08a1:3052	“Tena kammena sukatena, cetanāpaṇidhīhi ca;	305	
PA_atk-s05_08a1:3053	Jahitvā mānusaṃ dehaṃ, tāvatiṃsamagacchahaṃ.	305	
PA_atk-s05_08a1:3054	“Tattha me sukataṃ byamhaṃ, kaṇikārīti ñāyati;	305	
PA_atk-s05_08a1:3055	Saṭṭhiyojanamubbedhaṃ, tiṃsayojanavitthataṃ.	305	
PA_atk-s05_08a1:3056	“Sahassakaṇḍaṃ satabheṇḍu, dhajālu haritāmayaṃ;	305	
PA_atk-s05_08a1:3057	Satasahassaniyyūhā, byamhe pātubhaviṃsu me.	305	
PA_atk-s05_08a1:3058	“Soṇṇamayā maṇimayā, lohitaṅkamayāpi ca;	305	
PA_atk-s05_08a1:3059	Phalikāpi ca pallaṅkā, yenicchakā yadicchakā.	305	
PA_atk-s05_08a1:3060	“Mahārahañca sayanaṃ, tūlikā vikatīyutaṃ;	306	
PA_atk-s05_08a1:3061	Uddhalomiñca ekantaṃ, bimbohanasamāyutaṃ.	306	
PA_atk-s05_08a1:3062	“Bhavanā nikkhamitvāna, caranto devacārikaṃ;	306	
PA_atk-s05_08a1:3063	Yathā icchāmi gamanaṃ, devasaṅghapurakkhato.	306	
PA_atk-s05_08a1:3064	“Pupphassa heṭṭhā tiṭṭhāmi, uparicchadanaṃ mama;	306	
PA_atk-s05_08a1:3065	Samantā yojanasataṃ, kaṇikārehi chāditaṃ.	306	
PA_atk-s05_08a1:3066	“Saṭṭhitūriyasahassāni, sāyaṃ pātaṃ upaṭṭhahuṃ;	306	
PA_atk-s05_08a1:3067	Parivārenti maṃ niccaṃ, rattindivamatanditā.	306	
PA_atk-s05_08a1:3068	“Tattha naccehi gītehi, tāḷehi vāditehi ca;	306	
PA_atk-s05_08a1:3069	Ramāmi khiḍḍā ratiyā, modāmi kāmakāmahaṃ.	306	
PA_atk-s05_08a1:3070	“Tattha bhutvā pivitvā ca, modāmi tidase tadā;	307	
PA_atk-s05_08a1:3071	Nārīgaṇehi sahito, modāmi byamhamuttame.	307	
PA_atk-s05_08a1:3072	“Satānaṃ pañcakkhattuñca, devarajjamakārayiṃ;	307	
PA_atk-s05_08a1:3073	Satānaṃ tīṇikkhattuñca, cakkavattī ahosahaṃ;	307	
PA_atk-s05_08a1:3074	Padesarajjaṃ vipulaṃ, gaṇanāto asaṅkhiyaṃ.	307	
PA_atk-s05_08a1:3075	“Bhave bhave saṃsaranto, mahābhogaṃ labhāmahaṃ;	307	
PA_atk-s05_08a1:3076	Bhoge me ūnatā natthi, buddhapūjāyidaṃ phalaṃ.	307	
PA_atk-s05_08a1:3077	“Duve bhave saṃsarāmi, devatte atha mānuse;	307	
PA_atk-s05_08a1:3078	Aññaṃ gatiṃ na jānāmi, buddhapūjāyidaṃ phalaṃ.	307	
PA_atk-s05_08a1:3079	“Duve kule pajāyāmi, khattiye cāpi brāhmaṇe;	307	
PA_atk-s05_08a1:3080	Nīce kule na jānāmi, buddhapūjāyidaṃ phalaṃ.	308	
PA_atk-s05_08a1:3081	“Hatthiyānaṃ assayānaṃ, sivikaṃ sandamānikaṃ;	308	
PA_atk-s05_08a1:3082	Labhāmi sabbamevetaṃ, buddhapūjāyidaṃ phalaṃ.	308	
PA_atk-s05_08a1:3083	“Dāsīgaṇaṃ dāsagaṇaṃ, nāriyo samalaṅkatā;	308	
PA_atk-s05_08a1:3084	Labhāmi sabbamevetaṃ, buddhapūjāyidaṃ phalaṃ.	308	
PA_atk-s05_08a1:3085	“Koseyyakambaliyāni, khomakappāsikāni ca;	308	
PA_atk-s05_08a1:3086	Labhāmi sabbamevetaṃ, buddhapūjāyidaṃ phalaṃ.	308	
PA_atk-s05_08a1:3087	“Navavatthaṃ navaphalaṃ, navaggarasabhojanaṃ;	308	
PA_atk-s05_08a1:3088	Labhāmi sabbamevetaṃ, buddhapūjāyidaṃ phalaṃ.	308	
PA_atk-s05_08a1:3089	“Imaṃ khāda imaṃ bhuñja, imamhi sayane saya;	308	
PA_atk-s05_08a1:3090	Labhāmi sabbamevetaṃ, buddhapūjāyidaṃ phalaṃ.	309	
PA_atk-s05_08a1:3091	“Sabbattha pūjito homi, yaso accuggato mama;	309	
PA_atk-s05_08a1:3092	Mahāpakkho sadā homi, abhejjapariso sadā;	309	
PA_atk-s05_08a1:3093	Ñātīnaṃ uttamo homi, buddhapūjāyidaṃ phalaṃ.	309	
PA_atk-s05_08a1:3094	“Sītaṃ uṇhaṃ na jānāmi, pariḷāho na vijjati;	309	
PA_atk-s05_08a1:3095	Atho cetasikaṃ dukkhaṃ, hadaye me na vijjati.	309	
PA_atk-s05_08a1:3096	“Suvaṇṇavaṇṇo hutvāna, saṃsarāmi bhavābhave;	309	
PA_atk-s05_08a1:3097	Vevaṇṇiyaṃ na jānāmi, buddhapūjāyidaṃ phalaṃ.	309	
PA_atk-s05_08a1:3098	“Devalokā cavitvāna, sukkamūlena codito;	309	
PA_atk-s05_08a1:3099	Sāvatthiyaṃ pure jāto, mahāsāle suaḍḍhake.	309	
PA_atk-s05_08a1:3100	“Pañca kāmaguṇe hitvā, pabbajiṃ anagāriyaṃ;	310	
PA_atk-s05_08a1:3101	Jātiyā sattavassohaṃ, arahattamapāpuṇiṃ.	310	
PA_atk-s05_08a1:3102	“Upasampādayī buddho, guṇamaññāya cakkhumā;	310	
PA_atk-s05_08a1:3103	Taruṇo pūjanīyohaṃ, buddhapūjāyidaṃ phalaṃ.	310	
PA_atk-s05_08a1:3104	“Dibbacakkhu visuddhaṃ me, samādhikusalo ahaṃ;	310	
PA_atk-s05_08a1:3105	Abhiññāpāramippatto, buddhapūjāyidaṃ phalaṃ.	310	
PA_atk-s05_08a1:3106	“Paṭisambhidā anuppatto, iddhipādesu kovido;	310	
PA_atk-s05_08a1:3107	Dhammesu pāramippatto, buddhapūjāyidaṃ phalaṃ.	310	
PA_atk-s05_08a1:3108	“Tiṃsakappasahassamhi, yaṃ buddhamabhipūjayiṃ;	310	
PA_atk-s05_08a1:3109	Duggatiṃ nābhijānāmi, buddhapūjāyidaṃ phalaṃ.	310	
PA_atk-s05_08a1:3110	“Kilesā jhāpitā mayhaṃ…pe… kataṃ buddhassa sāsana”nti.	311	
PA_atk-s05_08a1:3111_0	Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṃ dassesi.	3111	
PA_atk-s05_08a1:3111_1	Mahājano acchariyabbhutacittajāto ahosi. Tāvadevassa vaṇo saṃrūḷhi, so bhikkhūhi,	3111	
PA_atk-s05_08a1:3111_2	“āvuso, tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ asakkhī”ti	3111	
PA_atk-s05_08a1:3111_3	puṭṭho, “pageva me, āvuso, saṃsāre ādīnavo, saṅkhārānañca sabhāvo sudiṭṭho, evāhaṃ	3111	
PA_atk-s05_08a1:3111_4	tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu”nti dassento –	3111	
PA_atk-s05_08a1:3113	“Natthi koci bhavo nicco, saṅkhārā vāpi sassatā;	311	
PA_atk-s05_08a1:3114	Uppajjanti ca te khandhā, cavanti aparāparaṃ.	311	
PA_atk-s05_08a1:3116	“Etamādīnavaṃ ñatvā, bhavenamhi anatthiko;	311	
PA_atk-s05_08a1:3117	Nissaṭo sabbakāmehi, patto me āsavakkhayo”ti. –	311	
PA_atk-s05_08a1:3118	Imaṃ gāthādvayaṃ abhāsi.	311	
PA_atk-s05_08a1:3119_0	Tattha natthi koci bhavo niccoti kammabhavo upapattibhavo kāmabhavo rūpabhavo arūpabhavo	3119	
PA_atk-s05_08a1:3119_1	saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti	3119	
PA_atk-s05_08a1:3119_2	evaṃbhedo, tatthāpi hīno majjhimo ukkaṭṭho dīghāyuko sukhabahulo vomissasukhadukkhoti	3119	
PA_atk-s05_08a1:3119_3	evaṃvibhāgo yokoci nicco dhuvo thiro apalokiyadhammo natthi taṃ taṃ kāraṇaṃ paṭicca	3119	
PA_atk-s05_08a1:3119_4	samuppannattā. Yasmā ca etadevaṃ, tasmā saṅkhārā vāpi sassatā natthīti yojanā. Paccayehi	3119	
PA_atk-s05_08a1:3119_5	saṅkhatattā “saṅkhārā”ti laddhanāme hi pañcakkhandhe upādāya bhavasamaññāya saṅkhārāva	3119	
PA_atk-s05_08a1:3119_6	hutvā sambhūtā jarāmaraṇena ca vipariṇamantīti asassatā vipariṇāmadhammā. Tathā hi	3119	
PA_atk-s05_08a1:3119_7	te “saṅkhārā”ti vuccanti. Tenāha uppajjanti ca te khandhā, cavanti aparāparanti.	3119	
PA_atk-s05_08a1:3119_8	Te bhavapariyāyena saṅkhārapariyāyena ca vuttā pañcakkhandhā yathāpaccayaṃ aparāparaṃ	3119	
PA_atk-s05_08a1:3119_9	uppajjanti, uppannā ca jarāya paripīḷitā hutvā cavanti paribhijjantīti attho. Etena	3119	
PA_atk-s05_08a1:3119_10	“bhavo, saṅkhārā”ti ca laddhavohārā pañcakkhandhā udayabbayasabhāvāti dasseti. Yasmā	31191	
PA_atk-s05_08a1:3119_11	tilakkhaṇaṃ āropetvā saṅkhāre sammasantassa tayopi bhavā ādittaṃ viya saṅkhate ādīnavaṃ	31191	
PA_atk-s05_08a1:3119_12	dosaṃ pageva vipassanāpaññāya jānitvā aniccalakkhaṇehi diṭṭhā saṅkhārā dukkhānattā	31191	
PA_atk-s05_08a1:3119_13	vibhūtatarā upaṭṭhahanti, tenāha bhagavā – “yadaniccaṃ taṃ dukkhaṃ, yaṃ dukkhaṃ tadanattā”ti.	31191	
PA_atk-s05_08a1:3120_0	Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya agāraṃ	3120	
PA_atk-s05_08a1:3120_1	sappaṭibhayā upaṭṭhahanti, tasmā āha “bhavenamhi anatthiko”ti. Evaṃ pana sabbaso	3120	
PA_atk-s05_08a1:3120_2	bhavehi vinivattiyamānassa kāmesu apekkhāya lesopi na sambhavatiyeva, tenāha “nissaṭo	3120	
PA_atk-s05_08a1:3120_3	sabbakāmehī”ti, amhīti yojanā. Mānusehi viya dibbehipi kāmehi nivattitacittosmīti	3120	
PA_atk-s05_08a1:3120_4	attho. Patto me āsavakkhayoti yasmā evaṃ suparimajjitasaṅkhāro bhavesu suparidiṭṭhādīnavo	3120	
PA_atk-s05_08a1:3120_5	kāmesu ca anāsattamānaso tasmā sūlamatthake nisinnenāpi me mayā patto adhigato āsavakkhayo	3120	
PA_atk-s05_08a1:3120_6	nibbānaṃ arahattañcāti. Aññehi ca sabrahmacārīhi appattamānasehi tadadhigamāya ussāho	3120	
PA_atk-s05_08a1:3120_7	karaṇīyoti bhikkhūnaṃ ovādamadāsi.	3120	
PA_atk-s05_08a1:3121	Uttarattheragāthāvaṇṇanā niṭṭhitā.	312	
PA_atk-s05_08a1:3122	2. Piṇḍolabhāradvājattheragāthāvaṇṇanā	312	
PA_atk-s05_08a1:3123_0	Nayidaṃ anayenātiādikā āyasmato piṇḍolabhāradvājattherassa gāthā. Kā uppatti? Ayaṃ	3123	
PA_atk-s05_08a1:3123_1	kira padumuttarassa bhagavato kāle sīhayoniyaṃ nibbattitvā pabbataguhāyaṃ viharati.	3123	
PA_atk-s05_08a1:3123_2	Bhagavā tassa anuggahaṃ kātuṃ gocarāya pakkantakāle sayanaguhaṃ pavisitvā nirodhaṃ	3123	
PA_atk-s05_08a1:3123_3	samāpajjitvā nisīdi. Sīho gocaraṃ gahetvā nivatto guhādvāre bhagavantaṃ disvā haṭṭhatuṭṭho	3123	
PA_atk-s05_08a1:3123_4	jalajathalajapupphehi pūjaṃ katvā cittaṃ pasādento bhagavato ārakkhatthāya araññe	3123	
PA_atk-s05_08a1:3123_5	vāḷamige apanetuṃ tīsu velāsu sīhanādaṃ nadanto buddhagatāya satiyā aṭṭhāsi. Yathā	3123	
PA_atk-s05_08a1:3123_6	paṭhamadivasaṃ, evaṃ sattāhaṃ pūjesi. Bhagavā sattāhaccayena nirodhā vuṭṭhahitvā	3123	
PA_atk-s05_08a1:3123_7	“vattissati imassa ettako upanissayo”ti tassa passantasseva ākāsaṃ pakkhanditvā vihārameva	3123	
PA_atk-s05_08a1:3123_8	gato. Sīho pālileyyakahatthī viya buddhaviyogadukkhaṃ adhivāsetuṃ asakkonto kālaṃ	3123	
PA_atk-s05_08a1:3123_9	katvā haṃsavatīnagare mahābhogakule nibbattitvā vayappatto nagaravāsīhi saddhiṃ vihāraṃ	3123	
PA_atk-s05_08a1:3123_10	gato dhammadesanaṃ sutvā sattāhaṃ mahādānaṃ pavattetvā yāvajīvaṃ puññāni katvā aparāparaṃ	31231	
PA_atk-s05_08a1:3123_11	devamanussesu saṃsaranto amhākaṃ bhagavato kāle kosambiyaṃ rañño utenassa purohitaputto	31231	
PA_atk-s05_08a1:3123_12	hutvā nibbatti bhāradvājo nāma nāmena. So vayappatto tayo vede uggahetvā pañca māṇavakasatāni	31231	
PA_atk-s05_08a1:3123_13	mante vācento mahagghasabhāvena ananurūpācārattā tehi pariccajjanto rājagahaṃ gantvā	31231	
PA_atk-s05_08a1:3123_14	bhagavato bhikkhusaṅghassa ca lābhasakkāraṃ disvā sāsane pabbajitvā bhojane amattaññū	31231	
PA_atk-s05_08a1:3123_15	hutvā vicaranto satthārā upāyena mattaññutāya patiṭṭhāpito vipassanaṃ paṭṭhapetvā	31231	
PA_atk-s05_08a1:3123_16	nacirasseva chaḷabhiñño ahosi. Tena vuttaṃ apadāne –	31231	
PA_atk-s05_08a1:3124	“Migaluddo pure āsiṃ, vipine vicaraṃ tadā;	312	
PA_atk-s05_08a1:3125	Addasaṃ virajaṃ buddhaṃ, sabbadhammāna pāraguṃ.	312	
PA_atk-s05_08a1:3126	“Piyālaphalamādāya, buddhaseṭṭhassadāsahaṃ;	312	
PA_atk-s05_08a1:3127	Puññakkhettassa vīrassa, pasanno sehi pāṇibhi.	312	
PA_atk-s05_08a1:3128	“Ekatiṃse ito kappe, yaṃ phalaṃ adadiṃ tadā;	312	
PA_atk-s05_08a1:3129	Duggatiṃ nābhijānāmi, phaladānassidaṃ phalaṃ.	312	
PA_atk-s05_08a1:3130	“Kilesā jhāpitā mayhaṃ…pe… kataṃ buddhassa sāsana”nti.	313	
PA_atk-s05_08a1:3131_0	Chaḷabhiñño pana hutvā “bhagavato sammukhā yaṃ sāvakehi pattabbaṃ, taṃ mayā patta”nti,	3131	
PA_atk-s05_08a1:3131_1	bhikkhusaṅghe ca “yassa magge vā phale vā kaṅkhā atthi, so maṃ pucchatū”ti sīhanādaṃ	3131	
PA_atk-s05_08a1:3131_2	nadi. Tena taṃ bhagavā, “etadaggaṃ, bhikkhave, mama sāvakānaṃ bhikkhūnaṃ sīhanādikānaṃ	3131	
PA_atk-s05_08a1:3131_3	yadidaṃ piṇḍolabhāradvājo”ti etadagge ṭhapesi. So ekadivasaṃ attano santikaṃ upagataṃ	3131	
PA_atk-s05_08a1:3131_4	gihikāle sahāyabhūtaṃ macchariṃ micchādiṭṭhibrāhmaṇaṃ anukampamāno tassa dānakathaṃ	3131	
PA_atk-s05_08a1:3131_5	kathetvā tena ca “ayaṃ mama dhanaṃ vināsetukāmo”ti bhakuṭiṃ katvāpi “tuyhaṃ ekabhattaṃ	3131	
PA_atk-s05_08a1:3131_6	demī”ti vutte, “taṃ saṅghassa dehi mā mayha”nti saṅghassa pariṇāmesi. Puna brāhmaṇena	3131	
PA_atk-s05_08a1:3131_7	“ayaṃ maṃ bahūnaṃ dāpetukāmo”ti appaccaye pakāsite dutiyadivasaṃ dhammasenāpatinā	3131	
PA_atk-s05_08a1:3131_8	saṅghagatāya dakkhiṇāya mahapphalabhāvappakāsanena taṃ pasādetvā, “ayaṃ brāhmaṇo	3131	
PA_atk-s05_08a1:3131_9	‘āhāragedhena maṃ dāne nīyojesī’ti maññati, āhārassa pana mayā sabbaso pariññātabhāvaṃ	3131	
PA_atk-s05_08a1:3131_10	na jānāti, handa naṃ jānāpemī”ti –	31311	
PA_atk-s05_08a1:3133	“Nayidaṃ anayena jīvitaṃ, nāhāro hadayassa santiko;	313	
PA_atk-s05_08a1:3134	Āhāraṭṭhitiko samussayo, iti disvāna carāmi esanaṃ.	313	
PA_atk-s05_08a1:3136	“Paṅkoti hi naṃ avedayuṃ, yāyaṃ vandanapūjanā kulesu;	313	
PA_atk-s05_08a1:3137	Sukhumaṃ sallaṃ durubbahaṃ, sakkāro kāpurisena dujjaho”ti. –	313	
PA_atk-s05_08a1:3138	Gāthādvayaṃ abhāsi.	313	
PA_atk-s05_08a1:3139_0	Tattha nayidaṃ anayena jīvitanti idaṃ mama jīvitaṃ anayena añāyena veḷudānapupphadānādianesanāya	3139	
PA_atk-s05_08a1:3139_1	na hoti jīvitanikantiyā abhāvato. Nāhāro hadayassa santikoti āhāro ca āhariyamāno	3139	
PA_atk-s05_08a1:3139_2	maggaphalañāṇaṃ viya hadayassa cittassa santikaro na hoti, kevalaṃ pana sajjukaṃ	3139	
PA_atk-s05_08a1:3139_3	khudāpaṭighātamattaṃ karotīti adhippāyo. Atha vā nāhāro hadayassa santikoti āhāro	3139	
PA_atk-s05_08a1:3139_4	rasataṇhāvatthu me hadayassa santiko āsatto na hoti rasataṇhāya eva abhāvato. “Santike”tipi	3139	
PA_atk-s05_08a1:3139_5	paṭhanti. Yo hi āhāragiddho lābhasakkārappasuto vicarati, tassa āhāro hadayassa santike	3139	
PA_atk-s05_08a1:3139_6	nāma abhiṇhaṃ manasikātabbato. Yo pana pariññātāhāro, so tattha pahīnacchandarāgo,	3139	
PA_atk-s05_08a1:3139_7	na tassāhāro hadayassa santike nāma – “kathaṃ nu kho labheyya”ntiādimanasikaraṇasseva	3139	
PA_atk-s05_08a1:3139_8	abhāvato. Yadi hi jīvitanikanti āhārarasataṇhā ca natthi, atha kasmā piṇḍāya carasīti	3139	
PA_atk-s05_08a1:3139_9	anuyogaṃ manasi katvā āha “āhāraṭṭhitiko samussayo, iti disvāna carāmi esana”nti.	3139	
PA_atk-s05_08a1:3139_10	Āhāro bhojanaṃ ṭhiti ṭhānaṃ paccayo etassāti āhāraṭṭhitiko. “Āhārapaṭibaddhavuttiko	31391	
PA_atk-s05_08a1:3139_11	samussayo kāyo”iti disvāna evaṃ ñatvā imamatthaṃ buddhiyaṃ ṭhapetvā carāmi esanaṃ,	31391	
PA_atk-s05_08a1:3139_12	bhikkhāpariyesanaṃ karomīti attho.	31391	
PA_atk-s05_08a1:3140_0	Paccayanimittaṃ kulāni upasaṅkamanto tattha vandanapūjanāhi lābhasakkārehi ca bajjhatīti	3140	
PA_atk-s05_08a1:3140_1	evaṃ mādisesu na cintetabbanti dassento “paṅko”tigāthaṃ abhāsi. Tassattho – yā ayaṃ	3140	
PA_atk-s05_08a1:3140_2	paccayanimittaṃ upagatānaṃ pabbajitānaṃ kulesu gehavāsīsu pavattissati guṇasambhāvanā	3140	
PA_atk-s05_08a1:3140_3	pūjanā ca, yasmā taṃ abhāvitattānaṃ osīdāpanaṭṭhena malīnabhāvakaraṇena ca paṅko	3140	
PA_atk-s05_08a1:3140_4	kaddamoti buddhādayo avedayuṃ abbhaññāsuṃ pavedesuṃ vā, tasmā sā sappurisānaṃ bandhāya	3140	
PA_atk-s05_08a1:3140_5	na hoti sakkārāsāya pageva pahīnattā. Asappurisassa pana sakkārāsā duviññeyyasabhāvatāya	3140	
PA_atk-s05_08a1:3140_6	pīḷājananato anto tudanato uddharituṃ asakkuṇeyyato ca sukhumaṃ sallaṃ durubbahaṃ.	3140	
PA_atk-s05_08a1:3140_7	Tato eva tena sakkāro kāpurisena dujjaho durubbaheyyo tassa pahānapaṭipattiyā appaṭipajjanato,	3140	
PA_atk-s05_08a1:3140_8	sakkārāsāpahānena pahīno hotīti. Taṃ sutvā brāhmaṇo there abhippasanno ahosi.	3140	
PA_atk-s05_08a1:3141	Piṇḍolabhāradvājattheragāthāvaṇṇanā niṭṭhitā.	314	
PA_atk-s05_08a1:3142	3. Valliyattheragāthāvaṇṇanā	314	
PA_atk-s05_08a1:3143_0	Makkaṭo pañcadvārāyantiādikā āyasmato valliyattherassa gāthā. Kā uppatti? Ayampi	3143	
PA_atk-s05_08a1:3143_1	purimabuddhesu katādhikāro tattha tattha bhave puññāni upacinanto ito ekatiṃse kappe	3143	
PA_atk-s05_08a1:3143_2	kulagehe nibbattitvā viññutaṃ patto ekadivasaṃ kenacideva karaṇīyena araññaṃ gato	3143	
PA_atk-s05_08a1:3143_3	tattha nāradaṃ nāma paccekasambuddhaṃ rukkhamūle vasantaṃ disvā pasannamānaso naḷehi	3143	
PA_atk-s05_08a1:3143_4	sālaṃ katvā tiṇehi chādetvā adāsi. Caṅkamanaṭṭhānañcassa sodhetvā vālukā okiritvā	3143	
PA_atk-s05_08a1:3143_5	adāsi. So tena puññakammena devamanussesu saṃsaranto imasmiṃ buddhuppāde sāvatthiyaṃ	3143	
PA_atk-s05_08a1:3143_6	brāhmaṇamahāsālassa putto hutvā nibbatti, valliyotissa nāmaṃ ahosi. So vayappatto	3143	
PA_atk-s05_08a1:3143_7	yobbanamanuppatto indriyavasiko hutvā vicaranto kalyāṇamittasaṃsaggena bhagavantaṃ	3143	
PA_atk-s05_08a1:3143_8	upasaṅkamitvā dhammaṃ sutvā paṭiladdhasaddho pabbajitvā vipassanaṃ paṭṭhapetvā nacirasseva	3143	
PA_atk-s05_08a1:3143_9	arahattaṃ pāpuṇi. Tena vuttaṃ apadāne –	3143	
PA_atk-s05_08a1:3144	“Himavantassāvidūre, hārito nāma pabbato;	314	
PA_atk-s05_08a1:3145	Sayambhū nārado nāma, rukkhamūle vasī tadā.	314	
PA_atk-s05_08a1:3146	“Naḷāgāraṃ karitvāna, tiṇena chādayiṃ ahaṃ;	314	
PA_atk-s05_08a1:3147	Caṅkamaṃ sodhayitvāna, sayambhussa adāsahaṃ.	314	
PA_atk-s05_08a1:3148	“Tena kammena sukatena, cetanāpaṇidhīhi ca;	314	
PA_atk-s05_08a1:3149	Jahitvā mānusaṃ dehaṃ, tāvatiṃsamagacchahaṃ.	314	
PA_atk-s05_08a1:3150	“Tattha me sukataṃ byamhaṃ, naḷakuṭikanimmitaṃ;	315	
PA_atk-s05_08a1:3151	Saṭṭhiyojanamubbedhaṃ, tiṃsayojanavitthataṃ.	315	
PA_atk-s05_08a1:3152	“Catuddasesu kappesu, devaloke ramiṃ ahaṃ;	315	
PA_atk-s05_08a1:3153	Ekasattatikkhattuñca, devarajjamakārayiṃ.	315	
PA_atk-s05_08a1:3154	“Catuttiṃsatikkhattuñca, cakkavattī ahosahaṃ;	315	
PA_atk-s05_08a1:3155	Padesarajjaṃ vipulaṃ, gaṇanāto asaṅkhiyaṃ.	315	
PA_atk-s05_08a1:3156	“Dhammapāsādamāruyha, sabbākāravarūpamaṃ;	315	
PA_atk-s05_08a1:3157	Yadicchakāhaṃ vihare, sakyaputtassa sāsane.	315	
PA_atk-s05_08a1:3158	“Ekatiṃse ito kappe, yaṃ kammamakariṃ tadā;	315	
PA_atk-s05_08a1:3159	Duggatiṃ nābhijānāmi, naḷakuṭiyidaṃ phalaṃ.	315	
PA_atk-s05_08a1:3160	“Kilesā jhāpitā mayhaṃ…pe… kataṃ buddhassa sāsana”nti.	316	
PA_atk-s05_08a1:3161	Arahattaṃ pana patvā puthujjanakāle attano cittassa rūpādiārammaṇesu yathākāmappavattiyā, idāni ariyamaggena niggahitabhāvassa ca vibhāvanena aññaṃ byākaronto –	316	
PA_atk-s05_08a1:3163	“Makkaṭo pañcadvārāyaṃ, kuṭikāyaṃ pasakkiya;	316	
PA_atk-s05_08a1:3164	Dvārena anupariyeti, ghaṭṭayanto muhuṃ muhuṃ.	316	
PA_atk-s05_08a1:3166	“Tiṭṭha makkaṭa mā dhāvi, na hi te taṃ yathā pure;	316	
PA_atk-s05_08a1:3167	Niggahītosi paññāya, neva dūraṃ gamissasī”ti. – gāthādvayaṃ abhāsi;	316	
PA_atk-s05_08a1:3168_0	Tattha ghaṭṭayantoti attano lolabhāvena rukkhassa aññaṃ sākhaṃ muñcitvā aññassa gahaṇena	3168	
PA_atk-s05_08a1:3168_1	anekavāraṃ tattha rukkhaṃ cālento phalūpabhogamakkaṭo viya tena tena cakkhādidvārena	3168	
PA_atk-s05_08a1:3168_2	rūpādiārammaṇesu aññaṃ muñcitvā aññaṃ gaṇhanto cittasantānassa samādānavasena niccalaṃ	3168	
PA_atk-s05_08a1:3168_3	ṭhātuṃ appadānena abhikkhaṇaṃ ghaṭṭayanto cālento tasmiṃyeva rūpādiārammaṇe anuparivattati	3168	
PA_atk-s05_08a1:3168_4	yathākāmaṃ vicarati. Vattamānasamīpatāya cettha vattamānavacanaṃ. Evaṃ anupariyanto	3168	
PA_atk-s05_08a1:3168_5	ca tiṭṭha, makkaṭa, mā dhāvi tvaṃ, cittamakkaṭa, idāni tiṭṭha mā dhāvi, ito paṭṭhāya	3168	
PA_atk-s05_08a1:3168_6	te dhāvituṃ na sakkā, tasmā na hi te taṃ yathā pūre yasmā taṃ attabhāvagehaṃ pubbe	3168	
PA_atk-s05_08a1:3168_7	viya na te sevitaṃ pihitadvārabhāvato, kiñca niggahītosi paññāya sayañca idāni maggapaññāya	3168	
PA_atk-s05_08a1:3168_8	kilesābhisaṅkhārasaṅkhātānaṃ pādānaṃ chedanena accantikaṃ niggahaṃ pattosi, tasmā	3168	
PA_atk-s05_08a1:3168_9	neva dūraṃ gamissasi ito attabhāvato dūraṃ dutiyādiattabhāvaṃ neva gamissasi yāvacarimakacittaṃ	3168	
PA_atk-s05_08a1:3168_10	eva te gamananti dasseti. “Neto dūra”ntipi pāṭho, so evattho.	31681	
PA_atk-s05_08a1:3169	Valliyattheragāthāvaṇṇanā niṭṭhitā.	316	
PA_atk-s05_08a1:3170	4. Gaṅgātīriyattheragāthāvaṇṇanā	317	
PA_atk-s05_08a1:3171_0	Tiṇṇaṃ me tālapattānantiādikā āyasmato gaṅgātīriyattherassa gāthā. Kā uppatti? Ayaṃ	3171	
PA_atk-s05_08a1:3171_1	kira padumuttarassa bhagavato kāle kulagehe nibbattitvā viññutaṃ patto sāsane abhippasanno	3171	
PA_atk-s05_08a1:3171_2	hutvā bhikkhusaṅghassa pānīyamadāsi. So tena puññakammena devaloke nibbattitvā aparāparaṃ	3171	
PA_atk-s05_08a1:3171_3	puññāni katvā devamanussesu saṃsaranto imasmiṃ buddhuppāde sāvatthiyaṃ aññatarassa	3171	
PA_atk-s05_08a1:3171_4	gahapatissa putto hutvā nibbatti, “datto”tissa nāmaṃ ahosi. So vayappatto gharāvāsaṃ	3171	
PA_atk-s05_08a1:3171_5	vasanto agamanīyaṭṭhānabhāvaṃ ajānitvā vītikkamaṃ katvā puna agamanīyaṭṭhānabhāvaṃ	3171	
PA_atk-s05_08a1:3171_6	ñatvā saṃvegajāto pabbajitvā taṃ kammaṃ jigucchitvā lūkhapaṭipattiṃ anutiṭṭhanto	3171	
PA_atk-s05_08a1:3171_7	paṃsukūlacīvaraṃ chavasittasadisaṃ mattikāpattañca gahetvā gaṅgātīre tīhi tālapattehi	3171	
PA_atk-s05_08a1:3171_8	kuṭikaṃ katvā vihāsi, tenevassa gaṅgātīriyoti samaññā ahosi. So “arahattaṃ appatvā	3171	
PA_atk-s05_08a1:3171_9	na kenaci sallapissāmī”ti cittaṃ adhiṭṭhāya paṭhamaṃ saṃvaccharaṃ tuṇhībhūto vacībhedaṃ	3171	
PA_atk-s05_08a1:3171_10	akarontova vihāsi. Dutiye saṃvacchare gocaragāme aññatarāya itthiyā “mūgo nu kho	31711	
PA_atk-s05_08a1:3171_11	no”ti vīmaṃsitukāmāya patte khīraṃ āsiñcantiyā hatthavihāre katepi okirite, “alaṃ,	31711	
PA_atk-s05_08a1:3171_12	bhaginī”ti vācaṃ nicchari. Tatiye pana saṃvacchare antaravasseva ghaṭayanto vāyamanto	31711	
PA_atk-s05_08a1:3171_13	arahattaṃ pāpuṇi, tena vuttaṃ apadāne –	31711	
PA_atk-s05_08a1:3172	“Padumuttarabuddhassa, bhikkhusaṅghe anuttare;	317	
PA_atk-s05_08a1:3173	Pasannacitto sumano, pānīghaṭamapūrayiṃ.	317	
PA_atk-s05_08a1:3174	“Pabbatagge dumagge vā, ākāse vātha bhūmiyaṃ;	317	
PA_atk-s05_08a1:3175	Yadā pānīyamicchāmi, khippaṃ nibbattate mama.	317	
PA_atk-s05_08a1:3176	“Satasahassito kappe, yaṃ dānamadadiṃ tadā;	317	
PA_atk-s05_08a1:3177	Duggatiṃ nābhijānāmi, dakadānassidaṃ phalaṃ.	317	
PA_atk-s05_08a1:3178	“Kilesā jhāpitā mayhaṃ…pe… kataṃ buddhassa sāsana”nti.	317	
PA_atk-s05_08a1:3179	Arahā pana hutvā attano pubbabhāgapaṭipattiyā vibhāvanamukhena aññaṃ byākaronto –	317	
PA_atk-s05_08a1:3181	“Tiṇṇaṃ me tālapattānaṃ, gaṅgātīre kuṭī katā;	318	
PA_atk-s05_08a1:3182	Chavasittova me patto, paṃsukūlañca cīvaraṃ.	318	
PA_atk-s05_08a1:3184	“Dvinnaṃ antaravassānaṃ, ekā vācā me bhāsitā;	318	
PA_atk-s05_08a1:3185	Tatiye antaravassamhi, tamokhandho padālito”ti. – gāthādvayaṃ abhāsi;	318	
PA_atk-s05_08a1:3186_0	Tattha tiṇṇaṃ me tālapattānaṃ, gaṅgātīre kuṭī katāti tālarukkhato pahitehi tīhi tālapaṇṇehi	3186	
PA_atk-s05_08a1:3186_1	mayhaṃ vassanapariharaṇatthaṃ gaṅgāya nadiyā tīre kuṭikā katā. Tena attano senāsanasantosaṃ	3186	
PA_atk-s05_08a1:3186_2	dasseti. Vuttañhi dhammasenāpatinā –	3186	
PA_atk-s05_08a1:3187	“Pallaṅkena nisinnassa, jaṇṇuke nābhivassati;	318	
PA_atk-s05_08a1:3188	Alaṃ phāsuvihārāya, pahitattassa bhikkhuno”ti. ;	318	
PA_atk-s05_08a1:3189_0	“Tālapattīna”ntipi pāṭho, so evattho. Chavasittova me pattoti mayhaṃ patto chavasittasadiso,	3189	
PA_atk-s05_08a1:3189_1	matānaṃ khīrasecanakuṇḍasadisoti attho. Paṃsukūlañca cīvaranti cīvarañca me antaramaggasusānādīsu	3189	
PA_atk-s05_08a1:3189_2	chaḍḍitanantakehi kataṃ paṃsukūlaṃ. Padadvayena parikkhārasantosaṃ dasseti.	3189	
PA_atk-s05_08a1:3190_0	Dvinnaṃ antaravassānanti dvīsu antaravassesu pabbajitato arahattamappattasaṃvaccharesu.	3190	
PA_atk-s05_08a1:3190_1	Ekā vācā me bhāsitāti ekā, “alaṃ, bhaginī”ti khīrapaṭikkhepavācā eva mayā vuttā,	3190	
PA_atk-s05_08a1:3190_2	añño tattha vacībhedo nāhosi. Tena ukkaṃsagataṃ kāyavacīsaṃyamaṃ dasseti. Tatiye	3190	
PA_atk-s05_08a1:3190_3	antaravassamhīti tatiyassa saṃvaccharassa abbhantare, tasmiṃ aparipuṇṇeyeva. Tamokhandho	3190	
PA_atk-s05_08a1:3190_4	padālitoti aggamaggena tamokhandho bhinno, avijjānusayo samucchinnoti attho. Tena	3190	
PA_atk-s05_08a1:3190_5	tadekaṭṭhatāya sabbakilesānaṃ anavasesappahānaṃ vadati.	3190	
PA_atk-s05_08a1:3191	Gaṅgātīriyattheragāthāvaṇṇanā niṭṭhitā.	319	
PA_atk-s05_08a1:3192	5. Ajinattheragāthāvaṇṇanā	319	
PA_atk-s05_08a1:3193_0	Api ce hoti tevijjotiādikā āyasmato ajinattherassa gāthā. Kā uppatti? Ayampi purimabuddhesu	3193	
PA_atk-s05_08a1:3193_1	katādhikāro tattha tattha bhave puññāni upacinanto buddhasuññe loke kulagehe nibbattitvā	3193	
PA_atk-s05_08a1:3193_2	viññutaṃ patto kenacideva karaṇīyena araññaṃ gato tattha sucintitaṃ nāma paccekasambuddhaṃ	3193	
PA_atk-s05_08a1:3193_3	ābādhena pīḷitaṃ nisinnaṃ disvā upasaṅkamitvā vanditvā bhesajjatthāya pasannamānaso	3193	
PA_atk-s05_08a1:3193_4	ghatamaṇḍaṃ adāsi. So tena puññakammena devaloke nibbattitvā aparāparaṃ puññāni katvā	3193	
PA_atk-s05_08a1:3193_5	sugatīsuyeva saṃsaranto imasmiṃ buddhuppāde sāvatthiyaṃ aññatarassa daliddabrāhmaṇassa	3193	
PA_atk-s05_08a1:3193_6	gehe paṭisandhiṃ gaṇhi. Taṃ vijāyanakāle ajinacammena sampaṭicchiṃsu. Tenassa ajinotveva	3193	
PA_atk-s05_08a1:3193_7	nāmaṃ akaṃsu. So bhogasaṃvattaniyassa kammassa akatattā daliddakule nibbatto vayappattopi	3193	
PA_atk-s05_08a1:3193_8	appannapānabhojano hutvā vicaranto jetavanapaṭiggahaṇe buddhānubhāvaṃ disvā paṭiladdhasaddho	3193	
PA_atk-s05_08a1:3193_9	pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –	3193	
PA_atk-s05_08a1:3194	“Sucintitaṃ bhagavantaṃ, lokajeṭṭhaṃ narāsabhaṃ;	319	
PA_atk-s05_08a1:3195	Upaviṭṭhaṃ mahāraññaṃ, vātābādhena pīḷitaṃ.	319	
PA_atk-s05_08a1:3196	“Disvā cittaṃ pasādetvā, ghatamaṇḍamupānayiṃ;	319	
PA_atk-s05_08a1:3197	Katattā ācitattā ca, gaṅgā bhāgīrathī ayaṃ.	319	
PA_atk-s05_08a1:3198	“Mahāsamuddā cattāro, ghataṃ sampajjare mama;	319	
PA_atk-s05_08a1:3199	Ayañca pathavī ghorā, appamāṇā asaṅkhiyā.	319	
PA_atk-s05_08a1:3200	“Mama saṅkappamaññāya, bhavate madhusakkarā;	320	
PA_atk-s05_08a1:3201	Cātuddīpā ime rukkhā, pādapā dharaṇīruhā.	320	
PA_atk-s05_08a1:3202	“Mama saṅkappamaññāya, kapparukkhā bhavanti te;	320	
PA_atk-s05_08a1:3203	Paññāsakkhattuṃ devindo, devarajjamakārayiṃ.	320	
PA_atk-s05_08a1:3204	“Ekapaññāsakkhattuñca, cakkavattī ahosahaṃ;	320	
PA_atk-s05_08a1:3205	Padesarajjaṃ vipulaṃ, gaṇanāto asaṅkhiyaṃ.	320	
PA_atk-s05_08a1:3206	“Catunnavutito kappe, yaṃ dānamadadiṃ tadā;	320	
PA_atk-s05_08a1:3207	Duggatiṃ nābhijānāmi, ghatamaṇḍassidaṃ phalaṃ.	320	
PA_atk-s05_08a1:3208	“Kilesā jhāpitā mayhaṃ…pe… kataṃ buddhassa sāsana”nti.	320	
PA_atk-s05_08a1:3209_0	Arahattaṃ pana patvāpi purimakammanissandena appalābhī appaññātova ahosi. Uddesabhattasalākabhattānipi	3209	
PA_atk-s05_08a1:3209_1	lāmakāneva pāpuṇanti. Kammaphaleneva ca naṃ puthujjanā bhikkhū sāmaṇerā ca “appaññāto”ti	3209	
PA_atk-s05_08a1:3209_2	avamaññanti. Thero te bhikkhū saṃvejento –	3209	
PA_atk-s05_08a1:3211	“Api ce hoti tevijjo, maccuhāyī anāsavo;	321	
PA_atk-s05_08a1:3212	Appaññātoti naṃ bālā, avajānanti ajānatā.	321	
PA_atk-s05_08a1:3214	“Yo ca kho annapānassa, lābhī hotīdha puggalo;	321	
PA_atk-s05_08a1:3215	Pāpadhammopi ce hoti, so nesaṃ hoti sakkato”ti. –	321	
PA_atk-s05_08a1:3216	Gāthādvayaṃ abhāsi.	321	
PA_atk-s05_08a1:3217_0	Tattha apīti sambhāvane nipāto. Ceti parikappane. Hotīti bhavati. Tisso vijjā etassāti	3217	
PA_atk-s05_08a1:3217_1	tevijjo. Maccuṃ pajahatīti maccuhāyī. Kāmāsavādīnaṃ abhāvena anāsavo. Idaṃ vuttaṃ	3217	
PA_atk-s05_08a1:3217_2	hoti – dibbacakkhuñāṇaṃ pubbenivāsañāṇaṃ āsavakkhayañāṇanti imāsaṃ tissannaṃ vijjānaṃ	3217	
PA_atk-s05_08a1:3217_3	adhigatattā tevijjo tato eva sabbaso kāmāsavādīnaṃ parikkhīṇattā anāsavo āyatiṃ punabbhavassa	3217	
PA_atk-s05_08a1:3217_4	aggahaṇato maraṇābhāvena maccuhāyī yadipi hoti, evaṃ santepi appaññātoti naṃ bālā	3217	
PA_atk-s05_08a1:3217_5	avajānanti yassatthāya kulaputtā sammadeva agārasmā anagāriyaṃ pabbajanti, taṃ sadatthaṃ	3217	
PA_atk-s05_08a1:3217_6	anupāpuṇitvā ṭhitampi naṃ uttamaṃ purisaṃ “dhutavādo bahussuto dhammakathiko”ti uppannalābhassa	3217	
PA_atk-s05_08a1:3217_7	abhāvato “na paññāto na pākaṭo”ti bālā dummedhapuggalā avajānanti, kasmā? Ajānatā	3217	
PA_atk-s05_08a1:3217_8	ajānanakāraṇā guṇānaṃ ajānanameva tattha kāraṇanti dasseti.	3217	
PA_atk-s05_08a1:3218_0	Yathā ca guṇānaṃ ajānanato bālā lābhagarutāya sambhāvanīyampi avajānanti, evaṃ guṇānaṃ	3218	
PA_atk-s05_08a1:3218_1	ajānanato lābhagarutāya evaṃ avajānitabbampi sambhāventīti dassento dutiyaṃ gāthaṃ	3218	
PA_atk-s05_08a1:3218_2	āha. Tattha yoti aniyamavacanaṃ. Ca-saddo byatireke, tena yathāvuttapuggalato imassa	3218	
PA_atk-s05_08a1:3218_3	puggalassa vuccamānaṃyeva visesaṃ janeti. Khoti avadhāraṇe. Annapānassāti nidassanamattaṃ.	3218	
PA_atk-s05_08a1:3218_4	Lābhīti lābhavā. Idhāti imasmiṃ loke. Jarāmaraṇehi tassa tassa sattāvāsassa pūraṇato	3218	
PA_atk-s05_08a1:3218_5	galanato ca puggalo. Pāpadhammoti lāmakadhammo. Ayañhettha attho – yo pana puggalo	3218	
PA_atk-s05_08a1:3218_6	cīvarādipaccayamattasseva lābhī hoti, na jhānādīnaṃ, so pāpicchatāya dussīlabhāvena	3218	
PA_atk-s05_08a1:3218_7	hīnadhammopi samāno idha imasmiṃ loke bālānaṃ lābhagarutāya sakkato garukato hotīti.	3218	
PA_atk-s05_08a1:3219	Ajinattheragāthāvaṇṇanā niṭṭhitā.	321	
PA_atk-s05_08a1:3220	6. Meḷajinattheragāthāvaṇṇanā	322	
PA_atk-s05_08a1:3221_0	Yadāhaṃ dhammamassosintiādikā āyasmato meḷajinattherassa gāthā. Kā uppatti? Ayampi	3221	
PA_atk-s05_08a1:3221_1	purimabuddhesu katādhikāro tattha tattha bhave puññāni upacinanto sumedhassa bhagavato	3221	
PA_atk-s05_08a1:3221_2	kāle kulagehe nibbattitvā viññutaṃ patto ekadivasaṃ bhagavantaṃ piṇḍāya gacchantaṃ	3221	
PA_atk-s05_08a1:3221_3	disvā pasannamānaso madhuraṃ āmodaphalaṃ adāsi. So tena puññakammena devamanussesu	3221	
PA_atk-s05_08a1:3221_4	saṃsaranto imasmiṃ buddhuppāde bārāṇasiyaṃ khattiyakule nibbattitvā meḷajinoti laddhanāmo	3221	
PA_atk-s05_08a1:3221_5	vijjāsippesu nipphattiṃ gato paṇḍito byatto disāsu pākaṭo ahosi. So bhagavati bārāṇasiyaṃ	3221	
PA_atk-s05_08a1:3221_6	isipatane viharante vihāraṃ gantvā satthāraṃ upasaṅkamitvā dhammaṃ sutvā paṭiladdhasaddho	3221	
PA_atk-s05_08a1:3221_7	pabbajitvā vipassanaṃ paṭṭhapetvā tadaheva arahattaṃ pāpuṇi. Tena vuttaṃ apadāne –	3221	
PA_atk-s05_08a1:3222	“Sahassaraṃsī bhagavā, sayambhū aparājito;	322	
PA_atk-s05_08a1:3223	Vivekā vuṭṭhahitvāna, gocarāyābhinikkhami.	322	
PA_atk-s05_08a1:3224	“Phalahattho ahaṃ disvā, upagacchiṃ narāsabhaṃ;	322	
PA_atk-s05_08a1:3225	Pasannacitto sumano, avaṭaṃ adadiṃ phalaṃ.	322	
PA_atk-s05_08a1:3226	“Catunnavutito kappe, yaṃ phalaṃ adadiṃ tadā;	322	
PA_atk-s05_08a1:3227	Duggatiṃ nābhijānāmi, phaladānassidaṃ phalaṃ.	322	
PA_atk-s05_08a1:3228	“Kilesā jhāpitā mayhaṃ…pe… kataṃ buddhassa sāsana”nti.	322	
PA_atk-s05_08a1:3229	Arahattaṃ pana patvā aparabhāge bhikkhūhi, “āvuso, kiṃ tayā uttarimanussadhammo adhigato”ti puṭṭho sīhanādaṃ nadanto –	322	
PA_atk-s05_08a1:3231	“Yadāhaṃ dhammamassosiṃ, bhāsamānassa satthuno;	323	
PA_atk-s05_08a1:3232	Na kaṅkhamabhijānāmi, sabbaññū aparājite.	323	
PA_atk-s05_08a1:3234	“Satthavāhe mahāvīre, sārathīnaṃ varuttame;	323	
PA_atk-s05_08a1:3235	Magge paṭipadāyaṃ vā, kaṅkhā mayhaṃ na vijjatī”ti. – gāthādvayaṃ abhāsi;	323	
PA_atk-s05_08a1:3236_0	Tattha yadāti yasmiṃ kāle. Ahanti attānaṃ niddisati. Dhammanti catusaccadhammaṃ.	3236	
PA_atk-s05_08a1:3236_1	Assosinti suṇiṃ. Satthunoti diṭṭhadhammikādiatthehi veneyyānaṃ sāsanaṭṭhena satthuno.	3236	
PA_atk-s05_08a1:3236_2	Kaṅkhanti saṃsayaṃ. Saṅkhatamasaṅkhatañca anavasesato jānanaṭṭhena sabbaññū. Kutocipi	3236	
PA_atk-s05_08a1:3236_3	parājitā bhāvena aparājite. Veneyyasattānaṃ saṃsārakantārato nibbānaṃ paṭivāhanaṭṭhena	3236	
PA_atk-s05_08a1:3236_4	satthavāhe. Idaṃ vuttaṃ hoti – yato pabhuti ahaṃ satthuno dhammaṃ desentassa catusaccadhammaṃ	3236	
PA_atk-s05_08a1:3236_5	assosiṃ sotadvārānusārena upadhāresiṃ upalabhiṃ, tato paṭṭhāya anavasesasaṅkhatāsaṅkhatasammutidhammānaṃ	3236	
PA_atk-s05_08a1:3236_6	sayambhūñāṇena jānanato sabbaññū anāvaraṇadassāvimhi, pañcannampi mārānaṃ abhibhavanato	3236	
PA_atk-s05_08a1:3236_7	tehi aparājitattā sadevake loke appaṭihatadhammacakkattā ca aparājite, veneyyasattānaṃ	3236	
PA_atk-s05_08a1:3236_8	lobhakantārādito vāhanaṭṭhena satthavāhe, mahāvikkantatāya mahāvīre, aññehi duddamānaṃ	3236	
PA_atk-s05_08a1:3236_9	purisadammānaṃ saraṇato accantikena damathena damanato sārathīnaṃ pavarabhūte uttame	3236	
PA_atk-s05_08a1:3236_10	sammāsambuddhe, “buddho nu kho no nu kho”ti kaṅkhaṃ nābhijānāmi aparappaccayabhāvato.	32361	
PA_atk-s05_08a1:3236_11	Tathārūpe desite ariyamagge tadupādāyabhūtāya ca sīlādipaṭipadāya “niyyāniko nu kho	32361	
PA_atk-s05_08a1:3236_12	na nu kho”ti kaṅkhā vicikicchā na vijjati natthīti. Ettha ca ariyadhamme saṃsayābhāvakathanena	32361	
PA_atk-s05_08a1:3236_13	ariyasaṅghepi saṃsayābhāvo kathitoyevāti daṭṭhabbaṃ tattha patiṭṭhitassa anaññathābhāvatoti.	32361	
PA_atk-s05_08a1:3237	Meḷajinattheragāthāvaṇṇanā niṭṭhitā.	323	
PA_atk-s05_08a1:3238	7. Rādhattheragāthāvaṇṇanā	323	
PA_atk-s05_08a1:3239_0	Yathā agāraṃ ducchannantiādikā āyasmato rādhattherassa gāthā. Kā uppatti? Ayaṃ kira	3239	
PA_atk-s05_08a1:3239_1	padumuttarassa bhagavato kāle haṃsavatīnagare kulagehe nibbattitvā viññutaṃ patto	3239	
PA_atk-s05_08a1:3239_2	vihāraṃ gantvā satthāraṃ upasaṅkamitvā vanditvā ekamantaṃ nisinno satthārā ekaṃ bhikkhuṃ	3239	
PA_atk-s05_08a1:3239_3	paṭibhāneyyakānaṃ aggaṭṭhāne ṭhapiyamānaṃ disvā sayaṃ taṃ ṭhānantaraṃ patthetvā mahādānaṃ	3239	
PA_atk-s05_08a1:3239_4	pavattesi. Satthu uḷārañca pūjaṃ akāsi. So evaṃ katapaṇidhāno tato cuto tattha tattha	3239	
PA_atk-s05_08a1:3239_5	bhave puññāni upacinanto vipassissa bhagavato kāle kulagehe nibbattitvā viññutaṃ	3239	
PA_atk-s05_08a1:3239_6	patto ekadivasaṃ satthāraṃ piṇḍāya gacchantaṃ disvā pasannamānaso madhurāni ambaphalānī	3239	
PA_atk-s05_08a1:3239_7	adāsi. So tena puññakammena devaloke nibbattitvā aparāparaṃ puññāni katvā devamanussesu	3239	
PA_atk-s05_08a1:3239_8	saṃsaranto amhākaṃ bhagavato kāle rājagahe brāhmaṇakule nibbattitvā rādhoti laddhanāmo	3239	
PA_atk-s05_08a1:3239_9	vayappatto hutvā gharāvāsaṃ vasanto mahallakakāle puttadārehi apasādito, “kiṃ me	3239	
PA_atk-s05_08a1:3239_10	gharāvāsena, pabbajissāmī”ti vihāraṃ gantvā there bhikkhū upasaṅkamitvā pabbajjaṃ	32391	
PA_atk-s05_08a1:3239_11	yācitvā tehi “ayaṃ brāhmaṇo jiṇṇo na sakkoti vattapaṭivattaṃ pūretu”nti paṭikkhitto	32391	
PA_atk-s05_08a1:3239_12	satthu santikaṃ gantvā attano ajjhāsayaṃ pavedetvā satthārā upanissayasampattiṃ oloketvā	32391	
PA_atk-s05_08a1:3239_13	āṇattena dhammasenāpatinā pabbājito vipassanaṃ paṭṭhapetvā nacirasseva arahattaṃ	32391	
PA_atk-s05_08a1:3239_14	pāpuṇi. Tena vuttaṃ apadāne –	32391	
PA_atk-s05_08a1:3240	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	324	
PA_atk-s05_08a1:3241	Rathiyaṃ paṭipajjantaṃ, pādaphalaṃ adāsahaṃ.	324	
PA_atk-s05_08a1:3242	“Ekanavutito kappe, yaṃ phalaṃ adadiṃ tadā;	324	
PA_atk-s05_08a1:3243	Duggatiṃ nābhijānāmi, phaladānassidaṃ phalaṃ.	324	
PA_atk-s05_08a1:3244	“Kilesā jhāpitā mayhaṃ…pe… kataṃ buddhassa sāsana”nti.	324	
PA_atk-s05_08a1:3245_0	Arahattaṃ pana patvā satthu santikāvacaro hutvā vicaranto satthu dhammadesanāpaṭibhānassa	3245	
PA_atk-s05_08a1:3245_1	paccayabhūtānaṃ paṭibhānajānanakānaṃ aggo jāto. Therassa hi diṭṭhisamudācārañca āgamma	3245	
PA_atk-s05_08a1:3245_2	dasabalassa navanavā dhammadesanā paṭibhāti. Tenāha bhagavā – “etadaggaṃ, bhikkhave,	3245	
PA_atk-s05_08a1:3245_3	mama sāvakānaṃ bhikkhūnaṃ paṭibhāneyyakānaṃ yadidaṃ rādho”ti. So ekadivasaṃ “ime	3245	
PA_atk-s05_08a1:3245_4	sattā abhāvanāya rāgena abhibhuyyanti, bhāvanāya sati taṃ natthī”ti bhāvanaṃ thomento	3245	
PA_atk-s05_08a1:3245_5	“yathā agāra”ntiādinā gāthādvayamāha.	3245	
PA_atk-s05_08a1:3246_0	133-4. Tattha agāranti yaṃkiñci gehaṃ. Ducchannanti viraḷacchannaṃ chiddāvachiddaṃ.	3246	
PA_atk-s05_08a1:3246_1	Samativijjhatīti vassavuṭṭhi vinivijjhati. Abhāvitanti taṃ agāraṃ vuṭṭhi viya bhāvanāya	3246	
PA_atk-s05_08a1:3246_2	rahitattā abhāvitaṃ cittaṃ. Rāgo samativijjhatīti na kevalaṃ rāgova dosamohamānādayopi	3246	
PA_atk-s05_08a1:3246_3	sabbakilesā tathārūpaṃ cittaṃ ativijjhantiyeva. Subhāvitanti samathavipassanābhāvanāhi	3246	
PA_atk-s05_08a1:3246_4	suṭṭhu bhāvitaṃ, evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.	3246	
PA_atk-s05_08a1:3247	Rādhattheragāthāvaṇṇanā niṭṭhitā.	324	
PA_atk-s05_08a1:3248	8. Surādhattheragāthāvaṇṇanā	324	
PA_atk-s05_08a1:3249_0	Khīṇā hi mayhaṃ jātītiādikā āyasmato surādhattherassa gāthā. Kā uppatti? Ayampi purimabuddhesu	3249	
PA_atk-s05_08a1:3249_1	katādhikāro tattha tattha bhave puññāni upacinanto sikhissa bhagavato kāle kulagehe	3249	
PA_atk-s05_08a1:3249_2	nibbattitvā viññutaṃ patto ekadivasaṃ satthāraṃ disvā pasannamānaso mātuluṅgaphalaṃ	3249	
PA_atk-s05_08a1:3249_3	adāsi. So tena puññakammena devaloke nibbattitvā aparāparaṃ puññāni katvā sugatīsuyeva	3249	
PA_atk-s05_08a1:3249_4	saṃsaranto imasmiṃ buddhuppāde anantaraṃ vuttassa rādhattherassa kaniṭṭho hutvā nibbatti,	3249	
PA_atk-s05_08a1:3249_5	surādhotissa nāmaṃ ahosi. So jeṭṭhabhātari rādhe pabbajite sayampi pabbajitvā vipassanāya	3249	
PA_atk-s05_08a1:3249_6	kammaṃ karonto nacirasseva arahattaṃ pāpuṇi. Tena vuttaṃ apadāne –	3249	
PA_atk-s05_08a1:3250	“Kaṇikāraṃva jalitaṃ, puṇṇamāyeva candimaṃ;	325	
PA_atk-s05_08a1:3251	Jalantaṃ dīparukkhaṃva, addasaṃ lokanāyakaṃ.	325	
PA_atk-s05_08a1:3252	“Mātuluṅgaphalaṃ gayha, adāsiṃ satthuno ahaṃ;	325	
PA_atk-s05_08a1:3253	Dakkhiṇeyyassa vīrassa, pasanno sehi pāṇibhi.	325	
PA_atk-s05_08a1:3254	“Ekatiṃse ito kappe, yaṃ phalaṃ adadiṃ tadā;	325	
PA_atk-s05_08a1:3255	Duggatiṃ nābhijānāmi, phaladānassidaṃ phalaṃ.	325	
PA_atk-s05_08a1:3256	“Kilesā jhāpitā mayhaṃ…pe… kataṃ buddhassa sāsana”nti.	325	
PA_atk-s05_08a1:3257	Arahattaṃ pana patvā sāsanassa niyyānikabhāvadassanatthaṃ aññaṃ byākaronto “khīṇā hī mayha”ntiādinā gāthādvayamāha.	325	
PA_atk-s05_08a1:3258_0	135-6. Tattha khīṇāti khayaṃ pariyosānaṃ gatā. Jātīti bhavo bhavanibbatti vā. Vusitaṃ	3258	
PA_atk-s05_08a1:3258_1	jinasāsananti jinassa sammāsambuddhassa sāsanaṃ maggabrahmacariyaṃ vuṭṭhaṃ parivuṭṭhaṃ.	3258	
PA_atk-s05_08a1:3258_2	Pahīno jālasaṅkhātoti sattasantānassa ottharaṇato nissarituṃ appadānato ca “jālasaṅkhāto”ti	3258	
PA_atk-s05_08a1:3258_3	ca laddhanāmā diṭṭhi avijjā ca pahīnā maggena samucchinnā. Bhavanetti samūhatāti	3258	
PA_atk-s05_08a1:3258_4	kāmabhavādikassa bhavassa nayanato pavattanato bhavanettisaññitā taṇhā samugghāṭitā.	3258	
PA_atk-s05_08a1:3258_5	Yassatthāya pabbajitoti yassa atthāya yadatthaṃ ahaṃ agārasmā gehato anagāriyaṃ pabbajjaṃ	3258	
PA_atk-s05_08a1:3258_6	pabbajito upagato. So sabbesaṃ orambhāgiyuddhambhāgiyappabhedānaṃ saṃyojanānaṃ bandhanānaṃ	3258	
PA_atk-s05_08a1:3258_7	khayabhūto attho nibbānasaṅkhāto paramattho arahattasaṅkhāto sadattho ca mayā anuppatto adhigatoti attho.	3258	
PA_atk-s05_08a1:3259	Surādhattheragāthāvaṇṇanā niṭṭhitā.	325	
PA_atk-s05_08a1:3260	9. Gotamattheragāthāvaṇṇanā	326	
PA_atk-s05_08a1:3261_0	Sukhaṃ supantīti āyasmato gotamattherassa gāthā. Kā uppatti? Ayampi purimabuddhesu	3261	
PA_atk-s05_08a1:3261_1	katādhikāro tattha tattha bhave vivaṭṭūpanissayaṃ puññaṃ upacinanto vipassissa bhagavato	3261	
PA_atk-s05_08a1:3261_2	kāle kulagehe nibbattitvā viññutaṃ patto ekadivasaṃ bhagavantaṃ disvā pasannamānaso	3261	
PA_atk-s05_08a1:3261_3	āmodaphalamadāsi. Tena puññakammena devaloke nibbattitvā aparāparaṃ puññāni katvā	3261	
PA_atk-s05_08a1:3261_4	sugatīsuyeva saṃsaranto imasmiṃ buddhuppāde rājagahe brāhmaṇakule nibbattitvā gotamoti	3261	
PA_atk-s05_08a1:3261_5	laddhanāmo sattavassikakāle upanayanaṃ katvā ratanabhikkhaṃ caritvā sahassaṃ labhitvā	3261	
PA_atk-s05_08a1:3261_6	taṃ tādise ṭhāne ṭhapetvā vataṃ caranto soḷasasattarasavassuddesikakāle akalyāṇamittehi	3261	
PA_atk-s05_08a1:3261_7	kāmesu parinīyamāno ekissā rūpūpajīviniyā taṃ sahassabhaṇḍikaṃ datvā brahmacariyavināsaṃ	3261	
PA_atk-s05_08a1:3261_8	patvā tāya cassa brahmacārirūpaṃ disvā virattākāre dassite ekarattivāseneva nibbinnarūpo	3261	
PA_atk-s05_08a1:3261_9	attano brahmacariyanivāsaṃ dhanajāniñca saritvā “ayuttaṃ mayā kata”nti vippaṭisārī	3261	
PA_atk-s05_08a1:3261_10	ahosi. Satthā tassa hetusampattiṃ cittācārañca ñatvā tassa āsannaṭṭhāne attānaṃ dassesi.	32611	
PA_atk-s05_08a1:3261_11	So satthāraṃ disvā pasannamānaso upasaṅkami, tassa bhagavā dhammaṃ desesi. So dhammaṃ	32611	
PA_atk-s05_08a1:3261_12	sutvā paṭiladdhasaddho pabbajanto khuraggeyeva arahattaṃ pāpuṇi. Tena vuttaṃ apadāne –	32611	
PA_atk-s05_08a1:3262	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	326	
PA_atk-s05_08a1:3263	Rathiyaṃ paṭipajjantaṃ, āmodamadadiṃ phalaṃ.	326	
PA_atk-s05_08a1:3264	“Ekanavutito kappe, yaṃ phalaṃ adadiṃ tadā;	326	
PA_atk-s05_08a1:3265	Duggatiṃ nābhijānāmi, phaladānassidaṃ phalaṃ.	326	
PA_atk-s05_08a1:3266	“Kilesā jhāpitā mayhaṃ…pe… kataṃ buddhassa sāsana”nti.	326	
PA_atk-s05_08a1:3267_0	Arahattaṃ pana patvā jhānasukhena phalasukhena vītināmentaṃ eko gihisahāyo upagantvā,	3267	
PA_atk-s05_08a1:3267_1	“āvuso, tayā ratanabhikkhāya laddhaṃ pabbajanto kiṃ akāsī”ti pucchi. Taṃ sutvā thero	3267	
PA_atk-s05_08a1:3267_2	“idaṃ nāma kata”nti anācikkhitvā mātugāme dosaṃ pakāsetvā attano vītarāgabhāvena	3267	
PA_atk-s05_08a1:3267_3	aññaṃ byākaronto “sukhaṃ supantī”tiādinā gāthādvayamāha.	3267	
PA_atk-s05_08a1:3268_0	137. Tattha sukhaṃ supanti munayo, ye itthīsu na bajjhareti ye itthīsu visayabhūtāsu	3268	
PA_atk-s05_08a1:3268_1	nimittabhūtāsu vā rāgabandhanena na bajjhanti, te munayo tapassino saṃyatindriyā	3268	
PA_atk-s05_08a1:3268_2	sukhaṃ supanti sukhaṃ viharanti, natthi tesaṃ dukkhanti adhippāyo. “Supantī”ti hi	3268	
PA_atk-s05_08a1:3268_3	nidassanamattametaṃ. Sadā ve rakkhitabbāsūti ekaṃsena sabbakālaṃ rakkhitabbāsu. Itthiyo	3268	
PA_atk-s05_08a1:3268_4	hi sattabhūmike nippurise pāsāde uparibhūmiyaṃ vasāpetvāpi, kucchiyaṃ pakkhipitvāpi	3268	
PA_atk-s05_08a1:3268_5	na sakkā rakkhituṃ, tasmā tā kiṭṭhādigāviyo viya sabbakālaṃ rakkhaṇīyā honti. Bahucittatāya	3268	
PA_atk-s05_08a1:3268_6	vā sāmikena vatthālaṅkārānuppadānādinā cittaññathattato sabbakālaṃ rakkhitabbā. Sarīrasabhāvaṃ	3268	
PA_atk-s05_08a1:3268_7	vā mālāgandhādīhi paṭicchādanavasena rakkhitabbacittatāya rakkhitabbāti. Yāsu saccaṃ	3268	
PA_atk-s05_08a1:3268_8	sudullabhanti yāsu saccavacanaṃ laddhuṃ na sakkā, itthiyo hi aggimpi pavisanti, visampi	3268	
PA_atk-s05_08a1:3268_9	khādanti, satthampi āharanti, ubbandhitvāpi kālaṃ karonti, na pana sacce ṭhātuṃ sakkonti.	3268	
PA_atk-s05_08a1:3268_10	Tasmā evarūpā itthiyo vajjetvā ṭhitā munayo sukhitā vatāti dasseti.	32681	
PA_atk-s05_08a1:3269_0	138. Idāni yassa appahīnattā evarūpāsu itthīsupi bajjhanti, tassa kāmassa attano	3269	
PA_atk-s05_08a1:3269_1	suppahīnataṃ accantaniṭṭhitatañca dassento dutiyaṃ gāthamāha. Vadhaṃ carimha te kāmāti	3269	
PA_atk-s05_08a1:3269_2	ambho kāma, tava vadhaṃ accantasamucchedaṃ ariyamaggena carimha, “vadhaṃ carimhase”tipi	3269	
PA_atk-s05_08a1:3269_3	pāṭho, vadhāya pahānāya maggabrahmacariyaṃ acarimhāti attho. Anaṇā dāni te mayanti	3269	
PA_atk-s05_08a1:3269_4	idāni aggamaggapattito paṭṭhāya iṇabhāvakarāya pahīnattā kāma te anaṇā mayaṃ, na	3269	
PA_atk-s05_08a1:3269_5	tuyhaṃ iṇaṃ dhārema. Avītarāgo hi rāgassa vase vattanato tassa iṇaṃ dhārento viya	3269	
PA_atk-s05_08a1:3269_6	hoti, vītarāgo pana taṃ atikkamitvā paramena cittissariyena samannāgato. Anaṇattā	3269	
PA_atk-s05_08a1:3269_7	eva gacchāma dāni nibbānaṃ, yattha gantvā na socati yasmiṃ nibbāne gamanahetu sabbaso	3269	
PA_atk-s05_08a1:3269_8	sokahetūnaṃ abhāvato na socati, taṃ anupādisesanibbānameva idāni gacchāma anupāpuṇāmāti attho.	3269	
PA_atk-s05_08a1:3270	Gotamattheragāthāvaṇṇanā niṭṭhitā.	327	
PA_atk-s05_08a1:3271	10. Vasabhattheragāthāvaṇṇanā	327	
PA_atk-s05_08a1:3272_0	Pubbe hanati attānanti āyasmato vasabhattherassa gāthā. Kā uppatti? Ayampi purimabuddhesu	3272	
PA_atk-s05_08a1:3272_1	katādhikāro tattha tattha bhave puññāni upacinanto buddhasuññe loke brāhmaṇakule	3272	
PA_atk-s05_08a1:3272_2	nibbattitvā vayappatto brāhmaṇānaṃ vijjāsippesu nipphattiṃ gantvā nekkhammajjhāsayatāya	3272	
PA_atk-s05_08a1:3272_3	gharāvāsaṃ pahāya tāpasapabbajjaṃ pabbajitvā cuddasasahassatāpasaparivāro himavantassa	3272	
PA_atk-s05_08a1:3272_4	avidūre samagge nāma pabbate assamaṃ kāretvā vasanto jhānābhiññāyo nibbattetvā tāpasānaṃ	3272	
PA_atk-s05_08a1:3272_5	ovādānusāsaniyo dento ekadivasaṃ evaṃ cintesi – “ahaṃ kho dāni imehi tāpasehi sakkato	3272	
PA_atk-s05_08a1:3272_6	garukato pūjito viharāmi, mayā pana pūjetabbo na upalabbhati, dukkho kho panāyaṃ	3272	
PA_atk-s05_08a1:3272_7	loke yadidaṃ agaruvāso”ti. Evaṃ pana cintetvā purimabuddhesu katādhikāratāya purimabuddhānaṃ	3272	
PA_atk-s05_08a1:3272_8	cetiye attanā kataṃ pūjāsakkāraṃ anussaritvā “yaṃnūnāhaṃ purimabuddhe uddissa pulinacetiyaṃ	3272	
PA_atk-s05_08a1:3272_9	katvā pūjaṃ kareyya”nti haṭṭhatuṭṭho iddhiyā pulinathūpaṃ suvaṇṇamayaṃ māpetvā suvaṇṇamayādīhi	3272	
PA_atk-s05_08a1:3272_10	tisahassamattehi pupphehi devasikaṃ pūjaṃ karonto yāvatāyukaṃ puññāni katvā aparihīnajjhāno	32721	
PA_atk-s05_08a1:3272_11	kālaṃ katvā brahmaloke nibbatto. Tatthapi yāvatāyukaṃ ṭhatvā tato cuto tāvatiṃse	32721	
PA_atk-s05_08a1:3272_12	nibbattitvā aparāparaṃ devamanussesu saṃsaranto imasmiṃ buddhuppāde vesāliyaṃ licchavirājakule	32721	
PA_atk-s05_08a1:3272_13	nibbattitvā vasabhoti laddhanāmo vayappatto bhagavato vesāligamane buddhānubhāvaṃ	32721	
PA_atk-s05_08a1:3272_14	disvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi.	32721	
PA_atk-s05_08a1:3272_15	Tena vuttaṃ apadāne –	32721	
PA_atk-s05_08a1:3273	“Himavantassāvidūre, samaggo nāma pabbato;	327	
PA_atk-s05_08a1:3274	Assamo sukato mayhaṃ, paṇṇasālā sumāpitā.	327	
PA_atk-s05_08a1:3275	“Nārado nāma nāmena, jaṭilo uggatāpano;	327	
PA_atk-s05_08a1:3276	Catuddasasahassāni, sissā paricaranti maṃ.	327	
PA_atk-s05_08a1:3277	“Paṭisallīnako santo, evaṃ cintesahaṃ tadā;	327	
PA_atk-s05_08a1:3278	Sabbo jano maṃ pūjeti, nāhaṃ pūjemi kiñcanaṃ.	327	
PA_atk-s05_08a1:3279	“Na me ovādako atthi, vattā koci na vijjati;	327	
PA_atk-s05_08a1:3280	Anācariyupajjhāyo, vane vāsaṃ upemahaṃ.	328	
PA_atk-s05_08a1:3281	“Upāsamāno yamahaṃ, garucittaṃ upaṭṭhahe;	328	
PA_atk-s05_08a1:3282	So me ācariyo natthi, vanavāso niratthako.	328	
PA_atk-s05_08a1:3283	“Āyāgaṃ me gavesissaṃ, garuṃ bhāvaniyaṃ tathā;	328	
PA_atk-s05_08a1:3284	Sāvassayo vasissāmi, na koci garahissati.	328	
PA_atk-s05_08a1:3285	“Uttānakūlā nadikā, supatitthā manoramā;	328	
PA_atk-s05_08a1:3286	Saṃsuddhapulinākiṇṇā, avidūre mamassamaṃ.	328	
PA_atk-s05_08a1:3287	“Nadiṃ amarikaṃ nāma, upagantvānahaṃ tadā;	328	
PA_atk-s05_08a1:3288	Saṃvaḍḍhayitvā pulinaṃ, akaṃ pulinacetiyaṃ.	328	
PA_atk-s05_08a1:3289	“Ye te ahesuṃ sambuddhā, bhavantakaraṇā munī;	328	
PA_atk-s05_08a1:3290	Tesaṃ etādiso thūpo, taṃ nimittaṃ karomahaṃ.	329	
PA_atk-s05_08a1:3291	“Karitvā pulinaṃ thūpaṃ, sovaṇṇaṃ māpayiṃ ahaṃ;	329	
PA_atk-s05_08a1:3292	Soṇṇakiṅkaṇipupphāni, sahasse tīṇi pūjayiṃ.	329	
PA_atk-s05_08a1:3293	“Sāyapātaṃ namassāmi, vedajāto katañjalī;	329	
PA_atk-s05_08a1:3294	Sammukhā viya sambuddhaṃ, vandiṃ pulinacetiyaṃ.	329	
PA_atk-s05_08a1:3295	“Yadā kilesā jāyanti, vitakkā gehanissitā;	329	
PA_atk-s05_08a1:3296	Sarāmi sukataṃ thūpaṃ, paccavekkhāmi tāvade.	329	
PA_atk-s05_08a1:3297	“Upanissāya viharaṃ, satthavāhaṃ vināyakaṃ;	329	
PA_atk-s05_08a1:3298	Kilese saṃvaseyyāsi, na yuttaṃ tava mārisa.	329	
PA_atk-s05_08a1:3299	“Saha āvajjite thūpe, gāravaṃ hoti me tadā;	329	
PA_atk-s05_08a1:3300	Kuvitakke vinodesiṃ, nāgo tuttaṭṭito yathā.	330	
PA_atk-s05_08a1:3301	“Evaṃ viharamānaṃ maṃ, maccurājābhimaddatha;	330	
PA_atk-s05_08a1:3302	Tattha kālaṅkato santo, brahmalokamagacchahaṃ.	330	
PA_atk-s05_08a1:3303	“Yāvatāyuṃ vasitvāna, tidive upapajjahaṃ;	330	
PA_atk-s05_08a1:3304	Asītikkhattuṃ devindo, devarajjamakārayiṃ.	330	
PA_atk-s05_08a1:3305	“Satānaṃ tīṇikkhattuñca, cakkavattī ahosahaṃ;	330	
PA_atk-s05_08a1:3306	Padesarajjaṃ vipulaṃ, gaṇanāto asaṅkhiyaṃ.	330	
PA_atk-s05_08a1:3307	“Soṇṇakiṅkaṇipupphānaṃ, vipākaṃ anubhomahaṃ;	330	
PA_atk-s05_08a1:3308	Dhātīsatasahassāni, parivārenti maṃ bhave.	330	
PA_atk-s05_08a1:3309	“Thūpassa pariciṇṇattā, rajojallaṃ na limpati;	330	
PA_atk-s05_08a1:3310	Gatte sedā na muccanti, suppabhāso bhavāmahaṃ.	331	
PA_atk-s05_08a1:3311	“Aho me sukato thūpo, sudiṭṭhāmarikā nadī;	331	
PA_atk-s05_08a1:3312	Thūpaṃ katvāna pulinaṃ, pattomhi acalaṃ padaṃ.	331	
PA_atk-s05_08a1:3313	“Kusalaṃ kattukāmena, jantunā sāragāhinā;	331	
PA_atk-s05_08a1:3314	Natthi khettaṃ akhettaṃ vā, paṭipattīva sādhakā.	331	
PA_atk-s05_08a1:3315	“Yathāpi balavā poso, aṇṇavaṃtaritussahe;	331	
PA_atk-s05_08a1:3316	Parittaṃ kaṭṭhamādāya, pakkhandeyya mahāsaraṃ.	331	
PA_atk-s05_08a1:3317	“Imāhaṃ kaṭṭhaṃ nissāya, tarissāmi mahodadhiṃ;	331	
PA_atk-s05_08a1:3318	Ussāhena vīriyena, tareyya udadhiṃ naro.	331	
PA_atk-s05_08a1:3319	“Tatheva me kataṃ kammaṃ, parittaṃ thokakañca yaṃ;	331	
PA_atk-s05_08a1:3320	Taṃ kammaṃ upanissāya, saṃsāraṃ samatikkamiṃ.	332	
PA_atk-s05_08a1:3321	“Pacchime bhave sampatte, sukkamūlena codito;	332	
PA_atk-s05_08a1:3322	Sāvatthiyaṃ pure jāto, mahāsāle suaḍḍhake.	332	
PA_atk-s05_08a1:3323	“Saddhā mātā pitā mayhaṃ, buddhassa saraṇaṃ gatā;	332	
PA_atk-s05_08a1:3324	Ubho diṭṭhapadā ete, anuvattanti sāsanaṃ.	332	
PA_atk-s05_08a1:3325	“Bodhipapaṭikaṃ gayha, soṇṇathūpamakārayuṃ;	332	
PA_atk-s05_08a1:3326	Sāyapātaṃ namassanti, sakyaputtassa sammukhā.	332	
PA_atk-s05_08a1:3327	“Uposathamhi divase, soṇṇathūpaṃ vinīharuṃ;	332	
PA_atk-s05_08a1:3328	Buddhassa vaṇṇaṃ kittentā, tiyāmaṃ vītināmayuṃ.	332	
PA_atk-s05_08a1:3329	“Saha disvānahaṃ thūpaṃ, sariṃ pulinacetiyaṃ;	332	
PA_atk-s05_08a1:3330	Ekāsane nisīditvā, arahattamapāpuṇiṃ.	333	
PA_atk-s05_08a1:3331	“Gavesamāno taṃ vīraṃ, dhammasenāpatiddasaṃ;	333	
PA_atk-s05_08a1:3332	Agārā nikkhamitvāna, pabbajiṃ tassa santike.	333	
PA_atk-s05_08a1:3333	“Jātiyā sattavassena, arahattamapāpuṇiṃ;	333	
PA_atk-s05_08a1:3334	Upasampādayī buddho, guṇamaññāya cakkhumā.	333	
PA_atk-s05_08a1:3335	“Dārakeneva santena, kiriyaṃ niṭṭhitaṃ mayā;	333	
PA_atk-s05_08a1:3336	Kataṃ me karaṇīyajja, sakyaputtassa sāsane.	333	
PA_atk-s05_08a1:3337	“Sabbaverabhayātīto, sabbasaṅgātigo isi;	333	
PA_atk-s05_08a1:3338	Sāvako te mahāvīra, soṇṇathūpassidaṃ phalaṃ.	333	
PA_atk-s05_08a1:3339	“Kilesā jhāpitā mayhaṃ…pe… kataṃ buddhassa sāsana”nti.	333	
PA_atk-s05_08a1:3340_0	Arahattaṃ pana patvā dāyakānuggahaṃ karonto tehi upanīte paccaye na paṭikkhipati,	3340	
PA_atk-s05_08a1:3340_1	yathāladdheyeva paribhuñjati. Taṃ puthujjanā “ayaṃ kāyadaḷhibahulo arakkhitacitto”ti	3340	
PA_atk-s05_08a1:3340_2	maññamānā avamaññanti. Thero taṃ agaṇentova viharati. Tassa pana avidūre aññataro	3340	
PA_atk-s05_08a1:3340_3	kuhakabhikkhu pāpiccho samāno appiccho viya santuṭṭho viya attānaṃ dassento lokaṃ	3340	
PA_atk-s05_08a1:3340_4	vañcento viharati. Mahājano taṃ arahantaṃ viya sambhāveti. Athassa sakko devānamindo	3340	
PA_atk-s05_08a1:3340_5	taṃ pavattiṃ ñatvā theraṃ upasaṅkamitvā, “bhante, kiṃ nāma kuhako karotī”ti pucchi.	3340	
PA_atk-s05_08a1:3340_6	Thero pāpicchaṃ garahanto –	3340	
PA_atk-s05_08a1:3342	“Pubbe hanati attānaṃ, pacchā hanati so pare;	334	
PA_atk-s05_08a1:3343	Suhataṃ hanti attānaṃ, vītaṃseneva pakkhimā.	334	
PA_atk-s05_08a1:3345	“Na brāhmaṇo bahivaṇṇo, antovaṇṇo hi brāhmaṇo;	334	
PA_atk-s05_08a1:3346	Yasmiṃ pāpāni kammāni, sa ve kaṇho sujampatī”ti. – gāthādvayamāha;	334	
PA_atk-s05_08a1:3347_0	Tattha pubbe hanati attānanti kuhakapuggalo attano kuhakavuttiyā lokaṃ vañcento pāpicchatādīhi	3347	
PA_atk-s05_08a1:3347_1	pāpadhammehi paṭhamameva attānaṃ hanati, attano kusalakoṭṭhāsaṃ vināseti. Pacchā	3347	
PA_atk-s05_08a1:3347_2	hanati so pareti so kuhako paṭhamaṃ tāva vuttanayena attānaṃ hantvā pacchā pare yehi	3347	
PA_atk-s05_08a1:3347_3	“ayaṃ bhikkhu pesalo ariyo”ti vā sambhāventehi kārā katā, te hanati tesaṃ kārāni	3347	
PA_atk-s05_08a1:3347_4	attani katāni amahapphalāni katvā paccayavināsanena vināseti. Satipi kuhakassa ubhayahanane	3347	
PA_atk-s05_08a1:3347_5	attahanane pana ayaṃ visesoti dassento āha suhataṃ hanti attānanti. So kuhako attānaṃ	3347	
PA_atk-s05_08a1:3347_6	hananto suhataṃ katvā hanti vināseti, yathā kiṃ? Vītaṃseneva pakkhimāti, vītaṃsoti	3347	
PA_atk-s05_08a1:3347_7	dīpakasakuṇo, tena. Pakkhimāti sākuṇiko. Yathā tena vītaṃsasakuṇena aññe sakuṇe vañcetvā	3347	
PA_atk-s05_08a1:3347_8	hananto attānaṃ idha lokepi hanati viññugarahasāvajjasabhāvādinā, samparāyaṃ pana	3347	
PA_atk-s05_08a1:3347_9	duggatiparikkilesena hanatiyeva, na pana te sakuṇe pacchā hantuṃ sakkoti, evaṃ kuhakopi	3347	
PA_atk-s05_08a1:3347_10	kohaññena lokaṃ vañcetvā idha lokepi attānaṃ hanati vippaṭisāraviññugarahādīhi, paralokepi	33471	
PA_atk-s05_08a1:3347_11	duggatiparikkilesehi, na pana te paccayadāyake apāyadukkhaṃ pāpeti. Apica kuhako	33471	
PA_atk-s05_08a1:3347_12	dakkhiṇāya amahapphalabhāvakaraṇeneva dāyakaṃ hanatīti vutto, na nipphalabhāvakaraṇena.	33471	
PA_atk-s05_08a1:3347_13	Vuttañhetaṃ bhagavatā – “dussīlassa manussabhūtassa dānaṃ datvā sahassaguṇā dakkhiṇā	33471	
PA_atk-s05_08a1:3347_14	pāṭikaṅkhitabbā”ti. Tenāha “suhataṃ hanti attāna”nti.	33471	
PA_atk-s05_08a1:3348_0	Evaṃ bāhiraparimajjanamatte ṭhitā puggalā suddhā nāma na honti, abbhantarasuddhiyā	3348	
PA_atk-s05_08a1:3348_1	eva pana suddhā hontīti dassento “na brāhmaṇo”ti dutiyaṃ gāthamāha. Tassattho – iriyāpathasaṇṭhapanādibahisampattimattena	3348	
PA_atk-s05_08a1:3348_2	brāhmaṇo na hoti. Sampattiattho hi idha vaṇṇa-saddo. Abbhantare pana sīlādisampattiyā	3348	
PA_atk-s05_08a1:3348_3	brāhmaṇo hoti, “bāhitapāpo brāhmaṇo”ti katvā. Tasmā “yasmiṃ pāpāni lāmakāni kammāni	3348	
PA_atk-s05_08a1:3348_4	saṃvijjanti, ekaṃsena so kaṇho nihīnapuggalo”ti sujampati, devānaminda, jānāhi. Taṃ	3348	
PA_atk-s05_08a1:3348_5	sutvā sakko kuhakabhikkhuṃ tajjetvā “dhamme vattāhī”ti ovaditvā sakaṭṭhānameva gato.	3348	
PA_atk-s05_08a1:3349	Vasabhattheragāthāvaṇṇanā niṭṭhitā.	334	
PA_atk-s05_08a1:3350	Dukanipāte paṭhamavaggavaṇṇanā niṭṭhitā.	335	
PA_atk-s05_08a1:3351	2. Dutiyavaggo	335	
PA_atk-s05_08a1:3352	1. Mahācundattheragāthāvaṇṇanā	335	
PA_atk-s05_08a1:3353_0	Sussūsāti āyasmato mahācundattherassa gāthā. Kā uppatti? Ayampi purimabuddhesu katādhikāro	3353	
PA_atk-s05_08a1:3353_1	tattha tattha bhave puññāni upacinanto vipassissa bhagavato kāle kumbhakārakule nibbattitvā	3353	
PA_atk-s05_08a1:3353_2	viññutaṃ patto kumbhakārakammena jīvanto ekadivasaṃ satthāraṃ disvā pasannamānaso	3353	
PA_atk-s05_08a1:3353_3	ekaṃ mattikāpattaṃ svābhisaṅkhataṃ katvā bhagavato adāsi. So tena puññakammena devamanussesu	3353	
PA_atk-s05_08a1:3353_4	saṃsaranto imasmiṃ buddhuppāde magadharaṭṭhe nālakagāme rūpasāriyā brāhmaṇiyā putto	3353	
PA_atk-s05_08a1:3353_5	sāriputtattherassa kaniṭṭhabhātā hutvā nibbatti, cundotissa nāmaṃ ahosi. So vayappatto	3353	
PA_atk-s05_08a1:3353_6	dhammasenāpatiṃ anupabbajitvā taṃ nissāya vipassanaṃ paṭṭhapetvā ghaṭento vāyamanto	3353	
PA_atk-s05_08a1:3353_7	nacirasseva chaḷabhiñño ahosi. Tena vuttaṃ apadāne –	3353	
PA_atk-s05_08a1:3354	“Nagare haṃsavatiyā, kumbhakāro ahosahaṃ;	335	
PA_atk-s05_08a1:3355	Addasaṃ virajaṃ buddhaṃ, oghatiṇṇamanāsavaṃ.	335	
PA_atk-s05_08a1:3356	“Sukataṃ mattikāpattaṃ, buddhaseṭṭhassadāsahaṃ;	335	
PA_atk-s05_08a1:3357	Pattaṃ datvā bhagavato, ujubhūtassa tādino.	335	
PA_atk-s05_08a1:3358	“Bhave nibbattamānohaṃ, soṇṇathāle labhāmahaṃ;	335	
PA_atk-s05_08a1:3359	Rūpimaye ca sovaṇṇe, taṭṭike ca maṇīmaye.	335	
PA_atk-s05_08a1:3360	“Pātiyo paribhuñjāmi, puññakammassidaṃ phalaṃ;	336	
PA_atk-s05_08a1:3361	Yasānañca dhanānañca, aggabhūto ca homahaṃ.	336	
PA_atk-s05_08a1:3362	“Yathāpi bhaddake khette, bījaṃ appampi ropitaṃ;	336	
PA_atk-s05_08a1:3363	Sammādhāraṃ pavecchante, phalaṃ toseti kassakaṃ.	336	
PA_atk-s05_08a1:3364	“Tathevidaṃ pattadānaṃ, buddhakhettamhi ropitaṃ;	336	
PA_atk-s05_08a1:3365	Pītidhāre pavassante, phalaṃ maṃ tosayissati.	336	
PA_atk-s05_08a1:3366	“Yāvatā khettā vijjanti, saṅghāpi ca gaṇāpi ca;	336	
PA_atk-s05_08a1:3367	Buddhakhettasamo natthi, sukhado sabbapāṇinaṃ.	336	
PA_atk-s05_08a1:3368	“Namo te purisājañña, namo te purisuttama;	336	
PA_atk-s05_08a1:3369	Ekapattaṃ daditvāna, pattomhi acalaṃ padaṃ.	336	
PA_atk-s05_08a1:3370	“Ekanavutito kappe, yaṃ pattamadadiṃ tadā;	337	
PA_atk-s05_08a1:3371	Duggatiṃ nābhijānāmi, pattadānassidaṃ phalaṃ.	337	
PA_atk-s05_08a1:3372	“Kilesā jhāpitā mayhaṃ…pe… kataṃ buddhassa sāsana”nti.	337	
PA_atk-s05_08a1:3373	Chaḷabhiñño pana hutvā attanā paṭiladdhasampattiyā kāraṇabhūtaṃ garūpanissayaṃ vivekavāsañca kittento –	337	
PA_atk-s05_08a1:3375	“Sussūsā sutavaddhanī, sutaṃ paññāya vaddhanaṃ;	337	
PA_atk-s05_08a1:3376	Paññāya atthaṃ jānāti, ñāto attho sukhāvaho.	337	
PA_atk-s05_08a1:3378	“Sevetha pantāni senāsanāni, careyya saṃyojanavippamokkhaṃ;	337	
PA_atk-s05_08a1:3379	Sace ratiṃ nādhigaccheyya tattha, saṅghe vase rakkhitatto satīmā”ti. –	337	
PA_atk-s05_08a1:3380	Gāthādvayaṃ abhāsi.	338	
PA_atk-s05_08a1:3381_0	Tattha sussūsāti sotabbayuttassa sabbasutassa sotumicchā, garusannivāsopi. Diṭṭhadhammikādibhedañhi	3381	
PA_atk-s05_08a1:3381_1	atthaṃ sotumicchantena kalyāṇamitte upasaṅkamitvā vattakaraṇena payirupāsitvā yadā	3381	
PA_atk-s05_08a1:3381_2	te payirupāsanāya ārādhitacittā kañci upanisīditukāmā honti, atha ne upanisīditvā	3381	
PA_atk-s05_08a1:3381_3	adhigatāya sotumicchāya ohitasotena sotabbaṃ hotīti garusannivāsopi sussūsāhetutāya	3381	
PA_atk-s05_08a1:3381_4	“sussūsā”ti vuccati. Sā panāyaṃ sussūsā saccapaṭiccasamuppādādipaṭisaṃyuttaṃ sutaṃ	3381	
PA_atk-s05_08a1:3381_5	taṃsamaṅgino puggalassa vaḍḍheti brūhetīti sutavaddhanī, bāhusaccakārīti attho. Sutaṃ	3381	
PA_atk-s05_08a1:3381_6	paññāya vaddhananti yaṃ taṃ “sutadharo sutasannicayo”ti “idhekaccassa bahukaṃ sutaṃ	3381	
PA_atk-s05_08a1:3381_7	hoti suttaṃ geyyaṃ veyyākaraṇa”nti ca evamādinā nayena vuttaṃ bāhusaccaṃ, taṃ akusalappahānakusalādhigamanahetubhūtaṃ	3381	
PA_atk-s05_08a1:3381_8	paññaṃ vaddhetīti sutaṃ paññāya vaddhanaṃ, vuttañhetaṃ bhagavatā –	3381	
PA_atk-s05_08a1:3382	“Sutāvudho kho, bhikkhave, ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ attānaṃ pariharatī”ti.	338	
PA_atk-s05_08a1:3383_0	Paññāya atthaṃ jānātīti bahussuto sutamayañāṇe ṭhito taṃ paṭipattiṃ paṭipajjanto	3383	
PA_atk-s05_08a1:3383_1	sutānusārena atthūpaparikkhāya dhammanijjhānena bhāvanāya ca lokiyalokuttarabhedaṃ	3383	
PA_atk-s05_08a1:3383_2	diṭṭhadhammādivibhāgaṃ dukkhādivibhāgañca atthaṃ yathābhūtaṃ pajānāti ca paṭivijjhati	3383	
PA_atk-s05_08a1:3383_3	ca, tenāha bhagavā –	3383	
PA_atk-s05_08a1:3384	“Sutassa yathāpariyattassa atthamaññāya dhammamaññāya dhammānudhammappaṭipanno hotī”ti.	338	
PA_atk-s05_08a1:3385_0	“Dhatānaṃ dhammānaṃ atthaṃ upaparikkhati, atthaṃ upaparikkhato dhammā nijjhānaṃ khamanti,	3385	
PA_atk-s05_08a1:3385_1	dhammanijjhānakkhantiyā sati chando jāyati, chandajāto ussahati, ussahitvā tuleti,	3385	
PA_atk-s05_08a1:3385_2	tulayitvā padahati, pahitatto samāno kāyena ceva paramasaccaṃ sacchikaroti, paññāya	3385	
PA_atk-s05_08a1:3385_3	ca naṃ ativijjha passatī”ti ca.	3385	
PA_atk-s05_08a1:3386	Ñāto attho sukhāvahoti yathāvutto diṭṭhadhammikādiattho ceva dukkhādiattho ca yāthāvato ñāto adhigato lokiyalokuttarabhedaṃ sukhaṃ āvahati nipphādetīti attho.	338	
PA_atk-s05_08a1:3387_0	Ṭhitāya bhāvanāpaññāya sutamatteneva na sijjhatīti tassā paṭipajjanavidhiṃ dassento	3387	
PA_atk-s05_08a1:3387_1	“sevetha…pe…vippamokkha”nti āha. Tattha sevetha pantāni senāsanānīti kāyavivekamāha.	3387	
PA_atk-s05_08a1:3387_2	Tena saṃyojanappahānassa ca vakkhamānattā vivekārahasseva vivekavāsoti sīlasaṃvarādayo	3387	
PA_atk-s05_08a1:3387_3	idha avuttasiddhā veditabbā. Careyya saṃyojanavippamokkhanti yathā saṃyojanehi cittaṃ	3387	
PA_atk-s05_08a1:3387_4	vippamuccati, tathā vipassanābhāvanaṃ maggabhāvanañca careyya paṭipajjeyyāti attho.	3387	
PA_atk-s05_08a1:3387_5	Sace ratiṃ nādhigaccheyya tatthāti tesu pantasenāsanesu yathāladdhesu adhikusaladhammesu	3387	
PA_atk-s05_08a1:3387_6	ca ratiṃ pubbenāparaṃ visesassa alābhato abhiratiṃ na labheyya, saṅghe bhikkhusamūhe	3387	
PA_atk-s05_08a1:3387_7	rakkhitatto kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena	3387	
PA_atk-s05_08a1:3387_8	satimā vaseyya vihareyya, evaṃ viharantassa ca api nāma saṃyojanavippamokkho bhaveyyāti adhippāyo.	3387	
PA_atk-s05_08a1:3388	Mahācundattheragāthāvaṇṇanā niṭṭhitā.	338	
PA_atk-s05_08a1:3389	2. Jotidāsattheragāthāvaṇṇanā	338	
PA_atk-s05_08a1:3390_0	Ye kho teti āyasmato jotidāsattherassa gāthā. Kā uppatti? Ayampi purimabuddhesu katādhikāro	3390	
PA_atk-s05_08a1:3390_1	tattha tattha bhave puññāni upacinanto sikhissa bhagavato kāle kulagehe nibbattitvā	3390	
PA_atk-s05_08a1:3390_2	viññutaṃ patto ekadivasaṃ satthāraṃ piṇḍāya gacchantaṃ disvā pasannacitto kāsumārikaphalaṃ	3390	
PA_atk-s05_08a1:3390_3	adāsi. So tena puññakammena devamanussesu saṃsaranto imasmiṃ buddhuppāde pādiyatthajanapade	3390	
PA_atk-s05_08a1:3390_4	vibhavasampannassa brāhmaṇassa putto hutvā nibbatti, jotidāsotissa nāmaṃ ahosi. So	3390	
PA_atk-s05_08a1:3390_5	viññutaṃ patvā gharamāvasanto ekadivasaṃ mahākassapattheraṃ attano gāme piṇḍāya carantaṃ	3390	
PA_atk-s05_08a1:3390_6	disvā pasannacitto bhojetvā therassa santike dhammaṃ sutvā attano gāmasamīpe pabbate	3390	
PA_atk-s05_08a1:3390_7	mahantaṃ vihāraṃ kāretvā theraṃ tattha vāsetvā catūhi paccayehi upaṭṭhahanto therassa	3390	
PA_atk-s05_08a1:3390_8	dhammadesanāya paṭiladdhasaṃvego pabbajitvā vipassanāya kammaṃ karonto nacirasseva	3390	
PA_atk-s05_08a1:3390_9	chaḷabhiñño ahosi. Tena vuttaṃ apadāne –	3390	
PA_atk-s05_08a1:3391	“Kaṇikāraṃva jotantaṃ, nisinnaṃ pabbatantare;	339	
PA_atk-s05_08a1:3392	Addasaṃ virajaṃ buddhaṃ, lokajeṭṭhaṃ narāsabhaṃ.	339	
PA_atk-s05_08a1:3393	“Pasannacitto sumano, sire katvāna añjaliṃ;	339	
PA_atk-s05_08a1:3394	Kāsumārikamādāya, buddhaseṭṭhassadāsahaṃ.	339	
PA_atk-s05_08a1:3395	“Ekatiṃse ito kappe, yaṃ phalaṃ adadiṃ tadā;	339	
PA_atk-s05_08a1:3396	Duggatiṃ nābhijānāmi, phaladānassidaṃ phalaṃ.	339	
PA_atk-s05_08a1:3397	“Kilesā jhāpitā mayhaṃ…pe… kataṃ buddhassa sāsana”nti.	339	
PA_atk-s05_08a1:3398_0	Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṃ	3398	
PA_atk-s05_08a1:3398_1	patvā dasavassiko parisupaṭṭhāko ca hutvā bahūhi bhikkhūhi saddhiṃ bhagavantaṃ vandituṃ	3398	
PA_atk-s05_08a1:3398_2	sāvatthiṃ gacchanto antarāmagge addhānaparissamavinodanatthaṃ titthiyānaṃ ārāmaṃ	3398	
PA_atk-s05_08a1:3398_3	pavisitvā ekamantaṃ nisinno ekaṃ pañcatapaṃ tapantaṃ brāhmaṇaṃ disvā, “kiṃ, brāhmaṇa,	3398	
PA_atk-s05_08a1:3398_4	aññasmiṃ tapanīye aññaṃ tapatī”ti āha. Taṃ sutvā brāhmaṇo kupito, “bho, muṇḍaka,	3398	
PA_atk-s05_08a1:3398_5	kiṃ aññaṃ tapanīya”nti āha. Thero tassa –	3398	
PA_atk-s05_08a1:3399	“Kopo ca issā paraheṭhanā ca, māno ca sārambhamado pamādo;	339	
PA_atk-s05_08a1:3400	Taṇhā avijjā bhavasaṅgatī ca, te tappanīyā na hi rūpakhandho”ti. –	340	
PA_atk-s05_08a1:3401_0	Gāthāya dhammaṃ desesi. Taṃ sutvā so brāhmaṇo tasmiṃ titthiyārāme sabbe aññatitthiyā	3401	
PA_atk-s05_08a1:3401_1	ca therassa santike pabbajiṃsu. Thero tehi saddhiṃ sāvatthiṃ gantvā bhagavantaṃ vanditvā	3401	
PA_atk-s05_08a1:3401_2	katipāhaṃ tattha vasitvā attano jātibhūmiṃyeva gato dassanatthaṃ upagatesu ñātakesu	3401	
PA_atk-s05_08a1:3401_3	nānāladdhike yaññasuddhike ovadanto –	3401	
PA_atk-s05_08a1:3403	“Ye kho te veṭhamissena, nānattena ca kammunā;	340	
PA_atk-s05_08a1:3404	Manusse uparundhanti, pharusūpakkamā janā;	340	
PA_atk-s05_08a1:3405	Tepi tattheva kīranti, na hi kammaṃ panassati.	340	
PA_atk-s05_08a1:3407	“Yaṃ karoti naro kammaṃ, kalyāṇaṃ yadi pāpakaṃ;	340	
PA_atk-s05_08a1:3408	Tassa tasseva dāyādo, yaṃ yaṃ kammaṃ pakubbatī”ti. – gāthādvayaṃ abhāsi;	340	
PA_atk-s05_08a1:3409_0	Tattha yeti aniyamuddeso. Teti aniyamato eva paṭiniddeso. Padadvayassāpi “janā”ti	3409	
PA_atk-s05_08a1:3409_1	iminā sambandho. Khoti nipātamattaṃ. Veṭhamissenāti varattakhaṇḍādinā sīsādīsu veṭhadānena.	3409	
PA_atk-s05_08a1:3409_2	“Vedhamissenā”tipi pāḷi, so evattho. Nānattena ca kammunāti hananaghātanahatthapādādicchedanena	3409	
PA_atk-s05_08a1:3409_3	khuddakaseḷadānādinā ca nānāvidhena parūpaghātakammena. Manusseti nidassanamattaṃ,	3409	
PA_atk-s05_08a1:3409_4	tasmā ye keci satteti adhippāyo. Uparundhantīti vibādhenti. Pharusūpakkamāti dāruṇapayogā,	3409	
PA_atk-s05_08a1:3409_5	kurūrakammantāti attho. Janāti sattā. Tepi tattheva kīrantīti te vuttappakārā puggalā	3409	
PA_atk-s05_08a1:3409_6	yāhi kammakāraṇāhi aññe bādhiṃsu. Tattheva tāsuyeva kāraṇāsu sayampi kīranti pakkhipīyanti,	3409	
PA_atk-s05_08a1:3409_7	tathārūpaṃyeva dukkhaṃ anubhavantīti attho. “Tatheva kīrantī”ti ca pāṭho, yathā sayaṃ	3409	
PA_atk-s05_08a1:3409_8	aññesaṃ dukkhaṃ akaṃsu, tatheva aññehi karīyanti, dukkhaṃ pāpīyantīti attho, kasmā?	3409	
PA_atk-s05_08a1:3409_9	Na hi kammaṃ panassati kammañhi ekantaṃ upacitaṃ vipākaṃ adatvā na vigacchati, avasesapaccayasamavāye	3409	
PA_atk-s05_08a1:3409_10	vipaccatevāti adhippāyo.	34091	
PA_atk-s05_08a1:3410_0	Idāni “na hi kammaṃ panassatī”ti saṅkhepato vuttamatthaṃ vibhajitvā sattānaṃ kammassakataṃ	3410	
PA_atk-s05_08a1:3410_1	vibhāvetuṃ “yaṃ karotī”ti gāthaṃ abhāsi. Tassattho yaṃ kammaṃ kalyāṇaṃ kusalaṃ, yadi	3410	
PA_atk-s05_08a1:3410_2	vā pāpakaṃ akusalaṃ satto karoti, karonto ca tattha yaṃ kammaṃ yathā phaladānasamatthaṃ	3410	
PA_atk-s05_08a1:3410_3	hoti, tathā pakubbati upacinoti. Tassa tasseva dāyādoti tassa tasseva kammaphalassa	3410	
PA_atk-s05_08a1:3410_4	gaṇhanato tena tena kammena dātabbavipākassa bhāgī hotīti attho. Tenāha bhagavā –	3410	
PA_atk-s05_08a1:3410_5	“kammassakā, māṇava, sattā kammadāyādā”tiādi. Imā gāthā sutvā therassa ñātakā kammassakatāyaṃ patiṭṭhahiṃsūti.	3410	
PA_atk-s05_08a1:3411	Jotidāsattheragāthāvaṇṇanā niṭṭhitā.	341	
PA_atk-s05_08a1:3412	3. Heraññakānittheragāthāvaṇṇanā	341	
PA_atk-s05_08a1:3413_0	Accayanti ahorattāti āyasmato heraññakānittherassa gāthā. Kā uppatti? Ayaṃ kira padumuttarassa	3413	
PA_atk-s05_08a1:3413_1	bhagavato kāle haṃsavatīnagare kulagehe nibbattitvā viññutaṃ patto paresaṃ bhatako	3413	
PA_atk-s05_08a1:3413_2	hutvā jīvanto ekadivasaṃ sujātassa nāma satthusāvakassa paṃsukūlaṃ pariyesantassa	3413	
PA_atk-s05_08a1:3413_3	upaḍḍhadussaṃ pariccaji. So tena puññakammena tāvatiṃsesu nibbattitvā aparāparaṃ	3413	
PA_atk-s05_08a1:3413_4	devamanussesu saṃsaranto imasmiṃ buddhuppāde kosalarañño gāmabhojakassa coravosāsakassa	3413	
PA_atk-s05_08a1:3413_5	putto hutvā nibbatti, heraññakānītissa nāmaṃ ahosi. So vayappatto pitu accayena raññā	3413	
PA_atk-s05_08a1:3413_6	tasmiṃyeva gāmabhojakaṭṭhāne ṭhapito jetavanapaṭiggahaṇe buddhānubhāvaṃ disvā paṭiladdhasaddho	3413	
PA_atk-s05_08a1:3413_7	attano kaniṭṭhassa taṃ ṭhānantaraṃ dāpetvā rājānaṃ āpucchitvā pabbajitvā vipassanaṃ	3413	
PA_atk-s05_08a1:3413_8	paṭṭhapetvā nacirasseva arahattaṃ pāpuṇi. Tena vuttaṃ apadāne –	3413	
PA_atk-s05_08a1:3414	“Padumuttarabhagavato, sujāto nāma sāvako;	341	
PA_atk-s05_08a1:3415	Paṃsukūlaṃ gavesanto, saṅkāre carate tadā.	341	
PA_atk-s05_08a1:3416	“Nagare haṃsavatiyā, paresaṃ bhatako ahaṃ;	341	
PA_atk-s05_08a1:3417	Upaḍḍhadussaṃ datvāna, sirasā abhivādayiṃ.	341	
PA_atk-s05_08a1:3418	“Tena kammena sukatena, cetanāpaṇidhīhi ca;	341	
PA_atk-s05_08a1:3419	Jahitvā mānusaṃ dehaṃ, tāvatiṃsamagacchahaṃ.	341	
PA_atk-s05_08a1:3420	“Tettiṃsakkhattuṃ devindo, devarajjamakārayiṃ;	342	
PA_atk-s05_08a1:3421	Sattasattatikkhattuñca, cakkavattī ahosahaṃ.	342	
PA_atk-s05_08a1:3422	“Padesarajjaṃ vipulaṃ, gaṇanāto asaṅkhiyaṃ;	342	
PA_atk-s05_08a1:3423	Upaḍḍhadussadānena, modāmi akutobhayo.	342	
PA_atk-s05_08a1:3424	“Icchamāno cahaṃ ajja, sakānanaṃ sapabbataṃ;	342	
PA_atk-s05_08a1:3425	Khomadussehi chādeyyaṃ, aḍḍhadussassidaṃ phalaṃ.	342	
PA_atk-s05_08a1:3426	“Satasahassito kappe, yaṃ dānamadadiṃ tadā;	342	
PA_atk-s05_08a1:3427	Duggatiṃ nābhijānāmi, aḍḍhadussassidaṃ phalaṃ.	342	
PA_atk-s05_08a1:3428	“Kilesā jhāpitā mayhaṃ…pe… kataṃ buddhassa sāsana”nti.	342	
PA_atk-s05_08a1:3429	Arahattaṃ pana patvā attano kaniṭṭhabhātaraṃ tato kammato nivattetukāmo tasmiṃyeva kamme abhirataṃ disvā taṃ codento –	342	
PA_atk-s05_08a1:3431	“Accayanti ahorattā, jīvitaṃ uparujjhati;	343	
PA_atk-s05_08a1:3432	Āyu khīyati maccānaṃ, kunnadīnaṃva odakaṃ.	343	
PA_atk-s05_08a1:3434	“Atha pāpāni kammāni, karaṃ bālo na bujjhati;	343	
PA_atk-s05_08a1:3435	Pacchāssa kaṭukaṃ hoti, vipāko hissa pāpako”ti. –	343	
PA_atk-s05_08a1:3436	Gāthādvayaṃ abhāsi.	343	
PA_atk-s05_08a1:3437_0	Tattha accayantīti atikkamanti, lahuṃ lahuṃ apagacchantīti attho. Ahorattāti rattindivā.	3437	
PA_atk-s05_08a1:3437_1	Jīvitaṃ uparujjhatīti jīvitindriyañca khaṇikanirodhavasena nirujjhati. Vuttañhi “khaṇe	3437	
PA_atk-s05_08a1:3437_2	khaṇe, tvaṃ bhikkhu, jāyasi ca jiyyasi ca miyyasi ca cavasi ca upapajjasi cā”ti.	3437	
PA_atk-s05_08a1:3437_3	Āyu khīyati maccānanti maritabbasabhāvattā maccāti laddhanāmānaṃ imesaṃ sattānaṃ	3437	
PA_atk-s05_08a1:3437_4	āyu “yo ciraṃ jīvati, so vassasataṃ appaṃ vā bhiyyo”ti evaṃ paricchinnakālaparamāyu	3437	
PA_atk-s05_08a1:3437_5	khīyati khayañca sambhedañca gacchati, yathā kiṃ? Kunnadīnaṃva odakaṃ yathā nāma	3437	
PA_atk-s05_08a1:3437_6	kunnadīnaṃ pabbateyyānaṃ khuddakanadīnaṃ udakaṃ ciraṃ na tiṭṭhati, lahutaraṃ khīyati,	3437	
PA_atk-s05_08a1:3437_7	āgatamattaṃyeva vigacchati, evaṃ sattānaṃ āyu lahutaraṃ khīyati khayaṃ gacchati.	3437	
PA_atk-s05_08a1:3437_8	Ettha ca udakameva “odaka”nti vuttaṃ, yathā manoyeva mānasanti.	3437	
PA_atk-s05_08a1:3438_0	Atha pāpāni kammāni, karaṃ bālo na bujjhatīti evaṃ saṃsāre aniccepi samāne bālo lobhavasena	3438	
PA_atk-s05_08a1:3438_1	vā kodhavasena vā pāpāni kammāni karoti, karontopi na bujjhati, pāpaṃ karonto ca	3438	
PA_atk-s05_08a1:3438_2	“pāpaṃ karomī”ti abujjhanako nāma natthi, “imassa kammassa evarūpo dukkho vipāko”ti	3438	
PA_atk-s05_08a1:3438_3	pana ajānanato “na bujjhatī”ti vuttaṃ. Pacchāssa kaṭukaṃ hotīti yadipi pāpassa kammassa	3438	
PA_atk-s05_08a1:3438_4	āyūhanakkhaṇe “imassa kammassa evarūpo vipāko”ti na bujjhati, tato pacchā pana nirayādīsu	3438	
PA_atk-s05_08a1:3438_5	nibbattassa assa bālassa kaṭukaṃ aniṭṭhaṃ dukkhameva hoti. Vipāko hissa pāpako yasmā	3438	
PA_atk-s05_08a1:3438_6	assa pāpakammassa nāma vipāko pāpako nihīno aniṭṭho evāti. Imaṃ pana ovādaṃ sutvā	3438	
PA_atk-s05_08a1:3438_7	therassa kaniṭṭhabhātā rājānaṃ āpucchitvā pabbajitvā nacirasseva sadatthaṃ nipphādesi.	3438	
PA_atk-s05_08a1:3439	Heraññakānittheragāthāvaṇṇanā niṭṭhitā.	343	
PA_atk-s05_08a1:3440	4. Somamittattheragāthāvaṇṇanā	344	
PA_atk-s05_08a1:3441_0	Parittaṃ dārunti āyasmato somamittattherassa gāthā. Kā uppatti? Ayampi purimabuddhesu	3441	
PA_atk-s05_08a1:3441_1	katādhikāro tattha tattha bhave puññāni upacinanto sikhissa bhagavato kāle kulagehe	3441	
PA_atk-s05_08a1:3441_2	nibbattitvā viññutaṃ patto buddhaguṇe sutvā pasannamānaso ekadivasaṃ kiṃsukarukkhaṃ	3441	
PA_atk-s05_08a1:3441_3	pupphitaṃ disvā pupphāni gahetvā satthāraṃ uddissa ākāse khipitvā pūjesi. So tena	3441	
PA_atk-s05_08a1:3441_4	puññakammena devamanussesu saṃsaranto imasmiṃ buddhuppāde bārāṇasiyaṃ brāhmaṇakule	3441	
PA_atk-s05_08a1:3441_5	nibbattitvā somamittoti laddhanāmo tiṇṇaṃ vedānaṃ pāragū hutvā vimalena nāma therena	3441	
PA_atk-s05_08a1:3441_6	kataparicayattā abhiṇhaṃ tassa santikaṃ gacchanto dhammaṃ sutvā sāsane laddhappasādo	3441	
PA_atk-s05_08a1:3441_7	pabbajitvā laddhūpasampado vattapaṭivattaṃ pūrento vicarati. Vimalatthero pana kusīto	3441	
PA_atk-s05_08a1:3441_8	middhabahulo rattindivaṃ vītināmeti. Somamitto “kusītaṃ nāma nissāya ko guṇo”ti taṃ	3441	
PA_atk-s05_08a1:3441_9	pahāya mahākassapattheraṃ upasaṅkamitvā tassa ovāde ṭhatvā vipassanaṃ paṭṭhapetvā	3441	
PA_atk-s05_08a1:3441_10	nacirasseva arahatte patiṭṭhāsi. Tena vuttaṃ apadāne –	34411	
PA_atk-s05_08a1:3442	“Kiṃsukaṃ pupphitaṃ disvā, paggahetvāna añjaliṃ;	344	
PA_atk-s05_08a1:3443	Buddhaseṭṭhaṃ saritvāna, ākāse abhipūjayiṃ.	344	
PA_atk-s05_08a1:3444	“Tena kammena sukatena, cetanāpaṇidhīhi ca;	344	
PA_atk-s05_08a1:3445	Jahitvā mānusaṃ dehaṃ, tāvatiṃsamagacchahaṃ.	344	
PA_atk-s05_08a1:3446	“Ekatiṃse ito kappe, yaṃ kammamakariṃ tadā;	344	
PA_atk-s05_08a1:3447	Duggatiṃ nābhijānāmi, buddhapūjāyidaṃ phalaṃ.	344	
PA_atk-s05_08a1:3448	“Kilesā jhāpitā mayhaṃ, bhavā sabbe samūhatā;	344	
PA_atk-s05_08a1:3449	Nāgova bandhanaṃ chetvā, viharāmi anāsavo.	344	
PA_atk-s05_08a1:3450	“Svāgataṃ vata me āsi, mama buddhassa santike;	345	
PA_atk-s05_08a1:3451	Tisso vijjā anuppattā, kataṃ buddhassa sāsana”nti.	345	
PA_atk-s05_08a1:3452	Arahattaṃ pana patvā vimalattheraṃ ovādena tajjento –	345	
PA_atk-s05_08a1:3454	“Parittaṃ dārumāruyha, yathā sīde mahaṇṇave;	345	
PA_atk-s05_08a1:3455	Evaṃ kusītamāgamma, sādhujīvīpi sīdati;	345	
PA_atk-s05_08a1:3456	Tasmā taṃ parivajjeyya, kusītaṃ hīnavīriyaṃ.	345	
PA_atk-s05_08a1:3458	“Pavivittehi ariyehi, pahitattehi jhāyibhi;	345	
PA_atk-s05_08a1:3459	Niccaṃ āraddhavīriyehi, paṇḍitehi sahāvase”ti. – gāthādvayaṃ abhāsi;	345	
PA_atk-s05_08a1:3460_0	Tattha parittaṃ dārumāruyha, yathā sīde mahaṇṇaveti pesalopi kulaputto kusītaṃ alasapuggalaṃ	3460	
PA_atk-s05_08a1:3460_1	nissāya sīdati saṃsāre patati, na tassa pāraṃ nibbānaṃ gacchati. Yasmā etadevaṃ,	3460	
PA_atk-s05_08a1:3460_2	tasmā taṃ adhikusaladhammavasena sīsaṃ anukkhipitvā kucchitaṃ sīdanato kusītaṃ vīriyārambhābhāvato	3460	
PA_atk-s05_08a1:3460_3	hīnavīriyaṃ puggalaṃ sabbathā vajjeyya, na tassa diṭṭhānugatiṃ āpajjeyyāti attho.	3460	
PA_atk-s05_08a1:3461_0	Evaṃ puggalādhiṭṭhānāya gāthāya kosajje ādīnavaṃ dassetvā idāni vīriyārambhe ānisaṃse	3461	
PA_atk-s05_08a1:3461_1	dassetuṃ “pavivittehī”tiādi vuttaṃ. Tassattho – ye pana kāyavivekasambhavena pavivittā,	3461	
PA_atk-s05_08a1:3461_2	tato eva kilesehi ārakattā ariyā, nibbānaṃ patipesitattatāya pahitattā ārammaṇūpanijjhānavasena	3461	
PA_atk-s05_08a1:3461_3	lakkhaṇūpanijjhānavasena ca jhāyino, sabbakālaṃ paggahitavīriyatāya āraddhavīriyā,	3461	
PA_atk-s05_08a1:3461_4	lokiyalokuttarabhedāya paññāya samannāgatattā paṇḍitā, tehiyeva saha āvaseyya sadatthaṃ	3461	
PA_atk-s05_08a1:3461_5	nipphādetukāmo saṃvaseyyāti. Taṃ sutvā vimalatthero saṃviggamānaso vipassanaṃ paṭṭhapetvā	3461	
PA_atk-s05_08a1:3461_6	sadatthaṃ ārādhesi. Svāyamattho parato āgamissati.	3461	
PA_atk-s05_08a1:3462	Somamittattheragāthāvaṇṇanā niṭṭhitā.	346	
PA_atk-s05_08a1:3463	5. Sabbamittattheragāthāvaṇṇanā	346	
PA_atk-s05_08a1:3464_0	Jano janamhi sambaddhoti āyasmato sabbamittattherassa gāthā. Kā uppatti? Ayampi purimabuddhesu	3464	
PA_atk-s05_08a1:3464_1	katādhikāro tattha tattha bhave puññāni upacinanto ito dvānavute kappe tissassa bhagavato	3464	
PA_atk-s05_08a1:3464_2	kāle nesādakule nibbattitvā vanacāriko hutvā vane mige vadhitvā maṃsaṃ khādanto jīvati.	3464	
PA_atk-s05_08a1:3464_3	Athassa bhagavā anuggaṇhanatthaṃ vasanaṭṭhānasamīpe tīṇi padacetiyāni dassetvā pakkāmi.	3464	
PA_atk-s05_08a1:3464_4	So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi	3464	
PA_atk-s05_08a1:3464_5	pūjaṃ katvā tena puññakammena tāvatiṃsabhavane nibbattitvā aparāparaṃ sugatīsuyeva	3464	
PA_atk-s05_08a1:3464_6	saṃsaranto imasmiṃ buddhuppāde sāvatthinagare brāhmaṇakule nibbatti, sabbamittotissa	3464	
PA_atk-s05_08a1:3464_7	nāmaṃ ahosi. So viññutaṃ patto jetavanapaṭiggahaṇe buddhānubhāvaṃ disvā paṭiladdhasaddho	3464	
PA_atk-s05_08a1:3464_8	pabbajitvā kammaṭṭhānaṃ gahetvā araññe viharanto vassaṃ upagantvā vuṭṭhavasso bhagavantaṃ	3464	
PA_atk-s05_08a1:3464_9	vandituṃ sāvatthiṃ gacchanto antarāmagge māgavikehi oḍḍite pāse migapotakaṃ baddhaṃ	3464	
PA_atk-s05_08a1:3464_10	addasa. Mātā panassa migī pāsaṃ appaviṭṭhāpi puttasinehena dūraṃ na gacchati, maraṇabhayena	34641	
PA_atk-s05_08a1:3464_11	pāsasamīpampi na upagacchati migapotako ca bhīto ito cito ca parivattento karuṇaṃ	34641	
PA_atk-s05_08a1:3464_12	vilapati, taṃ disvā thero, “aho sattānaṃ snehahetukaṃ dukkha”nti gacchanto tato paraṃ	34641	
PA_atk-s05_08a1:3464_13	sambahule core ekaṃ purisaṃ jīvagāhaṃ gahetvā palālaveṇiyā sarīraṃ veṭhetvā jhāpente,	34641	
PA_atk-s05_08a1:3464_14	tañca mahāviravaṃ viravantaṃ disvā tadubhayaṃ nissāya sañjātasaṃvego tesaṃ corānaṃ suṇantānaṃyeva –	34641	
PA_atk-s05_08a1:3466	“Jano janamhi sambaddho, janamevassito jano;	346	
PA_atk-s05_08a1:3467	Jano janena heṭhīyati, heṭheti ca jano janaṃ.	346	
PA_atk-s05_08a1:3469	“Ko hi tassa janenattho, janena janitena vā;	346	
PA_atk-s05_08a1:3470	Janaṃ ohāya gacchaṃ taṃ, heṭhayitvā bahuṃ jana”nti. – gāthādvayaṃ abhāsi;	347	
PA_atk-s05_08a1:3471_0	Tattha janoti andhabālajano. Janamhīti aññe jane. Sambaddhoti taṇhābandhanena baddho.	3471	
PA_atk-s05_08a1:3471_1	“Ayaṃ me putto, mātā”tiādinā paṭibaddho. Ayameva vā pāṭho, “ime maṃ posenti, ahaṃ	3471	
PA_atk-s05_08a1:3471_2	ime nissāya jīvāmī”ti paṭibaddhacittoti attho. Janamevassito janoti “ayaṃ me putto,	3471	
PA_atk-s05_08a1:3471_3	dhītā”tiādinā aññameva janaṃ añño jano assito taṇhāya allīno pariggayha ṭhito. Jano	3471	
PA_atk-s05_08a1:3471_4	janena heṭhīyati, heṭheti ca jano jananti kammassakatāya yathābhūtāvabodhassa ca	3471	
PA_atk-s05_08a1:3471_5	abhāvato ajjhupekkhanaṃ akatvā lobhavasena yathā jano janaṃ assito, evaṃ dosavasena	3471	
PA_atk-s05_08a1:3471_6	jano janena heṭhīyati vibādhīyati. “Tayidaṃ mayhaṃva upari heṭhanaphalavasena paripatissatī”ti	3471	
PA_atk-s05_08a1:3471_7	ajānanto heṭheti ca jano janaṃ.	3471	
PA_atk-s05_08a1:3472_0	Ko hi tassa janenatthoti tassa aññajanassa aññena janena taṇhāvasena assitena dosavasena	3472	
PA_atk-s05_08a1:3472_1	heṭhitena vā ko attho. Janena janitena vāti mātāpitā hutvā tena aññena janena janitena	3472	
PA_atk-s05_08a1:3472_2	vā ko attho. Janaṃ ohāya gacchaṃ taṃ, heṭhayitvā bahuṃ jananti yasmā saṃsāre carato	3472	
PA_atk-s05_08a1:3472_3	janassa ayamevānurūpā paṭipatti, tasmā taṃ janaṃ, tassa ca bādhikā yā sā taṇhā ca,	3472	
PA_atk-s05_08a1:3472_4	yo ca so doso eva bahuṃ janaṃ bādhayitvā ṭhito, tañca ohāya sabbaso pahāya pariccajitvā	3472	
PA_atk-s05_08a1:3472_5	gacchaṃ, tehi anupaddutaṃ ṭhānaṃ gaccheyyaṃ pāpuṇeyyanti attho. Evaṃ pana vatvā thero	3472	
PA_atk-s05_08a1:3472_6	tāvadeva vipassanaṃ ussukkāpetvā arahattamapāpuṇi. Tena vuttaṃ apadāne –	3472	
PA_atk-s05_08a1:3473	“Vanakammiko pure āsiṃ, pitumātumatenahaṃ;	347	
PA_atk-s05_08a1:3474	Pasumārena jīvāmi, kusalaṃ me na vijjati.	347	
PA_atk-s05_08a1:3475	“Mama āsayasāmantā, tisso lokagganāyako;	347	
PA_atk-s05_08a1:3476	Padāni tīṇi dassesi, anukampāya cakkhumā.	347	
PA_atk-s05_08a1:3477	“Akkante ca pade disvā, tissanāmassa satthuno;	347	
PA_atk-s05_08a1:3478	Haṭṭho haṭṭhena cittena, pade cittaṃ pasādayiṃ.	347	
PA_atk-s05_08a1:3479	“Koraṇḍaṃ pupphitaṃ disvā, pādapaṃ dharaṇīruhaṃ;	347	
PA_atk-s05_08a1:3480	Sakosakaṃ gahetvāna, padaseṭṭhamapūjayiṃ.	348	
PA_atk-s05_08a1:3481	“Tena kammena sukatena, cetanāpaṇidhīhi ca;	348	
PA_atk-s05_08a1:3482	Jahitvā mānusaṃ dehaṃ, tāvatiṃsamagacchahaṃ.	348	
PA_atk-s05_08a1:3483	“Yaṃ yaṃ yonupapajjāmi, devattaṃ atha mānusaṃ;	348	
PA_atk-s05_08a1:3484	Koraṇḍakachavi homi, suppabhāso bhavāmahaṃ.	348	
PA_atk-s05_08a1:3485	“Dvenavute ito kappe, yaṃ kammamakariṃ tadā;	348	
PA_atk-s05_08a1:3486	Duggatiṃ nābhijānāmi, padapūjāyidaṃ phalaṃ.	348	
PA_atk-s05_08a1:3487	“Kilesā jhāpitā mayhaṃ…pe… kataṃ buddhassa sāsana”nti.	348	
PA_atk-s05_08a1:3488	Te pana corā therassa santike dhammaṃ sutvā saṃvegajātā pabbajitvā dhammānudhammaṃ paṭipajjiṃsūti.	348	
PA_atk-s05_08a1:3489	Sabbamittattheragāthāvaṇṇanā niṭṭhitā.	348	
PA_atk-s05_08a1:3490	6. Mahākāḷattheragāthāvaṇṇanā	349	
PA_atk-s05_08a1:3491_0	Kāḷī itthīti āyasmato mahākāḷattherassa gāthā. Kā uppatti? Ayampi purimabuddhesu	3491	
PA_atk-s05_08a1:3491_1	katādhikāro tattha tattha bhave puññāni upacinanto ito ekanavute kappe kulagehe nibbattitvā	3491	
PA_atk-s05_08a1:3491_2	viññutaṃ patto kenacideva karaṇīyena araññaṃ gato tattha aññatarassa rukkhassa sākhāya	3491	
PA_atk-s05_08a1:3491_3	olambamānaṃ paṃsukūlacīvaraṃ disvā “ariyaddhajo olambatī”ti pasannacitto kiṅkaṇipupphāni	3491	
PA_atk-s05_08a1:3491_4	gahetvā paṃsukūlaṃ pūjesi. So tena puññakammena devamanussesu saṃsaranto imasmiṃ	3491	
PA_atk-s05_08a1:3491_5	buddhuppāde setabyanagare satthavāhakule nibbattitvā mahākāḷoti laddhanāmo viññutaṃ	3491	
PA_atk-s05_08a1:3491_6	patvā gharāvāsaṃ vasanto pañcahi sakaṭasatehi bhaṇḍaṃ gahetvā vāṇijjavasena sāvatthiṃ	3491	
PA_atk-s05_08a1:3491_7	gato ekamantaṃ sakaṭasatthaṃ nivesetvā addhānaparissamaṃ vinodetvā attano parisāya	3491	
PA_atk-s05_08a1:3491_8	saddhiṃ nisinno sāyanhasamayaṃ gandhamālādihatthe upāsake jetavanaṃ gacchante disvā	3491	
PA_atk-s05_08a1:3491_9	sayampi tehi saddhiṃ vihāraṃ gantvā satthu santike dhammaṃ sutvā paṭiladdhasaddho	3491	
PA_atk-s05_08a1:3491_10	pabbajitvā sosānikaṅgaṃ adhiṭṭhāya susāne vasati. Athekadivasaṃ kāḷī nāma ekā itthī	34911	
PA_atk-s05_08a1:3491_11	chavaḍāhikā therassa kammaṭṭhānatthāya aciramatasarīraṃ ubho satthī bhinditvā ubho	34911	
PA_atk-s05_08a1:3491_12	ca bāhū bhinditvā sīsañca dadhithālakaṃ viya bhinditvā sabbaṃ aṅgapaccaṅgaṃ sambandhameva	34911	
PA_atk-s05_08a1:3491_13	katvā therassa oloketuṃ yogyaṭṭhāne ṭhapetvā ekamantaṃ nisīdi. Thero taṃ disvā attānaṃ ovadanto –	34911	
PA_atk-s05_08a1:3493	“Kāḷī itthī brahatī dhaṅkarūpā, satthiñca bhetvā aparañca satthiṃ;	349	
PA_atk-s05_08a1:3494	Bāhañca bhetvā aparañca bāhaṃ, sīsañca bhetvā dadhithālakaṃva;	349	
PA_atk-s05_08a1:3495	Esā nisinnā abhisandahitvā.	349	
PA_atk-s05_08a1:3497	“Yo ve avidvā upadhiṃ karoti, punappunaṃ dukkhamupeti mando;	349	
PA_atk-s05_08a1:3498	Tasmā pajānaṃ upadhiṃ na kayirā, māhaṃ puna bhinnasiro sayissa”nti. –	349	
PA_atk-s05_08a1:3499	Gāthādvayaṃ abhāsi.	349	
PA_atk-s05_08a1:3500_0	Tattha kāḷīti tassā nāmaṃ, kāḷavaṇṇattā vā evaṃ vuttaṃ. Brahatīti mahāsarīrā ārohapariṇāhavatī.	3500	
PA_atk-s05_08a1:3500_1	Dhaṅkarūpāti kāḷavaṇṇattā eva kākasadisarūpā. Satthiñca bhetvāti matasarīrassa satthiṃ	3500	
PA_atk-s05_08a1:3500_2	jaṇṇubhedanena bhañjitvā. Aparañca satthinti itarañca satthiṃ bhañjitvā. Bāhañca	3500	
PA_atk-s05_08a1:3500_3	bhetvāti bāhaṭṭhiñca aggabāhaṭṭhāneyeva bhañjitvā. Sīsañca bhetvā dadhithālakaṃvāti	3500	
PA_atk-s05_08a1:3500_4	matasarīrassa sīsaṃ bhinditvā bhinnattā eva leḍḍudaṇḍādīhi paggharantaṃ dadhithālakaṃ	3500	
PA_atk-s05_08a1:3500_5	viya, paggharantaṃ matthaluṅgaṃ katvāti attho. Esā nisinnā abhisandahitvāti chinnabhinnāvayavaṃ	3500	
PA_atk-s05_08a1:3500_6	matasarīraṃ te avayave yathāṭhāneyeva ṭhapanena sandahitvā sahitaṃ katvā maṃsāpaṇaṃ	3500	
PA_atk-s05_08a1:3500_7	pasārentī viya esā nisinnā.	3500	
PA_atk-s05_08a1:3501_0	Yo ve avidvā upadhiṃ karotīti yo imāya upaṭṭhāpitaṃ kammaṭṭhānaṃ disvāpi avidvā akusalo	3501	
PA_atk-s05_08a1:3501_1	kammaṭṭhānaṃ chaḍḍetvā ayonisomanasikārena kilesūpadhiṃ uppādeti, so mando mandapañño	3501	
PA_atk-s05_08a1:3501_2	saṃsārassa anativattanato punappunaṃ aparāparaṃ nirayādīsu dukkhaṃ upeti. Tasmā pajānaṃ	3501	
PA_atk-s05_08a1:3501_3	upadhiṃ na kayirāti tasmāti yasmā cetadevaṃ, tasmā. Pajānaṃ upadhinti “idha yaṃ dukkhaṃ	3501	
PA_atk-s05_08a1:3501_4	sambhotī”ti pajānanto yoniso manasikaronto kilesūpadhiṃ na kayirā na uppādeyya. Kasmā?	3501	
PA_atk-s05_08a1:3501_5	Māhaṃ puna bhinnasiro sayissanti yathayidaṃ matasarīraṃ bhinnasarīraṃ sayati, evaṃ	3501	
PA_atk-s05_08a1:3501_6	kilesūpadhīhi saṃsāre punappunaṃ uppattiyā kaṭasivaḍḍhako hutvā bhinnasiro ahaṃ mā	3501	
PA_atk-s05_08a1:3501_7	sayissanti. Evaṃ vadanto eva thero vipassanaṃ ussukkāpetvā arahattaṃ pāpuṇi. Tena vuttaṃ apadāne –	3501	
PA_atk-s05_08a1:3502	“Himavantassāvidūre, udaṅgaṇo nāma pabbato;	350	
PA_atk-s05_08a1:3503	Tatthaddasaṃ paṃsukūlaṃ, dumaggamhi vilambitaṃ.	350	
PA_atk-s05_08a1:3504	“Tīṇi kiṅkaṇipupphāni, ocinitvānahaṃ tadā;	350	
PA_atk-s05_08a1:3505	Haṭṭho haṭṭhena cittena, paṃsukūlamapūjayiṃ.	350	
PA_atk-s05_08a1:3506	“Tena kammena sukatena, cetanāpaṇidhīhi ca;	350	
PA_atk-s05_08a1:3507	Jahitvā mānusaṃ dehaṃ, tāvatiṃsamagacchahaṃ.	350	
PA_atk-s05_08a1:3508	“Ekanavutito kappe, yaṃ kammamakariṃ tadā;	350	
PA_atk-s05_08a1:3509	Duggatiṃ nābhijānāmi, pūjitvā arahaddhajaṃ.	350	
PA_atk-s05_08a1:3510	“Kilesā jhāpitā mayhaṃ…pe… kataṃ buddhassa sāsana”nti.	351	
PA_atk-s05_08a1:3511	Mahākāḷattheragāthāvaṇṇanā niṭṭhitā.	351	
PA_atk-s05_08a1:3512	7. Tissattheragāthāvaṇṇanā	351	
PA_atk-s05_08a1:3513_0	Bahū sapatte labhatīti āyasmato tissattherassa gāthā. Kā uppatti? Ayampi purimabuddhesu	3513	
PA_atk-s05_08a1:3513_1	katādhikāro tattha tattha bhave vivaṭṭūpanissayaṃ puññaṃ upacinanto piyadassissa	3513	
PA_atk-s05_08a1:3513_2	bhagavato kāle brāhmaṇakule nibbattitvā viññutaṃ patto sippesu nipphattiṃ gantvā	3513	
PA_atk-s05_08a1:3513_3	kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññāyatane sālavane	3513	
PA_atk-s05_08a1:3513_4	assamaṃ kāretvā vasati. Bhagavā tassa anuggaṇhanatthaṃ assamassa avidūre sālavane	3513	
PA_atk-s05_08a1:3513_5	nirodhaṃ samāpajjitvā nisīdi. So assamato nikkhamitvā phalāphalatthāya gacchanto	3513	
PA_atk-s05_08a1:3513_6	bhagavantaṃ disvā pasannamānaso cattāro daṇḍe ṭhapetvā bhagavato upari pupphitāhi	3513	
PA_atk-s05_08a1:3513_7	sālasākhāhi sākhāmaṇḍapaṃ katvā sattāhaṃ navanavehi sālapupphehi bhagavantaṃ pūjento	3513	
PA_atk-s05_08a1:3513_8	aṭṭhāsi buddhārammaṇaṃ pītiṃ avijahanto. Satthā sattāhassa accayena nirodhato vuṭṭhahitvā	3513	
PA_atk-s05_08a1:3513_9	bhikkhusaṅghaṃ cintesi. Tāvadeva satasahassamattā khīṇāsavā satthāraṃ parivāresuṃ.	3513	
PA_atk-s05_08a1:3513_10	Bhagavā tassa bhāviniṃ sampattiṃ vibhāvento anumodanaṃ vatvā pakkāmi. So tena puññakammena	35131	
PA_atk-s05_08a1:3513_11	devaloke nibbattitvā aparāparaṃ sugatīsuyeva saṃsaranto imasmiṃ buddhuppāde rājagahe	35131	
PA_atk-s05_08a1:3513_12	brāhmaṇakule nibbattitvā tissoti laddhanāmo vayappatto tiṇṇaṃ vedānaṃ pāragū hutvā	35131	
PA_atk-s05_08a1:3513_13	pañcamattāni māṇavakasatāni mante vācento lābhaggayasaggappatto hutvā satthu rājagahagamane	35131	
PA_atk-s05_08a1:3513_14	buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā nacirasseva	35131	
PA_atk-s05_08a1:3513_15	arahattaṃ pāpuṇi. Tena vuttaṃ apadāne –	35131	
PA_atk-s05_08a1:3514	“Ajjhogāhetvā sālavanaṃ, sukato assamo mama;	351	
PA_atk-s05_08a1:3515	Sālapupphehi sañchanno, vasāmi vipine tadā.	351	
PA_atk-s05_08a1:3516	“Piyadassī ca bhagavā, sayambhū aggapuggalo;	351	
PA_atk-s05_08a1:3517	Vivekakāmo sambuddho, sālavanamupāgami.	351	
PA_atk-s05_08a1:3518	“Assamā abhinikkhamma, pavanaṃ agamāsahaṃ;	351	
PA_atk-s05_08a1:3519	Mūlaphalaṃ gavesanto, āhiṇḍāmi vane tadā.	351	
PA_atk-s05_08a1:3520	“Tatthaddasāsiṃ sambuddhaṃ, piyadassiṃ mahāyasaṃ;	352	
PA_atk-s05_08a1:3521	Sunisinnaṃ samāpannaṃ, virocantaṃ mahāvane.	352	
PA_atk-s05_08a1:3522	“Catudaṇḍe ṭhapetvāna, buddhassa uparī ahaṃ;	352	
PA_atk-s05_08a1:3523	Maṇḍapaṃ sukataṃ katvā, sālapupphehi chādayiṃ.	352	
PA_atk-s05_08a1:3524	“Sattāhaṃ dhārayitvāna, maṇḍapaṃ sālachāditaṃ;	352	
PA_atk-s05_08a1:3525	Tattha cittaṃ pasādetvā, buddhaseṭṭhamavandahaṃ.	352	
PA_atk-s05_08a1:3526	“Bhagavā tamhi samaye, vuṭṭhahitvā samādhito;	352	
PA_atk-s05_08a1:3527	Yugamattaṃ pekkhamāno, nisīdi purisuttamo.	352	
PA_atk-s05_08a1:3528	“Sāvako varuṇo nāma, piyadassissa satthuno;	352	
PA_atk-s05_08a1:3529	Vasīsatasahassehi, upagacchi vināyakaṃ.	352	
PA_atk-s05_08a1:3530	“Piyadassī ca bhagavā, lokajeṭṭho narāsabho;	353	
PA_atk-s05_08a1:3531	Bhikkhusaṅghe nisīditvāna, sitaṃ pātukarī jino.	353	
PA_atk-s05_08a1:3532	“Anuruddho upaṭṭhāko, piyadassissa satthuno;	353	
PA_atk-s05_08a1:3533	Ekaṃsaṃ cīvaraṃ katvā, apucchittha mahāmuniṃ.	353	
PA_atk-s05_08a1:3534	“Ko nu kho bhagavā hetu, sitakammassa satthuno;	353	
PA_atk-s05_08a1:3535	Kāraṇe vijjamānamhi, satthā pātukare sitaṃ.	353	
PA_atk-s05_08a1:3536	“Sattāhaṃ sālacchadanaṃ, yo me dhāresi māṇavo;	353	
PA_atk-s05_08a1:3537	Tassa kammaṃ saritvāna, sitaṃ pātukariṃ ahaṃ.	353	
PA_atk-s05_08a1:3538	“Anokāsaṃ na passāmi, yattha puññaṃ vipaccati;	353	
PA_atk-s05_08a1:3539	Devaloke manusse vā, okāsova na sammati.	353	
PA_atk-s05_08a1:3540	“Devaloke vasantassa, puññakammasamaṅgino;	354	
PA_atk-s05_08a1:3541	Yāvatā parisā tassa, sālacchannā bhavissati.	354	
PA_atk-s05_08a1:3542	“Tattha dibbehi naccehi, gītehi vāditehi ca;	354	
PA_atk-s05_08a1:3543	Ramissati sadā santo, puññakammasamāhito.	354	
PA_atk-s05_08a1:3544	“Yāvatā parisā tassa, gandhagandhī bhavissati;	354	
PA_atk-s05_08a1:3545	Sālassa pupphavasso ca, pavassissati tāvade.	354	
PA_atk-s05_08a1:3546	“Tato cutoyaṃ manujo, mānusaṃ āgamissati;	354	
PA_atk-s05_08a1:3547	Idhāpi sālacchadanaṃ, sabbakālaṃ dharissati.	354	
PA_atk-s05_08a1:3548	“Idha naccañca gītañca, sammatāḷasamāhitaṃ;	354	
PA_atk-s05_08a1:3549	Parivāressanti maṃ niccaṃ, buddhapūjāyidaṃ phalaṃ.	354	
PA_atk-s05_08a1:3550	“Uggacchante ca sūriye, sālavassaṃ pavassati;	355	
PA_atk-s05_08a1:3551	Puññakammena saṃyuttaṃ, vassate sabbakālikaṃ.	355	
PA_atk-s05_08a1:3552	“Aṭṭhārase kappasate, okkākakulasambhavo;	355	
PA_atk-s05_08a1:3553	Gotamo nāma gottena, satthā loke bhavissati.	355	
PA_atk-s05_08a1:3554	“Tassa dhammesu dāyādo, oraso dhammanimmito;	355	
PA_atk-s05_08a1:3555	Sabbāsave pariññāya, nibbāyissatināsavo.	355	
PA_atk-s05_08a1:3556	“Dhammaṃ abhisamentassa, sālacchannaṃ bhavissati;	355	
PA_atk-s05_08a1:3557	Citake jhāyamānassa, chadanaṃ tattha hessati.	355	
PA_atk-s05_08a1:3558	“Vipākaṃ kittayitvāna, piyadassī mahāmuni;	355	
PA_atk-s05_08a1:3559	Parisāya dhammaṃ desesi, tappento dhammavuṭṭhiyā.	355	
PA_atk-s05_08a1:3560	“Tiṃsakappāni devesu, devarajjamakārayiṃ;	356	
PA_atk-s05_08a1:3561	Saṭṭhi ca sattakkhattuñca, cakkavattī ahosahaṃ.	356	
PA_atk-s05_08a1:3562	“Devalokā idhāgantvā, labhāmi vipulaṃ sukhaṃ;	356	
PA_atk-s05_08a1:3563	Idhāpi sālacchadanaṃ, maṇḍapassa idaṃ phalaṃ.	356	
PA_atk-s05_08a1:3564	“Ayaṃ pacchimako mayhaṃ, carimo vattate bhavo;	356	
PA_atk-s05_08a1:3565	Idhāpi sālacchadanaṃ, hessati sabbakālikaṃ.	356	
PA_atk-s05_08a1:3566	“Mahāmuniṃ tosayitvā, gotamaṃ sakyapuṅgavaṃ;	356	
PA_atk-s05_08a1:3567	Pattomhi acalaṃ ṭhānaṃ, hitvā jayaparājayaṃ.	356	
PA_atk-s05_08a1:3568	“Aṭṭhārase kappasate, yaṃ buddhamabhipūjayiṃ;	356	
PA_atk-s05_08a1:3569	Duggatiṃ nābhijānāmi, buddhapūjāyidaṃ phalaṃ.	356	
PA_atk-s05_08a1:3570	“Kilesā jhāpitā mayhaṃ…pe… kataṃ buddhassa sāsana”nti.	357	
PA_atk-s05_08a1:3571_0	So arahattaṃ pana patvā visesato lābhaggayasaggappatto ahosi. Tattha keci puthujjanabhikkhū	3571	
PA_atk-s05_08a1:3571_1	therassa lābhasakkāraṃ disvā bālabhāvena asahanākāraṃ pavedesuṃ. Thero taṃ ñatvā	3571	
PA_atk-s05_08a1:3571_2	lābhasakkāre ādīnavaṃ tattha attano alaggabhāvañca pakāsento –	3571	
PA_atk-s05_08a1:3573	“Bahū sapatte labhati, muṇḍo saṅghāṭipāruto;	357	
PA_atk-s05_08a1:3574	Lābhī annassa pānassa, vatthassa sayanassa ca.	357	
PA_atk-s05_08a1:3576	“Etamādīnavaṃ ñatvā, sakkāresu mahabbhayaṃ;	357	
PA_atk-s05_08a1:3577	Appalābho anavassuto, sato bhikkhu paribbaje”ti. –	357	
PA_atk-s05_08a1:3578	Gāthādvayaṃ abhāsi.	357	
PA_atk-s05_08a1:3579_0	Tassattho – sikhampi asesetvā muṇḍitakesatāya muṇḍo, chinditvā saṅghāṭitakāsāvadhāritāya	3579	
PA_atk-s05_08a1:3579_1	saṅghāṭipāruto, evaṃ vevaṇṇiyaṃ ajjhupagato parāyattavuttiko pabbajito sace annapānādīnaṃ	3579	
PA_atk-s05_08a1:3579_2	lābhī hoti, sopi bahū sapatte labhati, tassa usūyantā bahū sambhavanti. Tasmā etaṃ	3579	
PA_atk-s05_08a1:3579_3	evarūpaṃ lābhasakkāresu mahabbhayaṃ vipulabhayaṃ ādīnavaṃ dosaṃ viditvā appicchataṃ	3579	
PA_atk-s05_08a1:3579_4	santosañca hadaye ṭhapetvā anavajjuppādassāpi uppannassa lābhassa parivajjanena appalābho,	3579	
PA_atk-s05_08a1:3579_5	tato eva tattha taṇhāvassutābhāvena anavassuto, saṃsāre bhayassa ikkhanato bhinnakilesatāya	3579	
PA_atk-s05_08a1:3579_6	vā bhikkhu santuṭṭhiṭṭhānīyassa satisampajaññassa vasena sato hutvā paribbaje careyya	3579	
PA_atk-s05_08a1:3579_7	vihareyyāti. Taṃ sutvā te bhikkhū tāvadeva theraṃ khamāpesuṃ.	3579	
PA_atk-s05_08a1:3580	Tissattheragāthāvaṇṇanā niṭṭhitā.	358	
PA_atk-s05_08a1:3581	8. Kimilattheragāthāvaṇṇanā	358	
PA_atk-s05_08a1:3582_0	Pācīnavaṃsadāyamhītiādikā āyasmato kimilattherassa gāthā. Kā uppatti? Tassa pubbayogo	3582	
PA_atk-s05_08a1:3582_1	saṃveguppatti pabbajjā ca ekakanipāte “abhisatto”ti gāthāya saṃvaṇṇanāyaṃ vuttāyeva.	3582	
PA_atk-s05_08a1:3582_2	Tāya ca gāthāya therena attano visesādhigamassa kāraṇaṃ dassitaṃ. Idha pana adhigatavisesassa	3582	
PA_atk-s05_08a1:3582_3	attano āyasmatā ca anuruddhena āyasmatā ca nandiyena saha samaggavāso dassitoti veditabbaṃ.	3582	
PA_atk-s05_08a1:3582_4	Samaggavāsaṃ pana vasantā te yathā ca vasiṃsu, taṃ dassento –	3582	
PA_atk-s05_08a1:3584	“Pācīnavaṃsadāyamhi, sakyaputtā sahāyakā;	358	
PA_atk-s05_08a1:3585	Pahāyānappake bhoge, uñche pattāgate ratā.	358	
PA_atk-s05_08a1:3587	“Āraddhavīriyā pahitattā, niccaṃ daḷhaparakkamā;	358	
PA_atk-s05_08a1:3588	Ramanti dhammaratiyā, hitvāna lokiyaṃ rati”nti. – gāthādvayaṃ abhāsi;	358	
PA_atk-s05_08a1:3589_0	Tattha pācīnavaṃsadāyamhīti pācīnavaṃsanāmake rakkhitagopite sahaparicchede vane.	3589	
PA_atk-s05_08a1:3589_1	Tañhi vanaṃ gāmassa pācīnadisāyaṃ ṭhitattā vaṃsagumbaparikkhittattā ca “pācīnavaṃsadāyo”ti	3589	
PA_atk-s05_08a1:3589_2	vutto, vaṃsavanabhāvena vāti. Sakyaputtāti anuruddhattherādayo sakyarājakumārā. Sahāyakāti	3589	
PA_atk-s05_08a1:3589_3	saṃveguppattipabbajjāsamaṇadhammakaraṇasaṃvāsehi saha ayanato pavattanato sahāyakā.	3589	
PA_atk-s05_08a1:3589_4	Pahāyānappake bhogeti uḷārena puññānubhāvena adhigate kulaparamparāgate ca mahante	3589	
PA_atk-s05_08a1:3589_5	bhogakkhandhe chaḍḍetvā. “Sahāyānappake”tipi pāḷi. Uñche pattāgate ratāti uñchācariyāya	3589	
PA_atk-s05_08a1:3589_6	ābhatattā uñche patte āgatattā pattāgate pattapariyāpanne ratā abhiratā, saṅghabhattādiatirekalābhaṃ	3589	
PA_atk-s05_08a1:3589_7	paṭikkhipitvā jaṅghabalaṃ nissāya bhikkhācariyāya laddhena missakabhatteneva santuṭṭhāti attho.	3589	
PA_atk-s05_08a1:3590_0	Āraddhavīriyāti uttamatthassa adhigamāya āditova pageva sampāditavīriyā. Pahitattāti	3590	
PA_atk-s05_08a1:3590_1	ninnapoṇapabbhārabhāvena kālena kālaṃ samāpajjanena ca nibbānaṃ patipesitacittā.	3590	
PA_atk-s05_08a1:3590_2	Niccaṃ daḷhaparakkamāti vattapaṭipattīsu diṭṭhadhammasukhavihārānuyogena sabbakālaṃ	3590	
PA_atk-s05_08a1:3590_3	asithilaparakkamā. Ramanti dhammaratiyā, hitvāna lokiyaṃ ratinti loke viditatāya	3590	
PA_atk-s05_08a1:3590_4	lokapariyāpannatāya ca lokiyaṃ rūpārammaṇādiratiṃ pahāya maggapaññāya pajahitvā lokuttaradhammaratiyā	3590	
PA_atk-s05_08a1:3590_5	aggaphalanibbānābhiratiyā ca ramanti abhiramantīti.	3590	
PA_atk-s05_08a1:3591	Kimilattheragāthāvaṇṇanā niṭṭhitā.	359	
PA_atk-s05_08a1:3592	9. Nandattheragāthāvaṇṇanā	359	
PA_atk-s05_08a1:3593_0	Ayoniso manasikārāti āyasmato nandattherassa gāthā. Kā uppatti? Ayaṃ kira padumuttarassa	3593	
PA_atk-s05_08a1:3593_1	bhagavato kāle haṃsavatīnagare kulagehe nibbattitvā viññutaṃ patto bhagavato santike	3593	
PA_atk-s05_08a1:3593_2	dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ	3593	
PA_atk-s05_08a1:3593_3	disvā sayampi taṃ ṭhānantaraṃ patthento bhagavato bhikkhusaṅghassa ca pūjāsakkārabahulaṃ	3593	
PA_atk-s05_08a1:3593_4	mahādānaṃ pavattetvā, “ahampi anāgate tumhādisassa buddhassa evarūpo sāvako bhaveyya”nti	3593	
PA_atk-s05_08a1:3593_5	paṇidhānaṃ katvā tato paṭṭhāya devamanussesu saṃsaranto atthadassissa bhagavato kāle	3593	
PA_atk-s05_08a1:3593_6	vinatāya nāma nadiyā mahanto kacchapo hutvā nibbatto ekadivasaṃ satthāraṃ nadiyā	3593	
PA_atk-s05_08a1:3593_7	pāraṃ gantuṃ tīre ṭhitaṃ disvā sayaṃ bhagavantaṃ tāretukāmo satthu pādamūle nipajji.	3593	
PA_atk-s05_08a1:3593_8	Satthā tassa ajjhāsayaṃ oloketvā piṭṭhiṃ abhiruhi. So haṭṭhatuṭṭho vegena sotaṃ chindanto	3593	
PA_atk-s05_08a1:3593_9	sīghataraṃ paratīrameva pāpesi. Bhagavā tassa anumodanaṃ vadanto bhāviniṃ sampattiṃ kathetvā pakkāmi.	3593	
PA_atk-s05_08a1:3594_0	So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ	3594	
PA_atk-s05_08a1:3594_1	suddhodanamahārājassa putto hutvā mahāpajāpatiyā gotamiyā kucchimhi nibbatti. Tassa	3594	
PA_atk-s05_08a1:3594_2	nāmaggahaṇadivase ñātisaṅghaṃ nandento jātoti nandotveva nāmaṃ akaṃsu. Tassa vayappattakāle	3594	
PA_atk-s05_08a1:3594_3	satthā pavattavaradhammacakko lokānuggahaṃ karonto kapilavatthuṃ gantvā ñātisamāgame	3594	
PA_atk-s05_08a1:3594_4	pokkharavassaṃ aṭṭhuppattiṃ katvā vessantarajātakaṃ kathetvā dutiyadivase piṇḍāya	3594	
PA_atk-s05_08a1:3594_5	paviṭṭho “uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā	3594	
PA_atk-s05_08a1:3594_6	nivesanaṃ gantvā “dhammaṃ care sucarita”nti gāthāya mahāpajāpatiṃ sotāpattiphale	3594	
PA_atk-s05_08a1:3594_7	rājānaṃ sakadāgāmiphale patiṭṭhāpetvā tatiye divase nandakumārassa abhisekanivesanappavesanavivāhamaṅgalesu	3594	
PA_atk-s05_08a1:3594_8	vattamānesu piṇḍāya pavisitvā nandakumārassa hatthe pattaṃ datvā maṅgalaṃ vatvā tassa	3594	
PA_atk-s05_08a1:3594_9	hatthato pattaṃ agahetvāva vihāraṃ gato taṃ pattahatthaṃ vihāraṃ āgataṃ anicchamānaṃyeva	3594	
PA_atk-s05_08a1:3594_10	pabbājetvā tathā pabbajitattāyeva anabhiratiyā pīḷitaṃ ñatvā upāyena tassa taṃ anabhiratiṃ	35941	
PA_atk-s05_08a1:3594_11	vinodesi. So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi.	35941	
PA_atk-s05_08a1:3594_12	Tena vuttaṃ apadāne –	35941	
PA_atk-s05_08a1:3595	“Atthadassī tu bhagavā, sayambhū lokanāyako;	359	
PA_atk-s05_08a1:3596	Vinatānadiyā tīraṃ, upāgacchi tathāgato.	359	
PA_atk-s05_08a1:3597	“Udakā abhinikkhamma, kacchapo vārigocaro;	359	
PA_atk-s05_08a1:3598	Buddhaṃ tāretukāmohaṃ, upesiṃ lokanāyakaṃ.	359	
PA_atk-s05_08a1:3599	“Abhirūhatu maṃ buddho, atthadassī mahāmuni;	359	
PA_atk-s05_08a1:3600	Ahaṃ taṃ tārayissāmi, dukkhassantakaro tuvaṃ.	360	
PA_atk-s05_08a1:3601	“Mama saṅkappamaññāya, atthadassī mahāyaso;	360	
PA_atk-s05_08a1:3602	Abhirūhitvā me piṭṭhiṃ, aṭṭhāsi lokanāyako.	360	
PA_atk-s05_08a1:3603	“Yato sarāmi attānaṃ, yato pattosmi viññutaṃ;	360	
PA_atk-s05_08a1:3604	Sukhaṃ me tādisaṃ natthi, phuṭṭhe pādatale yathā.	360	
PA_atk-s05_08a1:3605	“Uttaritvāna sambuddho, atthadassī mahāyaso;	360	
PA_atk-s05_08a1:3606	Naditīramhi ṭhatvāna, imā gāthā abhāsatha.	360	
PA_atk-s05_08a1:3607	“Yāvatā vattate cittaṃ, gaṅgāsotaṃ tarāmahaṃ;	360	
PA_atk-s05_08a1:3608	Ayañca kacchapo rājā, tāresi mama paññavā.	360	
PA_atk-s05_08a1:3609	“Iminā buddhataraṇena, mettacittavatāya ca;	360	
PA_atk-s05_08a1:3610	Aṭṭhārase kappasate, devaloke ramissati.	361	
PA_atk-s05_08a1:3611	“Devalokā idhāgantvā, sukkamūlena codito;	361	
PA_atk-s05_08a1:3612	Ekāsane nisīditvā, kaṅkhāsotaṃ tarissati.	361	
PA_atk-s05_08a1:3613	“Yathāpi bhaddake khette, bījaṃ appampi ropitaṃ;	361	
PA_atk-s05_08a1:3614	Sammādhāraṃ pavecchante, phalaṃ toseti kassakaṃ.	361	
PA_atk-s05_08a1:3615	“Tathevidaṃ buddhakhettaṃ, sammāsambuddhadesitaṃ;	361	
PA_atk-s05_08a1:3616	Sammādhāraṃ pavecchante, phalaṃ maṃ tosayissati.	361	
PA_atk-s05_08a1:3617	“Padhānapahitattomhi, upasanto nirūpadhi;	361	
PA_atk-s05_08a1:3618	Sabbāsave pariññāya, viharāmi anāsavo.	361	
PA_atk-s05_08a1:3619	“Aṭṭhārase kappasate, yaṃ kammamakariṃ tadā;	361	
PA_atk-s05_08a1:3620	Duggatiṃ nābhijānāmi, taraṇāya idaṃ phalaṃ.	362	
PA_atk-s05_08a1:3621	“Kilesā jhāpitā mayhaṃ…pe… kataṃ buddhassa sāsana”nti.	362	
PA_atk-s05_08a1:3622_0	Arahattaṃ pana patvā vimuttisukhaṃ anubhavanto “aho satthu upāyakosallaṃ, yenāhaṃ	3622	
PA_atk-s05_08a1:3622_1	bhavapaṅkato uddharitvā nibbānathale patiṭṭhāpito”ti attano pahīnasaṃkilesaṃ paṭiladdhañca	3622	
PA_atk-s05_08a1:3622_2	sukhaṃ paccavekkhitvā sañjātasomanasso udānavasena –	3622	
PA_atk-s05_08a1:3624	“Ayoniso manasikārā, maṇḍanaṃ anuyuñjisaṃ;	362	
PA_atk-s05_08a1:3625	Uddhato capalo cāsiṃ, kāmarāgena aṭṭito.	362	
PA_atk-s05_08a1:3627	“Upāyakusalenāhaṃ, buddhenādiccabandhunā;	362	
PA_atk-s05_08a1:3628	Yoniso paṭipajjitvā, bhave cittaṃ udabbahi”nti. – gāthādvayaṃ abhāsi;	362	
PA_atk-s05_08a1:3629_0	Tattha ayoniso manasikārāti anupāyamanasikārato asubhaṃ kāyaṃ subhato manasi karitvā	3629	
PA_atk-s05_08a1:3629_1	subhato manasikārahetu, asubhaṃ kāyaṃ subhasaññāyāti attho. Maṇḍananti hatthūpagādiābharaṇehi	3629	
PA_atk-s05_08a1:3629_2	ceva mālāgandhādīhi ca attabhāvassa alaṅkaraṇaṃ. Anuyuñjisanti anuyuñjiṃ, sarīrassa	3629	
PA_atk-s05_08a1:3629_3	vibhūsanappasuto ahosinti attho. Uddhatoti jātigottarūpayobbanamadādīhi uddhato avūpasantacitto.	3629	
PA_atk-s05_08a1:3629_4	Capaloti vanamakkaṭo viya anavaṭṭhitacittatāya lolo, kāyamaṇḍanavatthamaṇḍanādicāpalye	3629	
PA_atk-s05_08a1:3629_5	yuttatāya vā capalo ca. Āsinti ahosiṃ. Kāmarāgenāti vatthukāmesu chandarāgena aṭṭito	3629	
PA_atk-s05_08a1:3629_6	pīḷito vibādhito āsinti yojanā.	3629	
PA_atk-s05_08a1:3630_0	Upāyakusalenāti vineyyānaṃ damanūpāyacchekena kovidena buddhena bhagavatā hetubhūtena.	3630	
PA_atk-s05_08a1:3630_1	Hetuatthe hi etaṃ karaṇavacanaṃ. Paluṭṭhamakkaṭīdevaccharādassanena hi upakkitavādacodanāya	3630	
PA_atk-s05_08a1:3630_2	attano kāmarāgāpanayanaṃ sandhāya vadati. Bhagavā hi āyasmantaṃ nandattheraṃ paṭhamaṃ	3630	
PA_atk-s05_08a1:3630_3	janapadakalyāṇiṃ upādāya “yathāyaṃ makkaṭī, evaṃ kakuṭapādiniyo upādāya janapadakalyāṇī”ti	3630	
PA_atk-s05_08a1:3630_4	mahatiyā āṇiyā khuddakaṃ āṇiṃ nīharanto chaḍḍako viya, sinehapānena sarīraṃ kiledetvā	3630	
PA_atk-s05_08a1:3630_5	vamanavirecanehi dosaṃ nīharanto bhisakko viya ca kakuṭapādinidassanena janapadakalyāṇiyaṃ	3630	
PA_atk-s05_08a1:3630_6	virattacittaṃ kāretvā puna upakkitavādena kakuṭapādinīsupi cittaṃ virājetvā sammadeva	3630	
PA_atk-s05_08a1:3630_7	samathavipassanānuyogena ariyamagge patiṭṭhāpesi. Tena vuttaṃ “yoniso paṭipajjitvā,	3630	
PA_atk-s05_08a1:3630_8	bhave cittaṃ udabbahi”nti. Upāyena ñāyena sammadeva samathavipassanāya visuddhipaṭipadaṃ	3630	
PA_atk-s05_08a1:3630_9	paṭipajjitvā bhave saṃsārapaṅke nimuggañca me cittaṃ ariyamaggena hatthena uttāriṃ,	3630	
PA_atk-s05_08a1:3630_10	nibbānathale patiṭṭhāpesinti attho.	36301	
PA_atk-s05_08a1:3631_0	Imaṃ udānaṃ udānetvā thero punadivase bhagavantaṃ upasaṅkamitvā evamāha – “yaṃ me,	3631	
PA_atk-s05_08a1:3631_1	bhante, bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ, muñcāmahaṃ,	3631	
PA_atk-s05_08a1:3631_2	bhante, bhagavantaṃ etasmā paṭissavā”ti. Bhagavāpi, “yadeva kho te, nanda, anupādāya	3631	
PA_atk-s05_08a1:3631_3	āsavehi cittaṃ vimuttaṃ, athāhaṃ mutto etasmā paṭissavā”ti āha. Athassa bhagavā savisesaṃ	3631	
PA_atk-s05_08a1:3631_4	indriyesu guttadvārataṃ ñatvā taṃ guṇaṃ vibhāvento, “etadaggaṃ, bhikkhave, mama sāvakānaṃ	3631	
PA_atk-s05_08a1:3631_5	bhikkhūnaṃ indriyesu guttadvārānaṃ yadidaṃ nando”ti indriyesu guttadvārabhāvena aggaṭṭhāne	3631	
PA_atk-s05_08a1:3631_6	ṭhapesi. Thero hi “yamevāhaṃ indriyānaṃ asaṃvaraṃ nissāya imaṃ vippakāraṃ patto,	3631	
PA_atk-s05_08a1:3631_7	tamevāhaṃ suṭṭhu niggahessāmī”ti ussāhajāto balavahirottappo tattha ca katādhikārattā	3631	
PA_atk-s05_08a1:3631_8	indriyasaṃvare ukkaṃsapāramiṃ agamāsīti.	3631	
PA_atk-s05_08a1:3632	Nandattheragāthāvaṇṇanā niṭṭhitā.	363	
PA_atk-s05_08a1:3633	10. Sirimattheragāthāvaṇṇanā	363	
PA_atk-s05_08a1:3634_0	Pare ca naṃ pasaṃsantīti āyasmato sirimattherassa gāthā. Kā uppatti? Ayampi purimabuddhesu	3634	
PA_atk-s05_08a1:3634_1	katādhikāro tattha tattha bhave puññāni upacinanto padumuttarassa bhagavato pāramiyo	3634	
PA_atk-s05_08a1:3634_2	pūretvā tusitabhavane ṭhitakāle brāhmaṇakule nibbattitvā viññutaṃ patto tiṇṇaṃ vedānaṃ	3634	
PA_atk-s05_08a1:3634_3	pāragū sanighaṇḍukeṭubhānaṃ sakkharappabhedānaṃ itihāsapañcamānaṃ padako veyyākaraṇo	3634	
PA_atk-s05_08a1:3634_4	lokāyatamahāpurisalakkhaṇesu anavayo nekkhammajjhāsayatāya kāme pahāya tāpasapabbajjaṃ	3634	
PA_atk-s05_08a1:3634_5	pabbajitvā caturāsītisahassaparimāṇena tāpasagaṇena parivuto himavantappadese devatābhinimmite	3634	
PA_atk-s05_08a1:3634_6	assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu	3634	
PA_atk-s05_08a1:3634_7	āgataniyāmena ca buddhaguṇe anussaritvā atīte buddhe uddissa aññatarasmiṃ nadīnivattane	3634	
PA_atk-s05_08a1:3634_8	pulinacetiyaṃ katvā pūjāsakkārābhirato ahosi. Taṃ disvā tāpasā, “kaṃ uddissa ayaṃ	3634	
PA_atk-s05_08a1:3634_9	pūjāsakkāro karīyatī”ti pucchiṃsu. So tesaṃ lakkhaṇamante āharitvā tattha āgatāni	3634	
PA_atk-s05_08a1:3634_10	mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi.	36341	
PA_atk-s05_08a1:3634_11	Taṃ sutvā tepi tāpasā pasannamānasā tato paṭṭhāya sammāsambuddhaṃ uddissa thūpapūjaṃ karontā viharanti.	36341	
PA_atk-s05_08a1:3635_0	Tena ca samayena padumuttarabodhisatto tusitakāyā cavitvā mātukucchiṃ okkanto hoti.	3635	
PA_atk-s05_08a1:3635_1	Carimabhave dvattiṃsa pubbanimittāni pāturahesuṃ, sabbe ca acchariyabbhūtadhammā.	3635	
PA_atk-s05_08a1:3635_2	Tāpaso tāni antevāsikānaṃ dassetvā bhiyyosomattāya sammāsambuddhesu tesaṃ pasādaṃ	3635	
PA_atk-s05_08a1:3635_3	vaḍḍhetvā kālaṃ katvā brahmaloke nibbattitvā tehi attano sarīrassa pūjāya karīyamānāya	3635	
PA_atk-s05_08a1:3635_4	dissamānarūpo āgantvā, “ahaṃ tumhākaṃ ācariyo brahmaloke nibbatto, tumhe appamattā	3635	
PA_atk-s05_08a1:3635_5	pulinacetiyapūjamanuyuñjatha, bhāvanāya ca yuttappayuttā hothā”ti vatvā brahmalokameva gato.	3635	
PA_atk-s05_08a1:3636_0	Evaṃ so devamanussesu saṃsaranto imasmiṃ buddhuppāde sāvatthiyaṃ gahapatikule nibbatti,	3636	
PA_atk-s05_08a1:3636_1	tassa jātadivasato paṭṭhāya tasmiṃ kule sirisampattiyā vaḍḍhamānattā sirimātveva	3636	
PA_atk-s05_08a1:3636_2	nāmaṃ akaṃsu. Tassa padasā gamanakāle kaniṭṭhabhātā nibbatti, tassa “ayaṃ siriṃ vaḍḍhento	3636	
PA_atk-s05_08a1:3636_3	jāto”ti sirivaḍḍhoti nāmaṃ akaṃsu. Te ubhopi jetavanappaṭiggahaṇe buddhānubhāvaṃ	3636	
PA_atk-s05_08a1:3636_4	disvā paṭiladdhasaddhā pabbajiṃsu. Tesu sirivaḍḍho na tāva uttarimanussadhammassa	3636	
PA_atk-s05_08a1:3636_5	lābhī ahosi, catunnaṃ paccayānaṃ lābhī, gahaṭṭhapabbajitānaṃ sakkato garukato, sirimatthero	3636	
PA_atk-s05_08a1:3636_6	pana pabbajitakālato paṭṭhāya tādisena kammacchiddena appalābhī ahosi bahujanāsambhāvito,	3636	
PA_atk-s05_08a1:3636_7	samathavipassanāsu kammaṃ karonto nacirasseva chaḷabhiñño ahosi. Tena vuttaṃ apadāne –	3636	
PA_atk-s05_08a1:3637	“Pabbate himavantamhi, devalo nāma tāpaso;	363	
PA_atk-s05_08a1:3638	Tattha me caṅkamo āsi, amanussehi māpito.	363	
PA_atk-s05_08a1:3639	“Jaṭābhārena bharito, kamaṇḍaludharo sadā;	363	
PA_atk-s05_08a1:3640	Uttamatthaṃ gavesanto, vipinā nikkhamiṃ tadā.	364	
PA_atk-s05_08a1:3641	“Cullāsītisahassāni, sissā mayhaṃ upaṭṭhahuṃ;	364	
PA_atk-s05_08a1:3642	Sakakammābhipasutā, vasanti vipine tadā.	364	
PA_atk-s05_08a1:3643	“Assamā abhinikkhamma, akaṃ pulinacetiyaṃ;	364	
PA_atk-s05_08a1:3644	Nānāpupphaṃ samānetvā, taṃ cetiyamapūjayiṃ.	364	
PA_atk-s05_08a1:3645	“Tattha cittaṃ pasādetvā, assamaṃ pavisāmahaṃ;	364	
PA_atk-s05_08a1:3646	Sabbe sissā samāgantvā, etamatthaṃ pucchiṃsu maṃ.	364	
PA_atk-s05_08a1:3647	“Pulinena kato thūpo, yaṃ tvaṃ deva namassasi;	364	
PA_atk-s05_08a1:3648	Mayampi ñātumicchāma, puṭṭho ācikkha no tuvaṃ.	364	
PA_atk-s05_08a1:3649	“Niddiṭṭhā nu mantapade, cakkhumanto mahāyasā;	364	
PA_atk-s05_08a1:3650	Te kho ahaṃ namassāmi, buddhaseṭṭhe mahāyase.	365	
PA_atk-s05_08a1:3651	“Kīdisā te mahāvīrā, sabbaññū lokanāyakā;	365	
PA_atk-s05_08a1:3652	Kathaṃvaṇṇā kathaṃsīlā, kīdisā te mahāyasā.	365	
PA_atk-s05_08a1:3653	“Bāttiṃsalakkhaṇā buddhā, cattālīsadijāpi ca;	365	
PA_atk-s05_08a1:3654	Nettā gopakhumā tesaṃ, jiñjukā phalasannibhā.	365	
PA_atk-s05_08a1:3655	“Gacchamānā ca te buddhā, yugamattañca pekkhare;	365	
PA_atk-s05_08a1:3656	Na tesaṃ jāṇu nadati, sandhisaddo na suyyati.	365	
PA_atk-s05_08a1:3657	“Gacchamānā ca sugatā, uddharantāva gacchare;	365	
PA_atk-s05_08a1:3658	Paṭhamaṃ dakkhiṇaṃ pādaṃ, buddhānaṃ esa dhammatā.	365	
PA_atk-s05_08a1:3659	“Asambhītā ca te buddhā, migarājāva kesarī;	365	
PA_atk-s05_08a1:3660	Nevukkaṃsenti attānaṃ, no ca vambhenti pāṇinaṃ.	366	
PA_atk-s05_08a1:3661	“Mānāvamānato muttā, samā sabbesu pāṇisu;	366	
PA_atk-s05_08a1:3662	Anattukkaṃsakā buddhā, buddhānaṃ esa dhammatā.	366	
PA_atk-s05_08a1:3663	“Uppajjantā ca sambuddhā, ālokaṃ dassayanti te;	366	
PA_atk-s05_08a1:3664	Chappakāraṃ pakampenti, kevalaṃ vasudhaṃ imaṃ.	366	
PA_atk-s05_08a1:3665	“Passanti nirayañcete, nibbāti nirayo tadā;	366	
PA_atk-s05_08a1:3666	Pavassati mahāmegho, buddhānaṃ esa dhammatā.	366	
PA_atk-s05_08a1:3667	“Īdisā te mahānāgā, atulā ca mahāyasā;	366	
PA_atk-s05_08a1:3668	Vaṇṇato anatikkantā, appameyyā tathāgatā.	366	
PA_atk-s05_08a1:3669	“Anumodiṃsu me vākyaṃ, sabbe sissā sagāravā;	366	
PA_atk-s05_08a1:3670	Tathā ca paṭipajjiṃsu, yathāsatti yathābalaṃ.	367	
PA_atk-s05_08a1:3671	“Paṭipūjenti pulinaṃ, sakakammābhilāsino;	367	
PA_atk-s05_08a1:3672	Saddahantā mama vākyaṃ, buddhasakkatamānasā.	367	
PA_atk-s05_08a1:3673	“Tadā cavitvā tusitā, devaputto mahāyaso;	367	
PA_atk-s05_08a1:3674	Uppajji mātukucchimhi, dasasahassi kampatha.	367	
PA_atk-s05_08a1:3675	“Assamassāvidūramhi, caṅkamamhi ṭhito ahaṃ;	367	
PA_atk-s05_08a1:3676	Sabbe sissā samāgantvā, āgacchuṃ mama santike.	367	
PA_atk-s05_08a1:3677	“Usabhova mahī nadati, migarājāva kūjati;	367	
PA_atk-s05_08a1:3678	Susumārova saḷati, kiṃ vipāko bhavissati.	367	
PA_atk-s05_08a1:3679	“Yaṃ pakittemi sambuddhaṃ, sikatāthūpasantike;	367	
PA_atk-s05_08a1:3680	So dāni bhagavā satthā, mātukucchimupāgami.	368	
PA_atk-s05_08a1:3681	“Tesaṃ dhammakathaṃ vatvā, kittayitvā mahāmuniṃ;	368	
PA_atk-s05_08a1:3682	Uyyojetvā sake sisse, pallaṅkamābhujiṃ ahaṃ.	368	
PA_atk-s05_08a1:3683	“Balañca vata me khīṇaṃ, byādhinā paramena taṃ;	368	
PA_atk-s05_08a1:3684	Buddhaseṭṭhaṃ saritvāna, tattha kālaṅkato ahaṃ.	368	
PA_atk-s05_08a1:3685	“Sabbe sissā samāgantvā, akaṃsu citakaṃ tadā;	368	
PA_atk-s05_08a1:3686	Kaḷevarañca me gayha, citakaṃ abhiropayuṃ.	368	
PA_atk-s05_08a1:3687	“Citakaṃ parivāretvā, sīse katvāna añjaliṃ;	368	
PA_atk-s05_08a1:3688	Sokasallaparetā te, vikkandiṃsu samāgatā.	368	
PA_atk-s05_08a1:3689	“Tesaṃ lālappamānānaṃ, agamaṃ citakaṃ tadā;	368	
PA_atk-s05_08a1:3690	Ahaṃ ācariyo tumhaṃ, mā socittha sumedhasā.	369	
PA_atk-s05_08a1:3691	“Sadatthe vāyameyyātha, rattindivamatanditā;	369	
PA_atk-s05_08a1:3692	Mā vo pamattā ahuttha, khaṇo vo paṭipādito.	369	
PA_atk-s05_08a1:3693	“Sake sissenusāsitvā, devalokaṃ punāgamiṃ;	369	
PA_atk-s05_08a1:3694	Aṭṭhārasa ca kappāni, devaloke ramāmahaṃ.	369	
PA_atk-s05_08a1:3695	“Satānaṃ pañcakkhattuñca, cakkavattī ahosahaṃ;	369	
PA_atk-s05_08a1:3696	Anekasatakkhattuñca, devarajjamakārayiṃ.	369	
PA_atk-s05_08a1:3697	“Avasesesu kappesu, vokiṇṇo saṃsariṃ ahaṃ;	369	
PA_atk-s05_08a1:3698	Duggatiṃ nābhijānāmi, uppādassa idaṃ phalaṃ.	369	
PA_atk-s05_08a1:3699	“Yathā komudike māse, bahū pupphanti pādapā;	369	
PA_atk-s05_08a1:3700	Tathevāhampi samaye, pupphitomhi mahesinā.	370	
PA_atk-s05_08a1:3701	“Vīriyaṃ me dhuradhorayhaṃ, yogakkhemādhivāhanaṃ;	370	
PA_atk-s05_08a1:3702	Nāgova bandhanaṃ chetvā, viharāmi anāsavo.	370	
PA_atk-s05_08a1:3703	“Satasahassito kappe, yaṃ buddhamabhikittayiṃ;	370	
PA_atk-s05_08a1:3704	Duggatiṃ nābhijānāmi, kittanāya idaṃ phalaṃ.	370	
PA_atk-s05_08a1:3705	“Kilesā jhāpitā mayhaṃ…pe… kataṃ buddhassa sāsana”nti.	370	
PA_atk-s05_08a1:3706_0	Chaḷabhiññañhi samānaṃ āyasmantaṃ sirimattheraṃ “ariyo”ti ajānantā puthujjanā bhikkhū	3706	
PA_atk-s05_08a1:3706_1	sāmaṇerā ca appalābhitāya lokassa anabhigatabhāvena asambhāventā yaṃkiñci kathetvā	3706	
PA_atk-s05_08a1:3706_2	garahanti. Sirivaḍḍhattheraṃ pana paccayānaṃ lābhibhāvena lokassa sakkatagarukatabhāvato	3706	
PA_atk-s05_08a1:3706_3	sambhāventā pasaṃsanti. Thero “avaṇṇārahassa nāma vaṇṇabhaṇanaṃ, vaṇṇārahassa ca	3706	
PA_atk-s05_08a1:3706_4	avaṇṇabhaṇanaṃ assa puthujjanabhāvassa doso”ti puthujjanabhāvañca garahanto –	3706	
PA_atk-s05_08a1:3708	“Pare ca naṃ pasaṃsanti, attā ce asamāhito;	370	
PA_atk-s05_08a1:3709	Moghaṃ pare pasaṃsanti, attā hi asamāhito.	370	
PA_atk-s05_08a1:3711	“Pare ca naṃ garahanti, attā ce susamāhito;	371	
PA_atk-s05_08a1:3712	Moghaṃ pare garahanti, attā hi susamāhito”ti.	371	
PA_atk-s05_08a1:3713	– Gāthādvayamabhāsi.	371	
PA_atk-s05_08a1:3714_0	Tattha pareti attato aññe pare nāma, idha pana paṇḍitehi aññe bālā pareti adhippetā.	3714	
PA_atk-s05_08a1:3714_1	Tesañhi ajānitvā apariyogāhetvā bhāsanato garahā viya pasaṃsāpi appamāṇabhūtā. Nanti	3714	
PA_atk-s05_08a1:3714_2	naṃ puggalaṃ. Pasaṃsantīti aviddasubhāvena taṇhāvipannatāya vā, atha vā abhūtaṃyeva	3714	
PA_atk-s05_08a1:3714_3	puggalaṃ “asuko bhikkhu jhānalābhī, ariyo”ti vā abhūtaguṇaropanena kittenti abhitthavanti.	3714	
PA_atk-s05_08a1:3714_4	Yo panettha ca-saddo, so attūpanayattho. Tena pare naṃ puggalaṃ pasaṃsanti ca, tañca	3714	
PA_atk-s05_08a1:3714_5	kho tesaṃ pasaṃsanamattaṃ, na pana tasmiṃ pasaṃsāya vatthu atthīti imamatthaṃ dasseti.	3714	
PA_atk-s05_08a1:3714_6	Attā ce asamāhitoti yaṃ puggalaṃ pare pasaṃsanti, so ce sayaṃ asamāhito maggasamādhinā	3714	
PA_atk-s05_08a1:3714_7	phalasamādhinā upacārappanāsamādhimatteneva vā na samāhito, samādhānassa paṭipakkhabhūtānaṃ	3714	
PA_atk-s05_08a1:3714_8	kilesānaṃ appahīnattā vikkhitto vibbhantacitto hoti ceti attho. “Asamāhito”ti ca	3714	
PA_atk-s05_08a1:3714_9	etena samādhinimittānaṃ guṇānaṃ abhāvaṃ dasseti. Moghanti bhāvanapuṃsakaniddeso “visamaṃ	3714	
PA_atk-s05_08a1:3714_10	candimasūriyā parivattantī”tiādīsu viya. Pare pasaṃsantīti ye taṃ asamāhitaṃ puggalaṃ	37141	
PA_atk-s05_08a1:3714_11	pasaṃsanti, te moghaṃ mudhā amūlakaṃ pasaṃsanti. Kasmā? Attā hi asamāhito yasmā tassa	37141	
PA_atk-s05_08a1:3714_12	puggalassa cittaṃ asamāhitaṃ, tasmāti attho.	37141	
PA_atk-s05_08a1:3715_0	Dutiyagāthāyaṃ garahantīti attano aviddasubhāvena dosantarāya vā ariyaṃ jhānalābhiñca	3715	
PA_atk-s05_08a1:3715_1	samānaṃ “asuko bhikkhu jāgariyaṃ nānuyuñjati antamaso goduhanamattampi kālaṃ kevalaṃ	3715	
PA_atk-s05_08a1:3715_2	kāyadaḷhibahulo niddārāmo bhassārāmo saṅgaṇikārāmo viharatī”tiādinā appaṭipajjamānatāvibhāvanena	3715	
PA_atk-s05_08a1:3715_3	vā guṇaparidhaṃsanena vā garahanti nindanti, upakkosanti vāti attho. Sesaṃ paṭhamagāthāya	3715	
PA_atk-s05_08a1:3715_4	vuttapariyāyena veditabbaṃ. Evaṃ therena imāhi gāthāhi attano nikkilesabhāve sirivaḍḍhassa	3715	
PA_atk-s05_08a1:3715_5	ca sakilesabhāve pakāsite taṃ sutvā sirivaḍḍho saṃvegajāto vipassanaṃ paṭṭhapetvā	3715	
PA_atk-s05_08a1:3715_6	nacirasseva sadatthaṃ paripūresi, garahakapuggalā ca theraṃ khamāpesuṃ.	3715	
PA_atk-s05_08a1:3716	Sirimattheragāthāvaṇṇanā niṭṭhitā.	371	
PA_atk-s05_08a1:3717	Dutiyavaggavaṇṇanā niṭṭhitā.	371	
PA_atk-s05_08a1:3718	3. Tatiyavaggo	371	
PA_atk-s05_08a1:3719	1. Uttarattheragāthāvaṇṇanā	371	
PA_atk-s05_08a1:3720_0	Khandhā mayā pariññātāti āyasmato uttarattherassa gāthā. Kā uppatti? Ayampi purimabuddhesu	3720	
PA_atk-s05_08a1:3720_1	katādhikāro tattha tattha bhave vivaṭṭūpanissayaṃ kusalaṃ upacinanto ito catunavute	3720	
PA_atk-s05_08a1:3720_2	kappe siddhatthassa bhagavato kāle kulagehe nibbattitvā viññutaṃ patto sāsane laddhappasādo	3720	
PA_atk-s05_08a1:3720_3	hutvā upāsakattaṃ paṭivedesi. So satthari parinibbute attano ñātake sannipātetvā	3720	
PA_atk-s05_08a1:3720_4	bahuṃ pūjāsakkāraṃ sambharitvā dhātupūjaṃ akāsi. So tena puññakammena devamanussesu	3720	
PA_atk-s05_08a1:3720_5	saṃsaranto imasmiṃ buddhuppāde sākete brāhmaṇakule nibbattitvā uttaroti laddhanāmo	3720	
PA_atk-s05_08a1:3720_6	vayappatto kenacideva karaṇīyena sāvatthiṃ gato kaṇḍambamūle kataṃ yamakapāṭihāriyaṃ	3720	
PA_atk-s05_08a1:3720_7	disvā pasīditvā puna kāḷakārāmasuttadesanāya abhivaḍḍhamānasaddho pabbajitvā satthārā	3720	
PA_atk-s05_08a1:3720_8	saddhiṃ rājagahaṃ gantvā upasampajjitvā tattheva vasanto vipassanaṃ paṭṭhapetvā nacirasseva	3720	
PA_atk-s05_08a1:3720_9	chaḷabhiñño ahosi. Tena vuttaṃ apadāne –	3720	
PA_atk-s05_08a1:3721	“Nibbute lokanāthamhi, siddhatthe lokanāyake;	372	
PA_atk-s05_08a1:3722	Mama ñātī samānetvā, dhātupūjaṃ akāsahaṃ.	372	
PA_atk-s05_08a1:3723	“Catunnavutito kappe, yaṃ dhātumabhipūjayiṃ;	372	
PA_atk-s05_08a1:3724	Duggatiṃ nābhijānāmi, dhātupūjāyidaṃ phalaṃ.	372	
PA_atk-s05_08a1:3725	“Kilesā jhāpitā mayhaṃ…pe… kataṃ buddhassa sāsana”nti.	372	
PA_atk-s05_08a1:3726_0	Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ rājagahato	3726	
PA_atk-s05_08a1:3726_1	sāvatthiṃ upagato bhikkhūhi “kiṃ, āvuso, pabbajjākiccaṃ tayā matthakaṃ pāpita”nti	3726	
PA_atk-s05_08a1:3726_2	puṭṭho aññaṃ byākaronto –	3726	
PA_atk-s05_08a1:3728	“Khandhā mayā pariññātā, taṇhā me susamūhatā;	372	
PA_atk-s05_08a1:3729	Bhāvitā mama bojjhaṅgā, patto me āsavakkhayo.	372	
PA_atk-s05_08a1:3731	“Sohaṃ khandhe pariññāya, abbahitvāna jāliniṃ;	373	
PA_atk-s05_08a1:3732	Bhāvayitvāna bojjhaṅge, nibbāyissaṃ anāsavo”ti. – gāthādvayaṃ abhāsi;	373	
PA_atk-s05_08a1:3733_0	Tattha khandhāti pañcupādānakkhandhā. Pariññātāti “idaṃ dukkhaṃ, na ito bhiyyo”ti	3733	
PA_atk-s05_08a1:3733_1	paricchijja ñātā bhāvitā. Tena dukkhassa ariyasaccassa pariññābhisamayamāha. Taṇhāti	3733	
PA_atk-s05_08a1:3733_2	tasati paritasatīti taṇhā. Susamūhatāti samugghāṭitā. Etena samudayasaccassa pahānābhisamayaṃ	3733	
PA_atk-s05_08a1:3733_3	vadati. Bhāvitā mama bojjhaṅgāti bodhisaṅkhātāya satiādidhammasāmaggiyā, taṃsamaṅgino	3733	
PA_atk-s05_08a1:3733_4	vā bodhisaṅkhātassa ariyapuggalassa aṅgāti bojjhaṅgā. Satidhammavicayavīriyapītipassaddhisamādhiupekkhāsaṅkhātā	3733	
PA_atk-s05_08a1:3733_5	maggapariyāpannā dhammā mayā bhāvitā uppāditā vaḍḍhitā. Bojjhaṅgaggahaṇeneva cettha	3733	
PA_atk-s05_08a1:3733_6	taṃsahacaritatāya sabbe maggadhammā, sabbe ca bodhipakkhiyadhammā gahitāti daṭṭhabbā.	3733	
PA_atk-s05_08a1:3733_7	Eteneva maggasaccassa bhāvanābhisamayaṃ dasseti. Patto me āsavakkhayoti kāmāsavādayo	3733	
PA_atk-s05_08a1:3733_8	āsavā khīyanti etthāti āsavakkhayoti laddhanāmo asaṅkhatadhammo mayā patto adhigato.	3733	
PA_atk-s05_08a1:3733_9	Etena nirodhasaccassa sacchikiriyābhisamayaṃ katheti. Ettāvatā attano saupādisesanibbānasampattiṃ dasseti.	3733	
PA_atk-s05_08a1:3734_0	Idāni pana anupādisesanibbānasampattiṃ dassento “soha”ntiādinā dutiyaṃ gāthamāha.	3734	
PA_atk-s05_08a1:3734_1	Tassattho – sohaṃ evaṃ vuttanayena khandhe pariññāya parijānitvā, tathā parijānanto	3734	
PA_atk-s05_08a1:3734_2	eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṃsibbanākāraṃ	3734	
PA_atk-s05_08a1:3734_3	punappunaṃ pavattisaṅkhātaṃ jālaṃ etassa atthīti jālinīti laddhanāmaṃ taṇhaṃ abbahitvāna	3734	
PA_atk-s05_08a1:3734_4	mama cittasantānato uddharitvā, tathā naṃ uddharantoyeva vuttappabhede bojjhaṅge	3734	
PA_atk-s05_08a1:3734_5	bhāvayitvāna te bhāvanāpāripūriṃ pāpetvā tato eva anāsavo hutvā ṭhito idāni carimakacittanirodhena	3734	
PA_atk-s05_08a1:3734_6	anupādāno viya jātavedo nibbāyissaṃ parinibbāyissāmīti.	3734	
PA_atk-s05_08a1:3735	Uttarattheragāthāvaṇṇanā niṭṭhitā.	373	
PA_atk-s05_08a1:3736	2. Bhaddajittheragāthāvaṇṇanā	373	
PA_atk-s05_08a1:3737_0	Panādo nāma so rājāti āyasmato bhaddajittherassa gāthā. Kā uppatti? Ayaṃ kira padumuttarassa	3737	
PA_atk-s05_08a1:3737_1	bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu pāraṃ	3737	
PA_atk-s05_08a1:3737_2	gantvā kāme pahāya tāpasapabbajjaṃ pabbajitvā araññāyatane assamaṃ kāretvā vasanto	3737	
PA_atk-s05_08a1:3737_3	ekadivasaṃ satthāraṃ ākāsena gacchantaṃ disvā pasannamānaso añjaliṃ paggayha aṭṭhāsi.	3737	
PA_atk-s05_08a1:3737_4	Satthā tassa ajjhāsayaṃ ñatvā ākāsato otari. Otiṇṇassa pana bhagavato madhuñca bhisamuḷālañca	3737	
PA_atk-s05_08a1:3737_5	sappiñca khīrañca upanāmesi, tassa taṃ bhagavā anukampaṃ upādāya paṭiggahetvā anumodanaṃ	3737	
PA_atk-s05_08a1:3737_6	vatvā pakkāmi. So tena puññakammena tusite nibbatto tattha yāvatāyukaṃ ṭhatvā tato	3737	
PA_atk-s05_08a1:3737_7	aparāparaṃ sugatīsuyeva saṃsaranto vipassissa bhagavato kāle mahaddhano seṭṭhi hutvā	3737	
PA_atk-s05_08a1:3737_8	aṭṭhasaṭṭhibhikkhusahassaṃ bhojetvā ticīvarena acchādesi.	3737	
PA_atk-s05_08a1:3738_0	Evaṃ bahuṃ kusalaṃ katvā devaloke nibbattitvā tattha yāvatāyukaṃ ṭhatvā tato cavitvā	3738	
PA_atk-s05_08a1:3738_1	manussesu uppanno buddhasuññe loke pañca paccekabuddhasatāni catūhi paccayehi upaṭṭhahitvā	3738	
PA_atk-s05_08a1:3738_2	tato cuto rājakule nibbattitvā rajjaṃ anusāsanto puttaṃ paccekabodhiṃ adhigantvā	3738	
PA_atk-s05_08a1:3738_3	ṭhitaṃ upaṭṭhahitvā tassa parinibbutassa dhātuyo gahetvā cetiyaṃ katvā pūjesi. Evaṃ	3738	
PA_atk-s05_08a1:3738_4	tattha tattha tāni puññāni katvā imasmiṃ buddhuppāde bhaddiyanagare asītikoṭivibhavassa	3738	
PA_atk-s05_08a1:3738_5	bhaddiyaseṭṭhissa ekaputtako hutvā nibbatti, bhaddajītissa nāmaṃ ahosi. Tassa kira	3738	
PA_atk-s05_08a1:3738_6	issariyabhogaparivārādisampatti carimabhave bodhisattassa viya ahosi.	3738	
PA_atk-s05_08a1:3739_0	Tadā satthā sāvatthiyaṃ vassaṃ vasitvā bhaddajikumāraṃ saṅgaṇhituṃ mahatā bhikkhusaṅghena	3739	
PA_atk-s05_08a1:3739_1	saddhiṃ bhaddiyanagaraṃ gantvā jātiyāvane vasi tassa ñāṇaparipākaṃ āgamayamāno. Sopi	3739	
PA_atk-s05_08a1:3739_2	upari pāsāde nisinno sīhapañjaraṃ vivaritvā olokento bhagavato santike dhammaṃ sotuṃ	3739	
PA_atk-s05_08a1:3739_3	gacchantaṃ mahājanaṃ disvā “katthāyaṃ mahājano gacchatī”ti pucchitvā taṃ kāraṇaṃ	3739	
PA_atk-s05_08a1:3739_4	sutvā sayampi mahatā parivārena satthu santikaṃ gantvā dhammaṃ suṇanto sabbābharaṇapaṭimaṇḍitova	3739	
PA_atk-s05_08a1:3739_5	sabbakilese khepetvā arahattaṃ pāpuṇi. Tena vuttaṃ apadāne –	3739	
PA_atk-s05_08a1:3740	“Oggayha yaṃ pokkharaṇiṃ, nānākuñjarasevitaṃ;	374	
PA_atk-s05_08a1:3741	Uddharāmi bhisaṃ tattha, ghāsahetu ahaṃ tadā.	374	
PA_atk-s05_08a1:3742	“Bhagavā tamhi samaye, padumuttarasavhayo;	374	
PA_atk-s05_08a1:3743	Rattambaradharo buddho, gacchate anilañjase.	374	
PA_atk-s05_08a1:3744	“Dhunanto paṃsukūlāni, saddaṃ assosahaṃ tadā;	374	
PA_atk-s05_08a1:3745	Uddhaṃ nijjhāyamānohaṃ, addasaṃ lokanāyakaṃ.	374	
PA_atk-s05_08a1:3746	“Tattheva ṭhitako santo, āyāciṃ lokanāyakaṃ;	374	
PA_atk-s05_08a1:3747	Madhuṃ bhisehi sahitaṃ, khīraṃ sappiṃ muḷālikaṃ.	374	
PA_atk-s05_08a1:3748	“Paṭiggaṇhātu me buddho, anukampāya cakkhumā;	374	
PA_atk-s05_08a1:3749	Tato kāruṇiko satthā, orohitvā mahāyaso.	374	
PA_atk-s05_08a1:3750	“Paṭiggaṇhi mamaṃ bhikkhaṃ, anukampāya cakkhumā;	375	
PA_atk-s05_08a1:3751	Paṭiggahetvā sambuddho, akā me anumodanaṃ.	375	
PA_atk-s05_08a1:3752	“Sukhī hotu mahāpuñña, gati tuyhaṃ samijjhatu;	375	
PA_atk-s05_08a1:3753	Iminā bhisadānena, labhassu vipulaṃ sukhaṃ.	375	
PA_atk-s05_08a1:3754	“Idaṃ vatvāna sambuddho, jalajuttamanāmako;	375	
PA_atk-s05_08a1:3755	Bhikkhamādāya sambuddho, ākāsenāgamā jino.	375	
PA_atk-s05_08a1:3756	“Tato bhisaṃ gahetvāna, āgacchiṃ mama assamaṃ;	375	
PA_atk-s05_08a1:3757	Bhisaṃ rukkhe laggetvāna, mama dānaṃ anussariṃ.	375	
PA_atk-s05_08a1:3758	“Mahāvāto uṭṭhahitvā, sañcālesi vanaṃ tadā;	375	
PA_atk-s05_08a1:3759	Ākāso abhinādittha, asanī ca phalī tadā.	375	
PA_atk-s05_08a1:3760	“Tato me asanīpāto, matthake nipatī tadā;	376	
PA_atk-s05_08a1:3761	Sohaṃ nisinnako santo, tattha kālaṅkato ahaṃ.	376	
PA_atk-s05_08a1:3762	“Puññakammena saññutto, tusitaṃ upapajjahaṃ;	376	
PA_atk-s05_08a1:3763	Kaḷevaraṃ me patitaṃ, devaloke ramāmahaṃ.	376	
PA_atk-s05_08a1:3764	“Chaḷasītisahassāni, nāriyo samalaṅkatā;	376	
PA_atk-s05_08a1:3765	Sāyaṃ pātaṃ upaṭṭhanti, bhisadānassidaṃ phalaṃ.	376	
PA_atk-s05_08a1:3766	“Manussayonimāgantvā, sukhito homahaṃ tadā;	376	
PA_atk-s05_08a1:3767	Bhoge me ūnatā natthi, bhisadānassidaṃ phalaṃ.	376	
PA_atk-s05_08a1:3768	“Anukampitako tena, devadevena tādinā;	376	
PA_atk-s05_08a1:3769	Sabbāsavā parikkhīṇā, natthi dāni punabbhavo.	376	
PA_atk-s05_08a1:3770	“Satasahassito kappe, yaṃ bhisaṃ adadiṃ tadā;	377	
PA_atk-s05_08a1:3771	Duggatiṃ nābhijānāmi, bhisadānassidaṃ phalaṃ.	377	
PA_atk-s05_08a1:3772	“Kilesā jhāpitā mayhaṃ…pe… kataṃ buddhassa sāsana”nti.	377	
PA_atk-s05_08a1:3773_0	Arahatte pana tena adhigate satthā bhaddiyaseṭṭhiṃ āmantesi – “tava putto alaṅkatapaṭiyatto	3773	
PA_atk-s05_08a1:3773_1	dhammaṃ suṇanto arahatte patiṭṭhāsi, tenassa idāneva pabbajituṃ yuttaṃ, no ce pabbajati,	3773	
PA_atk-s05_08a1:3773_2	parinibbāyissatī”ti. Seṭṭhi “na mayhaṃ puttassa daharasseva sato parinibbānena kiccaṃ	3773	
PA_atk-s05_08a1:3773_3	atthi, pabbājetha na”nti āha. Taṃ satthā pabbājetvā upasampādetvā tattha sattāhaṃ	3773	
PA_atk-s05_08a1:3773_4	vasitvā koṭigāmaṃ pāpuṇi, so ca gāmo gaṅgātīre. Koṭigāmavāsino buddhappamukhassa	3773	
PA_atk-s05_08a1:3773_5	bhikkhusaṅghassa mahādānaṃ pavattesuṃ. Bhaddajitthero satthārā anumodanāya āraddhamattāya	3773	
PA_atk-s05_08a1:3773_6	bahigāmaṃ gantvā “gaṅgātīre maggasamīpe satthu āgatakāle vuṭṭhahissāmī”ti samāpattiṃ	3773	
PA_atk-s05_08a1:3773_7	samāpajjitvā nisīdi. Mahātheresu āgacchantesupi avuṭṭhahitvā satthu āgatakāleyeva	3773	
PA_atk-s05_08a1:3773_8	vuṭṭhahi. Puthujjanabhikkhū, “ayaṃ adhunā pabbajito mahātheresu āgacchantesu mānatthaddho	3773	
PA_atk-s05_08a1:3773_9	hutvā na vuṭṭhāsī”ti ujjhāyiṃsu. Koṭigāmavāsino satthu bhikkhusaṅghassa ca bahū nāvāsaṅghāṭe	3773	
PA_atk-s05_08a1:3773_10	bandhiṃsu, satthā “handassa ānubhāvaṃ pakāsemī”ti nāvāsaṅghāṭe ṭhatvā, “kahaṃ, bhaddajī”ti	37731	
PA_atk-s05_08a1:3773_11	pucchi. Bhaddajitthero “esohaṃ, bhante”ti satthāraṃ upasaṅkamitvā añjaliṃ katvā aṭṭhāsi.	37731	
PA_atk-s05_08a1:3773_12	Satthā, “ehi, bhaddaji, amhehi saddhiṃ ekanāvaṃ abhiruhā”ti. So uppatitvā satthu	37731	
PA_atk-s05_08a1:3773_13	ṭhitanāvāyaṃ aṭṭhāsi. Satthā gaṅgāmajjhaṃ gatakāle, “bhaddaji, tayā mahāpanādarājakāle	37731	
PA_atk-s05_08a1:3773_14	ajjhāvuṭṭharatanapāsādo kaha”nti āha. “Imasmiṃ ṭhāne nimuggo”ti. “Tena hi, bhaddaji,	37731	
PA_atk-s05_08a1:3773_15	sabrahmacārīnaṃ kaṅkhaṃ chindā”ti. Tasmiṃ khaṇe thero satthāraṃ vanditvā iddhibalena	37731	
PA_atk-s05_08a1:3773_16	gantvā pāsādathūpikaṃ pādaṅgulantarena sannirumbhitvā pañcavīsatiyojanaṃ pāsādaṃ	37731	
PA_atk-s05_08a1:3773_17	gahetvā ākāse uppati, uppatanto ca paññāsa yojanāni pāsādaṃ udakato ukkhipi. Athassa	37731	
PA_atk-s05_08a1:3773_18	purimabhave ñātakā pāsādagatena lobhena macchakacchapamaṇḍūkā hutvā tasmiṃ pāsāde	37731	
PA_atk-s05_08a1:3773_19	uṭṭhahante parivattitvā udake patiṃsu. Satthā te patante disvā “ñātakā te, bhaddaji,	37731	
PA_atk-s05_08a1:3773_20	kilamantī”ti āha. Thero satthu vacanena pāsādaṃ vissajjesi. Pāsādo yathāṭhāne eva	37732	
PA_atk-s05_08a1:3773_21	patiṭṭhahi. Satthā pāraṅgato bhikkhūhi “kadā, bhante, bhaddajittherena ayaṃ pāsādo	37732	
PA_atk-s05_08a1:3773_22	ajjhāvuṭṭho”ti puṭṭho mahāpanādajātakaṃ kathetvā mahājanaṃ dhammāmataṃ pāyesi. Thero	37732	
PA_atk-s05_08a1:3773_23	pana attano ajjhāvuṭṭhapubbaṃ suvaṇṇapāsādaṃ dassetvā –	37732	
PA_atk-s05_08a1:3775	“Panādo nāma so rājā, yassa yūpo suvaṇṇayo;	377	
PA_atk-s05_08a1:3776	Tiriyaṃ soḷasubbedho, ubbhamāhu sahassadhā.	377	
PA_atk-s05_08a1:3778	“Sahassakaṇḍo satageṇḍu, dhajālu haritāmayo;	377	
PA_atk-s05_08a1:3779	Anaccuṃ tattha gandhabbā, cha sahassāni sattadhā”ti. –	377	
PA_atk-s05_08a1:3780	Dvīhi gāthāhi vaṇṇento aññaṃ byākāsi.	378	
PA_atk-s05_08a1:3781_0	Tattha panādo nāma so rājāti atīte panādo nāma so rājā ahosīti attabhāvaantarahitatāya	3781	
PA_atk-s05_08a1:3781_1	attānaṃ paraṃ viya niddisati. So eva hi rajje ṭhitakālato paṭṭhāya sadā ussāhasampattiādinā	3781	
PA_atk-s05_08a1:3781_2	mahatā rājānubhāvena mahatā ca kittisaddena samannāgatattā “rājā mahāpanādo”ti paññāyittha.	3781	
PA_atk-s05_08a1:3781_3	Yassa yūpo suvaṇṇayoti yassa rañño ayaṃ yūpo pāsādo suvaṇṇamayo. Tiriyaṃ soḷasubbedhoti	3781	
PA_atk-s05_08a1:3781_4	vitthārato soḷasakaṇḍapātappamāṇo. So pana aḍḍhayojanamatto hoti. Ubbhāmāhu sahassadhāti	3781	
PA_atk-s05_08a1:3781_5	ubbhaṃ uccaṃ evamassa pāsādassa sahassadhā sahassakaṇḍappamāṇamāhu. So pana yojanato	3781	
PA_atk-s05_08a1:3781_6	pañcavīsatiyojanappamāṇo hoti. Keci panettha gāthāsukhatthaṃ “āhū”ti dīghaṃ kataṃ.	3781	
PA_atk-s05_08a1:3781_7	Āhu ahosīti atthaṃ vadanti.	3781	
PA_atk-s05_08a1:3782_0	Sahassakaṇḍoti sahassabhūmiko. Satageṇḍūti anekasataniyyūhako. Dhajālūti tattha tattha	3782	
PA_atk-s05_08a1:3782_1	niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. Haritāmayoti	3782	
PA_atk-s05_08a1:3782_2	cāmīkarasuvaṇṇamayo. Keci pana “haritajātimaṇisarikkhako”ti vadanti. Gandhabbāti	3782	
PA_atk-s05_08a1:3782_3	naṭā. Cha sahassāni sattadhāti chamattāni gandhabbasahassāni sattadhā tassa pāsādassa	3782	
PA_atk-s05_08a1:3782_4	sattasu ṭhānesu rañño abhiramāpanatthaṃ nacciṃsūti attho. Te evaṃ naccantāpi rājānaṃ	3782	
PA_atk-s05_08a1:3782_5	hāsetuṃ nāsakkhiṃsu. Atha sakko devarājā devanaṭe pesetvā samajjaṃ kāresi, tadā rājā hasīti.	3782	
PA_atk-s05_08a1:3783	Bhaddajittheragāthāvaṇṇanā niṭṭhitā.	378	
PA_atk-s05_08a1:3784	3. Sobhitattheragāthāvaṇṇanā	378	
PA_atk-s05_08a1:3785_0	Satimā paññavāti āyasmato sobhitattherassa gāthā. Kā uppatti? Ayampi purimabuddhesu	3785	
PA_atk-s05_08a1:3785_1	katādhikāro tattha tattha bhave puññāni upacinanto padumuttarassa bhagavato kāle	3785	
PA_atk-s05_08a1:3785_2	haṃsavatīnagare kulagehe nibbattitvā vayappatto satthu dhammadesanaṃ suṇanto satthāraṃ	3785	
PA_atk-s05_08a1:3785_3	ekaṃ bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā sayampi	3785	
PA_atk-s05_08a1:3785_4	taṃ ṭhānantaraṃ uddissa patthanaṃ katvā puññāni katvā sugatīsuyeva saṃsaranto sumedhassa	3785	
PA_atk-s05_08a1:3785_5	bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu nipphattiṃ	3785	
PA_atk-s05_08a1:3785_6	gantvā nekkhammādhimutto gharāvāsaṃ pahāya tāpasapabbajjaṃ pabbajitvā himavantassa	3785	
PA_atk-s05_08a1:3785_7	samīpe araññāyatane assamaṃ kāretvā vanamūlaphalāphalena yāpento buddhuppādaṃ sutvā	3785	
PA_atk-s05_08a1:3785_8	sabbattha ekarattivāseneva bhaddavatīnagare satthāraṃ upasaṅkamitvā pasannamānaso	3785	
PA_atk-s05_08a1:3785_9	“tuvaṃ satthā ca ketu cā”tiādīhi chahi gāthāhi abhitthavi, satthā cassa bhāviniṃ	3785	
PA_atk-s05_08a1:3785_10	sampattiṃ pakāsesi. So tena puññakammena devamanussesu saṃsaranto imasmiṃ buddhuppāde	37851	
PA_atk-s05_08a1:3785_11	sāvatthiyaṃ brāhmaṇakule nibbatti. Sobhitotissa nāmaṃ akaṃsu. So aparena samayena	37851	
PA_atk-s05_08a1:3785_12	satthu dhammadesanaṃ sutvā paṭiladdhasaddho pabbajitvā vipassanaṃ vaḍḍhetvā chaḷabhiñño	37851	
PA_atk-s05_08a1:3785_13	ahosi. Pubbenivāsañāṇe ciṇṇavasī ca ahosi. Tena vuttaṃ apadāne –	37851	
PA_atk-s05_08a1:3786	“Dakkhiṇe himavantassa, sukato assamo mama;	378	
PA_atk-s05_08a1:3787	Uttamatthaṃ gavesanto, vasāmi vipine tadā.	378	
PA_atk-s05_08a1:3788	“Lābhālābhena santuṭṭho, mūlena ca phalena ca;	378	
PA_atk-s05_08a1:3789	Anvesanto ācariyaṃ, vasāmi ekako ahaṃ.	378	
PA_atk-s05_08a1:3790	“Sumedho nāma sambuddho, loke uppajji tāvade;	379	
PA_atk-s05_08a1:3791	Catusaccaṃ pakāseti, uddharanto mahājanaṃ.	379	
PA_atk-s05_08a1:3792	“Nāhaṃ suṇomi sambuddhaṃ, napi me koci saṃsati;	379	
PA_atk-s05_08a1:3793	Aṭṭhavasse atikkante, assosiṃ lokanāyakaṃ.	379	
PA_atk-s05_08a1:3794	“Aggidāruṃ nīharitvā, sammajjitvāna assamaṃ;	379	
PA_atk-s05_08a1:3795	Khāribhāraṃ gahetvāna, nikkhamiṃ vipinā ahaṃ.	379	
PA_atk-s05_08a1:3796	“Ekarattiṃ vasantohaṃ, gāmesu nigamesu ca;	379	
PA_atk-s05_08a1:3797	Anupubbena candavatiṃ, tadāhaṃ upasaṅkamiṃ.	379	
PA_atk-s05_08a1:3798	“Bhagavā tamhi samaye, sumedho lokanāyako;	379	
PA_atk-s05_08a1:3799	Uddharanto bahū satte, deseti amataṃ padaṃ.	379	
PA_atk-s05_08a1:3800	“Janakāyamatikkamma, vanditvā jinasāgaraṃ;	380	
PA_atk-s05_08a1:3801	Ekaṃsaṃ ajinaṃ katvā, santhaviṃ lokanāyakaṃ.	380	
PA_atk-s05_08a1:3802	“Tuvaṃ satthā ca ketu ca, dhajo yūpo ca pāṇinaṃ;	380	
PA_atk-s05_08a1:3803	Parāyano patiṭṭhā ca, dīpo ca dvipaduttamo.	380	
PA_atk-s05_08a1:3804	“Nepuñño dassane vīro, tāresi janataṃ tuvaṃ;	380	
PA_atk-s05_08a1:3805	Natthañño tārako loke, tavuttaritaro mune.	380	
PA_atk-s05_08a1:3806	“Sakkā theve kusaggena, pametuṃ sāgaruttame;	380	
PA_atk-s05_08a1:3807	Na tveva tava sabbaññu, ñāṇaṃ sakkā pametave.	380	
PA_atk-s05_08a1:3808	“Tuladaṇḍe ṭhapetvāna, mahiṃ sakkā dharetave;	380	
PA_atk-s05_08a1:3809	Natveva tava paññāya, pamāṇamatthi cakkhuma.	380	
PA_atk-s05_08a1:3810	“Ākāso minituṃ sakkā, rajjuyā aṅgulena vā;	381	
PA_atk-s05_08a1:3811	Natveva tava sabbaññu, sīlaṃ sakkā pametave.	381	
PA_atk-s05_08a1:3812	“Mahāsamudde udakaṃ, ākāso ca vasundharā;	381	
PA_atk-s05_08a1:3813	Parimeyyāni etāni, appameyyosi cakkhuma.	381	
PA_atk-s05_08a1:3814	“Chahi gāthāhi sabbaññuṃ, kittayitvā mahāyasaṃ;	381	
PA_atk-s05_08a1:3815	Añjaliṃ paggahetvāna, tuṇhī aṭṭhāsahaṃ tadā.	381	
PA_atk-s05_08a1:3816	“Yaṃ vadanti sumedhoti, bhūripaññaṃ sumedhasaṃ;	381	
PA_atk-s05_08a1:3817	Bhikkhusaṅghe nisīditvā, imā gāthā abhāsatha.	381	
PA_atk-s05_08a1:3818	“Yo me ñāṇaṃ pakittesi, vippasannena cetasā;	381	
PA_atk-s05_08a1:3819	Tamahaṃ kittayissāmi, suṇātha mama bhāsato.	381	
PA_atk-s05_08a1:3820	“Sattasattati kappāni, devaloke ramissati;	382	
PA_atk-s05_08a1:3821	Sahassakkhattuṃ devindo, devarajjaṃ karissati.	382	
PA_atk-s05_08a1:3822	“Anekasatakkhattuñca, cakkavattī bhavissati;	382	
PA_atk-s05_08a1:3823	Padesarajjaṃ vipulaṃ, gaṇanāto asaṅkhiyaṃ.	382	
PA_atk-s05_08a1:3824	“Devabhūto manusso vā, puññakammasamāhito;	382	
PA_atk-s05_08a1:3825	Anūnamanasaṅkappo, tikkhapañño bhavissati.	382	
PA_atk-s05_08a1:3826	“Tiṃsakappasahassamhi, okkākakulasambhavo;	382	
PA_atk-s05_08a1:3827	Gotamo nāma gottena, satthā loke bhavissati.	382	
PA_atk-s05_08a1:3828	“Agārā abhinikkhamma, pabbajissatikiñcano;	382	
PA_atk-s05_08a1:3829	Jātiyā sattavassena, arahattaṃ phusissati.	382	
PA_atk-s05_08a1:3830	“Yato sarāmi attānaṃ, yato pattosmi sāsanaṃ;	383	
PA_atk-s05_08a1:3831	Etthantare na jānāmi, cetanaṃ amanoramaṃ.	383	
PA_atk-s05_08a1:3832	“Saṃsaritvā bhave sabbe, sampattānubhaviṃ ahaṃ;	383	
PA_atk-s05_08a1:3833	Bhoge me ūnatā natthi, phalaṃ ñāṇassa thomane.	383	
PA_atk-s05_08a1:3834	“Tiyaggī nibbutā mayhaṃ, bhavā sabbe samūhatā;	383	
PA_atk-s05_08a1:3835	Sabbāsavā parikkhīṇā, natthi dāni punabbhavo.	383	
PA_atk-s05_08a1:3836	“Tiṃsakappasahassamhi, yaṃ ñāṇamathaviṃ ahaṃ;	383	
PA_atk-s05_08a1:3837	Duggatiṃ nābhijānāmi, phalaṃ ñāṇassa thomane.	383	
PA_atk-s05_08a1:3838	“Kilesā jhāpitā mayhaṃ…pe… kataṃ buddhassa sāsana”nti.	383	
PA_atk-s05_08a1:3839_0	So arahattaṃ pana patvā attano pubbenivāsaṃ anupaṭipāṭiyā anussaranto yāva asaññabhave	3839	
PA_atk-s05_08a1:3839_1	acittakapaṭisandhi, tāva addasa. Tato pañca kappasatāni cittappavattiṃ adisvā avasāneva	3839	
PA_atk-s05_08a1:3839_2	disvā “kimeta”nti āvajjento nayavasena “asaññabhavo bhavissatī”ti niṭṭhaṃ agamāsi.	3839	
PA_atk-s05_08a1:3839_3	Tenāha bhagavā – “atthi, bhikkhave, asaññasattā nāma dīghāyukā devā, tato cuto sobhito	3839	
PA_atk-s05_08a1:3839_4	idhūpapanno, so etaṃ bhavaṃ jānāti, sobhito anussaratī”ti. Evaṃ nayavasena anussarantassa	3839	
PA_atk-s05_08a1:3839_5	anussaraṇakosallaṃ disvā satthā theraṃ pubbenivāsaṃ anussarantānaṃ aggaṭṭhāne ṭhapesi.	3839	
PA_atk-s05_08a1:3839_6	Tato eva cāyaṃ āyasmā savisesaṃ attano pubbenivāsānussatiñāṇaṃ tassa ca paccayabhūtaṃ	3839	
PA_atk-s05_08a1:3839_7	paṭipattiṃ paccavekkhitvā somanassajāto tadatthadīpanaṃ udānaṃ udānento –	3839	
PA_atk-s05_08a1:3841	“Satimā paññavā bhikkhu, āraddhabalavīriyo;	384	
PA_atk-s05_08a1:3842	Pañca kappasatānāhaṃ, ekarattiṃ anussariṃ.	384	
PA_atk-s05_08a1:3844	“Cattāro satipaṭṭhāne, satta aṭṭha ca bhāvayaṃ;	384	
PA_atk-s05_08a1:3845	Pañca kappasatānāhaṃ, ekarattiṃ anussari”nti. – gāthādvayaṃ abhāsi;	384	
PA_atk-s05_08a1:3846_0	Tattha satimāti sayaṃ samudāgamanasampannāya satipaṭṭhānabhāvanāpāripūriyā sativepullappattiyā	3846	
PA_atk-s05_08a1:3846_1	ca satimā. Paññavāti chaḷabhiññāpāripūriyā paññāvepullappattiyā ca paññavā. Bhinnakilesatāya	3846	
PA_atk-s05_08a1:3846_2	bhikkhu. Saddhādibalānañceva catubbidhasammappadhānavīriyassa ca saṃsiddhipāripūriyā	3846	
PA_atk-s05_08a1:3846_3	āraddhabalavīriyo. Saddhādīnañhettha balaggahaṇena gahaṇaṃ satipi satiādīnaṃ balabhāve,	3846	
PA_atk-s05_08a1:3846_4	yathā “gobalibaddhā puññañāṇasambhārā”ti. Pañca kappasatānāhaṃ, ekarattiṃ anussarinti	3846	
PA_atk-s05_08a1:3846_5	ekarattiṃ viya anussariṃ. Viya-saddo hi idha luttaniddiṭṭho, etena pubbenivāsānussatiñāṇe	3846	
PA_atk-s05_08a1:3846_6	attano ñāṇavasībhāvaṃ dīpeti.	3846	
PA_atk-s05_08a1:3847_0	Idāni yāya paṭipattiyā attano satimantādibhāvo sātisayaṃ pubbenivāsañāṇañca siddhaṃ,	3847	
PA_atk-s05_08a1:3847_1	taṃ dassetuṃ “cattāro”tiādinā dutiyaṃ gāthamāha. Tattha cattāro satipaṭṭhāneti kāyānupassanādike	3847	
PA_atk-s05_08a1:3847_2	attano visayabhedena catubbidhe lokiyalokuttaramissake satisaṅkhāte satipaṭṭhāne.	3847	
PA_atk-s05_08a1:3847_3	Sattāti satta bojjhaṅge. Aṭṭhāti aṭṭha maggaṅgāni. Satipaṭṭhānesu hi suppatiṭṭhitacittassa	3847	
PA_atk-s05_08a1:3847_4	satta bojjhaṅgā bhāvanāpāripūriṃ gatā eva honti, tathā ariyo aṭṭhaṅgiko maggo. Tenāha	3847	
PA_atk-s05_08a1:3847_5	dhammasenāpati – “catūsu satipaṭṭhānesu suppatiṭṭhitacittā satta bojjhaṅge yathābhūtaṃ	3847	
PA_atk-s05_08a1:3847_6	bhāvetvā”tiādīhi sattakoṭṭhāsikesu sattatiṃsāya bodhipakkhiyadhammesu ekasmiṃ koṭṭhāse	3847	
PA_atk-s05_08a1:3847_7	bhāvanāpāripūriṃ gacchante itare agacchantā nāma natthīti. Bhāvayanti bhāvanāhetu.	3847	
PA_atk-s05_08a1:3847_8	Sesaṃ vuttanayameva.	3847	
PA_atk-s05_08a1:3848	Sobhitattheragāthāvaṇṇanā niṭṭhitā.	384	
PA_atk-s05_08a1:3849	4. Valliyattheragāthāvaṇṇanā	384	
PA_atk-s05_08a1:3850_0	Yaṃ kiccaṃ daḷhavīriyenātiādikā āyasmato valliyattherassa gāthā. Kā uppatti? Ayampi	3850	
PA_atk-s05_08a1:3850_1	purimabuddhesu katādhikāro tattha tattha bhave puññāni upacinanto sumedhassa bhagavato	3850	
PA_atk-s05_08a1:3850_2	kāle brāhmaṇakule nibbattitvā viññutaṃ patto vijjāsippesu nipphattiṃ gato asītikoṭivibhavaṃ	3850	
PA_atk-s05_08a1:3850_3	pahāya tāpasapabbajjaṃ pabbajitvā pabbatapāde araññāyatane ekissā nadiyā tīre assamaṃ	3850	
PA_atk-s05_08a1:3850_4	kāretvā viharanto attano anuggaṇhanatthaṃ upagataṃ satthāraṃ disvā pasannamānaso	3850	
PA_atk-s05_08a1:3850_5	ajinacammaṃ pattharitvā adāsi. Tattha nisinnaṃ bhagavantaṃ pupphehi ca candanena	3850	
PA_atk-s05_08a1:3850_6	ca pūjetvā ambaphalāni datvā pañcapatiṭṭhitena vandi. Tassa bhagavā nisinnāsanasampattiṃ	3850	
PA_atk-s05_08a1:3850_7	pakāsento anumodanaṃ vatvā pakkāmi. So tena puññakammena devamanussesu saṃsaranto	3850	
PA_atk-s05_08a1:3850_8	imasmiṃ buddhuppāde vesāliyaṃ brāhmaṇakule nibbattitvā “kaṇhamitto”ti laddhanāmo	3850	
PA_atk-s05_08a1:3850_9	vayappatto satthu vesāligamane buddhānubhāvaṃ disvā paṭiladdhasaddho mahākaccānattherassa	3850	
PA_atk-s05_08a1:3850_10	santike pabbaji. So mandapañño dandhaparakkamo ca hutvā ciraṃ kālaṃ viññuṃ sabrahmacāriṃ	38501	
PA_atk-s05_08a1:3850_11	nissāyeva vasati. Bhikkhū “yathā nāma valli rukkhādīsu kiñci anissāya vaḍḍhituṃ na	38501	
PA_atk-s05_08a1:3850_12	sakkoti, evamayampi kañci paṇḍitaṃ anissāya vaḍḍhituṃ na sakkotī”ti valliyotveva	38501	
PA_atk-s05_08a1:3850_13	samudācariṃsu. Aparabhāge pana veṇudattattheraṃ upasaṅkamitvā tassa ovāde ṭhatvā	38501	
PA_atk-s05_08a1:3850_14	sato sampajāno hutvā viharanto ñāṇassa paripākaṃ gatattā paṭipattikkamaṃ theraṃ pucchanto –	38501	
PA_atk-s05_08a1:3852	“Yaṃ kiccaṃ daḷhavīriyena, yaṃ kiccaṃ boddhumicchatā;	385	
PA_atk-s05_08a1:3853	Karissaṃ nāvarajjhissaṃ, passa vīriyaṃ parakkamaṃ.	385	
PA_atk-s05_08a1:3855	“Tvañca me maggamakkhāhi, añjasaṃ amatogadhaṃ;	385	
PA_atk-s05_08a1:3856	Ahaṃ monena monissaṃ, gaṅgāsotova sāgara”nti. – gāthādvayaṃ abhāsi;	385	
PA_atk-s05_08a1:3857_0	Tattha yaṃ kiccaṃ daḷhavīriyenāti daḷhena vīriyena thirena parakkamena, daḷhavīriyena	3857	
PA_atk-s05_08a1:3857_1	vā purisadhorayhena yaṃ kiccaṃ kātabbaṃ paṭipajjitabbaṃ. Yaṃ kiccaṃ boddhumicchatāti	3857	
PA_atk-s05_08a1:3857_2	cattāri ariyasaccāni nibbānameva vā boddhuṃ bujjhituṃ icchantena paṭivijjhitukāmena	3857	
PA_atk-s05_08a1:3857_3	yaṃ kiccaṃ karaṇīyaṃ. Karissaṃ nāvarajjhissanti tamahaṃ dāni karissaṃ na virādhessaṃ,	3857	
PA_atk-s05_08a1:3857_4	yathānusiṭṭhaṃ paṭipajjissāmi. Passa vīriyaṃ parakkamanti yathā paṭipajjamāne dhamme	3857	
PA_atk-s05_08a1:3857_5	vidhinā īraṇato “vīriyaṃ”, paraṃ paraṃ ṭhānaṃ akkamanato “parakkamo”ti ca laddhanāmaṃ	3857	
PA_atk-s05_08a1:3857_6	sammāvāyāmaṃ passa na saddhamevāti attano kattukāmataṃ dasseti.	3857	
PA_atk-s05_08a1:3858_0	Tvañcāti kammaṭṭhānadāyakaṃ kalyāṇamittaṃ ālapati. Meti mayhaṃ. Maggamakkhāhīti ariyamaggaṃ	3858	
PA_atk-s05_08a1:3858_1	kathehi, lokuttaramaggasampāpakaṃ catusaccakammaṭṭhānaṃ kathehīti attho. Añjasanti	3858	
PA_atk-s05_08a1:3858_2	ujukaṃ majjhimapaṭipadābhāvena antadvayassa anupagamanato. Amate nibbāne sampāpakabhāvena	3858	
PA_atk-s05_08a1:3858_3	patiṭṭhitattā amatogadhaṃ. Monenāti ñāṇena maggapaññāya. Monissanti jānissaṃ nibbānaṃ	3858	
PA_atk-s05_08a1:3858_4	paṭivijjhissaṃ pāpuṇissaṃ. Gaṅgāsotova sāgaranti yathā gaṅgāya soto sāgaraṃ samuddaṃ	3858	
PA_atk-s05_08a1:3858_5	avirajjhanto ekaṃsato ogāhati, evaṃ “ahaṃ kammaṭṭhānaṃ anuyuñjanto maggañāṇena nibbānaṃ	3858	
PA_atk-s05_08a1:3858_6	adhigamissāmi, tasmā taṃ kammaṭṭhānaṃ me ācikkhathā”ti theraṃ kammaṭṭhānaṃ yāci.	3858	
PA_atk-s05_08a1:3859	Taṃ sutvā veṇudattatthero tassa kammaṭṭhānaṃ adāsi. Sopi kammaṭṭhānaṃ anuyuñjanto nacirasseva vipassanaṃ ussukkāpetvā arahattaṃ pāpuṇi. Tena vuttaṃ apadāne –	385	
PA_atk-s05_08a1:3860	“Pañca kāmaguṇe hitvā, piyarūpe manorame;	386	
PA_atk-s05_08a1:3861	Asīti koṭiyo hitvā, pabbajiṃ anagāriyaṃ.	386	
PA_atk-s05_08a1:3862	“Pabbajitvāna kāyena, pāpakammaṃ vivajjayiṃ;	386	
PA_atk-s05_08a1:3863	Vacīduccaritaṃ hitvā, nadīkūle vasāmahaṃ.	386	
PA_atk-s05_08a1:3864	“Ekakaṃ maṃ viharantaṃ, buddhaseṭṭho upāgami;	386	
PA_atk-s05_08a1:3865	Nāhaṃ jānāmi buddhoti, akāsiṃ paṭisanthāraṃ.	386	
PA_atk-s05_08a1:3866	“Karitvā paṭisanthāraṃ, nāmagottamapucchahaṃ;	386	
PA_atk-s05_08a1:3867	Devatānusi gandhabbo, adu sakko purindado.	386	
PA_atk-s05_08a1:3868	“Ko vā tvaṃ kassa vā putto, mahābrahmā idhāgato;	386	
PA_atk-s05_08a1:3869	Virocesi disā sabbā, udayaṃ sūriyo yathā.	386	
PA_atk-s05_08a1:3870	“Sahassārāni cakkāni, pāde dissanti mārisa;	387	
PA_atk-s05_08a1:3871	Ko vā tvaṃ kassa vā putto, kathaṃ jānemu taṃ mayaṃ.	387	
PA_atk-s05_08a1:3872	“Nāmagottaṃ pavedehi, saṃsayaṃ apanehi me;	387	
PA_atk-s05_08a1:3873	Namhi devā na gandhabbo, namhi sakko purindado.	387	
PA_atk-s05_08a1:3874	“Brahmabhāvo ca me natthi, etesaṃ uttamo ahaṃ;	387	
PA_atk-s05_08a1:3875	Atīto visayaṃ tesaṃ, dālayiṃ kāmabandhanaṃ.	387	
PA_atk-s05_08a1:3876	“Sabbe kilese jhāpetvā, patto sambodhimuttamaṃ;	387	
PA_atk-s05_08a1:3877	Tassa vācaṃ suṇitvāhaṃ, idaṃ vacanamabraviṃ.	387	
PA_atk-s05_08a1:3878	“Yadi buddhosi sabbaññū, nisīda tvaṃ mahāmune;	387	
PA_atk-s05_08a1:3879	Tamahaṃ pūjayissāmi, dukkhassantakaro tuvaṃ.	387	
PA_atk-s05_08a1:3880	“Pattharitvājinacammaṃ, adāsi satthuno ahaṃ;	388	
PA_atk-s05_08a1:3881	Nisīdi tattha bhagavā, sīhova girigabbhare.	388	
PA_atk-s05_08a1:3882	“Khippaṃ pabbatamāruyha, ambassa phalamaggahiṃ;	388	
PA_atk-s05_08a1:3883	Sālakalyāṇikaṃ pupphaṃ, candanañca mahārahaṃ.	388	
PA_atk-s05_08a1:3884	“Khippaṃ paggayha taṃ sabbaṃ, upetvā lokanāyakaṃ;	388	
PA_atk-s05_08a1:3885	Phalaṃ buddhassa datvāna, sālapupphamapūjayiṃ.	388	
PA_atk-s05_08a1:3886	“Candanaṃ anulimpitvā, avandiṃ satthuno ahaṃ;	388	
PA_atk-s05_08a1:3887	Pasannacitto sumano, vipulāya ca pītiyā.	388	
PA_atk-s05_08a1:3888	“Ajinamhi nisīditvā, sumedho lokanāyako;	388	
PA_atk-s05_08a1:3889	Mama kammaṃ pakittesi, hāsayanto mamaṃ tadā.	388	
PA_atk-s05_08a1:3890	“Iminā phaladānena, gandhamālehi cūbhayaṃ;	389	
PA_atk-s05_08a1:3891	Pañcavīse kappasate, devaloke ramissati.	389	
PA_atk-s05_08a1:3892	“Anūnamanasaṅkappo, vasavattī bhavissati;	389	
PA_atk-s05_08a1:3893	Chabbīsatikappasate, manussattaṃ gamissati.	389	
PA_atk-s05_08a1:3894	“Bhavissati cakkavattī, cāturanto mahiddhiko;	389	
PA_atk-s05_08a1:3895	Vebhāraṃ nāma nagaraṃ, vissakammena māpitaṃ.	389	
PA_atk-s05_08a1:3896	“Hessati sabbasovaṇṇaṃ, nānāratanabhūsitaṃ;	389	
PA_atk-s05_08a1:3897	Eteneva upāyena, saṃsarissati so bhave.	389	
PA_atk-s05_08a1:3898	“Sabbattha pūjito hutvā, devatte atha mānuse;	389	
PA_atk-s05_08a1:3899	Pacchime bhave sampatte, brahmabandhu bhavissati.	389	
PA_atk-s05_08a1:3900	“Agārā abhinikkhamma, anagārī bhavissati;	390	
PA_atk-s05_08a1:3901	Abhiññāpāragū hutvā, nibbāyissatināsavo.	390	
PA_atk-s05_08a1:3902	“Idaṃ vatvāna sambuddho, sumedho lokanāyako;	390	
PA_atk-s05_08a1:3903	Mama nijjhāyamānassa, pakkāmi anilañjase.	390	
PA_atk-s05_08a1:3904	“Tena kammena sukatena, cetanāpaṇidhīhi ca;	390	
PA_atk-s05_08a1:3905	Jahitvā mānusaṃ dehaṃ, tāvatiṃsamagacchahaṃ.	390	
PA_atk-s05_08a1:3906	“Tusitato cavitvāna, nibbattiṃ mātukucchiyaṃ;	390	
PA_atk-s05_08a1:3907	Bhoge me ūnatā natthi, yamhi gabbhe vasāmahaṃ.	390	
PA_atk-s05_08a1:3908	“Mātukucchigate mayi, annapānañca bhojanaṃ;	390	
PA_atk-s05_08a1:3909	Mātuyā mama chandena, nibbattati yadicchakaṃ.	390	
PA_atk-s05_08a1:3910	“Jātiyā pañcavassena, pabbajiṃ anagāriyaṃ;	391	
PA_atk-s05_08a1:3911	Oropitamhi kesamhi, arahattamapāpuṇiṃ.	391	
PA_atk-s05_08a1:3912	“Pubbakammaṃ gavesanto, orena nāddasaṃ ahaṃ;	391	
PA_atk-s05_08a1:3913	Tiṃsakappasahassamhi, mama kammamanussariṃ.	391	
PA_atk-s05_08a1:3914	“Namo te purisājañña, namo te purisuttama;	391	
PA_atk-s05_08a1:3915	Tava sāsanamāgamma, pattomhi acalaṃ padaṃ.	391	
PA_atk-s05_08a1:3916	“Tiṃsakappasahassamhi, yaṃ buddhamabhipūjayiṃ;	391	
PA_atk-s05_08a1:3917	Duggatiṃ nābhijānāmi, buddhapūjāyidaṃ phalaṃ.	391	
PA_atk-s05_08a1:3918	“Kilesā jhāpitā mayhaṃ…pe… kataṃ buddhassa sāsana”nti.	391	
PA_atk-s05_08a1:3919	Arahattaṃ pana patvā aññaṃ byākaronto thero imāyeva gāthā abhāsīti.	391	
PA_atk-s05_08a1:3920	Valliyattheragāthāvaṇṇanā niṭṭhitā.	392	
PA_atk-s05_08a1:3921	5. Vītasokattheragāthāvaṇṇanā	392	
PA_atk-s05_08a1:3922_0	Kese me olikhissantītiādikā āyasmato vītasokattherassa gāthā. Kā uppatti? Ayampi	3922	
PA_atk-s05_08a1:3922_1	purimabuddhesu katādhikāro tattha tattha bhave puññāni upacinanto siddhatthassa bhagavato	3922	
PA_atk-s05_08a1:3922_2	kāle brāhmaṇakule nibbattitvā brāhmaṇānaṃ vijjāsippesu nipphattiṃ gato kāme pahāya	3922	
PA_atk-s05_08a1:3922_3	isipabbajjaṃ pabbajitvā mahatā isigaṇena parivuto araññe vasanto buddhuppādaṃ sutvā	3922	
PA_atk-s05_08a1:3922_4	haṭṭhatuṭṭho “udumbarapupphasadisā dullabhadassanā buddhā bhagavanto, idāneva upagantabbā”ti	3922	
PA_atk-s05_08a1:3922_5	mahatiyā parisāya saddhiṃ satthāraṃ daṭṭhuṃ gacchanto diyaḍḍhayojane sese byādhiko	3922	
PA_atk-s05_08a1:3922_6	hutvā buddhagatāya saññāya kālaṅkato devesu uppajjitvā aparāparaṃ devamanussesu saṃsaranto	3922	
PA_atk-s05_08a1:3922_7	imasmiṃ buddhuppāde aṭṭhārasavassādhikānaṃ dvinnaṃ vassasatānaṃ matthake dhammāsokarañño	3922	
PA_atk-s05_08a1:3922_8	kaniṭṭhabhātā hutvā nibbatti, tassa vītasokoti nāma ahosi. So vayappatto khattiyakumārehi	3922	
PA_atk-s05_08a1:3922_9	sikkhitabbavijjāsippesu nipphattiṃ gato giridattattheraṃ nissāya gihibhūto suttantapiṭake	3922	
PA_atk-s05_08a1:3922_10	abhidhammapiṭake ca visārado hutvā ekadivasaṃ massukammasamaye kappakassa hatthato	39221	
PA_atk-s05_08a1:3922_11	ādāsaṃ gahetvā kāyaṃ olokento valitapalitādīni disvā sañjātasaṃvego vipassanāya cittaṃ	39221	
PA_atk-s05_08a1:3922_12	otāretvā bhāvanaṃ ussukkāpetvā tasmiṃyeva āsane sotāpanno hutvā giridattattherassa	39221	
PA_atk-s05_08a1:3922_13	santike pabbajitvā nacirasseva arahattaṃ pāpuṇi. Tena vuttaṃ apadāne –	39221	
PA_atk-s05_08a1:3923	“Ajjhāyako mantadharo, tiṇṇaṃ vedāna pāragū;	392	
PA_atk-s05_08a1:3924	Lakkhaṇe itihāse ca, sanighaṇḍusakeṭubhe.	392	
PA_atk-s05_08a1:3925	“Nadīsotapaṭibhāgā, sissā āyanti me tadā;	392	
PA_atk-s05_08a1:3926	Tesāhaṃ mante vācemi, rattindivamatandito.	392	
PA_atk-s05_08a1:3927	“Siddhattho nāma sambuddho, loke uppajji tāvade;	392	
PA_atk-s05_08a1:3928	Tamandhakāraṃ nāsetvā, ñāṇālokaṃ pavattayi.	392	
PA_atk-s05_08a1:3929	“Mama aññataro sisso, sissānaṃ so kathesi me;	392	
PA_atk-s05_08a1:3930	Sutvāna te etamatthaṃ, ārocesuṃ mamaṃ tadā.	393	
PA_atk-s05_08a1:3931	“Buddho loke samuppanno, sabbaññū lokanāyako;	393	
PA_atk-s05_08a1:3932	Tassānuvattati jano, lābho amhaṃ na vijjati.	393	
PA_atk-s05_08a1:3933	“Adhiccuppattikā buddhā, cakkhumanto mahāyasā;	393	
PA_atk-s05_08a1:3934	Yaṃnūnāhaṃ buddhaseṭṭhaṃ, passeyyaṃ lokanāyakaṃ.	393	
PA_atk-s05_08a1:3935	“Ajinaṃ me gahetvāna, vākacīraṃ kamaṇḍaluṃ;	393	
PA_atk-s05_08a1:3936	Assamā abhinikkhamma, sisse āmantayiṃ ahaṃ.	393	
PA_atk-s05_08a1:3937	“Odumbarikapupphaṃva, candamhi sasakaṃ yathā;	393	
PA_atk-s05_08a1:3938	Vāyasānaṃ yathā khīraṃ, dullabho lokanāyako.	393	
PA_atk-s05_08a1:3939	“Buddho lokamhi uppanno, manussattampi dullabhaṃ;	393	
PA_atk-s05_08a1:3940	Ubhosu vijjamānesu, savanañca sudullabhaṃ.	394	
PA_atk-s05_08a1:3941	“Buddho loke samuppanno, cakkhuṃ lacchāma no bhavaṃ;	394	
PA_atk-s05_08a1:3942	Etha sabbe gamissāma, sammāsambuddhasantikaṃ.	394	
PA_atk-s05_08a1:3943	“Kamaṇḍaludharā sabbe, kharājinanivāsino;	394	
PA_atk-s05_08a1:3944	Te jaṭābhārabharitā, nikkhamuṃ vipinā tadā.	394	
PA_atk-s05_08a1:3945	“Yugamattaṃ pekkhamānā, uttamatthaṃ gavesino;	394	
PA_atk-s05_08a1:3946	Āsattidosarahitā, asambhītāva kesarī.	394	
PA_atk-s05_08a1:3947	“Appakiccā aloluppā, nipakā santavuttino;	394	
PA_atk-s05_08a1:3948	Uñchāya caramānā te, buddhaseṭṭhamupāgamuṃ.	394	
PA_atk-s05_08a1:3949	“Diyaḍḍhayojane sese, byādhi me upapajjatha;	394	
PA_atk-s05_08a1:3950	Buddhaseṭṭhaṃ saritvāna, tattha kālaṅkato ahaṃ.	395	
PA_atk-s05_08a1:3951	“Catunnavutito kappe, yaṃ saññamalabhiṃ tadā;	395	
PA_atk-s05_08a1:3952	Duggatiṃ nābhijānāmi, buddhasaññāyidaṃ phalaṃ.	395	
PA_atk-s05_08a1:3953	“Kilesā jhāpitā mayhaṃ…pe… kataṃ buddhassa sāsana”nti.	395	
PA_atk-s05_08a1:3954	Arahattaṃ pana patvā aññaṃ byākaronto –	395	
PA_atk-s05_08a1:3956	“Kese me olikhissanti, kappako upasaṅkami;	395	
PA_atk-s05_08a1:3957	Tato ādāsamādāya, sarīraṃ paccavekkhisaṃ.	395	
PA_atk-s05_08a1:3959	“Tuccho kāyo adissittha, andhakāre tamo byagā;	395	
PA_atk-s05_08a1:3960	Sabbe coḷā samucchinnā, natthi dāni punabbhavo”ti. – gāthādvayaṃ abhāsi;	396	
PA_atk-s05_08a1:3961_0	Tattha kese me olikhissanti, kappako upasaṅkamīti gihikāle massukammasamaye “mama	3961	
PA_atk-s05_08a1:3961_1	kese olikhissaṃ kappemī”ti kesādīnaṃ chedanādivasena kappanato kappako nhāpito maṃ	3961	
PA_atk-s05_08a1:3961_2	upagacchi. Tatoti kappakato. Sarīraṃ paccavekkhisanti sabbakāyike ādāse palitavalitamukhanimittādidassanamukhena	3961	
PA_atk-s05_08a1:3961_3	“abhibhūto vata jarāya me kāyo”ti jarābhibhūtaṃ attano sarīraṃ paccavekkhiṃ. Evaṃ	3961	
PA_atk-s05_08a1:3961_4	paccavekkhato ca tuccho kāyo adissittha niccadhuvasukhasabhāvādīhi ritto hutvā me	3961	
PA_atk-s05_08a1:3961_5	kāyo adissatha paññāyi. Kasmā? Andhakāre tamo byagā yena ayonisomanasikārasaṅkhātena	3961	
PA_atk-s05_08a1:3961_6	tamasā attano kāye andhagatā vijjamānampi asubhādisabhāvaṃ apassantā avijjamānaṃ	3961	
PA_atk-s05_08a1:3961_7	subhādiākāraṃ gaṇhanti, tasmiṃ andhakāre andhakaraṇaṭṭhāne kāye yonisomanasikārasaṅkhātena	3961	
PA_atk-s05_08a1:3961_8	ñāṇālokena avijjātamo vigato, tato eva sabbe coḷā samucchinnā corā viya kusalabhaṇḍacchedanato,	3961	
PA_atk-s05_08a1:3961_9	sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṃ viya issarajanena	3961	
PA_atk-s05_08a1:3961_10	ariyajanena jigucchitabbatāya coḷā viyāti vā “coḷā”ti laddhanāmā kilesā samucchinnā.	39611	
PA_atk-s05_08a1:3961_11	Aggamaggena samugghāṭitattā eva ca nesaṃ natthi dāni punabbhavo āyatiṃ punabbhavābhinibbatti natthīti.	39611	
PA_atk-s05_08a1:3962	Vītasokattheragāthāvaṇṇanā niṭṭhitā.	396	
PA_atk-s05_08a1:3963	6. Puṇṇamāsattheragāthāvaṇṇanā	396	
PA_atk-s05_08a1:3964_0	Pañca nīvaraṇe hitvātiādikā āyasmato puṇṇamāsattherassa gāthā. Kā uppatti? Ayampi	3964	
PA_atk-s05_08a1:3964_1	purimabuddhesu katādhikāro tattha tattha bhave puññāni upacinanto tissassa bhagavato	3964	
PA_atk-s05_08a1:3964_2	kāle kulagehe nibbattitvā viññutaṃ patto ekadivasaṃ satthari araññe viharante paṃsukūlacīvaraṃ	3964	
PA_atk-s05_08a1:3964_3	dumasākhāya laggetvā gandhakuṭiṃ paviṭṭhe dhanuhattho gahanaṃ paviṭṭho satthu paṃsukūlaṃ	3964	
PA_atk-s05_08a1:3964_4	disvā pasannamānaso dhanuṃ nikkhipitvā buddhaguṇe anussaritvā paṃsukūlaṃ vandi. So	3964	
PA_atk-s05_08a1:3964_5	tena puññakammena devamanussesu saṃsaranto imasmiṃ buddhuppāde sāvatthiyaṃ kuṭumbiyakule	3964	
PA_atk-s05_08a1:3964_6	nibbatti. Tassa kira jātadivase tasmiṃ gehe sabbabhājanāni suvaṇṇaratanamayehi māsehi	3964	
PA_atk-s05_08a1:3964_7	paripuṇṇāneva ahesuṃ. Tenassa puṇṇamāsotveva nāmaṃ akaṃsu. So vayappatto dārapariggahaṃ	3964	
PA_atk-s05_08a1:3964_8	katvā ekasmiṃ putte uppanne gharāvāsaṃ pahāya pabbajitvā gāmakāvāse vasanto ghaṭento	3964	
PA_atk-s05_08a1:3964_9	vāyamanto chaḷabhiñño ahosi. Tena vuttaṃ apadāne –	3964	
PA_atk-s05_08a1:3965	“Tisso nāmāsi bhagavā, sayambhū aggapuggalo;	396	
PA_atk-s05_08a1:3966	Paṃsukūlaṃ ṭhapetvāna, vihāraṃ pāvisī jino.	396	
PA_atk-s05_08a1:3967	“Vinataṃ dhanumādāya, bhakkhatthāya cariṃ ahaṃ;	396	
PA_atk-s05_08a1:3968	Maṇḍalaggaṃ gahetvāna, kānanaṃ pāvisiṃ ahaṃ.	396	
PA_atk-s05_08a1:3969	“Tatthaddasaṃ paṃsukūlaṃ, dumagge laggitaṃ tadā;	396	
PA_atk-s05_08a1:3970	Cāpaṃ tattheva nikkhippa, sire katvāna añjaliṃ.	397	
PA_atk-s05_08a1:3971	“Pasannacitto sumano, vipulāya ca pītiyā;	397	
PA_atk-s05_08a1:3972	Buddhaseṭṭhaṃ saritvāna, paṃsukūlaṃ avandahaṃ.	397	
PA_atk-s05_08a1:3973	“Dvenavute ito kappe, paṃsukūlamavandahaṃ;	397	
PA_atk-s05_08a1:3974	Duggatiṃ nābhijānāmi, vandanāya idaṃ phalaṃ.	397	
PA_atk-s05_08a1:3975	“Kilesā jhāpitā mayhaṃ…pe… kataṃ buddhassa sāsana”nti.	397	
PA_atk-s05_08a1:3976_0	Chaḷabhiñño pana hutvā sāvatthiṃ upagantvā satthāraṃ vanditvā susāne vasati, tassa	3976	
PA_atk-s05_08a1:3976_1	ca acirāgatasseva sato putto kālamakāsi. Dārakamātā therassa āgatabhāvaṃ sutvā, “mā	3976	
PA_atk-s05_08a1:3976_2	idaṃ aputtakaṃ sāpateyyaṃ rājāno hareyyu”nti taṃ uppabbājetukāmā mahatā parivārena	3976	
PA_atk-s05_08a1:3976_3	therassa santikaṃ gantvā paṭisanthāraṃ katvā palobhetuṃ ārabhi. Thero attano vītarāgabhāvajānāpanatthaṃ	3976	
PA_atk-s05_08a1:3976_4	ākāse ṭhatvā attano paṭipattikittanamukhena tassā dhammaṃ desento –	3976	
PA_atk-s05_08a1:3978	“Pañca nīvaraṇe hitvā, yogakkhemassa pattiyā;	397	
PA_atk-s05_08a1:3979	Dhammādāsaṃ gahetvāna, ñāṇadassanamattano.	397	
PA_atk-s05_08a1:3981	“Paccavekkhiṃ imaṃ kāyaṃ, sabbaṃ santarabāhiraṃ;	398	
PA_atk-s05_08a1:3982	Ajjhattañca bahiddhā ca, tuccho kāyo adissathā”ti. –	398	
PA_atk-s05_08a1:3983	Gāthādvayaṃ abhāsi.	398	
PA_atk-s05_08a1:3984_0	Tattha pañca nīvaraṇe hitvāti kāmacchandādike pañca nīvaraṇe pahāya jhānādhigamena	3984	
PA_atk-s05_08a1:3984_1	viddhaṃsetvā. Yogakkhemassa pattiyāti kāmayogādīhi catūhi yogehi khemassa anupaddutassa	3984	
PA_atk-s05_08a1:3984_2	nibbānassa adhigamāya. Dhammādāsanti dhammabhūtaṃ ādāsaṃ. Yathā hi ādāso olokentassa	3984	
PA_atk-s05_08a1:3984_3	rūpakāye guṇāguṇaṃ ādaṃseti, evaṃ vipassanāsaṅkhāto dhammānaṃ sāmaññavisesāvabodhanato	3984	
PA_atk-s05_08a1:3984_4	ñāṇadassanabhūto dhammādāso vipassantassa vodānasaṃkilesadhammavibhāvanena tappahānasādhanena	3984	
PA_atk-s05_08a1:3984_5	ca visesato nāmakāye guṇaṃ ādaṃseti. Tenāha –	3984	
PA_atk-s05_08a1:3985	“Dhammādāsaṃ gahetvāna, ñāṇadassanamattano;	398	
PA_atk-s05_08a1:3986	Paccavekkhiṃ imaṃ kāyaṃ, sabbaṃ santarabāhira”nti. –	398	
PA_atk-s05_08a1:3987_0	Imaṃ kāyaṃ dhammasamūhaṃ mama attabhāvaṃ ajjhattikabāhirāyatanabhāvato santarabāhiraṃ	3987	
PA_atk-s05_08a1:3987_1	sabbaṃ anavasesaṃ dhammādāsaṃ gahetvā “anicca”ntipi “dukkha”ntipi “anattā”tipi patiavekkhiṃ	3987	
PA_atk-s05_08a1:3987_2	ñāṇacakkhunā passiṃ. Evaṃ passatā ca mayā ajjhattañca bahiddhā cāti attano santāne	3987	
PA_atk-s05_08a1:3987_3	parasantāne ca tuccho kāyo adissatha niccasārādivirahito tuccho khandhapañcakasaṅkhāto	3987	
PA_atk-s05_08a1:3987_4	attabhāvakāyo ñāṇacakkhunā yāthāvato apassittha. Sakalampi hi khandhapañcakaṃ “avijjānivutassa,	3987	
PA_atk-s05_08a1:3987_5	bhikkhave, bālassa taṇhāsaṃyuttassa evamayaṃ kāyo samudāgato”tiādīsu “kāyo”ti vuccati.	3987	
PA_atk-s05_08a1:3987_6	“Adissathā”ti ca iminā yadeva kāye daṭṭhabbaṃ, taṃ diṭṭhaṃ, na dānissa kiñci mayā	3987	
PA_atk-s05_08a1:3987_7	passitabbaṃ atthīti katakiccataṃ dassento aññaṃ byākāsi. Evaṃ thero imāhi gāthāhi	3987	
PA_atk-s05_08a1:3987_8	purāṇadutiyikāya dhammaṃ desetvā taṃ saraṇesu ca sīlesu ca sampatiṭṭhāpetvā uyyojesi.	3987	
PA_atk-s05_08a1:3988	Puṇṇamāsattheragāthāvaṇṇanā niṭṭhitā.	398	
PA_atk-s05_08a1:3989	7. Nandakattheragāthāvaṇṇanā	398	
PA_atk-s05_08a1:3990_0	Yathāpi bhaddo ājaññoti āyasmato nandakattherassa gāthā. Kā uppatti? Ayampi purimabuddhesu	3990	
PA_atk-s05_08a1:3990_1	katādhikāro tattha tattha bhave puññāni karonto sikhissa bhagavato kāle paccantadese	3990	
PA_atk-s05_08a1:3990_2	uppajjitvā viññutaṃ patto vanacāriko hutvā vicaranto ekadivasaṃ satthu caṅkamanaṭṭhānaṃ	3990	
PA_atk-s05_08a1:3990_3	disvā pasannacitto vālukā okiri. So tena puññakammena devamanussesu saṃsaranto imasmiṃ	3990	
PA_atk-s05_08a1:3990_4	buddhuppāde campāyaṃ gahapatikule nibbatti, tassa nandakoti nāmaṃ akaṃsu. Jeṭṭhakabhātā	3990	
PA_atk-s05_08a1:3990_5	panassa bharato nāma. Tassa pubbayogo anantaravatthusmiṃ āvibhavissati. Te ubhopi	3990	
PA_atk-s05_08a1:3990_6	viññutaṃ patvā āyasmantaṃ soṇaṃ koḷivisaṃ pabbajitaṃ sutvā “soṇopi nāma tathāsukhumālo	3990	
PA_atk-s05_08a1:3990_7	pabbaji, kimaṅgaṃ pana maya”nti pabbajiṃsu. Tesu bharato nacirasseva vipassanaṃ vaḍḍhetvā	3990	
PA_atk-s05_08a1:3990_8	chaḷabhiñño ahosi. Nandako pana kilesānaṃ balavabhāvena tāva vipassanaṃ ussukkāpetuṃ	3990	
PA_atk-s05_08a1:3990_9	nāsakkhi, vipassanāya kammaṃ karoti eva. Athassa bharatatthero āsayaṃ ñatvā avassayo	3990	
PA_atk-s05_08a1:3990_10	bhavitukāmo taṃ pacchāsamaṇaṃ katvā vihārato nikkhamitvā maggasamīpe nisinno vipassanākathaṃ kathesi.	39901	
PA_atk-s05_08a1:3991_0	Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṃ	3991	
PA_atk-s05_08a1:3991_1	uddharituṃ asakkonto paripati. Tato naṃ satthavāho sakaṭā mocetvā tiṇañca pānīyañca	3991	
PA_atk-s05_08a1:3991_2	datvā parissamaṃ apanetvā puna dhure yojesi. Tato goṇo vūpasantaparissamo laddhabalo	3991	
PA_atk-s05_08a1:3991_3	taṃ sakaṭaṃ cikkhallaṭṭhānato uddharitvā thale patiṭṭhāpesi. Atha bharatatthero nandakassa	3991	
PA_atk-s05_08a1:3991_4	“passasi no tvaṃ, āvuso nandaka, imassa kamma”nti taṃ nidassetvā tena “passāmī”ti	3991	
PA_atk-s05_08a1:3991_5	vutte “imamatthaṃ suṭṭhu upadhārehī”ti āha. Itaro “yathāyaṃ goṇo vūpasantaparissamo	3991	
PA_atk-s05_08a1:3991_6	paṅkaṭṭhānato bhāraṃ ubbahati, evaṃ mayāpi saṃsārapaṅkato attā uddharitabbo”ti tamevārammaṇaṃ	3991	
PA_atk-s05_08a1:3991_7	katvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	3991	
PA_atk-s05_08a1:3992	“Migaluddo pure āsiṃ, araññe kānane ahaṃ;	399	
PA_atk-s05_08a1:3993	Vātamigaṃ gavesanto, caṅkamaṃ addasaṃ ahaṃ.	399	
PA_atk-s05_08a1:3994	“Ucchaṅgena pulinaṃ gayha, caṅkame okiriṃ ahaṃ;	399	
PA_atk-s05_08a1:3995	Pasannacitto sumano, sugatassa sirīmato.	399	
PA_atk-s05_08a1:3996	“Ekatiṃse ito kappe, pulinaṃ okiriṃ ahaṃ;	399	
PA_atk-s05_08a1:3997	Duggatiṃ nābhijānāmi, pulinassa idaṃ phalaṃ.	399	
PA_atk-s05_08a1:3998	“Kilesā jhāpitā mayhaṃ…pe… kataṃ buddhassa sāsana”nti.	399	
PA_atk-s05_08a1:3999	Arahattaṃ pana patvā attano jeṭṭhabhātikassa bharatattherassa santike aññaṃ byākaronto –	399	
PA_atk-s05_08a1:4001	“Yathāpi bhaddo ājañño, khalitvā patitiṭṭhati;	400	
PA_atk-s05_08a1:4002	Bhiyyo laddhāna saṃvegaṃ, adīno vahate dhuraṃ.	400	
PA_atk-s05_08a1:4004	“Evaṃ dassanasampannaṃ, sammāsambuddhasāvakaṃ;	400	
PA_atk-s05_08a1:4005	Ājānīyaṃ maṃ dhāretha, puttaṃ buddhassa orasa”nti. – gāthādvayaṃ abhāsi;	400	
PA_atk-s05_08a1:4006_0	Tattha bhiyyo laddhāna saṃvegaṃ, adīno vahate dhuranti “mayhaṃ jātibalavīriyānaṃ	4006	
PA_atk-s05_08a1:4006_1	ananucchavikametaṃ yadidaṃ āgatassa bhārassa avahana”nti saṃvegaṃ labhitvā adīno	4006	
PA_atk-s05_08a1:4006_2	adīnamānaso alīnacitto. “Alīno”ti vā pāṭho, so eva attho. Bhiyyo punappunaṃ bhiyyosomattāya	4006	
PA_atk-s05_08a1:4006_3	attano dhuraṃ bhāraṃ vahate ubbahati. Sesaṃ heṭṭhā ramaṇīyavihārittherassa gāthāvaṇṇanāyaṃ vuttanayameva.	4006	
PA_atk-s05_08a1:4007	Nandakattheragāthāvaṇṇanā niṭṭhitā.	400	
PA_atk-s05_08a1:4008	8. Bharatattheragāthāvaṇṇanā	400	
PA_atk-s05_08a1:4009_0	Ehi, nandaka, gacchāmāti āyasmato bharatattherassa gāthā. Kā uppatti? Ayaṃ kira anomadassissa	4009	
PA_atk-s05_08a1:4009_1	bhagavato kāle kulagehe nibbattitvā viññutaṃ patto ekadivasaṃ manuññadassanaṃ mudusukhasamphassaṃ	4009	
PA_atk-s05_08a1:4009_2	upāhanadvayaṃ gahetvā gacchanto satthāraṃ caṅkamantaṃ disvā pasannamānaso upāhanā	4009	
PA_atk-s05_08a1:4009_3	upanāmetvā, “abhiruhatu bhagavā upāhanā, yaṃ mama assa dīgharattaṃ hitāya sukhāyā”ti	4009	
PA_atk-s05_08a1:4009_4	āha. Abhiruhi bhagavā tassa anuggaṇhanatthaṃ upāhanā. So tena puññakammena devamanussesu	4009	
PA_atk-s05_08a1:4009_5	saṃsaranto imasmiṃ buddhuppāde campānagare gahapatikule nibbatti, bharatotissa nāmaṃ	4009	
PA_atk-s05_08a1:4009_6	ahosi. So viññutaṃ patto soṇattherassa pabbajitabhāvaṃ sutvā “sopi nāma pabbajī”ti	4009	
PA_atk-s05_08a1:4009_7	sañjātasaṃvego pabbajitvā katapubbakicco vipassanāya kammaṃ karonto nacirasseva chaḷabhiñño	4009	
PA_atk-s05_08a1:4009_8	ahosi. Tena vuttaṃ apadāne –	4009	
PA_atk-s05_08a1:4010	“Anomadassī bhagavā, lokajeṭṭho narāsabho;	401	
PA_atk-s05_08a1:4011	Divāvihārā nikkhamma, pathamāruhi cakkhumā.	401	
PA_atk-s05_08a1:4012	“Pānadhiṃ sukataṃ gayha, addhānaṃ paṭipajjahaṃ;	401	
PA_atk-s05_08a1:4013	Tatthaddasāsiṃ sambuddhaṃ, pattikaṃ cārudassanaṃ.	401	
PA_atk-s05_08a1:4014	“Sakaṃ cittaṃ pasādetvā, nīharitvāna pānadhiṃ;	401	
PA_atk-s05_08a1:4015	Pādamūle ṭhapetvāna, idaṃ vacanamabraviṃ.	401	
PA_atk-s05_08a1:4016	“Abhirūha mahāvīra, sugatinda vināyaka;	401	
PA_atk-s05_08a1:4017	Ito phalaṃ labhissāmi, so me attho samijjhatu.	401	
PA_atk-s05_08a1:4018	“Anomadassī bhagavā, lokajeṭṭho narāsabho;	401	
PA_atk-s05_08a1:4019	Pānadhiṃ abhirūhitvā, idaṃ vacanamabravi.	401	
PA_atk-s05_08a1:4020	“Yo pānadhiṃ me adāsi, pasanno sehi pāṇibhi;	402	
PA_atk-s05_08a1:4021	Tamahaṃ kittayissāmi, suṇātha mama bhāsato.	402	
PA_atk-s05_08a1:4022	“Buddhassa giramaññāya, sabbe devā samāgatā;	402	
PA_atk-s05_08a1:4023	Udaggacittā sumanā, vedajātā katañjalī.	402	
PA_atk-s05_08a1:4024	“Pānadhīnaṃ padānena, sukhitoyaṃ bhavissati;	402	
PA_atk-s05_08a1:4025	Pañcapaññāsakkhattuñca, devarajjaṃ karissati.	402	
PA_atk-s05_08a1:4026	“Sahassakkhattuṃ rājā ca, cakkavattī bhavissati;	402	
PA_atk-s05_08a1:4027	Padesarajjaṃ vipulaṃ, gaṇanāto asaṅkhiyaṃ.	402	
PA_atk-s05_08a1:4028	“Aparimeyye ito kappe, okkākakulasambhavo;	402	
PA_atk-s05_08a1:4029	Gotamo nāma gottena, satthā loke bhavissati.	402	
PA_atk-s05_08a1:4030	“Tassa dhammesu dāyādo, oraso dhammanimmito;	403	
PA_atk-s05_08a1:4031	Sabbāsave pariññāya, nibbāyissatināsavo.	403	
PA_atk-s05_08a1:4032	“Devaloke manusse vā, nibbattissati puññavā;	403	
PA_atk-s05_08a1:4033	Devayānapaṭibhāgaṃ, yānaṃ paṭilabhissati.	403	
PA_atk-s05_08a1:4034	“Pāsādā sivikā vayhaṃ, hatthino samalaṅkatā;	403	
PA_atk-s05_08a1:4035	Rathā vājaññasaṃyuttā, sadā pātubhavanti me.	403	
PA_atk-s05_08a1:4036	“Agārā nikkhamantopi, rathena nikkhamiṃ ahaṃ;	403	
PA_atk-s05_08a1:4037	Kesesu chijjamānesu, arahattamapāpuṇiṃ.	403	
PA_atk-s05_08a1:4038	“Lābhā mayhaṃ suladdhaṃ me, vāṇijjaṃ suppayojitaṃ;	403	
PA_atk-s05_08a1:4039	Datvāna pānadhiṃ ekaṃ, pattomhi acalaṃ padaṃ.	403	
PA_atk-s05_08a1:4040	“Aparimeyye ito kappe, yaṃ pānadhimadāsahaṃ;	404	
PA_atk-s05_08a1:4041	Duggatiṃ nābhijānāmi, pānadhissa idaṃ phalaṃ.	404	
PA_atk-s05_08a1:4042	“Kilesā jhāpitā mayhaṃ…pe… kataṃ buddhassa sāsana”nti.	404	
PA_atk-s05_08a1:4043_0	Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena	4043	
PA_atk-s05_08a1:4043_1	aññābyākaraṇe kate “idāni nandakopi arahā jāto, handa mayaṃ ubhopi satthu santikaṃ	4043	
PA_atk-s05_08a1:4043_2	gantvā vusitabrahmacariyataṃ nivedessāmāti uppannaṃ parivitakkaṃ nandakattherassa kathento –	4043	
PA_atk-s05_08a1:4045	“Ehi nandaka gacchāma, upajjhāyassa santikaṃ;	404	
PA_atk-s05_08a1:4046	Sīhanādaṃ nadissāma, buddhaseṭṭhassa sammukhā.	404	
PA_atk-s05_08a1:4048	“Yāya no anukampāya, amhe pabbājayī muni;	404	
PA_atk-s05_08a1:4049	So no attho anuppatto, sabbasaṃyojanakkhayo”ti. – gāthādvayaṃ abhāsi;	404	
PA_atk-s05_08a1:4050_0	Tattha nandakāti ālapanaṃ. Ehīti tassa attano santikakaraṇaṃ. Gacchāmāti tena attanā	4050	
PA_atk-s05_08a1:4050_1	ca ekajjhaṃ kātabbakiriyāvacanaṃ, upajjhāyassāti sammāsambuddhassa, sammāsambuddho	4050	
PA_atk-s05_08a1:4050_2	hi samantacakkhunā buddhacakkhunā ca sattānaṃ āsayānusayacaritādīnaṃ yathābhūtavilokanena	4050	
PA_atk-s05_08a1:4050_3	sadevakassa lokassa vajjāvajjaṃ upanijjhāyatīti visesato upajjhāyoti vattabbataṃ	4050	
PA_atk-s05_08a1:4050_4	arahati. Yadatthaṃ gamanaṃ, taṃ dassetuṃ “sīhanādaṃ nadissāma, buddhaseṭṭhassa sammukhā”ti	4050	
PA_atk-s05_08a1:4050_5	āha. Yathābhuccaguṇābhibyāhāratāya abhītanādabhāvato sīhanādaṃ buddhassa sammāsambuddhassa	4050	
PA_atk-s05_08a1:4050_6	tato eva sabbasattuttamatāya seṭṭhassa, buddhānaṃ vā sāvakabuddhādīnaṃ seṭṭhassa	4050	
PA_atk-s05_08a1:4050_7	sammukhā purato nadissāmāti attho.	4050	
PA_atk-s05_08a1:4051_0	Yathā pana sīhanādaṃ naditukāmo, taṃ dassento “yāyā”ti gāthamāha. Tattha yāyāti yadatthaṃ,	4051	
PA_atk-s05_08a1:4051_1	yāya yadatthānuppattiyāti attho. Noti amhākaṃ. Anukampāyāti anuggaṇhanena amhe dvepi	4051	
PA_atk-s05_08a1:4051_2	pabbājayi pabbājesi. Munīti bhagavā. So no attho anuppattoti so attho sabbesaṃ saṃyojanānaṃ	4051	
PA_atk-s05_08a1:4051_3	khayabhūtaṃ arahattaphalaṃ no amhehi anuppatto, adhigatoti attho.	4051	
PA_atk-s05_08a1:4052	Bharatattheragāthāvaṇṇanā niṭṭhitā.	405	
PA_atk-s05_08a1:4053	9. Bhāradvājattheragāthāvaṇṇanā	405	
PA_atk-s05_08a1:4054_0	Nadanti evaṃ sappaññāti āyasmato bhāradvājattherassa gāthā. Kā uppatti? Ayampi purimabuddhesu	4054	
PA_atk-s05_08a1:4054_1	katādhikāro tattha tattha bhave puññāni upacinanto ito ekatiṃse kappe kulagehe nibbattitvā	4054	
PA_atk-s05_08a1:4054_2	viññutaṃ patto ekadivasaṃ sumanaṃ nāma paccekabuddhaṃ piṇḍāya carantaṃ disvā pasannamānaso	4054	
PA_atk-s05_08a1:4054_3	paripakkaṃ vallikāraphalaṃ adāsi. So tena puññakammena devamanussesu saṃsaranto imasmiṃ	4054	
PA_atk-s05_08a1:4054_4	buddhuppāde rājagahe brāhmaṇakule nibbattitvā gottanāmena bhāradvājotveva paññāyittha.	4054	
PA_atk-s05_08a1:4054_5	So vayappatto gharāvāsaṃ vasanto ekaputtaṃ labhi. Tassa “kaṇhadinno”ti nāmaṃ akāsi.	4054	
PA_atk-s05_08a1:4054_6	Tassa viññutaṃ pattakāle “tāta, asukassa nāma ācariyassa santike sippaṃ sikkhitvā	4054	
PA_atk-s05_08a1:4054_7	ehī”ti taṃ takkasilaṃ pesesi. So gacchanto antarāmagge satthu sāvakaṃ aññataraṃ mahātheraṃ	4054	
PA_atk-s05_08a1:4054_8	kalyāṇamittaṃ labhitvā tassa santike dhammaṃ sutvā paṭiladdhasaddho pabbajitvā katapubbakicco	4054	
PA_atk-s05_08a1:4054_9	vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	4054	
PA_atk-s05_08a1:4055	“Sumano nāma sambuddho, takkarāyaṃ vasī tadā;	405	
PA_atk-s05_08a1:4056	Vallikāraphalaṃ gayha, sayambhussa adāsahaṃ.	405	
PA_atk-s05_08a1:4057	“Ekatiṃse ito kappe, yaṃ phalaṃ adadiṃ tadā;	405	
PA_atk-s05_08a1:4058	Duggatiṃ nābhijānāmi, phaladānassidaṃ phalaṃ.	405	
PA_atk-s05_08a1:4059	“Kilesā jhāpitā mayhaṃ…pe… kataṃ buddhassa sāsana”nti.	405	
PA_atk-s05_08a1:4060_0	Athassa pitā bhāradvājo veḷuvane viharantaṃ bhagavantaṃ upasaṅkamitvā dhammaṃ sutvā	4060	
PA_atk-s05_08a1:4060_1	pabbajitvā nacirasseva arahattaṃ sacchākāsi. Atha putto satthāraṃ vandituṃ rājagahaṃ	4060	
PA_atk-s05_08a1:4060_2	āgato satthu santike nisinnaṃ pitaraṃ disvā tuṭṭhacitto “pitāpi kho me pabbajito,	4060	
PA_atk-s05_08a1:4060_3	kiṃ nu kho tena pabbajjākiccaṃ matthakaṃ pāpita”nti vīmaṃsanto khīṇāsavabhāvaṃ ñatvā	4060	
PA_atk-s05_08a1:4060_4	taṃ sīhanādaṃ nadāpetukāmo, “sādhu, kho tumhehi kataṃ pabbajantehi, pabbajjākiccaṃ	4060	
PA_atk-s05_08a1:4060_5	pana matthakaṃ pāpita”nti pucchi. Bhāradvājo puttassa adhigamaṃ dīpento –	4060	
PA_atk-s05_08a1:4062	“Nadanti evaṃ sappaññā, sīhāva girigabbhare;	406	
PA_atk-s05_08a1:4063	Vīrā vijitasaṅgāmā, jetvā māraṃ savāhanaṃ.	406	
PA_atk-s05_08a1:4065	“Satthā ca pariciṇṇo me, dhammo saṅgho ca pūjito;	406	
PA_atk-s05_08a1:4066	Ahañca vitto sumano, puttaṃ disvā anāsava”nti. – gāthādvayaṃ abhāsi;	406	
PA_atk-s05_08a1:4067_0	Tattha nadantīti yathābhuccaguṇābhibyāhāravasena abhītanādaṃ nadanti gajjanti. Evanti	4067	
PA_atk-s05_08a1:4067_1	idāni vattabbākāradassanaṃ. Sappaññāti aggamaggapaññādhigamena sabbapaññādhigamena	4067	
PA_atk-s05_08a1:4067_2	sabbapaññāvepullappattā. Vīrāti catubbidhasammappadhānavīriyasampannatāya vīrā, tato	4067	
PA_atk-s05_08a1:4067_3	eva anavasesasaṃkilesapakkhanimmathanena savāhanaṃ kilesamāraṃ abhisaṅkhāramāraṃ	4067	
PA_atk-s05_08a1:4067_4	devaputtamārañca jetvā sabbaso vijitasaṅgāmā nadanti sappaññāti sambandho.	4067	
PA_atk-s05_08a1:4068_0	Evaṃ vijetabbavijayena sīhanādaṃ dassetvā idāni ārādhetabbasamārādhanena icchitabbasiddhiyā	4068	
PA_atk-s05_08a1:4068_1	ca taṃ dassetuṃ, “satthā ca pariciṇṇo me”ti dutiyaṃ gāthamāha. Tattha satthā ca pariciṇṇo	4068	
PA_atk-s05_08a1:4068_2	meti mama satthā sammāsambuddho yathānusiṭṭhaṃ ovādānusāsanīkaraṇena mayā pariciṇṇo	4068	
PA_atk-s05_08a1:4068_3	upāsito, na dhammādhikaraṇaṃ visositoti adhippāyo. Dhammo saṅgho ca pūjitoti navavidhopi	4068	
PA_atk-s05_08a1:4068_4	lokuttaradhammo, yathāpaṭipattiyāgatamaggānuppattiyā sīladiṭṭhisāmaññagamanena ariyasaṅgho	4068	
PA_atk-s05_08a1:4068_5	ca mayā pūjito mānito. Ahañca vitto sumano, puttaṃ disvā anāsavanti mama puttaṃ anāsavaṃ	4068	
PA_atk-s05_08a1:4068_6	sabbaso khīṇāsavaṃ disvā dassanahetu ahampi vitto nirāmisāya pītiyā tuṭṭho, tatoyeva	4068	
PA_atk-s05_08a1:4068_7	nirāmisena somanassena sumano jātoti attho.	4068	
PA_atk-s05_08a1:4069	Bhāradvājattheragāthāvaṇṇanā niṭṭhitā.	406	
PA_atk-s05_08a1:4070	10. Kaṇhadinnattheragāthāvaṇṇanā	407	
PA_atk-s05_08a1:4071_0	Upāsitā sappurisāti āyasmato kaṇhadinnattherassa gāthā. Kā uppatti? Ayampi purimabuddhesu	4071	
PA_atk-s05_08a1:4071_1	katādhikāro tattha tattha bhave puññāni upacinanto ito catunavute kappe kulagehe	4071	
PA_atk-s05_08a1:4071_2	nibbattitvā viññutaṃ patto ekadivasaṃ sobhitaṃ nāma paccekabuddhaṃ disvā pasannacitto	4071	
PA_atk-s05_08a1:4071_3	punnāgapupphehi pūjaṃ akāsi. So tena puññakammena devamanussesu saṃsaranto imasmiṃ	4071	
PA_atk-s05_08a1:4071_4	buddhuppāde rājagahe brāhmaṇakule nibbattitvā kaṇhadinnoti laddhanāmo vayappatto	4071	
PA_atk-s05_08a1:4071_5	upanissayasampattiyā codiyamāno dhammasenāpatiṃ upasaṅkamitvā dhammaṃ sutvā paṭiladdhasaddho	4071	
PA_atk-s05_08a1:4071_6	pabbajitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –	4071	
PA_atk-s05_08a1:4072	“Sobhito nāma sambuddho, cittakūṭe vasī tadā;	407	
PA_atk-s05_08a1:4073	Gahetvā giripunnāgaṃ, sayambhuṃ abhipūjayiṃ.	407	
PA_atk-s05_08a1:4074	“Catunnavutito kappe, yaṃ buddhamabhipūjayiṃ;	407	
PA_atk-s05_08a1:4075	Duggatiṃ nābhijānāmi, buddhapūjāyidaṃ phalaṃ.	407	
PA_atk-s05_08a1:4076	“Kilesā jhāpitā mayhaṃ…pe… kataṃ buddhassa sāsana”nti.	407	
PA_atk-s05_08a1:4077	Arahattaṃ pana patvā aññaṃ byākaronto –	407	
PA_atk-s05_08a1:4079	“Upāsitā sappurisā, sutā dhammā abhiṇhaso;	407	
PA_atk-s05_08a1:4080	Sutvāna paṭipajjissaṃ, añjasaṃ amatogadhaṃ.	408	
PA_atk-s05_08a1:4082	“Bhavarāgahatassa me sato, bhavarāgo puna me na vijjati;	408	
PA_atk-s05_08a1:4083	Na cāhu na ca me bhavissati, na ca me etarahi vijjatī”ti. –	408	
PA_atk-s05_08a1:4084	Gāthādvayaṃ abhāsi.	408	
PA_atk-s05_08a1:4085_0	Tattha upāsitāti paricaritā paṭipattipayirupāsanāya payirupāsitā. Sappurisāti santehi	4085	
PA_atk-s05_08a1:4085_1	sīlādiguṇehi samannāgatā purisā, ariyapuggalā sāriputtattherādayo. Etena purimacakkadvayasampattimattano	4085	
PA_atk-s05_08a1:4085_2	dasseti. Na hi patirūpadesavāsena vinā sappurisūpanissayo sambhavati. Sutā dhammāti	4085	
PA_atk-s05_08a1:4085_3	saccapaṭiccasamuppādādipaṭisaṃyuttadhammā sotadvārānusārena upadhāritā. Etena attano	4085	
PA_atk-s05_08a1:4085_4	bāhusaccaṃ dassento pacchimacakkadvayasampattiṃ dasseti. Abhiṇhasoti bahuso na kālena	4085	
PA_atk-s05_08a1:4085_5	kālaṃ. Idañca padaṃ “upāsitā sappurisā”ti etthāpi yojetabbaṃ. Sutvāna paṭipajjissaṃ,	4085	
PA_atk-s05_08a1:4085_6	añjasaṃ amatogadhanti te dhamme sutvā tattha vuttarūpārūpadhamme salakkhaṇādito pariggahetvā	4085	
PA_atk-s05_08a1:4085_7	anukkamena vipassanaṃ vaḍḍhetvā amatogadhaṃ nibbānapatiṭṭhaṃ taṃsampāpakaṃ añjasaṃ	4085	
PA_atk-s05_08a1:4085_8	ariyaṃ aṭṭhaṅgikaṃ maggaṃ paṭipajjiṃ pāpuṇiṃ.	4085	
PA_atk-s05_08a1:4086_0	Bhavarāgahatassa me satoti bhavarāgena bhavataṇhāya anādimati saṃsāre hatassa upaddutassa	4086	
PA_atk-s05_08a1:4086_1	mama sato samānassa, aggamaggena vā hatabhavarāgassa. Bhavarāgo puna me na vijjatīti	4086	
PA_atk-s05_08a1:4086_2	tato eva puna idāni bhavarāgo me natthi. Na cāhu na me bhavissati, na ca me etarahi	4086	
PA_atk-s05_08a1:4086_3	vijjatīti yadipi pubbe puthujjanakāle sekkhakāle ca me bhavarāgo ahosi, aggamaggappattito	4086	
PA_atk-s05_08a1:4086_4	pana paṭṭhāya na cāhu na ca ahosi, āyatimpi na me bhavissati, etarahi adhunāpi na	4086	
PA_atk-s05_08a1:4086_5	ca me vijjati na ca upalabbhati, pahīnoti attho. Bhavarāgavacaneneva cettha tadekaṭṭhatāya	4086	
PA_atk-s05_08a1:4086_6	mānādīnampi abhāvo vuttoti sabbaso parikkhīṇabhavasaṃyojanataṃ dasseti.	4086	
PA_atk-s05_08a1:4087	Kaṇhadinnattheragāthāvaṇṇanā niṭṭhitā.	408	
PA_atk-s05_08a1:4088	Tatiyavaggavaṇṇanā niṭṭhitā.	408	
PA_atk-s05_08a1:4089	4. Catutthavaggo	408	
PA_atk-s05_08a1:4090	1. Migasirattheragāthāvaṇṇanā	409	
PA_atk-s05_08a1:4091_0	Yato ahaṃ pabbajitoti āyasmato migasirattherassa gāthā. Kā uppatti? Ayampi purimabuddhesu	4091	
PA_atk-s05_08a1:4091_1	katādhikāro tattha tattha bhave puññāni upacinanto kassapassa bhagavato kāle brāhmaṇakule	4091	
PA_atk-s05_08a1:4091_2	nibbattitvā viññutaṃ patto ekadivasaṃ satthāraṃ disvā pasannacitto kusaṭṭhakaṃ adāsi.	4091	
PA_atk-s05_08a1:4091_3	So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule	4091	
PA_atk-s05_08a1:4091_4	paṭisandhiṃ gahetvā migasiranakkhattena jātattā migasiroti laddhanāmo vayappatto	4091	
PA_atk-s05_08a1:4091_5	brāhmaṇānaṃ vijjāsippesu nipphattiṃ gato chavasīsamantaṃ nāma sikkhi, yaṃ parijappetvā	4091	
PA_atk-s05_08a1:4091_6	tivassamatthake matānampi sīsaṃ nakhena ākoṭetvā “ayaṃ satto asukaṭṭhāne nibbatto”ti jānāti.	4091	
PA_atk-s05_08a1:4092_0	So gharāvāsaṃ anicchanto paribbājakapabbajjaṃ pabbajitvā taṃ vijjaṃ nissāya lokena	4092	
PA_atk-s05_08a1:4092_1	sakkato garukato lābhī hutvā vicaranto sāvatthiṃ upagato satthu santikaṃ gantvā attano	4092	
PA_atk-s05_08a1:4092_2	ānubhāvaṃ pakāsento – “ahaṃ, bho gotama, matānaṃ nibbattaṭṭhānaṃ jānāmī”ti vatvā,	4092	
PA_atk-s05_08a1:4092_3	“kathaṃ pana tvaṃ jānāsī”ti vutte, “chavasīsāni āharāpetvā mantaṃ parijappetvā nakhena	4092	
PA_atk-s05_08a1:4092_4	sīsaṃ ākoṭento nirayādikaṃ tehi tehi nibbattaṭṭhānaṃ jānāmī”ti kathesi. Athassa bhagavā	4092	
PA_atk-s05_08a1:4092_5	parinibbutassa bhikkhuno sīsakapālaṃ āharāpetvā, “kathehi tāva tassa gatiṃ, yassidaṃ	4092	
PA_atk-s05_08a1:4092_6	sīsakapāla”nti āha. So taṃ kapālaṃ mantaṃ parijappetvā nakhena ākoṭetvā neva antaṃ	4092	
PA_atk-s05_08a1:4092_7	na koṭiṃ passati. Atha satthārā, “na sakkosi paribbājakā”ti vutte, “upaparikkhissāmi	4092	
PA_atk-s05_08a1:4092_8	tāvā”ti vatvā punappunaṃ parivattentopi na passateva. Bāhirakamantena hi khīṇāsavassa	4092	
PA_atk-s05_08a1:4092_9	gatiṃ kathaṃ jānissati, athassa matthakato kacchehi ca sedo mucci. So lajjitvā tuṇhībhūto	4092	
PA_atk-s05_08a1:4092_10	aṭṭhāsi. Satthā “kilamasi paribbājakā”ti āha. So “āma, kilamāmi, na imassa gatiṃ	40921	
PA_atk-s05_08a1:4092_11	jānāmi, tumhe pana jānāthā”ti. “Ahaṃ etaṃ jānāmi, ito uttaritarampi jānāmī”ti vatvā	40921	
PA_atk-s05_08a1:4092_12	“nibbānaṃ gato so”ti āha. Paribbājako “imaṃ vijjaṃ mayhaṃ dethā”ti āha. “Tena hi	40921	
PA_atk-s05_08a1:4092_13	pabbajā”ti vatvā taṃ pabbājetvā paṭhamaṃ samathakammaṭṭhāne niyojetvā jhānābhiññāsu	40921	
PA_atk-s05_08a1:4092_14	patiṭṭhitassa vipassanāya kammaṃ upadisi. So vipassanāya kammaṃ karonto nacirasseva	40921	
PA_atk-s05_08a1:4092_15	arahattaṃ pāpuṇi. Tena vuttaṃ apadāne –	40921	
PA_atk-s05_08a1:4093	“Kassapassa bhagavato, brāhmaṇassa vusīmato;	409	
PA_atk-s05_08a1:4094	Pasannacitto sumano, kusaṭṭhakamadāsahaṃ.	409	
PA_atk-s05_08a1:4095	“Imasmiṃyeva kappasmiṃ, kusaṭṭhakamadāsahaṃ;	409	
PA_atk-s05_08a1:4096	Duggatiṃ nābhijānāmi, kusaṭṭhakassidaṃ phalaṃ.	409	
PA_atk-s05_08a1:4097	“Kilesā jhāpitā mayhaṃ…pe… kataṃ buddhassa sāsana”nti.	409	
PA_atk-s05_08a1:4098	Arahattaṃ pana patvā aññaṃ byākaronto –	409	
PA_atk-s05_08a1:4100	“Yato ahaṃ pabbajito, sammāsambuddhasāsane;	410	
PA_atk-s05_08a1:4101	Vimuccamāno uggacchiṃ, kāmadhātuṃ upaccagaṃ.	410	
PA_atk-s05_08a1:4103	“Brahmuno pekkhamānassa, tato cittaṃ vimucci me;	410	
PA_atk-s05_08a1:4104	Akuppā me vimuttīti, sabbasaṃyojanakkhayā”ti. – gāthādvayaṃ abhāsi;	410	
PA_atk-s05_08a1:4105_0	Tattha yato ahaṃ pabbajito, sammāsambuddhasāsaneti yato pabhuti ahaṃ pabbajito buddhassa	4105	
PA_atk-s05_08a1:4105_1	bhagavato sāsane, pabbajitakālato paṭṭhāya. Vimuccamāno uggacchinti saṃkilesapakkhato	4105	
PA_atk-s05_08a1:4105_2	paṭhamaṃ tāva samathavipassanāhi vimuccamāno vodānadhammasavanena uṭṭhahiṃ. Evaṃ	4105	
PA_atk-s05_08a1:4105_3	uggacchanto kāmadhātuṃ upaccagaṃ anāgāmimaggena accantameva kāmadhātuṃ atikkamiṃ.	4105	
PA_atk-s05_08a1:4106_0	Brahmuno pekkhamānassa, tato cittaṃ vimucci meti sadevakassa lokassa aggabhūtattā	4106	
PA_atk-s05_08a1:4106_1	seṭṭhaṭṭhena brahmuno buddhassa bhagavato mahākaruṇāyogena “ayaṃ kulaputto mama sāsane	4106	
PA_atk-s05_08a1:4106_2	pabbajitvā kathaṃ nu kho paṭipajjatī”ti pekkhantassa tato anāgāmimaggādhigamato pacchā	4106	
PA_atk-s05_08a1:4106_3	aggamaggādhigamena mama cittaṃ sabbasaṃkilesato accantameva mucci. Akuppā me vimuttīti,	4106	
PA_atk-s05_08a1:4106_4	sabbasaṃyojanakkhayāti tathāvimuttacittattā eva sabbesaṃ saṃyojanānaṃ khayā parikkhayā	4106	
PA_atk-s05_08a1:4106_5	iti evaṃ akuppā me vimuttīti aññaṃ byākāsi.	4106	
PA_atk-s05_08a1:4107	Migasirattheragāthāvaṇṇanā niṭṭhitā.	410	
PA_atk-s05_08a1:4108	2. Sivakattheragāthāvaṇṇanā	410	
PA_atk-s05_08a1:4109_0	Aniccāni gahakānīti āyasmato sivakattherassa gāthā. Kā uppatti? Ayampi purimabuddhesu	4109	
PA_atk-s05_08a1:4109_1	katādhikāro tattha tattha bhave puññāni upacinanto vipassissa bhagavato kāle kulagehe	4109	
PA_atk-s05_08a1:4109_2	nibbattitvā viññutaṃ patto ekadivasaṃ bhagavantaṃ piṇḍāya carantaṃ passitvā pasannamānaso	4109	
PA_atk-s05_08a1:4109_3	pattaṃ ādāya kummāsassa pūretvā adāsi. So tena puññakammena devamanussesu saṃsaranto	4109	
PA_atk-s05_08a1:4109_4	imasmiṃ buddhuppāde rājagahe brāhmaṇakule nibbatti, sivakotissa nāmaṃ ahosi. So vayappatto	4109	
PA_atk-s05_08a1:4109_5	vijjāsippesu nipphattiṃ gato nekkhammajjhāsayatāya kāme pahāya paribbājakapabbajjaṃ	4109	
PA_atk-s05_08a1:4109_6	pabbajitvā vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā	4109	
PA_atk-s05_08a1:4109_7	vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	4109	
PA_atk-s05_08a1:4110	“Esanāya carantassa, vipassissa mahesino;	411	
PA_atk-s05_08a1:4111	Rittakaṃ pattaṃ disvāna, kummāsaṃ pūrayiṃ ahaṃ.	411	
PA_atk-s05_08a1:4112	“Ekanavutito kappe, yaṃ bhikkhamadadiṃ tadā;	411	
PA_atk-s05_08a1:4113	Duggatiṃ nābhijānāmi, kummāsassa idaṃ phalaṃ.	411	
PA_atk-s05_08a1:4114	“Kilesā jhāpitā mayhaṃ…pe… kataṃ buddhassa sāsana”nti.	411	
PA_atk-s05_08a1:4115	Arahattaṃ pana patvā aññaṃ byākaronto –	411	
PA_atk-s05_08a1:4117	“Aniccāni gahakāni, tattha tattha punappunaṃ;	411	
PA_atk-s05_08a1:4118	Gahakāraṃ gavesanto, dukkhā jāti punappunaṃ.	411	
PA_atk-s05_08a1:4120	“Gahakāraka diṭṭhosi, puna gehaṃ na kāhasi;	412	
PA_atk-s05_08a1:4121	Sabbā te phāsukā bhaggā, thūṇikā ca vidālitā;	412	
PA_atk-s05_08a1:4122	Vimariyādikataṃ cittaṃ, idheva vidhamissatī”ti. – gāthādvayaṃ abhāsi;	412	
PA_atk-s05_08a1:4123_0	Tattha aniccāni gahakāni, tattha tattha punappunanti tasmiṃ tasmiṃ bhave punappunaṃ	4123	
PA_atk-s05_08a1:4123_1	nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni.	4123	
PA_atk-s05_08a1:4123_2	Gahakāraṃ gavesantoti imassa attabhāvagehassa kārakaṃ taṇhāvaḍḍhakiṃ pariyesanto	4123	
PA_atk-s05_08a1:4123_3	ettakaṃ kālaṃ anuvicarinti adhippāyo. Dukkhā jāti punappunanti idaṃ gahakārakagavesanassa	4123	
PA_atk-s05_08a1:4123_4	kāraṇavacanaṃ. Yasmā jarābyādhimaraṇamissatāya jāti nāmesā punappunaṃ upagantuṃ dukkhā,	4123	
PA_atk-s05_08a1:4123_5	na ca sā tasmiṃ adiṭṭhe nivattati, tasmā taṃ gavesanto vicarinti attho.	4123	
PA_atk-s05_08a1:4124_0	Gahakāraka diṭṭhosīti idāni pana yena so sakkā daṭṭhuṃ, tena ariyamaggañāṇacakkhunā	4124	
PA_atk-s05_08a1:4124_1	gahakāraka diṭṭho asi. Puna gehanti puna imasmiṃ saṃsāravaṭṭe attabhāvasaṅkhātaṃ	4124	
PA_atk-s05_08a1:4124_2	mama gehaṃ na kāhasi na karissasi. Sabbā te phāsukā bhaggāti tava sabbā anavasesakilesaphāsukā	4124	
PA_atk-s05_08a1:4124_3	mayā bhaggā. Thūṇikā ca vidālitāti idāni tayā kātabbassa attabhāvagehassa avijjāsaṅkhātā	4124	
PA_atk-s05_08a1:4124_4	kaṇṇikā ca bhinnā. Vimariyādikataṃ cittanti mama cittaṃ vigatantaṃ kataṃ, āyatiṃ	4124	
PA_atk-s05_08a1:4124_5	anuppattidhammataṃ āpāditaṃ. Tato eva idheva vidhamissati imasmiṃyeva bhave viddhaṃsissati,	4124	
PA_atk-s05_08a1:4124_6	carimakacittanirodhena nirujjhissatīti attho.	4124	
PA_atk-s05_08a1:4125	Sivakattheragāthāvaṇṇanā niṭṭhitā.	412	
PA_atk-s05_08a1:4126	3. Upavāṇattheragāthāvaṇṇanā	412	
PA_atk-s05_08a1:4127_0	Arahaṃ sugatoti āyasmato upavāṇattherassa gāthā. Kā uppatti? Ayaṃ kira padumuttarassa	4127	
PA_atk-s05_08a1:4127_1	bhagavato kāle daliddakule nibbattitvā viññutaṃ patto bhagavati parinibbute tassa	4127	
PA_atk-s05_08a1:4127_2	dhātuṃ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike	4127	
PA_atk-s05_08a1:4127_3	thūpe kate tattha sudhotaṃ attano uttarāsaṅgaṃ veḷagge ābandhitvā dhajaṃ katvā pūjaṃ	4127	
PA_atk-s05_08a1:4127_4	akāsi. Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ	4127	
PA_atk-s05_08a1:4127_5	ṭhapito adissamānakāyo ākāse dhārento cetiyaṃ tikkhattuṃ padakkhiṇaṃ akāsi. So taṃ	4127	
PA_atk-s05_08a1:4127_6	disvā bhiyyosomattāya pasannamānaso ahosi. So tena puññakammena devamanussesu saṃsaranto	4127	
PA_atk-s05_08a1:4127_7	imasmiṃ buddhuppāde sāvatthiyaṃ brāhmaṇakule nibbattitvā upavāṇoti laddhanāmo vayappatto	4127	
PA_atk-s05_08a1:4127_8	jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya	4127	
PA_atk-s05_08a1:4127_9	kammaṃ karonto arahattaṃ patvā chaḷabhiñño ahosi. Tena vuttaṃ apadāne –	4127	
PA_atk-s05_08a1:4128	“Padumuttaro nāma jino, sabbadhammāna pāragū;	412	
PA_atk-s05_08a1:4129	Jalitvā aggikkhandhova, sambuddho parinibbuto.	412	
PA_atk-s05_08a1:4130	“Mahājanā samāgamma, pūjayitvā tathāgataṃ;	413	
PA_atk-s05_08a1:4131	Cittaṃ katvāna sugataṃ, sarīraṃ abhiropayuṃ.	413	
PA_atk-s05_08a1:4132	“Sarīrakiccaṃ katvāna, dhātuṃ tattha samānayuṃ;	413	
PA_atk-s05_08a1:4133	Sadevamanussā sabbe, buddhathūpaṃ akaṃsu te.	413	
PA_atk-s05_08a1:4134	“Paṭhamā kañcanamayā, dutiyā ca maṇimayā;	413	
PA_atk-s05_08a1:4135	Tatiyā rūpiyamayā, catutthī phalikāmayā.	413	
PA_atk-s05_08a1:4136	“Tattha pañcamikā ceva, lohitaṅkamayā ahu;	413	
PA_atk-s05_08a1:4137	Chaṭṭhā masāragallassa, sabbaṃ ratanamayūpari.	413	
PA_atk-s05_08a1:4138	“Jaṅghā maṇimayā āsi, vedikā ratanāmayā;	413	
PA_atk-s05_08a1:4139	Sabbasoṇṇamayo thūpo, uddhaṃ yojanamuggato.	413	
PA_atk-s05_08a1:4140	“Devā tattha samāgantvā, ekato mantayuṃ tadā;	414	
PA_atk-s05_08a1:4141	Mayampi thūpaṃ kassāma, lokanāthassa tādino.	414	
PA_atk-s05_08a1:4142	“Dhātu āveṇikā natthi, sarīraṃ ekapiṇḍitaṃ;	414	
PA_atk-s05_08a1:4143	Imamhi buddhathūpamhi, kassāma kañcukaṃ mayaṃ.	414	
PA_atk-s05_08a1:4144	“Devā sattahi ratnehi, aññaṃ vaḍḍhesuṃ yojanaṃ;	414	
PA_atk-s05_08a1:4145	Thūpo dviyojanubbedho, timiraṃ byapahanti so.	414	
PA_atk-s05_08a1:4146	“Nāgā tattha samāgantvā, ekato mantayuṃ tadā;	414	
PA_atk-s05_08a1:4147	Manussā ceva devā ca, buddhathūpaṃ akaṃsu te.	414	
PA_atk-s05_08a1:4148	“Mā no pamattā assumha, appamattā sadevakā;	414	
PA_atk-s05_08a1:4149	Mayampi thūpaṃ kassāma, lokanāthassa tādino.	414	
PA_atk-s05_08a1:4150	“Indanīlaṃ mahānīlaṃ, atho jotirasaṃ maṇiṃ;	415	
PA_atk-s05_08a1:4151	Ekato sannipātetvā, buddhathūpaṃ achādayuṃ.	415	
PA_atk-s05_08a1:4152	“Sabbaṃ maṇimayaṃ āsi, yāvatā buddhacetiyaṃ;	415	
PA_atk-s05_08a1:4153	Tiyojanasamubbedhaṃ, ālokakaraṇaṃ tadā.	415	
PA_atk-s05_08a1:4154	“Garuḷā ca samāgantvā, ekato mantayuṃ tadā;	415	
PA_atk-s05_08a1:4155	Manussā devanāgā ca, buddhapūjaṃ akaṃsu te.	415	
PA_atk-s05_08a1:4156	“Mā no pamattā assumha, appamattā sadevakā;	415	
PA_atk-s05_08a1:4157	Mayampi thūpaṃ kassāma, lokanāthassa tādino.	415	
PA_atk-s05_08a1:4158	“Sabbaṃ maṇimayaṃ thūpaṃ, akaruṃ te ca kañcukaṃ;	415	
PA_atk-s05_08a1:4159	Yojanaṃ tepi vaḍḍhesuṃ, āyataṃ buddhacetiyaṃ.	415	
PA_atk-s05_08a1:4160	“Catuyojanamubbedho, buddhathūpo virocati;	416	
PA_atk-s05_08a1:4161	Obhāseti disā sabbā, sataraṃsīva uggato.	416	
PA_atk-s05_08a1:4162	“Kumbhaṇḍā ca samāgantvā, ekato mantayuṃ tadā;	416	
PA_atk-s05_08a1:4163	Manussā ceva devā ca, nāgā ca garuḷā tathā.	416	
PA_atk-s05_08a1:4164	“Paccekaṃ buddhaseṭṭhassa, akaṃsu thūpamuttamaṃ;	416	
PA_atk-s05_08a1:4165	Mā no pamattā assumha, appamattā sadevakā.	416	
PA_atk-s05_08a1:4166	“Mayampi thūpaṃ kassāma, lokanāthassa tādino;	416	
PA_atk-s05_08a1:4167	Ratanehi chādessāma, āyataṃ buddhacetiyaṃ.	416	
PA_atk-s05_08a1:4168	“Yojanaṃ tepi vaḍḍhesuṃ, āyataṃ buddhacetiyaṃ;	416	
PA_atk-s05_08a1:4169	Pañcayojanamubbedho, thūpo obhāsate tadā.	416	
PA_atk-s05_08a1:4170	“Yakkhā tattha samāgantvā, ekato mantayuṃ tadā;	417	
PA_atk-s05_08a1:4171	Manussā devanāgā ca, garuḷā ca kumbhaṇḍakā.	417	
PA_atk-s05_08a1:4172	“Paccekaṃ buddhaseṭṭhassa, akaṃsu thūpamuttamaṃ;	417	
PA_atk-s05_08a1:4173	Mā no pamattā assumha, appamattā sadevakā.	417	
PA_atk-s05_08a1:4174	“Mayampi thūpaṃ kassāma, lokanāthassa tādino;	417	
PA_atk-s05_08a1:4175	Phalikā chādayissāma, āyataṃ buddhacetiyaṃ.	417	
PA_atk-s05_08a1:4176	“Yojanaṃ tepi vaḍḍhesuṃ, āyataṃ buddhacetiyaṃ;	417	
PA_atk-s05_08a1:4177	Chayojanikamubbedho, thūpo obhāsate tadā.	417	
PA_atk-s05_08a1:4178	“Gandhabbā ca samāgantvā, ekato mantayuṃ tadā;	417	
PA_atk-s05_08a1:4179	Manujā devatā nāgā, kumbhaṇḍā garuḷā tathā.	417	
PA_atk-s05_08a1:4180	“Sabbe akaṃsu buddhathūpaṃ, mayamettha akārakā;	418	
PA_atk-s05_08a1:4181	Mayampi thūpaṃ kassāma, lokanāthassa tādino.	418	
PA_atk-s05_08a1:4182	“Vediyo satta katvāna, dhajaṃ chattaṃ akaṃsu te;	418	
PA_atk-s05_08a1:4183	Sabbasoṇṇamayaṃ thūpaṃ, gandhabbā kārayuṃ tadā.	418	
PA_atk-s05_08a1:4184	“Sattayojanamubbedho, thūpo obhāsate tadā;	418	
PA_atk-s05_08a1:4185	Rattindivā na ñāyanti, āloko hoti sabbadā.	418	
PA_atk-s05_08a1:4186	“Abhibhonti na tassābhā, candasūrā satārakā;	418	
PA_atk-s05_08a1:4187	Samantā yojanasate, padīpopi na pajjali.	418	
PA_atk-s05_08a1:4188	“Tena kālena ye keci, thūpaṃ pūjenti mānusā;	418	
PA_atk-s05_08a1:4189	Na te thūpaṃ āruhanti, ambare ukkhipanti te.	418	
PA_atk-s05_08a1:4190	“Devehi ṭhapito yakkho, abhisammatanāmako;	419	
PA_atk-s05_08a1:4191	Dhajaṃ vā pupphadāmaṃ vā, abhiropeti uttariṃ.	419	
PA_atk-s05_08a1:4192	“Na te passanti taṃ yakkhaṃ, dāmaṃ passanti gacchato;	419	
PA_atk-s05_08a1:4193	Evaṃ passitvā gacchantā, sabbe gacchanti suggatiṃ.	419	
PA_atk-s05_08a1:4194	“Viruddhā ye pāvacane, pasannā ye ca sāsane;	419	
PA_atk-s05_08a1:4195	Pāṭihīraṃ daṭṭhukāmā, thūpaṃ pūjenti mānusā.	419	
PA_atk-s05_08a1:4196	“Nagare haṃsavatiyā, ahosiṃ bhatako tadā;	419	
PA_atk-s05_08a1:4197	Āmoditaṃ janaṃ disvā, evaṃ cintesahaṃ tadā.	419	
PA_atk-s05_08a1:4198	“Uḷāro bhagavā neso, yassa dhātughare disaṃ;	419	
PA_atk-s05_08a1:4199	Imā ca janatā tuṭṭhā, kāraṃ kubbaṃ na tappare.	419	
PA_atk-s05_08a1:4200	“Ahampi kāraṃ kassāmi, lokanāthassa tādino;	420	
PA_atk-s05_08a1:4201	Tassa dhammesu dāyādo, bhavissāmi anāgate.	420	
PA_atk-s05_08a1:4202	“Sudhotaṃ rajakenāhaṃ, uttareyyaṃ paṭaṃ mama;	420	
PA_atk-s05_08a1:4203	Veḷagge ālaggetvāna, dhajaṃ ukkhipimambare.	420	
PA_atk-s05_08a1:4204	“Abhisammatako gayha, ambare hāsi me dhajaṃ;	420	
PA_atk-s05_08a1:4205	Vāteritaṃ dhajaṃ disvā, bhiyyo hāsaṃ janesahaṃ.	420	
PA_atk-s05_08a1:4206	“Tattha cittaṃ pasādetvā, samaṇaṃ upasaṅkamiṃ;	420	
PA_atk-s05_08a1:4207	Taṃ bhikkhuṃ abhivādetvā, vipākaṃ pucchahaṃ dhaje.	420	
PA_atk-s05_08a1:4208	“So me kathesi ānandī, pītisañjananaṃ mama;	420	
PA_atk-s05_08a1:4209	Tassa dhajassa vipākaṃ, anubhossasi sabbadā.	420	
PA_atk-s05_08a1:4210	“Hatthiassarathāpattī, senā ca caturaṅginī;	421	
PA_atk-s05_08a1:4211	Parivāressanti taṃ niccaṃ, dhajadānassidaṃ phalaṃ.	421	
PA_atk-s05_08a1:4212	“Saṭṭhitūriyasahassāni, bheriyo samalaṅkatā;	421	
PA_atk-s05_08a1:4213	Parivāressanti taṃ niccaṃ, dhajadānassidaṃ phalaṃ.	421	
PA_atk-s05_08a1:4214	“Chaḷasīti sahassāni, nāriyo samalaṅkatā;	421	
PA_atk-s05_08a1:4215	Vicittavatthābharaṇā, āmukkamaṇikuṇḍalā.	421	
PA_atk-s05_08a1:4216	“Aḷārapamhā hasulā, susaññā tanumajjhimā;	421	
PA_atk-s05_08a1:4217	Parivāressanti taṃ niccaṃ, dhajadānassidaṃ phalaṃ.	421	
PA_atk-s05_08a1:4218	“Tiṃsakappasahassāni, devaloke ramissasi;	421	
PA_atk-s05_08a1:4219	Asītikkhattuṃ devindo, devarajjaṃ karissasi.	421	
PA_atk-s05_08a1:4220	“Sahassakkhattuṃ rājā ca, cakkavattī bhavissati;	422	
PA_atk-s05_08a1:4221	Padesarajjaṃ vipulaṃ, gaṇanāto asaṅkhiyaṃ.	422	
PA_atk-s05_08a1:4222	“Kappasatasahassamhi, okkākakulasambhavo;	422	
PA_atk-s05_08a1:4223	Gotamo nāma gottena, satthā loke bhavissati.	422	
PA_atk-s05_08a1:4224	“Devalokā cavitvāna, sukkamūlena codito;	422	
PA_atk-s05_08a1:4225	Puññakammena saññutto, brahmabandhu bhavissasi.	422	
PA_atk-s05_08a1:4226	“Asītikoṭiṃ chaḍḍetvā, dāse kammakare bahū;	422	
PA_atk-s05_08a1:4227	Gotamassa bhagavato, sāsane pabbajissasi.	422	
PA_atk-s05_08a1:4228	“Ārādhayitvā sambuddhaṃ, gotamaṃ sakyapuṅgavaṃ;	422	
PA_atk-s05_08a1:4229	Upavāṇoti nāmena, hessasi satthu sāvako.	422	
PA_atk-s05_08a1:4230	“Satasahasse kataṃ kammaṃ, phalaṃ dassesi me idha;	423	
PA_atk-s05_08a1:4231	Sumutto saravegova, kilese jhāpayiṃ mama.	423	
PA_atk-s05_08a1:4232	“Cakkavattissa santassa, cātuddīpissarassa me;	423	
PA_atk-s05_08a1:4233	Tīṇi yojanāni sāmantā, ussīyanti dhajā sadā.	423	
PA_atk-s05_08a1:4234	“Satasahassito kappe, yaṃ kammamakariṃ tadā;	423	
PA_atk-s05_08a1:4235	Duggatiṃ nābhijānāmi, dhajadānassidaṃ phalaṃ.	423	
PA_atk-s05_08a1:4236	“Kilesā jhāpitā mayhaṃ…pe… kataṃ buddhassa sāsana”nti.	423	
PA_atk-s05_08a1:4237_0	Athāyasmā upavāṇo bhagavato upaṭṭhāko ahosi. Tena ca samayena bhagavato vātābādho	4237	
PA_atk-s05_08a1:4237_1	uppajji. Therassa ca gihisahāyo devahito nāma brāhmaṇo sāvatthiyaṃ paṭivasati. So	4237	
PA_atk-s05_08a1:4237_2	theraṃ catūhi paccayehi pavedesi. Athāyasmā upavāṇo nivāsetvā pattacīvaramādāya tassa	4237	
PA_atk-s05_08a1:4237_3	brāhmaṇassa nivesanaṃ upagacchi. Brāhmaṇo “kenaci aññena payojanena thero āgato”ti	4237	
PA_atk-s05_08a1:4237_4	ñatvā, “vadeyyātha, bhante, kenattho”ti āha. Thero tassa brāhmaṇassa payojanaṃ ācikkhanto –	4237	
PA_atk-s05_08a1:4239	“Arahaṃ sugato loke, vātehābādhiko muni;	423	
PA_atk-s05_08a1:4240	Sace uṇhodakaṃ atthi, munino dehi brāhmaṇa.	424	
PA_atk-s05_08a1:4242	“Pūjito pūjaneyyānaṃ, sakkareyyāna sakkato;	424	
PA_atk-s05_08a1:4243	Apacitopaceyyānaṃ, tassa icchāmi hātave”ti. – gāthādvayaṃ abhāsi;	424	
PA_atk-s05_08a1:4244_0	Tassattho – yo imasmiṃ loke pūjaneyyānaṃ pūjetabbehi sakkādīhi devehi mahābrahmādīhi	4244	
PA_atk-s05_08a1:4244_1	ca brahmehi pūjito, sakkareyyānaṃ sakkātabbehi bimbisārakosalarājādīhi sakkato, apaceyyānaṃ	4244	
PA_atk-s05_08a1:4244_2	apacāyitabbehi mahesīhi khīṇāsavehi apacito, kilesehi ārakattādinā arahaṃ, sobhanagamanādinā	4244	
PA_atk-s05_08a1:4244_3	sugato sabbaññū muni mayhaṃ satthā devadevo sakkānaṃ atisakko brahmānaṃ atibrahmā,	4244	
PA_atk-s05_08a1:4244_4	so dāni vātehi vātahetu vātakkhobhanimittaṃ ābādhiko jāto. Sace, brāhmaṇa, uṇhodakaṃ	4244	
PA_atk-s05_08a1:4244_5	atthi, tassa vātābādhavūpasamanatthaṃ taṃ hātave upanetuṃ icchāmīti. Taṃ sutvā brāhmaṇo	4244	
PA_atk-s05_08a1:4244_6	uṇhodakaṃ tadanurūpaṃ vātārahañca bhesajjaṃ bhagavato upanāmesi. Tena ca satthu rogo	4244	
PA_atk-s05_08a1:4244_7	vūpasami. Tassa bhagavā anumodanaṃ akāsīti.	4244	
PA_atk-s05_08a1:4245	Upavāṇattheragāthāvaṇṇanā niṭṭhitā.	424	
PA_atk-s05_08a1:4246	4. Isidinnattheragāthāvaṇṇanā	424	
PA_atk-s05_08a1:4247_0	Diṭṭhā mayāti āyasmato isidinnattherassa gāthā. Kā uppatti? Ayampi purimabuddhesu	4247	
PA_atk-s05_08a1:4247_1	katādhikāro tattha tattha bhave puññāni karonto vipassissa bhagavato kāle kulagehe	4247	
PA_atk-s05_08a1:4247_2	nibbattitvā viññutaṃ patto bījaniṃ gahetvā bodhiyā pūjaṃ akāsi. So tena puññakammena	4247	
PA_atk-s05_08a1:4247_3	devamanussesu saṃsaranto imasmiṃ buddhuppāde sunāparantajanapade seṭṭhikule nibbattitvā	4247	
PA_atk-s05_08a1:4247_4	isidinnoti laddhanāmo vayappatto satthu candanamāḷapaṭiggahaṇe pāṭihāriyaṃ disvā	4247	
PA_atk-s05_08a1:4247_5	pasannamānaso satthāraṃ upasaṅkamitvā dhammaṃ sutvā sotāpanno hutvā agāraṃ ajjhāvasati.	4247	
PA_atk-s05_08a1:4247_6	Tassa hitānukampinī devatā taṃ codentī –	4247	
PA_atk-s05_08a1:4249	“Diṭṭhā mayā dhammadharā upāsakā, kāmā aniccā iti bhāsamānā;	424	
PA_atk-s05_08a1:4250	Sārattarattā maṇikuṇḍalesu, puttesu dāresu ca te apekkhā.	425	
PA_atk-s05_08a1:4252	“Addhā na jānanti yatodha dhammaṃ, kāmā aniccā iti cāpi āhu;	425	
PA_atk-s05_08a1:4253	Rāgañca tesaṃ na balatthi chettuṃ, tasmā sitā puttadāraṃ dhanañcā”ti. –	425	
PA_atk-s05_08a1:4254	Gāthādvayamabhāsi.	425	
PA_atk-s05_08a1:4255_0	Tattha diṭṭhā mayā dhammadharā upāsakā, kāmā aniccā iti bhāsamānāti idhekacce pariyattidhammadharā	4255	
PA_atk-s05_08a1:4255_1	upāsakā mayā diṭṭhā, pariyattidhammadharattā eva “kāmā nāmete aniccā dukkhā vipariṇāmadhammā”ti	4255	
PA_atk-s05_08a1:4255_2	kāmesu ādīnavapaṭisaṃyuttaṃ dhammaṃ bhāsamānā, sayaṃ pana sārattarattā maṇikuṇḍalesu,	4255	
PA_atk-s05_08a1:4255_3	puttesu dāresu ca te apekkhāti sārattā hutvā bahalarāgarattā maṇīsu kuṇḍalesu ca,	4255	
PA_atk-s05_08a1:4255_4	maṇicitesu vā kuṇḍalesu, puttesu puttadhītāsu dāresu ca adhigatasnehā, aññaṃ bhaṇantā	4255	
PA_atk-s05_08a1:4255_5	aññaṃ karontā diṭṭhā mayāti attho.	4255	
PA_atk-s05_08a1:4256_0	Yatoti yasmā te upāsakā sārattarattā maṇikuṇḍalesu puttesu dāresu ca apekkhavanto,	4256	
PA_atk-s05_08a1:4256_1	tasmā idha imasmiṃ buddhasāsane dhammaṃ yāthāvato addhā ekaṃsena na jānanti. Evaṃ	4256	
PA_atk-s05_08a1:4256_2	bhūtā ca “kāmā aniccā”iti cāpi āhu ahosi, sattapakati vicittasabhāvāti adhippāyo.	4256	
PA_atk-s05_08a1:4256_3	Rāgañca tesaṃ na balatthi chettunti tesaṃ upāsakānaṃ yasmā rāgaṃ chettuṃ samucchindituṃ	4256	
PA_atk-s05_08a1:4256_4	tādisaṃ ñāṇabalaṃ natthi, tasmā tena kāraṇena sitā taṇhāvasena nissitā puttadāraṃ	4256	
PA_atk-s05_08a1:4256_5	dhanañca allīnā na vissajjentīti sabbametaṃ devatā taṃyeva upāsakaṃ uddissa aññāpadesena	4256	
PA_atk-s05_08a1:4256_6	kathesi. Taṃ sutvā upāsako saṃvegajāto pabbajitvā nacirasseva arahattaṃ pāpuṇi. Tena vuttaṃ apadāne –	4256	
PA_atk-s05_08a1:4257	“Vipassino bhagavato, bodhiyā pādaputtame;	425	
PA_atk-s05_08a1:4258	Sumano bījaniṃ gayha, abījiṃ bodhimuttamaṃ.	425	
PA_atk-s05_08a1:4259	“Ekanavutito kappe, abījiṃ bodhimuttamaṃ;	425	
PA_atk-s05_08a1:4260	Duggatiṃ nābhijānāmi, bījanāya idaṃ phalaṃ.	426	
PA_atk-s05_08a1:4261	“Kilesā jhāpitā mayhaṃ…pe… kataṃ buddhassa sāsana”nti.	426	
PA_atk-s05_08a1:4262	Arahattaṃ pana patvā aññaṃ byākaronto imā eva gāthā abhāsīti.	426	
PA_atk-s05_08a1:4263	Isidinnattheragāthāvaṇṇanā niṭṭhitā.	426	
PA_atk-s05_08a1:4264	5. Sambulakaccānattheragāthāvaṇṇanā	426	
PA_atk-s05_08a1:4265_0	Devo cāti āyasmato sambulakaccānattherassa gāthā. Kā uppatti? Ayampi purimabuddhesu	4265	
PA_atk-s05_08a1:4265_1	katādhikāro tattha tattha bhave puññāni karonto ito catunavutikappamatthake kulagehe	4265	
PA_atk-s05_08a1:4265_2	nibbattitvā viññutaṃ patto ekadivasaṃ sataraṃsiṃ nāma paccekabuddhaṃ nirodhā vuṭṭhahitvā	4265	
PA_atk-s05_08a1:4265_3	piṇḍāya carantaṃ disvā pasannamānaso tālaphalaṃ adāsi. So tena puññakammena devamanussesu	4265	
PA_atk-s05_08a1:4265_4	saṃsaranto imasmiṃ buddhuppāde magadharaṭṭhe gahapatikule nibbattitvā “sambulo”ti	4265	
PA_atk-s05_08a1:4265_5	laddhanāmo kaccānagottatāya sambulakaccānoti paññāyittha.	4265	
PA_atk-s05_08a1:4266_0	So vayappatto satthu santike dhammaṃ sutvā paṭiladdhasaddho pabbajitvā himavantasamīpe	4266	
PA_atk-s05_08a1:4266_1	bheravāya nāma pabbataguhāyaṃ vipassanāya kammaṃ karonto viharati. Athekadivasaṃ	4266	
PA_atk-s05_08a1:4266_2	mahā akālamegho satapaṭalasahassapaṭalo thanento gajjanto vijjullatā nicchārento	4266	
PA_atk-s05_08a1:4266_3	gaḷagaḷāyanto uṭṭhahitvā vassituṃ ārabhi, asaniyo phaliṃsu. Taṃ saddaṃ sutvā acchataracchuvanamahiṃsahatthiādayo	4266	
PA_atk-s05_08a1:4266_4	bhītatasitā bhītaravaṃ viraviṃsu. Thero pana āraddhavipassanattā kāye jīvite ca nirapekkho	4266	
PA_atk-s05_08a1:4266_5	vigatalomahaṃso taṃ acintento vipassanāyameva kammaṃ karonto ghammāpagamena utusappāyalābhena	4266	
PA_atk-s05_08a1:4266_6	samāhitacitto tāvadeva vipassanaṃ ussukkāpetvā saha abhiññāhi arahattaṃ pāpuṇi. Tena vuttaṃ apadāne –	4266	
PA_atk-s05_08a1:4267	“Sataraṃsī nāma bhagavā, sayambhū aparājito;	426	
PA_atk-s05_08a1:4268	Vivekā vuṭṭhahitvāna, gocarāyābhinikkhami.	426	
PA_atk-s05_08a1:4269	“Phalahattho ahaṃ disvā, upagacchiṃ narāsabhaṃ;	426	
PA_atk-s05_08a1:4270	Pasannacitto sumano, tālaphalaṃ adāsahaṃ.	427	
PA_atk-s05_08a1:4271	“Catunnavutito kappe, yaṃ phalaṃ adadiṃ tadā;	427	
PA_atk-s05_08a1:4272	Duggatiṃ nābhijānāmi, phaladānassidaṃ phalaṃ.	427	
PA_atk-s05_08a1:4273	“Kilesā jhāpitā mayhaṃ…pe… kataṃ buddhassa sāsana”nti.	427	
PA_atk-s05_08a1:4274	Arahattaṃ pana patvā attano paṭipattiṃ paccavekkhitvā somanassajāto udānavasena aññaṃ byākaronto –	427	
PA_atk-s05_08a1:4276	“Devo ca vassati, devo ca gaḷagaḷāyati,	427	
PA_atk-s05_08a1:4277	Ekako cāhaṃ bherave bile viharāmi;	427	
PA_atk-s05_08a1:4278	Tassa mayhaṃ ekakassa bherave bile viharato,	427	
PA_atk-s05_08a1:4279	Natthi bhayaṃ vā chambhitattaṃ vā lomahaṃso vā.	427	
PA_atk-s05_08a1:4281	“Dhammatā mamesā yassa me, ekakassa bherave bile;	428	
PA_atk-s05_08a1:4282	Viharato natthi bhayaṃ vā, chambhitattaṃ vā lomahaṃso vā”ti. –	428	
PA_atk-s05_08a1:4283	Gāthādvayaṃ abhāsi.	428	
PA_atk-s05_08a1:4284_0	Tattha devo ca vassati, devo ca gaḷagaḷāyatīti devo megho vassati ca, “gaḷagaḷā”ti	4284	
PA_atk-s05_08a1:4284_1	ca karonto gajjatīti attho. Gajjantassa hi anukaraṇametaṃ. Ekako cāhaṃ bherave bile	4284	
PA_atk-s05_08a1:4284_2	viharāmīti ahañca ekako asahāyo sappaṭibhayāyaṃ pabbataguhāyaṃ vasāmi, tassa mayhaṃ	4284	
PA_atk-s05_08a1:4284_3	evaṃbhūtassa me sato natthi bhayaṃ vā chambhitattaṃ vā lomahaṃso vāti cittutrāsasaññitaṃ	4284	
PA_atk-s05_08a1:4284_4	bhayaṃ vā taṃnimittakaṃ sarīrassa chambhitattaṃ vā lomahaṃsanamattaṃ vā natthi.	4284	
PA_atk-s05_08a1:4285_0	Kasmāti tattha kāraṇamāha “dhammatā mamesā”ti. Apariññātavatthukassa hi tattha appahīnacchandarāgatāya	4285	
PA_atk-s05_08a1:4285_1	bhayādinā bhavitabbaṃ, mayā pana sabbaso tattha pariññātaṃ, tattha ca chandarāgo	4285	
PA_atk-s05_08a1:4285_2	samucchinno, tasmā bhayādīnaṃ abhāvo dhammatā mamesā mama dhammasabhāvo esoti aññaṃ byākāsi.	4285	
PA_atk-s05_08a1:4286	Sambulakaccānattheragāthāvaṇṇanā niṭṭhitā.	428	
PA_atk-s05_08a1:4287	6. Nitakattheragāthāvaṇṇanā	428	
PA_atk-s05_08a1:4288_0	Kassa selūpamaṃ cittanti āyasmato nitakattherassa gāthā. Kā uppatti? Ayampi purimabuddhesu	4288	
PA_atk-s05_08a1:4288_1	katādhikāro tattha tattha bhave puññāni karonto vipassissa bhagavato kāle bandhumatīnagare	4288	
PA_atk-s05_08a1:4288_2	ārāmagopako hutvā jīvanto ekadivasaṃ bhagavantaṃ ākāsena gacchantaṃ disvā pasannamānaso	4288	
PA_atk-s05_08a1:4288_3	nāḷikeraphalaṃ dātukāmo ahosi. Satthā taṃ anuggaṇhanto ākāseyeva ṭhatvā paṭiggaṇhi.	4288	
PA_atk-s05_08a1:4288_4	So taṃ datvā uḷāraṃ pītisomanassaṃ paṭisaṃvedi. So tena puññakammena devamanussesu	4288	
PA_atk-s05_08a1:4288_5	saṃsaranto imasmiṃ buddhuppāde kosalaraṭṭhe brāhmaṇakule nibbattitvā nitakoti laddhanāmo	4288	
PA_atk-s05_08a1:4288_6	viññutaṃ patto satthu santike dhammaṃ sutvā paṭiladdhasaddho pabbajitvā kammaṭṭhānaṃ	4288	
PA_atk-s05_08a1:4288_7	gahetvā araññe viharanto ghaṭento arahattaṃ pāpuṇi. Tena vuttaṃ apadāne –	4288	
PA_atk-s05_08a1:4289	“Nagare bandhumatiyā, ārāmiko ahaṃ tadā;	428	
PA_atk-s05_08a1:4290	Addasaṃ virajaṃ buddhaṃ, gacchantaṃ anilañjase.	429	
PA_atk-s05_08a1:4291	“Nāḷikeraphalaṃ gayha, buddhaseṭṭhassadāsahaṃ;	429	
PA_atk-s05_08a1:4292	Ākāse ṭhitako santo, paṭiggaṇhi mahāyaso.	429	
PA_atk-s05_08a1:4293	“Vittisañjanano mayhaṃ, diṭṭhadhammasukhāvaho;	429	
PA_atk-s05_08a1:4294	Phalaṃ buddhassa datvāna, vippasannena cetasā.	429	
PA_atk-s05_08a1:4295	“Adhigacchiṃ tadā pītiṃ, vipulañca sukhuttamaṃ;	429	
PA_atk-s05_08a1:4296	Uppajjateva ratanaṃ, nibbattassa tahiṃ tahiṃ.	429	
PA_atk-s05_08a1:4297	“Ekanavutito kappe, yaṃ phalaṃ adadiṃ tadā;	429	
PA_atk-s05_08a1:4298	Duggatiṃ nābhijānāmi, phaladānassidaṃ phalaṃ.	429	
PA_atk-s05_08a1:4299	“Dibbacakkhu visuddhaṃ me, samādhikusalo ahaṃ;	429	
PA_atk-s05_08a1:4300	Abhiññāpāramippatto, phaladānassidaṃ phalaṃ.	430	
PA_atk-s05_08a1:4301	“Kilesā jhāpitā mayhaṃ…pe… kataṃ buddhassa sāsana”nti.	430	
PA_atk-s05_08a1:4302_0	Arahattaṃ pana patvā there phalasukhena nibbānasukhena viharante padhānapariggāhako	4302	
PA_atk-s05_08a1:4302_1	thero taṃ āraññāyatanaṃ gantvā tattha vasantānaṃ bhikkhūnaṃ pariggaṇhanatthaṃ “kassa	4302	
PA_atk-s05_08a1:4302_2	selūpama”ntiādinā paṭhamaṃ gāthamāha.	4302	
PA_atk-s05_08a1:4303_0	191. Tattha kassa selūpamaṃ cittaṃ, ṭhitaṃ nānupakampatīti imasmiṃ araññāyatane vasantesu	4303	
PA_atk-s05_08a1:4303_1	kassa bhikkhuno cittaṃ aggaphalādhigamena ekaghanasilāmayapabbatūpamaṃ sabbesaṃ iñjanānaṃ	4303	
PA_atk-s05_08a1:4303_2	abhāvato vasībhāvappattiyā ca ṭhitaṃ sabbehipi lokadhammehi nānukampati na vedhati.	4303	
PA_atk-s05_08a1:4303_3	Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ. Tattha virattaṃ	4303	
PA_atk-s05_08a1:4303_4	rajanīyesūti virāgasaṅkhātena ariyamaggena rajanīyesu rāguppattihetubhūtesu tebhūmakadhammesu	4303	
PA_atk-s05_08a1:4303_5	virattaṃ, tattha sabbaso samucchinnarāganti attho. Kuppanīyeti paṭighaṭṭhānīye, sabbasmimpi	4303	
PA_atk-s05_08a1:4303_6	āghātavatthusmiṃ. Na kuppatīti na dussati na vikāraṃ āpajjati. Yassevaṃ bhāvitaṃ	4303	
PA_atk-s05_08a1:4303_7	cittanti yassa ariyapuggalassa cittaṃ mano evaṃ vuttanayena tādibhāvena bhāvitaṃ,	4303	
PA_atk-s05_08a1:4303_8	kuto taṃ dukkhamessatīti taṃ puggalaṃ kuto sattato saṅkhārato vā dukkhaṃ upagamissati,	4303	
PA_atk-s05_08a1:4303_9	na tādisassa dukkhaṃ atthīti attho.	4303	
PA_atk-s05_08a1:4304	192. Evaṃ aniyamavasena pucchitamatthaṃ nitakatthero attūpanāyikaṃ katvā vissajjento “mama selūpamaṃ citta”ntiādinā dutiyagāthāya aññaṃ byākāsi. Taṃ vuttatthameva.	430	
PA_atk-s05_08a1:4305	Nitakattheragāthāvaṇṇanā niṭṭhitā.	430	
PA_atk-s05_08a1:4306	7. Soṇapoṭiriyaputtattheragāthāvaṇṇanā	430	
PA_atk-s05_08a1:4307_0	Na tāva supituṃ hotīti āyasmato soṇassa poṭiriyaputtassa gāthā. Kā uppatti? Ayampi	4307	
PA_atk-s05_08a1:4307_1	purimabuddhesu katādhikāro sikhissa bhagavato kāle vanacaro hutvā jīvanto ekadivasaṃ	4307	
PA_atk-s05_08a1:4307_2	satthāraṃ disvā pasannacitto kurañjiyaphalaṃ satthuno adāsi. So tena puññakammena	4307	
PA_atk-s05_08a1:4307_3	devamanussesu saṃsaranto imasmiṃ buddhuppāde kapilavatthusmiṃ poṭiriyassa nāma gāmabhojakassa	4307	
PA_atk-s05_08a1:4307_4	putto hutvā nibbatti, soṇotissa nāmaṃ ahosi. So vayappatto bhaddiyassa sākiyarañño	4307	
PA_atk-s05_08a1:4307_5	senāpati ahosi. Atha bhaddiyarāje heṭṭhā vuttanayena pabbajite, senāpati “rājāpi	4307	
PA_atk-s05_08a1:4307_6	nāma pabbaji, kiṃ mayhaṃ gharāvāsenā”ti pabbaji? Pabbajitvā pana niddārāmo viharati,	4307	
PA_atk-s05_08a1:4307_7	na bhāvanamanuyuñjati. Taṃ bhagavā anupiyāyaṃ ambavane viharanto attano obhāsaṃ pharāpetvā	4307	
PA_atk-s05_08a1:4307_8	tenassa satiṃ janetvā imāya gāthāya taṃ ovadanto –	4307	
PA_atk-s05_08a1:4309	“Na tāva supituṃ hoti, ratti nakkhattamālinī;	430	
PA_atk-s05_08a1:4310	Paṭijaggitumevesā, ratti hoti vijānatā.	431	
PA_atk-s05_08a1:4312	“Hatthikkhandhāvapatitaṃ, kuñjaro ce anukkame;	431	
PA_atk-s05_08a1:4313	Saṅgāme me mataṃ seyyo, yañce jīve parājito”ti. – gāthādvayaṃ abhāsi;	431	
PA_atk-s05_08a1:4314_0	Tattha na tāva supituṃ hoti, ratti nakkhattamālinīti aṭṭhahi akkhaṇehi vajjitaṃ navamaṃ	4314	
PA_atk-s05_08a1:4314_1	khaṇaṃ labhitvā ṭhitassa viññujātikassa yāva na arahattaṃ hatthagataṃ hoti, tāva	4314	
PA_atk-s05_08a1:4314_2	ayaṃ nakkhattamālinī ratti supituṃ niddāyituṃ na hoti, supanassa kālo na hoti. Apica	4314	
PA_atk-s05_08a1:4314_3	kho paṭijaggitumevesā, ratti hoti vijānatāti esā ratti nāma manussānaṃ migapakkhīnañca	4314	
PA_atk-s05_08a1:4314_4	niddūpagamanena visesato nissaddavelābhūtā paṭipattiṃ attani sañjaggituṃ jāgariyānuyogamanuyuñjitumeva	4314	
PA_atk-s05_08a1:4314_5	vijānatā viññunā icchitā hotīti.	4314	
PA_atk-s05_08a1:4315_0	Taṃ sutvā soṇo saṃviggataramānaso hirottappaṃ paccupaṭṭhapetvā abbhokāsikaṅgaṃ adhiṭṭhāya	4315	
PA_atk-s05_08a1:4315_1	vipassanāya kammaṃ karonto “hatthikkhandhova patita”nti dutiyaṃ gāthamāha. Tattha	4315	
PA_atk-s05_08a1:4315_2	avapatitanti avamukhaṃ patitaṃ uddhaṃpādaṃ adhomukhaṃ patitaṃ. Kuñjaro ce anukkameti	4315	
PA_atk-s05_08a1:4315_3	kuñjaro anukkameyya ce. Idaṃ vuttaṃ hoti – yadāhaṃ hatthimāruhitvā saṅgāmaṃ paviṭṭho	4315	
PA_atk-s05_08a1:4315_4	hatthikkhandhato patito, tadāhaṃ saṅgāme tena hatthinā maddito mato ahosiṃ ce, taṃ	4315	
PA_atk-s05_08a1:4315_5	me maraṇaṃ seyyo, yañce idāni kilesehi parājito jīveyyaṃ, taṃ na seyyoti. Imaṃ gāthaṃ	4315	
PA_atk-s05_08a1:4315_6	vadantoyeva vipassanaṃ ussukkāpetvā arahattaṃ pāpuṇi. Tena vuttaṃ apadāne –	4315	
PA_atk-s05_08a1:4316	“Migaluddo pure āsiṃ, vipine vicaraṃ ahaṃ;	431	
PA_atk-s05_08a1:4317	Addasaṃ virajaṃ buddhaṃ, sabbadhammāna pāraguṃ.	431	
PA_atk-s05_08a1:4318	“Kurañjiyaphalaṃ gayha, buddhaseṭṭhassadāsahaṃ;	431	
PA_atk-s05_08a1:4319	Puññakkhettassa tādino, pasanno sehi pāṇibhi.	431	
PA_atk-s05_08a1:4320	“Ekatiṃse ito kappe, yaṃ phalaṃ adadiṃ tadā;	432	
PA_atk-s05_08a1:4321	Duggatiṃ nābhijānāmi, phaladānassidaṃ phalaṃ.	432	
PA_atk-s05_08a1:4322	“Kilesā jhāpitā mayhaṃ…pe… kataṃ buddhassa sāsana”nti.	432	
PA_atk-s05_08a1:4323	Arahattaṃ pana patvā “satthārā vuttaṃ, attanā vutta”nti ubhayañhi gāthaṃ “hatthikkhandhāvapatita”ntiādinā paccudāhāsi. Tena idameva aññābyākaraṇaṃ ahosīti.	432	
PA_atk-s05_08a1:4324	Soṇapoṭiriyaputtattheragāthāvaṇṇanā niṭṭhitā.	432	
PA_atk-s05_08a1:4325	8. Nisabhattheragāthāvaṇṇanā	432	
PA_atk-s05_08a1:4326_0	Pañca kāmaguṇe hitvāti āyasmato nisabhattherassa gāthā. Kā uppatti? Ayampi purimabuddhesu	4326	
PA_atk-s05_08a1:4326_1	katādhikāro tattha tattha bhave puññāni upacinanto vipassissa bhagavato kāle kulagehe	4326	
PA_atk-s05_08a1:4326_2	nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannacitto	4326	
PA_atk-s05_08a1:4326_3	kapitthaphalamadāsi. So tena puññakammena sugatīsuyeva saṃsaranto imasmiṃ buddhuppāde	4326	
PA_atk-s05_08a1:4326_4	koliyajanapade kulagehe nibbattitvā nisabhoti laddhanāmo vayappatto sākiyakoliyānaṃ	4326	
PA_atk-s05_08a1:4326_5	saṅgāme buddhānubhāvaṃ disvā paṭiladdhasaddho pabbajitvā tadaheva arahattaṃ pāpuṇi.	4326	
PA_atk-s05_08a1:4326_6	Tena vuttaṃ apadāne –	4326	
PA_atk-s05_08a1:4327	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	432	
PA_atk-s05_08a1:4328	Rathiyaṃ paṭipajjantaṃ, kapitthaṃ adadiṃ phalaṃ.	432	
PA_atk-s05_08a1:4329	“Ekanavutito kappe, yaṃ phalaṃ adadiṃ tadā;	432	
PA_atk-s05_08a1:4330	Duggatiṃ nābhijānāmi, phaladānassidaṃ phalaṃ.	433	
PA_atk-s05_08a1:4331	“Kilesā jhāpitā mayhaṃ…pe… kataṃ buddhassa sāsana”nti.	433	
PA_atk-s05_08a1:4332	So arahattaṃ pana patvā attano sahāyabhikkhū pamādavihārena kālaṃ vītināmente disvā te ovadanto –	433	
PA_atk-s05_08a1:4334	“Pañca kāmaguṇe hitvā, piyarūpe manorame;	433	
PA_atk-s05_08a1:4335	Saddhāya gharā nikkhamma, dukkhassantakaro bhave”ti. –	433	
PA_atk-s05_08a1:4336	Paṭhamaṃ gāthaṃ abhāsi.	433	
PA_atk-s05_08a1:4337_0	Tassattho – bālaputhujjanassa piyāyitabbasabhāvatāya piyarūpe manuññasabhāvatāya	4337	
PA_atk-s05_08a1:4337_1	manorame rūpādike pañca kāmaguṇe kāmakoṭṭhāse hitvā pahāya pariccajitvā kammaphalasaddhāya	4337	
PA_atk-s05_08a1:4337_2	ratanattayasaddhāya ca vasena gharā gharabandhanato nikkhamma nikkhamitvā pabbajjaṃ	4337	
PA_atk-s05_08a1:4337_3	upagato viññujātiko pabbajitakālato paṭṭhāya ghaṭento vāyamanto vaṭṭadukkhassa antakaro	4337	
PA_atk-s05_08a1:4337_4	bhave bhaveyyāti. Evaṃ te bhikkhū ovaditvā “ayaṃ pare eva saññāpento viharati, “sayaṃ	4337	
PA_atk-s05_08a1:4337_5	pana akārako’ti mā cintayitthā”ti tesaṃ attano paṭipannabhāvaṃ pakāsento –	4337	
PA_atk-s05_08a1:4339	“Nābhinandāmi maraṇaṃ, nābhinandāmi jīvitaṃ;	433	
PA_atk-s05_08a1:4340	Kālañca paṭikaṅkhāmi, sampajāno patissato”ti. –	434	
PA_atk-s05_08a1:4341_0	Dutiyagāthāya aññaṃ byākāsi. Tattha nābhinandāmi maraṇanti maraṇaṃ na abhikaṅkhāmi.	4341	
PA_atk-s05_08a1:4341_1	Nābhinandāmi jīvitanti idaṃ pana tassa kāraṇavacanaṃ, yasmā nābhinandāmi jīvitaṃ,	4341	
PA_atk-s05_08a1:4341_2	tasmā nābhinandāmi maraṇanti. Yo hi āyatiṃ jātijarāmaraṇāya kilesābhisaṅkhāre ācinoti	4341	
PA_atk-s05_08a1:4341_3	upacinoti, so punabbhavābhinibbattiṃ abhinandanto nāntariyakatāya attano maraṇampi	4341	
PA_atk-s05_08a1:4341_4	abhinandati nāma kāraṇassa appahīnattā, khīṇāsavo pana sabbaso ācayagāmidhamme pahāya	4341	
PA_atk-s05_08a1:4341_5	apacayagāmidhamme patiṭṭhito pariññātavatthuko sabbaso jīvitaṃ anabhinandanto maraṇampi	4341	
PA_atk-s05_08a1:4341_6	anabhinandati nāma kāraṇassa eva suppahīnattā. Tenāha – “nābhinandāmi maraṇaṃ, nābhinandāmi	4341	
PA_atk-s05_08a1:4341_7	jīvita”nti. Yadi evaṃ khīṇāsavassa parinibbānābhikaṅkhā, yāva parinibbānā avaṭṭhānañca	4341	
PA_atk-s05_08a1:4341_8	kathanti āha “kālañca paṭikaṅkhāmi, sampajāno patissato”ti, kilesaparinibbāne siddhe	4341	
PA_atk-s05_08a1:4341_9	satipaññāvepullappattiyā sato sampajāno kevalaṃ khandhaparinibbānakālaṃ paṭikaṅkhāmi,	4341	
PA_atk-s05_08a1:4341_10	taṃ udikkhamāno āgamayamāno viharāmi, na pana me maraṇe jīvite vā abhinandanā atthi	43411	
PA_atk-s05_08a1:4341_11	arahattamaggeneva tassa samugghāṭitattāti.	43411	
PA_atk-s05_08a1:4342	Nisabhattheragāthāvaṇṇanā niṭṭhitā.	434	
PA_atk-s05_08a1:4343	9. Usabhattheragāthāvaṇṇanā	434	
PA_atk-s05_08a1:4344_0	Ambapallavasaṅkāsanti āyasmato usabhattherassa gāthā. Kā uppatti? Ayampi purimabuddhesu	4344	
PA_atk-s05_08a1:4344_1	katādhikāro tattha tattha bhave puññāni karonto sikhissa bhagavato kāle kulagehe	4344	
PA_atk-s05_08a1:4344_2	nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso	4344	
PA_atk-s05_08a1:4344_3	kosambaphalaṃ adāsi. So tena puññakammena devamanussesu saṃsaranto imasmiṃ buddhuppāde	4344	
PA_atk-s05_08a1:4344_4	kapilavatthusmiṃ sākiyarājakule nibbattitvā usabhoti laddhanāmo vayappatto satthu	4344	
PA_atk-s05_08a1:4344_5	ñātisamāgame buddhānubhāvaṃ disvā paṭiladdhasaddho pabbaji. So pabbajitakālato paṭṭhāya	4344	
PA_atk-s05_08a1:4344_6	samaṇadhammaṃ akatvā divā saṅgaṇikārāmo sakalarattiṃ niddāyamāno vītināmeti. So ekadivasaṃ	4344	
PA_atk-s05_08a1:4344_7	muṭṭhassati asampajāno niddaṃ okkanto supine kesamassuṃ ohāretvā ambapallavavaṇṇaṃ	4344	
PA_atk-s05_08a1:4344_8	cīvaraṃ pārupitvā hatthigīvāyaṃ nisīditvā nagaraṃ piṇḍāya paviṭṭhaṃ tattheva manusse	4344	
PA_atk-s05_08a1:4344_9	sampatte disvā lajjāya hatthikkhandhato oruyha attānaṃ disvā paṭibuddho, “īdisaṃ	4344	
PA_atk-s05_08a1:4344_10	nāma supinaṃ muṭṭhassatinā asampajānena niddāyamānena mayā diṭṭha”nti uppannasaṃvego	43441	
PA_atk-s05_08a1:4344_11	vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	43441	
PA_atk-s05_08a1:4345	“Kakudhaṃ vilasantaṃva, devadevaṃ narāsabhaṃ;	434	
PA_atk-s05_08a1:4346	Rathiyaṃ paṭipajjantaṃ, kosambaṃ adadiṃ tadā.	434	
PA_atk-s05_08a1:4347	“Ekatiṃse ito kappe, yaṃ phalaṃ adadiṃ tadā;	434	
PA_atk-s05_08a1:4348	Duggatiṃ nābhijānāmi, phaladānassidaṃ phalaṃ.	434	
PA_atk-s05_08a1:4349	“Kilesā jhāpitā mayhaṃ…pe… kataṃ buddhassa sāsana”nti.	434	
PA_atk-s05_08a1:4350	Atha thero yathādiṭṭhaṃ supinaṃ aṅkusaṃ katvā arahattassa adhigatattā tasseva supinassa kittanavasena aññaṃ byākaronto –	435	
PA_atk-s05_08a1:4352	“Ambapallavasaṅkāsaṃ, aṃse katvāna cīvaraṃ;	435	
PA_atk-s05_08a1:4353	Nisinno hatthigīvāyaṃ, gāmaṃ piṇḍāya pāvisiṃ.	435	
PA_atk-s05_08a1:4355	“Hatthikkhandhato oruyha, saṃvegaṃ alabhiṃ tadā;	435	
PA_atk-s05_08a1:4356	Sohaṃ ditto tadā santo, patto me āsavakkhayo”ti. – gāthādvayamāha;	435	
PA_atk-s05_08a1:4357_0	Tattha ambapallavasaṅkāsaṃ, aṃse katvāna cīvaranti ambapallavākāraṃ pavāḷavaṇṇaṃ	4357	
PA_atk-s05_08a1:4357_1	cīvaraṃ khandhe karitvā uttarāsaṅgaṃ karitvā. Gāmanti attano rājadhāniṃ hatthikkhandhe	4357	
PA_atk-s05_08a1:4357_2	nisinno piṇḍāya pāvisiṃ, paviṭṭhamattova mahājanena olokiyamāno hatthikkhandhato	4357	
PA_atk-s05_08a1:4357_3	oruyha ṭhito paṭibujjhiṃ, pabuddhova saṃvegaṃ alabhiṃ tadā “muṭṭhassati asampajāno	4357	
PA_atk-s05_08a1:4357_4	hutvā niddāyokkamanena etaṃ jāta”nti. Apare pana “rājāva hutvā rattibhāge evarūpaṃ	4357	
PA_atk-s05_08a1:4357_5	supinaṃ disvā vibhātāya rattiyā hatthikkhandhaṃ āruyha nagaravīthiyaṃ caranto taṃ	4357	
PA_atk-s05_08a1:4357_6	supinaṃ saritvā hatthikkhandhato oruyha saṃvegaṃ labhitvā satthu santike pabbajitvā	4357	
PA_atk-s05_08a1:4357_7	arahattaṃ patvā udānaṃ udānento imā gāthā abhāsī”ti vadanti. Dittoti tasmiṃ rājakāle	4357	
PA_atk-s05_08a1:4357_8	jātimadabhogamadādiparidappito samāno saṃvegamalabhinti yojanā.	4357	
PA_atk-s05_08a1:4358	Usabhattheragāthāvaṇṇanā niṭṭhitā.	435	
PA_atk-s05_08a1:4359	10. Kappaṭakurattheragāthāvaṇṇanā	435	
PA_atk-s05_08a1:4360_0	Ayamiti kappaṭoti āyasmato kappaṭakurattherassa gāthā. Kā uppatti. Ayampi purimabuddhesu	4360	
PA_atk-s05_08a1:4360_1	katādhikāro tattha tattha bhave puññāni upacinanto vipassissa bhagavato kāle kulagehe	4360	
PA_atk-s05_08a1:4360_2	nibbattitvā viññutaṃ patto ekadivasaṃ bhagavantaṃ vinatāya nāma nadiyā tīre aññatarasmiṃ	4360	
PA_atk-s05_08a1:4360_3	rukkhamūle nisinnaṃ disvā pasannamānaso ketakapupphehi pūjaṃ akāsi. So tena puññakammena	4360	
PA_atk-s05_08a1:4360_4	devamanussesu saṃsaranto imasmiṃ buddhuppāde sāvatthiyaṃ duggatakule nibbattitvā	4360	
PA_atk-s05_08a1:4360_5	yāva vayappatti, tāva aññaṃ upāyaṃ ajānanto kappaṭakhaṇḍanivāsano sarāvahattho tattha	4360	
PA_atk-s05_08a1:4360_6	tattha kuraṃ pariyesanto vicari, tena kappaṭakurotveva paññāyittha. So vayappatto	4360	
PA_atk-s05_08a1:4360_7	tiṇaṃ vikkiṇitvā jīvikaṃ kappento ekadivasaṃ tiṇalāvanatthaṃ araññaṃ gato tattha	4360	
PA_atk-s05_08a1:4360_8	aññataraṃ khīṇāsavattheraṃ disvā taṃ upasaṅkamitvā vanditvā nisīdi. Tassa thero dhammaṃ	4360	
PA_atk-s05_08a1:4360_9	kathesi. So dhammaṃ sutvā paṭiladdhasaddho “kiṃ me imāya kicchajīvikāyā”ti pabbajitvā	4360	
PA_atk-s05_08a1:4360_10	attano nivatthakappaṭacoḷaṃ ekasmiṃ ṭhāne nikkhipi. Yadā cassa anabhirati uppajjati,	43601	
PA_atk-s05_08a1:4360_11	tadā taṃ kappaṭaṃ olokentassa anabhirati vigacchati, saṃvegaṃ paṭilabhi. Evaṃ karonto	43601	
PA_atk-s05_08a1:4360_12	sattakkhattuṃ uppabbaji. Tassa taṃ kāraṇaṃ bhikkhū bhagavato ārocesuṃ. Athekadivasaṃ	43601	
PA_atk-s05_08a1:4360_13	kappaṭakuro bhikkhu dhammasabhāyaṃ parisapariyante nisinno niddāyati, taṃ bhagavā codento –	43601	
PA_atk-s05_08a1:4362	“Ayamiti kappaṭo kappaṭakuro, acchāya atibharitāya;	436	
PA_atk-s05_08a1:4363	Amataghaṭikāyaṃ dhammakaṭamatto, katapadaṃ jhānāni ocetuṃ.	436	
PA_atk-s05_08a1:4365	“Mā kho tvaṃ kappaṭa pacālesi, mā tvaṃ upakaṇṇamhi tāḷessaṃ;	436	
PA_atk-s05_08a1:4366	Na hi tvaṃ kappaṭa mattamaññāsi, saṅghamajjhamhi pacalāyamāno”ti. –	436	
PA_atk-s05_08a1:4367	Gāthādvayaṃ abhāsi.	436	
PA_atk-s05_08a1:4368_0	Tattha ayamiti kappaṭo kappaṭakuroti kappaṭakuro bhikkhu “ayaṃ mama kappaṭo, imaṃ	4368	
PA_atk-s05_08a1:4368_1	paridahitvā yathā tathā jīvāmī”ti evaṃ uppannamicchāvitakko acchāya atibharitāya	4368	
PA_atk-s05_08a1:4368_2	amataghaṭikāyaṃ mama amataghaṭe tahaṃ tahaṃ vassante “amatamadhigataṃ ahamanusāsāmi,	4368	
PA_atk-s05_08a1:4368_3	ahaṃ dhammaṃ desemi”. “Andhībhūtasmiṃ lokasmiṃ, āhañchaṃ amatadundubhi”ntiādinā ghosetvā	4368	
PA_atk-s05_08a1:4368_4	mayā dhammāmate pavassiyamāne katapadaṃ jhānāni ocetuṃ lokiyalokuttarajjhānāni upacetuṃ	4368	
PA_atk-s05_08a1:4368_5	bhāvetuṃ katapadaṃ kaṭamaggavihitabhāvanāmaggaṃ idaṃ mama sāsanaṃ, tathāpi dhammakaṭamatto	4368	
PA_atk-s05_08a1:4368_6	mama sāsanadhammato ukkaṇṭhacitto apagatamānaso kappaṭakuroti taṃ codetvā punapissa	4368	
PA_atk-s05_08a1:4368_7	sahoḍḍhaṃ coraṃ gaṇhanto viya pamādavihāraṃ dassento “mā kho tvaṃ, kappaṭa, pacālesī”ti gāthamāha.	4368	
PA_atk-s05_08a1:4369_0	Tattha mā kho tvaṃ, kappaṭa, pacālesīti tvaṃ, kappaṭakura, “mama dhammaṃ suṇissāmī”ti	4369	
PA_atk-s05_08a1:4369_1	nisīditvā mā kho pacālesi mā pacalāhi mā niddaṃ upagacchi. Mā tvaṃ upakaṇṇamhi tāḷessanti	4369	
PA_atk-s05_08a1:4369_2	taṃ niddāyamānaṃ upakaṇṇamhi kaṇṇasamīpe desanāhatthena ahaṃ mā patāḷessaṃ. Yathā	4369	
PA_atk-s05_08a1:4369_3	ito paraṃ kilesappahānāya ahaṃ taṃ na ovadeyyaṃ, tathā paṭipajjāhīti attho. Na hi	4369	
PA_atk-s05_08a1:4369_4	tvaṃ, kappaṭa, mattamaññāsīti tvaṃ, kappaṭa, saṅghamajjhamhi pacalāyamāno mattaṃ	4369	
PA_atk-s05_08a1:4369_5	pamāṇaṃ na vā maññasi, “ayamatidullabho khaṇo paṭiladdho, so mā upajjhagā”ti ettakampi	4369	
PA_atk-s05_08a1:4369_6	na jānāsi, passa yāva ca te aparaddhanti codesi.	4369	
PA_atk-s05_08a1:4370_0	Evaṃ bhagavatā dvīhi gāthāhi gāḷhaṃ taṃ niggayha codanāya katāya aṭṭhivedhaviddho	4370	
PA_atk-s05_08a1:4370_1	viya caṇḍagajo maggaṃ otaranto viya ca sañjātasaṃvego vipassanaṃ paṭṭhapetvā nacirasseva	4370	
PA_atk-s05_08a1:4370_2	arahattaṃ pāpuṇi. Tena vuttaṃ apadāne –	4370	
PA_atk-s05_08a1:4371	“Vinatānadiyā tīre, vihāsi purisuttamo;	437	
PA_atk-s05_08a1:4372	Addasaṃ virajaṃ buddhaṃ, ekaggaṃ susamāhitaṃ.	437	
PA_atk-s05_08a1:4373	“Madhugandhassa pupphena, ketakassa ahaṃ tadā;	437	
PA_atk-s05_08a1:4374	Pasannacitto sumano, buddhaseṭṭhamapūjayiṃ.	437	
PA_atk-s05_08a1:4375	“Ekanavutito kappe, yaṃ pupphamabhipūjayiṃ;	437	
PA_atk-s05_08a1:4376	Duggatiṃ nābhijānāmi, buddhapūjāyidaṃ phalaṃ.	437	
PA_atk-s05_08a1:4377	“Kilesā jhāpitā mayhaṃ…pe… kataṃ buddhassa sāsana”nti.	437	
PA_atk-s05_08a1:4378	Arahattaṃ pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi. Tenassa tadeva aññābyākaraṇaṃ ahosīti.	437	
PA_atk-s05_08a1:4379	Kappaṭakurattheragāthāvaṇṇanā niṭṭhitā.	437	
PA_atk-s05_08a1:4380	Catutthavaggavaṇṇanā niṭṭhitā.	438	
PA_atk-s05_08a1:4381	5. Pañcamavaggo	438	
PA_atk-s05_08a1:4382	1. Kumārakassapattheragāthāvaṇṇanā	438	
PA_atk-s05_08a1:4383_0	Aho buddhā aho dhammāti āyasmato kumārakassapattherassa gāthā. Kā uppatti? Ayampi	4383	
PA_atk-s05_08a1:4383_1	purimabuddhesu katādhikāro tattha tattha bhave puññāni upacinanto padumuttarassa	4383	
PA_atk-s05_08a1:4383_2	bhagavato kāle brāhmaṇakule nibbattitvā viññutaṃ pāpuṇi. “Kulagehe”ti pana aṅguttaraṭṭhakathāyaṃ	4383	
PA_atk-s05_08a1:4383_3	vuttaṃ. So satthu santikaṃ gantvā dhammaṃ suṇanto satthāraṃ ekaṃ bhikkhuṃ cittakathikānaṃ	4383	
PA_atk-s05_08a1:4383_4	aggaṭṭhāne ṭhapentaṃ disvā sayampi taṃ ṭhānantaraṃ ākaṅkhanto paṇidhānaṃ katvā tadanurūpāni	4383	
PA_atk-s05_08a1:4383_5	puññāni karonto kassapassa bhagavato kāle samaṇadhammaṃ katvā sugatīsuyeva saṃsaranto	4383	
PA_atk-s05_08a1:4383_6	imasmiṃ buddhuppāde rājagahe seṭṭhidhītāya kucchimhi paṭisandhiṃ gaṇhi. Sā kira kumārikākāleyeva	4383	
PA_atk-s05_08a1:4383_7	pabbajitukāmā hutvā mātāpitaro yācitvā pabbajjaṃ alabhamānā kulagharaṃ gatāpi gabbhasaṇṭhitampi	4383	
PA_atk-s05_08a1:4383_8	ajānantī sāmikaṃ ārādhetvā tena anuññātā bhikkhunīsu pabbajitā. Tassā gabbhinibhāvaṃ	4383	
PA_atk-s05_08a1:4383_9	disvā bhikkhuniyo devadattaṃ pucchiṃsu. So “assamaṇī”ti āha. Puna dasabalaṃ pucchiṃsu.	4383	
PA_atk-s05_08a1:4383_10	Satthā upālittheraṃ paṭicchāpesi. Thero sāvatthinagaravāsīni kulāni visākhañca upāsikaṃ	43831	
PA_atk-s05_08a1:4383_11	pakkosāpetvā sarājikāya parisāya vinicchinanto “pure laddho gabbho, pabbajjā arogā”ti	43831	
PA_atk-s05_08a1:4383_12	āha. Satthā “suvinicchitaṃ adhikaraṇa”nti therassa sādhukāraṃ adāsi.	43831	
PA_atk-s05_08a1:4384_0	Sā bhikkhunī suvaṇṇabimbasadisaṃ puttaṃ vijāyi. Taṃ rājā pasenadikosalo posesi. “Kassapo”ti	4384	
PA_atk-s05_08a1:4384_1	cassa nāmaṃ akaṃsu. Aparabhāge alaṅkaritvā satthu santikaṃ netvā pabbājesi. Kumārakāle	4384	
PA_atk-s05_08a1:4384_2	pabbajitattā bhagavatā “kassapaṃ pakkosatha, idaṃ phalaṃ vā khādanīyaṃ vā kassapassa	4384	
PA_atk-s05_08a1:4384_3	dethā”ti vutte “katarakassapassā”ti. “Kumārakassapassā”ti. Evaṃ gahitanāmattā rañño	4384	
PA_atk-s05_08a1:4384_4	posāvanikaputtattā ca vuḍḍhakālepi kumārakassapotveva paññāyittha.	4384	
PA_atk-s05_08a1:4385_0	So pabbajitakālato paṭṭhāya vipassanāya ceva kammaṃ karoti, buddhavacanañca uggaṇhāti.	4385	
PA_atk-s05_08a1:4385_1	Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbatto	4385	
PA_atk-s05_08a1:4385_2	mahābrahmā “vipassanāya mukhaṃ dassetvā maggaphalappattiyā upāyaṃ karissāmī”ti pañcadasa	4385	
PA_atk-s05_08a1:4385_3	pañhe abhisaṅkharitvā andhavane vasantassa therassa “ime pañhe satthāraṃ puccheyyāsī”ti	4385	
PA_atk-s05_08a1:4385_4	ācikkhitvā gato. So te pañhe bhagavantaṃ pucchi. Bhagavāpissa byākāsi. Thero satthārā	4385	
PA_atk-s05_08a1:4385_5	kathitaniyāmeneva te uggaṇhitvā vipassanaṃ gabbhaṃ gaṇhāpetvā arahattaṃ pāpuṇi. Tena vuttaṃ apadāne –	4385	
PA_atk-s05_08a1:4386	“Ito satasahassamhi, kappe uppajji nāyako;	438	
PA_atk-s05_08a1:4387	Sabbalokahito vīro, padumuttaranāmako.	438	
PA_atk-s05_08a1:4388	“Tadāhaṃ brāhmaṇo hutvā, vissuto vedapāragū;	438	
PA_atk-s05_08a1:4389	Divāvihāraṃ vicaraṃ, addasaṃ lokanāyakaṃ.	438	
PA_atk-s05_08a1:4390	“Catusaccaṃ pakāsentaṃ, bodhayantaṃ sadevakaṃ;	439	
PA_atk-s05_08a1:4391	Vicittakathikānaggaṃ, vaṇṇayantaṃ mahājane.	439	
PA_atk-s05_08a1:4392	“Tadā muditacittohaṃ, nimantetvā tathāgataṃ;	439	
PA_atk-s05_08a1:4393	Nānārattehi vatthehi, alaṅkaritvāna maṇḍapaṃ.	439	
PA_atk-s05_08a1:4394	“Nānāratanapajjotaṃ, sasaṅghaṃ bhojayiṃ tahiṃ;	439	
PA_atk-s05_08a1:4395	Bhojayitvāna sattāhaṃ, nānaggarasabhojanaṃ.	439	
PA_atk-s05_08a1:4396	“Nānācittehi pupphehi, pūjayitvā sasāvakaṃ;	439	
PA_atk-s05_08a1:4397	Nipacca pādamūlamhi, taṃ ṭhāna patthayiṃ ahaṃ.	439	
PA_atk-s05_08a1:4398	“Tadā munivaro āha, karuṇekarasāsayo;	439	
PA_atk-s05_08a1:4399	Passathetaṃ dijavaraṃ, padumānanalocanaṃ.	439	
PA_atk-s05_08a1:4400	“Pītipāmojjabahulaṃ, samuggatatanūruhaṃ;	440	
PA_atk-s05_08a1:4401	Hāsamhitavisālakkhaṃ, mama sāsanalālasaṃ.	440	
PA_atk-s05_08a1:4402	“Patitaṃ pādamūle me, ekāvatthasumānasaṃ;	440	
PA_atk-s05_08a1:4403	Esa pattheti taṃ ṭhānaṃ, vicittakathikattanaṃ.	440	
PA_atk-s05_08a1:4404	“Satasahassito kappe, okkākakulasambhavo;	440	
PA_atk-s05_08a1:4405	Gotamo nāma gottena, satthā loke bhavissati.	440	
PA_atk-s05_08a1:4406	“Tassa dhammesu dāyādo, oraso dhammanimmito;	440	
PA_atk-s05_08a1:4407	Kumārakassapo nāma, hessati satthu sāvako.	440	
PA_atk-s05_08a1:4408	“Vicittapupphadussānaṃ, ratanānañca vāhasā;	440	
PA_atk-s05_08a1:4409	Vicittakathikānaṃ so, aggataṃ pāpuṇissati.	440	
PA_atk-s05_08a1:4410	“Tena kammena sukatena, cetanāpaṇidhīhi ca;	441	
PA_atk-s05_08a1:4411	Jahitvā mānusaṃ dehaṃ, tāvatiṃsamagacchahaṃ.	441	
PA_atk-s05_08a1:4412	“Paribbhamaṃ bhavābhave, raṅgamajjhe yathā naṭo;	441	
PA_atk-s05_08a1:4413	Sākhamigatrajo hutvā, migiyā kucchimokkamiṃ.	441	
PA_atk-s05_08a1:4414	“Tadā mayi kucchigate, vajjhavāro upaṭṭhito;	441	
PA_atk-s05_08a1:4415	Sākhena cattā me mātā, nigrodhaṃ saraṇaṃ gatā.	441	
PA_atk-s05_08a1:4416	“Tena sā migarājena, maraṇā parimocitā;	441	
PA_atk-s05_08a1:4417	Pariccajitvā sapāṇaṃ, mamevaṃ ovadī tadā.	441	
PA_atk-s05_08a1:4418	“Nigrodhameva seveyya, na sākhamupasaṃvase;	441	
PA_atk-s05_08a1:4419	Nigrodhasmiṃ mataṃ seyyo, yañce sākhamhi jīvitaṃ.	441	
PA_atk-s05_08a1:4420	“Tenānusiṭṭhā migayūthapena, ahañca mātā ca tathetare ca;	442	
PA_atk-s05_08a1:4421	Āgamma rammaṃ tusitādhivāsaṃ, gatā pavāsaṃ sagharaṃ yatheva.	442	
PA_atk-s05_08a1:4422	“Puno kassapavīrassa, atthamentamhi sāsane;	442	
PA_atk-s05_08a1:4423	Āruyha selasikharaṃ, yuñjitvā jinasāsanaṃ.	442	
PA_atk-s05_08a1:4424	“Idānāhaṃ rājagahe, jāto seṭṭhikule ahuṃ;	442	
PA_atk-s05_08a1:4425	Āpannasattā me mātā, pabbaji anagāriyaṃ.	442	
PA_atk-s05_08a1:4426	“Sagabbhaṃ taṃ viditvāna, devadattamupānayuṃ;	442	
PA_atk-s05_08a1:4427	So avoca vināsetha, pāpikaṃ bhikkhuniṃ imaṃ.	442	
PA_atk-s05_08a1:4428	“Idānipi munindena, jinena anukampitā;	442	
PA_atk-s05_08a1:4429	Sukhinī ajanī mayhaṃ, mātā bhikkhunupassaye.	442	
PA_atk-s05_08a1:4430	“Taṃ viditvā mahīpālo, kosalo maṃ aposayi;	443	
PA_atk-s05_08a1:4431	Kumāraparihānena, nāmenāhañca kassapo.	443	
PA_atk-s05_08a1:4432	“Mahākassapamāgamma, ahaṃ kumārakassapo;	443	
PA_atk-s05_08a1:4433	Vammikasadisaṃ kāyaṃ, sutvā buddhena desitaṃ.	443	
PA_atk-s05_08a1:4434	“Tato cittaṃ vimucci me, anupādāya sabbaso;	443	
PA_atk-s05_08a1:4435	Pāyāsiṃ damayitvāhaṃ, etadaggamapāpuṇiṃ.	443	
PA_atk-s05_08a1:4436	“Kilesā jhāpitā mayhaṃ…pe… kataṃ buddhassa sāsana”nti.	443	
PA_atk-s05_08a1:4437	Arahattaṃ pana patvā cittakathikabhāvena satthārā etadagge ṭhapito attano paṭipattiṃ paccavekkhitvā ratanattayaguṇavibhāvanamukhena aññaṃ byākaronto –	443	
PA_atk-s05_08a1:4439	“Aho buddhā aho dhammā, aho no satthu sampadā;	443	
PA_atk-s05_08a1:4440	Yattha etādisaṃ dhammaṃ, sāvako sacchikāhiti.	444	
PA_atk-s05_08a1:4442	“Asaṅkheyyesu kappesu, sakkāyādhigatā ahū;	444	
PA_atk-s05_08a1:4443	Tesamayaṃ pacchimako, carimoyaṃ samussayo;	444	
PA_atk-s05_08a1:4444	Jātimaraṇasaṃsāro, natthi dāni punabbhavo”ti. – gāthādvayaṃ abhāsi;	444	
PA_atk-s05_08a1:4445_0	Tattha ahoti acchariyatthe nipāto. Buddhāti sabbaññubuddhā, gāravavasena bahuvacanaṃ,	4445	
PA_atk-s05_08a1:4445_1	aho acchariyā sambuddhāti attho. Dhammāti pariyattidhammena saddhiṃ nava lokuttaradhammā.	4445	
PA_atk-s05_08a1:4445_2	Aho no satthu sampadāti amhākaṃ satthu dasabalassa aho sampattiyo. Yatthāti yasmiṃ	4445	
PA_atk-s05_08a1:4445_3	satthari brahmacariyavāsena. Etādisaṃ dhammaṃ, sāvako sacchikāhitīti etādisaṃ evarūpaṃ	4445	
PA_atk-s05_08a1:4445_4	suvisuddhajjhānābhiññāparivāraṃ anavasesakilesakkhayāvahaṃ santaṃ paṇītaṃ anuttaraṃ	4445	
PA_atk-s05_08a1:4445_5	dhammaṃ sāvakopi nāma sacchikarissati, tasmā evaṃvidhaguṇavisesādhigamahetubhūtā	4445	
PA_atk-s05_08a1:4445_6	aho acchariyā buddhā bhagavanto, acchariyā dhammaguṇā, acchariyā amhākaṃ satthu sampattiyoti	4445	
PA_atk-s05_08a1:4445_7	ratanattayassa guṇādhimuttiṃ pavedesīti. Dhammasampattikittaneneva hi saṅghasuppaṭipatti kittitā hotīti.	4445	
PA_atk-s05_08a1:4446_0	Evaṃ sādhāraṇavasena dassitaṃ dhammassa sacchikiriyaṃ idāni attupanāyikaṃ katvā dassento	4446	
PA_atk-s05_08a1:4446_1	“asaṅkheyyesū”ti gāthamāha. Tattha asaṅkheyyesūti gaṇanapathaṃ vītivattesu mahākappesu.	4446	
PA_atk-s05_08a1:4446_2	Sakkāyāti pañcupādānakkhandhā. Te hi paramatthato vijjamānadhammasamūhatāya “sakkāyā”ti	4446	
PA_atk-s05_08a1:4446_3	vuccanti. Ahūti nivattanūpāyassa anadhigatattā anapagatā ahesuṃ. Tesamayaṃ pacchimako	4446	
PA_atk-s05_08a1:4446_4	carimoyaṃ samussayoti yasmā ayaṃ sabbapacchimako, tato eva carimo, tasmā jātimaraṇasahito	4446	
PA_atk-s05_08a1:4446_5	khandhādipaṭipāṭisaññito saṃsāro idāni āyatiṃ punabbhavābhāvato punabbhavo natthi,	4446	
PA_atk-s05_08a1:4446_6	ayamantimā jātīti attho.	4446	
PA_atk-s05_08a1:4447	Kumārakassapattheragāthāvaṇṇanā niṭṭhitā.	444	
PA_atk-s05_08a1:4448	2. Dhammapālattheragāthāvaṇṇanā	444	
PA_atk-s05_08a1:4449_0	Yo have daharo bhikkhūti āyasmato dhammapālattherassa gāthā. Kā uppatti? Ayampi purimabuddhesu	4449	
PA_atk-s05_08a1:4449_1	katādhikāro tattha tattha bhave puññāni upacinanto atthadassissa bhagavato kāle kulagehe	4449	
PA_atk-s05_08a1:4449_2	nibbattitvā viññutaṃ patto kenacideva karaṇīyena vanantaṃ upagato satthāraṃ disvā	4449	
PA_atk-s05_08a1:4449_3	pasannamānaso pilakkhaphalamadāsi. So tena puññakammena devamanussesu saṃsaranto	4449	
PA_atk-s05_08a1:4449_4	imasmiṃ buddhuppāde satthari parinibbute avantiraṭṭhe brāhmaṇakule nibbattitvā dhammapāloti	4449	
PA_atk-s05_08a1:4449_5	laddhanāmo vayappatto takkasilaṃ gantvā sippaṃ uggahetvā paṭinivattento antarāmagge	4449	
PA_atk-s05_08a1:4449_6	ekasmiṃ vihāre aññataraṃ theraṃ disvā tassa santike dhammaṃ sutvā paṭiladdhasaddho	4449	
PA_atk-s05_08a1:4449_7	pabbajitvā vipassanaṃ vaḍḍhetvā chaḷabhiñño ahosi. Tena vuttaṃ apadāne –	4449	
PA_atk-s05_08a1:4450	“Vanantare buddhaṃ disvā, atthadassiṃ mahāyasaṃ;	445	
PA_atk-s05_08a1:4451	Pasannacitto sumano, pilakkhassādadiṃ phalaṃ.	445	
PA_atk-s05_08a1:4452	“Aṭṭhārase kappasate, yaṃ phalamadadiṃ tadā;	445	
PA_atk-s05_08a1:4453	Duggatiṃ nābhijānāmi, phaladānassidaṃ phalaṃ.	445	
PA_atk-s05_08a1:4454	“Kilesā jhāpitā mayhaṃ…pe… kataṃ buddhassa sāsana”nti.	445	
PA_atk-s05_08a1:4455_0	Chaḷabhiñño pana hutvā samāpattisukhena vītināmento ekadivasaṃ tasmiṃ vihāre dve	4455	
PA_atk-s05_08a1:4455_1	sāmaṇere rukkhagge pupphāni ocinante ārūḷhasākhāya bhaggāya patante disvā thero iddhānubhāvena	4455	
PA_atk-s05_08a1:4455_2	hatthena gahetvā arogeyeva bhūmiyaṃ ṭhapetvā tesaṃ sāmaṇerānaṃ dhammaṃ desento –	4455	
PA_atk-s05_08a1:4457	“Yo have daharo bhikkhu, yuñjati buddhasāsane;	445	
PA_atk-s05_08a1:4458	Jāgaro sa hi suttesu, amoghaṃ tassa jīvitaṃ.	445	
PA_atk-s05_08a1:4460	“Tasmā saddhañca sīlañca, pasādaṃ dhammadassanaṃ;	446	
PA_atk-s05_08a1:4461	Anuyuñjetha medhāvī, saraṃ buddhāna sāsana”nti. – imā dve gāthā abhāsi;	446	
PA_atk-s05_08a1:4462_0	Tattha yoti aniyamavacanaṃ. Haveti daḷhatthe nipāto. Daharoti taruṇo. Bhikkhatīti	4462	
PA_atk-s05_08a1:4462_1	bhikkhu. Yuñjatīti ghaṭati vāyamati. Jāgaroti jāgaraṇadhammasamannāgato. Suttesūti	4462	
PA_atk-s05_08a1:4462_2	supantesu. Idaṃ vuttaṃ hoti yo bhikkhu daharova samāno taruṇo “tathāhaṃ pacchā vuḍḍhakāle	4462	
PA_atk-s05_08a1:4462_3	jānissāmī”ti acintetvā buddhānaṃ sāsane appamādapaṭipattiyaṃ yuñjati samathavipassanābhāvanāya	4462	
PA_atk-s05_08a1:4462_4	yogaṃ karoti, so suttesu avijjāniddāya suttesu pamattesu saddhādijāgaradhammasamannāgamena	4462	
PA_atk-s05_08a1:4462_5	jāgaro, tato eva attahitaparahitapāripūriyā amoghaṃ avañjhaṃ tassa jīvitaṃ, yasmā	4462	
PA_atk-s05_08a1:4462_6	ca etadevaṃ, tasmā saddhañca “atthi kammaṃ atthi kammavipāko”tiādinayappavattaṃ kammaphalasaddhañca,	4462	
PA_atk-s05_08a1:4462_7	saddhūpanibandhattā sīlassa tadupanissayaṃ catupārisuddhisīlañca, “sammāsambuddho	4462	
PA_atk-s05_08a1:4462_8	bhagavā, svākhāto dhammo, suppaṭipanno saṅgho”ti evaṃ pavattaratanattayappasādañca,	4462	
PA_atk-s05_08a1:4462_9	vipassanāpaññāsahitāya maggapaññāya pariññādivasena catusaccadhammadassanañca medhāvī	4462	
PA_atk-s05_08a1:4462_10	dhammojapaññāya samannāgato bhikkhu buddhānaṃ sāsanaṃ ovādaṃ anusiṭṭhiṃ anussaranto	44621	
PA_atk-s05_08a1:4462_11	ādittampi attano sīsaṃ ajjhupekkhitvā anuyuñjetha, tattha anuyogaṃ ātappaṃ kareyyāti attho.	44621	
PA_atk-s05_08a1:4463	Dhammapālattheragāthāvaṇṇanā niṭṭhitā.	446	
PA_atk-s05_08a1:4464	3. Brahmālittheragāthāvaṇṇanā	446	
PA_atk-s05_08a1:4465_0	Kassindriyāni samathaṅgatānīti āyasmato brahmālittherassa gāthā. Kā uppatti? Ayampi	4465	
PA_atk-s05_08a1:4465_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	4465	
PA_atk-s05_08a1:4465_2	vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ	4465	
PA_atk-s05_08a1:4465_3	piṇḍāya carantaṃ disvā pasannamānaso vanditvā pādaphalaṃ adāsi. Satthā anumodanaṃ	4465	
PA_atk-s05_08a1:4465_4	vatvā pakkāmi. So tena puññakammena devamanussesu saṃsaranto imasmiṃ buddhuppāde	4465	
PA_atk-s05_08a1:4465_5	kosalaraṭṭhe brāhmaṇakule nibbattitvā brahmālīti laddhanāmo viññutaṃ patto hetusampattiyā	4465	
PA_atk-s05_08a1:4465_6	codiyamāno saṃsāre sañjātasaṃvego tādisena kalyāṇamittasannissayena buddhasāsane	4465	
PA_atk-s05_08a1:4465_7	pabbajitvā patirūpakammaṭṭhānaṃ gahetvā araññe viharanto ñāṇassa paripākagatattā	4465	
PA_atk-s05_08a1:4465_8	nacirasseva vipassanaṃ vaḍḍhetvā chaḷabhiñño ahosi. Tena vuttaṃ apadāne –	4465	
PA_atk-s05_08a1:4466	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	446	
PA_atk-s05_08a1:4467	Rathiyaṃ paṭipajjantaṃ, pādaphalaṃ adāsahaṃ.	446	
PA_atk-s05_08a1:4468	“Ekanavutito kappe, yaṃ phalaṃ adadiṃ tadā;	446	
PA_atk-s05_08a1:4469	Duggatiṃ nābhijānāmi, phaladānassidaṃ phalaṃ.	446	
PA_atk-s05_08a1:4470	“Kilesā jhāpitā mayhaṃ…pe… kataṃ buddhassa sāsana”nti.	447	
PA_atk-s05_08a1:4471	Chaḷabhiñño pana hutvā maggasukhena phalasukhena vītināmento ekadivasaṃ padhānapariggāhakena therena tasmiṃ araññāyatane bhikkhū uddissa vuttaṃ padhānānuyogaṃ pariggaṇhanto –	447	
PA_atk-s05_08a1:4473	“Kassindriyāni samathaṅgatāni, assā yathā sārathinā sudantā;	447	
PA_atk-s05_08a1:4474	Pahīnamānassa anāsavassa, devāpi kassa pihayanti tādino.	447	
PA_atk-s05_08a1:4476	“Mayhindriyāni samathaṅgatāni, assā yathā sārathinā sudantā;	447	
PA_atk-s05_08a1:4477	Pahīnamānassa anāsavassa, devāpi mayhaṃ pihayanti tādino”ti. –	447	
PA_atk-s05_08a1:4478	Gāthādvayaṃ abhāsi.	447	
PA_atk-s05_08a1:4479_0	Tassattho – imasmiṃ araññāyatane vasantesu bhikkhūsu kassa bhikkhuno therassa vā	4479	
PA_atk-s05_08a1:4479_1	navassa vā majjhimassa vā chekena sārathinā sudantā assā viya manacchaṭṭhāni indriyāni	4479	
PA_atk-s05_08a1:4479_2	samathaṃ dantabhāvaṃ nibbisevanabhāvaṃ gatāni. Kassa navavidhampi mānaṃ pahāya ṭhitattā	4479	
PA_atk-s05_08a1:4479_3	pahīnamānassa catunnampi āsavānaṃ abhāvena anāsavassa iṭṭhādīsu tādilakkhaṇappattiyā	4479	
PA_atk-s05_08a1:4479_4	tādino devāpi pihayanti manussāpi sammāpaṭipattidassanādinā ca ādarena patthentīti.	4479	
PA_atk-s05_08a1:4480_0	Tattha ca gāthāyaṃ purimaḍḍhena anāgāmimaggādhigamo puṭṭho, anāgāminopi hi indriyāni	4480	
PA_atk-s05_08a1:4480_1	pahīnakāmarāgabyāpādatāya samathaṃ nibbisevanataṃ gatāni honti. Itarena arahattamaggapaṭilābho,	4480	
PA_atk-s05_08a1:4480_2	arahā hi “pahīnamāno anāsavo tādī”ti ca vuccati.	4480	
PA_atk-s05_08a1:4481_0	Athāyasmā brahmāli padhānapariggāhakena vuttaṃ “kassindriyānī”ti gāthaṃ paccanubhāsi.	4481	
PA_atk-s05_08a1:4481_1	Tadatthaṃ attūpanāyikavasena vissajjento “mayhindriyānī”tiādikāya dutiyagāthāya aññaṃ	4481	
PA_atk-s05_08a1:4481_2	byākāsi, tattha mayhindriyānīti mama cakkhādīni indriyāni. Sesaṃ vuttanayameva.	4481	
PA_atk-s05_08a1:4482	Brahmālittheragāthāvaṇṇanā niṭṭhitā.	448	
PA_atk-s05_08a1:4483	4. Mogharājattheragāthāvaṇṇanā	448	
PA_atk-s05_08a1:4484_0	Chavipāpaka cittabhaddakāti āyasmato mogharājattherassa gāthā. Kā uppatti? Ayampi	4484	
PA_atk-s05_08a1:4484_1	purimabuddhesu katādhikāro padumuttarassa bhagavato kāle kulagehe nibbattitvā viññutaṃ	4484	
PA_atk-s05_08a1:4484_2	patto ekadivasaṃ satthu santike dhammaṃ suṇanto satthāraṃ ekaṃ bhikkhuṃ lūkhacīvaradharānaṃ	4484	
PA_atk-s05_08a1:4484_3	aggaṭṭhāne ṭhapentaṃ disvā taṃ ṭhānantaraṃ ākaṅkhanto paṇidhānaṃ katvā tattha tattha	4484	
PA_atk-s05_08a1:4484_4	bhave puññāni karonto atthadassissa bhagavato kāle brāhmaṇakule nibbattitvā brāhmaṇānaṃ	4484	
PA_atk-s05_08a1:4484_5	vijjāsippesu nipphattiṃ gato brāhmaṇamāṇave vijjāsippāni sikkhāpento ekadivasaṃ atthadassiṃ	4484	
PA_atk-s05_08a1:4484_6	bhagavantaṃ bhikkhusaṅghaparivutaṃ gacchantaṃ disvā pasannamānaso pañcapatiṭṭhitena	4484	
PA_atk-s05_08a1:4484_7	vanditvā sirasi añjaliṃ katvā “yāvatā rūpino sattā”tiādinā chahi gāthāhi abhitthavitvā	4484	
PA_atk-s05_08a1:4484_8	bhājanaṃ pūretvā madhuṃ upanāmesi. Satthā madhuṃ paṭiggahetvā anumodanaṃ akāsi.	4484	
PA_atk-s05_08a1:4485_0	So tena puññakammena devamanussesu saṃsaranto kassapassa bhagavato kāle kaṭṭhavāhanassa	4485	
PA_atk-s05_08a1:4485_1	nāma rañño amacco hutvā tena satthu ānayanatthaṃ purisasahassena pesito satthu santikaṃ	4485	
PA_atk-s05_08a1:4485_2	gantvā dhammaṃ sutvā paṭiladdhasaddho pabbajitvā vīsativassasahassāni samaṇadhammaṃ	4485	
PA_atk-s05_08a1:4485_3	katvā tato cuto ekaṃ buddhantaraṃ sugatīsuyeva parivattento imasmiṃ buddhuppāde brāhmaṇakule	4485	
PA_atk-s05_08a1:4485_4	nibbattitvā mogharājāti laddhanāmo bāvarībrāhmaṇassa santike uggahitasippo saṃvegajāto	4485	
PA_atk-s05_08a1:4485_5	tāpasapabbajjaṃ pabbajitvā tāpasasahassaparivāro ajitādīhi saddhiṃ satthu santikaṃ	4485	
PA_atk-s05_08a1:4485_6	pesito tesaṃ pannarasamo hutvā pañhe pucchitvā pañhavissajjanapariyosāne arahattaṃ	4485	
PA_atk-s05_08a1:4485_7	pāpuṇi. Tena vuttaṃ apadāne –	4485	
PA_atk-s05_08a1:4486	“Atthadassī tu bhagavā, sayambhū aparājito;	448	
PA_atk-s05_08a1:4487	Bhikkhusaṅghaparibyūḷho, rathiyaṃ paṭipajjatha.	448	
PA_atk-s05_08a1:4488	“Sissehi samparivuto, gharamhā abhinikkhamiṃ;	448	
PA_atk-s05_08a1:4489	Nikkhamitvānahaṃ tattha, addasaṃ lokanāyakaṃ.	448	
PA_atk-s05_08a1:4490	“Abhivādiya sambuddhaṃ, sire katvāna añjaliṃ;	449	
PA_atk-s05_08a1:4491	Sakaṃ cittaṃ pasādetvā, santhaviṃ lokanāyakaṃ.	449	
PA_atk-s05_08a1:4492	“Yāvatā rūpino sattā, arūpī vā asaññino;	449	
PA_atk-s05_08a1:4493	Sabbe te tava ñāṇamhi, anto honti samogadhā.	449	
PA_atk-s05_08a1:4494	“Sukhumacchikajālena, udakaṃ yo parikkhipe;	449	
PA_atk-s05_08a1:4495	Ye keci udake pāṇā, antojāle bhavanti te.	449	
PA_atk-s05_08a1:4496	“Yesañca cetanā atthi, rūpino ca arūpino;	449	
PA_atk-s05_08a1:4497	Sabbe te tava ñāṇamhi, anto honti samogadhā.	449	
PA_atk-s05_08a1:4498	“Samuddharasimaṃ lokaṃ, andhakārasamākulaṃ;	449	
PA_atk-s05_08a1:4499	Tava dhammaṃ suṇitvāna, kaṅkhāsotaṃ taranti te.	449	
PA_atk-s05_08a1:4500	“Avijjānivute loke, andhakārena otthaṭe;	450	
PA_atk-s05_08a1:4501	Tava ñāṇamhi jotante, andhakārā padhaṃsitā.	450	
PA_atk-s05_08a1:4502	“Tuvaṃ cakkhūsi sabbesaṃ, mahātamapanūdano;	450	
PA_atk-s05_08a1:4503	Tava dhammaṃ suṇitvāna, nibbāyati bahujjano.	450	
PA_atk-s05_08a1:4504	“Puṭakaṃ pūrayitvāna, madhukhuddamaneḷakaṃ;	450	
PA_atk-s05_08a1:4505	Ubho hatthehi paggayha, upanesiṃ mahesino.	450	
PA_atk-s05_08a1:4506	“Paṭiggaṇhi mahāvīro, sahatthena mahā isi;	450	
PA_atk-s05_08a1:4507	Bhuñjitvā tañca sabbaññū, vehāsaṃ nabhamuggami.	450	
PA_atk-s05_08a1:4508	“Antalikkhe ṭhito satthā, atthadassī narāsabho;	450	
PA_atk-s05_08a1:4509	Mama cittaṃ pasādento, imā gāthā abhāsatha.	450	
PA_atk-s05_08a1:4510	“Yenidaṃ thavitaṃ ñāṇaṃ, buddhaseṭṭho ca thomito;	451	
PA_atk-s05_08a1:4511	Tena cittappasādena, duggatiṃ so na gacchati.	451	
PA_atk-s05_08a1:4512	“Catuddasañca khattuṃ so, devarajjaṃ karissati;	451	
PA_atk-s05_08a1:4513	Pathabyā rajjaṃ aṭṭhasataṃ, vasudhaṃ āvasissati.	451	
PA_atk-s05_08a1:4514	“Pañceva satakkhattuñca, cakkavattī bhavissati;	451	
PA_atk-s05_08a1:4515	Padesarajjaṃ asaṅkheyyaṃ, mahiyā kārayissati.	451	
PA_atk-s05_08a1:4516	“Ajjhāyako mantadharo, tiṇṇaṃ vedāna pāragū;	451	
PA_atk-s05_08a1:4517	Gotamassa bhagavato, sāsane pabbajissati.	451	
PA_atk-s05_08a1:4518	“Gambhīraṃ nipuṇaṃ atthaṃ, ñāṇena vicinissati;	451	
PA_atk-s05_08a1:4519	Mogharājāti nāmena, hessati satthu sāvako.	451	
PA_atk-s05_08a1:4520	“Tīhi vijjāhi sampannaṃ, katakiccamanāsavaṃ;	452	
PA_atk-s05_08a1:4521	Gotamo satthavāhaggo, etadagge ṭhapessati.	452	
PA_atk-s05_08a1:4522	“Hitvā mānusakaṃ yogaṃ, chetvāna bhavabandhanaṃ;	452	
PA_atk-s05_08a1:4523	Sabbāsave pariññāya, viharāmi anāsavo.	452	
PA_atk-s05_08a1:4524	“Kilesā jhāpitā mayhaṃ…pe… kataṃ buddhassa sāsana”nti.	452	
PA_atk-s05_08a1:4525_0	Arahattaṃ pana patvā satthalūkhaṃ suttalūkhaṃ rajanalūkhanti visesena tividhenapi	4525	
PA_atk-s05_08a1:4525_1	lūkhena samannāgataṃ paṃsukūlaṃ dhāresi. Tena naṃ satthā lūkhacīvaradharānaṃ aggaṭṭhāne	4525	
PA_atk-s05_08a1:4525_2	ṭhapesi. Aparabhāge purimakammappaccayā parihārassa akaraṇato therassa sarīre daddupīḷakādīni	4525	
PA_atk-s05_08a1:4525_3	uppajjitvā vaḍḍhiṃsu. So “senāsanaṃ dussatī”ti hemantepi magadhakkhettesu palālasanthārāni	4525	
PA_atk-s05_08a1:4525_4	attharitvā seti. Taṃ ekadivasaṃ upaṭṭhānaṃ upasaṅkamitvā vanditvā ekamantaṃ nisinnaṃ	4525	
PA_atk-s05_08a1:4525_5	satthā paṭisanthāravasena “chavipāpakā”tiādinā paṭhamagāthāya pucchi.	4525	
PA_atk-s05_08a1:4526_0	207. Tattha chavipāpakāti daddukacchupīḷakāhi bhinnacchavibhāvato hīnacchavika duṭṭhacchavika.	4526	
PA_atk-s05_08a1:4526_1	Cittabhaddakāti anavasesakilesappahānena brahmavihārasevanāya ca bhaddacitta sundaracitta.	4526	
PA_atk-s05_08a1:4526_2	Mogharājāti tassa ālapanaṃ. Satataṃ samāhitoti aggaphalasamādhinā niccakālaṃ abhiṇhaṃ	4526	
PA_atk-s05_08a1:4526_3	samāhitamānaso. Hemantikasītakālarattiyoti hemantasamaye sītakālarattiyo. Accantasaṃyoge	4526	
PA_atk-s05_08a1:4526_4	cetaṃ upayogavacanaṃ. “Hemantikā sītakālarattiyo”tipi pāḷi. Tattha hemantikāti hemantogadhā	4526	
PA_atk-s05_08a1:4526_5	hemantapariyāpannāti attho. Bhikkhu tvaṃ sīti bhikkhu ko tvaṃ asi, evaṃbhūto paresu	4526	
PA_atk-s05_08a1:4526_6	tava senāsanaṃ katvā adentesu saṅghikañca senāsanaṃ apavisanto. Kathaṃ karissasīti	4526	
PA_atk-s05_08a1:4526_7	yathāvutte sītakāle kathaṃ attabhāvaṃ pavattesīti satthā pucchi. Evaṃ pana puṭṭho	4526	
PA_atk-s05_08a1:4526_8	thero satthu tamatthaṃ kathento –	4526	
PA_atk-s05_08a1:4528	“Sampannasassā magadhā, kevalā iti me sutaṃ;	452	
PA_atk-s05_08a1:4529	Palālacchannako seyyaṃ, yathaññe sukhajīvino”ti. – gāthamāha;	452	
PA_atk-s05_08a1:4530_0	Tattha sampannasassāti nipphannasassā. Magadhāti magadharaṭṭhaṃ vadati. Magadhā nāma	4530	
PA_atk-s05_08a1:4530_1	jānapadino rājakumārā, tesaṃ nivāso ekopi janapado ruḷhīvasena “magadhā”tveva bahuvacanena	4530	
PA_atk-s05_08a1:4530_2	vuccati. Kevalāti anavasesā. Iti me sutanti evaṃ mayā sutaṃ. Tattha yo adiṭṭho padeso,	4530	
PA_atk-s05_08a1:4530_3	tassa vasena sutanti vuttaṃ. Tena edise kāle magadhesu yattha katthaci mayā vasituṃ	4530	
PA_atk-s05_08a1:4530_4	sakkāti dasseti. Palālacchannako seyyaṃ, yathaññe sukhajīvinoti yathā aññe sukhajīvino	4530	
PA_atk-s05_08a1:4530_5	bhikkhū senāsanasappāyaṃ laddhā sundarehi attharaṇapāvuraṇehi sukhena sayanti, evaṃ	4530	
PA_atk-s05_08a1:4530_6	ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya	4530	
PA_atk-s05_08a1:4530_7	palālacchannako seyyaṃ sayiṃ, seyyaṃ kappesinti attano yathālābhasantosaṃ vibhāveti.	4530	
PA_atk-s05_08a1:4531	Mogharājattheragāthāvaṇṇanā niṭṭhitā.	453	
PA_atk-s05_08a1:4532	5. Visākhapañcālaputtattheragāthāvaṇṇanā	453	
PA_atk-s05_08a1:4533_0	Na ukkhipe no ca parikkhipe pareti āyasmato visākhassa pañcālaputtassa gāthā. Kā	4533	
PA_atk-s05_08a1:4533_1	uppatti? Ayampi purimabuddhesu katādhikāro tattha tattha bhave vivaṭṭūpanissayaṃ	4533	
PA_atk-s05_08a1:4533_2	puññaṃ upacinanto ito cuddase kappe paccantagāme daliddakule nibbattitvā viññutaṃ	4533	
PA_atk-s05_08a1:4533_3	patto ekadivasaṃ phalapariyesanaṃ carantehi tasmiṃ gāme manussehi saddhiṃ araññaṃ	4533	
PA_atk-s05_08a1:4533_4	gato tattha ekaṃ paccekabuddhaṃ disvā pasannamānaso valliphalaṃ adāsi. So tena puññakammena	4533	
PA_atk-s05_08a1:4533_5	devamanussesu saṃsaranto imasmiṃ buddhuppāde magadharaṭṭhe maṇḍalikarājakule nibbattitvā	4533	
PA_atk-s05_08a1:4533_6	visākhoti laddhanāmo pañcālarājadhītuyā puttabhāvato pacchā pañcālaputtoti paññāyittha.	4533	
PA_atk-s05_08a1:4533_7	So pitari mate rajjaṃ kārento satthari attano gāmasamīpagate satthu santikaṃ gantvā	4533	
PA_atk-s05_08a1:4533_8	dhammaṃ sutvā paṭiladdhasaddho pabbajitvā satthārā saddhiṃ sāvatthiṃ gato vipassanaṃ	4533	
PA_atk-s05_08a1:4533_9	paṭṭhapetvā nacirasseva chaḷabhiñño ahosi. Tena vuttaṃ apadāne –	4533	
PA_atk-s05_08a1:4534	“Sabbe janā samāgamma, agamiṃsu vanaṃ tadā;	453	
PA_atk-s05_08a1:4535	Phalamanvesamānā te, alabhiṃsu phalaṃ tadā.	453	
PA_atk-s05_08a1:4536	“Tatthaddasāsiṃ sambuddhaṃ, sayambhuṃ aparājitaṃ;	453	
PA_atk-s05_08a1:4537	Pasannacitto sumano, valliphalamadāsahaṃ.	453	
PA_atk-s05_08a1:4538	“Catuddase ito kappe, yaṃ phalamadadiṃ tadā;	453	
PA_atk-s05_08a1:4539	Duggatiṃ nābhijānāmi, phaladānassidaṃ phalaṃ.	453	
PA_atk-s05_08a1:4540	“Kilesā jhāpitā mayhaṃ…pe… kataṃ buddhassa sāsana”nti.	454	
PA_atk-s05_08a1:4541_0	Chaḷabhiñño pana hutvā thero ñātīnaṃ anukampāya jātibhūmiṃ agamāsi. Tattha manussā	4541	
PA_atk-s05_08a1:4541_1	theraṃ upasaṅkamitvā kālena kālaṃ dhammaṃ suṇantā ekadivasaṃ “katihi nu kho, bhante,	4541	
PA_atk-s05_08a1:4541_2	aṅgehi samannāgato dhammakathiko hotī”ti dhammakathikalakkhaṇaṃ pucchiṃsu. Thero	4541	
PA_atk-s05_08a1:4541_3	tesaṃ dhammakathikalakkhaṇaṃ kathento –	4541	
PA_atk-s05_08a1:4543	“Na ukkhipe no ca parikkhipe pare, na okkhipe pāragataṃ na eraye;	454	
PA_atk-s05_08a1:4544	Na cattavaṇṇaṃ parisāsu byāhare, anuddhato sammitabhāṇi subbato.	454	
PA_atk-s05_08a1:4546	“Susukhumanipuṇatthadassinā, matikusalena nivātavuttinā;	454	
PA_atk-s05_08a1:4547	Saṃsevitabuddhasīlinā, nibbānaṃ na hi tena dullabha”nti. –	454	
PA_atk-s05_08a1:4548	Gāthādvayaṃ abhāsi.	454	
PA_atk-s05_08a1:4549_0	Tattha na ukkhipeti attānaṃ na ukkhipeyya, jātiādīhi bāhusaccādīhi ca attukkaṃsanaṃ	4549	
PA_atk-s05_08a1:4549_1	na kareyya. No ca parikkhipe pareti pare parapuggale teheva jātiādīhi no parikkhipe	4549	
PA_atk-s05_08a1:4549_2	paricchinditvā na khipeyya guṇaparidhaṃsanavasena vā na khipeyya. Na okkhipe pare	4549	
PA_atk-s05_08a1:4549_3	iccevaṃ sambandho. Pare ojjhāpanavasena na okkhipe heṭṭhato katvā pare na olokāpeyya,	4549	
PA_atk-s05_08a1:4549_4	na ojjhāpeyyāti attho. “Na ukkhipe”ti keci paṭhanti, so evattho. Pāragatanti saṃsārapāraṃ	4549	
PA_atk-s05_08a1:4549_5	viya vijjāya pāraṃ gataṃ khīṇāsavaṃ tevijjaṃ chaḷabhiññaṃ vā na eraye na ghaṭṭaye	4549	
PA_atk-s05_08a1:4549_6	na āsādeyya. Na cattavaṇṇaṃ parisāsu byāhareti attano vaṇṇaṃ guṇaṃ lābhasakkārasilokaṃ	4549	
PA_atk-s05_08a1:4549_7	nikāmayamāno khattiyaparisādīsu na bhāseyya. Anuddhatoti uddhaccarahito. Uddhatassa	4549	
PA_atk-s05_08a1:4549_8	hi vacanaṃ nādiyanti. Sammitabhāṇīti sammadeva mitabhāṇī, kālena sāpadesaṃ pariyantavatiṃ	4549	
PA_atk-s05_08a1:4549_9	atthasañhitameva vācaṃ bhāsanasīloti attho. Ito aññathā vadantassa vacanaṃ agahaṇīyaṃ	4549	
PA_atk-s05_08a1:4549_10	hoti. Subbatoti sundaravato sīlasampanno. “Siyā”ti kiriyāpadaṃ ānetvā yojetabbaṃ.	45491	
PA_atk-s05_08a1:4550_0	Evaṃ thero saṅkhepeneva dhammakathikalakkhaṇaṃ vatvā tesaṃ guṇānaṃ attani labbhamānataṃ	4550	
PA_atk-s05_08a1:4550_1	adhimuccitvā bhiyyosomattāya abhippasannaṃ mahājanaṃ ñatvā “evaṃvidhassa dhammakathikassa	4550	
PA_atk-s05_08a1:4550_2	vimuttāyatanasannissitassa na nibbānaṃ dullabhaṃ, atha kho sulabhamevā”ti dassento	4550	
PA_atk-s05_08a1:4550_3	“susukhumanipuṇatthadassinā”ti dutiyagāthamāha. Tassattho heṭṭhā vuttoyeva.	4550	
PA_atk-s05_08a1:4551	Visākhapañcālaputtattheragāthāvaṇṇanā niṭṭhitā.	455	
PA_atk-s05_08a1:4552	6. Cūḷakattheragāthāvaṇṇanā	455	
PA_atk-s05_08a1:4553_0	Nadanti morā susikhā supekhuṇāti āyasmato cūḷakattherassa gāthā. Kā uppatti? Ayampi	4553	
PA_atk-s05_08a1:4553_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	4553	
PA_atk-s05_08a1:4553_2	ito ekatiṃse kappe sikhissa bhagavato kāle kulagehe nibbattitvā viññutaṃ patto ekadivasaṃ	4553	
PA_atk-s05_08a1:4553_3	satthāraṃ disvā pasannamānaso chattapaṇṇiphalaṃ adāsi. So tena puññakammena devamanussesu	4553	
PA_atk-s05_08a1:4553_4	saṃsaranto imasmiṃ buddhuppāde rājagahe brāhmaṇakule nibbattitvā cūḷakoti laddhanāmo	4553	
PA_atk-s05_08a1:4553_5	vayappatto dhanapāladamane satthari laddhappasādo pabbajitvā samaṇadhammaṃ karonto	4553	
PA_atk-s05_08a1:4553_6	indasālaguhāyaṃ vasati, so ekadivasaṃ guhādvāre nisinno magadhakkhettaṃ olokesi.	4553	
PA_atk-s05_08a1:4553_7	Tasmiṃ khaṇe pāvusakālamegho gambhīramadhuranigghoso satapaṭalasahassapaṭalo añjana	4553	
PA_atk-s05_08a1:4553_8	sikharasannikāso nabhaṃ pūretvā pavassati, mayūrasaṅghā ca meghagajjitaṃ sutvā haṭṭhatuṭṭhā	4553	
PA_atk-s05_08a1:4553_9	kekāsaddaṃ muñcitvā tattha tattha padese naccantā vicaranti. Therassapi āvāsagabbhe	4553	
PA_atk-s05_08a1:4553_10	meghavātaphassehi apagatadhammattā passaddhakarajakāye kallataṃ patte utusappāyalābhena	45531	
PA_atk-s05_08a1:4553_11	cittaṃ ekaggaṃ ahosi, kammaṭṭhānavīthiṃ otari, so taṃ ñatvā kālasampadādikittanamukhena	45531	
PA_atk-s05_08a1:4553_12	attānaṃ bhāvanāya ussāhento –	45531	
PA_atk-s05_08a1:4555	“Nadanti morā susikhā supekhuṇā, sunīlagīvā sumukhā sugajjino;	455	
PA_atk-s05_08a1:4556	Susaddalā cāpi mahāmahī ayaṃ, subyāpitambu suvalāhakaṃ nabhaṃ.	455	
PA_atk-s05_08a1:4558	“Sukallarūpo sumanassa jhāyataṃ, sunikkamo sādhu subuddhasāsane;	455	
PA_atk-s05_08a1:4559	Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada”nti. –	455	
PA_atk-s05_08a1:4560	Dve gāthā abhāsi.	456	
PA_atk-s05_08a1:4561_0	Tattha nadanti morā susikhā supekhuṇā, sunīlagīvā sumukhā sugajjinoti ete matthake	4561	
PA_atk-s05_08a1:4561_1	uṭṭhitāhi sundarāhi sikhāhi samannāgatattā susikhā, nānāvaṇṇehi anekehi sobhanehi	4561	
PA_atk-s05_08a1:4561_2	bhaddakapiñchehi samannāgatattā supekhuṇā, rājīvavaṇṇasaṅkāsāya sundarāya nīlavaṇṇāya	4561	
PA_atk-s05_08a1:4561_3	gīvāya samannāgatattā sunīlagīvā, sundaramukhatāya sumukhā, manuññavāditāya sugajjino,	4561	
PA_atk-s05_08a1:4561_4	morā sikhaṇḍino chajjasaṃvādī kekāsaddaṃ muñcantā nadanti ravanti. Susaddalā cāpi	4561	
PA_atk-s05_08a1:4561_5	mahāmahī ayanti ayañca mahāpathavī susaddalā sundaraharitatiṇā. Subyāpitambūti abhinavavuṭṭhiyā	4561	
PA_atk-s05_08a1:4561_6	tahaṃ tahaṃ vissandamānasalilatāya suṭṭhu byāpitajalā vitatajalā. “Susukkatambū”tipi	4561	
PA_atk-s05_08a1:4561_7	pāṭho, suvisuddhajalāti attho. Suvalāhakaṃ nabhanti idañca nabhaṃ ākāsaṃ nīluppaladalasannibhehi	4561	
PA_atk-s05_08a1:4561_8	samantato pūretvā ṭhitehi sundarehi valāhakehi meghehi suvalāhakaṃ.	4561	
PA_atk-s05_08a1:4562_0	Sukallarūpo sumanassa jhāyatanti idāni utusappāyalābhena suṭṭhu kallarūpo kammaniyasabhāvo	4562	
PA_atk-s05_08a1:4562_1	tvaṃ, nīvaraṇehi anajjhārūḷhacittatāya sundaramanassa yogāvacarassa yaṃ ārammaṇūpanijjhānavasena	4562	
PA_atk-s05_08a1:4562_2	lakkhaṇūpanijjhānavasena ca jhāyataṃ. Sunikkamo…pe… accutaṃ padanti evaṃ jhāyanto	4562	
PA_atk-s05_08a1:4562_3	ca sādhu subuddhassa sammāsambuddhassa sāsane sundaranikkamo hutvā suparisuddhasīlatāya	4562	
PA_atk-s05_08a1:4562_4	susukkaṃ, visuddhasabhāvatāya sabbassapi saṃkilesassa gocarabhāvānupagamanato sukkaṃ,	4562	
PA_atk-s05_08a1:4562_5	nipuṇañāṇagocaratāya nipuṇaṃ, paramagambhīratāya sududdasaṃ, paṇītabhāvena seṭṭhabhāvena	4562	
PA_atk-s05_08a1:4562_6	ca uttamaṃ, niccasabhāvatāya accutaṃ padaṃ taṃ nibbānaṃ phusāhi attapaccakkhakaraṇena	4562	
PA_atk-s05_08a1:4562_7	sammāpaṭipattiyā sacchikarohīti.	4562	
PA_atk-s05_08a1:4563	Evaṃ thero attānaṃ ovadantova utusappāyalābhena samāhitacitto vipassanaṃ ussukkāpetvā arahattaṃ pāpuṇi. Tena vuttaṃ apadāne –	456	
PA_atk-s05_08a1:4564	“Kaṇikāraṃva jalitaṃ, puṇṇamāyeva candimaṃ;	456	
PA_atk-s05_08a1:4565	Jalantaṃ dīparukkhaṃva, addasaṃ lokanāyakaṃ.	456	
PA_atk-s05_08a1:4566	“Kadaliphalaṃ paggayha, adāsiṃ satthuno ahaṃ;	456	
PA_atk-s05_08a1:4567	Pasannacitto sumano, vanditvāna apakkamiṃ.	456	
PA_atk-s05_08a1:4568	“Ekatiṃse ito kappe, yaṃ phalamadadiṃ tadā;	456	
PA_atk-s05_08a1:4569	Duggatiṃ nābhijānāmi, phaladānassidaṃ phalaṃ.	456	
PA_atk-s05_08a1:4570	“Kilesā jhāpitā mayhaṃ…pe… kataṃ buddhassa sāsana”nti.	457	
PA_atk-s05_08a1:4571	Arahattaṃ pana patvā thero attano paṭipattiṃ paccavekkhitvā pītisomanassajāto “nadanti morā”tiādinā tāyeva gāthā paccudāhāsi. Tenassa idameva aññābyākaraṇaṃ ahosīti.	457	
PA_atk-s05_08a1:4572	Cūḷakattheragāthāvaṇṇanā niṭṭhitā.	457	
PA_atk-s05_08a1:4573	7. Anūpamattheragāthāvaṇṇanā	457	
PA_atk-s05_08a1:4574_0	Nandamānāgataṃ cittāti āyasmato anūpamattherassa gāthā. Kā uppatti? Ayampi purimabuddhesu	4574	
PA_atk-s05_08a1:4574_1	katādhikāro tattha tattha bhave vivaṭṭūpanissayaṃ puññaṃ upacinanto ito ekatiṃse	4574	
PA_atk-s05_08a1:4574_2	kappe kulagehe nibbattitvā viññutaṃ patto ekadivasaṃ padumaṃ nāma paccekabuddhaṃ	4574	
PA_atk-s05_08a1:4574_3	piṇḍāya carantaṃ rathiyaṃ disvā pasannamānaso aṅkolapupphehi pūjesi. So tena puññakammena	4574	
PA_atk-s05_08a1:4574_4	devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā rūpasampattiyā	4574	
PA_atk-s05_08a1:4574_5	anūpamoti laddhanāmo vayappatto upanissayasampannatāya kāme pahāya pabbajitvā vipassanāya	4574	
PA_atk-s05_08a1:4574_6	kammaṃ karonto araññe viharati. Tassa cittaṃ bahiddhā rūpādiārammaṇesu vidhāvati.	4574	
PA_atk-s05_08a1:4574_7	Kammaṭṭhānaṃ parivaṭṭati. Thero vidhāvantaṃ cittaṃ niggaṇhanto –	4574	
PA_atk-s05_08a1:4576	“Nandamānāgataṃ cittaṃ, sūlamāropamānakaṃ;	457	
PA_atk-s05_08a1:4577	Tena teneva vajasi, yena sūlaṃ kaliṅgaraṃ.	457	
PA_atk-s05_08a1:4579	“Tāhaṃ cittakaliṃ brūmi, taṃ brūmi cittadubbhakaṃ;	457	
PA_atk-s05_08a1:4580	Satthā te dullabho laddho, mānatthe maṃ niyojayī”ti. –	458	
PA_atk-s05_08a1:4581	Imāhi dvīhi gāthāhi ovadi.	458	
PA_atk-s05_08a1:4582_0	Tattha nandamānāgataṃ cittāti nandamāna abhinandamāna citta abhinandamānaṃ āgataṃ	4582	
PA_atk-s05_08a1:4582_1	uppannaṃ. Sūlamāropamānakanti dukkhuppattiṭṭhānatāya sūlasadisattā sūlaṃ taṃ taṃ	4582	
PA_atk-s05_08a1:4582_2	bhavaṃ kammakilesehi ettakaṃ kālaṃ āropiyamānaṃ. Tena teneva vajasi, yena sūlaṃ kaliṅgaranti	4582	
PA_atk-s05_08a1:4582_3	yattha yattha sūlasaṅkhātā bhavā kaliṅgarasaṅkhātā adhikuṭṭanakā kāmaguṇā ca tena	4582	
PA_atk-s05_08a1:4582_4	teneva, pāpacitta, vajasi, taṃ tadeva ṭhānaṃ upagacchasi, attano anatthaṃ na sallakkhesi.	4582	
PA_atk-s05_08a1:4583_0	Tāhaṃ cittakaliṃ brūmīti taṃ tasmā pamattabhāvato cittakaliṃ cittakālakaṇṇiṃ ahaṃ	4583	
PA_atk-s05_08a1:4583_1	kathayāmi. Punapi taṃ brūmi kathemi cittadubbhakaṃ cittasaṅkhātassa attano bahūpakārassa	4583	
PA_atk-s05_08a1:4583_2	santānassa anatthāvahanato cittadubbhiṃ. “Cittadubbhagā”tipi paṭhanti. Cittasaṅkhātaalakkhikaappapuññāti	4583	
PA_atk-s05_08a1:4583_3	attho. Kinti brūhīti ce? Āha “satthā te dullabho laddho, mānatthe maṃ niyojayī”ti.	4583	
PA_atk-s05_08a1:4583_4	Kappānaṃ asaṅkhyeyyampi nāma buddhasuñño loko hoti, satthari uppannepi manussattasaddhāpaṭilābhādayo	4583	
PA_atk-s05_08a1:4583_5	dullabhā eva, laddhesu ca tesu satthāpi dullabhoyeva hoti. Evaṃ dullabho satthā idāni	4583	
PA_atk-s05_08a1:4583_6	tayā laddho, tasmiṃ laddhe sampatipi anatthe ahite āyatiñca anatthāvahe dukkhāvahe	4583	
PA_atk-s05_08a1:4583_7	akusale maṃ mā niyojesīti. Evaṃ thero attano cittaṃ ovadanto eva vipassanaṃ vaḍḍhetvā	4583	
PA_atk-s05_08a1:4583_8	arahattaṃ pāpuṇi. Tena vuttaṃ apadāne –	4583	
PA_atk-s05_08a1:4584	“Padumo nāma sambuddho, cittakūṭe vasī tadā;	458	
PA_atk-s05_08a1:4585	Disvāna taṃ ahaṃ buddhaṃ, sayambhuṃ aparājitaṃ.	458	
PA_atk-s05_08a1:4586	“Aṅkolaṃ pupphitaṃ disvā, ocinitvānahaṃ tadā;	458	
PA_atk-s05_08a1:4587	Upagantvāna sambuddhaṃ, pūjayiṃ padumaṃ jinaṃ.	458	
PA_atk-s05_08a1:4588	“Ekatiṃse ito kappe, yaṃ pupphamabhipūjayiṃ;	458	
PA_atk-s05_08a1:4589	Duggatiṃ nābhijānāmi, buddhapūjāyidaṃ phalaṃ.	458	
PA_atk-s05_08a1:4590	“Kilesā jhāpitā mayhaṃ…pe… kataṃ buddhassa sāsana”nti.	459	
PA_atk-s05_08a1:4591	Anūpamattheragāthāvaṇṇanā niṭṭhitā.	459	
PA_atk-s05_08a1:4592	8. Vajjitattheragāthāvaṇṇanā	459	
PA_atk-s05_08a1:4593_0	Saṃsaraṃ dīghamaddhānanti āyasmato vajjitattherassa gāthā. Kā uppatti? Ayampi purimabuddhesu	4593	
PA_atk-s05_08a1:4593_1	katādhikāro tattha tattha bhave puññāni upacinanto ito pañcasaṭṭhime kappe ekasmiṃ	4593	
PA_atk-s05_08a1:4593_2	paccantagāme nibbattitvā viññutaṃ patto vanacarako hutvā vicaranto ekadivasaṃ upasantaṃ	4593	
PA_atk-s05_08a1:4593_3	nāma paccekabuddhaṃ pabbataguhāyaṃ viharantaṃ addasa. So tassa upasamaṃ disvā pasannamānaso	4593	
PA_atk-s05_08a1:4593_4	campakapupphena pūjaṃ akāsi. So tena puññakammena devamanussesu saṃsaranto imasmiṃ	4593	
PA_atk-s05_08a1:4593_5	buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṃ	4593	
PA_atk-s05_08a1:4593_6	gato rodati. Brahmalokato kira cavitvā idhāgato yasmā mātugāmasamphassaṃ na sahati,	4593	
PA_atk-s05_08a1:4593_7	tasmā mātugāmasamphassavajjanato vajjitotveva nāmaṃ jātaṃ. So vayappatto satthu yamakapāṭihāriyaṃ	4593	
PA_atk-s05_08a1:4593_8	disvā paṭiladdhasaddho pabbajitvā vipassanaṃ paṭṭhapetvā tadaheva chaḷabhiñño ahosi.	4593	
PA_atk-s05_08a1:4593_9	Tena vuttaṃ apadāne –	4593	
PA_atk-s05_08a1:4594	“Upasanto ca sambuddho, vasatī pabbatantare;	459	
PA_atk-s05_08a1:4595	Ekacampakamādāya, upagacchiṃ naruttamaṃ.	459	
PA_atk-s05_08a1:4596	“Pasannacitto sumano, paccekamunimuttamaṃ;	459	
PA_atk-s05_08a1:4597	Ubho hatthehi paggayha, pūjayiṃ aparājitaṃ.	459	
PA_atk-s05_08a1:4598	“Pañcasaṭṭhimhito kappe, yaṃ pupphamabhipūjayiṃ;	459	
PA_atk-s05_08a1:4599	Duggatiṃ nābhijānāmi, buddhapūjāyidaṃ phalaṃ.	459	
PA_atk-s05_08a1:4600	“Kilesā jhāpitā mayhaṃ…pe… kataṃ buddhassa sāsana”nti.	460	
PA_atk-s05_08a1:4601	Chaḷabhiñño pana hutvā attano pubbenivāsaṃ anussaritvā dhammasaṃvegena –	460	
PA_atk-s05_08a1:4603	“Saṃsaraṃ dīghamaddhānaṃ, gatīsu parivattisaṃ;	460	
PA_atk-s05_08a1:4604	Apassaṃ ariyasaccāni, andhabhūto puthujjano.	460	
PA_atk-s05_08a1:4606	“Tassa me appamattassa, saṃsārā vinaḷīkatā;	460	
PA_atk-s05_08a1:4607	Sabbā gatī samucchinnā, natthi dāni punabbhavo”ti. – dve gāthā abhāsi;	460	
PA_atk-s05_08a1:4608_0	Tattha saṃsaranti saṃsaranto, tasmiṃ tasmiṃ bhave ādānanikkhepavasena aparāparaṃ	4608	
PA_atk-s05_08a1:4608_1	sandhāvanto. Dīghamaddhānanti cirakālaṃ anādimati saṃsāre aparimāṇakālaṃ. Gatīsūti	4608	
PA_atk-s05_08a1:4608_2	sukatadukkaṭānaṃ kammānaṃ vasena sugatiduggatīsu. Parivattisanti ghaṭīyantaṃ viya	4608	
PA_atk-s05_08a1:4608_3	paribbhamanto cavanupapajjanavasena aparāparaṃ parivattiṃ. Tassa pana parivattanassa	4608	
PA_atk-s05_08a1:4608_4	kāraṇamāha “apassaṃ ariyasaccāni, andhabhūto puthujjano”ti. Dukkhādīni cattāri ariyasaccāni	4608	
PA_atk-s05_08a1:4608_5	ñāṇacakkhunā apassanto appaṭivijjhanto, tato eva avijjandhatāya andhabhūto puthūnaṃ	4608	
PA_atk-s05_08a1:4608_6	jananādīhi kāraṇehi puthujjano honto gatīsu parivattisanti yojanā, tenevāha bhagavā –	4608	
PA_atk-s05_08a1:4609	“Catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcā”ti.	460	
PA_atk-s05_08a1:4610_0	Tassa mayhaṃ vuttanayena pubbe puthujjanasseva sato idāni satthārā dinnanayena appamattassa	4610	
PA_atk-s05_08a1:4610_1	appamādapaṭipattiyā samathavipassanābhāvanaṃ matthakaṃ pāpetvā ṭhitassa. Saṃsārā	4610	
PA_atk-s05_08a1:4610_2	vinaḷīkatāti saṃsaranti sattā etehīti “saṃsārā”ti laddhanāmā kammakilesā aggamaggena	4610	
PA_atk-s05_08a1:4610_3	samucchinnattā vigatanaḷā nimmūlā katā. Sabbā gatī samucchinnāti evaṃ kammakilesavaṭṭānaṃ	4610	
PA_atk-s05_08a1:4610_4	vinaḷīkatattā nirayādikā sabbāpi gatiyo sammadeva ucchinnā viddhaṃsitā, tato eva	4610	
PA_atk-s05_08a1:4610_5	natthi dāni āyatiṃ punabbhavoti idameva ca therassa aññābyākaraṇaṃ ahosīti.	4610	
PA_atk-s05_08a1:4611	Vajjitattheragāthāvaṇṇanā niṭṭhitā.	461	
PA_atk-s05_08a1:4612	9. Sandhitattheragāthāvaṇṇanā	461	
PA_atk-s05_08a1:4613_0	Assatthe haritobhāseti āyasmato sandhitattherassa gāthā. Kā uppatti? Ayampi purimabuddhesu	4613	
PA_atk-s05_08a1:4613_1	katādhikāro tattha tattha bhave puññāni upacinanto ito ekatiṃse kappe sikhissa bhagavato	4613	
PA_atk-s05_08a1:4613_2	kāle eko gopālako ahosi. So satthari parinibbute aññataraṃ theraṃ upasaṅkamitvā tassa	4613	
PA_atk-s05_08a1:4613_3	santike buddhaguṇapaṭisaṃyuttaṃ dhammaṃ sutvā pasannamānaso “kuhiṃ bhagavā”ti pucchitvā	4613	
PA_atk-s05_08a1:4613_4	parinibbutabhāvaṃ sutvā “evaṃ mahānubhāvā buddhāpi nāma aniccatāvasaṃ gacchanti,	4613	
PA_atk-s05_08a1:4613_5	aho saṅkhārā addhuvā”ti aniccasaññaṃ paṭilabhi. Taṃ thero bodhipūjāya ussāhesi. So	4613	
PA_atk-s05_08a1:4613_6	kālena kālaṃ bodhirukkhasamīpaṃ gantvā vipassanaṃ paṭṭhapetvā buddhaguṇe anussaranto	4613	
PA_atk-s05_08a1:4613_7	bodhiṃ vandati. So tena puññakammena devamanussesu saṃsaranto imasmiṃ buddhuppāde	4613	
PA_atk-s05_08a1:4613_8	kosalaraṭṭhe ibbhakule nibbattitvā sandhitoti laddhanāmo vayappatto aniccatāpaṭisaṃyuttaṃ	4613	
PA_atk-s05_08a1:4613_9	dhammakathaṃ sutvā saṃvegajāto pabbajitvā vipassanaṃ paṭṭhapetvā ñāṇassa paripākaṃ	4613	
PA_atk-s05_08a1:4613_10	gatattā nacirasseva chaḷabhiñño ahosi. So attano pubbenivāsaṃ anussaranto sikhissa	46131	
PA_atk-s05_08a1:4613_11	bhagavato kāle bodhivandanaṃ buddhānussatiṃ aniccasaññāpaṭilābhañca anussaritvā tadupanissayena	46131	
PA_atk-s05_08a1:4613_12	attano visesādhigamaṃ pakāsento –	46131	
PA_atk-s05_08a1:4615	“Assatthe haritobhāse, saṃvirūḷhamhi pādape;	461	
PA_atk-s05_08a1:4616	Ekaṃ buddhagataṃ saññaṃ, alabhitthaṃ patissato.	461	
PA_atk-s05_08a1:4618	“Ekatiṃse ito kappe, yaṃ saññamalabhiṃ tadā;	461	
PA_atk-s05_08a1:4619	Tassā saññāya vāhasā, patto me āsavakkhayo”ti. –	461	
PA_atk-s05_08a1:4620	Dve gāthā abhāsi.	462	
PA_atk-s05_08a1:4621_0	Tattha assattheti assatthaṭṭhānīye, yvāyaṃ etarahi amhākaṃ bhagavato bodhirukkho	4621	
PA_atk-s05_08a1:4621_1	assattho, etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya	4621	
PA_atk-s05_08a1:4621_2	“assatthe”ti vuttaṃ. Sattānaṃ assāsajananato vā. Apare pana “assattharukkhamūle nisīditvā	4621	
PA_atk-s05_08a1:4621_3	tadā buddhānussatiyā bhāvitattā thero ‘assatthe’ti avocā”ti vadanti. Haritobhāseti	4621	
PA_atk-s05_08a1:4621_4	haritehi sāramaṇivaṇṇehi obhāsamāne. Saṃvirūḷhamhīti suṭṭhu virūḷhe suppatiṭṭhite,	4621	
PA_atk-s05_08a1:4621_5	sughananicitapattapalāsapallavehi virūḷhasañchanneti ca vadanti. Pādapeti rukkhe.	4621	
PA_atk-s05_08a1:4621_6	Ekaṃ buddhagataṃ saññaṃ, alabhitthaṃ patissatoti buddhārammaṇaṃ ārammaṇassa ekajātiyattā	4621	
PA_atk-s05_08a1:4621_7	ekaṃ “itipi so bhagavā”tiādinayappavattaṃ buddhānussatisahagataṃ saññaṃ buddhaguṇānaṃ	4621	
PA_atk-s05_08a1:4621_8	patipatisaraṇato patissato hutvā alabhiṃ.	4621	
PA_atk-s05_08a1:4622_0	Kadā pana sā saññā laddhā, kīvatāya siddhāti āha “ekatiṃse ito kappe”tiādi. Ito bhaddakappato	4622	
PA_atk-s05_08a1:4622_1	uddhaṃ ārohanavasena ekatiṃse kappe. Yaṃ saññanti yaṃ buddhānussatisahagataṃ saññaṃ,	4622	
PA_atk-s05_08a1:4622_2	yaṃ vā buddhānaṃ aniccataṃ disvā tadanusārena sabbāsaṅkhāresu tadā aniccasaññaṃ alabhiṃ.	4622	
PA_atk-s05_08a1:4622_3	Tassā saññāya vāhasāti tassā yathāvuttāya saññāya kāraṇabhāvena taṃ upanissayaṃ katvā.	4622	
PA_atk-s05_08a1:4622_4	Patto me āsavakkhayoti idāni mayā āsavānaṃ khayo nirodho adhigatoti imāyeva ca imassa	4622	
PA_atk-s05_08a1:4622_5	therassa apadānagāthāpi. Yathāha –	4622	
PA_atk-s05_08a1:4623	“Assatthe haritobhāse…pe… patto me āsavakkhayo.	462	
PA_atk-s05_08a1:4624	“Ito terasakappamhi, dhaniṭṭho nāma khattiyo;	462	
PA_atk-s05_08a1:4625	Sattaratanasampanno, cakkavattī mahabbalo.	462	
PA_atk-s05_08a1:4626	“Kilesā jhāpitā mayhaṃ…pe… kataṃ buddhassa sāsana”nti.	462	
PA_atk-s05_08a1:4627	Sandhitattheragāthāvaṇṇanā niṭṭhitā.	462	
PA_atk-s05_08a1:4628	Pañcamavaggavaṇṇanā niṭṭhitā.	462	
PA_atk-s05_08a1:4629	Niṭṭhitā ca dukanipātavaṇṇanā.	462	
PA_atk-s05_08a1:4630	3. Tikanipāto	463	
PA_atk-s05_08a1:4631	1. Aṅgaṇikabhāradvājattheragāthāvaṇṇanā	463	
PA_atk-s05_08a1:4632_0	Tikanipāte ayoni suddhimanvesanti āyasmato aṅgaṇikabhāradvājattherassa gāthā. Kā	4632	
PA_atk-s05_08a1:4632_1	uppatti? Ayampi purimabuddhesu katādhikāro tattha tattha bhave vivaṭṭūpanissayaṃ	4632	
PA_atk-s05_08a1:4632_2	puññaṃ upacinanto ito ekatiṃse kappe sikhissa bhagavato kāle kulagehe nibbattitvā	4632	
PA_atk-s05_08a1:4632_3	viññutaṃ patto ekadivasaṃ satthāraṃ piṇḍāya carantaṃ disvā pasannamānaso pañcapatiṭṭhitena	4632	
PA_atk-s05_08a1:4632_4	vanditvā añjaliṃ paggaṇhi. So tena puññakammena devamanussesu saṃsaranto imasmiṃ	4632	
PA_atk-s05_08a1:4632_5	buddhuppāde himavantasamīpe ukkaṭṭhe nāma nagare vibhavasampannassa brāhmaṇassa gehe	4632	
PA_atk-s05_08a1:4632_6	nibbattitvā aṅgaṇikabhāradvājoti laddhanāmo vayappatto vijjāsippesu nipphattiṃ gato	4632	
PA_atk-s05_08a1:4632_7	nekkhammajjhāsayatāya paribbājakapabbajjaṃ pabbajitvā amaraṃ tapaṃ caranto tattha	4632	
PA_atk-s05_08a1:4632_8	tattha vicaranto sammāsambuddhaṃ janapadacārikaṃ carantaṃ disvā pasannamānaso satthu	4632	
PA_atk-s05_08a1:4632_9	santike dhammaṃ sutvā taṃ micchātapaṃ pahāya sāsane pabbajitvā vipassanāya kammaṃ	4632	
PA_atk-s05_08a1:4632_10	karonto nacirasseva chaḷabhiñño ahosi. Tena vuttaṃ apadāne –	46321	
PA_atk-s05_08a1:4633	“Usabhaṃ pavaraṃ vīraṃ, vessabhuṃ vijitāvinaṃ;	463	
PA_atk-s05_08a1:4634	Pasannacitto sumano, buddhaseṭṭhamavandahaṃ.	463	
PA_atk-s05_08a1:4635	“Ekatiṃse ito kappe, yaṃ kammamakariṃ tadā;	463	
PA_atk-s05_08a1:4636	Duggatiṃ nābhijānāmi, vandanāya idaṃ phalaṃ.	463	
PA_atk-s05_08a1:4637	“Catuvīsatikappamhi, vikatānandanāmako;	463	
PA_atk-s05_08a1:4638	Sattaratanasampanno, cakkavattī mahabbalo.	463	
PA_atk-s05_08a1:4639	“Kilesā jhāpitā mayhaṃ…pe… kataṃ buddhassa sāsana”nti.	463	
PA_atk-s05_08a1:4640_0	Chaḷabhiñño pana hutvā vimuttisukhena viharanto ñātīnaṃ anukampāya attano jātibhūmiṃ	4640	
PA_atk-s05_08a1:4640_1	gantvā bahū ñātake saraṇesu ca sīlesu ca patiṭṭhāpetvā tato nivattitvā kururaṭṭhe	4640	
PA_atk-s05_08a1:4640_2	kuṇḍiyassa nāma nigamassa avidūre araññe vasanto kenacideva karaṇīyena uggārāmaṃ	4640	
PA_atk-s05_08a1:4640_3	gato uttarāpathato āgatehi sandiṭṭhehi brāhmaṇehi samāgato tehi, “bho bhāradvāja,	4640	
PA_atk-s05_08a1:4640_4	kiṃ disvā brāhmaṇānaṃ samayaṃ pahāya imaṃ samayaṃ gaṇhī”ti pucchito tesaṃ ito buddhasāsanato	4640	
PA_atk-s05_08a1:4640_5	bahiddhā suddhi natthīti dassento –	4640	
PA_atk-s05_08a1:4642	“Ayoni suddhimanvesaṃ, aggiṃ paricariṃ vane;	464	
PA_atk-s05_08a1:4643	Suddhimaggaṃ ajānanto, akāsiṃ amaraṃ tapa”nti. – paṭhamaṃ gāthamāha;	464	
PA_atk-s05_08a1:4644_0	Tattha ayonīti ayoniso anupāyena. Suddhinti saṃsārasuddhiṃ bhavanissaraṇaṃ. Anvesanti	4644	
PA_atk-s05_08a1:4644_1	gavesanto. Aggiṃ paricariṃ vaneti “ayaṃ suddhimaggo”ti adhippāyena araññāyatane aggihutasālāyaṃ	4644	
PA_atk-s05_08a1:4644_2	agyāgāraṃ katvā āhutiṃ paggaṇhanto aggidevaṃ paricariṃ vede vuttavidhinā pūjesiṃ.	4644	
PA_atk-s05_08a1:4644_3	Suddhimaggaṃ ajānanto, akāsiṃ amaraṃ tapanti suddhiyā nibbānassa maggaṃ ajānanto	4644	
PA_atk-s05_08a1:4644_4	aggiparicaraṇaṃ viya pañcatapatappanādiattakilamathānuyogaṃ “suddhimaggo”ti maññāya	4644	
PA_atk-s05_08a1:4644_5	akāsiṃ acariṃ paṭipajjiṃ.	4644	
PA_atk-s05_08a1:4645_0	Evaṃ thero assamato assamaṃ gacchanto viya vede vuttavidhinā aggiparicaraṇādinā anuṭṭhāya	4645	
PA_atk-s05_08a1:4645_1	suddhiyā appattabhāvena bahiddhā suddhiyā abhāvaṃ dassetvā idāni imasmiṃyeva sāsane	4645	
PA_atk-s05_08a1:4645_2	suddhi ca mayā adhigatāti dassento –	4645	
PA_atk-s05_08a1:4647	“Taṃ sukhena sukhaṃ laddhaṃ, passa dhammasudhammataṃ;	464	
PA_atk-s05_08a1:4648	Tisso vijjā anuppattā, kataṃ buddhassa sāsana”nti. – dutiyagāthamāha;	464	
PA_atk-s05_08a1:4649_0	Tattha tanti yassatthāya suddhiṃ anvesanto tassa maggaṃ ajānanto aggiṃ paricariṃ	4649	
PA_atk-s05_08a1:4649_1	amaraṃ tapaṃ acariṃ, taṃ nibbānasukhaṃ sukhena samathavipassanāya sukhāya paṭipadāya	4649	
PA_atk-s05_08a1:4649_2	attakilamathānuyogaṃ anupagamma mayā laddhaṃ pattaṃ adhigataṃ. Passa dhammasudhammatanti	4649	
PA_atk-s05_08a1:4649_3	satthu sāsanadhammassa sudhammataṃ aviparītaniyyānikadhammasabhāvaṃ passa jānāhīti	4649	
PA_atk-s05_08a1:4649_4	dhammālapanavasena vadati, attānaṃ vā ālapati. Tassa laddhabhāvaṃ pana dassento –	4649	
PA_atk-s05_08a1:4650	“Tisso vijjā anuppattā, kataṃ buddhassa sāsana”nti. –	465	
PA_atk-s05_08a1:4651	Āha, taṃ vuttatthameva. Evaṃ suddhiyā adhigatattā “ito paṭṭhāyāhaṃ paramatthato brāhmaṇo”ti dassento –	465	
PA_atk-s05_08a1:4653	“Brahmabandhu pure āsiṃ, idāni khomhi brāhmaṇo;	465	
PA_atk-s05_08a1:4654	Tevijjo nhātakocamhi, sottiyo camhi vedagū”ti. – tatiyaṃ gāthamāha;	465	
PA_atk-s05_08a1:4655_0	Tassattho – ito pubbe jātimattena brāhmaṇabhāvato brāhmaṇānaṃ samaññāya brahmabandhu	4655	
PA_atk-s05_08a1:4655_1	nāma āsiṃ. Bāhitapāpattā pana idāni kho arahattādhigamena paramatthato brāhmaṇo ca	4655	
PA_atk-s05_08a1:4655_2	amhi. Ito pubbe bhavasañcayakarānaṃ tissannaṃ vedasaṅkhātānaṃ vijjānaṃ ajjhayanena	4655	
PA_atk-s05_08a1:4655_3	samaññāmattena tevijjo nāma hutvā idāni bhavakkhayakarāya vijjāya vasena tissannaṃ	4655	
PA_atk-s05_08a1:4655_4	vijjānaṃ adhigatattā paramatthato tevijjo ca amhi. Tathā ito pubbe bhavassādagadhitāya	4655	
PA_atk-s05_08a1:4655_5	nhātakavatanipphattiyā samaññāmattena nhātako nāma hutvā idāni aṭṭhaṅgikamaggajalena	4655	
PA_atk-s05_08a1:4655_6	suvikkhālitakilesamalatāya paramatthato nhātako camhi. Ito pubbe avimuttabhavassādamantajjhānena	4655	
PA_atk-s05_08a1:4655_7	vohāramattato sottiyo nāma hutvā idāni suvimuttabhavassādadhammajjhānena paramatthato	4655	
PA_atk-s05_08a1:4655_8	sottiyo camhi. Ito pubbe appaṭinissaṭṭhapāpadhammānaṃ vedānaṃ gatamattena vedagū	4655	
PA_atk-s05_08a1:4655_9	nāma hutvā idāni vedasaṅkhātena maggañāṇena saṃsāramahoghassa vedassa catusaccassa	4655	
PA_atk-s05_08a1:4655_10	ca pāraṃ gatattā adhigatattā ñātattā paramatthato vedagū jātoti. Taṃ sutvā brāhmaṇā	46551	
PA_atk-s05_08a1:4655_11	sāsane uḷāraṃ pasādaṃ pavedesuṃ.	46551	
PA_atk-s05_08a1:4656	Aṅgaṇikabhāradvājattheragāthāvaṇṇanā niṭṭhitā.	465	
PA_atk-s05_08a1:4657	2. Paccayattheragāthāvaṇṇanā	465	
PA_atk-s05_08a1:4658_0	Pañcāhāhaṃ pabbajitoti āyasmato paccayattherassa gāthā. Kā uppatti? Ayampi purimabuddhesu	4658	
PA_atk-s05_08a1:4658_1	katādhikāro tattha tattha bhave puññāni upacinanto ito ekanavute kappe vipassissa	4658	
PA_atk-s05_08a1:4658_2	bhagavato kāle kulagehe nibbattitvā viññutaṃ patto ekadivasaṃ satthāraṃ vinatāya	4658	
PA_atk-s05_08a1:4658_3	nāma nadiyā tīre gacchantaṃ disvā pasannamānaso manuññadassanāni mahantāni udumbaraphalāni	4658	
PA_atk-s05_08a1:4658_4	ocinitvā upanāmesi. So tena puññakammena sugatīsuyeva saṃsaranto imasmiṃ bhaddakappe	4658	
PA_atk-s05_08a1:4658_5	kassape bhagavati loke uppajjitvā pavattavaradhammacakke veneyyajanānuggahaṃ karonte	4658	
PA_atk-s05_08a1:4658_6	tassa sāsane pabbajitvā vipassanaṃ paṭṭhapetvā bhāvanamanuyuñjanto ekadivasaṃ saṃsāradukkhaṃ cintetvā	4658	
PA_atk-s05_08a1:4659_0	Ativiya sañjātasaṃvego vihāre nisinno “arahattaṃ appatvā ito na nikkhamissāmī”ti	4659	
PA_atk-s05_08a1:4659_1	cittaṃ adhiṭṭhāya vāyamanto ñāṇassa aparipakkattā vipassanaṃ ussukkāpetuṃ nāsakkhi.	4659	
PA_atk-s05_08a1:4659_2	So kālaṅkatvā devamanussesu saṃsaranto imasmiṃ buddhuppāde rohitanagare khattiyakule	4659	
PA_atk-s05_08a1:4659_3	nibbattitvā paccayoti laddhanāmo vayappatto pitu accayena rajje patiṭṭhito ekadivasaṃ	4659	
PA_atk-s05_08a1:4659_4	mahārājabaliṃ kātuṃ ārabhi. Tattha mahājano sannipati. Tasmiṃ samāgame tassa pasādañjananatthaṃ	4659	
PA_atk-s05_08a1:4659_5	satthā mahājanassa pekkhantasseva ākāse vessavaṇena nimmite ratanamayakūṭāgāre ratanamayasīhāsane	4659	
PA_atk-s05_08a1:4659_6	nisīditvā dhammaṃ desesi. Mahato janakāyassa dhammābhisamayo ahosi. Taṃ dhammaṃ sutvā	4659	
PA_atk-s05_08a1:4659_7	paccayarājāpi rajjaṃ pahāya purimahetusañcodito pabbaji. So yathā kassapassa bhagavato	4659	
PA_atk-s05_08a1:4659_8	kāle paṭiññaṃ akāsi, evaṃ paṭiññaṃ katvā vihāraṃ pavisitvā vipassanaṃ vaḍḍhento ñāṇassa	4659	
PA_atk-s05_08a1:4659_9	paripākaṃ gatattā tāvadeva arahattaṃ pāpuṇi. Tena vuttaṃ apadāne –	4659	
PA_atk-s05_08a1:4660	“Vinatānadiyā tīre, vihāsi purisuttamo;	466	
PA_atk-s05_08a1:4661	Addasaṃ virajaṃ buddhaṃ, ekaggaṃ susamāhitaṃ.	466	
PA_atk-s05_08a1:4662	“Tasmiṃ pasannamānaso, kilesamaladhovane;	466	
PA_atk-s05_08a1:4663	Udumbaraphalaṃ gayha, buddhaseṭṭhassadāsahaṃ.	466	
PA_atk-s05_08a1:4664	“Ekanavutito kappe, yaṃ phalamadadiṃ tadā;	466	
PA_atk-s05_08a1:4665	Duggatiṃ nābhijānāmi, phaladānassidaṃ phalaṃ.	466	
PA_atk-s05_08a1:4666	“Imamhi bhaddake kappe, saṃviggamānamānaso;	466	
PA_atk-s05_08a1:4667	Kassapassa bhagavato, sāsane pabbajiṃ ahaṃ.	466	
PA_atk-s05_08a1:4668	“Tathā pabbajito santo, bhāvanaṃ anuyuñjisaṃ;	466	
PA_atk-s05_08a1:4669	Na vihārā nikkhamissaṃ, iti katvāna mānasaṃ.	466	
PA_atk-s05_08a1:4670	“Uttamatthaṃ asampatto, na ca pattomhi tāvade;	467	
PA_atk-s05_08a1:4671	Idāni pana ñāṇassa, paripākena nibbuto;	467	
PA_atk-s05_08a1:4672	Pattomhi acalaṃ ṭhānaṃ, phusitvā accutaṃ padaṃ.	467	
PA_atk-s05_08a1:4673	“Kilesā jhāpitā mayhaṃ…pe… kataṃ buddhassa sāsana”nti.	467	
PA_atk-s05_08a1:4674	Arahattaṃ pana patvā attano paṭipattikittanamukhena aññaṃ byākaronto –	467	
PA_atk-s05_08a1:4676	“Pañcāhāhaṃ pabbajito, sekho appattamānaso;	467	
PA_atk-s05_08a1:4677	Vihāraṃ me paviṭṭhassa, cetaso paṇidhī ahu.	467	
PA_atk-s05_08a1:4679	“Nāsissaṃ na pivissāmi, vihārato na nikkhame;	467	
PA_atk-s05_08a1:4680	Napi passaṃ nipātessaṃ, taṇhāsalle anūhate.	468	
PA_atk-s05_08a1:4682	“Tassa mevaṃ viharato, passa vīriyaparakkamaṃ;	468	
PA_atk-s05_08a1:4683	Tisso vijjā anuppattā, kataṃ buddhassa sāsana”nti. –	468	
PA_atk-s05_08a1:4684	Imā tisso gāthā abhāsi.	468	
PA_atk-s05_08a1:4685_0	Tattha pañcāhāhaṃ pabbajitoti pañcāho ahaṃ, pabbajito hutvā pañcāho, pabbajitadivasato	4685	
PA_atk-s05_08a1:4685_1	pañcamo aho niṭṭhitoti attho. Sekho appattamānasoti adhisīlasikkhādīnaṃ sikkhanato	4685	
PA_atk-s05_08a1:4685_2	sekho. Anavasesato mānaṃ siyati samucchindatīti mānaso, aggamaggo, taṃnibbattito	4685	
PA_atk-s05_08a1:4685_3	mānasato āgataṃ mānasaṃ, arahattaṃ, taṃ, so vā appatto etenāti appattamānaso. Vihāraṃ	4685	
PA_atk-s05_08a1:4685_4	me paviṭṭhassa, cetaso paṇidhī ahūti evaṃ sekhassa me vasanakavihāraṃ ovarakaṃ paviṭṭhassa	4685	
PA_atk-s05_08a1:4685_5	sato evarūpo idāni vuccamānākāro cetopaṇidhi ahosi, evaṃ mayā cittaṃ paṇihitanti attho.	4685	
PA_atk-s05_08a1:4686_0	Nāsissantiādinā cittapaṇidhiṃ dasseti. Tattha nāsissanti yaṃkiñci bhojanaṃ na bhuñjissaṃ	4686	
PA_atk-s05_08a1:4686_1	na bhuñjissāmi taṇhāsalle mama hadayagate anūhate anuddhateti evaṃ sabbapadesu yojetabbaṃ.	4686	
PA_atk-s05_08a1:4686_2	Na pivissāmīti yaṃkiñci pātabbaṃ na pivissāmi. Vihārato na nikkhameti imasmā idāni	4686	
PA_atk-s05_08a1:4686_3	mayā nisinnagabbhato na nikkhameyyaṃ. Napi passaṃ nipātessanti mama sarīrassa dvīsu	4686	
PA_atk-s05_08a1:4686_4	passesu ekampi passaṃ kāyakilamathavinodanatthaṃ na nipātessaṃ, ekapassenapi na nipajjissāmīti attho.	4686	
PA_atk-s05_08a1:4687_0	Tassa mevaṃ viharatoti tassa me evaṃ cittaṃ paṇidhāya daḷhavīriyādhiṭṭhānaṃ katvā	4687	
PA_atk-s05_08a1:4687_1	vipassanānuyogavasena viharato. Passa vīriyaparakkamanti vidhinā īrayitabbato “vīriyaṃ”	4687	
PA_atk-s05_08a1:4687_2	paraṃ ṭhānaṃ akkamanato “parakkamo”ti ca laddhanāmaṃ ussoḷhībhūtaṃ vāyāmaṃ passa	4687	
PA_atk-s05_08a1:4687_3	jānāhi. Yassa panānubhāvena mayā tisso vijjā anuppattā, kataṃ buddhassa sāsananti vuttatthameva.	4687	
PA_atk-s05_08a1:4688	Paccayattheragāthāvaṇṇanā niṭṭhitā.	468	
PA_atk-s05_08a1:4689	3. Bākulattheragāthāvaṇṇanā	468	
PA_atk-s05_08a1:4690_0	Yo pubbe karaṇīyānīti āyasmato bākulattherassa gāthā. Kā uppatti? Ayampi kira atīte	4690	
PA_atk-s05_08a1:4690_1	ito kappasatasahassādhikassa asaṅkhyeyyassa matthake anomadassissa bhagavato uppattito	4690	
PA_atk-s05_08a1:4690_2	puretarameva brāhmaṇakule nibbattitvā vayappatto tayo vede uggahetvā tattha sāraṃ	4690	
PA_atk-s05_08a1:4690_3	apassanto “samparāyikatthaṃ gavesissāmī”ti isipabbajjaṃ pabbajitvā pabbatapāde viharanto	4690	
PA_atk-s05_08a1:4690_4	pañcābhiññāaṭṭhasamāpattilābhī hutvā viharanto buddhuppādaṃ sutvā satthu santikaṃ	4690	
PA_atk-s05_08a1:4690_5	gantvā dhammaṃ sutvā saraṇesu patiṭṭhito satthu udarābādhe uppanne araññato bhesajjāni	4690	
PA_atk-s05_08a1:4690_6	āharitvā taṃ vūpasametvā tattha puññaṃ ārogyatthāya pariṇāmetvā tato cuto brahmaloke	4690	
PA_atk-s05_08a1:4690_7	nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare	4690	
PA_atk-s05_08a1:4690_8	kulagehe nibbatto satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ disvā	4690	
PA_atk-s05_08a1:4690_9	sayaṃ taṃ ṭhānantaraṃ ākaṅkhanto paṇidhānaṃ katvā yāvajīvaṃ kusalaṃ upacinitvā sugatīsuyeva	4690	
PA_atk-s05_08a1:4690_10	saṃsaranto vipassissa bhagavato nibbattito puretarameva bandhumatīnagare brāhmaṇakule	46901	
PA_atk-s05_08a1:4690_11	nibbatto purimanayeneva isipabbajjaṃ pabbajitvā jhānābhiññālābhī hutvā pabbatapāde	46901	
PA_atk-s05_08a1:4690_12	vasanto buddhuppādaṃ sutvā satthu santikaṃ gantvā dhammaṃ sutvā saraṇesu patiṭṭhito	46901	
PA_atk-s05_08a1:4690_13	bhikkhūnaṃ tiṇapupphakaroge uppanne taṃ vūpasametvā tattha yāvatāyukaṃ ṭhatvā tato	46901	
PA_atk-s05_08a1:4690_14	cuto brahmaloke nibbattitvā ekanavutikappe devamanussesu saṃsaranto kassapassa bhagavato	46901	
PA_atk-s05_08a1:4690_15	kāle bārāṇasiyaṃ kulagehe nibbattitvā gharāvāsaṃ vasanto ekaṃ jiṇṇaṃ vinassamānaṃ	46901	
PA_atk-s05_08a1:4690_16	mahāvihāraṃ disvā tattha uposathāgārādikaṃ sabbaṃ āvasathaṃ kāretvā tattha bhikkhusaṅghassa	46901	
PA_atk-s05_08a1:4690_17	sabbaṃ bhesajjaṃ paṭiyādetvā yāvajīvaṃ kusalaṃ katvā ekaṃ buddhantaraṃ devamanussesu	46901	
PA_atk-s05_08a1:4690_18	saṃsaranto amhākaṃ bhagavato uppattito puretarameva kosambiyaṃ seṭṭhigehe nibbatti.	46901	
PA_atk-s05_08a1:4690_19	So arogabhāvāya mahāyamunāya nhāpiyamāno dhātiyā hatthato macchena gilito macche	46901	
PA_atk-s05_08a1:4690_20	kevaṭṭahatthagate bārāṇasiseṭṭhibhariyāya vikkiṇitvā gahite phāliyamānepi puññabalena	46902	
PA_atk-s05_08a1:4690_21	arogoyeva hutvā tāya puttoti gahetvā posiyamāno taṃ pavattiṃ sutvā janakehi mātāpitūhi	46902	
PA_atk-s05_08a1:4690_22	“ayaṃ amhākaṃ putto, detha no putta”nti anuyoge kate raññā “ubhayesampi sādhāraṇo	46902	
PA_atk-s05_08a1:4690_23	hotū”ti dvinnaṃ kulānaṃ dāyādabhāvena vinicchayaṃ katvā ṭhapitattā bākuloti laddhanāmo	46902	
PA_atk-s05_08a1:4690_24	vayappatto hutvā mahatiṃ sampattiṃ anubhavanto āsītiko hutvā satthu santike dhammaṃ	46902	
PA_atk-s05_08a1:4690_25	sutvā paṭiladdhasaddho pabbajitvā sattāhameva puthujjano ahosi, aṭṭhame aruṇe saha	46902	
PA_atk-s05_08a1:4690_26	paṭisambhidāhi arahattaṃ pāpuṇi. Tena vuttaṃ apadāne –	46902	
PA_atk-s05_08a1:4691	“Himavantassāvidūre, sobhito nāma pabbato;	469	
PA_atk-s05_08a1:4692	Assamo sukato mayhaṃ, sakasissehi māpito.	469	
PA_atk-s05_08a1:4693	“Maṇḍapā ca bahū tattha, pupphitā sindhuvārakā;	469	
PA_atk-s05_08a1:4694	Kapitthā ca bahū tattha, pupphitā jīvajīvakā.	469	
PA_atk-s05_08a1:4695	“Nigguṇḍiyo bahū tattha, badarāmalakāni ca;	469	
PA_atk-s05_08a1:4696	Phārusakā alābū ca, puṇḍarīkā ca pupphitā.	469	
PA_atk-s05_08a1:4697	“Āḷakā beluvā tattha, kadalī mātuluṅgakā;	469	
PA_atk-s05_08a1:4698	Mahānāmā bahū tattha, ajjunā ca piyaṅgukā.	469	
PA_atk-s05_08a1:4699	“Kosambā saḷalā nimbā, nigrodhā ca kapitthanā;	469	
PA_atk-s05_08a1:4700	Ediso assamo mayhaṃ, sasissohaṃ tahiṃ vasiṃ.	470	
PA_atk-s05_08a1:4701	“Anomadassī bhagavā, sayambhū lokanāyako;	470	
PA_atk-s05_08a1:4702	Gavesaṃ paṭisallānaṃ, mamassamamupāgami.	470	
PA_atk-s05_08a1:4703	“Upetamhi mahāvīre, anomadassimahāyase;	470	
PA_atk-s05_08a1:4704	Khaṇena lokanāthassa, vātābādho samuṭṭhahi.	470	
PA_atk-s05_08a1:4705	“Vicaranto araññamhi, addasaṃ lokanāyakaṃ;	470	
PA_atk-s05_08a1:4706	Upagantvāna sambuddhaṃ, cakkhumantaṃ mahāyasaṃ.	470	
PA_atk-s05_08a1:4707	“Iriyañcāpi disvāna, upalakkhesahaṃ tadā;	470	
PA_atk-s05_08a1:4708	Asaṃsayañhi buddhassa, byādhi no udapajjatha.	470	
PA_atk-s05_08a1:4709	“Khippaṃ assamamāgañchiṃ, mama sissāna santike;	470	
PA_atk-s05_08a1:4710	Bhesajjaṃ kattukāmohaṃ, sisse āmantayiṃ tadā.	471	
PA_atk-s05_08a1:4711	“Paṭissuṇitvāna me vākyaṃ, sissā sabbe sagāravā;	471	
PA_atk-s05_08a1:4712	Ekajjhaṃ sannipatiṃsu, satthugāravatā mama.	471	
PA_atk-s05_08a1:4713	“Khippaṃ pabbatamāruyha, sabbosadhamahāsahaṃ;	471	
PA_atk-s05_08a1:4714	Pānīyayogaṃ katvāna, buddhaseṭṭhassadāsahaṃ.	471	
PA_atk-s05_08a1:4715	“Paribhutte mahāvīre, sabbaññulokanāyake;	471	
PA_atk-s05_08a1:4716	Khippaṃ vāto vūpasami, sugatassa mahesino.	471	
PA_atk-s05_08a1:4717	“Passaddhaṃ darathaṃ disvā, anomadassī mahāyaso;	471	
PA_atk-s05_08a1:4718	Sakāsane nisīditvā, imā gāthā abhāsatha.	471	
PA_atk-s05_08a1:4719	“Yo me pādāsi bhesajjaṃ, byādhiñca samayī mama;	471	
PA_atk-s05_08a1:4720	Tamahaṃ kittayissāmi, suṇātha mama bhāsato.	472	
PA_atk-s05_08a1:4721	“Kappasatasahassāni, devaloke ramissati;	472	
PA_atk-s05_08a1:4722	Vādite tūriye tattha, modissati sadā ayaṃ.	472	
PA_atk-s05_08a1:4723	“Manussalokamāgantvā, sukkamūlena codito;	472	
PA_atk-s05_08a1:4724	Sahassakkhattuṃ rājā ca, cakkavattī bhavissati.	472	
PA_atk-s05_08a1:4725	“Pañcapaññāsakappamhi, anomo nāma khattiyo;	472	
PA_atk-s05_08a1:4726	Cāturanto vijitāvī, jambumaṇḍassa issaro.	472	
PA_atk-s05_08a1:4727	“Sattaratanasampanno, cakkavattī mahabbalo;	472	
PA_atk-s05_08a1:4728	Tāvatiṃsepi khobhetvā, issaraṃ kārayissati.	472	
PA_atk-s05_08a1:4729	“Devabhūto manusso vā, appābādho bhavissati;	472	
PA_atk-s05_08a1:4730	Pariggahaṃ vivajjetvā, byādhiṃ loke tarissati.	473	
PA_atk-s05_08a1:4731	“Aparimeyye ito kappe, okkākakulasambhavo;	473	
PA_atk-s05_08a1:4732	Gotamo nāma gottena, satthā loke bhavissati.	473	
PA_atk-s05_08a1:4733	“Tassa dhammesu dāyādo, oraso dhammanimmito;	473	
PA_atk-s05_08a1:4734	Sabbāsave pariññāya, nibbāyissatināsavo.	473	
PA_atk-s05_08a1:4735	“Kilese jhāpayitvāna, taṇhāsotaṃ tarissati;	473	
PA_atk-s05_08a1:4736	Bākulo nāma nāmena, hessati satthu sāvako.	473	
PA_atk-s05_08a1:4737	“Idaṃ sabbaṃ abhiññāya, gotamo sakyapuṅgavo;	473	
PA_atk-s05_08a1:4738	Bhikkhusaṅghe nisīditvā, etadagge ṭhapessati.	473	
PA_atk-s05_08a1:4739	“Anomadassī bhagavā, sayambhū lokanāyako;	473	
PA_atk-s05_08a1:4740	Vivekānuvilokento, mamassamamupāgami.	474	
PA_atk-s05_08a1:4741	“Upāgataṃ mahāvīraṃ, sabbaññuṃ lokanāyakaṃ;	474	
PA_atk-s05_08a1:4742	Sabbosadhena tappesiṃ, pasanno sehi pāṇibhi.	474	
PA_atk-s05_08a1:4743	“Tassa me sukataṃ kammaṃ, sukhette bījasampadā;	474	
PA_atk-s05_08a1:4744	Khepetuṃ neva sakkomi, tadā hi sukataṃ mama.	474	
PA_atk-s05_08a1:4745	“Lābhā mama suladdhaṃ me, yohaṃ addakkhi nāyakaṃ;	474	
PA_atk-s05_08a1:4746	Tena kammāvasesena, pattomhi acalaṃ padaṃ.	474	
PA_atk-s05_08a1:4747	“Sabbametaṃ abhiññāya, gotamo sakyapuṅgavo;	474	
PA_atk-s05_08a1:4748	Bhikkhusaṅghe nisīditvā, etadagge ṭhapesi maṃ.	474	
PA_atk-s05_08a1:4749	“Aparimeyye ito kappe, yaṃ kammamakariṃ tadā;	474	
PA_atk-s05_08a1:4750	Duggatiṃ nābhijānāmi, bhesajjassa idaṃ phalaṃ.	475	
PA_atk-s05_08a1:4751	“Kilesā jhāpitā mayhaṃ…pe… kataṃ buddhassa sāsana”nti.	475	
PA_atk-s05_08a1:4752_0	Arahattaṃ pana patvā ekadivasaṃ satthārā attano sāvake paṭipāṭiyā ṭhānantare ṭhapentena	4752	
PA_atk-s05_08a1:4752_1	appābādhānaṃ aggaṭṭhāne ṭhapito so parinibbānasamaye saṅghamajjhe bhikkhūnaṃ ovādamukhena aññaṃ byākaronto –	4752	
PA_atk-s05_08a1:4754	“Yo pubbe karaṇīyāni, pacchā so kātumicchati;	475	
PA_atk-s05_08a1:4755	Sukhā so dhaṃsate ṭhānā, pacchā ca manutappati.	475	
PA_atk-s05_08a1:4757	“Yañhi kayirā tañhi vade, yaṃ na kayirā na taṃ vade;	475	
PA_atk-s05_08a1:4758	Akarontaṃ bhāsamānaṃ, parijānanti paṇḍitā.	475	
PA_atk-s05_08a1:4760	“Susukhaṃ vata nibbānaṃ, sammāsambuddhadesitaṃ;	476	
PA_atk-s05_08a1:4761	Asokaṃ virajaṃ khemaṃ, yattha dukkhaṃ nirujjhatī”ti. – gāthāttayamabhāsi;	476	
PA_atk-s05_08a1:4762_0	Tattha yo pubbe karaṇīyāni, pacchā so kātumicchatīti yo puggalo pubbe puretaraṃ jarārogādīhi	4762	
PA_atk-s05_08a1:4762_1	anabhibhūtakāleyeva kātabbāni attano hitasukhāvahāni kammāni pamādavasena akatvā	4762	
PA_atk-s05_08a1:4762_2	pacchā so kātabbakālaṃ atikkamitvā kātuṃ icchati. Soti ca nipātamattaṃ. Tadā pana	4762	
PA_atk-s05_08a1:4762_3	jarārogādīhi abhibhūtattā kātuṃ na sakkoti, asakkonto ca sukhā so dhaṃsate ṭhānā,	4762	
PA_atk-s05_08a1:4762_4	pacchā ca manutappatīti so puggalo sukhā ṭhānā saggato nibbānato ca tadupāyassa anuppāditattā	4762	
PA_atk-s05_08a1:4762_5	parihāyanto “akataṃ me kalyāṇa”ntiādinā pacchā ca anutappati vippaṭisāraṃ āpajjati.	4762	
PA_atk-s05_08a1:4762_6	Ma-kāro padasandhikaro. Ahaṃ pana karaṇīyaṃ katvā eva tumhe evaṃ vadāmīti dassento	4762	
PA_atk-s05_08a1:4762_7	“yañhi kayirā”ti dutiyaṃ gāthamāha.	4762	
PA_atk-s05_08a1:4763_0	Tattha parijānantīti “ettako aya”nti paricchijja jānanti na bahuṃ maññantīti attho.	4763	
PA_atk-s05_08a1:4763_1	Sammāpaṭipattivasena hi yathāvādī tathākārī eva sobhati, na tato aññathā. Karaṇīyapariyāyena	4763	
PA_atk-s05_08a1:4763_2	sādhāraṇato vuttamatthaṃ idāni sarūpato dassetuṃ “susukhaṃ vatā”tiādinā tatiyaṃ gāthamāha.	4763	
PA_atk-s05_08a1:4763_3	Tassattho – sammā sāmaṃ sabbadhammānaṃ buddhattā sammāsambuddhena bhagavatā desitaṃ	4763	
PA_atk-s05_08a1:4763_4	sabbaso sokahetūnaṃ abhāvato asokaṃ vigatarāgādirajattā virajaṃ catūhi yogehi anupaddutattā	4763	
PA_atk-s05_08a1:4763_5	khemaṃ nibbānaṃ suṭṭhu sukhaṃ vata, kasmā? Yattha yasmiṃ nibbāne sakalaṃ vaṭṭadukkhaṃ	4763	
PA_atk-s05_08a1:4763_6	nirujjhati accantameva vūpasamatīti.	4763	
PA_atk-s05_08a1:4764	Bākulattheragāthāvaṇṇanā niṭṭhitā.	476	
PA_atk-s05_08a1:4765	4. Dhaniyattheragāthāvaṇṇanā	476	
PA_atk-s05_08a1:4766_0	Sukhañce jīvituṃ iccheti āyasmato dhaniyattherassa gāthā. Kā uppatti? Ayampi purimabuddhesu	4766	
PA_atk-s05_08a1:4766_1	katādhikāro tattha tattha bhave puññāni upacinanto sikhissa bhagavato kāle kulagehe	4766	
PA_atk-s05_08a1:4766_2	nibbattitvā viññutaṃ patto ekadivasaṃ satthāraṃ disvā pasannamānaso naḷamālāya pūjaṃ	4766	
PA_atk-s05_08a1:4766_3	akāsi. So tena puññakammena devamanussesu saṃsaranto imasmiṃ buddhuppāde rājagahe	4766	
PA_atk-s05_08a1:4766_4	kumbhakārakule nibbattitvā dhaniyoti laddhanāmo vayappatto kumbhakārakammena jīvati.	4766	
PA_atk-s05_08a1:4766_5	Tena ca samayena satthā dhaniyassa kumbhakārassa sālāyaṃ nisīditvā pukkusātissa kulaputtassa	4766	
PA_atk-s05_08a1:4766_6	chadhātuvibhaṅgasuttaṃ desesi. So taṃ sutvā katakicco ahosi. Dhaniyo tassa parinibbutabhāvaṃ	4766	
PA_atk-s05_08a1:4766_7	sutvā “niyyānikaṃ vata buddhasāsanaṃ, yattha ekarattiparicayenāpi vaṭṭadukkhato muñcituṃ	4766	
PA_atk-s05_08a1:4766_8	sakkā”ti paṭiladdhasaddho pabbajitvā kuṭimaṇḍanānuyutto viharanto kuṭikaraṇaṃ paṭicca	4766	
PA_atk-s05_08a1:4766_9	bhagavatā garahito saṅghike senāsane vasanto vipassanaṃ vaḍḍhetvā arahattaṃ pāpuṇi.	4766	
PA_atk-s05_08a1:4766_10	Tena vuttaṃ apadāne –	47661	
PA_atk-s05_08a1:4767	“Suvaṇṇavaṇṇaṃ sambuddhaṃ, āhutīnaṃ paṭiggahaṃ;	476	
PA_atk-s05_08a1:4768	Vipinaggena gacchantaṃ, addasaṃ lokanāyakaṃ.	476	
PA_atk-s05_08a1:4769	“Naḷamālaṃ gahetvāna, nikkhamanto ca tāvade;	476	
PA_atk-s05_08a1:4770	Tatthaddasāsiṃ sambuddhaṃ, oghatiṇṇamanāsavaṃ.	477	
PA_atk-s05_08a1:4771	“Pasannacitto sumano, naḷamālamapūjayiṃ;	477	
PA_atk-s05_08a1:4772	Dakkhiṇeyyaṃ mahāvīraṃ, sabbalokānukampakaṃ.	477	
PA_atk-s05_08a1:4773	“Ekatiṃse ito kappe, yaṃ mālamabhiropayiṃ;	477	
PA_atk-s05_08a1:4774	Duggatiṃ nābhijānāmi, buddhapūjāyidaṃ phalaṃ.	477	
PA_atk-s05_08a1:4775	“Kilesā jhāpitā mayhaṃ…pe… kataṃ buddhassa sāsana”nti.	477	
PA_atk-s05_08a1:4776	Arahattaṃ pana patvā ye bhikkhū dhutaṅgasamādhānena attānaṃ ukkaṃsetvā saṅghabhattādiṃ sādiyante aññe bhikkhū avajānanti, tesaṃ ovādadānamukhena aññaṃ byākaronto –	477	
PA_atk-s05_08a1:4778	“Sukhañce jīvituṃ icche, sāmaññasmiṃ apekkhavā;	477	
PA_atk-s05_08a1:4779	Saṅghikaṃ nātimaññeyya, cīvaraṃ pānabhojanaṃ.	477	
PA_atk-s05_08a1:4781	Sukhañce jīvituṃ icche, sāmaññasmiṃ apekkhavā;	478	
PA_atk-s05_08a1:4782	Ahi mūsikasobbhaṃva, sevetha sayanāsanaṃ.	478	
PA_atk-s05_08a1:4784	Sukhañce jīvituṃ icche, sāmaññasmiṃ apekkhavā;	478	
PA_atk-s05_08a1:4785	Itarītarena tusseyya, ekadhammañca bhāvaye”ti. – tisso gāthā abhāsi;	478	
PA_atk-s05_08a1:4786_0	Tattha sukhañce jīvituṃ icche, sāmaññasmiṃ apekkhavāti sāmaññasmiṃ samaṇabhāve apekkhavā	4786	
PA_atk-s05_08a1:4786_1	sikkhāya tibbagāravo hutvā sukhaṃ jīvituṃ iccheyya ce, anesanaṃ pahāya sāmaññasukhena	4786	
PA_atk-s05_08a1:4786_2	sace jīvitukāmoti attho. Saṅghikaṃ nātimaññeyya, cīvaraṃ pānabhojananti saṅghato	4786	
PA_atk-s05_08a1:4786_3	ābhataṃ cīvaraṃ āhāraṃ na avamaññeyya, saṅghassa uppajjanakalābho nāma parisuddhuppādo	4786	
PA_atk-s05_08a1:4786_4	hotīti taṃ paribhuñjantassa ājīvapārisuddhisambhavena sāmaññasukhaṃ hatthagatamevāti	4786	
PA_atk-s05_08a1:4786_5	adhippāyo. Ahi mūsikasobbhaṃvāti ahi viya mūsikāya khatabilaṃ sevetha seveyya senāsanaṃ.	4786	
PA_atk-s05_08a1:4786_6	Yathā nāma sappo sayamattano āsayaṃ akatvā mūsikāya aññena vā kate āsaye vasitvā	4786	
PA_atk-s05_08a1:4786_7	yena kāmaṃ pakkamati, evamevaṃ bhikkhu sayaṃ senāsanakaraṇā saṃkilesaṃ anāpajjitvā	4786	
PA_atk-s05_08a1:4786_8	yattha katthaci vasitvā pakkameyyāti attho.	4786	
PA_atk-s05_08a1:4787_0	Idāni vutte avutte ca paccaye yathālābhasantoseneva sāmaññasukhaṃ hoti, na aññathāti	4787	
PA_atk-s05_08a1:4787_1	dassento āha “itarītarena tusseyyā”ti, yena kenaci hīnena vā paṇītena vā yathāladdhena	4787	
PA_atk-s05_08a1:4787_2	paccayena santosaṃ āpajjeyyāti attho. Ekadhammanti appamādabhāvaṃ, tañhi anuyuñjantassa	4787	
PA_atk-s05_08a1:4787_3	anavajjaṃ sabbaṃ lokiyasukhaṃ lokuttarasukhañca hatthagatameva hoti. Tenāha bhagavā	4787	
PA_atk-s05_08a1:4787_4	– “appamatto hi jhāyanto, pappoti vipulaṃ sukha”nti.	4787	
PA_atk-s05_08a1:4788	Dhaniyattheragāthāvaṇṇanā niṭṭhitā.	478	
PA_atk-s05_08a1:4789	5. Mātaṅgaputtattheragāthāvaṇṇanā	478	
PA_atk-s05_08a1:4790_0	Atisītanti āyasmato mātaṅgaputtattherassa gāthā. Kā uppatti? Ayaṃ kira padumuttarassa	4790	
PA_atk-s05_08a1:4790_1	bhagavato kāle himavantasamīpe mahato jātassarassa heṭṭhā mahati nāgabhavane mahānubhāvo	4790	
PA_atk-s05_08a1:4790_2	nāgarājā hutvā nibbatto ekadivasaṃ nāgabhavanato nikkhamitvā vicaranto satthāraṃ	4790	
PA_atk-s05_08a1:4790_3	ākāsena gacchantaṃ disvā pasannamānaso attano sīsamaṇinā pūjaṃ akāsi. So tena puññakammena	4790	
PA_atk-s05_08a1:4790_4	devamanussesu saṃsaranto imasmiṃ buddhuppāde kosalaraṭṭhe mātaṅgassa nāma kuṭumbikassa	4790	
PA_atk-s05_08a1:4790_5	putto hutvā nibbatto mātaṅgaputtotveva paññāyittha. So viññutaṃ patto alasajātiko	4790	
PA_atk-s05_08a1:4790_6	hutvā kiñci kammaṃ akaronto ñātakehi aññehi ca garahito “sukhajīvino ime samaṇā sakyaputtiyā”ti	4790	
PA_atk-s05_08a1:4790_7	sukhajīvitaṃ ākaṅkhanto bhikkhūhi kataparicayo hutvā satthāraṃ upasaṅkamitvā dhammaṃ	4790	
PA_atk-s05_08a1:4790_8	sutvā paṭiladdhasaddho pabbajitvā aññe bhikkhū iddhimante disvā iddhibalaṃ patthetvā	4790	
PA_atk-s05_08a1:4790_9	satthu santike kammaṭṭhānaṃ gahetvā bhāvanaṃ anuyuñjanto chaḷabhiñño ahosi. Tena vuttaṃ apadāne –	4790	
PA_atk-s05_08a1:4791	“Padumuttaro nāma jino, sabbadhammāna pāragū;	479	
PA_atk-s05_08a1:4792	Vivekakāmo sambuddho, gacchate anilañjase.	479	
PA_atk-s05_08a1:4793	“Avidūre himavantassa, mahājātassaro ahu;	479	
PA_atk-s05_08a1:4794	Tattha me bhavanaṃ āsi, puññakammena saṃyutaṃ.	479	
PA_atk-s05_08a1:4795	“Bhavanā abhinikkhamma, addasaṃ lokanāyakaṃ;	479	
PA_atk-s05_08a1:4796	Indīvaraṃva jalitaṃ, ādittaṃva hutāsanaṃ.	479	
PA_atk-s05_08a1:4797	“Vicinaṃ naddasaṃ pupphaṃ, pūjayissanti nāyakaṃ;	479	
PA_atk-s05_08a1:4798	Sakaṃ cittaṃ pasādetvā, avandiṃ satthuno ahaṃ.	479	
PA_atk-s05_08a1:4799	“Mama sīse maṇiṃ gayha, pūjayiṃ lokanāyakaṃ;	479	
PA_atk-s05_08a1:4800	Imāya maṇipūjāya, vipāko hotu bhaddako.	480	
PA_atk-s05_08a1:4801	“Padumuttaro lokavidū, āhutīnaṃ paṭiggaho;	480	
PA_atk-s05_08a1:4802	Antalikkhe ṭhito satthā, imaṃ gāthaṃ abhāsatha.	480	
PA_atk-s05_08a1:4803	“So te ijjhatu saṅkappo, labhassu vipulaṃ sukhaṃ;	480	
PA_atk-s05_08a1:4804	Imāya maṇipūjāya, anubhohi mahāyasaṃ.	480	
PA_atk-s05_08a1:4805	“Idaṃ vatvāna bhagavā, jalajuttamanāmako;	480	
PA_atk-s05_08a1:4806	Agamāsi buddhaseṭṭho, yattha cittaṃ paṇīhitaṃ.	480	
PA_atk-s05_08a1:4807	“Saṭṭhikappāni devindo, devarajjamakārayiṃ;	480	
PA_atk-s05_08a1:4808	Anekasatakkhattuñca, cakkavattī ahosahaṃ.	480	
PA_atk-s05_08a1:4809	“Pubbakammaṃ sarantassa, devabhūtassa me sato;	480	
PA_atk-s05_08a1:4810	Maṇi nibbattate mayhaṃ, ālokakaraṇo mamaṃ.	481	
PA_atk-s05_08a1:4811	“Chaḷasītisahassāni, nāriyo me pariggahā;	481	
PA_atk-s05_08a1:4812	Vicittavatthābharaṇā, āmukkamaṇikuṇḍalā.	481	
PA_atk-s05_08a1:4813	“Aḷārapamhā hasulā, susaññā tanumajjhimā;	481	
PA_atk-s05_08a1:4814	Parivārenti maṃ niccaṃ, maṇipūjāyidaṃ phalaṃ.	481	
PA_atk-s05_08a1:4815	“Soṇṇamayā maṇimayā, lohitaṅkamayā tathā;	481	
PA_atk-s05_08a1:4816	Bhaṇḍā me sukatā honti, yadicchasi piḷandhanā.	481	
PA_atk-s05_08a1:4817	“Kūṭāgārā gahā rammā, sayanañca mahārahaṃ;	481	
PA_atk-s05_08a1:4818	Mama saṅkappamaññāya, nibbattanti yadicchakaṃ.	481	
PA_atk-s05_08a1:4819	“Lābhā tesaṃ suladdhañca, ye labhanti upassutiṃ;	481	
PA_atk-s05_08a1:4820	Puññakkhettaṃ manussānaṃ, osadhaṃ sabbapāṇinaṃ.	482	
PA_atk-s05_08a1:4821	“Mayhampi sukataṃ kammaṃ, yohaṃ adakkhi nāyakaṃ;	482	
PA_atk-s05_08a1:4822	Vinipātā pamuttomhi, pattomhi acalaṃ padaṃ.	482	
PA_atk-s05_08a1:4823	“Yaṃ yaṃ yonūpapajjāmi, devattaṃ atha mānusaṃ;	482	
PA_atk-s05_08a1:4824	Divasañceva rattiñca, āloko hoti me sadā.	482	
PA_atk-s05_08a1:4825	“Tāyeva maṇipūjāya, anubhotvāna sampadā;	482	
PA_atk-s05_08a1:4826	Ñāṇāloko mayā diṭṭho, pattomhi acalaṃ padaṃ.	482	
PA_atk-s05_08a1:4827	“Satasahassito kappe, yaṃ maṇiṃ abhipūjayiṃ;	482	
PA_atk-s05_08a1:4828	Duggatiṃ nābhijānāmi, maṇipūjāyidaṃ phalaṃ.	482	
PA_atk-s05_08a1:4829	“Kilesā jhāpitā mayhaṃ…pe… kataṃ buddhassa sāsana”nti.	482	
PA_atk-s05_08a1:4830	Chaḷabhiñño pana hutvā puggalādhiṭṭhānavasena kosajjaṃ garahanto attano ca vīriyārambhaṃ kittento –	483	
PA_atk-s05_08a1:4832	“Atisītaṃ atiuṇhaṃ, atisāyamidaṃ ahu;	483	
PA_atk-s05_08a1:4833	Iti vissaṭṭhakammante, khaṇā accenti māṇave.	483	
PA_atk-s05_08a1:4835	“Yo ca sītañca uṇhañca, tiṇā bhiyyo na maññati;	483	
PA_atk-s05_08a1:4836	Karaṃ purisakiccāni, so sukhā na vihāyati.	483	
PA_atk-s05_08a1:4838	“Dabbaṃ kusaṃ poṭakilaṃ, usīraṃ muñjapabbajaṃ;	483	
PA_atk-s05_08a1:4839	Urasā panudissāmi, vivekamanubrūhaya”nti. – gāthāttayamāha;	483	
PA_atk-s05_08a1:4840_0	Tattha atisītanti himapātavaddalādinā ativiya sītaṃ, idaṃ ahūti ānetvā sambandho.	4840	
PA_atk-s05_08a1:4840_1	Atiuṇhanti dhammaparitāpādinā ativiya uṇhaṃ, ubhayenapi utuvasena kosajjavatthumāha.	4840	
PA_atk-s05_08a1:4840_2	Atisāyanti divasassa pariṇatiyā atisāyaṃ, sāyaggahaṇeneva cettha pātopi saṅgayhati,	4840	
PA_atk-s05_08a1:4840_3	tadubhayena kālavasena kosajjavatthumāha. Itīti iminā pakārena. Etena “idha, bhikkhave,	4840	
PA_atk-s05_08a1:4840_4	bhikkhunā kammaṃ kattabbaṃ hotī”tiādinā vuttaṃ kosajjavatthuṃ saṅgaṇhāti. Vissaṭṭhakammanteti	4840	
PA_atk-s05_08a1:4840_5	pariccattayogakammante. Khaṇāti buddhuppādādayo brahmacariyavāsassa okāsā. Accentīti	4840	
PA_atk-s05_08a1:4840_6	atikkamanti. Māṇaveti satte. Tiṇā bhiyyo na maññatīti tiṇato upari na maññati, tiṇaṃ	4840	
PA_atk-s05_08a1:4840_7	viya maññati, sītuṇhāni abhibhavitvā attanā kattabbaṃ karoti. Karanti karonto. Purisakiccānīti	4840	
PA_atk-s05_08a1:4840_8	vīrapurisena kattabbāni attahitaparahitāni. Sukhāti sukhato, nibbānasukhatoti adhippāyo.	4840	
PA_atk-s05_08a1:4840_9	Tatiyagāthāya attho heṭṭhā vuttoyeva.	4840	
PA_atk-s05_08a1:4841	Mātaṅgaputtattheragāthāvaṇṇanā niṭṭhitā.	484	
PA_atk-s05_08a1:4842	6. Khujjasobhitattheragāthāvaṇṇanā	484	
PA_atk-s05_08a1:4843_0	Ye cittakathī bahussutāti āyasmato khujjasobhitattherassa gāthā. Kā uppatti? Ayaṃ	4843	
PA_atk-s05_08a1:4843_1	kira padumuttarassa bhagavato kāle kulagehe nibbattitvā viññutaṃ patto ekadivasaṃ	4843	
PA_atk-s05_08a1:4843_2	bhagavantaṃ mahatā bhikkhusaṅghena saddhiṃ gacchantaṃ disvā pasannamānaso dasahi	4843	
PA_atk-s05_08a1:4843_3	gāthāhi abhitthavi. So tena puññakammena devamanussesu saṃsaranto imasmiṃ buddhuppāde	4843	
PA_atk-s05_08a1:4843_4	pāṭaliputtanagare brāhmaṇakule nibbatti, “sobhito”tissa nāmaṃ ahosi. Thokaṃ khujjadhātukatāya	4843	
PA_atk-s05_08a1:4843_5	pana khujjasobhitotveva paññāyittha. So vayappatto satthari parinibbute ānandattherassa	4843	
PA_atk-s05_08a1:4843_6	santike pabbajitvā chaḷabhiñño ahosi. Tena vuttaṃ apadāne –	4843	
PA_atk-s05_08a1:4844	“Kakudhaṃ vilasantaṃva, devadevaṃ narāsabhaṃ;	484	
PA_atk-s05_08a1:4845	Rathiyaṃ paṭipajjantaṃ, ko disvā na pasīdati.	484	
PA_atk-s05_08a1:4846	“Tamandhakāraṃ nāsetvā, santāretvā bahuṃ janaṃ;	484	
PA_atk-s05_08a1:4847	Ñāṇālokena jotantaṃ, ko disvā na pasīdati.	484	
PA_atk-s05_08a1:4848	“Vasīsatasahassehi, nīyantaṃ lokanāyakaṃ;	484	
PA_atk-s05_08a1:4849	Uddharantaṃ bahū satte, ko disvā na pasīdati.	484	
PA_atk-s05_08a1:4850	“Āhanantaṃ dhammabheriṃ, maddantaṃ titthiye gaṇe;	485	
PA_atk-s05_08a1:4851	Sīhanādaṃ vinadantaṃ, ko disvā na pasīdati.	485	
PA_atk-s05_08a1:4852	“Yāvatā brahmalokato, āgantvāna sabrahmakā;	485	
PA_atk-s05_08a1:4853	Pucchanti nipuṇe pañhe, ko disvā na pasīdati.	485	
PA_atk-s05_08a1:4854	“Yassañjaliṃ karitvāna, āyācanti sadevakā;	485	
PA_atk-s05_08a1:4855	Tena puññaṃ anubhonti, ko disvā na pasīdati.	485	
PA_atk-s05_08a1:4856	“Sabbe janā samāgantvā, sampavārenti cakkhumaṃ;	485	
PA_atk-s05_08a1:4857	Na vikampati ajjhiṭṭho, ko disvā na pasīdati.	485	
PA_atk-s05_08a1:4858	“Nagaraṃ pavisato yassa, ravanti bheriyo bahū;	485	
PA_atk-s05_08a1:4859	Vinadanti gajā mattā, ko disvā na pasīdati.	485	
PA_atk-s05_08a1:4860	“Vīthiyā gacchato yassa, sabbābhā jotate sadā;	486	
PA_atk-s05_08a1:4861	Abbhunnatā samā honti, ko disvā na pasīdati.	486	
PA_atk-s05_08a1:4862	“Byāharantassa buddhassa, cakkavāḷampi suyyati;	486	
PA_atk-s05_08a1:4863	Sabbe satte viññāpeti, ko disvā na pasīdati.	486	
PA_atk-s05_08a1:4864	“Satasahassito kappe, yaṃ buddhamabhikittayiṃ;	486	
PA_atk-s05_08a1:4865	Duggatiṃ nābhijānāmi, kittanāya idaṃ phalaṃ.	486	
PA_atk-s05_08a1:4866	“Kilesā jhāpitā mayhaṃ…pe… kataṃ buddhassa sāsana”nti.	486	
PA_atk-s05_08a1:4867_0	Chaḷabhiñño pana hutvā paṭhamamahāsaṅgītikāle rājagahe sattapaṇṇiguhāyaṃ sannipatitena	4867	
PA_atk-s05_08a1:4867_1	saṅghena “āyasmantaṃ ānandaṃ āmantehī”ti āṇatto pathaviyaṃ nimujjitvā therassa purato	4867	
PA_atk-s05_08a1:4867_2	uṭṭhahitvā saṅghassa sāsanaṃ ārocetvā sayaṃ puretaraṃ ākāsena gantvā sattapaṇṇiguhādvāraṃ	4867	
PA_atk-s05_08a1:4867_3	sampāpuṇi. Tena ca samayena mārassa mārakāyikānañca paṭisedhanatthaṃ devasaṅghena	4867	
PA_atk-s05_08a1:4867_4	pesitā aññatarā devatā sattapaṇṇiguhādvāre ṭhitā hoti, tassā khujjasobhito thero	4867	
PA_atk-s05_08a1:4867_5	attano āgamanaṃ kathento –	4867	
PA_atk-s05_08a1:4869	“Ye cittakathī bahussutā, samaṇā pāṭaliputtavāsino;	486	
PA_atk-s05_08a1:4870	Tesaññataroyamāyuvā, dvāre tiṭṭhati khujjasobhito”ti. – paṭhamaṃ gāthamāha;	487	
PA_atk-s05_08a1:4871_0	Tattha cittakathīti vicittadhammakathikā, saṅkhipanaṃ, vitthāraṇaṃ gambhīrakaraṇaṃ	4871	
PA_atk-s05_08a1:4871_1	uttānīkaraṇaṃ kaṅkhāvinodanaṃ dhammapatiṭṭhāpananti evamādīhi nānānayehi paresaṃ	4871	
PA_atk-s05_08a1:4871_2	ajjhāsayānurūpaṃ dhammassa kathanasīlāti attho. Bahussutāti pariyattipaṭivedhabāhusaccapāripūriyā	4871	
PA_atk-s05_08a1:4871_3	bahussutā. Sabbaso samitapāpatāya samaṇā. Pāṭaliputtavāsino, tesaññataroti pāṭaliputtanagaravāsitāya	4871	
PA_atk-s05_08a1:4871_4	pāṭaliputtavāsino, tesaṃ aññataro, ayaṃ āyuvā dīghāyu āyasmā. Dvāre tiṭṭhatīti sattapaṇṇiguhāya	4871	
PA_atk-s05_08a1:4871_5	dvāre tiṭṭhati, saṅghassa anumatiyā pavisitunti attho. Taṃ sutvā sā devatā therassa	4871	
PA_atk-s05_08a1:4871_6	āgamanaṃ saṅghassa nivedentī –	4871	
PA_atk-s05_08a1:4873	“Ye cittakathī…pe… dvāre tiṭṭhati māluterito”ti. – dutiyaṃ gāthamāha;	487	
PA_atk-s05_08a1:4874	Tattha māluteritoti iddhicittajanitena vāyunā erito, iddhibalena āgatoti attho.	487	
PA_atk-s05_08a1:4875	Evaṃ tāya devatāya niveditena saṅghena katokāso thero saṅghassa santikaṃ gacchanto –	487	
PA_atk-s05_08a1:4877	“Suyuddhena suyiṭṭhena, saṅgāmavijayena ca;	487	
PA_atk-s05_08a1:4878	Brahmacariyānuciṇṇena, evāyaṃ sukhamedhatī”ti. –	487	
PA_atk-s05_08a1:4879	Imāya tatiyagāthāya aññaṃ byākāsi.	487	
PA_atk-s05_08a1:4880_0	Tattha suyuddhenāti pubbabhāge tadaṅgavikkhambhanappahānavasena kilesehi suṭṭhu yujjhanena.	4880	
PA_atk-s05_08a1:4880_1	Suyiṭṭhenāti antarantarā kalyāṇamittehi dinnasappāyadhammadānena. Saṅgāmavijayena	4880	
PA_atk-s05_08a1:4880_2	cāti samucchedappahānavasena sabbaso kilesābhisaṅkhāranimmathanena laddhasaṅgāmavijayena	4880	
PA_atk-s05_08a1:4880_3	ca. Brahmacariyānuciṇṇenāti anuciṇṇena aggamaggabrahmacariyena. Evāyaṃ sukhamedhatīti	4880	
PA_atk-s05_08a1:4880_4	evaṃ vuttappakārena ayaṃ khujjasobhito nibbānasukhaṃ phalasamāpattisukhañca edhati, anubhavatīti attho.	4880	
PA_atk-s05_08a1:4881	Khujjasobhitattheragāthāvaṇṇanā niṭṭhitā.	488	
PA_atk-s05_08a1:4882	7. Vāraṇattheragāthāvaṇṇanā	488	
PA_atk-s05_08a1:4883_0	Yodha koci manussesūti āyasmato vāraṇattherassa gāthā. Kā uppatti? Ayampi purimabuddhesu	4883	
PA_atk-s05_08a1:4883_1	katādhikāro tattha tattha bhave puññāni karonto ito dvānavute kappe tissassa bhagavato	4883	
PA_atk-s05_08a1:4883_2	uppattito puretarameva brāhmaṇakule nibbattitvā brāhmaṇānaṃ vijjāsippesu pāragū hutvā	4883	
PA_atk-s05_08a1:4883_3	isipabbajjaṃ pabbajitvā catupaṇṇāsasahassānaṃ antevāsikānaṃ mante vācento vasati.	4883	
PA_atk-s05_08a1:4883_4	Tena ca samayena tissassa bhagavato bodhisattabhūtassa tusitā kāyā cavitvā carimabhave	4883	
PA_atk-s05_08a1:4883_5	mātukucchiṃ okkamanena mahāpathavikampo ahosi. Taṃ disvā mahājano bhīto saṃviggo	4883	
PA_atk-s05_08a1:4883_6	naṃ isiṃ upasaṅkamitvā pathavikampanakāraṇaṃ pucchi. So “mahābodhisatto mātukucchiṃ	4883	
PA_atk-s05_08a1:4883_7	okkami, tenāyaṃ pathavikampo, tasmā mā bhāyathā”ti buddhuppādassa pubbanimittabhāvaṃ	4883	
PA_atk-s05_08a1:4883_8	kathetvā samassāsesi, buddhārammaṇañca pītiṃ paṭivedesi. So tena puññakammena devamanussesu	4883	
PA_atk-s05_08a1:4883_9	saṃsaranto imasmiṃ buddhuppāde kosalaraṭṭhe brāhmaṇakule nibbattitvā vāraṇoti laddhanāmo	4883	
PA_atk-s05_08a1:4883_10	vayappatto aññatarassa āraññakassa therassa santike dhammaṃ sutvā laddhappasādo pabbajitvā	48831	
PA_atk-s05_08a1:4883_11	samaṇadhammaṃ karoti. So ekadivasaṃ buddhupaṭṭhānaṃ gacchanto antarāmagge ahinakule	48831	
PA_atk-s05_08a1:4883_12	aññamaññaṃ kalahaṃ katvā kālaṅkate disvā “ime sattā aññamaññavirodhena jīvitakkhayaṃ	48831	
PA_atk-s05_08a1:4883_13	pattā”ti saṃviggamānaso hutvā bhagavato santikaṃ gato, tassa bhagavā cittācāraṃ ñatvā	48831	
PA_atk-s05_08a1:4883_14	tadanurūpameva ovādaṃ dento –	48831	
PA_atk-s05_08a1:4885	“Yodha koci manussesu, parapāṇāni hiṃsati;	488	
PA_atk-s05_08a1:4886	Asmā lokā paramhā ca, ubhayā dhaṃsate naro.	488	
PA_atk-s05_08a1:4888	“Yo ca mettena cittena, sabbapāṇānukampati;	488	
PA_atk-s05_08a1:4889	Bahuñhi so pasavati, puññaṃ tādisako naro.	488	
PA_atk-s05_08a1:4891	“Subhāsitassa sikkhetha, samaṇūpāsanassa ca;	489	
PA_atk-s05_08a1:4892	Ekāsanassa ca raho, cittavūpasamassā cā”ti. – tisso gāthā abhāsi;	489	
PA_atk-s05_08a1:4893_0	Tattha yodha koci manussesūti idha manussesu yo koci khattiyo vā brāhmaṇo vā vesso	4893	
PA_atk-s05_08a1:4893_1	vā suddo vā gahaṭṭho vā pabbajito vā. Manussaggahaṇañcettha ukkaṭṭhasattanidassananti	4893	
PA_atk-s05_08a1:4893_2	daṭṭhabbaṃ. Parapāṇāni hiṃsatīti parasatte māreti vibādhati ca. Asmā lokāti idha	4893	
PA_atk-s05_08a1:4893_3	lokato. Paramhāti paralokato. Ubhayā dhaṃsateti ubhayato dhaṃsati, ubhayalokapariyāpannahitasukhato	4893	
PA_atk-s05_08a1:4893_4	parihāyatīti attho. Naroti satto.	4893	
PA_atk-s05_08a1:4894_0	Evaṃ parapīḷālakkhaṇaṃ pāpadhammaṃ dassetvā idāni parapīḷānivattilakkhaṇaṃ kusalaṃ	4894	
PA_atk-s05_08a1:4894_1	dhammaṃ dassento “yo ca mettenā”tiādinā dutiyaṃ gāthamāha. Tattha mettena cittenāti	4894	
PA_atk-s05_08a1:4894_2	mettāsampayuttena cittena appanāpattena itarītarena vā. Sabbapāṇānukampatīti sabbe	4894	
PA_atk-s05_08a1:4894_3	pāṇe attano orasaputte viya mettāyati. Bahuñhi so pasavati, puññaṃ tādisako naroti	4894	
PA_atk-s05_08a1:4894_4	so tathārūpo mettāvihārī puggalo bahuṃ mahantaṃ anappakaṃ kusalaṃ pasavati paṭilabhati adhigacchati.	4894	
PA_atk-s05_08a1:4895_0	Idāni taṃ sasambhāre samathavipassanādhamme niyojento “subhāsitassā”tiādinā tatiyaṃ	4895	
PA_atk-s05_08a1:4895_1	gāthamāha. Tattha subhāsitassa sikkhethāti appicchakathādibhedaṃ subhāsitaṃ pariyattidhammaṃ	4895	
PA_atk-s05_08a1:4895_2	savanadhāraṇaparipucchādivasena sikkheyya. Samaṇūpāsanassa cāti samitapāpānaṃ samaṇānaṃ	4895	
PA_atk-s05_08a1:4895_3	kalyāṇamittānaṃ upāsakānaṃ kālena kālaṃ upasaṅkamitvā payirupāsanañceva paṭipattiyā	4895	
PA_atk-s05_08a1:4895_4	tesaṃ samīpacariyañca sikkheyya. Ekāsanassa ca raho cittavūpasamassa cāti ekassa	4895	
PA_atk-s05_08a1:4895_5	asahāyassa kāyavivekaṃ anubrūhantassa raho kammaṭṭhānānuyogavasena āsanaṃ nisajjaṃ	4895	
PA_atk-s05_08a1:4895_6	sikkheyya. Evaṃ kammaṭṭhānaṃ anuyuñjanto bhāvanañca matthakaṃ pāpento samucchedavasena	4895	
PA_atk-s05_08a1:4895_7	kilesānaṃ cittassa vūpasamañca sikkheyya. Yāhi adhisīlasikkhādīhi kilesā accantameva	4895	
PA_atk-s05_08a1:4895_8	vūpasantā pahīnā honti, tā maggaphalasikkhā sikkhantassa accantameva cittaṃ vūpasantaṃ	4895	
PA_atk-s05_08a1:4895_9	nāma hotīti. Gāthāpariyosāne vipassanaṃ vaḍḍhetvā arahattaṃ pāpuṇi. Tena vuttaṃ apadāne –	4895	
PA_atk-s05_08a1:4896	“Ajjhogāhetvā himavaṃ, mante vācemahaṃ tadā;	489	
PA_atk-s05_08a1:4897	Catupaññāsasahassāni, sissā mayhaṃ upaṭṭhahuṃ.	489	
PA_atk-s05_08a1:4898	“Adhitā vedagū sabbe, chaḷaṅge pāramiṃ gatā;	489	
PA_atk-s05_08a1:4899	Sakavijjāhupatthaddhā, himavante vasanti te.	489	
PA_atk-s05_08a1:4900	“Cavitvā tusitā kāyā, devaputto mahāyaso;	490	
PA_atk-s05_08a1:4901	Uppajji mātukucchismiṃ, sampajāno patissato.	490	
PA_atk-s05_08a1:4902	“Sambuddhe upapajjante, dasasahassi kampatha;	490	
PA_atk-s05_08a1:4903	Andhā cakkhuṃ alabhiṃsu, uppajjantamhi nāyake.	490	
PA_atk-s05_08a1:4904	“Sabbākāraṃ pakampittha, kevalā vasudhā ayaṃ;	490	
PA_atk-s05_08a1:4905	Nigghosasaddaṃ sutvāna, ubbijjiṃsu mahājanā.	490	
PA_atk-s05_08a1:4906	“Sabbe janā samāgamma, āgacchuṃ mama santikaṃ;	490	
PA_atk-s05_08a1:4907	Vasudhāyaṃ pakampittha, kiṃ vipāko bhavissati.	490	
PA_atk-s05_08a1:4908	“Avacāsiṃ tadā tesaṃ, mā bhetha natthi vo bhayaṃ;	490	
PA_atk-s05_08a1:4909	Visaṭṭhā hotha sabbepi, uppādoyaṃ suvatthiko.	490	
PA_atk-s05_08a1:4910	“Aṭṭhahetūhi samphussa, vasudhāyaṃ pakampati;	491	
PA_atk-s05_08a1:4911	Tathā nimittā dissanti, obhāso vipulo mahā.	491	
PA_atk-s05_08a1:4912	“Asaṃsayaṃ buddhaseṭṭho, uppajjissati cakkhumā;	491	
PA_atk-s05_08a1:4913	Saññāpetvāna janataṃ, pañcasīle kathesahaṃ.	491	
PA_atk-s05_08a1:4914	“Sutvāna pañcasīlāni, buddhuppādañca dullabhaṃ;	491	
PA_atk-s05_08a1:4915	Ubbegajātā sumanā, tuṭṭhahaṭṭhā ahaṃsu te.	491	
PA_atk-s05_08a1:4916	“Dvenavute ito kappe, yaṃ nimittaṃ viyākariṃ;	491	
PA_atk-s05_08a1:4917	Duggatiṃ nābhijānāmi, byākaraṇassidaṃ phalaṃ.	491	
PA_atk-s05_08a1:4918	“Kilesā jhāpitā mayhaṃ…pe… kataṃ buddhassa sāsana”nti.	491	
PA_atk-s05_08a1:4919	Vāraṇattheragāthāvaṇṇanā niṭṭhitā.	491	
PA_atk-s05_08a1:4920	8. Vassikattheragāthāvaṇṇanā	492	
PA_atk-s05_08a1:4921_0	Ekopi saddho medhāvīti āyasmato vassikattherassa gāthā. Kā uppatti? Ayampi purimabuddhesu	4921	
PA_atk-s05_08a1:4921_1	katādhikāro tattha tattha bhave puññāni karonto atthadassissa bhagavato kāle kulagehe	4921	
PA_atk-s05_08a1:4921_2	nibbattitvā viññutaṃ patto ekadivasaṃ satthāraṃ disvā pasannacitto pilakkhaphalāni	4921	
PA_atk-s05_08a1:4921_3	adāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe	4921	
PA_atk-s05_08a1:4921_4	brāhmaṇakule nibbattitvā vassikoti laddhanāmo vayappatto satthu yamakapāṭihāriyaṃ	4921	
PA_atk-s05_08a1:4921_5	disvā paṭiladdhasaddho pabbajitvā samaṇadhammaṃ karonto ābādhiko ahosi. Atha naṃ	4921	
PA_atk-s05_08a1:4921_6	ñātakā vejjaparidiṭṭhena bhesajjavidhinā upaṭṭhahitvā arogamakaṃsu. So tamhā ābādhā	4921	
PA_atk-s05_08a1:4921_7	vuṭṭhito saṃvegajāto bhāvanaṃ ussukkāpetvā chaḷabhiñño ahosi. Tena vuttaṃ apadāne –	4921	
PA_atk-s05_08a1:4922	“Vanantare buddhaṃ disvā, atthadassiṃ mahāyasaṃ;	492	
PA_atk-s05_08a1:4923	Pasannacitto sumano, pilakkhassa phalaṃ adā.	492	
PA_atk-s05_08a1:4924	“Aṭṭhārase kappasate, yaṃ phalaṃ adadiṃ tadā;	492	
PA_atk-s05_08a1:4925	Duggatiṃ nābhijānāmi, phaladānassidaṃ phalaṃ.	492	
PA_atk-s05_08a1:4926	“Kilesā jhāpitā mayhaṃ…pe… kataṃ buddhassa sāsana”nti.	492	
PA_atk-s05_08a1:4927_0	Chaḷabhiñño pana hutvā ākāsena ñātakānaṃ santike gantvā ākāse ṭhito dhammaṃ desetvā	4927	
PA_atk-s05_08a1:4927_1	te saraṇesu sīlesu ca patiṭṭhāpesi. Tesu keci kālaṅkatā saraṇesu sīlesu ca patiṭṭhitattā	4927	
PA_atk-s05_08a1:4927_2	sagge nibbattiṃsu. Atha naṃ satthā buddhupaṭṭhānaṃ upagataṃ “kiṃ te, vassika, ñātīnaṃ	4927	
PA_atk-s05_08a1:4927_3	ārogya”nti pucchi. So ñātīnaṃ attanā kataṃ upakāraṃ satthu kathento –	4927	
PA_atk-s05_08a1:4929	“Ekopi saddho medhāvī, assaddhānīdha ñātinaṃ;	492	
PA_atk-s05_08a1:4930	Dhammaṭṭho sīlasampanno, hoti atthāya bandhunaṃ.	493	
PA_atk-s05_08a1:4932	“Niggayha anukampāya, coditā ñātayo mayā;	493	
PA_atk-s05_08a1:4933	Ñātibandhavapemena, kāraṃ katvāna bhikkhusu.	493	
PA_atk-s05_08a1:4935	“Te abbhatītā kālaṅkatā, pattā te tidivaṃ sukhaṃ;	493	
PA_atk-s05_08a1:4936	Bhātaro mayhaṃ mātā ca, modanti kāmakāmino”ti. –	493	
PA_atk-s05_08a1:4937	Tisso gāthā abhāsi.	493	
PA_atk-s05_08a1:4938_0	Tatthāyaṃ paṭhamagāthāya attho – yo kammaphalasaddhāya ca ratanattayasaddhāya ca	4938	
PA_atk-s05_08a1:4938_1	vasena saddho, tato eva kammassakatañāṇādiyogato medhāvī, satthu ovādadhamme navalokuttaradhamme	4938	
PA_atk-s05_08a1:4938_2	ca ṭhitattā dhammaṭṭho, ācārasīlassa maggasīlassa phalasīlassa ca vasena sīlasampanno,	4938	
PA_atk-s05_08a1:4938_3	so ekopi yathāvuttāya saddhāya abhāvena assaddhānaṃ idha imasmiṃ loke “amhākaṃ ime”ti	4938	
PA_atk-s05_08a1:4938_4	ñātabbaṭṭhena ñātīnaṃ, tathā pemabandhanena bandhanaṭṭhena “bandhū”ti ca laddhanāmānaṃ	4938	
PA_atk-s05_08a1:4938_5	bandhavānaṃ atthāya hitāya hotīti.	4938	
PA_atk-s05_08a1:4939_0	Evaṃ sādhāraṇato vuttamatthaṃ attūpanāyikaṃ katvā dassetuṃ “niggayhā”tiādinā itaragāthā	4939	
PA_atk-s05_08a1:4939_1	vuttā. Tattha niggayha anukampāya, coditā ñātayo mayāti idānipi duggatā kusalaṃ akatvā	4939	
PA_atk-s05_08a1:4939_2	āyatiṃ parikkilesaṃ puna mānubhavitthāti niggahetvā ñātayo mayā ovaditā. Ñātibandhavapemena	4939	
PA_atk-s05_08a1:4939_3	“amhākaṃ ayaṃ bandhavo”ti evaṃ pavattena pemena mama ovādaṃ atikkamituṃ asakkontā	4939	
PA_atk-s05_08a1:4939_4	kāraṃ katvāna bhikkhūsu pasannacittā hutvā cīvarādipaccayadānena ceva upaṭṭhānena	4939	
PA_atk-s05_08a1:4939_5	ca bhikkhūsu sakkārasammānaṃ katvā te abbhatītā kālaṅkatā hutvā imaṃ lokaṃ atikkantā.	4939	
PA_atk-s05_08a1:4939_6	Puna teti nipātamattaṃ. Tidivaṃ sukhanti devalokapariyāpannasukhaṃ, sukhaṃ vā iṭṭhaṃ	4939	
PA_atk-s05_08a1:4939_7	tidivaṃ adhigatā. “Ke pana te”ti āha. “Bhātaro mayhaṃ mātā ca, modanti kāmakāmino”ti.	4939	
PA_atk-s05_08a1:4939_8	Attanā yathākāmitavatthukāmasamaṅgino hutvā abhiramantīti attho.	4939	
PA_atk-s05_08a1:4940	Vassikattheragāthāvaṇṇanā niṭṭhitā.	494	
PA_atk-s05_08a1:4941	9. Yasojattheragāthāvaṇṇanā	494	
PA_atk-s05_08a1:4942_0	Kālapabbaṅgasaṅkāsoti āyasmato yasojattherassa gāthā. Kā uppatti? Ayampi purimabuddhesu	4942	
PA_atk-s05_08a1:4942_1	katādhikāro tattha tattha bhave puññāni upacinanto vipassissa bhagavato kāle ārāmagopakakule	4942	
PA_atk-s05_08a1:4942_2	nibbattitvā viññutaṃ patto ekadivasaṃ vipassiṃ bhagavantaṃ ākāsena gacchantaṃ disvā	4942	
PA_atk-s05_08a1:4942_3	pasannamānaso labujaphalaṃ adāsi.	4942	
PA_atk-s05_08a1:4943_0	So tena puññakammena devamanussesu saṃsaranto imasmiṃ buddhuppāde sāvatthinagaradvāre	4943	
PA_atk-s05_08a1:4943_1	kevaṭṭagāme pañcakulasatajeṭṭhakassa kevaṭṭassa putto hutvā nibbatti, yasojotissa	4943	
PA_atk-s05_08a1:4943_2	nāmaṃ akaṃsu. So vayappatto attano sahāyehi kevaṭṭaputtehi saddhiṃ macchagahaṇatthaṃ	4943	
PA_atk-s05_08a1:4943_3	aciravatiyaṃ nadiyaṃ jālaṃ khipi. Tattheko suvaṇṇavaṇṇo mahāmaccho antojālaṃ pāvisi.	4943	
PA_atk-s05_08a1:4943_4	Taṃ te rañño pasenadissa dassesuṃ. Rājā “imassa suvaṇṇavaṇṇassa macchassa vaṇṇakāraṇaṃ	4943	
PA_atk-s05_08a1:4943_5	bhagavā jānātī”ti macchaṃ gāhāpetvā bhagavato dassesi. Bhagavā “ayaṃ kassapassa sammāsambuddhassa	4943	
PA_atk-s05_08a1:4943_6	sāsane osakkamāne pabbajitvā micchā paṭipajjanto sāsanaṃ osakkāpetvā niraye nibbatto	4943	
PA_atk-s05_08a1:4943_7	ekaṃ buddhantaraṃ niraye paccitvā tato cuto aciravatiyaṃ maccho hutvā nibbatto”ti	4943	
PA_atk-s05_08a1:4943_8	vatvā tassa bhaginīnañca niraye nibbattabhāvaṃ, tassa bhātikattherassa parinibbutabhāvañca	4943	
PA_atk-s05_08a1:4943_9	teneva kathāpetvā imissā aṭṭhuppattiyā kapilasuttaṃ desesi.	4943	
PA_atk-s05_08a1:4944_0	Satthu desanaṃ sutvā yasojo saṃvegajāto saddhiṃ attano sahāyehi bhagavato santike	4944	
PA_atk-s05_08a1:4944_1	pabbajitvā patirūpe ṭhāne vasanto ekadivasaṃ sapariso bhagavantaṃ vandituṃ jetavanaṃ	4944	
PA_atk-s05_08a1:4944_2	agamāsi. Tassa āgamane senāsanapaññāpanādinā vihāre uccāsaddamahāsaddo ahosi. Taṃ	4944	
PA_atk-s05_08a1:4944_3	sutvā “bhagavā saparisaṃ yasojaṃ paṇāmesī”ti sabbaṃ udāne āgatanayena veditabbaṃ.	4944	
PA_atk-s05_08a1:4944_4	Paṇāmito pana āyasmā yasojo kasābhihato bhaddo assājānīyo viya saṃviggamānaso saddhiṃ	4944	
PA_atk-s05_08a1:4944_5	parisāya vaggumudāya nadiyā tīre vasanto ghaṭento vāyamanto vipassanaṃ vaḍḍhetvā	4944	
PA_atk-s05_08a1:4944_6	antovasseyeva chaḷabhiñño ahosi. Tena vuttaṃ apadāne –	4944	
PA_atk-s05_08a1:4945	“Nagare bandhumatiyā, ārāmiko ahaṃ tadā;	494	
PA_atk-s05_08a1:4946	Addasaṃ virajaṃ buddhaṃ, gacchantaṃ anilañjase.	494	
PA_atk-s05_08a1:4947	“Labujaṃ phalamādāya, buddhaseṭṭhassadāsahaṃ;	494	
PA_atk-s05_08a1:4948	Ākāseva ṭhito santo, paṭiggaṇhi mahāyaso.	494	
PA_atk-s05_08a1:4949	“Vittisañjānano mayhaṃ, diṭṭhadhammasukhāvaho;	494	
PA_atk-s05_08a1:4950	Phalaṃ buddhassa datvāna, vippasannena cetasā.	495	
PA_atk-s05_08a1:4951	“Adhigañchiṃ tadā pītiṃ, vipulaṃ sukhamuttamaṃ;	495	
PA_atk-s05_08a1:4952	Uppajjateva ratanaṃ, nibbattassa tahiṃ tahiṃ.	495	
PA_atk-s05_08a1:4953	“Ekanavutito kappe, yaṃ phalaṃ adadiṃ tadā;	495	
PA_atk-s05_08a1:4954	Duggatiṃ nābhijānāmi, phaladānassidaṃ phalaṃ.	495	
PA_atk-s05_08a1:4955	“Kilesā jhāpitā mayhaṃ…pe… kataṃ buddhassa sāsana”nti.	495	
PA_atk-s05_08a1:4956_0	Chaḷabhiññaṃ pana samānaṃ saparisaṃ āyasmantaṃ yasojaṃ satthā pakkositvā āneñjasamāpattinā	4956	
PA_atk-s05_08a1:4956_1	paṭisanthāramakāsi. So sabbepi dhutaṅgadhamme samādāya vattati. Tenassa sarīraṃ kisaṃ	4956	
PA_atk-s05_08a1:4956_2	ahosi lūkhaṃ dubbaṇṇaṃ, taṃ bhagavā paramappicchatāya pasaṃsanto –	4956	
PA_atk-s05_08a1:4958	“Kālapabbaṅgasaṅkāso, kiso dhamanisanthato;	495	
PA_atk-s05_08a1:4959	Mattaññū annapānamhi, adīnamānaso naro”ti. – paṭhamaṃ gāthamāha;	495	
PA_atk-s05_08a1:4960_0	Tattha kālapabbaṅgasaṅkāsoti maṃsūpacayavigamena kisadusaṇṭhitasarīrāvayavatāya dantilatāpabbasadisaṅgo,	4960	
PA_atk-s05_08a1:4960_1	tenāha “kiso dhamanisanthato”ti. Kisoti moneyyapaṭipadāpūraṇena kisasarīro. Dhamanisanthatoti	4960	
PA_atk-s05_08a1:4960_2	dhamanīhi santhatagatto appamaṃsalohitatāya pākaṭīhi kaṇḍarasirāhi vitatasarīro.	4960	
PA_atk-s05_08a1:4960_3	Mattaññūti pariyesanapaṭiggahaṇaparibhogavissajjanesu pamāṇaññū. Adīnamānasoti kosajjādīhi	4960	
PA_atk-s05_08a1:4960_4	anabhibhūtattā alīnacitto akusītavutti. Naroti puriso, porisassa dhurassa vahanato	4960	
PA_atk-s05_08a1:4960_5	porisalakkhaṇasampanno purisadhorayhoti adhippāyo.	4960	
PA_atk-s05_08a1:4961	Evaṃ thero satthārā pasaṭṭho pasaṭṭhabhāvānurūpaṃ attano adhivāsanakhantivīriyārambhavivekābhiratikittanamukhena bhikkhūnaṃ dhammaṃ kathento –	496	
PA_atk-s05_08a1:4963	“Phuṭṭho ḍaṃsehi makasehi, araññasmiṃ brahāvane;	496	
PA_atk-s05_08a1:4964	Nāgo saṅgāmasīseva, sato tatrādhivāsaye.	496	
PA_atk-s05_08a1:4966	“Yathā brahmā tathā eko, yathā devo tathā duve;	496	
PA_atk-s05_08a1:4967	Yathā gāmo tathā tayo, kolāhalaṃ tatuttari”nti. –	496	
PA_atk-s05_08a1:4968	Imā dve gāthā abhāsi.	496	
PA_atk-s05_08a1:4969_0	Tattha nāgo saṅgāmasīsevāti yathā nāma ājāneyyo hatthināgo yuddhamaṇḍale asisattitomarādippahāre	4969	
PA_atk-s05_08a1:4969_1	adhivāsetvā parasenaṃ viddhaṃseti, evaṃ bhikkhu araññasmiṃ brahāvane araññāniyaṃ	4969	
PA_atk-s05_08a1:4969_2	ḍaṃsādiparissaye sato sampajāno adhivāseyya, adhivāsetvā ca bhāvanābalena mārabalaṃ vidhameyya.	4969	
PA_atk-s05_08a1:4970_0	Yathā brahmāti yathā brahmā ekako cittappakoparahito jhānasukhena niccameva sukhito	4970	
PA_atk-s05_08a1:4970_1	viharati tathā ekoti bhikkhupi eko adutiyo vivekasukhamanubrūhento sukhaṃ viharati.	4970	
PA_atk-s05_08a1:4970_2	Ekassa sāmaññasukhaṃ paṇītanti hi vuttaṃ. Etena ekavihārī bhikkhu “brahmasamo”ti	4970	
PA_atk-s05_08a1:4970_3	ovādaṃ deti. Yathā devo tathā duveti yathā devānaṃ antarantarā cittappakopopi siyā,	4970	
PA_atk-s05_08a1:4970_4	tathā dvinnaṃ bhikkhūnaṃ sahavāse ghaṭṭanāpi bhaveyyāti sadutiyavāsena bhikkhu “devasamo”ti	4970	
PA_atk-s05_08a1:4970_5	vutto. Yathā gāmo tathā tayoti asmimeva pāṭhe tiṇṇaṃ bhikkhūnaṃ sahavāso gāmavāsasadiso	4970	
PA_atk-s05_08a1:4970_6	vivekavāso na hotīti adhippāyo. Kolāhalaṃ tatuttarinti tato tayato upari ca bahūnaṃ	4970	
PA_atk-s05_08a1:4970_7	saṃvāso kolāhalaṃ uccāsaddamahāsaddamahājanasannipātasadiso, tasmā ekavihārinā bhavitabbanti adhippāyoti.	4970	
PA_atk-s05_08a1:4971	Yasojattheragāthāvaṇṇanā niṭṭhitā.	497	
PA_atk-s05_08a1:4972	10. Sāṭimattiyattheragāthāvaṇṇanā	497	
PA_atk-s05_08a1:4973_0	Ahu tuyhaṃ pure saddhāti āyasmato sāṭimattiyattherassa gāthā. Kā uppatti? Ayampi	4973	
PA_atk-s05_08a1:4973_1	purimabuddhesu katādhikāro tattha tattha bhave puññāni upacinanto siddhatthassa bhagavato	4973	
PA_atk-s05_08a1:4973_2	kāle kulagehe nibbattitvā viññutaṃ patto ekadivasaṃ satthāraṃ disvā pasannamānaso	4973	
PA_atk-s05_08a1:4973_3	tālavaṇṭaṃ adāsi. So tena puññakammena devamanussesu saṃsaranto imasmiṃ buddhuppāde	4973	
PA_atk-s05_08a1:4973_4	magadharaṭṭhe brāhmaṇakule nibbattitvā sāṭimattiyoti laddhanāmo vayappatto hetusampannatāya	4973	
PA_atk-s05_08a1:4973_5	āraññakabhikkhūnaṃ santike pabbajitvā vipassanāya kammaṃ karonto chaḷabhiñño ahosi.	4973	
PA_atk-s05_08a1:4973_6	Tena vuttaṃ apadāne –	4973	
PA_atk-s05_08a1:4974	“Siddhatthassa bhagavato, tālavaṇṭamadāsahaṃ;	497	
PA_atk-s05_08a1:4975	Sumanehi paṭicchannaṃ, dhārayāmi mahārahaṃ.	497	
PA_atk-s05_08a1:4976	“Catunnavutito kappe, tālavaṇṭamadāsahaṃ;	497	
PA_atk-s05_08a1:4977	Duggatiṃ nābhijānāmi, tālavaṇṭassidaṃ phalaṃ.	497	
PA_atk-s05_08a1:4978	“Kilesā jhāpitā mayhaṃ…pe… kataṃ buddhassa sāsana”nti.	497	
PA_atk-s05_08a1:4979_0	Chaḷabhiñño pana hutvā bhikkhū ovadati anusāsati bahū ca satte dhammaṃ kathetvā saraṇesu	4979	
PA_atk-s05_08a1:4979_1	ca sīlesu ca patiṭṭhāpesi. Aññatarañca kulaṃ assaddhaṃ appasannaṃ saddhaṃ pasannaṃ	4979	
PA_atk-s05_08a1:4979_2	akāsi. Tena tasmiṃ kule manussā there abhippasannā ahesuṃ. Tatthekā dārikā abhirūpā	4979	
PA_atk-s05_08a1:4979_3	dassanīyā theraṃ piṇḍāya paviṭṭhaṃ sakkaccaṃ bhojanena parivisati. Athekadivasaṃ	4979	
PA_atk-s05_08a1:4979_4	māro “evaṃ imassa ayaso vaḍḍhissati, appatiṭṭho bhavissatī”ti cintetvā therassa rūpena	4979	
PA_atk-s05_08a1:4979_5	gantvā taṃ dārikaṃ hatthe aggahesi. Dārikā “nāyaṃ manussasamphasso”ti ca aññāsi,	4979	
PA_atk-s05_08a1:4979_6	hatthañca muñcāpesi. Taṃ disvā gharajano there appasādaṃ janesi. Punadivase thero	4979	
PA_atk-s05_08a1:4979_7	taṃ kāraṇaṃ anāvajjento taṃ gharaṃ agamāsi. Tattha manussā anādaraṃ akaṃsu. Thero	4979	
PA_atk-s05_08a1:4979_8	taṃ kāraṇaṃ āvajjento mārassa kiriyaṃ disvā “tassa gīvāyaṃ kukkurakuṇapaṃ paṭimuñcatū”ti	4979	
PA_atk-s05_08a1:4979_9	adhiṭṭhahitvā tassa mocanatthaṃ upagatena mārena atītadivase katakiriyaṃ kathāpetvā	4979	
PA_atk-s05_08a1:4979_10	taṃ tajjetvā vissajjesi. Taṃ disvā gharasāmiko “khamatha, bhante, accaya”nti khamāpetvā	49791	
PA_atk-s05_08a1:4979_11	“ajjatagge ahameva, bhante, tumhe upaṭṭhahāmī”ti āha. Thero tassa dhammaṃ kathento –	49791	
PA_atk-s05_08a1:4981	“Ahu tuyhaṃ pure saddhā, sā te ajja na vijjati;	498	
PA_atk-s05_08a1:4982	Yaṃ tuyhaṃ tuyhamevetaṃ, natthi duccaritaṃ mama.	498	
PA_atk-s05_08a1:4984	“Aniccā hi calā saddhā, evaṃ diṭṭhā hi sā mayā;	498	
PA_atk-s05_08a1:4985	Rajjantipi virajjanti, tattha kiṃ jiyyate muni.	498	
PA_atk-s05_08a1:4987	“Paccati munino bhattaṃ, thokaṃ thokaṃ kule kule;	498	
PA_atk-s05_08a1:4988	Piṇḍikāya carissāmi, atthi jaṅghabalaṃ mamā”ti. –	498	
PA_atk-s05_08a1:4989	Tisso gāthā abhāsi.	498	
PA_atk-s05_08a1:4990_0	Tattha ahu tuyhaṃ pure saddhā, sā te ajja na vijjatīti, upāsaka, ito pubbe tava mayi	4990	
PA_atk-s05_08a1:4990_1	“ayyo dhammacārī samacārī”tiādinā saddhā ahosi, sā saddhā te tava ajja idāni na upalabbhati.	4990	
PA_atk-s05_08a1:4990_2	Tasmā yaṃ tuyhaṃ tuyhamevetanti catupaccayadānaṃ, tuyhameva etaṃ hotu, na tena mayhaṃ	4990	
PA_atk-s05_08a1:4990_3	attho, sammā pasannacittena hi dānaṃ nāma dātabbanti adhippāyo. Atha vā yaṃ tuyhaṃ	4990	
PA_atk-s05_08a1:4990_4	tuyhamevetanti yaṃ tava mayi ajja agāravaṃ pavattaṃ, taṃ tuyhameva, tassa phalaṃ	4990	
PA_atk-s05_08a1:4990_5	tayā eva paccanubhavitabbaṃ, na mayāti attho. Natthi duccaritaṃ mamāti mama pana	4990	
PA_atk-s05_08a1:4990_6	duccaritaṃ nāma natthi maggeneva duccaritahetūnaṃ kilesānaṃ samucchinnattā.	4990	
PA_atk-s05_08a1:4991_0	Aniccā hi calā saddhāti yasmā pothujjanikā saddhā aniccā ekantikā na hoti, tato eva	4991	
PA_atk-s05_08a1:4991_1	calā assapiṭṭhe ṭhapitakumbhaṇḍaṃ viya, thusarāsimhi nikhātakhāṇukaṃ viya ca anavaṭṭhitā.	4991	
PA_atk-s05_08a1:4991_2	Evaṃ diṭṭhā hi sā mayāti evaṃ bhūtā ca sā saddhā mayā tayi diṭṭhā paccakkhato viditā.	4991	
PA_atk-s05_08a1:4991_3	Rajjantipi virajjantīti evaṃ tassā anavaṭṭhitattā eva ime sattā kadāci katthaci mittasanthavavasena	4991	
PA_atk-s05_08a1:4991_4	rajjanti sinehampi karonti, kadāci virajjanti virattacittā honti. Tattha kiṃ jiyyate	4991	
PA_atk-s05_08a1:4991_5	munīti tasmiṃ puthujjanānaṃ rajjane virajjane ca muni pabbajito kiṃ jiyyati, kā tassa hānīti attho.	4991	
PA_atk-s05_08a1:4992_0	“Sace mama paccaye na gaṇhatha, kathaṃ tumhe yāpethā”ti evaṃ mā cintayīti dassento	4992	
PA_atk-s05_08a1:4992_1	“paccatī”ti gāthamāha. Tassattho munino pabbajitassa bhattaṃ nāma kule kule anugharaṃ	4992	
PA_atk-s05_08a1:4992_2	divase divase thokaṃ thokaṃ paccate, na ca tuyhaṃ eva gehe. Piṇḍikāya carissāmi,	4992	
PA_atk-s05_08a1:4992_3	atthi jaṅghabalaṃ mamāti atthi me jaṅghabalaṃ, nāhaṃ obhaggajaṅgho na khañjo na ca	4992	
PA_atk-s05_08a1:4992_4	pādarogī, tasmā piṇḍikāya missakabhikkhāya carissāmi, “yathāpi bhamaro puppha”ntiādinā	4992	
PA_atk-s05_08a1:4992_5	satthārā vuttanayena piṇḍāya caritvā yāpessāmīti dasseti.	4992	
PA_atk-s05_08a1:4993	Sāṭimattiyattheragāthāvaṇṇanā niṭṭhitā.	499	
PA_atk-s05_08a1:4994	11. Upālittheragāthāvaṇṇanā	499	
PA_atk-s05_08a1:4995_0	Saddhāya abhinikkhammāti āyasmato upālittherassa gāthā. Kā uppatti? Ayampi padumuttarassa	4995	
PA_atk-s05_08a1:4995_1	bhagavato kāle haṃsavatīnagare kulaghare nibbatto ekadivasaṃ satthu dhammaṃ suṇanto	4995	
PA_atk-s05_08a1:4995_2	satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ disvā adhikārakammaṃ	4995	
PA_atk-s05_08a1:4995_3	katvā taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto	4995	
PA_atk-s05_08a1:4995_4	imasmiṃ buddhuppāde kappakagehe paṭisandhiṃ gaṇhi, upālītissa nāmaṃ akaṃsu. So vayappatto	4995	
PA_atk-s05_08a1:4995_5	anuruddhādīnaṃ channaṃ khattiyānaṃ pasādako hutvā tathāgate anupiyambavane viharante	4995	
PA_atk-s05_08a1:4995_6	pabbajanatthāya nikkhamantehi chahi khattiyehi saddhiṃ nikkhamitvā pabbaji. Tassa	4995	
PA_atk-s05_08a1:4995_7	pabbajjāvidhānaṃ pāḷiyaṃ āgatameva.	4995	
PA_atk-s05_08a1:4996_0	So pabbajitvā upasampanno satthu santike kammaṭṭhānaṃ gahetvā “mayhaṃ, bhante, araññavāsaṃ	4996	
PA_atk-s05_08a1:4996_1	anujānāthā”ti āha. Bhikkhu tava araññe vasantassa ekameva dhuraṃ vaḍḍhissati, amhākaṃ	4996	
PA_atk-s05_08a1:4996_2	pana santike vasantassa ganthadhurañca vipassanādhurañca paripūressatīti. Thero satthu	4996	
PA_atk-s05_08a1:4996_3	vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –	4996	
PA_atk-s05_08a1:4997	“Nagare haṃsavatiyā, sujāto nāma brāhmaṇo;	499	
PA_atk-s05_08a1:4998	Asītikoṭinicayo, pahūtadhanadhaññavā.	499	
PA_atk-s05_08a1:4999	“Ajjhāyako mantadharo, tiṇṇaṃ vedāna pāragū;	499	
PA_atk-s05_08a1:5000	Lakkhaṇe itihāse ca, sadhamme pāramiṃ gato.	500	
PA_atk-s05_08a1:5001	“Paribbājā ekasikhā, gotamā buddhasāvakā;	500	
PA_atk-s05_08a1:5002	Carakā tāpasā ceva, caranti mahiyā tadā.	500	
PA_atk-s05_08a1:5003	“Tepi maṃ parivārenti, brāhmaṇo vissuto iti;	500	
PA_atk-s05_08a1:5004	Bahujjano maṃ pūjeti, nāhaṃ pūjemi kiñcanaṃ.	500	
PA_atk-s05_08a1:5005	“Pūjārahaṃ na passāmi, mānatthaddho ahaṃ tadā;	500	
PA_atk-s05_08a1:5006	Buddhoti vacanaṃ natthi, tāva nuppajjate jino.	500	
PA_atk-s05_08a1:5007	“Accayena ahorattaṃ, padumuttaranāmako;	500	
PA_atk-s05_08a1:5008	Sabbaṃ tamaṃ vinodetvā, loke uppajji cakkhumā.	500	
PA_atk-s05_08a1:5009	“Vitthārike bāhujaññe, puthubhūte ca sāsane;	500	
PA_atk-s05_08a1:5010	Upāgami tadā buddho, nagaraṃ haṃsasavhayaṃ.	501	
PA_atk-s05_08a1:5011	“Pitu atthāya so buddho, dhammaṃ desesi cakkhumā;	501	
PA_atk-s05_08a1:5012	Tena kālena parisā, samantā yojanaṃ tadā.	501	
PA_atk-s05_08a1:5013	“Sammato manujānaṃ so, sunando nāma tāpaso;	501	
PA_atk-s05_08a1:5014	Yāvatā buddhaparisā, pupphehacchādayī tadā.	501	
PA_atk-s05_08a1:5015	“Catusaccaṃ pakāsente, seṭṭhe ca pupphamaṇḍape;	501	
PA_atk-s05_08a1:5016	Koṭisatasahassānaṃ, dhammābhisamayo ahu.	501	
PA_atk-s05_08a1:5017	“Sattarattindivaṃ buddho, vassetvā dhammavuṭṭhiyo;	501	
PA_atk-s05_08a1:5018	Aṭṭhame divase patte, sunandaṃ kittayī jino.	501	
PA_atk-s05_08a1:5019	“Devaloke manusse vā, saṃsaranto ayaṃ bhave;	501	
PA_atk-s05_08a1:5020	Sabbesaṃ pavaro hutvā, bhavesu saṃsarissati.	502	
PA_atk-s05_08a1:5021	“Kappasatasahassamhi, okkākakulasambhavo;	502	
PA_atk-s05_08a1:5022	Gotamo nāma gottena, satthā loke bhavissati.	502	
PA_atk-s05_08a1:5023	“Tassa dhammesu dāyādo, oraso dhammanimmito;	502	
PA_atk-s05_08a1:5024	Mantāṇiputto puṇṇoti, hessati satthu sāvako.	502	
PA_atk-s05_08a1:5025	“Evaṃ kittayi sambuddho, sunandaṃ tāpasaṃ tadā;	502	
PA_atk-s05_08a1:5026	Hāsayanto janaṃ sabbaṃ, dassayanto sakaṃ balaṃ.	502	
PA_atk-s05_08a1:5027	“Katañjalī namassanti, sunandaṃ tāpasaṃ janā;	502	
PA_atk-s05_08a1:5028	Buddhe kāraṃ karitvāna, sodhesi gatimattano.	502	
PA_atk-s05_08a1:5029	“Tattha me ahu saṅkappo, sutvāna munino vacaṃ;	502	
PA_atk-s05_08a1:5030	Ahampi kāraṃ kassāmi, yathā passāmi gotamaṃ.	503	
PA_atk-s05_08a1:5031	“Evāhaṃ cintayitvāna, kiriyaṃ cintayiṃ mama;	503	
PA_atk-s05_08a1:5032	Kyāhaṃ kammaṃ ācarāmi, puññakkhette anuttare.	503	
PA_atk-s05_08a1:5033	“Ayañca pāṭhiko bhikkhu, sabbapāṭhissa sāsane;	503	
PA_atk-s05_08a1:5034	Vinaye agganikkhitto, taṃ ṭhānaṃ patthaye ahaṃ.	503	
PA_atk-s05_08a1:5035	“Idaṃ me amitaṃ bhogaṃ, akkhobhaṃ sāgarūpamaṃ;	503	
PA_atk-s05_08a1:5036	Tena bhogena buddhassa, ārāmaṃ māpaye ahaṃ.	503	
PA_atk-s05_08a1:5037	“Sobhanaṃ nāma ārāmaṃ, nagarassa puratthato;	503	
PA_atk-s05_08a1:5038	Kiṇitvā satasahassena, saṅghārāmaṃ amāpayiṃ.	503	
PA_atk-s05_08a1:5039	“Kūṭāgāre ca pāsāde, maṇḍape hammiye guhā;	503	
PA_atk-s05_08a1:5040	Caṅkame sukate katvā, saṅghārāmaṃ amāpayiṃ.	504	
PA_atk-s05_08a1:5041	“Jantāgharaṃ aggisālaṃ, atho udakamāḷakaṃ;	504	
PA_atk-s05_08a1:5042	Nhānagharaṃ māpayitvā, bhikkhusaṅghassadāsahaṃ.	504	
PA_atk-s05_08a1:5043	“Āsandiyo pīṭhake ca, paribhoge ca bhājane;	504	
PA_atk-s05_08a1:5044	Ārāmikañca bhesajjaṃ, sabbametaṃ adāsahaṃ.	504	
PA_atk-s05_08a1:5045	“Ārakkhaṃ paṭṭhapetvāna, pākāraṃ kārayiṃ daḷhaṃ;	504	
PA_atk-s05_08a1:5046	Mā naṃ koci viheṭhesi, santacittāna tādinaṃ.	504	
PA_atk-s05_08a1:5047	“Satasahassenāvāsaṃ, saṅghārāme amāpayiṃ;	504	
PA_atk-s05_08a1:5048	Vepullaṃ taṃ māpayitvā, sambuddhaṃ upanāmayiṃ.	504	
PA_atk-s05_08a1:5049	“Niṭṭhāpito mayārāmo, sampaṭiccha tuvaṃ muni;	504	
PA_atk-s05_08a1:5050	Niyyādessāmi taṃ vīra, adhivāsehi cakkhuma.	505	
PA_atk-s05_08a1:5051	“Padumuttaro lokavidū, āhutīnaṃ paṭiggaho;	505	
PA_atk-s05_08a1:5052	Mama saṅkappamaññāya, adhivāsesi nāyako.	505	
PA_atk-s05_08a1:5053	“Adhivāsanamaññāya, sabbaññussa mahesino;	505	
PA_atk-s05_08a1:5054	Bhojanaṃ paṭiyādetvā, kālamārocayiṃ ahaṃ.	505	
PA_atk-s05_08a1:5055	“Ārocitamhi kālamhi, padumuttaranāyako;	505	
PA_atk-s05_08a1:5056	Khīṇāsavasahassehi, ārāmaṃ me upāgami.	505	
PA_atk-s05_08a1:5057	“Nisinnaṃ kālamaññāya, annapānena tappayiṃ;	505	
PA_atk-s05_08a1:5058	Bhuttāviṃ kālamaññāya, idaṃ vacanamabraviṃ.	505	
PA_atk-s05_08a1:5059	“Kīto satasahassena, tattakeneva kārito;	505	
PA_atk-s05_08a1:5060	Sobhano nāma ārāmo, sampaṭiccha tuvaṃ muni.	506	
PA_atk-s05_08a1:5061	“Iminārāmadānena, cetanāpaṇidhīhi ca;	506	
PA_atk-s05_08a1:5062	Bhave nibbattamānohaṃ, labhāmi mama patthitaṃ.	506	
PA_atk-s05_08a1:5063	“Paṭiggahetvā sambuddho, saṅghārāmaṃ sumāpitaṃ;	506	
PA_atk-s05_08a1:5064	Bhikkhusaṅghe nisīditvā, idaṃ vacanamabravi.	506	
PA_atk-s05_08a1:5065	“Yo so buddhassa pādāsi, saṅghārāmaṃ sumāpitaṃ;	506	
PA_atk-s05_08a1:5066	Tamahaṃ kittayissāmi, suṇātha mama bhāsato.	506	
PA_atk-s05_08a1:5067	“Hatthī assā rathā pattī, senā ca caturaṅginī;	506	
PA_atk-s05_08a1:5068	Parivāressantimaṃ niccaṃ, saṅghārāmassidaṃ phalaṃ.	506	
PA_atk-s05_08a1:5069	“Saṭṭhi tūrasahassāni, bheriyo samalaṅkatā;	506	
PA_atk-s05_08a1:5070	Parivāressantimaṃ niccaṃ, saṅghārāmassidaṃ phalaṃ.	507	
PA_atk-s05_08a1:5071	“Chaḷasītisahassāni, nāriyo samalaṅkatā;	507	
PA_atk-s05_08a1:5072	Vicittavatthābharaṇā, āmuttamaṇikuṇḍalā.	507	
PA_atk-s05_08a1:5073	“Aḷārapamhā hasulā, susaññā tanumajjhimā;	507	
PA_atk-s05_08a1:5074	Parivāressantimaṃ niccaṃ, saṅghārāmassidaṃ phalaṃ.	507	
PA_atk-s05_08a1:5075	“Tiṃsakappasahassāni, devaloke ramissati;	507	
PA_atk-s05_08a1:5076	Sahassakkhattuṃ devindo, devarajjaṃ karissati.	507	
PA_atk-s05_08a1:5077	“Devarājena pattabbaṃ, sabbaṃ paṭilabhissati;	507	
PA_atk-s05_08a1:5078	Anūnabhogo hutvāna, devarajjaṃ karissati.	507	
PA_atk-s05_08a1:5079	“Sahassakkhattuṃ cakkavattī, rājā raṭṭhe bhavissati.	507	
PA_atk-s05_08a1:5080	Pathabyā rajjaṃ vipulaṃ, gaṇanāto asaṅkhiyaṃ.	508	
PA_atk-s05_08a1:5081	“Kappasatasahassamhi, okkākakulasambhavo;	508	
PA_atk-s05_08a1:5082	Gotamo nāma gottena, satthā loke bhavissati.	508	
PA_atk-s05_08a1:5083	“Tassa dhammesu dāyādo, oraso dhammanimmito;	508	
PA_atk-s05_08a1:5084	Upāli nāma nāmena, hessati satthu sāvako.	508	
PA_atk-s05_08a1:5085	“Vinaye pāramiṃ patvā, ṭhānāṭhāne ca kovido;	508	
PA_atk-s05_08a1:5086	Jinasāsanaṃ dhārento, viharissatināsavo.	508	
PA_atk-s05_08a1:5087	“Sabbametaṃ abhiññāya, gotamo sakyapuṅgavo;	508	
PA_atk-s05_08a1:5088	Bhikkhusaṅghe nisīditvā, etadagge ṭhapessati.	508	
PA_atk-s05_08a1:5089	“Aparimeyyupādāya, patthemi tava sāsanaṃ;	508	
PA_atk-s05_08a1:5090	So me attho anuppatto, sabbasaṃyojanakkhayo.	509	
PA_atk-s05_08a1:5091	“Yathā sūlāvuto poso, rājadaṇḍena tajjito;	509	
PA_atk-s05_08a1:5092	Sūle sātaṃ avindanto, parimuttiṃva icchati.	509	
PA_atk-s05_08a1:5093	“Tathevāhaṃ mahāvīra, bhavadaṇḍena tajjito;	509	
PA_atk-s05_08a1:5094	Kammasūlāvuto santo, pipāsāvedanaṭṭito.	509	
PA_atk-s05_08a1:5095	“Bhave sātaṃ na vindāmi, ḍayhanto tīhi aggibhi;	509	
PA_atk-s05_08a1:5096	Parimuttiṃ gavesāmi, yathāpi rājadaṇḍito.	509	
PA_atk-s05_08a1:5097	“Yathā visādo puriso, visena paripīḷito;	509	
PA_atk-s05_08a1:5098	Agadaṃ so gaveseyya, visaghātāyupālanaṃ.	509	
PA_atk-s05_08a1:5099	“Gavesamāno passeyya, agadaṃ visaghātakaṃ;	509	
PA_atk-s05_08a1:5100	Taṃ pivitvā sukhī assa, visamhā parimuttiyā.	510	
PA_atk-s05_08a1:5101	“Tathevāhaṃ mahāvīra, yathā visahato naro;	510	
PA_atk-s05_08a1:5102	Sampīḷito avijjāya, saddhammāgadamesahaṃ.	510	
PA_atk-s05_08a1:5103	“Dhammāgadaṃ gavesanto, addakkhiṃ sakyasāsanaṃ;	510	
PA_atk-s05_08a1:5104	Aggaṃ sabbosadhānaṃ taṃ, sabbasallavinodanaṃ.	510	
PA_atk-s05_08a1:5105	“Dhammosadhaṃ pivitvāna, visaṃ sabbaṃ samūhaniṃ;	510	
PA_atk-s05_08a1:5106	Ajarāmaraṃ sītibhāvaṃ, nibbānaṃ phassayiṃ ahaṃ.	510	
PA_atk-s05_08a1:5107	“Yathā bhūtaṭṭito poso, bhūtaggāhena pīḷito;	510	
PA_atk-s05_08a1:5108	Bhūtavejjaṃ gaveseyya, bhūtasmā parimuttiyā.	510	
PA_atk-s05_08a1:5109	“Gavesamāno passeyya, bhūtavijjāsu kovidaṃ;	510	
PA_atk-s05_08a1:5110	Tassa so vihane bhūtaṃ, samūlañca vināsaye.	511	
PA_atk-s05_08a1:5111	“Tathevāhaṃ mahāvīra, tamaggāhena pīḷito;	511	
PA_atk-s05_08a1:5112	Ñāṇālokaṃ gavesāmi, tamato parimuttiyā.	511	
PA_atk-s05_08a1:5113	“Athaddasaṃ sakyamuniṃ, kilesatamasodhanaṃ;	511	
PA_atk-s05_08a1:5114	So me tamaṃ vinodesi, bhūtavejjova bhūtakaṃ.	511	
PA_atk-s05_08a1:5115	“Saṃsārasotaṃ sañchindiṃ, taṇhāsotaṃ nivārayiṃ;	511	
PA_atk-s05_08a1:5116	Bhavaṃ ugghāṭayiṃ sabbaṃ, bhūtavejjova mūlato.	511	
PA_atk-s05_08a1:5117	“Garuḷo yathā opatati, pannagaṃ bhakkhamattano;	511	
PA_atk-s05_08a1:5118	Samantā yojanasataṃ, vikkhobheti mahāsaraṃ.	511	
PA_atk-s05_08a1:5119	“Pannagaṃ so gahetvāna, adhosīsaṃ viheṭhayaṃ;	511	
PA_atk-s05_08a1:5120	Ādāya so pakkamati, yenakāmaṃ vihaṅgamo.	512	
PA_atk-s05_08a1:5121	“Tathevāhaṃ mahāvīra, yathāpi garuḷo balī;	512	
PA_atk-s05_08a1:5122	Asaṅkhataṃ gavesanto, dose vikkhālayiṃ ahaṃ.	512	
PA_atk-s05_08a1:5123	“Diṭṭho ahaṃ dhammavaraṃ, santipadamanuttaraṃ;	512	
PA_atk-s05_08a1:5124	Ādāya viharāmetaṃ, garuḷo pannagaṃ yathā.	512	
PA_atk-s05_08a1:5125	“Āsāvatī nāma latā, jātā cittalatāvane;	512	
PA_atk-s05_08a1:5126	Tassā vassasahassena, ekaṃ nibbattate phalaṃ.	512	
PA_atk-s05_08a1:5127	“Taṃ devā payirupāsanti, tāvadūraphale sati;	512	
PA_atk-s05_08a1:5128	Devānaṃ sā piyā evaṃ, āsāvatī latuttamā.	512	
PA_atk-s05_08a1:5129	“Satasahassupādāya, tāhaṃ paricare muni;	512	
PA_atk-s05_08a1:5130	Sāyaṃ pātaṃ namassāmi, devā āsāvatiṃ yathā.	513	
PA_atk-s05_08a1:5131	“Avañjhā pāricariyā, amoghā ca namassanā;	513	
PA_atk-s05_08a1:5132	Dūrāgatampi maṃ santaṃ, khaṇoyaṃ na virādhayi.	513	
PA_atk-s05_08a1:5133	“Paṭisandhiṃ na passāmi, vicinanto bhave ahaṃ;	513	
PA_atk-s05_08a1:5134	Nirūpadhi vippamutto, upasanto carāmahaṃ.	513	
PA_atk-s05_08a1:5135	“Yathāpi padumaṃ nāma, sūriyaraṃsena pupphati;	513	
PA_atk-s05_08a1:5136	Tathevāhaṃ mahāvīra, buddharaṃsena pupphito.	513	
PA_atk-s05_08a1:5137	“Yathā balākayonimhi, na vijjati pumo sadā;	513	
PA_atk-s05_08a1:5138	Meghesu gajjamānesu, gabbhaṃ gaṇhanti tā sadā.	513	
PA_atk-s05_08a1:5139	“Cirampi gabbhaṃ dhārenti, yāva megho na gajjati;	513	
PA_atk-s05_08a1:5140	Bhārato parimuccanti, yadā megho pavassati.	514	
PA_atk-s05_08a1:5141	“Padumuttarabuddhassa, dhammameghena gajjato;	514	
PA_atk-s05_08a1:5142	Saddena dhammameghassa, dhammagabbhaṃ agaṇhahaṃ.	514	
PA_atk-s05_08a1:5143	“Satasahassupādāya, puññagabbhaṃ dharemahaṃ;	514	
PA_atk-s05_08a1:5144	Nappamuccāmi bhārato, dhammamegho na gajjati.	514	
PA_atk-s05_08a1:5145	“Yadā tuvaṃ sakyamuni, ramme kapilavatthave;	514	
PA_atk-s05_08a1:5146	Gajjasi dhammameghena, bhārato parimuccahaṃ.	514	
PA_atk-s05_08a1:5147	“Suññataṃ animittañca, tathāppaṇihitampi ca;	514	
PA_atk-s05_08a1:5148	Caturo ca phale sabbe, dhammevaṃ vijanayiṃ ahaṃ.	514	
PA_atk-s05_08a1:5149	“Aparimeyyupādāya, patthemi tava sāsanaṃ;	514	
PA_atk-s05_08a1:5150	So me attho anuppatto, santipadamanuttaraṃ.	515	
PA_atk-s05_08a1:5151	“Vinaye pāramiṃ patto, yathāpi pāṭhiko isi;	515	
PA_atk-s05_08a1:5152	Na me samasamo atthi, dhāremi sāsanaṃ ahaṃ.	515	
PA_atk-s05_08a1:5153	“Vinaye khandhake cāpi, tikacchede ca pañcake;	515	
PA_atk-s05_08a1:5154	Ettha me vimati natthi, akkhare byañjanepi vā.	515	
PA_atk-s05_08a1:5155	“Niggahe paṭikamme ca, ṭhānāṭhāne ca kovido;	515	
PA_atk-s05_08a1:5156	Osāraṇe vuṭṭhāpane, sabbattha pāramiṃ gato.	515	
PA_atk-s05_08a1:5157	“Vinaye khandhake vāpi, nikkhipitvā padaṃ ahaṃ;	515	
PA_atk-s05_08a1:5158	Ubhato viniveṭhetvā, rasato osareyyahaṃ.	515	
PA_atk-s05_08a1:5159	“Niruttiyā sukusalo, atthānatthe ca kovido;	515	
PA_atk-s05_08a1:5160	Anaññātaṃ mayā natthi, ekaggo satthu sāsane.	516	
PA_atk-s05_08a1:5161	“Rūpadakkho ahaṃ ajja, sakyaputtassa sāsane;	516	
PA_atk-s05_08a1:5162	Kaṅkhaṃ sabbaṃ vinodemi, chindāmi sabbasaṃsayaṃ.	516	
PA_atk-s05_08a1:5163	“Padaṃ anupadañcāpi, akkharañcāpi byañjanaṃ;	516	
PA_atk-s05_08a1:5164	Nidāne pariyosāne, sabbattha kovido ahaṃ.	516	
PA_atk-s05_08a1:5165	“Yathāpi rājā balavā, niggaṇhitvā parantape;	516	
PA_atk-s05_08a1:5166	Vijinitvāna saṅgāmaṃ, nagaraṃ tattha māpaye.	516	
PA_atk-s05_08a1:5167	“Pākāraṃ parikhañcāpi, esikaṃ dvārakoṭṭhakaṃ;	516	
PA_atk-s05_08a1:5168	Aṭṭālake ca vividhe, kāraye nagare bahū.	516	
PA_atk-s05_08a1:5169	“Siṅghāṭakaṃ caccarañca, suvibhattantarāpaṇaṃ;	516	
PA_atk-s05_08a1:5170	Kārayeyya sabhaṃ tattha, atthānatthavinicchayaṃ.	517	
PA_atk-s05_08a1:5171	“Nigghātatthaṃ amittānaṃ, chiddāchiddañca jānituṃ;	517	
PA_atk-s05_08a1:5172	Balakāyassa rakkhāya, senāpaccaṃ ṭhapeti so.	517	
PA_atk-s05_08a1:5173	“Ārakkhatthāya bhaṇḍassa, nidhānakusalaṃ naraṃ;	517	
PA_atk-s05_08a1:5174	Mā me bhaṇḍaṃ vinassīti, bhaṇḍarakkhaṃ ṭhapeti so.	517	
PA_atk-s05_08a1:5175	“Mamatto hoti yo rañño, vuddhiṃ yassa ca icchati;	517	
PA_atk-s05_08a1:5176	Tassādhikaraṇaṃ deti, mittassa paṭipajjituṃ.	517	
PA_atk-s05_08a1:5177	“Uppātesu nimittesu, lakkhaṇesu ca kovidaṃ;	517	
PA_atk-s05_08a1:5178	Ajjhāyakaṃ mantadharaṃ, porohicce ṭhapeti so.	517	
PA_atk-s05_08a1:5179	“Etehaṅgehi sampanno, khattiyoti pavuccati;	517	
PA_atk-s05_08a1:5180	Sadā rakkhanti rājānaṃ, cakkavākova dukkhitaṃ.	518	
PA_atk-s05_08a1:5181	“Tatheva tvaṃ mahāvīra, hatāmittova khattiyo;	518	
PA_atk-s05_08a1:5182	Sadevakassa lokassa, dhammarājāti vuccati.	518	
PA_atk-s05_08a1:5183	“Titthiye nihanitvāna, mārañcāpi sasenakaṃ;	518	
PA_atk-s05_08a1:5184	Tamandhakāraṃ vidhamitvā, dhammanagaraṃ amāpayi.	518	
PA_atk-s05_08a1:5185	“Sīlaṃ pākārakaṃ tattha, ñāṇaṃ te dvārakoṭṭhakaṃ;	518	
PA_atk-s05_08a1:5186	Saddhā te esikā vīra, dvārapālo ca saṃvaro.	518	
PA_atk-s05_08a1:5187	“Satipaṭṭhānamaṭṭālaṃ, paññā te caccaraṃ mune;	518	
PA_atk-s05_08a1:5188	Iddhipādañca siṅghāṭaṃ, dhammavīthi sumāpitā.	518	
PA_atk-s05_08a1:5189	“Suttantaṃ abhidhammañca, vinayañcāpi kevalaṃ;	518	
PA_atk-s05_08a1:5190	Navaṅgaṃ buddhavacanaṃ, esā dhammasabhā tava.	519	
PA_atk-s05_08a1:5191	“Suññataṃ animittañca, vihārañcappaṇīhitaṃ;	519	
PA_atk-s05_08a1:5192	Āneñjañca nirodho ca, esā dhammakuṭī tava.	519	
PA_atk-s05_08a1:5193	“Paññāya aggo nikkhitto, paṭibhāne ca kovido;	519	
PA_atk-s05_08a1:5194	Sāriputtoti nāmena, dhammasenāpatī tava.	519	
PA_atk-s05_08a1:5195	“Cutūpapātakusalo, iddhiyā pāramiṃ gato;	519	
PA_atk-s05_08a1:5196	Kolito nāma nāmena, porohicco tavaṃ mune.	519	
PA_atk-s05_08a1:5197	“Porāṇakavaṃsadharo, uggatejo durāsado;	519	
PA_atk-s05_08a1:5198	Dhutavādīguṇenaggo, akkhadasso tavaṃ mune.	519	
PA_atk-s05_08a1:5199	“Bahussuto dhammadharo, sabbapāṭhī ca sāsane;	519	
PA_atk-s05_08a1:5200	Ānando nāma nāmena, dhammārakkho tavaṃ mune.	520	
PA_atk-s05_08a1:5201	“Ete sabbe atikkamma, pamesi bhagavā mamaṃ;	520	
PA_atk-s05_08a1:5202	Vinicchayaṃ me pādāsi, vinaye viññudesitaṃ.	520	
PA_atk-s05_08a1:5203	“Yo koci vinaye pañhaṃ, pucchati buddhasāvako;	520	
PA_atk-s05_08a1:5204	Tattha me cintanā natthi, taññevatthaṃ kathemahaṃ.	520	
PA_atk-s05_08a1:5205	“Yāvatā buddhakhettamhi, ṭhapetvā taṃ mahāmuni;	520	
PA_atk-s05_08a1:5206	Vinaye mādiso natthi, kuto bhiyyo bhavissati.	520	
PA_atk-s05_08a1:5207	“Bhikkhusaṅghe nisīditvā, evaṃ gajjati gotamo;	520	
PA_atk-s05_08a1:5208	Upālissa samo natthi, vinaye khandhakesu ca.	520	
PA_atk-s05_08a1:5209	“Yāvatā buddhabhaṇitaṃ, navaṅgaṃ satthusāsanaṃ;	520	
PA_atk-s05_08a1:5210	Vinayogadhaṃ taṃ sabbaṃ, vinayamūlapassino.	521	
PA_atk-s05_08a1:5211	“Mama kammaṃ saritvāna, gotamo sakyapuṅgavo;	521	
PA_atk-s05_08a1:5212	Bhikkhusaṅghe nisīditvā, etadagge ṭhapesi maṃ.	521	
PA_atk-s05_08a1:5213	“Satasahassupādāya, imaṃ ṭhānaṃ apatthayiṃ;	521	
PA_atk-s05_08a1:5214	So me attho anuppatto, vinaye pāramiṃ gato.	521	
PA_atk-s05_08a1:5215	“Sakyānaṃ nandijanano, kappako āsahaṃ pure;	521	
PA_atk-s05_08a1:5216	Vijahitvāna taṃ jātiṃ, putto jāto mahesino.	521	
PA_atk-s05_08a1:5217	“Ito dutiyake kappe, añjaso nāma khattiyo;	521	
PA_atk-s05_08a1:5218	Anantatejo amitayaso, bhūmipālo mahaddhano.	521	
PA_atk-s05_08a1:5219	“Tassa rañño ahaṃ putto, candano nāma khattiyo;	521	
PA_atk-s05_08a1:5220	Jātimadenupatthaddho, yasabhogamadena ca.	522	
PA_atk-s05_08a1:5221	“Nāgasatasahassāni, sabbālaṅkārabhūsitā;	522	
PA_atk-s05_08a1:5222	Tidhāpabhinnā mātaṅgā, parivārenti maṃ sadā.	522	
PA_atk-s05_08a1:5223	“Sabalehi paretohaṃ, uyyānaṃ gantukāmako;	522	
PA_atk-s05_08a1:5224	Āruyha sirikaṃ nāgaṃ, nagarā nikkhamiṃ tadā.	522	
PA_atk-s05_08a1:5225	“Caraṇena ca sampanno, guttadvāro susaṃvuto;	522	
PA_atk-s05_08a1:5226	Devalo nāma sambuddho, āgacchi purato mama.	522	
PA_atk-s05_08a1:5227	“Pesetvā sirikaṃ nāgaṃ, buddhaṃ āsādayiṃ tadā;	522	
PA_atk-s05_08a1:5228	Tato sañjātakopo so, nāgo nuddharate padaṃ.	522	
PA_atk-s05_08a1:5229	“Nāgaṃ ruṇṇamanaṃ disvā, buddhe kodhaṃ akāsahaṃ;	522	
PA_atk-s05_08a1:5230	Vihesayitvā sambuddhaṃ, uyyānaṃ agamāsahaṃ.	523	
PA_atk-s05_08a1:5231	“Sātaṃ tattha na vindāmi, siro pajjalito yathā;	523	
PA_atk-s05_08a1:5232	Pariḷāhena ḍayhāmi, macchova baḷisādako.	523	
PA_atk-s05_08a1:5233	“Sasāgarantā pathavī, ādittā viya hoti me;	523	
PA_atk-s05_08a1:5234	Pitu santikupāgamma, idaṃ vacanamabraviṃ.	523	
PA_atk-s05_08a1:5235	“Āsīvisaṃva kupitaṃ, aggikkhandhaṃva āgataṃ;	523	
PA_atk-s05_08a1:5236	Mattaṃva kuñjaraṃ dantiṃ, yaṃ sayambhumasādayiṃ.	523	
PA_atk-s05_08a1:5237	“Āsādito mayā buddho, ghoro uggatapo jino;	523	
PA_atk-s05_08a1:5238	Purā sabbe vinassāma, khamāpessāma taṃ muniṃ.	523	
PA_atk-s05_08a1:5239	“No ce taṃ nijjhāpessāma, attadantaṃ samāhitaṃ;	523	
PA_atk-s05_08a1:5240	Orena sattadivasā, raṭṭhaṃ me vidhamissati.	524	
PA_atk-s05_08a1:5241	“Sumekhalo kosiyo ca, siggavo cāpi sattako;	524	
PA_atk-s05_08a1:5242	Āsādayitvā isayo, duggatā te saraṭṭhakā.	524	
PA_atk-s05_08a1:5243	“Yadā kuppanti isayo, saññatā brahmacārino;	524	
PA_atk-s05_08a1:5244	Sadevakaṃ vināsenti, sasāgaraṃ sapabbataṃ.	524	
PA_atk-s05_08a1:5245	“Tiyojanasahassamhi, purise sannipātayiṃ;	524	
PA_atk-s05_08a1:5246	Accayaṃ desanatthāya, sayambhuṃ upasaṅkamiṃ.	524	
PA_atk-s05_08a1:5247	“Allavatthā allasirā, sabbeva pañjalīkatā;	524	
PA_atk-s05_08a1:5248	Buddhassa pāde nipatitvā, idaṃ vacanamabravuṃ.	524	
PA_atk-s05_08a1:5249	“Khamassu tvaṃ mahāvīra, abhiyācati taṃ jano;	524	
PA_atk-s05_08a1:5250	Pariḷāhaṃ vinodehi, mā no raṭṭhaṃ vināsaya.	525	
PA_atk-s05_08a1:5251	“Sadevamānusā sabbe, sadānavā sarakkhasā;	525	
PA_atk-s05_08a1:5252	Ayomayena kūṭena, siraṃ bhindeyyu me sadā.	525	
PA_atk-s05_08a1:5253	“Dake aggi na saṇṭhāti, bījaṃ sele na rūhati;	525	
PA_atk-s05_08a1:5254	Agade kimi na saṇṭhāti, kopo buddhe na jāyati.	525	
PA_atk-s05_08a1:5255	“Yathā ca bhūmi acalā, appameyyo ca sāgaro;	525	
PA_atk-s05_08a1:5256	Anantako ca ākāso, evaṃ buddhā akhobhiyā.	525	
PA_atk-s05_08a1:5257	“Sadā khantā mahāvīrā, khamitā ca tapassino;	525	
PA_atk-s05_08a1:5258	Khantānaṃ khamitānañca, gamanaṃ taṃ na vijjati.	525	
PA_atk-s05_08a1:5259	“Idaṃ vatvāna sambuddho, pariḷāhaṃ vinodayaṃ;	525	
PA_atk-s05_08a1:5260	Mahājanassa purato, nabhaṃ abbhuggamī tadā.	526	
PA_atk-s05_08a1:5261	“Tena kammenahaṃ vīra, hīnattaṃ ajjhupāgato;	526	
PA_atk-s05_08a1:5262	Samatikkamma taṃ jātiṃ, pāvisiṃ abhayaṃ puraṃ.	526	
PA_atk-s05_08a1:5263	“Tadāpi maṃ mahāvīra, ḍayhamānaṃ susaṇṭhitaṃ;	526	
PA_atk-s05_08a1:5264	Pariḷāhaṃ vinodesi, sayambhuñca khamāpayiṃ.	526	
PA_atk-s05_08a1:5265	“Ajjāpi maṃ mahāvīra, ḍayhamānaṃ tihaggibhi;	526	
PA_atk-s05_08a1:5266	Nibbāpesi tayo aggī, sītibhāvañca pāpayiṃ.	526	
PA_atk-s05_08a1:5267	“Yesaṃ sotāvadhānatthi, suṇātha mama bhāsato;	526	
PA_atk-s05_08a1:5268	Atthaṃ tuyhaṃ pavakkhāmi, yathā diṭṭhaṃ padaṃ mama.	526	
PA_atk-s05_08a1:5269	“Sayambhuṃ taṃ vimānetvā, santacittaṃ samāhitaṃ;	526	
PA_atk-s05_08a1:5270	Tena kammenahaṃ ajja, jātomhi nīcayoniyaṃ.	527	
PA_atk-s05_08a1:5271	“Mā vo khaṇaṃ virādhetha, khaṇātītā hi socare;	527	
PA_atk-s05_08a1:5272	Sadatthe vāyameyyātha, khaṇo vo paṭipādito.	527	
PA_atk-s05_08a1:5273	“Ekaccānañca vamanaṃ, ekaccānaṃ virecanaṃ;	527	
PA_atk-s05_08a1:5274	Visaṃ halāhalaṃ eke, ekaccānañca osadhaṃ.	527	
PA_atk-s05_08a1:5275	“Vamanaṃ paṭipannānaṃ, phalaṭṭhānaṃ virecanaṃ;	527	
PA_atk-s05_08a1:5276	Osadhaṃ phalalābhīnaṃ, puññakkhettaṃ gavesinaṃ.	527	
PA_atk-s05_08a1:5277	“Sāsanena viruddhānaṃ, visaṃ halāhalaṃ yathā;	527	
PA_atk-s05_08a1:5278	Āsīviso diṭṭhaviso, evaṃ jhāpeti taṃ naraṃ.	527	
PA_atk-s05_08a1:5279	“Sakiṃ pītaṃ halāhalaṃ, uparundhati jīvitaṃ;	527	
PA_atk-s05_08a1:5280	Sāsanena virujjhitvā, kappakoṭimhi ḍayhati.	528	
PA_atk-s05_08a1:5281	“Khantiyā avihiṃsāya, mettacittavatāya ca;	528	
PA_atk-s05_08a1:5282	Sadevakaṃ so tāreti, tasmā te avirādhiyā.	528	
PA_atk-s05_08a1:5283	“Lābhālābhe na sajjanti, sammānanavimānane;	528	
PA_atk-s05_08a1:5284	Pathavīsadisā buddhā, tasmā te na virādhiyā.	528	
PA_atk-s05_08a1:5285	“Devadatte ca vadhake, core aṅgulimālake;	528	
PA_atk-s05_08a1:5286	Rāhule dhanapāle ca, sabbesaṃ samako muni.	528	
PA_atk-s05_08a1:5287	“Etesaṃ paṭigho natthi, rāgomesaṃ na vijjati;	528	
PA_atk-s05_08a1:5288	Sabbesaṃ samako buddho, vadhakassorasassa ca.	528	
PA_atk-s05_08a1:5289	“Panthe disvāna kāsāvaṃ, chaḍḍitaṃ mīḷhamakkhitaṃ;	528	
PA_atk-s05_08a1:5290	Sirasmiṃ añjaliṃ katvā, vanditabbaṃ isiddhajaṃ.	529	
PA_atk-s05_08a1:5291	“Abbhatītā ca ye buddhā, vattamānā anāgatā;	529	
PA_atk-s05_08a1:5292	Dhajenānena sujjhanti, tasmā ete namassiyā.	529	
PA_atk-s05_08a1:5293	“Satthukappaṃ suvinayaṃ, dhāremi hadayenahaṃ;	529	
PA_atk-s05_08a1:5294	Namassamāno vinayaṃ, viharissāmi sabbadā.	529	
PA_atk-s05_08a1:5295	“Vinayo āsayo mayhaṃ, vinayo ṭhānacaṅkamaṃ;	529	
PA_atk-s05_08a1:5296	Kappemi vinaye vāsaṃ, vinayo mama gocaro.	529	
PA_atk-s05_08a1:5297	“Vinaye pāramippatto, samathe cāpi kovido;	529	
PA_atk-s05_08a1:5298	Upāli taṃ mahāvīra, pāde vandati satthuno.	529	
PA_atk-s05_08a1:5299	“So ahaṃ vicarissāmi, gāmā gāmaṃ purā puraṃ;	529	
PA_atk-s05_08a1:5300	Namassamāno sambuddhaṃ, dhammassa ca sudhammataṃ.	530	
PA_atk-s05_08a1:5301	“Kilesā jhāpitā mayhaṃ…pe… kataṃ buddhassa sāsana”nti.	530	
PA_atk-s05_08a1:5302_0	Tattha hi naṃ satthā sayameva sakalaṃ vinayapiṭakaṃ uggaṇhāpesi. So aparabhāge bhārukacchakavatthuṃ	5302	
PA_atk-s05_08a1:5302_1	ajjukavatthuṃ kumārakassapavatthunti imāni tīṇi vatthūni vinicchayi. Satthā ekekasmiṃ	5302	
PA_atk-s05_08a1:5302_2	vinicchite sādhukāraṃ datvā tayopi vinicchaye aṭṭhuppattiṃ katvā theraṃ vinayadharānaṃ	5302	
PA_atk-s05_08a1:5302_3	aggaṭṭhāne ṭhapesi. So aparabhāge ekasmiṃ uposathadivase pātimokkhuddesasamaye bhikkhū ovadanto –	5302	
PA_atk-s05_08a1:5304	“Saddhāya abhinikkhamma, navapabbajito navo;	530	
PA_atk-s05_08a1:5305	Mitte bhajeyya kalyāṇe, suddhājīve atandite.	530	
PA_atk-s05_08a1:5307	“Saddhāya abhinikkhamma, navapabbajito navo;	530	
PA_atk-s05_08a1:5308	Saṅghasmiṃ viharaṃ bhikkhu, sikkhetha vinayaṃ budho.	530	
PA_atk-s05_08a1:5310	“Saddhāya abhinikkhamma, navapabbajito navo;	531	
PA_atk-s05_08a1:5311	Kappākappesu kusalo, careyya apurakkhato”ti. – tisso gāthā abhāsi;	531	
PA_atk-s05_08a1:5312_0	Tattha saddhāyāti saddhānimittaṃ, na jīvikatthanti attho. Saddhāyāti vā kammaphalāni	5312	
PA_atk-s05_08a1:5312_1	ratanattayaguṇañca saddahitvā. Abhinikkhammāti gharāvāsato nikkhamitvā. Navapabbajitoti	5312	
PA_atk-s05_08a1:5312_2	navo hutvā pabbajito, paṭhamavaye eva pabbajito. Navoti sāsane sikkhāya abhinavo	5312	
PA_atk-s05_08a1:5312_3	daharo. Mitte bhajeyya kalyāṇe suddhājīve atanditeti “piyo garu bhāvanīyo”tiādinā	5312	
PA_atk-s05_08a1:5312_4	vuttalakkhaṇe kalyāṇamitte, micchājīvavivajjanena suddhājīve, āraddhavīriyatāya atandite	5312	
PA_atk-s05_08a1:5312_5	bhajeyya upasaṅkameyya, tesaṃ ovādānusāsanīpaṭiggahaṇavasena seveyya. Saṅghasmiṃ	5312	
PA_atk-s05_08a1:5312_6	viharanti saṅghe bhikkhusamūhe vattapaṭivattapūraṇavasena viharanto. Sikkhetha vinayaṃ	5312	
PA_atk-s05_08a1:5312_7	budhoti bodhañāṇatāsukusalo hutvā vinayapariyattiṃ sikkheyya. Vinayo hi sāsanassa	5312	
PA_atk-s05_08a1:5312_8	āyu, tasmiṃ ṭhite sāsanaṃ ṭhitaṃ hoti. “Buddho”ti ca paṭhanti, so evattho. Kappākappesūti	5312	
PA_atk-s05_08a1:5312_9	kappiyākappiyesu kusalo suttavasena suttānulomavasena ca nipuṇo cheko. Apurakkhatoti	5312	
PA_atk-s05_08a1:5312_10	na purakkhato taṇhādīhi kutoci purekkhāraṃ apaccāsīsanto hutvā vihareyya.	53121	
PA_atk-s05_08a1:5313	Upālittheragāthāvaṇṇanā niṭṭhitā.	531	
PA_atk-s05_08a1:5314	12. Uttarapālattheragāthāvaṇṇanā	531	
PA_atk-s05_08a1:5315_0	Paṇḍitaṃ vata maṃ santanti āyasmato uttarapālattherassa gāthā. Kā uppatti? Ayampi	5315	
PA_atk-s05_08a1:5315_1	purimabuddhesu katādhikāro tattha tattha bhave puññāni upacinanto vipassissa bhagavato	5315	
PA_atk-s05_08a1:5315_2	gamanamagge setuṃ kārāpesi. So tena puññakammena devamanussesu saṃsaranto imasmiṃ	5315	
PA_atk-s05_08a1:5315_3	buddhuppāde sāvatthiyaṃ brāhmaṇakule nibbattitvā uttarapāloti laddhanāmo vayappatto	5315	
PA_atk-s05_08a1:5315_4	yamakapāṭihāriyaṃ disvā paṭiladdhasaddho pabbajitvā samaṇadhammaṃ karoti. Tassa ekadivasaṃ	5315	
PA_atk-s05_08a1:5315_5	ayonisomanasikāravasena anubhūtārammaṇaṃ anussarantassa kāmarāgo uppajji. So tāvadeva	5315	
PA_atk-s05_08a1:5315_6	sahoḍḍhaṃ coraṃ gaṇhanto viya attano cittaṃ niggahetvā saṃvegajāto paṭipakkhamanasikārena	5315	
PA_atk-s05_08a1:5315_7	kilese vikkhambhetvā vipassanāya kammaṃ karonto bhāvanaṃ ussukkāpetvā arahattaṃ pāpuṇi.	5315	
PA_atk-s05_08a1:5315_8	Tena vuttaṃ apadāne –	5315	
PA_atk-s05_08a1:5316	“Vipassino bhagavato, caṅkamantassa sammukhā;	531	
PA_atk-s05_08a1:5317	Pasannacitto sumano, setuṃ kārāpayiṃ ahaṃ.	531	
PA_atk-s05_08a1:5318	“Ekanavutito kappe, yaṃ setuṃ kārayiṃ ahaṃ;	531	
PA_atk-s05_08a1:5319	Duggatiṃ nābhijānāmi, setudānassidaṃ phalaṃ.	531	
PA_atk-s05_08a1:5320	“Kilesā jhāpitā mayhaṃ…pe… kataṃ buddhassa sāsana”nti.	532	
PA_atk-s05_08a1:5321	Arahattaṃ pana patvā attano paṭipattiṃ paccavekkhitvā sīhanādaṃ nadanto –	532	
PA_atk-s05_08a1:5323	“Paṇḍitaṃ vata maṃ santaṃ, alamatthavicintakaṃ;	532	
PA_atk-s05_08a1:5324	Pañca kāmaguṇā loke, sammohā pātayiṃsu maṃ.	532	
PA_atk-s05_08a1:5326	“Pakkhando māravisaye, daḷhasallasamappito;	532	
PA_atk-s05_08a1:5327	Asakkhiṃ maccurājassa, ahaṃ pāsā pamuccituṃ.	532	
PA_atk-s05_08a1:5329	“Sabbe kāmā pahīnā me, bhavā sabbe padālitā;	532	
PA_atk-s05_08a1:5330	Vikkhīṇo jātisaṃsāro, natthi dāni punabbhavo”ti. –	533	
PA_atk-s05_08a1:5331	Tisso gāthā abhāsi.	533	
PA_atk-s05_08a1:5332_0	Tattha paṇḍitaṃ vata maṃ santanti sutacintāmayāya paññāya vasena paññāsampannampi	5332	
PA_atk-s05_08a1:5332_1	nāma maṃ samānaṃ. Alamatthavicintakanti attano ca paresañca atthaṃ hitaṃ vicintetuṃ	5332	
PA_atk-s05_08a1:5332_2	samatthaṃ, alaṃ vā pariyattaṃ atthassa vicintakaṃ, kilesaviddhaṃsanasamatthaṃ atthadassinaṃ	5332	
PA_atk-s05_08a1:5332_3	vā, sabbametaṃ attano antimabhavikatāya thero vadati. Pañca kāmaguṇāti rūpādayo pañca	5332	
PA_atk-s05_08a1:5332_4	kāmakoṭṭhāsā. Loketi tesaṃ pavattiṭṭhānadassanaṃ. Sammohāti sammohanimittaṃ ayonisomanasikārahetu.	5332	
PA_atk-s05_08a1:5332_5	Sammohāti vā sammohanā sammohakarā. Pātayiṃsūti dhīrabhāvato pātesuṃ, lokato vā uttaritukāmaṃ	5332	
PA_atk-s05_08a1:5332_6	maṃ loke pātayiṃsūti attho.	5332	
PA_atk-s05_08a1:5333_0	Pakkhandoti anupaviṭṭho. Māravisayeti kilesavisaye kilesamārassa pavattiṭṭhāne, tassa	5333	
PA_atk-s05_08a1:5333_1	vasaṃ gatoti adhippāyo. Devaputtamārassa vā issariyaṭṭhāne taṃ anupavisitvā ṭhito.	5333	
PA_atk-s05_08a1:5333_2	Daḷhasallasamappitoti daḷhaṃ thiraṃ, daḷhena vā sallena samappito, rāgasallena hadayaṃ	5333	
PA_atk-s05_08a1:5333_3	āhacca viddho. Asakkhiṃ maccurājassa, ahaṃ pāsā pamuccitunti aggamaggasaṇḍāsena rāgādisallaṃ	5333	
PA_atk-s05_08a1:5333_4	anavasesato uddharantoyeva rāgabandhanasaṅkhātā maccurājassa pāsā ahaṃ parimuccituṃ	5333	
PA_atk-s05_08a1:5333_5	asakkhiṃ, tato attānaṃ pamocesiṃ.	5333	
PA_atk-s05_08a1:5334_0	Tato eva ca sabbe kāmā pahīnā me, bhavā sabbe padālitāti vatthārammaṇādibhedena anekabhedabhinnā	5334	
PA_atk-s05_08a1:5334_1	sabbe kilesakāmā ariyamaggena samucchedavasena mayā pahīnā. Kilesakāmesu hi pahīnesu	5334	
PA_atk-s05_08a1:5334_2	vatthukāmāpi pahīnā eva honti. Tathā kāmabhavakammabhavādayo bhavā sabbe maggañāṇāsinā	5334	
PA_atk-s05_08a1:5334_3	padālitā viddhaṃsitā. Kammabhavesu hi padālitesu upapattibhavā padālitā eva honti.	5334	
PA_atk-s05_08a1:5334_4	Evaṃ kammabhavānaṃ padālitattā eva vikkhīṇo jātisaṃsāro, natthi dāni punabbhavoti.	5334	
PA_atk-s05_08a1:5334_5	Tassattho heṭṭhā vuttoyeva. Idameva ca therassa aññābyākaraṇaṃ ahosi.	5334	
PA_atk-s05_08a1:5335	Uttarapālattheragāthāvaṇṇanā niṭṭhitā.	533	
PA_atk-s05_08a1:5336	13. Abhibhūtattheragāthāvaṇṇanā	533	
PA_atk-s05_08a1:5337_0	Suṇātha ñātayo sabbeti āyasmato abhibhūtattherassa gāthā. Kā uppatti? Ayampi purimabuddhesu	5337	
PA_atk-s05_08a1:5337_1	katādhikāro tattha tattha bhave puññāni upacinanto vessabhussa bhagavato kāle kulagehe	5337	
PA_atk-s05_08a1:5337_2	nibbattitvā viññutaṃ patto tādisena kalyāṇamittasannissayena sāsane abhippasanno	5337	
PA_atk-s05_08a1:5337_3	ahosi. So satthari parinibbute tassa dhātuṃ gahetuṃ mahājane ussāhaṃ karonte sayaṃ	5337	
PA_atk-s05_08a1:5337_4	sabbapaṭhamaṃ gandhodakena citakaṃ nibbāpesi. So tena puññakammena devamanussesu	5337	
PA_atk-s05_08a1:5337_5	saṃsaranto imasmiṃ buddhuppāde veṭhapuranagare rājakule nibbattitvā abhibhūtoti laddhanāmo	5337	
PA_atk-s05_08a1:5337_6	pitu accayena rajjaṃ kāreti. Tasmiñca samaye bhagavā janapadacārikaṃ caranto anupubbena	5337	
PA_atk-s05_08a1:5337_7	taṃ nagaraṃ pāpuṇi. Tato so rājā “bhagavā kira mama nagaraṃ anuppatto”ti sutvā satthu	5337	
PA_atk-s05_08a1:5337_8	santikaṃ gantvā dhammaṃ sutvā dutiyadivase mahādānaṃ pavattesi. Bhagavā bhuttāvī	5337	
PA_atk-s05_08a1:5337_9	tassa rañño ajjhāsayānurūpaṃ anumodanaṃ karontoyeva vitthārato dhammaṃ desesi. So	5337	
PA_atk-s05_08a1:5337_10	dhammaṃ sutvā laddhappasādo rajjaṃ pahāya pabbajitvā arahattaṃ sacchākāsi. Tena vuttaṃ apadāne –	53371	
PA_atk-s05_08a1:5338	“Dayhamāne sarīramhi, vessabhussa mahesino;	533	
PA_atk-s05_08a1:5339	Gandhodakaṃ gahetvāna, citaṃ nibbāpayiṃ ahaṃ.	533	
PA_atk-s05_08a1:5340	“Ekatiṃse ito kappe, citaṃ nibbāpayiṃ ahaṃ;	534	
PA_atk-s05_08a1:5341	Duggatiṃ nābhijānāmi, gandhodakassidaṃ phalaṃ.	534	
PA_atk-s05_08a1:5342	“Kilesā jhāpitā mayhaṃ…pe… kataṃ buddhassa sāsana”nti.	534	
PA_atk-s05_08a1:5343_0	Arahattaṃ pana patvā vimuttisukhena viharante tasmiṃ tassa ñātakā amaccā pārisajjā	5343	
PA_atk-s05_08a1:5343_1	nāgarā jānapadāti sabbe samāgantvā, “bhante, kasmā tvaṃ amhe anāthe katvā pabbajito”ti	5343	
PA_atk-s05_08a1:5343_2	parideviṃsu. Thero te ñātipamukhe manusse paridevante disvā tesaṃ attano pabbajjakāraṇavibhāvanamukhena dhammaṃ kathento –	5343	
PA_atk-s05_08a1:5345	“Suṇātha ñātayo sabbe, yāvantettha samāgatā;	534	
PA_atk-s05_08a1:5346	Dhammaṃ vo desayissāmi, dukkhā jāti punappunaṃ.	534	
PA_atk-s05_08a1:5348	“Ārambhatha nikkamatha, yuñjatha buddhasāsane;	534	
PA_atk-s05_08a1:5349	Dhunātha maccuno senaṃ, naḷāgāraṃva kuñjaro.	534	
PA_atk-s05_08a1:5351	“Yo imasmiṃ dhammavinaye, appamatto vihassati;	535	
PA_atk-s05_08a1:5352	Pahāya jātisaṃsāraṃ, dukkhassantaṃ karissatī”ti. – tisso gāthā abhāsi;	535	
PA_atk-s05_08a1:5353_0	Tattha suṇāthāti nisāmetha, idāni mayā vuccamānaṃ ohitasotā sotadvārānusārena upadhārethāti	5353	
PA_atk-s05_08a1:5353_1	attho. Ñātayoti ñātī pamukhe katvā tesaṃ sabbesaṃ ālapanaṃ, tenāha “sabbe yāvantettha	5353	
PA_atk-s05_08a1:5353_2	samāgatā”ti, yāvanto yattakā ettha samāgame, etissaṃ vā mama pabbajjāya samāgatāti attho.	5353	
PA_atk-s05_08a1:5354_0	Idāni yaṃ sandhāya “suṇāthā”ti savanāṇattikavacanaṃ kataṃ, taṃ “dhammaṃ vo desayissāmī”ti	5354	
PA_atk-s05_08a1:5354_1	paṭijānitvā “dukkhā jāti punappuna”ntiādinā desetuṃ ārabhi. Tattha dukkhā jāti punappunanti	5354	
PA_atk-s05_08a1:5354_2	jāti nāmesā gabbhokkantimūlakādibhedassa jarādibhedassa ca anekavihitassa dukkhassa	5354	
PA_atk-s05_08a1:5354_3	adhiṭṭhānabhāvato dukkhā. Sā punappunaṃ pavattamānā ativiya dukkhā.	5354	
PA_atk-s05_08a1:5355_0	Tassā pana jātiyā samatikkamanatthaṃ ussāho karaṇīyoti dassento āha “ārambhathā”tiādi.	5355	
PA_atk-s05_08a1:5355_1	Tattha ārambhathāti ārambhadhātusaṅkhātaṃ vīriyaṃ karotha. Nikkamathāti kosajjapakkhato	5355	
PA_atk-s05_08a1:5355_2	nikkhantattā nikkamadhātusaṅkhātaṃ taduttariṃ vīriyaṃ karotha. Yuñjatha buddhasāsaneti	5355	
PA_atk-s05_08a1:5355_3	yasmā sīlasaṃvaro indriyesu guttadvāratā bhojane mattaññutā satisampajaññanti imesu	5355	
PA_atk-s05_08a1:5355_4	dhammesu patiṭṭhitānaṃ jāgariyānuyogavasena ārambhanikkamadhātuyo sampajjanti, tasmā	5355	
PA_atk-s05_08a1:5355_5	tathābhūtā samathavipassanāsaṅkhāte adhisīlasikkhādisaṅkhāte vā bhagavato sāsane	5355	
PA_atk-s05_08a1:5355_6	yuttappayuttā hotha. Dhunātha maccuno senaṃ, naḷāgāraṃva kuñjaroti evaṃ paṭipajjantā	5355	
PA_atk-s05_08a1:5355_7	ca tedhātuissarassa maccurājassa vasaṃ satte netīti tassa senāsaṅkhātaṃ abalaṃ dubbalaṃ	5355	
PA_atk-s05_08a1:5355_8	yathā nāma thāmabalūpapanno kuñjaro naḷehi kataṃ agāraṃ khaṇeneva viddhaṃseti, evameva	5355	
PA_atk-s05_08a1:5355_9	kilesagaṇaṃ dhunātha vidhamatha viddhaṃsethāti attho.	5355	
PA_atk-s05_08a1:5356	Evaṃ pana buddhasāsane ussāhaṃ karontassa ekaṃsiko jātidukkhassa samatikkamoti dassento “yo imasmi”ntiādinā tatiyaṃ gāthamāha. Taṃ suviññeyyameva.	535	
PA_atk-s05_08a1:5357	Abhibhūtattheragāthāvaṇṇanā niṭṭhitā.	535	
PA_atk-s05_08a1:5358	14. Gotamattheragāthāvaṇṇanā	535	
PA_atk-s05_08a1:5359_0	Saṃsaranti āyasmato gotamattherassa gāthā. Kā uppatti? Ayaṃ kira purimabuddhesu katādhikāro	5359	
PA_atk-s05_08a1:5359_1	tattha tattha bhave puññāni karonto sikhimhi bhagavati parinibbute tassa citakaṃ	5359	
PA_atk-s05_08a1:5359_2	devamanussesu pūjentesu aṭṭhahi campakapupphehi citakaṃ pūjesi. So tena puññakammena	5359	
PA_atk-s05_08a1:5359_3	devamanussesu saṃsaranto imasmiṃ buddhuppāde sakyarājakule nibbattitvā gotamoti gottavaseneva	5359	
PA_atk-s05_08a1:5359_4	abhilakkhitanāmo vayappatto satthu ñātisamāgame paṭiladdhasaddho pabbajitvā vipassanāya	5359	
PA_atk-s05_08a1:5359_5	kammaṃ karonto chaḷabhiñño ahosi. Tena vuttaṃ apadāne –	5359	
PA_atk-s05_08a1:5360	“Jhāyamānassa bhagavato, sikhino lokabandhuno;	536	
PA_atk-s05_08a1:5361	Aṭṭha campakapupphāni, citakaṃ abhiropayiṃ.	536	
PA_atk-s05_08a1:5362	“Ekatiṃse ito kappe, yaṃ pupphamabhiropayiṃ;	536	
PA_atk-s05_08a1:5363	Duggatiṃ nābhijānāmi, citapūjāyidaṃ phalaṃ.	536	
PA_atk-s05_08a1:5364	“Kilesā jhāpitā mayhaṃ…pe… kataṃ buddhassa sāsana”nti.	536	
PA_atk-s05_08a1:5365_0	Chaḷabhiñño pana hutvā vimuttisukhena viharanto ekadivasaṃ ñātakehi “kasmā, bhante,	5365	
PA_atk-s05_08a1:5365_1	amhe pahāya pabbajito”ti puṭṭho saṃsāre attanā anubhūtadukkhañceva idāni adhigataṃ	5365	
PA_atk-s05_08a1:5365_2	nibbānasukhañca pakāsento –	5365	
PA_atk-s05_08a1:5367	“Saṃsarañhi nirayaṃ agacchissaṃ, petalokamagamaṃ punappunaṃ;	536	
PA_atk-s05_08a1:5368	Dukkhamamhipi tiracchānayoniyaṃ, nekadhā hi vusitaṃ ciraṃ mayā.	536	
PA_atk-s05_08a1:5370	“Mānusopi ca bhavobhirādhito, saggakāyamagamaṃ sakiṃ sakiṃ;	537	
PA_atk-s05_08a1:5371	Rūpadhātusu arūpadhātusu, nevasaññisu asaññisuṭṭhitaṃ.	537	
PA_atk-s05_08a1:5373	“Sambhavā suviditā asārakā, saṅkhatā pacalitā saderitā;	537	
PA_atk-s05_08a1:5374	Taṃ viditvā mahamahattasambhavaṃ, santimeva satimā samajjhaga”nti. –	537	
PA_atk-s05_08a1:5375	Tīhi gāthāhi tesaṃ dhammaṃ desesi.	537	
PA_atk-s05_08a1:5376_0	Tattha saṃsaranti anādimati saṃsāre saṃsaranto kammakilesehi pañcasu gatīsu cavanupapātavasena	5376	
PA_atk-s05_08a1:5376_1	aparāparaṃ saṃsarantoti attho. Hīti nipātamattaṃ. Nirayaṃ agacchissanti sañjīvādikaṃ	5376	
PA_atk-s05_08a1:5376_2	aṭṭhavidhaṃ mahānirayaṃ, kukkuḷādikaṃ soḷasavidhaṃ ussadanirayañca paṭisandhivasena	5376	
PA_atk-s05_08a1:5376_3	upagacchiṃ. “Punappuna”nti idaṃ idhāpi ānetabbaṃ. Petalokanti pettivisayaṃ, khuppipāsādibhedaṃ	5376	
PA_atk-s05_08a1:5376_4	petattabhāvanti attho. Agamanti paṭisandhivasena upagacchiṃ upapajjiṃ. Punappunanti	5376	
PA_atk-s05_08a1:5376_5	aparāparaṃ. Dukkhamamhipīti aññamaññaṃ tikhiṇakasāpatodābhighātādidukkhehi dussahāyapi.	5376	
PA_atk-s05_08a1:5376_6	Liṅgavipallāsena hetaṃ vuttaṃ “dukkhamamhipī”ti. Tiracchānayoniyanti migapakkhiādibhedāya	5376	
PA_atk-s05_08a1:5376_7	tiracchānayoniyaṃ. Nekadhā hīti oṭṭhagoṇagadrabhādivasena ceva kākabalākakulalādivasena	5376	
PA_atk-s05_08a1:5376_8	ca anekappakāraṃ anekavārañca ciraṃ dīghamaddhānaṃ mayā vusitaṃ niccaṃ utrastamānasatādivasena	5376	
PA_atk-s05_08a1:5376_9	dukkhaṃ anubhūtaṃ. Tiracchānayoniyaṃ nibbattasatto mahāmūḷhatāya cirataraṃ tattheva	5376	
PA_atk-s05_08a1:5376_10	aparāparaṃ parivattatīti dassanatthaṃ idha “cira”nti vuttaṃ.	53761	
PA_atk-s05_08a1:5377_0	Mānusopi ca bhavobhirādhitoti manussattabhāvopi mayā tādisena kusalakammunā samavāyena	5377	
PA_atk-s05_08a1:5377_1	abhirādhito sādhito adhigato. Kāṇakacchapopamasuttamettha udāharitabbaṃ. Saggakāyamagamaṃ	5377	
PA_atk-s05_08a1:5377_2	sakiṃ sakinti saggagatisaṅkhātaṃ kāmāvacaradevakāyaṃ sakiṃ sakiṃ kadāci kadāci upapajjanavasena	5377	
PA_atk-s05_08a1:5377_3	agacchiṃ. Rūpadhātusūti puthujjanabhavaggapariyosānesu rūpabhavesu arūpadhātusūti	5377	
PA_atk-s05_08a1:5377_4	arūpabhavesu. Nevasaññisu asaññisuṭṭhitanti rūpārūpadhātūsu ca na kevalaṃ saññīsu	5377	
PA_atk-s05_08a1:5377_5	eva, atha kho nevasaññīnāsaññīsu asaññīsu ca upapajja ṭhitaṃ mayāti ānetvā yojetabbaṃ.	5377	
PA_atk-s05_08a1:5377_6	Nevasaññiggahaṇena hettha nevasaññīnāsaññībhavo gahito. Yadipime dve bhavā rūpārūpadhātuggahaṇeneva	5377	
PA_atk-s05_08a1:5377_7	gayhanti, ye pana ito bāhirakā tattha niccasaññino bhavavimokkhasaññino ca, tesaṃ	5377	
PA_atk-s05_08a1:5377_8	tassā saññāya micchābhāvadassanatthaṃ visuṃ gahitāti daṭṭhabbaṃ.	5377	
PA_atk-s05_08a1:5378_0	Evaṃ dvīhi gāthāhi bhavamūlassa anupacchinnattā anādimati saṃsāre attano vaṭṭadukkhānubhavaṃ	5378	
PA_atk-s05_08a1:5378_1	dassetvā idāni tadupacchedena vivaṭṭasukhānubhavaṃ dassento “sambhavā”tiādinā tatiyaṃ	5378	
PA_atk-s05_08a1:5378_2	gāthamāha. Tattha sambhavāti bhavā. Kāmabhavādayo eva hi hetupaccayasamavāyena bhavantīti	5378	
PA_atk-s05_08a1:5378_3	idha sambhavāti vuttā. Suviditāti vipassanāpaññāsahitāya maggapaññāya suṭṭhu viditā.	5378	
PA_atk-s05_08a1:5378_4	Asārakātiādi tesaṃ viditākāradassanaṃ. Tattha asārakāti niccasārādisārarahitā. Saṅkhatāti	5378	
PA_atk-s05_08a1:5378_5	samecca sambhuyya paccayehi katā. Pacalitāti saṅkhatattā eva uppādajarādīhi pakārato	5378	
PA_atk-s05_08a1:5378_6	calitā anavaṭṭhitā. Saderitāti sadā sabbakālaṃ bhaṅgena eritā, ittarā bhaṅgagāmino	5378	
PA_atk-s05_08a1:5378_7	pabhaṅgunoti attho. Taṃ viditvā mahamattasambhavanti taṃ yathāvuttaṃ saṅkhatasabhāvaṃ	5378	
PA_atk-s05_08a1:5378_8	attasambhavaṃ attani sambhūtaṃ attāyattaṃ issarādivasena aparāyattaṃ pariññābhisamayavasena	5378	
PA_atk-s05_08a1:5378_9	ahaṃ viditvā tappaṭipakkhabhūtaṃ santimeva nibbānameva maggapaññāsatiyā satimā hutvā	5378	
PA_atk-s05_08a1:5378_10	samajjhagaṃ adhigacchiṃ ariyamaggabhāvanāya anuppattoti. Evaṃ thero ñātakānaṃ dhammadesanāmukhena aññaṃ byākāsi.	53781	
PA_atk-s05_08a1:5379	Gotamattheragāthāvaṇṇanā niṭṭhitā.	537	
PA_atk-s05_08a1:5380	15. Hāritattheragāthāvaṇṇanā	538	
PA_atk-s05_08a1:5381_0	Yo pubbe karaṇīyānīti āyasmato hāritattherassa gāthā. Kā uppatti? Ayampi padumuttarassa	5381	
PA_atk-s05_08a1:5381_1	bhagavato kāle kulagehe nibbattitvā viññutaṃ patto satthari parinibbute tassa citakapūjāya	5381	
PA_atk-s05_08a1:5381_2	kayiramānāya gandhena pūjaṃ akāsi. So tena puññakammena devamanussesu saṃsaranto	5381	
PA_atk-s05_08a1:5381_3	imasmiṃ buddhuppāde sāvatthiyaṃ brāhmaṇakule nibbattitvā hāritoti laddhanāmo vayappatto	5381	
PA_atk-s05_08a1:5381_4	jātimānaṃ nissāya aññe vasalavādena samudācarati. So bhikkhūnaṃ santikaṃ gantvā dhammaṃ	5381	
PA_atk-s05_08a1:5381_5	sutvā paṭiladdhasaddho pabbajitopi ciraparicitattā vasalasamudācāraṃ na vissajji.	5381	
PA_atk-s05_08a1:5381_6	Athekadivasaṃ satthu santike dhammaṃ sutvā sañjātasaṃvego vipassanaṃ paṭṭhapetvā	5381	
PA_atk-s05_08a1:5381_7	attano cittappavattiṃ upaparikkhanto mānuddhaccaviggahitataṃ disvā taṃ pahāya vipassanaṃ	5381	
PA_atk-s05_08a1:5381_8	ussukkāpetvā arahattaṃ pāpuṇi. Tena vuttaṃ apadāne –	5381	
PA_atk-s05_08a1:5382	“Citāsu kurumānāsu, nānāgandhe samāhaṭe;	538	
PA_atk-s05_08a1:5383	Pasannacitto sumano, gandhamuṭṭhimapūjayiṃ.	538	
PA_atk-s05_08a1:5384	“Satasahassito kappe, citakaṃ yamapūjayiṃ;	538	
PA_atk-s05_08a1:5385	Duggatiṃ nābhijānāmi, citapūjāyidaṃ phalaṃ.	538	
PA_atk-s05_08a1:5386	“Kilesā jhāpitā mayhaṃ…pe… kataṃ buddhassa sāsana”nti.	538	
PA_atk-s05_08a1:5387	Arahā pana hutvā vimuttisukhaṃ anubhavanto “yo pubbe karaṇīyānī”tiādinā tīhi gāthāhi bhikkhūnaṃ ovādadānamukhena aññaṃ byākāsi. Tāsaṃ attho heṭṭhā vuttoyeva.	538	
PA_atk-s05_08a1:5388	Hāritattheragāthāvaṇṇanā niṭṭhitā.	538	
PA_atk-s05_08a1:5389	16. Vimalattheragāthāvaṇṇanā	538	
PA_atk-s05_08a1:5390_0	Pāpamitteti āyasmato vimalattherassa gāthā. Kā uppatti? Ayampi purimabuddhesu katādhikāro	5390	
PA_atk-s05_08a1:5390_1	tattha tattha bhave vivaṭṭūpanissayaṃ puññaṃ upacinanto padumuttarassa bhagavato	5390	
PA_atk-s05_08a1:5390_2	kāle kulagehe nibbattitvā viññutaṃ patto satthari parinibbute sādhukīḷanadivasesu	5390	
PA_atk-s05_08a1:5390_3	vītivattesu satthu sarīraṃ gahetvā upāsakesu jhāpanaṭṭhānaṃ gacchantesu satthu guṇe	5390	
PA_atk-s05_08a1:5390_4	āvajjitvā pasannamānaso sumanapupphehi pūjamakāsi. So tena puññakammena devamanussesu	5390	
PA_atk-s05_08a1:5390_5	saṃsaranto imasmiṃ buddhuppāde bārāṇasiyaṃ brāhmaṇakule nibbattitvā vimaloti laddhanāmo	5390	
PA_atk-s05_08a1:5390_6	vayappatto somamittattheraṃ nissāya sāsane pabbajitvā teneva ussāhito vipassanaṃ	5390	
PA_atk-s05_08a1:5390_7	paṭṭhapetvā nacirasseva arahattaṃ pāpuṇi. Tena vuttaṃ apadāne –	5390	
PA_atk-s05_08a1:5391	“Nīharante sarīramhi, vajjamānāsu bherisu;	539	
PA_atk-s05_08a1:5392	Pasannacitto sumano, paṭṭipupphamapūjayiṃ.	539	
PA_atk-s05_08a1:5393	“Satasahassito kappe, yaṃ pupphamabhipūjayiṃ;	539	
PA_atk-s05_08a1:5394	Duggatiṃ nābhijānāmi, dehapūjāyidaṃ phalaṃ.	539	
PA_atk-s05_08a1:5395	“Kilesā jhāpitā mayhaṃ…pe… kataṃ buddhassa sāsana”nti.	539	
PA_atk-s05_08a1:5396	Arahattaṃ pana patvā attano sahāyassa bhikkhussa ovādaṃ dento –	539	
PA_atk-s05_08a1:5398	“Pāpamitte vivajjetvā, bhajeyyuttamapuggalaṃ;	539	
PA_atk-s05_08a1:5399	Ovāde cassa tiṭṭheyya, patthento acalaṃ sukhaṃ.	539	
PA_atk-s05_08a1:5401	“Parittaṃ dārumāruyha, yathā sīde mahaṇṇave;	540	
PA_atk-s05_08a1:5402	Evaṃ kusītamāgamma, sādhujīvīpi sīdati;	540	
PA_atk-s05_08a1:5403	Tasmā taṃ parivajjeyya, kusītaṃ hīnavīriyaṃ.	540	
PA_atk-s05_08a1:5405	“Pavivittehi ariyehi, pahitattehi jhāyibhi;	540	
PA_atk-s05_08a1:5406	Niccaṃ āraddhavīriyehi, paṇḍitehi sahāvase”ti. –	540	
PA_atk-s05_08a1:5407	Tisso gāthā abhāsi.	540	
PA_atk-s05_08a1:5408_0	Tattha pāpamitteti akalyāṇamitte asappurise hīnavīriye. Vivajjetvāti taṃ abhajanavasena	5408	
PA_atk-s05_08a1:5408_1	dūrato vajjetvā. Bhajeyyuttamapuggalanti sappurisaṃ paṇḍitaṃ kalyāṇamittaṃ ovādānusāsanīgahaṇavasena	5408	
PA_atk-s05_08a1:5408_2	seveyya. Ovāde cassa tiṭṭheyyāti assa kalyāṇamittassa ovāde anusiṭṭhiyaṃ yathānusiṭṭhaṃ	5408	
PA_atk-s05_08a1:5408_3	paṭipajjanavasena tiṭṭheyya. Patthentoti ākaṅkhanto. Acalaṃ sukhanti nibbānasukhaṃ	5408	
PA_atk-s05_08a1:5408_4	phalasukhañca. Tampi hi akuppabhāvato “acala”nti vuccati. Sesaṃ vuttatthameva.	5408	
PA_atk-s05_08a1:5409	Vimalattheragāthāvaṇṇanā niṭṭhitā.	540	
PA_atk-s05_08a1:5410	Tikanipātavaṇṇanā niṭṭhitā.	541	
PA_atk-s05_08a1:5411	Paṭhamo bhāgo niṭṭhito.	541	
