segmentnr	original	folio	analyzed
PA_pe_2:0.1	Peṭakopadesa	0	
PA_pe_2:0.2	2. Sāsanapaṭṭhānadutiyabhūmi	0	
PA_pe_2:1.1	Tattha katamaṁ sāsanappaṭṭhānaṁ?	1	
PA_pe_2:1.2_0	Saṅkilesabhāgiyaṁ suttaṁ, vāsanābhāgiyaṁ suttaṁ, nibbedhabhāgiyaṁ suttaṁ, asekkhabhāgiyaṁ	1	
PA_pe_2:1.2_1	suttaṁ, saṅkilesabhāgiyañca vāsanābhāgiyañca, saṅkilesabhāgiyañca nibbedhabhāgiyañca,	1	
PA_pe_2:1.2_2	saṅkilesabhāgiyañca nibbedhabhāgiyañca asekkhabhāgiyañca, vāsanābhāgiyañca nibbedhabhāgiyañca.	1	
PA_pe_2:1.3	Āṇatti, phalaṁ, upāyo, āṇatti ca phalañca, phalañca upāyo ca, āṇatti ca phalañca upāyo ca.	1	
PA_pe_2:1.4	Assādo, ādīnavo, nissaraṇaṁ, assādo ca ādīnavo ca, assādo ca nissaraṇañca, ādīnavo ca nissaraṇañca, assādo ca ādīnavo ca nissaraṇañca.	1	
PA_pe_2:1.5	Lokikaṁ, lokuttaraṁ, lokikañca lokuttarañca.	1	
PA_pe_2:1.6	Kammaṁ, vipāko, kammañca vipāko ca.	1	
PA_pe_2:1.7	Niddiṭṭhaṁ, aniddiṭṭhaṁ, niddiṭṭhañca aniddiṭṭhañca.	1	
PA_pe_2:1.8	Ñāṇaṁ, ñeyyaṁ, ñāṇañca ñeyyañca.	1	
PA_pe_2:1.9	Dassanaṁ, bhāvanā, dassanañca bhāvanā ca.	1	
PA_pe_2:1.10	Vipākakammaṁ, na vipākakammaṁ, nevavipākanavipākakammaṁ.	1	
PA_pe_2:1.11	Sakavacanaṁ, paravacanaṁ, sakavacanañca paravacanañca.	1	
PA_pe_2:1.12	Sattādhiṭṭhānaṁ, dhammādhiṭṭhānaṁ, sattādhiṭṭhānañca dhammādhiṭṭhānañca.	1	
PA_pe_2:1.13	Thavo, sakavacanādhiṭṭhānaṁ, paravacanādhiṭṭhānaṁ, sakavacanādhiṭṭhānañca paravacanādhiṭṭhānañca.	1	
PA_pe_2:1.14	Kiriyaṁ, phalaṁ, kiriyañca phalañca.	1	
PA_pe_2:1.15	Anuññātaṁ, paṭikkhittaṁ, anuññātañca paṭikkhittañca.	1	
PA_pe_2:1.16	Imāni cha paṭikkhittāni.	1	
PA_pe_2:2.1	Tattha katamaṁ saṅkilesabhāgiyaṁ suttaṁ?	2	
PA_pe_2:3.1	Kāmandhā jālasañchannā,	3	
PA_pe_2:3.2	Taṇhāchadanachāditā;	3	
PA_pe_2:3.3	Pamattabandhunā baddhā,	3	
PA_pe_2:3.4	Macchāva kumināmukhe;	3	
PA_pe_2:3.5	Jarāmaraṇamanventi,	3	
PA_pe_2:3.6	Vaccho khīrapakova mātaraṁ.	3	
PA_pe_2:4.1	Pañcime, bhikkhave, nīvaraṇā.	4	
PA_pe_2:5.1	Tattha katamaṁ vāsanābhāgiyaṁ suttaṁ?	5	
PA_pe_2:6.1	Manopubbaṅgamā dhammā,	6	
PA_pe_2:6.2	manoseṭṭhā manomayā;	6	
PA_pe_2:6.3	Manasā ce pasannena,	6	
PA_pe_2:6.4	bhāsati vā karoti vā;	6	
PA_pe_2:6.5	Tato naṁ sukhamanveti,	6	
PA_pe_2:6.6	chāyāva anapāyinī.	6	
PA_pe_2:7.1	Saṁyuttake suttaṁ.	7	
PA_pe_2:8.1	Mahānāmassa sakkassa idaṁ bhagavā sakyānaṁ kapilavatthumhi nagare nayavitthārena saddhāsīlaparibhāvitaṁ suttaṁ bhāvaññena paribhāvitaṁ taṁ nāma pacchime kāle.	8	
PA_pe_2:9.1	Tattha katamaṁ nibbedhabhāgiyaṁ suttaṁ?	9	
PA_pe_2:10.1	Uddhaṁ adho sabbadhi vippamutto,	10	
PA_pe_2:10.2	Ayaṁ ahasmīti anānupassī;	10	
PA_pe_2:10.3	Evaṁ vimutto udatāri oghaṁ,	10	
PA_pe_2:10.4	Atiṇṇapubbaṁ apunabbhavāya.	10	
PA_pe_2:11.1	Sīlāni nu kho bhavanti kimatthiyāni ānando pucchati satthāraṁ.	11	
PA_pe_2:12.1	Tattha katamaṁ asekkhabhāgiyaṁ suttaṁ?	12	
PA_pe_2:13.1	“Yassa selūpamaṁ cittaṁ,	13	
PA_pe_2:13.2	ṭhitaṁ nānupakampati;	13	
PA_pe_2:13.3	Virattaṁ rajanīyesu,	13	
PA_pe_2:13.4	kopaneyye na kuppati;	13	
PA_pe_2:13.5	Yassevaṁ bhāvitaṁ cittaṁ,	13	
PA_pe_2:13.6	kuto taṁ dukkhamessatī”ti.	13	
PA_pe_2:14.1	Sāriputto nāma bhagavā theraññataro so maṁ āsajja appaṭinissajja cārikaṁ pakkamati, sāriputtassa byākaraṇaṁ kātabbaṁ.	14	
PA_pe_2:14.2	Yassa nūna bhagavā kāyagatā sati abhāvitā assa abahulīkatā vitthārena kātabbaṁ.	14	
PA_pe_2:15.1	Tattha katamaṁ saṅkilesabhāgiyañca vāsanābhāgiyañca?	15	
PA_pe_2:16.1	Channamativassati,	16	
PA_pe_2:16.2	vivaṭaṁ nātivassati;	16	
PA_pe_2:16.3	Tasmā channaṁ vivaretha,	16	
PA_pe_2:16.4	evaṁ taṁ nātivassati.	16	
PA_pe_2:17.1	Channamativassatīti saṅkileso.	17	
PA_pe_2:17.2	Vivaṭaṁ nātivassatīti vāsanā.	17	
PA_pe_2:17.3	Tamo tamaparāyanoti vitthārena.	17	
PA_pe_2:17.4	Tattha yo ca tamo yo ca tamaparāyano, ayaṁ saṅkileso.	17	
PA_pe_2:17.5	Yo ca joti yo ca jotiparāyano, ayaṁ vāsanā.	17	
PA_pe_2:18.1	Tattha katamaṁ saṅkilesabhāgiyañca nibbedhabhāgiyañca suttaṁ?	18	
PA_pe_2:19.1	Na taṁ daḷhaṁ bandhanamāhu dhīrā,	19	
PA_pe_2:19.2	Yadāyasaṁ dārujapabbajañca;	19	
PA_pe_2:19.3	Sārattarattā maṇikuṇḍalesu,	19	
PA_pe_2:19.4	Puttesu dāresu ca yā apekkhā.	19	
PA_pe_2:20.1	Na taṁ daḷhaṁ bandhanamāhu dhīrā, yadā puttesu dāresu ca yā apekkhā, ayaṁ saṅkileso.	20	
PA_pe_2:20.2	Etampi chetvā paribbajanti dhīrā anapekkhino sabbakāme pahāyāti, ayaṁ nibbedho.	20	
PA_pe_2:20.3	Yaṁ cetayitaṁ pakappitaṁ yā ca nāmarūpassa avakkanti hoti.	20	
PA_pe_2:20.4	Imehi catūhi padehi saṅkileso.	20	
PA_pe_2:20.5	Pacchimakehi catūhi nibbedho.	20	
PA_pe_2:21.1	Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ?	21	
PA_pe_2:22.1	Ayaṁ loko santāpajāto,	22	
PA_pe_2:22.2	Phassapareto rogaṁ vadati attato;	22	
PA_pe_2:22.3	Yena yena hi maññanti,	22	
PA_pe_2:22.4	Tato taṁ hoti aññathā.	22	
PA_pe_2:23.1	Aññathābhāvī bhavasatto loko,	23	
PA_pe_2:23.2	Bhavapareto bhavamevābhinandati;	23	
PA_pe_2:23.3	Yadabhinandati taṁ bhayaṁ,	23	
PA_pe_2:23.4	Yassa bhāyati taṁ dukkhaṁ;	23	
PA_pe_2:23.5	Bhavavippahānāya kho panidaṁ brahmacariyaṁ vussati.	23	
PA_pe_2:24.1	Ye hi keci samaṇā vā brāhmaṇā vā bhavena bhavassa vippamokkhamāhaṁsu, sabbete “avippamuttā bhavasmā”ti vadāmi.	24	
PA_pe_2:24.2	Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu, sabbete “anissaṭā bhavasmā”ti vadāmi.	24	
PA_pe_2:24.3	Upadhiṁ hi paṭicca dukkhamidaṁ sambhoti, sabbupādānakkhayā natthi dukkhassa sambhavo, lokamimaṁ passa, puthū avijjāya paretā bhūtā bhūtaratā bhavā aparimuttā.	24	
PA_pe_2:24.4	Ye hi keci bhavā sabbadhi sabbatthatāya sabbete bhavā aniccā dukkhā vipariṇāmadhammāti.	24	
PA_pe_2:25.1	“Evametaṁ yathābhūtaṁ,	25	
PA_pe_2:25.2	Sammappaññāya passato;	25	
PA_pe_2:25.3	Bhavataṇhā pahīyati,	25	
PA_pe_2:25.4	Vibhavaṁ nābhinandati;	25	
PA_pe_2:25.5	Sabbaso taṇhānaṁ khayā,	25	
PA_pe_2:25.6	Asesavirāganirodho nibbānaṁ.	25	
PA_pe_2:26.1	Tassa nibbutassa bhikkhuno,	26	
PA_pe_2:26.2	Anupādā punabbhavo na hoti;	26	
PA_pe_2:26.3	Abhibhūto māro vijitasaṅgāmo,	26	
PA_pe_2:26.4	Upeccagā sabbabhavāni tādī”ti.	26	
PA_pe_2:27.1	Ayaṁ loko santāpajāto yāva dukkhanti yaṁ taṇhā saṅkileso.	27	
PA_pe_2:28.1	Yaṁ punaggahaṇaṁ ye hi keci samaṇā vā brāhmaṇā vā bhavena bhavassa vimokkhamāhaṁsu, sabbete “avimuttā bhavasmā”ti vadāmi.	28	
PA_pe_2:28.2	Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu “anissaṭā bhavasmā”ti vadāmi.	28	
PA_pe_2:28.3	Ayaṁ diṭṭhisaṅkileso, taṁ diṭṭhisaṅkileso ca taṇhāsaṅkileso ca, ubhayametaṁ saṅkileso.	28	
PA_pe_2:28.4	Yaṁ punaggahaṇaṁ bhavavippahānāya brahmacariyaṁ vussati, yāva sabbaso upādānakkhayā sambhavā, idaṁ nibbedhabhāgiyaṁ.	28	
PA_pe_2:28.5	Tassa nibbutassa bhikkhuno yāva upaccagā sabbabhavāni tādīti idaṁ asekkhabhāgiyaṁ.	28	
PA_pe_2:28.6	Cattāro puggalā anusotagāmī saṅkileso ṭhitatto ca paṭisotagāmī ca nibbedho.	28	
PA_pe_2:28.7	Thale tiṭṭhatīti asekkhabhūmi.	28	
PA_pe_2:29.1	Tattha katamaṁ vāsanābhāgiyañca nibbedhabhāgiyañca suttaṁ?	29	
PA_pe_2:30.1	“Dadato puññaṁ pavaḍḍhati,	30	
PA_pe_2:30.2	Saṁyamato veraṁ na cīyati;	30	
PA_pe_2:30.3	Kusalo ca jahāti pāpakaṁ,	30	
PA_pe_2:30.4	Rāgadosamohakkhayā sanibbuto”ti.	30	
PA_pe_2:31.1	“Dadato puññaṁ pavaḍḍhati, saṁyamato veraṁ na cīyatī”ti vāsanā.	31	
PA_pe_2:31.2	“Kusalo ca jahāti pāpakaṁ, rāgadosamohakkhayā sanibbuto”ti nibbedho.	31	
PA_pe_2:32.1	Sotānugatesu dhammesu vacasā paricitesu manasānupekkhitesu diṭṭhiyā suppaṭividdhesu pañcānisaṁsā pāṭikaṅkhā.	32	
PA_pe_2:32.2	Idhekaccassa bahussutā dhammā honti dhātā apamuṭṭhā vacasā paricitā manasānupekkhitā diṭṭhiyā suppaṭividdhā, so yuñjanto ghaṭento vāyāmanto diṭṭheva dhamme visesaṁ pappoti.	32	
PA_pe_2:32.3	No ce diṭṭheva dhamme visesaṁ pappoti, gilāno pappoti.	32	
PA_pe_2:32.4	No ce gilāno pappoti, maraṇakālasamaye pappoti.	32	
PA_pe_2:32.5	No ce maraṇakālasamaye pappoti, devabhūto pāpuṇāti.	32	
PA_pe_2:32.6	No ce devabhūto pāpuṇāti, tena dhammarāgena tāya dhammanandiyā paccekabodhiṁ pāpuṇāti.	32	
PA_pe_2:33.1	Tatthāyaṁ diṭṭheva dhamme pāpuṇāti, ayaṁ nibbedho.	33	
PA_pe_2:33.2	Yaṁ samparāye paccekabodhiṁ pāpuṇāti, ayaṁ vāsanā.	33	
PA_pe_2:33.3	Imāni soḷasa suttāni sabbasāsanaṁ atiggaṇhanto tiṭṭhanti.	33	
PA_pe_2:33.4	Imehi soḷasahi suttehi navavidho suttanto vibhatto bhavati.	33	
PA_pe_2:33.5	So ca paññavato no duppaññassa, yuttassa no ayuttassa, akammassa vihārissa pakatiyā loke saṅkileso carati.	33	
PA_pe_2:33.6	So saṅkileso tividho—	33	
PA_pe_2:33.7	taṇhāsaṅkileso diṭṭhisaṅkileso duccaritasaṅkileso.	33	
PA_pe_2:33.8	Tato saṅkilesato uṭṭhahanto saṅkileso dhammesu patiṭṭhahati, lokiyesu patiṭṭhahatīti.	33	
PA_pe_2:33.9	Tatthākusalo diṭṭhato sace taṁ sīlañca diṭṭhiñca parāmasati, tassa so taṇhāsaṅkileso hoti.	33	
PA_pe_2:33.10	Sace panassa evaṁ hoti “imināhaṁ sīlena vā vatena vā brahmacariyena vā devo vā bhavissaṁ devaññataro vā”ti yassa hoti micchādiṭṭhi, etassa micchādiṭṭhisaṅkileso bhavati.	33	
PA_pe_2:33.11_0	Sace pana sīle patiṭṭhito aparāmaṭṭhassa hi sīlavataṁ hoti, tassa taṁ sīlavato yoniso	33	
PA_pe_2:33.11_1	gahitaṁ avippaṭisāraṁ janeti yāva vimuttiñāṇadassanaṁ, tañca tassa diṭṭheva dhamme	33	
PA_pe_2:33.11_2	kālaṅkatassa vā tamhiyeva vā pana aparāpariyāyena vā, aññesu khandhesu evaṁ sutaṁ	33	
PA_pe_2:33.11_3	“sucaritaṁ vāsanāya saṁvattatī”ti vāsanābhāgiyaṁ suttaṁ vuccati.	33	
PA_pe_2:33.12	Tattha sīlesu ṭhitassa vinīvaraṇaṁ cittaṁ, taṁ tato sakkāyadiṭṭhippahānāya bhagavā dhammaṁ deseti.	33	
PA_pe_2:33.13	So accantaniṭṭhaṁ nibbānaṁ pāpuṇāti;	33	
PA_pe_2:33.14	yadi vā sāsanantare, accantaṁ nibbānaṁ pāpuṇāti, yadi vā ekāsane cha abhiññe.	33	
PA_pe_2:33.15	Tattha dve puggalā ariyadhamme pāpuṇanti saddhānusārī ca dhammānusārī ca.	33	
PA_pe_2:33.16	Tattha dhammānusārī ugghaṭitaññū, saddhānusārī neyyo.	33	
PA_pe_2:33.17	Tattha ugghaṭitaññū duvidho—	33	
PA_pe_2:33.18	koci tikkhindriyo koci mudindriyo.	33	
PA_pe_2:33.19	Tattha neyyopi duvidho—	33	
PA_pe_2:33.20	koci tikkhindriyo koci mudindriyo.	33	
PA_pe_2:33.21	Tattha yo ca ugghaṭitaññū mudindriyo, yo ca neyyo tikkhindriyo, ime puggalā asamindriyā honti.	33	
PA_pe_2:33.22	Tattha ime puggalā samindriyā parihāyanti ca ugghaṭitaññuto, vipañcitaññū neyyato, ime majjhimā bhūmigatā vipañcitaññū hoti.	33	
PA_pe_2:33.23	Ime tayo puggalā.	33	
PA_pe_2:34.1_0	Tattha catutthā pana pañcamā ugghaṭitaññū vipañcitaññū neyyo ca, tattha ugghaṭitaññū	34	
PA_pe_2:34.1_1	puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti,	34	
PA_pe_2:34.1_2	ekabījī hoti paṭhamo sotāpanno.	34	
PA_pe_2:34.2	Tattha vipañcitaññū puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti, kolaṅkolo ca hoti dutiyo sotāpanno.	34	
PA_pe_2:34.3	Tattha neyyo puggalo indriyāni paṭilabhitvā dassanabhūmiyaṁ ṭhito sotāpattiphalañca pāpuṇāti, sattakkhattuparamo ca hoti, ayaṁ tatiyo sotāpanno.	34	
PA_pe_2:34.4	Ime tayo puggalā indriyavemattatāya sotāpattiphale ṭhitā.	34	
PA_pe_2:35.1	Ugghaṭitaññū ekabījī hoti, vipañcitaññū kolaṅkolo hoti, neyyo sattakkhattuparamo hoti.	35	
PA_pe_2:35.2	Idaṁ nibbedhabhāgiyaṁ suttaṁ.	35	
PA_pe_2:35.3	Sace pana taduttari vāyamati, accantaniṭṭhaṁ nibbānaṁ pāpuṇāti.	35	
PA_pe_2:35.4	Tattha ugghaṭitaññū puggalo yo tikkhindriyo, te dve puggalā honti—	35	
PA_pe_2:35.5	anāgāmiphalaṁ pāpuṇitvā antarāparinibbāyī ca upahaccaparinibbāyī ca.	35	
PA_pe_2:35.6	Tattha vipañcitaññū puggalo yo tikkhindriyo, te dve puggalā honti—	35	
PA_pe_2:35.7	anāgāmiphalaṁ pāpuṇanti asaṅkhāraparinibbāyī ca sasaṅkhāraparinibbāyī ca.	35	
PA_pe_2:35.8_0	Tattha neyyo anāgāmiphalaṁ pāpuṇanto uddhaṁsoto akaniṭṭhagāmī hoti, ugghaṭitaññū	35	
PA_pe_2:35.8_1	ca vipañcitaññū ca, indriyanānattena ugghaṭitaññū puggalo tikkhindriyo antarāparinibbāyī	35	
PA_pe_2:35.8_2	hoti, ugghaṭitaññū mudindriyo uddhaṁsoto akaniṭṭhagāmī hoti.	35	
PA_pe_2:35.9_0	Ugghaṭitaññū ca vipañcitaññū ca indriyanānattena ugghaṭitaññū puggalo tikkhindriyo	35	
PA_pe_2:35.9_1	sasaṅkhāraparinibbāyī hoti, tikkhindriyo antarāparinibbāyī hoti, ugghaṭitaññū mudindriyo	35	
PA_pe_2:35.9_2	upahaccaparinibbāyī hoti.	35	
PA_pe_2:35.10_0	Vipañcitaññū tikkhindriyo asaṅkhāraparinibbāyī hoti, vipañcitaññū mudindriyo sasaṅkhāraparinibbāyī	35	
PA_pe_2:35.10_1	hoti, neyyo upahaccaparinibbāyī hoti, vipañcitaññū tikkhindriyo asaṅkhāraparinibbāyī hoti.	35	
PA_pe_2:35.11	Vipañcitaññū mudindriyo sasaṅkhāraparinibbāyī hoti, neyyo uddhaṁsoto akaniṭṭhagāmī hoti.	35	
PA_pe_2:35.12	Iti pañca anāgāmino, chaṭṭho sakadāgāmī, tayo ca sotāpannāti ime nava sekkhā.	35	
PA_pe_2:36.1	Tattha ugghaṭitaññū puggalo tikkhindriyo arahattaṁ pāpuṇanto dve puggalā honti ubhatobhāgavimutto paññāvimutto ca.	36	
PA_pe_2:36.2	Tattha ugghaṭitaññū puggalo mudindriyo arahattaṁ pāpuṇanto dve puggalā honti, ṭhitakappī ca paṭivedhanabhāvo ca.	36	
PA_pe_2:36.3	Tattha vipañcitaññū puggalo ca tikkhindriyo so arahattaṁ pāpuṇanto dve puggalā honti cetanābhabbo ca rakkhaṇābhabbo ca.	36	
PA_pe_2:36.4	Tattha vipañcitaññū mudindriyo arahattaṁ pāpuṇanto dve puggalā honti, sace ceteti na parinibbāyī, no ce ceteti parinibbāyīti.	36	
PA_pe_2:36.5	Sace anurakkhati na parinibbāyī, no ce anurakkhati parinibbāyīti.	36	
PA_pe_2:36.6	Tattha neyyo puggalo bhāvanānuyogamanuyutto parihānadhammo hoti kammaniyato vā samasīsi vā, ime nava arahanto idaṁ catubbidhaṁ suttaṁ saṅkilesabhāgiyaṁ asekkhabhāgiyaṁ.	36	
PA_pe_2:36.7	Imesu puggalesu tathāgatassa dasavidhaṁ balaṁ pavattati.	36	
PA_pe_2:37.1	Katamaṁ dasavidhaṁ?	37	
PA_pe_2:37.2	Idha buddhānaṁ bhagavantānaṁ appavattite dhammacakke mahesakkhā devaputtā yācanāya abhiyātā honti “desetu sugato dhamman”ti.	37	
PA_pe_2:37.3	So anuttarena buddhacakkhunā volokento addasāsi sattānaṁ tayo rāsīnaṁ sammattaniyato micchattaniyato aniyato.	37	
PA_pe_2:37.4	Tattha sammattaniyato rāsi micchāsatiṁ āpajjeyyāti netaṁ ṭhānaṁ vijjati, asatthuko parinibbāyeyyāti netaṁ ṭhānaṁ vijjati, samāpattiṁ āpajjeyyāti ṭhānametaṁ vijjati.	37	
PA_pe_2:37.5	Tattha micchattaniyato rāsi ariyasamāpattiṁ paṭipajjissatīti netaṁ ṭhānaṁ vijjati, anariyamicchāpaṭipattiṁ paṭipajjissatīti ṭhānametaṁ vijjati.	37	
PA_pe_2:37.6	Tattha aniyato rāsi sammāpaṭipajjamānaṁ sammattaniyatarāsiṁ gamissatīti ṭhānametaṁ vijjati, micchāpaṭipajjamāno sammattaniyatarāsiṁ gamissatīti netaṁ ṭhānaṁ vijjati.	37	
PA_pe_2:37.7	Sammāpaṭipajjamānaṁ sammattaniyatarāsiṁ gamissatīti ṭhānametaṁ vijjati, micchāpaṭipajjamānaṁ micchattaniyatarāsiṁ gamissatīti ṭhānametaṁ vijjati.	37	
PA_pe_2:37.8_0	Ime tayo anuttarena buddhacakkhunā volokentassa sammāsambuddhassa me sato ime dhammā	37	
PA_pe_2:37.8_1	anabhisambuddhāti ettāvatā maṁ koci sahadhammena paṭicodissatīti netaṁ ṭhānaṁ vijjati,	37	
PA_pe_2:37.8_2	vītarāgassa te paṭijānato akhīṇāsavatāya sahadhammena koci paṭicodissatīti netaṁ ṭhānaṁ vijjati.	37	
PA_pe_2:37.9_0	Yato pana imassa aniyatassa rāsissa dhammadesanā, sā na dissati takkarassa sammādukkhakkhayāyāti	37	
PA_pe_2:37.9_1	netaṁ ṭhānaṁ vijjati, tathā ovadito yaṁ pana me aniyatarāsi sāvako pubbenāparaṁ visesaṁ	37	
PA_pe_2:37.9_2	na sacchikarissatīti netaṁ ṭhānaṁ vijjati.	37	
PA_pe_2:38.1	Yaṁ kho muni nānappakārassa nānāniruttiyo devanāgayakkhānaṁ dameti dhamme vavatthānena vatvā kāraṇato aññaṁ pāraṁ gamissatīti netaṁ ṭhānaṁ vijjati.	38	
PA_pe_2:38.2	Dhammapaṭisambhidā.	38	
PA_pe_2:38.3	Yato panimā niruttito satta satta niruttiyo nābhisambhuneyyāti netaṁ ṭhānaṁ vijjati.	38	
PA_pe_2:38.4	Niruttipaṭisambhidā.	38	
PA_pe_2:38.5	Nirutti kho pana abhisamaggaratānaṁ sāvakānaṁ tamatthamaviññāpayeti netaṁ ṭhānaṁ vijjati.	38	
PA_pe_2:38.6	Atthapaṭisambhidā.	38	
PA_pe_2:38.7	Mahesakkhā devaputtā upasaṅkamitvā pañhe pucchiṁsu.	38	
PA_pe_2:38.8	Kāyikena vā mānasikena vā paripīḷitassa hatthakuṇīti vā pāde vā khañje dandhassa so attho na paribhājiyatīti netaṁ ṭhānaṁ vijjati.	38	
PA_pe_2:38.9	Paṭibhānapaṭisambhidā.	38	
PA_pe_2:38.10	Yamhi taṁ tesaṁ hoti tamhi asantaṁ bhavatīti netaṁ ṭhānaṁ vijjati.	38	
PA_pe_2:38.11	Yaṁ hi nāsaṁ tesaṁ na bhavati, tamhi nāsaṁ tesaṁ bhavissatīti netaṁ ṭhānaṁ vijjati.	38	
PA_pe_2:38.12	Evaṁ samudayassa nirodhāya dasa akusalakammapathā.	38	
PA_pe_2:38.13_0	Māro vā indo vā brahmā vā tathāgato vā cakkavattī vā so vata nāma mātugāmo bhavissatīti	38	
PA_pe_2:38.13_1	netaṁ ṭhānaṁ vijjati, puriso assa rājā cakkavattī sakko devānamindo bhavissatīti ṭhānametaṁ vijjati.	38	
PA_pe_2:38.14	Itissa evarūpaṁ balaṁ evarūpaṁ ñāṇaṁ, idaṁ vuccati ṭhānāṭṭhānañāṇaṁ paṭhamaṁ tathāgatabalaṁ taṁ niddisitabbaṁ.	38	
PA_pe_2:38.15	Tīhi rāsīhi catūhi vesārajjehi catūhi paṭisambhidāhi paṭiccasamuppādassa pavattiyaṁ nivattiyaṁ bhāgiyañca.	38	
PA_pe_2:38.16	Kusalaṁ kusalavipākesu ca upapajjati yañca itthipurisānaṁ.	38	
PA_pe_2:38.17	Idaṁ paṭhamaṁ balaṁ tathāgato evaṁ jānāti.	38	
PA_pe_2:39.1	Yesaṁ pana sammattaniyato rāsi, nāyaṁ sabbatthagāminī paṭipadā, nibbānagāminīyevāyaṁ paṭipadā.	39	
PA_pe_2:39.2	Tattha siyā micchattaniyato rāsi, esāpi na sabbatthagāminī paṭipadā.	39	
PA_pe_2:39.3	Sakkāyasamudayagāminīyevāyaṁ paṭipadā hotu, ayaṁ tattha tattha paṭipattiyā ṭhito gacchati nibbānaṁ, gacchati apāyaṁ, gacchati devamanussassa.	39	
PA_pe_2:39.4	Yaṁ yaṁ vā paṭipadaṁ paṭipajjeyya sabbattha gaccheyya, ayaṁ sabbatthagāminī paṭipadā.	39	
PA_pe_2:39.5	Yaṁ ettha ñāṇaṁ yathābhūtaṁ, idaṁ vuccati sabbatthagāminī paṭipadāñāṇaṁ dutiyaṁ tathāgatabalaṁ.	39	
PA_pe_2:40.1	Sā kho panāyaṁ sabbatthagāminī paṭipadā nānādhimuttā keci kāmesu keci dukkarakāriyaṁ keci attakilamathānuyogamanuyuttā keci saṁsārena suddhiṁ paccenti keci anajjābhāvanāti.	40	
PA_pe_2:40.2	Tena tena caritena vinibandhānaṁ sattānaṁ yaṁ ñāṇaṁ yathābhūtaṁ nānāgataṁ lokassa anekādhimuttagataṁ yathābhūtaṁ pajānāti.	40	
PA_pe_2:40.3	Idaṁ tatiyaṁ tathāgatabalaṁ.	40	
PA_pe_2:41.1	Tattha sattānaṁ adhimuttā bhavanti āsevanti bhāventi bahulīkaronti.	41	
PA_pe_2:41.2	Tesaṁ kammupasayānaṁ tadādhimuttānaṁ.	41	
PA_pe_2:41.3	Sā ceva dhātu saṁvahati.	41	
PA_pe_2:41.4	Katarā panesā dhātu nekkhammadhātu baladhātu kāci sampatti kāci micchattañca dhātu adhimuttā bhavanti.	41	
PA_pe_2:41.5	Aññatarā uttari na samanupassanti.	41	
PA_pe_2:41.6	Te tadevaṭṭhānaṁ mayā jarāmaraṇassa abhinivissa voharanti “idameva saccaṁ moghamaññan”ti.	41	
PA_pe_2:41.7	Yathā bhagavā sakkassa devānamindassa bhāsitaṁ.	41	
PA_pe_2:41.8	Yaṁ tattha yathābhūtaṁ ñāṇaṁ.	41	
PA_pe_2:41.9	Idaṁ vuccati catutthaṁ tathāgatabalaṁ.	41	
PA_pe_2:42.1	Tattha yaṁyeva dhātu seṭṭhanti taṁ taṁ kāyena ca vācāya ca ārambhanti cetasiko.	42	
PA_pe_2:42.2_0	Ārambho cetanā kammaṁ kāyikā vācasikā ārambho cetasikattā kammantaraṁ tathāgato evaṁ	42	
PA_pe_2:42.2_1	pajānāti “iminā sattena evaṁ dhātukena evarūpaṁ kammaṁ kataṁ, taṁ atītamaddhānaṁ	42	
PA_pe_2:42.2_2	iminā hetunā tassa evarūpo vipāko vipaccati etarahi vipaccissati vā anāgatamaddhānan”ti.	42	
PA_pe_2:42.3	Evaṁ paccuppannamaddhānaṁ pajānāti “ayaṁ puggalo evaṁdhātuko idaṁ kammaṁ karoti.	42	
PA_pe_2:42.4_0	Taṇhāya ca diṭṭhiyā ca iminā hetunā na tassa vipāko diṭṭheyeva dhamme nibbattissati,	42	
PA_pe_2:42.4_1	upapajje vā”ti aparamhi vā pariyāye evaṁ pajānāti “ayaṁ puggalo evarūpaṁ kammaṁ karissati	42	
PA_pe_2:42.4_2	anāgatamaddhānaṁ, iminā hetunā tassa evarūpo vipāko nibbattissati, iminā hetunā yāni	42	
PA_pe_2:42.4_3	cattāri kammaṭṭhānāni idaṁ kammaṭṭhānaṁ paccuppannasukhaṁ āyatiṁ ca sukhavipākaṁ” …pe…	42	
PA_pe_2:42.5	iti ayaṁ atītānāgatapaccuppannānaṁ kammasamādānānaṁ hetuso ṭhānaso vipākavemattataṁ pajānāti uccāvacā hīnapaṇītatā, idaṁ vuccati kammavipākañāṇaṁ pañcamaṁ tathāgatabalaṁ.	42	
PA_pe_2:43.1_0	Tathā sattā yaṁ vā kammasamādānaṁ samādiyantā tattha evaṁ pajānāti imassa puggalassa	43	
PA_pe_2:43.1_1	kammādhimuttassa rāgacaritassa nekkhammadhātūnaṁ pāripūriṁ gacchanti, tassa rāgānugate	43	
PA_pe_2:43.1_2	suññamānassa paṭhamaṁ jhānaṁ saṅkilissati, sace puna uttari vāyāmato jhānavodānagate	43	
PA_pe_2:43.1_3	mānase visesabhāgiyaṁ paṭipadaṁ anuyuñjiyati.	43	
PA_pe_2:43.2_0	Tassa hi jhānabhāgiyaṁyeva paṭhamajjhāne ṭhitassa dutiyaṁ jhānaṁ vodānaṁ gacchati,	43	
PA_pe_2:43.2_1	tatiyañca jhānaṁ samāpajjitukāmassa somanassindriyaṁ cittaṁ pariyādāya tiṭṭhati,	43	
PA_pe_2:43.2_2	tassa sā pīti avisesabhāgiyaṁ tatiyaṁ jhānaṁ ādissa tiṭṭhati.	43	
PA_pe_2:43.3	Sace tassa nissaraṇaṁ yathābhūtaṁ pajānāti.	43	
PA_pe_2:43.4	Tathāgatassa catutthajjhānaṁ vodānaṁ gacchatiyeva, catutthassa jhānassa hānabhāgiyā dhammā, te ca dhammā yattha pajāyanti yehi catutthajjhānaṁ vodānaṁ dissati.	43	
PA_pe_2:43.5	Evaṁ ajjhāsayasamāpattiyā yā catasso samāpattiyo tīṇi vimokkhamukhāni aṭṭha vimokkhajhānānīti cattāri jhānāni vimokkhāti.	43	
PA_pe_2:43.6	Aṭṭha ca vimokkhā tīṇi ca vimokkhamukhāni.	43	
PA_pe_2:43.7	Samādhīti cattāro samādhī—	43	
PA_pe_2:43.8	chandasamādhi vīriyasamādhi cittasamādhi vīmaṁsāsamādhīti.	43	
PA_pe_2:43.9	Samāpattiyo catasso ajjhāsayasamāpattiyo iti imesaṁ jhānānaṁ vimokkhasamāpattīti evarūpo saṅkileso rāgacaritassa puggalassa.	43	
PA_pe_2:43.10	Evaṁ dosacaritassa … mohacaritassa … rāgacaritassa puggalassa evarūpaṁ vodānaṁ iti yaṁ ettha ñāṇaṁ yathābhūtaṁ asādhāraṇaṁ sabbasattehi.	43	
PA_pe_2:43.11	Idaṁ vuccati chaṭṭhaṁ tathāgatabalaṁ.	43	
PA_pe_2:44.1	Tattha tathāgato evaṁ pajānāti lokikā dhammā lokuttarā dhammā bhāvanābhāgiyaṁ indriyaṁ nāmaṁ labhanti.	44	
PA_pe_2:44.2	Ādhipateyyabhūmiṁ upādāya balaṁ nāmaṁ labhanti thāmagataṁ mano manindriyaṁ taṁ upādāya.	44	
PA_pe_2:44.3	Vīriyaṁ nāmaṁ labhanti ārambhadhātuṁ upādāya.	44	
PA_pe_2:44.4	Itissa deva evarūpaṁ ñāṇaṁ imehi ca dhammehi ime puggalā samannāgatātipi dhammadesanaṁ akāsi.	44	
PA_pe_2:44.5	Ākārato ca vokārato ca āsayajjhāsayassa adhimuttisamannāgatānaṁ.	44	
PA_pe_2:44.6	Idaṁ vuccati parasattānaṁ parapuggalānaṁ indriyabalavīriyavemattataṁ ñāṇaṁ sattamaṁ tathāgatabalaṁ.	44	
PA_pe_2:45.1_0	Tattha ca tathāgato lokādīsu ca bhūmīsu saṁyojanānañca sekkhānaṁ dvīhi balehi gatiṁ	45	
PA_pe_2:45.1_1	pajānāti, pubbenivāsānussatiyā atīte saṁsāre etarahi ca paccuppanne dibbacakkhunā	45	
PA_pe_2:45.1_2	cutūpapātaṁ iti imāni dve balāni dibbacakkhuto abhinīhitāni.	45	
PA_pe_2:45.2_0	So atītamaddhānaṁ dibbassa cakkhuno gocaro so etarahi sati gocaro iti attano ca paresaṁ	45	
PA_pe_2:45.2_1	ca pubbenivāsañāṇaṁ anekavidhaṁ nānappakārakaṁ paccuppannamaddhānaṁ dibbena cakkhunā	45	
PA_pe_2:45.2_2	imāni dve tathāgatabalāni, aṭṭhamaṁ pubbenivāso, navamaṁ dibbacakkhu.	45	
PA_pe_2:46.1_0	Puna caparaṁ tathāgato ariyapuggalānaṁ jhānaṁ vodānaṁ nibbedhabhāgiyaṁ pajānāti ayaṁ	46	
PA_pe_2:46.1_1	puggalo iminā maggena imāya paṭipadāya āsavānaṁ khayā anāsavaṁ cetovimuttiṁ paññāvimuttiṁ	46	
PA_pe_2:46.1_2	diṭṭheva dhamme sacchikatvā upasampajja viharatīti iti attano ca āsavānaṁ khayaṁ	46	
PA_pe_2:46.1_3	ñāṇaṁ diṭṭhekaṭṭhānaṁ catubhūmimupādāya yāva navannaṁ arahantānaṁ āsavakkhayo odhiso	46	
PA_pe_2:46.1_4	sekkhānaṁ anodhiso arahantānaṁ.	46	
PA_pe_2:46.2_0	Tattha cetovimutti dvīhi āsavehi anāsavā kāmāsavena ca bhavāsavena ca, paññāvimutti	46	
PA_pe_2:46.2_1	dvīhi āsavehi anāsavā diṭṭhāsavena ca avijjāsavena ca, imāsaṁ dvinnaṁ vimuttīnaṁ	46	
PA_pe_2:46.2_2	yathābhūtaṁ ñāṇaṁ, idaṁ vuccati āsavakkhaye ñāṇaṁ.	46	
PA_pe_2:46.3	Dasamaṁ tathāgatabalaṁ.	46	
PA_pe_2:47.1	Imesu dasasu balesu ṭhito tathāgato pañcavidhaṁ sāsanaṁ deseti saṅkilesabhāgiyaṁ vāsanābhāgiyaṁ dassanabhāgiyaṁ bhāvanābhāgiyaṁ asekkhabhāgiyaṁ.	47	
PA_pe_2:47.2	Tattha yo taṇhāsaṅkileso, imassa alobho nissaraṇaṁ.	47	
PA_pe_2:47.3	Yo diṭṭhisaṅkileso, imassa amoho nissaraṇaṁ.	47	
PA_pe_2:47.4	Yo duccaritasaṅkileso, imassa tīṇi kusalāni nissaraṇaṁ.	47	
PA_pe_2:47.5	Kiṁ nidānaṁ?	47	
PA_pe_2:47.6	Tīṇi imāni manoduccaritāni—	47	
PA_pe_2:47.7	abhijjhā byāpādo micchādiṭṭhi.	47	
PA_pe_2:47.8_0	Tattha abhijjhā manoduccaritaṁ kāyakammaṁ upaṭṭhapeti, adinnādānaṁ sabbañca tadupanibbaddhaṁ	47	
PA_pe_2:47.8_1	vācākammaṁ upaṭṭhapeti, musāvādañca sabbavitathaṁ sabbaṁ vācamabhāvaṁ sabbamakkhaṁ	47	
PA_pe_2:47.8_2	palāsaṁ abhijjhā akusalamūlanti, sucarite sucaritaṁ musāvādā adinnādānā abhijjhāya	47	
PA_pe_2:47.8_3	cetanā, tattha byāpādo manoduccaritaṁ kāyakammaṁ upaṭṭhapeti, pāṇātipātaṁ sabbañca	47	
PA_pe_2:47.8_4	metaṁ ākaḍḍhanaṁ parikaḍḍhanaṁ nibbaddhaṁ rocanaṁ vācākammaṁ upaṭṭhapeti, pisuṇavācaṁ	47	
PA_pe_2:47.8_5	pharusavācaṁ micchādiṭṭhi manoduccaritañca abhijjhaṁ byāpādaṁ micchādiṭṭhiṁ payojeti,	47	
PA_pe_2:47.8_6	tassa yo koci micchādiṭṭhi cāgo rāgajo vā dosajo vā sabbaso micchādiṭṭhi sambhūto	47	
PA_pe_2:47.8_7	iminā kāraṇena micchādiṭṭhiṁ upaṭṭhapeti, kāmesumicchācāraṁ vacīkammaṁ upaṭṭhapeti samphappalāpaṁ.	47	
PA_pe_2:47.9	Imāni tīṇi duccaritāni akusalamūlāni.	47	
PA_pe_2:48.1	Yā abhijjhā, so lobho.	48	
PA_pe_2:48.2	Yo byāpādo, so doso.	48	
PA_pe_2:48.3	Yā micchādiṭṭhi, so moho.	48	
PA_pe_2:48.4	Tāni aṭṭha micchattāni upaṭṭhapenti.	48	
PA_pe_2:48.5	Tesu gahitesu tīsu akusalamūlesu dasavidhaṁ akusalamūlaṁ pāripūriṁ gacchati, tassa tividhassa duccaritasaṅkilesassa vāsanābhāgiyañca suttaṁ nissaraṇaṁ.	48	
PA_pe_2:48.6	Tattha yo bahusito niddeso yathā lobho doso mohopi, tattha asituṁ ettha lobho ussado tena kāraṇena tesu vā dhammesu lobho paññapiyati.	48	
PA_pe_2:48.7	Tatthāyaṁ moho akusalaṁ moho ayaṁ avijjā, sā catubbidhā rūpe abhiniviṭṭhā, rūpaṁ attato samanupassati, avijjāgato rūpavantaṁ attānaṁ, attani vā rūpaṁ, rūpasmiṁ vā attānaṁ.	48	
PA_pe_2:48.8	Tattha katamaṁ padaṁ sakkāyadiṭṭhiyā ucchedaṁ vadati “taṁ jīvaṁ taṁ sarīran”ti natthikadiṭṭhi adhiccasamuppannadiṭṭhi ca añño ca karoti, añño paṭisaṁvediyati.	48	
PA_pe_2:48.9_0	Pacchimasaṭṭhikappānaṁ tīṇi padāni sakkāyadiṭṭhiyā sassataṁ bhajanti “aññaṁ jīvaṁ	48	
PA_pe_2:48.9_1	aññaṁ sarīran”ti akiriyañca taṁ dukkhamicchato ahetukā ca patanti anajjhābhāvo ca	48	
PA_pe_2:48.9_2	kammānaṁ sabbañca mānayi.	48	
PA_pe_2:48.10	Tattha “idameva saccaṁ moghamaññan”ti saṁsārena suddhi ājīvakā chaḷāsīti paññapenti.	48	
PA_pe_2:48.11	Yathārūpe sakkāyadiṭṭhiyā catuvatthukā, evaṁ pañcasu khandhesu vīsativatthukā sakkāyadiṭṭhiyā sassataṁ bhajati.	48	
PA_pe_2:48.12	Aññājīvakā ca sassatavādike ca sīlabbataṁ bhajanti parāmasanti iminā bhavissāmi devo vā devaññataro vā, ayaṁ sīlabbataparāmāso.	48	
PA_pe_2:48.13	Tattha sakkāyadiṭṭhiyā so rūpaṁ attato samanupassati, “taṁ jīvaṁ taṁ sarīram”iti taṁ kaṅkhati vicikicchati nādhimuccati nābhippasīdati pubbante aparante pubbantāparante …pe…	48	
PA_pe_2:48.14	iti vāsanābhāgiyesu ṭhitassa ayaṁ upakkileso.	48	
PA_pe_2:49.1	Tattha saddhindriyena sabbaṁ vicikicchitaṁ pajahati, paññindriyena udayabbayaṁ passati, samādhindriyena cittaṁ ekodi karoti vīriyindriyena ārabhati.	49	
PA_pe_2:49.2	So imehi pañcahi indriyehi saddhānusārī aveccappasāde nirato anantariyaṁ samādhiṁ uppādeti.	49	
PA_pe_2:49.3	Indriyehi suddhehi dhammānusārī appaccayatāya anantariyaṁ samādhiṁ uppādeti.	49	
PA_pe_2:49.4	So “idaṁ dukkhan”ti yathābhūtaṁ pajānāti.	49	
PA_pe_2:49.5	Saccāni idaṁ dassanabhāgiyaṁ suttaṁ.	49	
PA_pe_2:49.6	Tassa pañcannaṁ orambhāgiyānaṁ saṁyojanānaṁ tīṇi saṁyojanāni dassanapahātabbāni sabbena sabbaṁ pahīnāni dve puggalakatāni.	49	
PA_pe_2:49.7	Tattha tīṇi akusalamūlāni bhāvanāpahātabbāni uparikkhittāni cha bhave nibbattenti.	49	
PA_pe_2:49.8	Tattha tesu abhijjhāya ca byāpādesu tanukatesu cha bhavā parikkhayā mariyādaṁ gacchanti, dve bhavā avasiṭṭhā.	49	
PA_pe_2:49.9	Tassa abhijjhā ca byāpādo ca sabbena sabbaṁ parikkhīṇā honti.	49	
PA_pe_2:49.10	Eko bhavo avasiṭṭho hoti.	49	
PA_pe_2:49.11	So ca mānavasena nibbatteti.	49	
PA_pe_2:49.12	Kiñcāpi ettha aññepi cattāro kilesā rūparāgo bhavarāgo avijjā uddhaccaṁ ketusmimānabhūtā nappaṭibalā asmimānaṁ vinivattetuṁ, sabbepi te asmimānassa pahānaṁ ārabhate.	49	
PA_pe_2:49.13	Khīṇesu na ca tesu idamuttaridassanabhūmiyaṁ pañcasu sekkhapuggalesu tīsu ca paṭippannakesu dvīsu ca phalaṭṭhesu bhāvanābhāgiyaṁ suttaṁ.	49	
PA_pe_2:49.14	Taduttari asekkhabhāgiyasuttaṁ, katthaci bhūmi nipīḷiyati.	49	
PA_pe_2:49.15	Idañca pañcamaṁ suttaṁ.	49	
PA_pe_2:49.16	Tiṇṇaṁ puggalānaṁ desitaṁ puthujjanassa sekkhassa asekkhassa saṅkilesabhāgiyaṁ vāsanābhāgiyaṁ.	49	
PA_pe_2:49.17	Puthujjanassa dassanabhāgiyaṁ.	49	
PA_pe_2:49.18	Bhāvanābhāgiyaṁ pañcannaṁ sekkhānaṁ.	49	
PA_pe_2:49.19	Yaṁ paṭhamaniddiṭṭhaṁ asekkhabhāgiyaṁ sabbesaṁ arahantānaṁ.	49	
PA_pe_2:49.20	Sā pana pañcavidhā sattavīsaākāre pariyesitabbaṁ.	49	
PA_pe_2:49.21	Etesu tassa gatīnaṁ tato uttari.	49	
PA_pe_2:49.22	Tañca kho saṅkhepena paññāsāya ākārehi sampatati, ye paññāsa ākārā sāsane niddiṭṭhā, te saṅkhipiyantā dasahi ākārehi patanti.	49	
PA_pe_2:49.23	Ye ariyasaccaṁ nikkhepena ṭhite saṅkhipiyattā aṭṭhasu ākāresu patanti.	49	
PA_pe_2:49.24	Catūsu ca sādhāraṇesu suttesu yā hārasampātassa bhūmi, te saṅkhipiyantā pañcasu suttesu patanti.	49	
PA_pe_2:49.25	Saṅkilesabhāgiye vāsanābhāgiye bhāvanābhāgiye nibbedhabhāgiye asekkhabhāgiye ca.	49	
PA_pe_2:49.26	Te saṅkhipiyantā catūsu suttesu patanti.	49	
PA_pe_2:49.27	Saṅkilesabhāgiye vāsanābhāgiye nibbedhabhāgiye asekkhabhāgiye ca.	49	
PA_pe_2:49.28	Te saṅkhipiyamānā tīsu suttesu patanti, puthujjanabhāgiye sekkhabhāgiye asekkhabhāgiye ca.	49	
PA_pe_2:49.29	Te saṅkhipiyantā dvīsu suttesu patanti nibbedhabhāgiye ca pubbayogabhāgiye ca.	49	
PA_pe_2:49.30	Yathā vuttaṁ bhagavatā dve atthavase sampassamānā tathāgatā arahanto sammāsambuddhā dhammaṁ desenti suttaṁ geyyaṁ …pe…	49	
PA_pe_2:49.31	satthā pubbayogasamannāgate appakasirena maññamānā vasiyanti pubbayogā ca bhavissanti santānaṁ maññamānādharāya.	49	
PA_pe_2:49.32	Tattha paññāvemattataṁ attano samanupassamānena aṭṭhavidhe suttasaṅkhepe, yattha yattha sakkoti, tattha tattha yojetabbaṁ.	49	
PA_pe_2:49.33	Tattha tattha yojetvā suttassa attho niddisitabbo.	49	
PA_pe_2:49.34	Na hi sati vedanā mano dhāretvā sakkā yena kenaci suttassa attho yathābhūtaṁ niddisituṁ.	49	
PA_pe_2:50.1	Tattha purimakānaṁ suttānaṁ imā uddānagāthā	50	
PA_pe_2:51.1	Kāmandhā jālasañchannā,	51	
PA_pe_2:51.2	pañca nīvaraṇāni ca;	51	
PA_pe_2:51.3	Manopubbaṅgamā dhammā,	51	
PA_pe_2:51.4	mahānāmo ca sākiyo.	51	
PA_pe_2:52.1	Uddhaṁ adho vippamutto,	52	
PA_pe_2:52.2	yañca sīlakimatthiyā;	52	
PA_pe_2:52.3	Yassa selūpamaṁ cittaṁ,	52	
PA_pe_2:52.4	upatissa pucchādikā.	52	
PA_pe_2:53.1	Yassa kāyagatāsati,	53	
PA_pe_2:53.2	channaṁ tamoparāyaṇo;	53	
PA_pe_2:53.3	Na taṁ daḷhaṁ cetasikaṁ,	53	
PA_pe_2:53.4	ayaṁ lokotiādikaṁ.	53	
PA_pe_2:54.1	Cattāro ceva puggalā,	54	
PA_pe_2:54.2	dadato puññaṁ pavaḍḍhitaṁ;	54	
PA_pe_2:54.3	Sotānugatadhammesu,	54	
PA_pe_2:54.4	imā tesaṁ uddānagāthā.	54	
PA_pe_2:55.1	Tattha katamā āṇatti?	55	
PA_pe_2:56.1	“Sace bhāyatha dukkhassa,	56	
PA_pe_2:56.2	sace vo dukkhamappiyaṁ;	56	
PA_pe_2:56.3	Mākattha pāpakaṁ kammaṁ,	56	
PA_pe_2:56.4	āvi vā yadi vā raho”.	56	
PA_pe_2:57.1	“Atīte, rādha, rūpe anapekkho hohī”ti vitthārena kātabbā.	57	
PA_pe_2:57.2	“Sīlavantena, ānanda, puggalena sadā karaṇīyā kintime avippaṭisāro assā”ti.	57	
PA_pe_2:57.3	Ayaṁ vuccati āṇatti.	57	
PA_pe_2:58.1	Tattha katamaṁ phalaṁ?	58	
PA_pe_2:59.1	“Dhammo have rakkhati dhammacāriṁ,	59	
PA_pe_2:59.2	Chattaṁ mahantaṁ yatha vassakāle;	59	
PA_pe_2:59.3	Esānisaṁso dhamme suciṇṇe,	59	
PA_pe_2:59.4	Na duggatiṁ gacchati dhammacārī”.	59	
PA_pe_2:60.1	Idaṁ phalaṁ.	60	
PA_pe_2:61.1	Tattha katamo upāyo?	61	
PA_pe_2:62.1	“Sabbe dhammā anattāti,	62	
PA_pe_2:62.2	yadā paññāya passati;	62	
PA_pe_2:62.3	Atha nibbindati dukkhe,	62	
PA_pe_2:62.4	esa maggo visuddhiyā”.	62	
PA_pe_2:63.1	“Sattahaṅgehi samannāgato kho, bhikkhu, api himavantaṁ pabbatarājānaṁ cāleyya, ko pana vādo chavaṁ avijjaṁ sattakesu” veyyākaraṇaṁ kātabbaṁ.	63	
PA_pe_2:63.2	Ayaṁ upāyo.	63	
PA_pe_2:64.1	Tattha katamā āṇatti ca phalañca?	64	
PA_pe_2:65.1	Sace bhāyatha dukkhassa,	65	
PA_pe_2:65.2	sace vo dukkhamappiyaṁ;	65	
PA_pe_2:65.3	Mākattha pāpakaṁ kammaṁ,	65	
PA_pe_2:65.4	āvi vā yadi vā raho.	65	
PA_pe_2:66.1	“Sace hi pāpakaṁ kammaṁ,	66	
PA_pe_2:66.2	karotha vā karissatha;	66	
PA_pe_2:66.3	Na vo dukkhā pamokkhātthi,	66	
PA_pe_2:66.4	upaccāpi palāyataṁ”.	66	
PA_pe_2:67.1	Purimikāya gāthāya āṇatti pacchimikāya phalaṁ.	67	
PA_pe_2:67.2	Sīle patiṭṭhāya dve dhammā bhāvetabbā yā ca cittabhāvanā yā ca paññābhāvanā yā ca āṇatti rāgavirāgā ca phalaṁ.	67	
PA_pe_2:68.1	Tattha katamaṁ phalañca upāyo ca?	68	
PA_pe_2:69.1	“Sīle patiṭṭhāya naro sapañño,	69	
PA_pe_2:69.2	Cittaṁ paññañca bhāvayaṁ;	69	
PA_pe_2:69.3	Ātāpī nipako bhikkhu,	69	
PA_pe_2:69.4	So imaṁ vijaṭaye jaṭaṁ”.	69	
PA_pe_2:70.1	Purimikāya aḍḍhagāthāya upāyo, pacchimikāya aḍḍhagāthāya phalaṁ.	70	
PA_pe_2:70.2	Nandiyo sakko isivutthapuririkāmaekarakkhe suttaṁ mūlato upādāya yāva chasu dhammesu.	70	
PA_pe_2:70.3	Uttari pañcasu dhammesu yācayogo karaṇīyo, ayaṁ upāyo.	70	
PA_pe_2:70.4	Asahagatassa kāmāsavāpi cittaṁ muccatīti.	70	
PA_pe_2:70.5	Sabbāsu chasu tīsu.	70	
PA_pe_2:70.6	Ayaṁ upāyo ca phalañca.	70	
PA_pe_2:71.1	Tattha katamā āṇatti ca phalañca upāyo ca?	71	
PA_pe_2:72.1	“Suññato lokaṁ avekkhassu,	72	
PA_pe_2:72.2	mogharāja sadā sato;	72	
PA_pe_2:72.3	Attānudiṭṭhiṁ uhacca,	72	
PA_pe_2:72.4	evaṁ maccutaro siyā”.	72	
PA_pe_2:73.1	“Suññato lokaṁ avekkhassu, mogharājā”ti āṇatti.	73	
PA_pe_2:73.2	“Sadā sato”ti upāyo.	73	
PA_pe_2:73.3	“Attānudiṭṭhiṁ uhacca, evaṁ maccutaro siyā”ti phalaṁ.	73	
PA_pe_2:73.4	“Samādhiṁ, bhikkhave, bhāvetha, samāhito, bhikkhave, bhikkhu rūpaṁ aniccanti pajānāti.	73	
PA_pe_2:73.5	Evaṁ passaṁ ariyasāvako parimuccati jātiyāpi …pe…	73	
PA_pe_2:73.6	upāyāsehipi idha tīṇipi”.	73	
PA_pe_2:74.1	Tattha katamo assādo?	74	
PA_pe_2:75.1	Kāmaṁ kāmayamānassa, tassa cetaṁ samijjhati.	75	
PA_pe_2:75.2	Ayaṁ assādo.	75	
PA_pe_2:76.1	“Dhammacariyā samacariyā kusalacariyā hetūhi, brāhmaṇa, evam’idhekacce sattā kāyassa bhedā sugatiṁ saggaṁ lokaṁ upapajjanti”.	76	
PA_pe_2:76.2	Ayaṁ assādo.	76	
PA_pe_2:77.1	Tattha katamo ādīnavo?	77	
PA_pe_2:78.1	Kāmesu ve haññate sabbā mucceva—	78	
PA_pe_2:78.2	ayaṁ ādīnavo.	78	
PA_pe_2:78.3	Pasenadisaṁyuttake sutte pabbatopamā—	78	
PA_pe_2:78.4	ayaṁ ādīnavo.	78	
PA_pe_2:79.1	Tattha katamaṁ nissaraṇaṁ?	79	
PA_pe_2:80.1	“Yo kāme parivajjeti,	80	
PA_pe_2:80.2	sappasseva padā siro;	80	
PA_pe_2:80.3	Somaṁ visattikaṁ loke,	80	
PA_pe_2:80.4	sato samativattati”.	80	
PA_pe_2:81.1	Saṁyuttake suttaṁ pāricchattako paṇḍupalāso sannipalāso—	81	
PA_pe_2:81.2	idaṁ nissaraṇaṁ.	81	
PA_pe_2:82.1	Tattha katamo assādo ca ādīnavo ca?	82	
PA_pe_2:83.1	“Yāni karoti puriso,	83	
PA_pe_2:83.2	tāni attani passati;	83	
PA_pe_2:83.3	Kalyāṇakārī kalyāṇaṁ,	83	
PA_pe_2:83.4	pāpakārī ca pāpakaṁ”.	83	
PA_pe_2:84.1	Tattha yaṁ pāpakārī paccanubhoti ayaṁ assādo.	84	
PA_pe_2:84.2	Lābhālābhaaṭṭhakesu byākaraṇaṁ, tattha alābho ayaso nindā dukkhaṁ, ayaṁ ādīnavo.	84	
PA_pe_2:84.3	Lābho yaso sukhaṁ pasaṁsā, ayaṁ assādo.	84	
PA_pe_2:85.1	Tattha katamaṁ assādo ca nissaraṇañca?	85	
PA_pe_2:86.1	“Sukho vipāko puññānaṁ,	86	
PA_pe_2:86.2	adhippāyo ca ijjhati;	86	
PA_pe_2:86.3	Khippañca paramaṁ santiṁ,	86	
PA_pe_2:86.4	nibbānamadhigacchatī”ti.	86	
PA_pe_2:87.1	Yo ca vipāko puññānaṁ yā ca adhippāyassa ijjhanā, ayaṁ assādo.	87	
PA_pe_2:87.2	Yaṁ khippañca paramaṁ santiṁ nibbānamadhigacchati, idaṁ nissaraṇaṁ.	87	
PA_pe_2:88.1	Bāttiṁsāya ceva mahāpurisalakkhaṇehi samannāgatassa mahāpurisassa dveyeva gatiyo honti, sace agāraṁ ajjhāvasati, rājā hoti cakkavattī yāva abhivijinitvā ajjhāvasati ayaṁ assādo.	88	
PA_pe_2:88.2	Sace agārasmā anagāriyaṁ pabbajati sabbena oghena nissaraṇaṁ ayaṁ assādo ca nissaraṇañca.	88	
PA_pe_2:89.1	Tattha katamo ādīnavo ca nissaraṇañca?	89	
PA_pe_2:90.1	“Ādānassa bhayaṁ ñatvā,	90	
PA_pe_2:90.2	Jātimaraṇasambhavaṁ;	90	
PA_pe_2:90.3	Anādātuṁ nibbattati,	90	
PA_pe_2:90.4	Jātimaraṇasaṅkhayā”.	90	
PA_pe_2:91.1	Purimikāya aḍḍhagāthāya jātimaraṇasambhavo ādīnavo.	91	
PA_pe_2:91.2	Anādātuṁ nibbattati jātimaraṇasaṅkhayāti nissaraṇaṁ.	91	
PA_pe_2:92.1	Kicchaṁ vatāyaṁ loko āpanno yamidaṁ jāyate ca mīyate ca.	92	
PA_pe_2:92.2	Yāva kudassunāmassa dukkhassa anto bhavissati parato vāti ettha yā uparikkhā, ayaṁ ādīnavo.	92	
PA_pe_2:92.3	Yo gedhaṁ ñatvā abhinikkhamati yāva purāṇakāya rājadhāniyā, idaṁ nissaraṇaṁ.	92	
PA_pe_2:92.4	Ayaṁ ādīnavo ca nissaraṇañca.	92	
PA_pe_2:93.1	Tattha katamo assādo ca ādīnavo ca nissaraṇañca?	93	
PA_pe_2:94.1	“Kāmā hi citrā vividhā manoramā,	94	
PA_pe_2:94.2	Virūparūpehi mathenti cittaṁ;	94	
PA_pe_2:94.3	Tasmā ahaṁ pabbajitomhi rāja,	94	
PA_pe_2:94.4	Apaṇṇakaṁ sāmaññameva seyyo”.	94	
PA_pe_2:95.1	Yaṁ “kāmā hi citrā vividhā manoramā”ti ayaṁ assādo.	95	
PA_pe_2:95.2	Yaṁ “virūparūpehi mathenti cittan”ti ayaṁ ādīnavo.	95	
PA_pe_2:95.3	Yaṁ ahaṁ agārasmā pabbajitomhi rāja apaṇṇakaṁ sāmaññameva seyyoti idaṁ nissaraṇaṁ.	95	
PA_pe_2:96.1_0	Balavaṁ bālopamasuttaṁ yaṁ āsāya vā vedanīyaṁ kammaṁ gāhati, tathā cepi yaṁ yaṁ pāpakammaṁ	96	
PA_pe_2:96.1_1	anubhoti, tattha dukkhavedanīyena kammena abhāvitakāyena ca yāva parittacetaso ca	96	
PA_pe_2:96.1_2	ādīnavaṁ dasseti sukhavedanīyena kammena assādeti.	96	
PA_pe_2:96.2	Yaṁ purāsadiso hoti.	96	
PA_pe_2:96.3	Bhāvitacitto bhāvitakāyo bhāvitapañño mahānāmo aparittacetaso, idaṁ nissaraṇaṁ.	96	
PA_pe_2:97.1	Tattha katamaṁ lokikaṁ suttaṁ?	97	
PA_pe_2:98.1	“Na hi pāpaṁ kataṁ kammaṁ,	98	
PA_pe_2:98.2	Sajjukhīraṁva muccati;	98	
PA_pe_2:98.3	Ḍahantaṁ bālamanveti,	98	
PA_pe_2:98.4	Bhasmacchannova pāvako”.	98	
PA_pe_2:99.1	Cattāri agatigamanāni, idaṁ lokikaṁ suttaṁ.	99	
PA_pe_2:100.1	Tattha katamaṁ lokuttaraṁ suttaṁ?	100	
PA_pe_2:101.1	“Yassindriyāni samathaṅgatāni,	101	
PA_pe_2:101.2	Assā yathā sārathinā sudantā;	101	
PA_pe_2:101.3	Pahīnamānassa anāsavassa,	101	
PA_pe_2:101.4	Devāpi tassa pihayanti tādino”ti.	101	
PA_pe_2:102.1	“Ariyaṁ vo, bhikkhave, sammāsamādhiṁ desessāmī”ti idaṁ lokuttaraṁ suttaṁ.	102	
PA_pe_2:103.1	Tattha katamaṁ lokikaṁ lokuttarañca suttaṁ?	103	
PA_pe_2:104.1	“Sattiyā viya omaṭṭho,	104	
PA_pe_2:104.2	dayhamānova matthake;	104	
PA_pe_2:104.3	Kāmarāgappahānāya,	104	
PA_pe_2:104.4	sato bhikkhu paribbaje”.	104	
PA_pe_2:105.1	“Sattiyā viya omaṭṭho,	105	
PA_pe_2:105.2	Dayhamānova matthake”ti lokikaṁ;	105	
PA_pe_2:105.3	“Kāmarāgappahānāya,	105	
PA_pe_2:105.4	Sato bhikkhu paribbaje”ti lokuttaraṁ.	105	
PA_pe_2:106.1	Kabaḷīkāre āhāre atthi chandoti lokikaṁ.	106	
PA_pe_2:106.2	Natthi chandoti lokuttaraṁ suttaṁ.	106	
PA_pe_2:107.1	Tattha katamaṁ kammaṁ?	107	
PA_pe_2:108.1	“Yo pāṇamatipāteti,	108	
PA_pe_2:108.2	musāvādañca bhāsati;	108	
PA_pe_2:108.3	Loke adinnaṁ ādiyati,	108	
PA_pe_2:108.4	paradārañca gacchati.	108	
PA_pe_2:109.1	Surāmerayapānañca,	109	
PA_pe_2:109.2	yo naro anuyuñjati;	109	
PA_pe_2:109.3	Appahāya pañca verāni,	109	
PA_pe_2:109.4	dussīlo iti vuccati”.	109	
PA_pe_2:110.1	Tīṇimāni, bhikkhave, duccaritāni.	110	
PA_pe_2:110.2	Idaṁ kammaṁ.	110	
PA_pe_2:111.1	Tattha katamo vipāko?	111	
PA_pe_2:112.1	Saṭṭhivassasahassāni, yathārūpī vipaccagā.	112	
PA_pe_2:113.1	“Diṭṭhā mayā, bhikkhave, cha phassāyatanikā nāma nirayā.	113	
PA_pe_2:113.2	Diṭṭhā mayā, bhikkhave, cha phassāyatanikā nāma saggā”.	113	
PA_pe_2:113.3	Ayaṁ vipāko.	113	
PA_pe_2:114.1	Tattha katamaṁ kammañca vipāko ca?	114	
PA_pe_2:115.1	“Ayasāva malaṁ samuṭṭhitaṁ,	115	
PA_pe_2:115.2	Tatuṭṭhāya tameva khādati;	115	
PA_pe_2:115.3	Evaṁ atidhonacārinaṁ,	115	
PA_pe_2:115.4	Sāni kammāni nayanti duggatiṁ”.	115	
PA_pe_2:116.1	Ayasāva malaṁ samuṭṭhitaṁ, yāva sāni kammānīti idaṁ kammaṁ.	116	
PA_pe_2:116.2	Nayanti duggatinti vipāko.	116	
PA_pe_2:117.1	Catūsu sammāpaṭipajjamāno mātari pitari tathāgate tathāgatasāvake yā sammāpaṭipatti, idaṁ kammaṁ.	117	
PA_pe_2:117.2	Yaṁ devesu upapajjati, ayaṁ vipāko.	117	
PA_pe_2:117.3	Idaṁ kammañca vipāko ca.	117	
PA_pe_2:118.1	Tattha katamaṁ niddiṭṭhaṁ suttaṁ?	118	
PA_pe_2:119.1	“Nelaṅgo setapacchādo,	119	
PA_pe_2:119.2	ekāro vattatī ratho;	119	
PA_pe_2:119.3	Anīghaṁ passa āyantaṁ,	119	
PA_pe_2:119.4	chinnasotaṁ abandhanaṁ;	119	
PA_pe_2:119.5	Yaṁ vā cittaṁ samaṇesu,	119	
PA_pe_2:119.6	cittāgahapati dissati”.	119	
PA_pe_2:120.1	Evaṁ imāya gāthāya niddiṭṭho attho.	120	
PA_pe_2:121.1	Gopālakopame ekādasa padāni.	121	
PA_pe_2:121.2	Evaṁ kho, bhikkhave, bhikkhu rūpaññū hoti.	121	
PA_pe_2:121.3	Yā ca atirekapūjāya pūjetā hotīti.	121	
PA_pe_2:121.4	Imāni ekādasa padāni yathābhāsitāni niddiṭṭho attho.	121	
PA_pe_2:122.1	Tattha katamo aniddiṭṭho attho?	122	
PA_pe_2:123.1	“Sukho viveko tuṭṭhassa,	123	
PA_pe_2:123.2	sutadhammassa passato;	123	
PA_pe_2:123.3	Abyāpajjaṁ sukhaṁ loke,	123	
PA_pe_2:123.4	pāṇabhūtesu saṁyamoti.	123	
PA_pe_2:124.1	Sukhā virāgatā loke,	124	
PA_pe_2:124.2	kāmānaṁ samatikkamo;	124	
PA_pe_2:124.3	Asmimānassa yo vinayo,	124	
PA_pe_2:124.4	etaṁ ve paramaṁ sukhanti”.	124	
PA_pe_2:125.1	Idaṁ aniddiṭṭhaṁ.	125	
PA_pe_2:125.2	Aṭṭha mahāpurisavitakkā.	125	
PA_pe_2:125.3	Idaṁ aniddiṭṭhaṁ.	125	
PA_pe_2:126.1	Tattha katamaṁ niddiṭṭhañca aniddiṭṭhañca?	126	
PA_pe_2:127.1	“Pasannanetto sumukho,	127	
PA_pe_2:127.2	brahā uju patāpavā;	127	
PA_pe_2:127.3	Majjhe samaṇasaṅghassa,	127	
PA_pe_2:127.4	ādiccova virocasi”.	127	
PA_pe_2:128.1	Pasannanetto yāva ādiccova virocasīti niddiṭṭho.	128	
PA_pe_2:128.2	Pasannanetto yo bhagavā kathañca pana pasannanettatā, kathaṁ sumukhatā, kathaṁ brahakāyatā, kathaṁ ujukatā, kathaṁ patāpavatā, kathaṁ virocatāti aniddiṭṭho.	128	
PA_pe_2:128.3	Pheṇapiṇḍopamaṁ veyyākaraṇaṁ yathā pheṇapiṇḍo evaṁ rūpaṁ yathā pubbuḷo evaṁ vedanā māyā viññāṇaṁ pañcakkhandhā pañcahi upamāhi niddiṭṭhā.	128	
PA_pe_2:128.4	Kena kāraṇena pheṇapiṇḍopamaṁ rūpaṁ sabbañca cakkhuviññeyyaṁ yaṁ vā catūhi āyatanehi?	128	
PA_pe_2:128.5	Kathaṁ vedanā pubbuḷūpamā?	128	
PA_pe_2:128.6	Katarā ca sā vedanā sukhā dukkhā adukkhamasukhā?	128	
PA_pe_2:128.7	Evamesā aniddiṭṭhā.	128	
PA_pe_2:128.8	Evaṁ niddiṭṭhañca aniddiṭṭhañca.	128	
PA_pe_2:129.1	Tattha katamaṁ ñāṇaṁ?	129	
PA_pe_2:130.1	“Paññā hi seṭṭhā lokasmiṁ,	130	
PA_pe_2:130.2	yāyaṁ nibbedhagāminī;	130	
PA_pe_2:130.3	Yāya sammā pajānāti,	130	
PA_pe_2:130.4	jātimaraṇasaṅkhayaṁ”.	130	
PA_pe_2:131.1	Tīṇimāni indriyāni anaññātaññassāmītindriyaṁ aññindriyaṁ aññātāvindriyaṁ, idaṁ ñāṇaṁ.	131	
PA_pe_2:132.1	Tattha katamaṁ neyyaṁ?	132	
PA_pe_2:133.1	“Kāmesu sattā kāmasaṅgasattā,	133	
PA_pe_2:133.2	Saṁyojane vajjamapassamānā;	133	
PA_pe_2:133.3	Na hi jātu saṁyojanasaṅgasattā,	133	
PA_pe_2:133.4	Oghaṁ tareyyuṁ vipulaṁ mahantaṁ”.	133	
PA_pe_2:134.1	Catūhi aṅgehi samannāgatā kāyassa bhedā devesu uppajjanti.	134	
PA_pe_2:134.2	Udāne kāpiyaṁ suttaṁ apaṇṇakapasādanīyaṁ—	134	
PA_pe_2:134.3	idaṁ neyyaṁ.	134	
PA_pe_2:135.1	Tattha katamaṁ ñāṇañca neyyañca?	135	
PA_pe_2:136.1	“Sabbe dhammā anattāti,	136	
PA_pe_2:136.2	yadā paññāya passati;	136	
PA_pe_2:136.3	Atha nibbindati dukkhe,	136	
PA_pe_2:136.4	esa maggo visuddhiyā”.	136	
PA_pe_2:137.1	Yadā passatīti ñāṇaṁ.	137	
PA_pe_2:137.2	Yo sabbadhamme anattākārena upaṭṭhapeti idaṁ neyyaṁ.	137	
PA_pe_2:138.1	Cattāri ariyasaccāni, tattha tīṇi neyyāni maggasaccaṁ sīlakkhandho ca paññākkhandho ca, idaṁ ñāṇañca neyyañca.	138	
PA_pe_2:139.1	Tattha katamaṁ dassanaṁ?	139	
PA_pe_2:140.1	“Eseva maggo natthañño,	140	
PA_pe_2:140.2	Dassanassa visuddhiyā;	140	
PA_pe_2:140.3	Etañhi tumhe paṭipajjatha,	140	
PA_pe_2:140.4	Mārassetaṁ pamohanaṁ”.	140	
PA_pe_2:141.1	Catūhi aṅgehi samannāgato ariyasāvako attanāva attānaṁ byākareyya “khīṇanirayomhi yāva sotāpannohamasmi avinipātadhammo niyato sambodhiparāyaṇo”ti.	141	
PA_pe_2:141.2	Idaṁ dassanaṁ.	141	
PA_pe_2:142.1	Tattha katamā bhāvanā?	142	
PA_pe_2:143.1	“Yassindriyāni subhāvitāni,	143	
PA_pe_2:143.2	Ajjhattaṁ bahiddhā ca sabbaloke;	143	
PA_pe_2:143.3	So puggalo mati ca rūpasaññī,	143	
PA_pe_2:143.4	Sumohagatā na jānāti”.	143	
PA_pe_2:144.1	Cattāri dhammapadāni—	144	
PA_pe_2:144.2	anabhijjhā abyāpādo sammāsati sammāsamādhi.	144	
PA_pe_2:144.3	Ayaṁ bhāvanā.	144	
PA_pe_2:145.1	Tattha katamaṁ dassanañca bhāvanā ca?	145	
PA_pe_2:146.1	“Vacasā manasātha kammunā ca,	146	
PA_pe_2:146.2	Aviruddho sammā viditvā dhammaṁ;	146	
PA_pe_2:146.3	Nibbānapadābhipatthayāno,	146	
PA_pe_2:146.4	Sammā so loke paribbajeyya”.	146	
PA_pe_2:147.1	Sotāpattiphalaṁ sacchikātukāmena katame dhammā manasikātabbā, bhagavā āha pañcupādānakkhandhā.	147	
PA_pe_2:147.2	Idaṁ dassanañca bhāvanā ca.	147	
PA_pe_2:148.1	Tattha katame vipākadhammadhammā?	148	
PA_pe_2:149.1	Yāni karoti purisoti vitthāro.	149	
PA_pe_2:149.2	Tīṇimāni, bhikkhave, sucaritāni.	149	
PA_pe_2:149.3	Ime vipākadhammadhammā.	149	
PA_pe_2:150.1	Tattha katame navipākadhammadhammā?	150	
PA_pe_2:151.1	“Rūpaṁ vedayitaṁ saññā,	151	
PA_pe_2:151.2	Viññāṇaṁ yā ceva cetanā;	151	
PA_pe_2:151.3	Nesohamasmi na meso attā,	151	
PA_pe_2:151.4	Iti diṭṭho virajjati”.	151	
PA_pe_2:152.1	Pañcime, bhikkhave, khandhā—	152	
PA_pe_2:152.2	ime navipākadhammadhammā.	152	
PA_pe_2:153.1	Tattha katamo nevavipāko navipākadhammadhammo?	153	
PA_pe_2:154.1	“Ye evaṁ paṭipajjanti,	154	
PA_pe_2:154.2	nayaṁ buddhena desitaṁ;	154	
PA_pe_2:154.3	Te dukkhassantaṁ karissanti,	154	
PA_pe_2:154.4	satthusāsanakārakā”ti.	154	
PA_pe_2:155.1	Iti yā ca sammāpaṭipatti yo ca nirodho, ubhayametaṁ nevavipāko navipākadhammo.	155	
PA_pe_2:155.2	Brahmacariyaṁ vo, bhikkhave, desessāmi, brahmacariyaphalāni ca brahmacariyañca ariyo aṭṭhaṅgiko maggo brahmacariyaphalāni sotāpattiphalaṁ yāva arahattaṁ.	155	
PA_pe_2:156.1	Tattha katamaṁ sakavacanaṁ?	156	
PA_pe_2:157.1	“Sabbapāpassa akaraṇaṁ,	157	
PA_pe_2:157.2	kusalassa upasampadā;	157	
PA_pe_2:157.3	Sacittapariyodāpanaṁ,	157	
PA_pe_2:157.4	etaṁ buddhāna sāsanaṁ”.	157	
PA_pe_2:158.1	Tīṇimāni, bhikkhave, vimokkhamukhāni.	158	
PA_pe_2:158.2	Idaṁ sakavacanaṁ.	158	
PA_pe_2:159.1	Tattha katamaṁ paravacanaṁ?	159	
PA_pe_2:160.1	“Natthi puttasamaṁ pemaṁ,	160	
PA_pe_2:160.2	Natthi goṇasamitaṁ dhanaṁ;	160	
PA_pe_2:160.3	Natthi sūriyasamā ābhā,	160	
PA_pe_2:160.4	Samuddaparamā sarā”.	160	
PA_pe_2:161.1	Hetunā mārisā kosiyā subhāsitena saṅgāmavijayo sopi nāma, bhikkhave, sakko devānamindo sakaṁ phalaṁ paribhuñjamānoti vitthārena kātabbaṁ.	161	
PA_pe_2:161.2	Idaṁ paravacanaṁ.	161	
PA_pe_2:162.1	Tattha katamaṁ sakavacanañca paravacanañca?	162	
PA_pe_2:163.1	“Yaṁ pattaṁ yañca pattabbaṁ,	163	
PA_pe_2:163.2	Ubhayametaṁ rajānukiṇṇaṁ;	163	
PA_pe_2:163.3	Ye evaṁvādino natthi,	163	
PA_pe_2:163.4	Tesaṁ kāmesu doso”ti.	163	
PA_pe_2:164.1	Idaṁ paravacanaṁ.	164	
PA_pe_2:164.2	Ye ca kho te ubho ante anupagamma vaṭṭaṁ tesaṁ natthi paññāpanāya.	164	
PA_pe_2:164.3	Idaṁ sakavacanaṁ.	164	
PA_pe_2:165.1	“Nandati puttehi puttimā,	165	
PA_pe_2:165.2	Gomā gohi tatheva nandati;	165	
PA_pe_2:165.3	Upadhī hi narassa nandanā,	165	
PA_pe_2:165.4	Na hi so nandati yo nirūpadhī”ti—	165	
PA_pe_2:165.5	paravacanaṁ.	165	
PA_pe_2:166.1	“Socati puttehi puttimā,	166	
PA_pe_2:166.2	Gomā gohi tatheva socati;	166	
PA_pe_2:166.3	Upadhī hi narassa socanā,	166	
PA_pe_2:166.4	Na hi so socati yo nirūpadhī”ti—	166	
PA_pe_2:166.5	sakavacanaṁ.	166	
PA_pe_2:167.1	Idaṁ sakavacanaṁ paravacanañca.	167	
PA_pe_2:168.1	Tattha katamaṁ sattādhiṭṭhānaṁ?	168	
PA_pe_2:169.1	“Ye keci bhūtā bhavissanti ye vāpi,	169	
PA_pe_2:169.2	Sabbe gamissanti pahāya dehaṁ;	169	
PA_pe_2:169.3	Taṁ sabbajāniṁ kusalo viditvā,	169	
PA_pe_2:169.4	Dhamme ṭhito brahmacariyaṁ careyya”.	169	
PA_pe_2:170.1	Tayome, bhikkhave, satthāro, tathāgato arahaṁ sekkho paṭipado.	170	
PA_pe_2:170.2	Idaṁ sattādhiṭṭhānaṁ.	170	
PA_pe_2:171.1	Tattha katamaṁ dhammādhiṭṭhānaṁ?	171	
PA_pe_2:172.1	“Yañca kāmasukhaṁ loke,	172	
PA_pe_2:172.2	yañcidaṁ diviyaṁ sukhaṁ;	172	
PA_pe_2:172.3	Taṇhakkhayasukhassete,	172	
PA_pe_2:172.4	kalaṁ nāgghanti soḷasiṁ”.	172	
PA_pe_2:173.1	Sattime, bhikkhave, bojjhaṅgā, idaṁ dhammādhiṭṭhānaṁ.	173	
PA_pe_2:174.1	Tattha katamaṁ sattādhiṭṭhānañca dhammādhiṭṭhānañca?	174	
PA_pe_2:174.2	Duddasamantaṁ saccaṁ duddaso paṭivedho bālehi, jānato passato natthi nandīti vadāmi.	174	
PA_pe_2:174.3	Duddasamantaṁ saccaṁ duddaso paṭivedho bālehīti dhammādhiṭṭhānaṁ.	174	
PA_pe_2:174.4	Jānato passato natthi nandīti sattādhiṭṭhānaṁ.	174	
PA_pe_2:174.5_0	Dārukkhandhopamaṁ gaṅgāya tīriyā orimañca tīraṁ pārimañca tīraṁ thale vā na ca ussīdanaṁ,	174	
PA_pe_2:174.5_1	majjhe ca na saṁsīdanaṁ manussaggāho ca amanussaggāho ca antopūtibhāvo ca, idaṁ dhammādhiṭṭhānaṁ.	174	
PA_pe_2:174.6	Evaṁ pana bhikkhu nibbānaninno bhavissati nibbānaparāyaṇoti sattādhiṭṭhānaṁ.	174	
PA_pe_2:174.7	Idaṁ sattādhiṭṭhānañca dhammādhiṭṭhānañca.	174	
PA_pe_2:175.1	Tattha katamo thavo?	175	
PA_pe_2:176.1	“Maggānaṭṭhaṅgiko seṭṭho,	176	
PA_pe_2:176.2	saccānaṁ caturo padā;	176	
PA_pe_2:176.3	Virāgo seṭṭho dhammānaṁ,	176	
PA_pe_2:176.4	dvipadānañca cakkhumā”.	176	
PA_pe_2:177.1	Tīṇimāni, bhikkhave, aggāni—	177	
PA_pe_2:177.2	buddho sattānaṁ, virāgo dhammānaṁ, saṅgho gaṇānaṁ.	177	
PA_pe_2:177.3	Ayaṁ thavo.	177	
PA_pe_2:178.1	Tattha katamaṁ anuññātaṁ?	178	
PA_pe_2:179.1	“Kāyena saṁvaro sādhu,	179	
PA_pe_2:179.2	sādhu vācāya saṁvaro;	179	
PA_pe_2:179.3	Manasā saṁvaro sādhu,	179	
PA_pe_2:179.4	sādhu sabbattha saṁvuto;	179	
PA_pe_2:179.5	Sabbattha saṁvuto bhikkhu,	179	
PA_pe_2:179.6	sabbadukkhā pamuccati”.	179	
PA_pe_2:180.1	Idaṁ bhagavatā anuññātaṁ.	180	
PA_pe_2:181.1	Tīṇimāni, bhikkhave, karaṇīyāni—	181	
PA_pe_2:181.2	kāyasucaritaṁ vacīsucaritaṁ manosucaritaṁ.	181	
PA_pe_2:181.3	Idaṁ anuññātaṁ.	181	
PA_pe_2:182.1	Tattha katamaṁ paṭikkhittaṁ?	182	
PA_pe_2:183.1	Natthi puttasamaṁ pemaṁ.	183	
PA_pe_2:183.2	Vitthāro idaṁ paṭikkhittaṁ.	183	
PA_pe_2:184.1	Tīṇimāni, bhikkhave, akaraṇīyāni sayaṁ abhiññāya desitāni.	184	
PA_pe_2:184.2	Katamāni tīṇi?	184	
PA_pe_2:184.3	Kāyaduccaritaṁ vacīduccaritaṁ manoduccaritaṁ.	184	
PA_pe_2:184.4	Idaṁ paṭikkhittaṁ.	184	
PA_pe_2:185.1	Tattha katamaṁ anuññātañca paṭikkhittañca?	185	
PA_pe_2:186.1	“Kāyena kusalaṁ kare,	186	
PA_pe_2:186.2	assa kāyena saṁvuto;	186	
PA_pe_2:186.3	Kāyaduccaritaṁ hitvā,	186	
PA_pe_2:186.4	kāyasucaritaṁ care”.	186	
PA_pe_2:187.1	Dvīhi paṭhamapadehi catutthena ca padena anujānāti.	187	
PA_pe_2:187.2	Kāyaduccaritaṁ hitvāti tatiyena padena paṭikkhittanti.	187	
PA_pe_2:187.3	Mahāvibhaṅgo aciratapānādo.	187	
PA_pe_2:188.1	Tatthimā uddānagāthā	188	
PA_pe_2:189.1	Sace bhāyasi dukkhassa,	189	
PA_pe_2:189.2	mābhinandi anāgataṁ;	189	
PA_pe_2:189.3	Vassakāle yathā chattaṁ,	189	
PA_pe_2:189.4	kusalāni kamatthake.	189	
PA_pe_2:190.1	Sabbe dhammā anattāti,	190	
PA_pe_2:190.2	samāgataṁ vicālaye;	190	
PA_pe_2:190.3	Na vo dukkhā pamokkhātthi,	190	
PA_pe_2:190.4	samatho ca vipassanā.	190	
PA_pe_2:191.1	Kāmacchandaṁ upādāya,	191	
PA_pe_2:191.2	yo so vitakkehi khajjati;	191	
PA_pe_2:191.3	Subhāvitatte bojjhaṅge,	191	
PA_pe_2:191.4	so imaṁ vijaṭaye jaṭaṁ.	191	
PA_pe_2:192.1	Suññato lokaṁ avekkhassu,	192	
PA_pe_2:192.2	samādhibhāvi bhāvase;	192	
PA_pe_2:192.3	Kāmaṁ kāmayamānassa,	192	
PA_pe_2:192.4	dhammacariyāya sugatiṁ.	192	
PA_pe_2:193.1	Haññate sabbā mucceva,	193	
PA_pe_2:193.2	nippoṭhento catuddisā;	193	
PA_pe_2:193.3	Yo kāme parivajjeti,	193	
PA_pe_2:193.4	pārichattopameva ca.	193	
PA_pe_2:194.1	Yāni karoti puriso,	194	
PA_pe_2:194.2	lokadhammā pakāsitā;	194	
PA_pe_2:194.3	Sukho vipāko puññānaṁ,	194	
PA_pe_2:194.4	tatiyaṁ aññaṁ na vijjati.	194	
PA_pe_2:195.1	Ādānassa bhayaṁ ñatvā,	195	
PA_pe_2:195.2	jāyate jīyatepi ca;	195	
PA_pe_2:195.3	Kāmā hi citrā vividhā,	195	
PA_pe_2:195.4	atha loṇasallopamaṁ.	195	
PA_pe_2:196.1	Na hi pāpaṁ kataṁ kammaṁ,	196	
PA_pe_2:196.2	Agatīhi ca gacchati;	196	
PA_pe_2:196.3	Yassindriyāni samathaṅgatāni,	196	
PA_pe_2:196.4	Tatheva pañcañāṇiko.	196	
PA_pe_2:197.1	Sattiyā viya omaṭṭho,	197	
PA_pe_2:197.2	viññāṇañca patiṭṭhitā;	197	
PA_pe_2:197.3	Yo pāṇamatipāteti,	197	
PA_pe_2:197.4	tīṇi duccaritāni ca.	197	
PA_pe_2:198.1	Saṭṭhivassasahassāni,	198	
PA_pe_2:198.2	Khaṇaṁ laddhāna dullabhaṁ;	198	
PA_pe_2:198.3	Ayasāva malaṁ samuṭṭhitaṁ,	198	
PA_pe_2:198.4	Catūsu paṭipattisu.	198	
PA_pe_2:199.1	Nelaṅgo setapacchādo,	199	
PA_pe_2:199.2	atha gopālakopamaṁ;	199	
PA_pe_2:199.3	Sukho viveko tuṭṭhassa,	199	
PA_pe_2:199.4	vitakkā ca sudesitā.	199	
PA_pe_2:200.1	Pheṇapiṇḍopamaṁ rūpaṁ,	200	
PA_pe_2:200.2	brahā uju patāpavā;	200	
PA_pe_2:200.3	Paññā hi seṭṭhā lokasmiṁ,	200	
PA_pe_2:200.4	anaññā tīṇi indriyāni.	200	
PA_pe_2:201.1	Kāmesu sattā kāmasaṅgasattā,	201	
PA_pe_2:201.2	Atha vaṇṇo rahassavā;	201	
PA_pe_2:201.3	Sabbe dhammā anattāti,	201	
PA_pe_2:201.4	Ariyasaccañca desitaṁ.	201	
PA_pe_2:202.1	Eseva maggo natthañño,	202	
PA_pe_2:202.2	Sotāpannoti byākare;	202	
PA_pe_2:202.3	Yassindriyāni subhāvitāni,	202	
PA_pe_2:202.4	Atha dhammapadehi ca.	202	
PA_pe_2:203.1	Vacasā manasā ceva,	203	
PA_pe_2:203.2	pañcakkhandhā aniccato;	203	
PA_pe_2:203.3	Yāni karoti puriso,	203	
PA_pe_2:203.4	tīṇi sucaritāni ca.	203	
PA_pe_2:204.1	Rūpaṁ vedayitaṁ saññā,	204	
PA_pe_2:204.2	pañcakkhandhā pakāsitā;	204	
PA_pe_2:204.3	Yo evaṁ paṭipajjati,	204	
PA_pe_2:204.4	brahmā ceva phalāni ca.	204	
PA_pe_2:205.1	Sabbapāpassa akaraṇaṁ,	205	
PA_pe_2:205.2	vimokkhā taṁ hi desitā;	205	
PA_pe_2:205.3	Natthi puttasamaṁ pemaṁ,	205	
PA_pe_2:205.4	devānaṁ asurāna ca.	205	
PA_pe_2:206.1	Yaṁ pattaṁ yañca pattabbaṁ,	206	
PA_pe_2:206.2	nandati socati niccaṁ;	206	
PA_pe_2:206.3	Ye keci bhūtā bhavissanti,	206	
PA_pe_2:206.4	satthāro ca pakāsitā.	206	
PA_pe_2:207.1	Yañca kāmasukhaṁ loke,	207	
PA_pe_2:207.2	bojjhaṅgā ca sudesitā;	207	
PA_pe_2:207.3	Maggānaṭṭhaṅgiko seṭṭho,	207	
PA_pe_2:207.4	tayo ca aggapattiyo.	207	
PA_pe_2:208.1	Kāyena saṁvaro sādhu,	208	
PA_pe_2:208.2	karaṇīyañca desitaṁ;	208	
PA_pe_2:208.3	Natthi attasamaṁ pemaṁ,	208	
PA_pe_2:208.4	ariyā tīṇi ca desitā.	208	
PA_pe_2:209.1	Kāyena kusalaṁ abhirato,	209	
PA_pe_2:209.2	Vinayañca kāmasukhaṁ loke;	209	
PA_pe_2:209.3	Bojjhaṅgā ca sudesitā,	209	
PA_pe_2:209.4	Duddasaṁ anataṁ ceva parāparaṁ ca.	209	
PA_pe_2:210.1	Peṭakopadese sāsanappaṭṭhānaṁ nāma dutiyabhūmi samattā.	210	
