segmentnr	original	folio	analyzed
PA_cnd_8:0.1	Cūḷaniddesa	0	
PA_cnd_8:0.2	Pārāyanavagganiddesa	0	
PA_cnd_8:0.3	Pucchāniddesa	0	
PA_cnd_8:0.4	4. Mettagūmāṇavapucchāniddesa	0	
PA_cnd_8:1.1	Pucchāmi taṁ bhagavā brūhi metaṁ,	1	
PA_cnd_8:1.2	(iccāyasmā mettagū)	1	
PA_cnd_8:1.3	Maññāmi taṁ vedaguṁ bhāvitattaṁ;	1	
PA_cnd_8:1.4	Kuto nu dukkhā samudāgatā ime,	1	
PA_cnd_8:1.5	Ye keci lokasmimanekarūpā.	1	
PA_cnd_8:2.1	Pucchāmi taṁ bhagavā brūhi metanti.	2	
PA_cnd_8:2.2	Pucchāmīti tisso pucchā—	2	
PA_cnd_8:2.3	adiṭṭhajotanā pucchā, diṭṭhasaṁsandanā pucchā, vimaticchedanā pucchā.	2	
PA_cnd_8:2.4	Katamā adiṭṭhajotanā pucchā?	2	
PA_cnd_8:2.5	Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ.	2	
PA_cnd_8:2.6	Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṁ pucchati—	2	
PA_cnd_8:2.7	ayaṁ adiṭṭhajotanā pucchā.	2	
PA_cnd_8:3.1	Katamā diṭṭhasaṁsandanā pucchā?	3	
PA_cnd_8:3.2	Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ.	3	
PA_cnd_8:3.3	Aññehi paṇḍitehi saddhiṁ saṁsandanatthāya pañhaṁ pucchati—	3	
PA_cnd_8:3.4	ayaṁ diṭṭhasaṁsandanā pucchā.	3	
PA_cnd_8:4.1	Katamā vimaticchedanā pucchā?	4	
PA_cnd_8:4.2	Pakatiyā saṁsayapakkhando hoti vimatipakkhando dveḷhakajāto—	4	
PA_cnd_8:4.3	“evaṁ nu kho, na nu kho, kiṁ nu kho, kathaṁ nu kho”ti?	4	
PA_cnd_8:4.4	So vimaticchedanatthāya pañhaṁ pucchati—	4	
PA_cnd_8:4.5	ayaṁ vimaticchedanā pucchā.	4	
PA_cnd_8:4.6	Imā tisso pucchā.	4	
PA_cnd_8:5.1	Aparāpi tisso pucchā—	5	
PA_cnd_8:5.2	manussapucchā, amanussapucchā, nimmitapucchā.	5	
PA_cnd_8:5.3	Katamā manussapucchā?	5	
PA_cnd_8:5.4_0	Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo	5	
PA_cnd_8:5.4_1	pucchanti, upāsakā pucchanti, upāsikāyo pucchanti, rājāno pucchanti khattiyā pucchanti,	5	
PA_cnd_8:5.4_2	brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—	5	
PA_cnd_8:5.5	ayaṁ manussapucchā.	5	
PA_cnd_8:6.1	Katamā amanussapucchā?	6	
PA_cnd_8:6.2_0	Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā	6	
PA_cnd_8:6.2_1	pucchanti, yakkhā pucchanti, asurā pucchanti, gandhabbā pucchanti, mahārājāno pucchanti,	6	
PA_cnd_8:6.2_2	indā pucchanti, brahmā pucchanti, devā pucchanti—	6	
PA_cnd_8:6.3	ayaṁ amanussapucchā.	6	
PA_cnd_8:7.1	Katamā nimmitapucchā?	7	
PA_cnd_8:7.2	Bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ.	7	
PA_cnd_8:7.3	So nimmito buddhaṁ bhagavantaṁ upasaṅkamitvā pañhaṁ pucchati.	7	
PA_cnd_8:7.4	Bhagavā visajjeti.	7	
PA_cnd_8:7.5	Ayaṁ nimmitapucchā.	7	
PA_cnd_8:7.6	Imā tisso pucchā.	7	
PA_cnd_8:8.1	Aparāpi tisso pucchā—	8	
PA_cnd_8:8.2	attatthapucchā, paratthapucchā, ubhayatthapucchā …pe…	8	
PA_cnd_8:8.3	aparāpi tisso pucchā—	8	
PA_cnd_8:8.4	diṭṭhadhammikatthapucchā, samparāyikatthapucchā, paramatthapucchā … aparāpi tisso pucchā—	8	
PA_cnd_8:8.5	anavajjatthapucchā, nikkilesatthapucchā, vodānatthapucchā … aparāpi tisso pucchā—	8	
PA_cnd_8:8.6	atītapucchā, anāgatapucchā, paccuppannapucchā … aparāpi tisso pucchā—	8	
PA_cnd_8:8.7	ajjhattapucchā, bahiddhāpucchā, ajjhattabahiddhāpucchā … aparāpi tisso pucchā—	8	
PA_cnd_8:8.8	kusalapucchā, akusalapucchā, abyākatapucchā … aparāpi tisso pucchā—	8	
PA_cnd_8:8.9	khandhapucchā, dhātupucchā āyatanapucchā … aparāpi tisso pucchā—	8	
PA_cnd_8:8.10	satipaṭṭhānapucchā, sammappadhānapucchā, iddhipādapucchā … aparāpi tisso pucchā—	8	
PA_cnd_8:8.11	indriyapucchā, balapucchā, bojjhaṅgapucchā … aparāpi tisso pucchā—	8	
PA_cnd_8:8.12	maggapucchā, phalapucchā, nibbānapucchā ….	8	
PA_cnd_8:9.1	Pucchāmi tanti pucchāmi taṁ yācāmi taṁ ajjhesāmi taṁ pasādemi taṁ “kathayassu me”ti pucchāmi taṁ.	9	
PA_cnd_8:9.2	Bhagavāti gāravādhivacanametaṁ …pe… sacchikā paññatti—	9	
PA_cnd_8:9.3	yadidaṁ bhagavāti.	9	
PA_cnd_8:9.4	Brūhi metanti brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—	9	
PA_cnd_8:9.5	pucchāmi taṁ bhagavā brūhi metaṁ.	9	
PA_cnd_8:10.1	Iccāyasmā mettagūti iccāti padasandhi …pe…	10	
PA_cnd_8:10.2	iccāyasmā mettagū.	10	
PA_cnd_8:11.1	Maññāmi taṁ vedaguṁ bhāvitattanti.	11	
PA_cnd_8:11.2	Vedagūti taṁ maññāmi, bhāvitattoti taṁ maññāmi, evaṁ jānāmi, evaṁ ājānāmi evaṁ paṭijānāmi evaṁ paṭivijjhāmi.	11	
PA_cnd_8:11.3	Vedagū bhāvitattoti kathañca bhagavā vedagū?	11	
PA_cnd_8:11.4	Vedo vuccati catūsu maggesu ñāṇaṁ paññā paññindriyaṁ paññābalaṁ …pe…	11	
PA_cnd_8:11.5	dhammavicayasambojjhaṅgo vīmaṁsā vipassanā sammādiṭṭhi.	11	
PA_cnd_8:11.6_0	Bhagavā tehi vedehi jātijarāmaraṇassa antagato antappatto koṭigato koṭippatto pariyantagato	11	
PA_cnd_8:11.6_1	pariyantappatto vosānagato vosānappatto tāṇagato tāṇappatto leṇagato leṇappatto saraṇagato	11	
PA_cnd_8:11.6_2	saraṇappatto abhayagato abhayappatto accutagato accutappatto amatagato amatappatto	11	
PA_cnd_8:11.6_3	nibbānagato nibbānappatto.	11	
PA_cnd_8:11.7	Vedānaṁ vā antagatoti vedagū;	11	
PA_cnd_8:11.8	vedehi vā antagatoti vedagū;	11	
PA_cnd_8:11.9	sattannaṁ vā dhammānaṁ viditattā vedagū;	11	
PA_cnd_8:11.10_0	sakkāyadiṭṭhi viditā hoti, vicikicchā viditā hoti, sīlabbataparāmāso vidito hoti,	11	
PA_cnd_8:11.10_1	rāgo doso moho māno vidito hoti, viditāssa honti pāpakā akusalā dhammā saṅkilesikā	11	
PA_cnd_8:11.10_2	ponobhavikā sadarā dukkhavipākā āyatiṁ jātijarāmaraṇiyā.	11	
PA_cnd_8:12.1	Vedāni viceyya kevalāni,	12	
PA_cnd_8:12.2	(sabhiyāti bhagavā)	12	
PA_cnd_8:12.3	Samaṇānaṁ yānīdhatthi brāhmaṇānaṁ;	12	
PA_cnd_8:12.4	Sabbavedanāsu vītarāgo,	12	
PA_cnd_8:12.5	Sabbaṁ vedamaticca vedagū soti.	12	
PA_cnd_8:13.1	Evaṁ bhagavā vedagū.	13	
PA_cnd_8:14.1	Kathaṁ bhagavā bhāvitatto?	14	
PA_cnd_8:14.2_0	Bhagavā bhāvitakāyo bhāvitasīlo bhāvitacitto bhāvitapañño bhāvitasatipaṭṭhāno bhāvitasammappadhāno	14	
PA_cnd_8:14.2_1	bhāvitaiddhipādo bhāvitaindriyo bhāvitabalo bhāvitabojjhaṅgo bhāvitamaggo, pahīnakileso	14	
PA_cnd_8:14.2_2	paṭividdhākuppo sacchikatanirodho.	14	
PA_cnd_8:14.3_0	Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ	14	
PA_cnd_8:14.3_1	abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ	14	
PA_cnd_8:14.3_2	sacchikataṁ, aparitto mahanto gambhīro appameyyo duppariyogāḷho bahuratano sāgarūpamo	14	
PA_cnd_8:14.3_3	chaḷaṅgupekkhāya samannāgato hoti.	14	
PA_cnd_8:15.1	Cakkhunā rūpaṁ disvā neva sumano hoti na dummano;	15	
PA_cnd_8:15.2	upekkhako viharati sato sampajāno.	15	
PA_cnd_8:15.3	Sotena saddaṁ sutvā, ghānena gandhaṁ ghāyitvā, jivhāya rasaṁ sāyitvā, kāyena phoṭṭhabbaṁ phusitvā, manasā dhammaṁ viññāya neva sumano hoti na dummano;	15	
PA_cnd_8:15.4	upekkhako viharati sato sampajāno.	15	
PA_cnd_8:16.1	Cakkhunā rūpaṁ disvā manāpaṁ rūpaṁ nābhigijjhati nābhihaṁsati na rāgaṁ janeti.	16	
PA_cnd_8:16.2	Tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	16	
PA_cnd_8:16.3	Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso abyāpannacetaso.	16	
PA_cnd_8:16.4	Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	16	
PA_cnd_8:16.5	Sotena saddaṁ sutvā …pe…	16	
PA_cnd_8:16.6	ghānena gandhaṁ ghāyitvā … jivhāya rasaṁ sāyitvā … kāyena phoṭṭhabbaṁ phusitvā … manasā dhammaṁ viññāya manāpaṁ nābhigijjhati nābhihaṁsati na rāgaṁ janeti.	16	
PA_cnd_8:16.7	Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	16	
PA_cnd_8:16.8	Manasāyeva kho pana dhammaṁ viññāya amanāpaṁ na maṅku hoti.	16	
PA_cnd_8:16.9	Appatiṭṭhitacitto alīnamanaso abyāpannacetaso tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	16	
PA_cnd_8:17.1	Cakkhunā rūpaṁ disvā manāpāmanāpesu rūpesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	17	
PA_cnd_8:17.2	Sotena saddaṁ sutvā …pe…	17	
PA_cnd_8:17.3	manasā dhammaṁ viññāya manāpāmanāpesu dhammesu ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	17	
PA_cnd_8:18.1	Cakkhunā rūpaṁ disvā rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati.	18	
PA_cnd_8:18.2	Sotena saddaṁ sutvā …pe…	18	
PA_cnd_8:18.3	manasā dhammaṁ viññāya rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati.	18	
PA_cnd_8:19.1	Diṭṭhe diṭṭhamatto, sute sutamatto, mute mutamatto, viññāte viññātamatto.	19	
PA_cnd_8:19.2	Diṭṭhe na limpati, sute na limpati, mute na limpati, viññāte na limpati.	19	
PA_cnd_8:19.3	Diṭṭhe anūpayo anapāyo anissito appaṭibaddho vippamutto visaññutto vimariyādikatena cetasā viharati.	19	
PA_cnd_8:19.4	Sute …pe…	19	
PA_cnd_8:19.5	mute … viññāte anūpayo anapāyo anissito appaṭibaddho vippamutto visaññutto vimariyādikatena cetasā viharati.	19	
PA_cnd_8:20.1	Saṁvijjati bhagavato cakkhu, passati bhagavā cakkhunā rūpaṁ, chandarāgo bhagavato natthi, suvimuttacitto bhagavā.	20	
PA_cnd_8:20.2	Saṁvijjati bhagavato sotaṁ, suṇāti bhagavā sotena saddaṁ, chandarāgo bhagavato natthi, suvimuttacitto bhagavā.	20	
PA_cnd_8:20.3	Saṁvijjati bhagavato ghānaṁ, ghāyati bhagavā ghānena gandhaṁ, chandarāgo bhagavato natthi, suvimuttacitto bhagavā.	20	
PA_cnd_8:20.4	Saṁvijjati bhagavato jivhā, sāyati bhagavā jivhāya rasaṁ, chandarāgo bhagavato natthi, suvimuttacitto bhagavā.	20	
PA_cnd_8:20.5	Saṁvijjati bhagavato kāyo, phusati bhagavā kāyena phoṭṭhabbaṁ, chandarāgo bhagavato natthi, suvimuttacitto bhagavā.	20	
PA_cnd_8:20.6	Saṁvijjati bhagavato mano, vijānāti bhagavā manasā dhammaṁ, chandarāgo bhagavato natthi, suvimuttacitto bhagavā.	20	
PA_cnd_8:21.1	Cakkhu rūpārāmaṁ rūparataṁ rūpasammuditaṁ, taṁ bhagavato dantaṁ guttaṁ rakkhitaṁ saṁvutaṁ;	21	
PA_cnd_8:21.2	tassa ca saṁvarāya dhammaṁ deseti.	21	
PA_cnd_8:21.3	Sotaṁ saddārāmaṁ saddarataṁ …pe…	21	
PA_cnd_8:21.4	ghānaṁ gandhārāmaṁ gandharataṁ … jivhā rasārāmā rasaratā rasasammuditā, sā bhagavato dantā guttā rakkhitā saṁvutā;	21	
PA_cnd_8:21.5	tassa ca saṁvarāya dhammaṁ deseti.	21	
PA_cnd_8:21.6	Kāyo phoṭṭhabbārāmo phoṭṭhabbarato phoṭṭhabbasammudito … mano dhammārāmo dhammarato dhammasammudito, so bhagavato danto gutto rakkhito saṁvuto;	21	
PA_cnd_8:21.7	tassa ca saṁvarāya dhammaṁ deseti—	21	
PA_cnd_8:22.1	“Dantaṁ nayanti samitiṁ,	22	
PA_cnd_8:22.2	dantaṁ rājābhirūhati;	22	
PA_cnd_8:22.3	Danto seṭṭho manussesu,	22	
PA_cnd_8:22.4	yotivākyaṁ titikkhati.	22	
PA_cnd_8:23.1	Varamassatarā dantā,	23	
PA_cnd_8:23.2	ājānīyā ca sindhavā;	23	
PA_cnd_8:23.3	Kuñjarā ca mahānāgā,	23	
PA_cnd_8:23.4	attadanto tato varaṁ.	23	
PA_cnd_8:24.1	Na hi etehi yānehi,	24	
PA_cnd_8:24.2	gaccheyya agataṁ disaṁ;	24	
PA_cnd_8:24.3	Yathāttanā sudantena,	24	
PA_cnd_8:24.4	danto dantena gacchati.	24	
PA_cnd_8:25.1	Vidhāsu na vikampanti,	25	
PA_cnd_8:25.2	vippamuttā punabbhavā;	25	
PA_cnd_8:25.3	Dantabhūmiṁ anuppattā,	25	
PA_cnd_8:25.4	te loke vijitāvino.	25	
PA_cnd_8:26.1	Yassindriyāni bhāvitāni,	26	
PA_cnd_8:26.2	Ajjhattañca bahiddhā ca sabbaloke;	26	
PA_cnd_8:26.3	Nibbijjha imaṁ parañca lokaṁ,	26	
PA_cnd_8:26.4	Kālaṁ kaṅkhati bhāvito sa danto”ti.	26	
PA_cnd_8:27.1	Evaṁ bhagavā bhāvitattoti maññāmi taṁ vedaguṁ bhāvitattaṁ.	27	
PA_cnd_8:28.1	Kuto nu dukkhā samudāgatā imeti.	28	
PA_cnd_8:28.2	Kuto nūti saṁsayapucchā vimatipucchā dveḷhakapucchā anekaṁsapucchā—	28	
PA_cnd_8:28.3	“evaṁ nu kho, na nu kho, kiṁ nu kho, kathaṁ nu kho”ti—	28	
PA_cnd_8:28.4	kuto nu.	28	
PA_cnd_8:28.5_0	Dukkhāti jātidukkhaṁ, jarādukkhaṁ, byādhidukkhaṁ, maraṇadukkhaṁ, sokaparidevadukkhadomanassupāyāsadukkhaṁ,	28	
PA_cnd_8:28.5_1	nerayikaṁ dukkhaṁ, tiracchānayonikaṁ dukkhaṁ, pettivisayikaṁ dukkhaṁ, mānusikaṁ dukkhaṁ,	28	
PA_cnd_8:28.5_2	gabbhokkantimūlakaṁ dukkhaṁ, gabbhaṭṭhitimūlakaṁ dukkhaṁ, gabbhavuṭṭhānamūlakaṁ dukkhaṁ,	28	
PA_cnd_8:28.5_3	jātassūpanibandhakaṁ dukkhaṁ, jātassa parādheyyakaṁ dukkhaṁ, attūpakkamaṁ dukkhaṁ,	28	
PA_cnd_8:28.5_4	parūpakkamaṁ dukkhaṁ, dukkhadukkhaṁ, saṅkhāradukkhaṁ, vipariṇāmadukkhaṁ, cakkhurogo	28	
PA_cnd_8:28.5_5	sotarogo ghānarogo jivhārogo kāyarogo sīsarogo kaṇṇarogo mukharogo dantarogo kāso	28	
PA_cnd_8:28.5_6	sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso	28	
PA_cnd_8:28.5_7	soso apamāro daddu kaṇḍu kacchu rakhasā vitacchikā lohitapittaṁ madhumeho aṁsā piḷakā	28	
PA_cnd_8:28.5_8	bhagandalā pittasamuṭṭhānā ābādhā semhasamuṭṭhānā ābādhā vātasamuṭṭhānā ābādhā sannipātikā	28	
PA_cnd_8:28.5_9	ābādhā utupariṇāmajā ābādhā visamaparihārajā ābādhā opakkamikā ābādhā kammavipākajā	28	
PA_cnd_8:28.5_10	ābādhā sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassaṁ	28	
PA_cnd_8:28.5_11	dukkhaṁ, mātumaraṇaṁ dukkhaṁ, pitumaraṇaṁ dukkhaṁ, bhātumaraṇaṁ dukkhaṁ, bhaginimaraṇaṁ	28	
PA_cnd_8:28.5_12	dukkhaṁ, puttamaraṇaṁ dukkhaṁ, dhītumaraṇaṁ dukkhaṁ, ñātibyasanaṁ dukkhaṁ, rogabyasanaṁ	28	
PA_cnd_8:28.5_13	dukkhaṁ, bhogabyasanaṁ dukkhaṁ, sīlabyasanaṁ dukkhaṁ, diṭṭhibyasanaṁ dukkhaṁ;	28	
PA_cnd_8:28.6_0	yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito	28	
PA_cnd_8:28.6_1	vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā	28	
PA_cnd_8:28.6_2	anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ,	28	
PA_cnd_8:28.6_3	atāṇaṁ aleṇaṁ asaraṇaṁ asaraṇībhūtaṁ—	28	
PA_cnd_8:28.7	ime vuccanti dukkhā.	28	
PA_cnd_8:28.8_0	Ime dukkhā kuto samudāgatā kuto jātā kuto sañjātā kuto nibbattā kuto abhinibbattā	28	
PA_cnd_8:28.8_1	kuto pātubhūtā kiṁnidānā kiṁsamudayā kiṁjātikā kiṁpabhavāti, imesaṁ dukkhānaṁ mūlaṁ	28	
PA_cnd_8:28.8_2	pucchati hetuṁ pucchati nidānaṁ pucchati sambhavaṁ pucchati pabhavaṁ pucchati samuṭṭhānaṁ	28	
PA_cnd_8:28.8_3	pucchati āhāraṁ pucchati ārammaṇaṁ pucchati paccayaṁ pucchati samudayaṁ pucchati	28	
PA_cnd_8:28.8_4	papucchati yācati ajjhesati pasādetīti—	28	
PA_cnd_8:28.9	kuto nu dukkhā samudāgatā ime.	28	
PA_cnd_8:29.1	Ye keci lokasmimanekarūpāti.	29	
PA_cnd_8:29.2	Ye kecīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	29	
PA_cnd_8:29.3	ye kecīti.	29	
PA_cnd_8:29.4	Lokasminti apāyaloke manussaloke devaloke khandhaloke dhātuloke āyatanaloke.	29	
PA_cnd_8:29.5	Anekarūpāti anekavidhā nānāppakārā dukkhāti—	29	
PA_cnd_8:29.6	ye keci lokasmimanekarūpā.	29	
PA_cnd_8:29.7	Tenāha so brāhmaṇo—	29	
PA_cnd_8:30.1	“Pucchāmi taṁ bhagavā brūhi metaṁ,	30	
PA_cnd_8:30.2	(iccāyasmā mettagū)	30	
PA_cnd_8:30.3	Maññāmi taṁ vedaguṁ bhāvitattaṁ;	30	
PA_cnd_8:30.4	Kuto nu dukkhā samudāgatā ime,	30	
PA_cnd_8:30.5	Ye keci lokasmimanekarūpā”ti.	30	
PA_cnd_8:31.1	Dukkhassa ve maṁ pabhavaṁ apucchasi,	31	
PA_cnd_8:31.2	(mettagūti bhagavā)	31	
PA_cnd_8:31.3	Taṁ te pavakkhāmi yathā pajānaṁ;	31	
PA_cnd_8:31.4	Upadhinidānā pabhavanti dukkhā,	31	
PA_cnd_8:31.5	Ye keci lokasmimanekarūpā.	31	
PA_cnd_8:32.1	Dukkhassa ve maṁ pabhavaṁ apucchasīti.	32	
PA_cnd_8:32.2	Dukkhassāti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa.	32	
PA_cnd_8:32.3_0	Pabhavaṁ apucchasīti dukkhassa mūlaṁ pucchasi hetuṁ pucchasi nidānaṁ pucchasi sambhavaṁ	32	
PA_cnd_8:32.3_1	pucchasi pabhavaṁ pucchasi samuṭṭhānaṁ pucchasi āhāraṁ pucchasi ārammaṇaṁ pucchasi	32	
PA_cnd_8:32.3_2	paccayaṁ pucchasi samudayaṁ pucchasi yācasi ajjhesasi pasādesīti—	32	
PA_cnd_8:32.4	dukkhassa ve maṁ pabhavaṁ apucchasi.	32	
PA_cnd_8:32.5	Mettagūti bhagavā taṁ brāhmaṇaṁ nāmena ālapati.	32	
PA_cnd_8:32.6	Bhagavāti gāravādhivacanametaṁ …pe… sacchikā paññatti, yadidaṁ bhagavāti—	32	
PA_cnd_8:32.7	mettagūti bhagavā.	32	
PA_cnd_8:33.1	Taṁ te pavakkhāmi yathā pajānanti.	33	
PA_cnd_8:33.2_0	Tanti dukkhassa mūlaṁ pavakkhāmi hetuṁ pavakkhāmi nidānaṁ pavakkhāmi sambhavaṁ pavakkhāmi	33	
PA_cnd_8:33.2_1	pabhavaṁ pavakkhāmi samuṭṭhānaṁ pavakkhāmi āhāraṁ pavakkhāmi ārammaṇaṁ pavakkhāmi	33	
PA_cnd_8:33.2_2	paccayaṁ pavakkhāmi samudayaṁ pavakkhāmi ācikkhissāmi desessāmi paññapessāmi paṭṭhapessāmi	33	
PA_cnd_8:33.2_3	vivarissāmi vibhajissāmi uttānīkarissāmi pakāsessāmīti—	33	
PA_cnd_8:33.3	taṁ te pavakkhāmi.	33	
PA_cnd_8:33.4	Yathā pajānanti yathā pajānanto ājānanto vijānanto paṭivijānanto paṭivijjhanto.	33	
PA_cnd_8:33.5_0	Na itihītihaṁ na itikirāya na paramparāya na piṭakasampadāya na takkahetu na nayahetu	33	
PA_cnd_8:33.5_1	na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhadhammaṁ taṁ kathayissāmīti—	33	
PA_cnd_8:33.6	taṁ te pavakkhāmi yathā pajānaṁ.	33	
PA_cnd_8:34.1	Upadhinidānā pabhavanti dukkhāti.	34	
PA_cnd_8:34.2	Upadhīti dasa upadhī—	34	
PA_cnd_8:34.3_0	taṇhūpadhi, diṭṭhūpadhi, kilesūpadhi, kammūpadhi, duccaritūpadhi, āhārūpadhi, paṭighūpadhi,	34	
PA_cnd_8:34.3_1	catasso upādinnadhātuyo upadhī, cha ajjhattikāni āyatanāni upadhī, cha viññāṇakāyā	34	
PA_cnd_8:34.3_2	upadhī, sabbampi dukkhaṁ dukkhamanaṭṭhena upadhi.	34	
PA_cnd_8:34.4	Ime vuccanti dasa upadhī.	34	
PA_cnd_8:34.5	Dukkhāti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ nerayikaṁ dukkhaṁ …pe…	34	
PA_cnd_8:34.6	diṭṭhibyasanaṁ dukkhaṁ.	34	
PA_cnd_8:34.7_0	Yesaṁ dhammānaṁ ādito samudāgamanaṁ paññāyati, atthaṅgamato nirodho paññāyati, kammasannissito	34	
PA_cnd_8:34.7_1	vipāko, vipākasannissitaṁ kammaṁ, nāmasannissitaṁ rūpaṁ, rūpasannissitaṁ nāmaṁ, jātiyā	34	
PA_cnd_8:34.7_2	anugataṁ, jarāya anusaṭaṁ, byādhinā abhibhūtaṁ, maraṇena abbhāhataṁ, dukkhe patiṭṭhitaṁ,	34	
PA_cnd_8:34.7_3	atāṇaṁ aleṇaṁ asaraṇaṁ asaraṇībhūtaṁ—	34	
PA_cnd_8:34.8	ime vuccanti dukkhā.	34	
PA_cnd_8:34.9	Ime dukkhā upadhinidānā upadhihetukā upadhipaccayā upadhikāraṇā honti pabhavanti sambhavanti jāyanti sañjāyanti nibbattanti pātubhavantīti—	34	
PA_cnd_8:34.10	upadhinidānā pabhavanti dukkhā.	34	
PA_cnd_8:35.1	Ye keci lokasmimanekarūpāti.	35	
PA_cnd_8:35.2	Ye kecīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	35	
PA_cnd_8:35.3	ye kecīti.	35	
PA_cnd_8:35.4	Lokasminti apāyaloke manussaloke devaloke khandhaloke dhātuloke āyatanaloke.	35	
PA_cnd_8:35.5	Anekarūpāti anekavidhā nānappakārā dukkhāti—	35	
PA_cnd_8:35.6	ye keci lokasmimanekarūpā.	35	
PA_cnd_8:35.7	Tenāha bhagavā—	35	
PA_cnd_8:36.1	“Dukkhassa ve maṁ pabhavaṁ apucchasi,	36	
PA_cnd_8:36.2	(mettagūti bhagavā)	36	
PA_cnd_8:36.3	Taṁ te pavakkhāmi yathā pajānaṁ;	36	
PA_cnd_8:36.4	Upadhinidānā pabhavanti dukkhā,	36	
PA_cnd_8:36.5	Ye keci lokasmimanekarūpā”ti.	36	
PA_cnd_8:37.1	Yo ve avidvā upadhiṁ karoti,	37	
PA_cnd_8:37.2	Punappunaṁ dukkhamupeti mando;	37	
PA_cnd_8:37.3	Tasmā pajānaṁ upadhiṁ na kayirā,	37	
PA_cnd_8:37.4	Dukkhassa jātippabhavānupassī.	37	
PA_cnd_8:38.1	Yo ve avidvā upadhiṁ karotīti.	38	
PA_cnd_8:38.2	Yoti yo yādiso yathāyutto yathāvihito yathāpakāro yaṁṭhānappatto yaṁdhammasamannāgato khattiyo vā brāhmaṇo vā vesso vā suddo vā gahaṭṭho vā pabbajito vā devo vā manusso vā.	38	
PA_cnd_8:38.3	Avidvāti avijjāgato aññāṇī avibhāvī duppañño.	38	
PA_cnd_8:38.4_0	Upadhiṁ karotīti taṇhūpadhiṁ karoti, diṭṭhūpadhiṁ karoti, kilesūpadhiṁ karoti, kammūpadhiṁ	38	
PA_cnd_8:38.4_1	karoti, duccaritūpadhiṁ karoti, āhārūpadhiṁ karoti, paṭighūpadhiṁ karoti, catasso	38	
PA_cnd_8:38.4_2	upādinnadhātuyo upadhī karoti, cha ajjhattikāni āyatanāni upadhī karoti, cha viññāṇakāye	38	
PA_cnd_8:38.4_3	upadhī karoti janeti sañjaneti nibbatteti abhinibbattetīti—	38	
PA_cnd_8:38.5	avidvā upadhiṁ karoti.	38	
PA_cnd_8:39.1_0	Punappunaṁ dukkhamupeti mandoti punappunaṁ jātidukkhaṁ jarādukkhaṁ byādhidukkhaṁ	39	
PA_cnd_8:39.1_1	maraṇadukkhaṁ sokaparidevadukkhadomanassupāyāsadukkhaṁ eti samupeti upagacchati gaṇhāti	39	
PA_cnd_8:39.1_2	parāmasati abhinivisatīti—	39	
PA_cnd_8:39.2	punappunaṁ dukkhamupeti.	39	
PA_cnd_8:39.3	Mandoti mando momuho avidvā avijjāgato aññāṇī avibhāvī duppaññoti—	39	
PA_cnd_8:39.4	punappunaṁ dukkhamupeti mando.	39	
PA_cnd_8:40.1	Tasmā pajānaṁ upadhiṁ na kayirāti.	40	
PA_cnd_8:40.2	Tasmāti taṅkāraṇā taṁhetu tappaccayā taṁnidānā etaṁ ādīnavaṁ sampassamāno upadhīsūti tasmā.	40	
PA_cnd_8:40.3	Pajānanti pajānanto ājānanto vijānanto paṭivijānanto paṭivijjhanto, “sabbe saṅkhārā aniccā”ti pajānanto ājānanto vijānanto paṭivijānanto paṭivijjhanto,	40	
PA_cnd_8:40.4	“sabbe saṅkhārā dukkhā”ti …pe…	40	
PA_cnd_8:40.5	“sabbe dhammā anattā”ti …pe…	40	
PA_cnd_8:40.6	“yaṁ kiñci samudayadhammaṁ sabbaṁ taṁ nirodhadhamman”ti pajānanto ājānanto vijānanto paṭivijānanto paṭivijjhanto.	40	
PA_cnd_8:40.7_0	Upadhiṁ na kayirāti taṇhūpadhiṁ na kareyya, diṭṭhūpadhiṁ na kareyya, kilesūpadhiṁ	40	
PA_cnd_8:40.7_1	na kareyya, duccaritūpadhiṁ na kareyya, āhārūpadhiṁ na kareyya, paṭighūpadhiṁ na	40	
PA_cnd_8:40.7_2	kareyya, catasso upādinnadhātuyo upadhī na kareyya, cha ajjhattikāni āyatanāni upadhī	40	
PA_cnd_8:40.7_3	na kareyya, cha viññāṇakāye upadhī na kareyya, na janeyya na sañjaneyya na nibbatteyya nābhinibbatteyyāti—	40	
PA_cnd_8:40.8	tasmā pajānaṁ upadhiṁ na kayirā.	40	
PA_cnd_8:41.1	Dukkhassāti jātidukkhassa jarādukkhassa byādhidukkhassa maraṇadukkhassa sokaparidevadukkhadomanassupāyāsadukkhassa.	41	
PA_cnd_8:41.2	Pabhavānupassīti dukkhassa mūlānupassī hetānupassī nidānānupassī sambhavānupassī pabhavānupassī samuṭṭhānānupassī āhārānupassī ārammaṇānupassī paccayānupassī samudayānupassī.	41	
PA_cnd_8:41.3	Anupassanā vuccati ñāṇaṁ.	41	
PA_cnd_8:41.4	Yā paññā pajānanā …pe… amoho dhammavicayo sammādiṭṭhi.	41	
PA_cnd_8:41.5	Imāya anupassanāya paññāya upeto hoti samupeto upāgato samupāgato upapanno samupapanno samannāgato.	41	
PA_cnd_8:41.6	So vuccati anupassīti—	41	
PA_cnd_8:41.7	dukkhassa jātippabhavānupassī.	41	
PA_cnd_8:41.8	Tenāha bhagavā—	41	
PA_cnd_8:42.1	“Yo ve avidvā upadhiṁ karoti,	42	
PA_cnd_8:42.2	Punappunaṁ dukkhamupeti mando;	42	
PA_cnd_8:42.3	Tasmā pajānaṁ upadhiṁ na kayirā,	42	
PA_cnd_8:42.4	Dukkhassa jātippabhavānupassī”ti.	42	
PA_cnd_8:43.1	Yaṁ taṁ apucchimha akittayī no,	43	
PA_cnd_8:43.2	Aññaṁ taṁ pucchāma tadiṅgha brūhi;	43	
PA_cnd_8:43.3	Kathaṁ nu dhīrā vitaranti oghaṁ,	43	
PA_cnd_8:43.4	Jātiṁ jaraṁ sokapariddavañca;	43	
PA_cnd_8:43.5	Taṁ me munī sādhu viyākarohi,	43	
PA_cnd_8:43.6	Tathā hi te vidito esa dhammo.	43	
PA_cnd_8:44.1	Yaṁ taṁ apucchimha akittayī noti yaṁ taṁ apucchimha ayācimha ajjhesimha pasādayimha.	44	
PA_cnd_8:44.2	Akittayī noti kittitaṁ pakittitaṁ ācikkhitaṁ desitaṁ paññapitaṁ paṭṭhapitaṁ vivaritaṁ vibhattaṁ uttānīkataṁ pakāsitanti—	44	
PA_cnd_8:44.3	yaṁ taṁ apucchimha akittayī no.	44	
PA_cnd_8:45.1	Aññaṁ taṁ pucchāma tadiṅgha brūhīti aññaṁ taṁ pucchāma, aññaṁ taṁ yācāma, aññaṁ taṁ ajjhesāma, aññaṁ taṁ pasādema, uttari taṁ pucchāma.	45	
PA_cnd_8:45.2	Tadiṅgha brūhīti iṅgha brūhi ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—	45	
PA_cnd_8:45.3	aññaṁ taṁ pucchāma tadiṅgha brūhi.	45	
PA_cnd_8:46.1	Kathaṁ nu dhīrā vitaranti oghaṁ, jātiṁ jaraṁ sokapariddavañcāti.	46	
PA_cnd_8:46.2	Kathaṁ nūti saṁsayapucchā vimatipucchā dveḷhakapucchā anekaṁsapucchā—	46	
PA_cnd_8:46.3	“evaṁ nu kho, nanu kho, kiṁ nu kho, kathaṁ nu kho”ti—	46	
PA_cnd_8:46.4	kathaṁ nu.	46	
PA_cnd_8:46.5	Dhīrāti dhīrā paṇḍitā paññavanto buddhimanto ñāṇino vibhāvino medhāvino.	46	
PA_cnd_8:46.6	Oghanti kāmoghaṁ bhavoghaṁ diṭṭhoghaṁ avijjoghaṁ.	46	
PA_cnd_8:46.7	Jātīti yā tesaṁ tesaṁ sattānaṁ tamhi tamhi sattanikāye jāti sañjāti okkanti nibbatti abhinibbatti khandhānaṁ pātubhāvo āyatanānaṁ paṭilābho.	46	
PA_cnd_8:46.8	Jarāti yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko.	46	
PA_cnd_8:46.9_0	Sokoti ñātibyasanena vā phuṭṭhassa bhogabyasanena vā phuṭṭhassa rogabyasanena vā	46	
PA_cnd_8:46.9_1	phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena	46	
PA_cnd_8:46.9_2	byasanena vā samannāgatassa aññataraññatarena dukkhadhammena vā phuṭṭhassa soko socanā	46	
PA_cnd_8:46.9_3	socitattaṁ antosoko antoparisoko antoḍāho antopariḍāho cetaso parijjhāyanā domanassaṁ sokasallaṁ.	46	
PA_cnd_8:46.10_0	Paridevoti ñātibyasanena vā phuṭṭhassa bhogabyasanena vā phuṭṭhassa rogabyasanena	46	
PA_cnd_8:46.10_1	vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa aññataraññatarena	46	
PA_cnd_8:46.10_2	byasanena vā samannāgatassa aññataraññatarena dukkhadhammena vā phuṭṭhassa ādevo	46	
PA_cnd_8:46.10_3	paridevo ādevanā paridevanā ādevitattaṁ paridevitattaṁ vācā palāpo vippalāpo lālappo	46	
PA_cnd_8:46.10_4	lālappanā lālappitattaṁ.	46	
PA_cnd_8:47.1	Kathaṁ nu dhīrā vitaranti oghaṁ, jātiṁ jaraṁ sokapariddavañcāti dhīrā kathaṁ oghañca jātiñca jarañca sokañca paridevañca taranti uttaranti pataranti samatikkamanti vītivattantīti—	47	
PA_cnd_8:47.2	kathaṁ nu dhīrā vitaranti oghaṁ, jātiṁ jaraṁ sokapariddavañca.	47	
PA_cnd_8:48.1	Taṁ me munī sādhu viyākarohīti.	48	
PA_cnd_8:48.2	Tanti yaṁ pucchāmi yaṁ yācāmi yaṁ ajjhesāmi yaṁ pasādemi.	48	
PA_cnd_8:48.3	Munīti monaṁ vuccati ñāṇaṁ.	48	
PA_cnd_8:48.4	Yā paññā pajānanā …pe… amoho dhammavicayo sammādiṭṭhi.	48	
PA_cnd_8:48.5	Bhagavā tena ñāṇena samannāgato muni monappatto.	48	
PA_cnd_8:48.6	Tīṇi moneyyāni—	48	
PA_cnd_8:48.7	kāyamoneyyaṁ vacīmoneyyaṁ manomoneyyaṁ.	48	
PA_cnd_8:49.1	Katamaṁ kāyamoneyyaṁ?	49	
PA_cnd_8:49.2	Tividhānaṁ kāyaduccaritānaṁ pahānaṁ kāyamoneyyaṁ.	49	
PA_cnd_8:49.3	Tividhaṁ kāyasucaritaṁ kāyamoneyyaṁ.	49	
PA_cnd_8:49.4	Kāyārammaṇe ñāṇaṁ kāyamoneyyaṁ.	49	
PA_cnd_8:49.5	Kāyapariññā kāyamoneyyaṁ.	49	
PA_cnd_8:49.6	Pariññāsahagato maggo kāyamoneyyaṁ.	49	
PA_cnd_8:49.7	Kāye chandarāgassa pahānaṁ kāyamoneyyaṁ.	49	
PA_cnd_8:49.8	Kāyasaṅkhāranirodho catutthajjhānasamāpatti kāyamoneyyaṁ.	49	
PA_cnd_8:49.9	Idaṁ kāyamoneyyaṁ.	49	
PA_cnd_8:50.1	Katamaṁ vacīmoneyyaṁ?	50	
PA_cnd_8:50.2	Catubbidhānaṁ vacīduccaritānaṁ pahānaṁ vacīmoneyyaṁ.	50	
PA_cnd_8:50.3	Catubbidhaṁ vacīsucaritaṁ vacīmoneyyaṁ.	50	
PA_cnd_8:50.4	Vācārammaṇe ñāṇaṁ vacīmoneyyaṁ.	50	
PA_cnd_8:50.5	Vācāpariññā vacīmoneyyaṁ.	50	
PA_cnd_8:50.6	Pariññāsahagato maggo vacīmoneyyaṁ.	50	
PA_cnd_8:50.7	Vācāya chandarāgassa pahānaṁ vacīmoneyyaṁ.	50	
PA_cnd_8:50.8	Vacīsaṅkhāranirodho dutiyajjhānasamāpatti vacīmoneyyaṁ.	50	
PA_cnd_8:50.9	Idaṁ vacīmoneyyaṁ.	50	
PA_cnd_8:51.1	Katamaṁ manomoneyyaṁ?	51	
PA_cnd_8:51.2	Tividhānaṁ manoduccaritānaṁ pahānaṁ manomoneyyaṁ.	51	
PA_cnd_8:51.3	Tividhaṁ manosucaritaṁ manomoneyyaṁ.	51	
PA_cnd_8:51.4	Cittārammaṇe ñāṇaṁ manomoneyyaṁ.	51	
PA_cnd_8:51.5	Cittapariññā manomoneyyaṁ.	51	
PA_cnd_8:51.6	Pariññāsahagato maggo manomoneyyaṁ.	51	
PA_cnd_8:51.7	Citte chandarāgassa pahānaṁ manomoneyyaṁ.	51	
PA_cnd_8:51.8	Cittasaṅkhāranirodho saññāvedayitanirodhasamāpatti manomoneyyaṁ.	51	
PA_cnd_8:51.9	Idaṁ manomoneyyaṁ.	51	
PA_cnd_8:52.1	Kāyamuniṁ vacīmuniṁ,	52	
PA_cnd_8:52.2	manomunimanāsavaṁ;	52	
PA_cnd_8:52.3	Muniṁ moneyyasampannaṁ,	52	
PA_cnd_8:52.4	āhu sabbappahāyinaṁ.	52	
PA_cnd_8:53.1	Kāyamuniṁ vacīmuniṁ,	53	
PA_cnd_8:53.2	manomunimanāsavaṁ;	53	
PA_cnd_8:53.3	Muniṁ moneyyasampannaṁ,	53	
PA_cnd_8:53.4	āhu ninhātapāpakanti.	53	
PA_cnd_8:54.1	Imehi tīhi moneyyehi dhammehi samannāgatā.	54	
PA_cnd_8:54.2	Cha munino—	54	
PA_cnd_8:54.3	agāramunino, anagāramunino, sekhamunino, asekhamunino, paccekamunino munimuninoti.	54	
PA_cnd_8:54.4	Katame agāramunino?	54	
PA_cnd_8:54.5	Ye te agārikā diṭṭhapadā viññātasāsanā—	54	
PA_cnd_8:54.6	ime agāramunino.	54	
PA_cnd_8:54.7	Katame anagāramunino?	54	
PA_cnd_8:54.8	Ye te pabbajitā diṭṭhapadā viññātasāsanā—	54	
PA_cnd_8:54.9	ime anagāramunino.	54	
PA_cnd_8:54.10	Satta sekhā sekhamunino.	54	
PA_cnd_8:54.11	Arahanto asekhamunino.	54	
PA_cnd_8:54.12	Paccekasambuddhā paccekamunino.	54	
PA_cnd_8:54.13	Tathāgatā arahanto sammāsambuddhā munimunino.	54	
PA_cnd_8:55.1	Na monena munī hoti,	55	
PA_cnd_8:55.2	mūḷharūpo aviddasu;	55	
PA_cnd_8:55.3	Yo ca tulaṁva paggayha,	55	
PA_cnd_8:55.4	varamādāya paṇḍito.	55	
PA_cnd_8:56.1	Pāpāni parivajjeti,	56	
PA_cnd_8:56.2	sa munī tena so muni;	56	
PA_cnd_8:56.3	Yo munāti ubho loke,	56	
PA_cnd_8:56.4	muni tena pavuccati.	56	
PA_cnd_8:57.1	Asatañca satañca ñatvā dhammaṁ,	57	
PA_cnd_8:57.2	Ajjhattaṁ bahiddhā ca sabbaloke;	57	
PA_cnd_8:57.3	Devamanussehi pūjanīyo,	57	
PA_cnd_8:57.4	Saṅgajālamaticca so munīti.	57	
PA_cnd_8:58.1	Sādhu viyākarohīti taṁ sādhu ācikkhāhi desehi paññapehi paṭṭhapehi vivarāhi vibhajāhi uttānīkarohi pakāsehīti—	58	
PA_cnd_8:58.2	taṁ me munī sādhu viyākarohi.	58	
PA_cnd_8:58.3	Tathā hi te vidito esa dhammoti tathā hi te vidito tulito tīrito vibhūto vibhāvito esa dhammoti—	58	
PA_cnd_8:58.4	tathā hi te vidito esa dhammo.	58	
PA_cnd_8:58.5	Tenāha so brāhmaṇo—	58	
PA_cnd_8:59.1	“Yaṁ taṁ apucchimha akittayī no,	59	
PA_cnd_8:59.2	Aññaṁ taṁ pucchāma tadiṅgha brūhi;	59	
PA_cnd_8:59.3	Kathaṁ nu dhīrā vitaranti oghaṁ,	59	
PA_cnd_8:59.4	Jātiṁ jaraṁ sokapariddavañca;	59	
PA_cnd_8:59.5	Taṁ me munī sādhu viyākarohi,	59	
PA_cnd_8:59.6	Tathā hi te vidito esa dhammo”ti.	59	
PA_cnd_8:60.1	Kittayissāmi te dhammaṁ,	60	
PA_cnd_8:60.2	(mettagūti bhagavā)	60	
PA_cnd_8:60.3	Diṭṭhe dhamme anītihaṁ;	60	
PA_cnd_8:60.4	Yaṁ viditvā sato caraṁ,	60	
PA_cnd_8:60.5	Tare loke visattikaṁ.	60	
PA_cnd_8:61.1	Kittayissāmi te dhammanti.	61	
PA_cnd_8:61.2_0	Dhammanti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ	61	
PA_cnd_8:61.2_1	parisuddhaṁ brahmacariyaṁ, cattāro satipaṭṭhāne, cattāro sammappadhāne, cattāro iddhipāde,	61	
PA_cnd_8:61.2_2	pañcindriyāni, pañca balāni, satta bojjhaṅge, ariyaṁ aṭṭhaṅgikaṁ maggaṁ, nibbānañca,	61	
PA_cnd_8:61.2_3	nibbānagāminiñca paṭipadaṁ kittayissāmi ācikkhissāmi desessāmi paññapessāmi paṭṭhapessāmi	61	
PA_cnd_8:61.2_4	vivarissāmi vibhajissāmi uttānīkarissāmi pakāsissāmīti—	61	
PA_cnd_8:61.3	kittayissāmi te dhammaṁ.	61	
PA_cnd_8:61.4	Mettagūti bhagavā taṁ brāhmaṇaṁ nāmena ālapati.	61	
PA_cnd_8:62.1	Diṭṭhe dhamme anītihanti.	62	
PA_cnd_8:62.2	Diṭṭhe dhammeti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhamme sabbe saṅkhārā aniccāti …pe…	62	
PA_cnd_8:62.3	yaṁ kiñci samudayadhammaṁ sabbaṁ taṁ nirodhadhammanti diṭṭhe dhamme ñāte dhamme tulite dhamme tīrite dhamme vibhūte dhamme vibhāvite dhammeti—	62	
PA_cnd_8:62.4	evampi diṭṭhe dhamme kathayissāmi.	62	
PA_cnd_8:62.5	Atha vā dukkhe diṭṭhe dukkhaṁ kathayissāmi, samudaye diṭṭhe samudayaṁ kathayissāmi, magge diṭṭhe maggaṁ kathayissāmi, nirodhe diṭṭhe nirodhaṁ kathayissāmīti—	62	
PA_cnd_8:62.6	evampi diṭṭhe dhamme kathayissāmi.	62	
PA_cnd_8:62.7	Atha vā diṭṭhe dhamme sandiṭṭhikaṁ akālikaṁ ehipassikaṁ opaneyyikaṁ paccattaṁ veditabbaṁ viññūhīti—	62	
PA_cnd_8:62.8	evampi diṭṭhe dhamme kathayissāmīti diṭṭhe dhamme.	62	
PA_cnd_8:62.9_0	Anītihanti na itihītihaṁ na itikirāya na paramparāya na piṭakasampadāya na takkahetu	62	
PA_cnd_8:62.9_1	na nayahetu na ākāraparivitakkena na diṭṭhinijjhānakkhantiyā, sāmaṁ sayamabhiññātaṁ	62	
PA_cnd_8:62.9_2	attapaccakkhadhammaṁ, taṁ kathayissāmīti—	62	
PA_cnd_8:62.10	diṭṭhe dhamme anītihaṁ.	62	
PA_cnd_8:63.1	Yaṁ viditvā sato caranti yaṁ viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā,	63	
PA_cnd_8:63.2	“sabbe saṅkhārā dukkhā”ti … “sabbe dhammā anattā”ti …pe…	63	
PA_cnd_8:63.3	“yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā.	63	
PA_cnd_8:63.4	Satoti catūhi kāraṇehi sato—	63	
PA_cnd_8:63.5	kāye kāyānupassanāsatipaṭṭhānaṁ bhāvento sato …pe…	63	
PA_cnd_8:63.6	so vuccati sato.	63	
PA_cnd_8:63.7	Caranti caranto viharanto iriyanto vattento pālento yapento yāpentoti—	63	
PA_cnd_8:63.8	yaṁ viditvā sato caraṁ.	63	
PA_cnd_8:64.1	Tare loke visattikanti visattikā vuccati taṇhā.	64	
PA_cnd_8:64.2	Yo rāgo sārāgo …pe… abhijjhā lobho akusalamūlaṁ.	64	
PA_cnd_8:64.3	Visattikāti kenaṭṭhena visattikā?	64	
PA_cnd_8:64.4	Visatāti visattikā,	64	
PA_cnd_8:64.5	visālāti visattikā,	64	
PA_cnd_8:64.6	visaṭāti visattikā,	64	
PA_cnd_8:64.7	visamāti visattikā,	64	
PA_cnd_8:64.8	visakkatīti visattikā,	64	
PA_cnd_8:64.9	visaṁharatīti visattikā,	64	
PA_cnd_8:64.10	visaṁvādikāti visattikā,	64	
PA_cnd_8:64.11	visamūlāti visattikā,	64	
PA_cnd_8:64.12	visaphalāti visattikā,	64	
PA_cnd_8:64.13	visaparibhogāti visattikā,	64	
PA_cnd_8:64.14_0	visālā vā pana sā taṇhā rūpe sadde gandhe rase phoṭṭhabbe dhamme kule gaṇe āvāse	64	
PA_cnd_8:64.14_1	lābhe yase pasaṁsāya sukhe cīvare piṇḍapāte senāsane gilānapaccayabhesajjaparikkhāre	64	
PA_cnd_8:64.14_2	kāmadhātuyā rūpadhātuyā arūpadhātuyā kāmabhave rūpabhave arūpabhave saññābhave asaññābhave	64	
PA_cnd_8:64.14_3	nevasaññānāsaññābhave ekavokārabhave catuvokārabhave pañcavokārabhave atīte anāgate	64	
PA_cnd_8:64.14_4	paccuppanne diṭṭhasutamutaviññātabbesu dhammesu visaṭā vitthatāti visattikā.	64	
PA_cnd_8:64.15	Loketi apāyaloke manussaloke devaloke khandhaloke dhātuloke āyatanaloke.	64	
PA_cnd_8:64.16	Tare loke visattikanti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti—	64	
PA_cnd_8:64.17	tare loke visattikaṁ.	64	
PA_cnd_8:64.18	Tenāha bhagavā—	64	
PA_cnd_8:65.1	“Kittayissāmi te dhammaṁ,	65	
PA_cnd_8:65.2	(mettagūti bhagavā)	65	
PA_cnd_8:65.3	Diṭṭhe dhamme anītihaṁ;	65	
PA_cnd_8:65.4	Yaṁ viditvā sato caraṁ,	65	
PA_cnd_8:65.5	Tare loke visattikan”ti.	65	
PA_cnd_8:66.1	Tañcāhaṁ abhinandāmi,	66	
PA_cnd_8:66.2	mahesi dhammamuttamaṁ;	66	
PA_cnd_8:66.3	Yaṁ viditvā sato caraṁ,	66	
PA_cnd_8:66.4	tare loke visattikaṁ.	66	
PA_cnd_8:67.1	Tañcāhaṁ abhinandāmīti.	67	
PA_cnd_8:67.2	Tanti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ.	67	
PA_cnd_8:67.3	Nandāmi abhinandāmi modāmi anumodāmi icchāmi sādiyāmi yācāmi patthayāmi pihayāmi abhijappāmīti—	67	
PA_cnd_8:67.4	tañcāhaṁ abhinandāmi.	67	
PA_cnd_8:68.1	Mahesi dhammamuttamanti.	68	
PA_cnd_8:68.2	Mahesīti kiṁ mahesi bhagavā,	68	
PA_cnd_8:68.3	mahantaṁ sīlakkhandhaṁ esī gavesī pariyesīti mahesi,	68	
PA_cnd_8:68.4	mahantaṁ samādhikkhandhaṁ …pe…	68	
PA_cnd_8:68.5	mahantaṁ paññākkhandhaṁ …	68	
PA_cnd_8:68.6	mahantaṁ vimuttikkhandhaṁ …	68	
PA_cnd_8:68.7	mahantaṁ vimuttiñāṇadassanakkhandhaṁ esī gavesī pariyesīti mahesi,	68	
PA_cnd_8:68.8	mahato tamokāyassa padālanaṁ esī gavesī pariyesīti mahesi,	68	
PA_cnd_8:68.9	mahato vipallāsassa pabhedanaṁ esī gavesī pariyesīti mahesi,	68	
PA_cnd_8:68.10	mahato taṇhāsallassa abbahanaṁ esī gavesī pariyesīti mahesi,	68	
PA_cnd_8:68.11	mahato diṭṭhisaṅghāṭassa viniveṭhanaṁ esī gavesī pariyesīti mahesi,	68	
PA_cnd_8:68.12	mahato mānadhajassa papātanaṁ esī gavesī pariyesīti mahesi,	68	
PA_cnd_8:68.13	mahato abhisaṅkhārassa vūpasamaṁ esī gavesī pariyesīti mahesi,	68	
PA_cnd_8:68.14	mahato oghassa nittharaṇaṁ esī gavesī pariyesīti mahesi,	68	
PA_cnd_8:68.15	mahato bhārassa nikkhepanaṁ esī gavesī pariyesīti mahesi,	68	
PA_cnd_8:68.16	mahato saṁsāravaṭṭassa upacchedaṁ esī gavesī pariyesīti mahesi,	68	
PA_cnd_8:68.17	mahato santāpassa nibbāpanaṁ esī gavesī pariyesīti mahesi,	68	
PA_cnd_8:68.18	mahato pariḷāhassa paṭippassaddhiṁ esī gavesī pariyesīti mahesi,	68	
PA_cnd_8:68.19	mahato dhammadhajassa ussāpanaṁ esī gavesī pariyesīti mahesi,	68	
PA_cnd_8:68.20	mahante satipaṭṭhāne …pe…	68	
PA_cnd_8:68.21	mahante sammappadhāne …	68	
PA_cnd_8:68.22	mahante iddhipāde …	68	
PA_cnd_8:68.23	mahantāni indriyāni …	68	
PA_cnd_8:68.24	mahantāni balāni …	68	
PA_cnd_8:68.25	mahante bojjhaṅge …	68	
PA_cnd_8:68.26	mahantaṁ ariyaṁ aṭṭhaṅgikaṁ maggaṁ …	68	
PA_cnd_8:68.27	mahantaṁ paramatthaṁ amataṁ nibbānaṁ esī gavesī pariyesīti mahesi,	68	
PA_cnd_8:68.28	mahesakkhehi sattehi esito gavesito pariyesito—	68	
PA_cnd_8:68.29	“kahaṁ buddho,	68	
PA_cnd_8:68.30	kahaṁ bhagavā,	68	
PA_cnd_8:68.31	kahaṁ devadevo,	68	
PA_cnd_8:68.32	kahaṁ narāsabho”ti mahesi.	68	
PA_cnd_8:68.33	Dhammamuttamanti dhammamuttamaṁ vuccati amataṁ nibbānaṁ.	68	
PA_cnd_8:68.34	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	68	
PA_cnd_8:68.35	Uttamanti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ dhammanti—	68	
PA_cnd_8:68.36	mahesi dhammamuttamaṁ.	68	
PA_cnd_8:69.1	Yaṁ viditvā sato caranti viditaṁ katvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti viditaṁ katvā tulayitvā tīrayitvā vibhāvayitvā vibhūtaṁ katvā,	69	
PA_cnd_8:69.2	“sabbe saṅkhārā dukkhā”ti …	69	
PA_cnd_8:69.3	“sabbe dhammā anattā”ti …pe…	69	
PA_cnd_8:69.4	“yaṁ kiñci samudayadhammaṁ sabbaṁ taṁ nirodhadhamman”ti viditaṁ katvā tulayitvā tīrayitvā vibhāvayitvā vibhūtaṁ katvā.	69	
PA_cnd_8:69.5	Satoti catūhi kāraṇehi sato—	69	
PA_cnd_8:69.6	kāye kāyānupassanāsatipaṭṭhānaṁ bhāvento sato,	69	
PA_cnd_8:69.7	vedanāsu …pe…	69	
PA_cnd_8:69.8	citte …	69	
PA_cnd_8:69.9	dhammesu … dhammānupassanāsatipaṭṭhānaṁ bhāvento sato … so vuccati sato.	69	
PA_cnd_8:69.10	Caranti caranto viharanto iriyanto vattento pālento yapento yāpentoti—	69	
PA_cnd_8:69.11	yaṁ viditvā sato caraṁ.	69	
PA_cnd_8:70.1	Tare loke visattikanti visattikā vuccati taṇhā.	70	
PA_cnd_8:70.2	Yo rāgo sārāgo …pe… abhijjhā lobho akusalamūlaṁ.	70	
PA_cnd_8:70.3	Visattikāti kenaṭṭhena visattikā …pe… visaṭā vitthatāti visattikā.	70	
PA_cnd_8:70.4	Loketi apāyaloke …pe… āyatanaloke.	70	
PA_cnd_8:70.5	Tare loke visattikanti loke vesā visattikā, loke vetaṁ visattikaṁ sato tareyya uttareyya patareyya samatikkameyya vītivatteyyāti—	70	
PA_cnd_8:70.6	tare loke visattikaṁ.	70	
PA_cnd_8:70.7	Tenāha so brāhmaṇo—	70	
PA_cnd_8:71.1	“Tañcāhaṁ abhinandāmi,	71	
PA_cnd_8:71.2	mahesi dhammamuttamaṁ;	71	
PA_cnd_8:71.3	Yaṁ viditvā sato caraṁ,	71	
PA_cnd_8:71.4	tare loke visattikan”ti.	71	
PA_cnd_8:72.1	Yaṁ kiñci sampajānāsi,	72	
PA_cnd_8:72.2	(mettagūti bhagavā)	72	
PA_cnd_8:72.3	Uddhaṁ adho tiriyañcāpi majjhe;	72	
PA_cnd_8:72.4	Etesu nandiñca nivesanañca,	72	
PA_cnd_8:72.5	Panujja viññāṇaṁ bhave na tiṭṭhe.	72	
PA_cnd_8:73.1	Yaṁ kiñci sampajānāsīti yaṁ kiñci pajānāsi ājānāsi vijānāsi paṭivijānāsi paṭivijjhasīti—	73	
PA_cnd_8:73.2	yaṁ kiñci sampajānāsi.	73	
PA_cnd_8:73.3	Mettagūti bhagavā taṁ brāhmaṇaṁ nāmena ālapati.	73	
PA_cnd_8:73.4	Bhagavāti gāravādhivacanametaṁ …pe… sacchikā paññatti, yadidaṁ bhagavāti—	73	
PA_cnd_8:73.5	mettagūti bhagavā.	73	
PA_cnd_8:74.1	Uddhaṁ adho tiriyañcāpi majjheti.	74	
PA_cnd_8:74.2	Uddhanti anāgataṁ;	74	
PA_cnd_8:74.3	adhoti atītaṁ;	74	
PA_cnd_8:74.4	tiriyañcāpi majjheti paccuppannaṁ.	74	
PA_cnd_8:74.5	Uddhanti devaloko;	74	
PA_cnd_8:74.6	adhoti nirayaloko;	74	
PA_cnd_8:74.7	tiriyañcāpi majjheti manussaloko.	74	
PA_cnd_8:74.8	Atha vā uddhanti kusalā dhammā;	74	
PA_cnd_8:74.9	adhoti akusalā dhammā;	74	
PA_cnd_8:74.10	tiriyañcāpi majjheti abyākatā dhammā.	74	
PA_cnd_8:74.11	Uddhanti arūpadhātu;	74	
PA_cnd_8:74.12	adhoti kāmadhātu;	74	
PA_cnd_8:74.13	tiriyañcāpi majjheti rūpadhātu.	74	
PA_cnd_8:74.14	Uddhanti sukhā vedanā;	74	
PA_cnd_8:74.15	adhoti dukkhā vedanā;	74	
PA_cnd_8:74.16	tiriyañcāpi majjheti adukkhamasukhā vedanā.	74	
PA_cnd_8:74.17	Uddhanti uddhaṁ pādatalā;	74	
PA_cnd_8:74.18	adhoti adho kesamatthakā;	74	
PA_cnd_8:74.19	tiriyañcāpi majjheti vemajjheti—	74	
PA_cnd_8:74.20	uddhaṁ adho tiriyañcāpi majjhe.	74	
PA_cnd_8:75.1	Etesu nandiñca nivesanañca, panujja viññāṇaṁ bhave na tiṭṭheti etesūti ācikkhitesu desitesu paññapitesu paṭṭhapitesu vivaritesu vibhajitesu uttānīkatesu pakāsitesu.	75	
PA_cnd_8:75.2	Nandī vuccati taṇhā.	75	
PA_cnd_8:75.3	Yo rāgo sārāgo …pe… abhijjhā lobho akusalamūlaṁ.	75	
PA_cnd_8:75.4	Nivesananti dve nivesanā—	75	
PA_cnd_8:75.5	taṇhānivesanā ca diṭṭhinivesanā ca.	75	
PA_cnd_8:75.6	Katamā taṇhā nivesanā?	75	
PA_cnd_8:75.7	Yāvatā taṇhāsaṅkhātena …pe…	75	
PA_cnd_8:75.8	ayaṁ taṇhānivesanā.	75	
PA_cnd_8:75.9	Katamā diṭṭhinivesanā?	75	
PA_cnd_8:75.10	Vīsativatthukā sakkāyadiṭṭhi …pe…	75	
PA_cnd_8:75.11	ayaṁ diṭṭhinivesanā.	75	
PA_cnd_8:76.1	Panujja viññāṇanti puññābhisaṅkhārasahagataṁ viññāṇaṁ, apuññābhisaṅkhārasahagataṁ viññāṇaṁ, āneñjābhisaṅkhārasahagataṁ viññāṇaṁ.	76	
PA_cnd_8:76.2	Etesu nandiñca nivesanañca abhisaṅkhārasahagatañca viññāṇaṁ nujja panujja nuda panuda jaha pajaha vinodehi byantīkarohi anabhāvaṁ gamehīti—	76	
PA_cnd_8:76.3	etesu nandiñca nivesanañca panujja viññāṇaṁ.	76	
PA_cnd_8:77.1	Bhave na tiṭṭheti.	77	
PA_cnd_8:77.2	Bhavāti dve bhavā—	77	
PA_cnd_8:77.3	kammabhavo ca paṭisandhiko ca punabbhavo.	77	
PA_cnd_8:77.4	Katamo kammabhavo?	77	
PA_cnd_8:77.5	Puññābhisaṅkhāro apuññābhisaṅkhāro āneñjābhisaṅkhāro—	77	
PA_cnd_8:77.6	ayaṁ kammabhavo.	77	
PA_cnd_8:77.7	Katamo paṭisandhiko punabbhavo?	77	
PA_cnd_8:77.8	Paṭisandhikā rūpaṁ vedanā saññā saṅkhārā viññāṇaṁ—	77	
PA_cnd_8:77.9	ayaṁ paṭisandhiko punabbhavo.	77	
PA_cnd_8:77.10_0	Bhave na tiṭṭheti nandiñca nivesanañca abhisaṅkhārasahagataṁ viññāṇañca kammabhavañca	77	
PA_cnd_8:77.10_1	paṭisandhikañca punabbhavaṁ pajahanto vinodento byantīkaronto anabhāvaṁ gamento kammabhave	77	
PA_cnd_8:77.10_2	na tiṭṭheyya paṭisandhike punabbhave na tiṭṭheyya na santiṭṭheyyāti—	77	
PA_cnd_8:77.11	panujja viññāṇaṁ bhave na tiṭṭhe.	77	
PA_cnd_8:77.12	Tenāha bhagavā—	77	
PA_cnd_8:78.1	“Yaṁ kiñci sampajānāsi,	78	
PA_cnd_8:78.2	(mettagūti bhagavā)	78	
PA_cnd_8:78.3	Uddhaṁ adho tiriyañcāpi majjhe;	78	
PA_cnd_8:78.4	Etesu nandiñca nivesanañca,	78	
PA_cnd_8:78.5	Panujja viññāṇaṁ bhave na tiṭṭhe”ti.	78	
PA_cnd_8:79.1	Evaṁvihārī sato appamatto,	79	
PA_cnd_8:79.2	Bhikkhu caraṁ hitvā mamāyitāni;	79	
PA_cnd_8:79.3	Jātiṁ jaraṁ sokapariddavañca,	79	
PA_cnd_8:79.4	Idheva vidvā pajaheyya dukkhaṁ.	79	
PA_cnd_8:80.1	Evaṁvihārī sato appamattoti.	80	
PA_cnd_8:80.2	Evaṁvihārīti nandiñca nivesanañca abhisaṅkhārasahagataviññāṇañca kammabhavañca paṭisandhikañca punabbhavaṁ pajahanto vinodento byantīkaronto anabhāvaṁ gamentoti—	80	
PA_cnd_8:80.3	evaṁvihārī.	80	
PA_cnd_8:80.4	Satoti catūhi kāraṇehi sato—	80	
PA_cnd_8:80.5	kāye kāyānupassanāsatipaṭṭhānaṁ bhāvento …pe…	80	
PA_cnd_8:80.6	so vuccati sato.	80	
PA_cnd_8:80.7	Appamattoti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro appamatto kusalesu dhammesu—	80	
PA_cnd_8:80.8_0	“kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha	80	
PA_cnd_8:80.8_1	tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca	80	
PA_cnd_8:80.8_2	appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto	80	
PA_cnd_8:80.8_3	appamādo kusalesu dhammesu.	80	
PA_cnd_8:80.9	“Kathāhaṁ aparipūraṁ vā samādhikkhandhaṁ …pe…	80	
PA_cnd_8:80.10	paññākkhandhaṁ …	80	
PA_cnd_8:80.11	vimuttikkhandhaṁ …	80	
PA_cnd_8:80.12_0	vimuttiñāṇadassanakkhandhaṁ paripūreyyaṁ paripūraṁ vā vimuttiñāṇadassanakkhandhaṁ	80	
PA_cnd_8:80.12_1	tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī	80	
PA_cnd_8:80.12_2	ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamatto	80	
PA_cnd_8:80.12_3	appamādo kusalesu dhammesu.	80	
PA_cnd_8:80.13_0	“Kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ	80	
PA_cnd_8:80.13_1	vā maggaṁ bhāveyyaṁ, asacchikataṁ vā nirodhaṁ sacchikareyyan”ti yo tattha chando	80	
PA_cnd_8:80.13_2	ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ	80	
PA_cnd_8:80.13_3	adhiṭṭhānaṁ anuyogo appamatto appamādo kusalesu dhammesūti—	80	
PA_cnd_8:80.14	evaṁvihārī sato appamatto.	80	
PA_cnd_8:81.1	Bhikkhu caraṁ hitvā mamāyitānīti.	81	
PA_cnd_8:81.2	Bhikkhūti puthujjanakalyāṇako vā bhikkhu sekkho vā bhikkhu.	81	
PA_cnd_8:81.3	Caranti caranto viharanto iriyanto vattento pālento yapento yāpento.	81	
PA_cnd_8:81.4	Mamattāti dve mamattā—	81	
PA_cnd_8:81.5	taṇhāmamattañca diṭṭhimamattañca …pe…	81	
PA_cnd_8:81.6	idaṁ taṇhāmamattaṁ …pe…	81	
PA_cnd_8:81.7	idaṁ diṭṭhimamattaṁ …	81	
PA_cnd_8:81.8	taṇhāmamattaṁ pahāya diṭṭhimamattaṁ paṭinissajjitvā mamatte jahitvā cajitvā pajahitvā vinodetvā byantīkaritvā anabhāvaṁ gametvāti—	81	
PA_cnd_8:81.9	bhikkhu caraṁ hitvā mamāyitāni.	81	
PA_cnd_8:82.1	Jātiṁ jaraṁ sokapariddavañca, idheva vidvā pajaheyya dukkhanti.	82	
PA_cnd_8:82.2	Jātīti yā tesaṁ tesaṁ sattānaṁ …pe…	82	
PA_cnd_8:82.3	jaranti yā tesaṁ tesaṁ sattānaṁ …pe…	82	
PA_cnd_8:82.4	sokoti ñātibyasanena vā phuṭṭhassa …pe…	82	
PA_cnd_8:82.5	paridevoti ñātibyasanena vā phuṭṭhassa …pe…	82	
PA_cnd_8:82.6	idhāti imissā diṭṭhiyā …pe…	82	
PA_cnd_8:82.7	imasmiṁ manussaloke.	82	
PA_cnd_8:82.8	Vidvāti vijjāgato ñāṇī vibhāvī medhāvī.	82	
PA_cnd_8:82.9	Dukkhanti jātidukkhaṁ …pe…	82	
PA_cnd_8:82.10	domanassupāyāsadukkhaṁ.	82	
PA_cnd_8:82.11_0	Jātiṁ jaraṁ sokapariddavañca, idheva vidvā pajaheyya dukkhanti vijjāgato ñāṇī vibhāvī	82	
PA_cnd_8:82.11_1	medhāvī idheva jātiñca jarañca sokapariddavañca dukkhañca pajaheyya vinodeyya byantīkareyya	82	
PA_cnd_8:82.11_2	anabhāvaṁ gameyyāti—	82	
PA_cnd_8:82.12	jātiṁ jaraṁ sokapariddavañca, idheva vidvā pajaheyya dukkhaṁ.	82	
PA_cnd_8:82.13	Tenāha bhagavā—	82	
PA_cnd_8:83.1	“Evaṁvihārī sato appamatto,	83	
PA_cnd_8:83.2	Bhikkhu caraṁ hitvā mamāyitāni;	83	
PA_cnd_8:83.3	Jātiṁ jaraṁ sokapariddavañca,	83	
PA_cnd_8:83.4	Idheva vidvā pajaheyya dukkhan”ti.	83	
PA_cnd_8:84.1	Etābhinandāmi vaco mahesino,	84	
PA_cnd_8:84.2	Sukittitaṁ gotamanūpadhīkaṁ;	84	
PA_cnd_8:84.3	Addhā hi bhagavā pahāsi dukkhaṁ,	84	
PA_cnd_8:84.4	Tathā hi te vidito esa dhammo.	84	
PA_cnd_8:85.1	Etābhinandāmi vaco mahesinoti.	85	
PA_cnd_8:85.2	Etanti tuyhaṁ vacanaṁ byappathaṁ desanaṁ anusāsanaṁ anusiṭṭhaṁ nandāmi abhinandāmi modāmi anumodāmi icchāmi sādiyāmi patthayāmi pihayāmi abhijappāmi.	85	
PA_cnd_8:85.3	Mahesinoti kiṁ mahesi bhagavā?	85	
PA_cnd_8:85.4	Mahantaṁ sīlakkhandhaṁ esī gavesī pariyesīti mahesi …pe…	85	
PA_cnd_8:85.5	kahaṁ narāsabhoti mahesīti—	85	
PA_cnd_8:85.6	etābhinandāmi vaco mahesino.	85	
PA_cnd_8:86.1	Sukittitaṁ gotamanūpadhīkanti.	86	
PA_cnd_8:86.2	Sukittitanti sukittitaṁ suācikkhitaṁ sudesitaṁ supaññapitaṁ supaṭṭhapitaṁ suvivaritaṁ suvibhajitaṁ suuttānīkataṁ supakāsitanti—	86	
PA_cnd_8:86.3	sukittitaṁ.	86	
PA_cnd_8:86.4	Gotamanūpadhīkanti upadhī vuccanti kilesā ca khandhā ca abhisaṅkhārā ca.	86	
PA_cnd_8:86.5	Upadhippahānaṁ upadhivūpasamaṁ upadhipaṭinissaggaṁ upadhipaṭipassaddhaṁ amataṁ nibbānanti—	86	
PA_cnd_8:86.6	sukittitaṁ gotamanūpadhīkaṁ.	86	
PA_cnd_8:87.1	Addhā hi bhagavā pahāsi dukkhanti.	87	
PA_cnd_8:87.2	Addhāti ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ nirodhavacanaṁ apaṇṇakavacanaṁ avatthāpanavacanametaṁ—	87	
PA_cnd_8:87.3	addhāti.	87	
PA_cnd_8:87.4	Bhagavāti gāravādhivacanametaṁ …pe… sacchikā paññatti, yadidaṁ bhagavāti.	87	
PA_cnd_8:87.5	Pahāsi dukkhanti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pahāsi pajahi vinodesi byantīkarosi anabhāvaṁ gamesīti—	87	
PA_cnd_8:87.6	addhā hi bhagavā pahāsi dukkhaṁ.	87	
PA_cnd_8:88.1	Tathā hi te vidito esa dhammoti tathā hi te vidito tulito tīrito vibhūto vibhāvito esa dhammoti—	88	
PA_cnd_8:88.2	tathā hi te vidito esa dhammo.	88	
PA_cnd_8:88.3	Tenāha so brāhmaṇo—	88	
PA_cnd_8:89.1	“Etābhinandāmi vaco mahesino,	89	
PA_cnd_8:89.2	Sukittitaṁ gotamanūpadhīkaṁ;	89	
PA_cnd_8:89.3	Addhā hi bhagavā pahāsi dukkhaṁ,	89	
PA_cnd_8:89.4	Tathā hi te vidito esa dhammo”ti.	89	
PA_cnd_8:90.1	Te cāpi nūnappajaheyyu dukkhaṁ,	90	
PA_cnd_8:90.2	Ye tvaṁ muni aṭṭhitaṁ ovadeyya;	90	
PA_cnd_8:90.3	Taṁ taṁ namassāmi samecca nāga,	90	
PA_cnd_8:90.4	Appeva maṁ bhagavā aṭṭhitaṁ ovadeyya.	90	
PA_cnd_8:91.1	Te cāpi nūnappajaheyyu dukkhanti.	91	
PA_cnd_8:91.2	Te cāpīti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca.	91	
PA_cnd_8:91.3	Pajaheyyu dukkhanti jātidukkhaṁ jarādukkhaṁ byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pajaheyyuṁ vinodeyyuṁ byantīkareyyuṁ anabhāvaṁ gameyyunti—	91	
PA_cnd_8:91.4	te cāpi nūnappajaheyyu dukkhaṁ.	91	
PA_cnd_8:92.1	Ye tvaṁ muni aṭṭhitaṁ ovadeyyāti.	92	
PA_cnd_8:92.2	Yeti khattiye ca brāhmaṇe ca vesse ca sudde ca gahaṭṭhe ca pabbajite ca deve ca manusse ca.	92	
PA_cnd_8:92.3	Tvanti bhagavantaṁ bhaṇati.	92	
PA_cnd_8:92.4	Munīti monaṁ vuccati ñāṇaṁ …pe… saṅgajālamaticca so muni.	92	
PA_cnd_8:92.5	Aṭṭhitaṁ ovadeyyāti aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti—	92	
PA_cnd_8:92.6	ye tvaṁ muni aṭṭhitaṁ ovadeyya.	92	
PA_cnd_8:93.1	Taṁ taṁ namassāmi samecca nāgāti.	93	
PA_cnd_8:93.2	Tanti bhagavantaṁ bhaṇati.	93	
PA_cnd_8:93.3_0	Namassāmīti kāyena vā namassāmi, vācāya vā namassāmi, cittena vā namassāmi, anvatthapaṭipattiyā	93	
PA_cnd_8:93.3_1	vā namassāmi, dhammānudhammapaṭipattiyā vā namassāmi, sakkaromi garuṁ karomi mānemi pūjemi.	93	
PA_cnd_8:93.4	Sameccāti samecca abhisamecca samāgantvā abhisamāgantvā sammukhā taṁ namassāmi.	93	
PA_cnd_8:93.5	Nāgāti nāgo ca bhagavā āguṁ na karotīti—	93	
PA_cnd_8:93.6	nāgo, na gacchatīti—	93	
PA_cnd_8:93.7	nāgo, na āgacchatīti—	93	
PA_cnd_8:93.8	nāgo.	93	
PA_cnd_8:93.9	Kathaṁ bhagavā āguṁ na karotīti—	93	
PA_cnd_8:93.10	nāgo?	93	
PA_cnd_8:93.11	Āgu vuccati pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	93	
PA_cnd_8:94.1	Āguṁ na karoti kiñci loke,	94	
PA_cnd_8:94.2	(sabhiyāti bhagavā)	94	
PA_cnd_8:94.3	Sabbasaṁyoge visajja bandhanāni;	94	
PA_cnd_8:94.4	Sabbattha na sajjatī vimutto,	94	
PA_cnd_8:94.5	Nāgo tādi pavuccate tathattāti.	94	
PA_cnd_8:95.1	Evaṁ bhagavā āguṁ na karotīti—	95	
PA_cnd_8:95.2	nāgo.	95	
PA_cnd_8:96.1	Kathaṁ bhagavā na gacchatīti—	96	
PA_cnd_8:96.2	nāgo.	96	
PA_cnd_8:96.3_0	Bhagavā na chandāgatiṁ gacchati, na dosāgatiṁ gacchati, na mohāgatiṁ gacchati, na	96	
PA_cnd_8:96.3_1	bhayāgatiṁ gacchati, na rāgavasena gacchati, na dosavasena gacchati, na mohavasena	96	
PA_cnd_8:96.3_2	gacchati, na mānavasena gacchati, na diṭṭhivasena gacchati, na uddhaccavasena gacchati,	96	
PA_cnd_8:96.3_3	na vicikicchāvasena gacchati, na anusayavasena gacchati, na vaggehi dhammehi yāyati	96	
PA_cnd_8:96.3_4	nīyati vuyhati saṁharīyati.	96	
PA_cnd_8:96.4	Evaṁ bhagavā na gacchatīti—	96	
PA_cnd_8:96.5	nāgo.	96	
PA_cnd_8:97.1	Kathaṁ bhagavā na āgacchatīti—	97	
PA_cnd_8:97.2	nāgo.	97	
PA_cnd_8:97.3	Sotāpattimaggena ye kilesā pahīnā te kilese na puneti na pacceti na paccāgacchati.	97	
PA_cnd_8:97.4	Sakadāgāmimaggena …pe…	97	
PA_cnd_8:97.5	anāgāmimaggena …	97	
PA_cnd_8:97.6	arahattamaggena ye kilesā pahīnā te kilese na puneti na pacceti na paccāgacchati.	97	
PA_cnd_8:97.7	Evaṁ bhagavā na āgacchatīti nāgoti—	97	
PA_cnd_8:97.8	taṁ taṁ namassāmi samecca nāga.	97	
PA_cnd_8:98.1	Appeva maṁ bhagavā aṭṭhitaṁ ovadeyyāti appeva maṁ bhagavā aṭṭhitaṁ ovadeyya sakkaccaṁ ovadeyya abhiṇhaṁ ovadeyya punappunaṁ ovadeyya anusāseyyāti—	98	
PA_cnd_8:98.2	appeva maṁ bhagavā aṭṭhitaṁ ovadeyya.	98	
PA_cnd_8:98.3	Tenāha so brāhmaṇo—	98	
PA_cnd_8:99.1	“Te cāpi nūnappajaheyyu dukkhaṁ,	99	
PA_cnd_8:99.2	Ye tvaṁ muni aṭṭhitaṁ ovadeyya;	99	
PA_cnd_8:99.3	Taṁ taṁ namassāmi samecca nāga,	99	
PA_cnd_8:99.4	Appeva maṁ bhagavā aṭṭhitaṁ ovadeyyā”ti.	99	
PA_cnd_8:100.1	Yaṁ brāhmaṇaṁ vedagumābhijaññā,	100	
PA_cnd_8:100.2	Akiñcanaṁ kāmabhave asattaṁ;	100	
PA_cnd_8:100.3	Addhā hi so oghamimaṁ atāri,	100	
PA_cnd_8:100.4	Tiṇṇo ca pāraṁ akhilo akaṅkho.	100	
PA_cnd_8:101.1	Yaṁ brāhmaṇaṁ vedagumābhijaññāti.	101	
PA_cnd_8:101.2	Brāhmaṇoti sattannaṁ dhammānaṁ bāhitattā brāhmaṇo.	101	
PA_cnd_8:101.3	Sakkāyadiṭṭhi bāhitā hoti, vicikicchā bāhitā hoti, sīlabbataparāmāso bāhito hoti, rāgo bāhito hoti, doso bāhito hoti, moho bāhito hoti, māno bāhito hoti.	101	
PA_cnd_8:101.4	Bāhitāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	101	
PA_cnd_8:102.1	Bāhitvā sabbapāpakāni,	102	
PA_cnd_8:102.2	(sabhiyāti bhagavā)	102	
PA_cnd_8:102.3	Vimalo sādhusamāhito ṭhitatto;	102	
PA_cnd_8:102.4	Saṁsāramaticca kevalī so,	102	
PA_cnd_8:102.5	Asito tādi pavuccate sa brahmā.	102	
PA_cnd_8:103.1	Vedagūti vedo vuccati catūsu maggesu ñāṇaṁ …pe…	103	
PA_cnd_8:103.2	sabbaṁ vedamaticca vedagū soti.	103	
PA_cnd_8:103.3	Abhijaññāti abhijāneyya ājāneyya vijāneyya paṭivijāneyya paṭivijjheyyāti—	103	
PA_cnd_8:103.4	yaṁ brāhmaṇaṁ vedagumābhijaññā.	103	
PA_cnd_8:104.1	Akiñcanaṁ kāmabhave asattanti.	104	
PA_cnd_8:104.2_0	Akiñcananti rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ	104	
PA_cnd_8:104.2_1	duccaritakiñcanaṁ, yassete kiñcanā pahīnā samucchinnā vūpasantā paṭipassaddhā abhabbuppattikā	104	
PA_cnd_8:104.2_2	ñāṇagginā daḍḍhā, so vuccati akiñcano.	104	
PA_cnd_8:104.3	Kāmāti uddānato dve kāmā—	104	
PA_cnd_8:104.4	vatthukāmā ca kilesakāmā ca …pe…	104	
PA_cnd_8:104.5	ime vuccanti vatthukāmā …pe…	104	
PA_cnd_8:104.6	ime vuccanti kilesakāmā.	104	
PA_cnd_8:104.7	Bhavāti dve bhavā—	104	
PA_cnd_8:104.8	kammabhavo ca paṭisandhiko ca punabbhavo …pe…	104	
PA_cnd_8:104.9	ayaṁ paṭisandhiko punabbhavo.	104	
PA_cnd_8:104.10_0	Akiñcanaṁ kāmabhave asattanti akiñcanaṁ puggalaṁ kāmabhave ca asattaṁ alaggaṁ alaggitaṁ	104	
PA_cnd_8:104.10_1	apalibuddhaṁ nikkhantaṁ nissaṭaṁ vippamuttaṁ visaññuttaṁ vimariyādikatena cetasā viharantanti—	104	
PA_cnd_8:104.11	akiñcanaṁ kāmabhave asattaṁ.	104	
PA_cnd_8:105.1	Addhā hi so oghamimaṁ atārīti.	105	
PA_cnd_8:105.2	Addhāti ekaṁsavacanaṁ …pe…	105	
PA_cnd_8:105.3	avatthāpanavacanametaṁ—	105	
PA_cnd_8:105.4	addhāti.	105	
PA_cnd_8:105.5	Oghanti kāmoghaṁ bhavoghaṁ diṭṭhoghaṁ avijjoghaṁ.	105	
PA_cnd_8:105.6	Atārīti uttari patari samatikkami vītivattayīti—	105	
PA_cnd_8:105.7	addhā hi so oghamimaṁ atāri.	105	
PA_cnd_8:106.1	Tiṇṇo ca pāraṁ akhilo akaṅkhoti.	106	
PA_cnd_8:106.2	Tiṇṇoti kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, saṁsārapathaṁ tiṇṇo uttiṇṇo nitthiṇṇo atikkanto samatikkanto vītivatto.	106	
PA_cnd_8:106.3	So vutthavāso ciṇṇacaraṇo gataddho gatadiso gatakoṭiko pālitabrahmacariyo uttamadiṭṭhippatto bhāvitamaggo, pahīnakileso paṭividdhākuppo sacchikatanirodho.	106	
PA_cnd_8:106.4_0	Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ	106	
PA_cnd_8:106.4_1	abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ.	106	
PA_cnd_8:106.5_0	So ukkhittapaligho saṅkiṇṇaparikkho abbuḷhesiko niraggaḷo ariyo pannaddhajo pannabhāro	106	
PA_cnd_8:106.5_1	visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco	106	
PA_cnd_8:106.5_2	samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño	106	
PA_cnd_8:106.5_3	kevalī vusitavā uttamapuriso paramapuriso paramapattippatto.	106	
PA_cnd_8:106.6	So neva ācināti na apacināti, apacinitvā ṭhito.	106	
PA_cnd_8:106.7	Neva pajahati na upādiyati, pajahitvā ṭhito.	106	
PA_cnd_8:106.8	Neva visineti na ussineti, visinetvā ṭhito.	106	
PA_cnd_8:106.9	Neva vidhūpeti na sandhūpeti, vidhūpetvā ṭhito.	106	
PA_cnd_8:106.10	Asekkhena sīlakkhandhena samannāgatattā ṭhito.	106	
PA_cnd_8:106.11	Asekkhena samādhikkhandhena …pe…	106	
PA_cnd_8:106.12	paññākkhandhena …	106	
PA_cnd_8:106.13	vimuttikkhandhena …	106	
PA_cnd_8:106.14	vimuttiñāṇadassanakkhandhena samannāgatattā ṭhito.	106	
PA_cnd_8:106.15	Saccaṁ sampaṭipādayitvā ṭhito.	106	
PA_cnd_8:106.16	Ejaṁ samatikkamitvā ṭhito.	106	
PA_cnd_8:106.17	Kilesaggiṁ pariyādiyitvā ṭhito.	106	
PA_cnd_8:106.18	Aparigamanatāya ṭhito.	106	
PA_cnd_8:106.19	Kathaṁ samādāya ṭhito?	106	
PA_cnd_8:106.20	Vimuttipaṭisevanatāya ṭhito.	106	
PA_cnd_8:106.21	Mettāya pārisuddhiyā ṭhito.	106	
PA_cnd_8:106.22	Karuṇāya …pe…	106	
PA_cnd_8:106.23	muditāya …	106	
PA_cnd_8:106.24	upekkhāya pārisuddhiyā ṭhito.	106	
PA_cnd_8:106.25	Accantapārisuddhiyā ṭhito.	106	
PA_cnd_8:106.26	Atammayatāya pārisuddhiyā ṭhito.	106	
PA_cnd_8:106.27	Vimuttattā ṭhito.	106	
PA_cnd_8:106.28	Santussitattā ṭhito.	106	
PA_cnd_8:106.29	Khandhapariyante ṭhito.	106	
PA_cnd_8:106.30	Dhātupariyante ṭhito.	106	
PA_cnd_8:106.31	Āyatanapariyante ṭhito.	106	
PA_cnd_8:106.32	Gatipariyante ṭhito.	106	
PA_cnd_8:106.33	Upapattipariyante ṭhito.	106	
PA_cnd_8:106.34	Paṭisandhipariyante ṭhito.	106	
PA_cnd_8:106.35	Bhavapariyante ṭhito.	106	
PA_cnd_8:106.36	Saṁsārapariyante ṭhito.	106	
PA_cnd_8:106.37	Vaṭṭapariyante ṭhito.	106	
PA_cnd_8:106.38	Antimabhave ṭhito.	106	
PA_cnd_8:106.39	Antime samussaye ṭhito.	106	
PA_cnd_8:106.40	Antimadehadharo arahā.	106	
PA_cnd_8:107.1	“Tassāyaṁ pacchimako bhavo,	107	
PA_cnd_8:107.2	Carimoyaṁ samussayo;	107	
PA_cnd_8:107.3	Jātimaraṇasaṁsāro,	107	
PA_cnd_8:107.4	Natthi tassa punabbhavo”ti.	107	
PA_cnd_8:108.1	Tiṇṇo ca pāranti pāraṁ vuccati amataṁ nibbānaṁ.	108	
PA_cnd_8:108.2	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	108	
PA_cnd_8:108.3_0	So pāragato pārappatto antagato antappatto koṭigato koṭippatto pariyantagato pariyantappatto	108	
PA_cnd_8:108.3_1	vosānagato vosānappatto tāṇagato tāṇappatto leṇagato leṇappatto saraṇagato saraṇappatto	108	
PA_cnd_8:108.3_2	abhayagato abhayappatto accutagato accutappatto amatagato amatappatto nibbānagato nibbānappatto.	108	
PA_cnd_8:108.4	So vutthavāso ciṇṇacaraṇo …pe… jātimaraṇasaṁsāro, natthi tassa punabbhavoti—	108	
PA_cnd_8:108.5	tiṇṇo ca pāraṁ.	108	
PA_cnd_8:109.1	Akhiloti rāgo khilo, doso khilo, moho khilo, kodho khilo, upanāho khilo …pe…	109	
PA_cnd_8:109.2	sabbākusalābhisaṅkhārā khilā.	109	
PA_cnd_8:109.3	Yassete khilā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akhilo.	109	
PA_cnd_8:109.4_0	Akaṅkhoti dukkhe kaṅkhā, dukkhasamudaye kaṅkhā, dukkhanirodhe kaṅkhā, dukkhanirodhagāminiyā	109	
PA_cnd_8:109.4_1	paṭipadāya kaṅkhā, pubbante kaṅkhā, aparante kaṅkhā, pubbantāparante kaṅkhā, idappaccayatāpaṭiccasamuppannesu	109	
PA_cnd_8:109.4_2	dhammesu kaṅkhā, yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ	109	
PA_cnd_8:109.4_3	dvedhāpatho saṁsayo anekaṁsaggāho āsappanā parisappanā apariyogāhanā chambhitattaṁ	109	
PA_cnd_8:109.4_4	cittassa manovilekho.	109	
PA_cnd_8:109.5	Yassete kaṅkhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā so vuccati akaṅkhoti—	109	
PA_cnd_8:109.6	tiṇṇo ca pāraṁ akhilo akaṅkho.	109	
PA_cnd_8:109.7	Tenāha bhagavā—	109	
PA_cnd_8:110.1	“Yaṁ brāhmaṇaṁ vedagumābhijaññā,	110	
PA_cnd_8:110.2	Akiñcanaṁ kāmabhave asattaṁ;	110	
PA_cnd_8:110.3	Addhā hi so oghamimaṁ atāri,	110	
PA_cnd_8:110.4	Tiṇṇo ca pāraṁ akhilo akaṅkho”ti.	110	
PA_cnd_8:111.1	Vidvā ca yo vedagū naro idha,	111	
PA_cnd_8:111.2	Bhavābhave saṅgamimaṁ visajja;	111	
PA_cnd_8:111.3	So vītataṇho anīgho nirāso,	111	
PA_cnd_8:111.4	Atāri so jātijaranti brūmi.	111	
PA_cnd_8:112.1	Vidvā ca yo vedagū naro idhāti.	112	
PA_cnd_8:112.2	Vidvāti vijjāgato ñāṇī vibhāvī medhāvī.	112	
PA_cnd_8:112.3	Yoti yo yādiso …pe…	112	
PA_cnd_8:112.4	manusso vā.	112	
PA_cnd_8:112.5	Vedagūti vedo vuccati catūsu maggesu ñāṇaṁ paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.	112	
PA_cnd_8:112.6_0	Tehi vedehi jātijarāmaraṇassa antagato antappatto koṭigato koṭippatto pariyantagato	112	
PA_cnd_8:112.6_1	pariyantappatto vosānagato vosānappatto tāṇagato tāṇappatto leṇagato leṇappatto saraṇagato	112	
PA_cnd_8:112.6_2	saraṇappatto abhayagato abhayappatto accutagato accutappatto amatagato amatappatto	112	
PA_cnd_8:112.6_3	nibbānagato nibbānappatto.	112	
PA_cnd_8:112.7	Vedānaṁ vā antagatoti vedagū, vedehi vā antagatoti vedagū, sattannaṁ vā dhammānaṁ viditattā vedagū.	112	
PA_cnd_8:112.8	Sakkāyadiṭṭhi viditā hoti, vicikicchā …pe…	112	
PA_cnd_8:112.9	sīlabbataparāmāso …	112	
PA_cnd_8:112.10	rāgo …	112	
PA_cnd_8:112.11	doso …	112	
PA_cnd_8:112.12	moho …	112	
PA_cnd_8:112.13	māno vidito hoti.	112	
PA_cnd_8:112.14	Viditāssa honti pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	112	
PA_cnd_8:113.1	Vedāni viceyya kevalāni,	113	
PA_cnd_8:113.2	(sabhiyāti bhagavā)	113	
PA_cnd_8:113.3	Samaṇānaṁ yānīdhatthi brāhmaṇānaṁ;	113	
PA_cnd_8:113.4	Sabbavedanāsu vītarāgo,	113	
PA_cnd_8:113.5	Sabbaṁ vedamaticca vedagū so.	113	
PA_cnd_8:114.1	Naroti satto naro mānavo poso puggalo jīvo jāgu jantu indagu manujo.	114	
PA_cnd_8:114.2	Idhāti imissā diṭṭhiyā …pe…	114	
PA_cnd_8:114.3	imasmiṁ manussaloketi—	114	
PA_cnd_8:114.4	vidvā ca yo vedagū naro idha.	114	
PA_cnd_8:115.1	Bhavābhave saṅgamimaṁ visajjāti.	115	
PA_cnd_8:115.2_0	Bhavābhaveti bhavābhave kammabhave punabbhave kāmabhave, kammabhave kāmabhave punabbhave	115	
PA_cnd_8:115.2_1	rūpabhave, kammabhave rūpabhave punabbhave arūpabhave, kammabhave arūpabhave punabbhave	115	
PA_cnd_8:115.2_2	punappunabbhave, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā.	115	
PA_cnd_8:115.3	Saṅgāti satta saṅgā—	115	
PA_cnd_8:115.4	rāgasaṅgo, dosasaṅgo, mohasaṅgo, mānasaṅgo, diṭṭhisaṅgo, kilesasaṅgo, duccaritasaṅgo.	115	
PA_cnd_8:115.5	Visajjāti saṅge vosajjetvā vā visajja.	115	
PA_cnd_8:115.6	Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajja.	115	
PA_cnd_8:115.7	Yathā yānaṁ vā vayhaṁ vā rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti—	115	
PA_cnd_8:115.8	evameva te saṅge vosajjetvā vā visajja.	115	
PA_cnd_8:115.9	Atha vā saṅge bandhe vibandhe ābandhe lagge laggite palibuddhe bandhane phoṭayitvā vā visajjāti—	115	
PA_cnd_8:115.10	bhavābhave saṅgamimaṁ visajja.	115	
PA_cnd_8:116.1	So vītataṇho anīgho nirāso, atāri so jātijaranti brūmīti.	116	
PA_cnd_8:116.2_0	Taṇhāti rūpataṇhā …pe… dhammataṇhā … yassesā taṇhā pahīnā samucchinnā vūpasantā paṭipassaddhā	116	
PA_cnd_8:116.2_1	abhabbuppattikā ñāṇagginā daḍḍhā, so vuccati vītataṇho vigatataṇho cattataṇho vantataṇho	116	
PA_cnd_8:116.2_2	muttataṇho pahīnataṇho paṭinissaṭṭhataṇho vītarāgo cattarāgo pahīnarāgo paṭinissaṭṭharāgo	116	
PA_cnd_8:116.2_3	nicchāto nibbuto sītibhūto sukhappaṭisaṁvedī brahmabhūtena attanā viharatīti—	116	
PA_cnd_8:116.3	so vītataṇho.	116	
PA_cnd_8:116.4	Anīghoti rāgo nīgho, doso nīgho, moho nīgho, kodho nīgho, upanāho nīgho …pe… sabbākusalābhisaṅkhārā nīghā.	116	
PA_cnd_8:116.5	Yassete nīghā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anīgho.	116	
PA_cnd_8:116.6	Nirāsoti āsā vuccati taṇhā.	116	
PA_cnd_8:116.7	Yo rāgo sārāgo …pe… abhijjhā lobho akusalamūlaṁ.	116	
PA_cnd_8:116.8	Yassesā āsā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati nirāso.	116	
PA_cnd_8:116.9	Jātīti yā tesaṁ tesaṁ sattānaṁ …pe… āyatanānaṁ paṭilābho.	116	
PA_cnd_8:116.10	Jarāti yā tesaṁ tesaṁ sattānaṁ …pe… indriyānaṁ paripāko.	116	
PA_cnd_8:116.11	Ayaṁ vuccati jarā.	116	
PA_cnd_8:116.12_0	So vītataṇho anīgho nirāso, atāri so jātijaranti brūmīti yo so vītataṇho anīgho ca	116	
PA_cnd_8:116.12_1	nirāso ca, so kho jātijarāmaraṇaṁ atari uttari patari samatikkami vītivattayīti brūmi	116	
PA_cnd_8:116.12_2	ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—	116	
PA_cnd_8:116.13	so vītataṇho anīgho nirāso, atāri so jātijaranti brūmi.	116	
PA_cnd_8:116.14	Tenāha bhagavā—	116	
PA_cnd_8:117.1	“Vidvā ca yo vedagū naro idha,	117	
PA_cnd_8:117.2	Bhavābhave saṅgamimaṁ visajja;	117	
PA_cnd_8:117.3	So vītataṇho anīgho nirāso,	117	
PA_cnd_8:117.4	Atāri so jātijaranti brūmī”ti.	117	
PA_cnd_8:118.1	Saha gāthāpariyosānā …pe…	118	
PA_cnd_8:118.2	satthā me, bhante bhagavā, sāvakohamasmīti.	118	
PA_cnd_8:118.3	Mettagūmāṇavapucchāniddeso catuttho.	118	
