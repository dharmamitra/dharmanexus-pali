segmentnr	original	folio	analyzed
PA_sn_3:1.0.1	Saṁyutta Nikāya 3.1	1	
PA_sn_3:1.0.2	1. Paṭhamavagga	1	
PA_sn_3:1.0.3	Daharasutta	1	
PA_sn_3:1.1.1	Evaṁ me sutaṁ—	1	
PA_sn_3:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_sn_3:1.1.3	Atha kho rājā pasenadi kosalo yena bhagavā tenupasaṅkami; upasaṅkamitvā bhagavatā saddhiṁ sammodi.	1	
PA_sn_3:1.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho rājā pasenadi kosalo bhagavantaṁ etadavoca:	1	
PA_sn_3:1.1.5	“bhavampi no gotamo anuttaraṁ sammāsambodhiṁ abhisambuddhoti paṭijānātī”ti?	1	
PA_sn_3:1.1.6	“Yañhi taṁ, mahārāja, sammā vadamāno vadeyya ‘anuttaraṁ sammāsambodhiṁ abhisambuddho’ti, mameva taṁ sammā vadamāno vadeyya.	1	
PA_sn_3:1.1.7	Ahañhi, mahārāja, anuttaraṁ sammāsambodhiṁ abhisambuddho”ti.	1	
PA_sn_3:1.2.1	“Yepi te, bho gotama, samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṁ—	1	
PA_sn_3:1.2.2	pūraṇo kassapo, makkhali gosālo, nigaṇṭho nāṭaputto, sañcayo belaṭṭhaputto, pakudho kaccāyano, ajito kesakambalo;	1	
PA_sn_3:1.2.3	tepi mayā ‘anuttaraṁ sammāsambodhiṁ abhisambuddhoti paṭijānāthā’ti puṭṭhā samānā anuttaraṁ sammāsambodhiṁ abhisambuddhoti na paṭijānanti.	1	
PA_sn_3:1.2.4	Kiṁ pana bhavaṁ gotamo daharo ceva jātiyā navo ca pabbajjāyā”ti?	1	
PA_sn_3:1.3.1	“Cattāro kho me, mahārāja, daharāti na uññātabbā, daharāti na paribhotabbā.	1	
PA_sn_3:1.3.2	Katame cattāro?	1	
PA_sn_3:1.3.3	Khattiyo kho, mahārāja, daharoti na uññātabbo, daharoti na paribhotabbo.	1	
PA_sn_3:1.3.4	Urago kho, mahārāja, daharoti na uññātabbo, daharoti na paribhotabbo.	1	
PA_sn_3:1.3.5	Aggi kho, mahārāja, daharoti na uññātabbo, daharoti na paribhotabbo.	1	
PA_sn_3:1.3.6	Bhikkhu, kho, mahārāja, daharoti na uññātabbo, daharoti na paribhotabbo.	1	
PA_sn_3:1.3.7	Ime kho, mahārāja, cattāro daharāti na uññātabbā, daharāti na paribhotabbā”ti.	1	
PA_sn_3:1.4.1	Idamavoca bhagavā.	1	
PA_sn_3:1.4.2	Idaṁ vatvāna sugato athāparaṁ etadavoca satthā:	1	
PA_sn_3:1.5.1	“Khattiyaṁ jātisampannaṁ,	1	
PA_sn_3:1.5.2	abhijātaṁ yasassinaṁ;	1	
PA_sn_3:1.5.3	Daharoti nāvajāneyya,	1	
PA_sn_3:1.5.4	na naṁ paribhave naro.	1	
PA_sn_3:1.6.1	Ṭhānañhi so manujindo,	1	
PA_sn_3:1.6.2	rajjaṁ laddhāna khattiyo;	1	
PA_sn_3:1.6.3	So kuddho rājadaṇḍena,	1	
PA_sn_3:1.6.4	tasmiṁ pakkamate bhusaṁ;	1	
PA_sn_3:1.6.5	Tasmā taṁ parivajjeyya,	1	
PA_sn_3:1.6.6	rakkhaṁ jīvitamattano.	1	
PA_sn_3:1.7.1	Gāme vā yadi vā raññe,	1	
PA_sn_3:1.7.2	yattha passe bhujaṅgamaṁ;	1	
PA_sn_3:1.7.3	Daharoti nāvajāneyya,	1	
PA_sn_3:1.7.4	na naṁ paribhave naro.	1	
PA_sn_3:1.8.1	Uccāvacehi vaṇṇehi,	1	
PA_sn_3:1.8.2	urago carati tejasī;	1	
PA_sn_3:1.8.3	So āsajja ḍaṁse bālaṁ,	1	
PA_sn_3:1.8.4	naraṁ nāriñca ekadā;	1	
PA_sn_3:1.8.5	Tasmā taṁ parivajjeyya,	1	
PA_sn_3:1.8.6	rakkhaṁ jīvitamattano.	1	
PA_sn_3:1.9.1	Pahūtabhakkhaṁ jālinaṁ,	1	
PA_sn_3:1.9.2	pāvakaṁ kaṇhavattaniṁ;	1	
PA_sn_3:1.9.3	Daharoti nāvajāneyya,	1	
PA_sn_3:1.9.4	na naṁ paribhave naro.	1	
PA_sn_3:1.10.1	Laddhā hi so upādānaṁ,	1	
PA_sn_3:1.10.2	mahā hutvāna pāvako;	1	
PA_sn_3:1.10.3	So āsajja ḍahe bālaṁ,	1	
PA_sn_3:1.10.4	naraṁ nāriñca ekadā;	1	
PA_sn_3:1.10.5	Tasmā taṁ parivajjeyya,	1	
PA_sn_3:1.10.6	rakkhaṁ jīvitamattano.	1	
PA_sn_3:1.11.1	Vanaṁ yadaggi ḍahati,	1	
PA_sn_3:1.11.2	pāvako kaṇhavattanī;	1	
PA_sn_3:1.11.3	Jāyanti tattha pārohā,	1	
PA_sn_3:1.11.4	ahorattānamaccaye.	1	
PA_sn_3:1.12.1	Yañca kho sīlasampanno,	1	
PA_sn_3:1.12.2	bhikkhu ḍahati tejasā;	1	
PA_sn_3:1.12.3	Na tassa puttā pasavo,	1	
PA_sn_3:1.12.4	dāyādā vindare dhanaṁ;	1	
PA_sn_3:1.12.5	Anapaccā adāyādā,	1	
PA_sn_3:1.12.6	tālāvatthū bhavanti te.	1	
PA_sn_3:1.13.1	Tasmā hi paṇḍito poso,	1	
PA_sn_3:1.13.2	sampassaṁ atthamattano;	1	
PA_sn_3:1.13.3	Bhujaṅgamaṁ pāvakañca,	1	
PA_sn_3:1.13.4	khattiyañca yasassinaṁ;	1	
PA_sn_3:1.13.5	Bhikkhuñca sīlasampannaṁ,	1	
PA_sn_3:1.13.6	sammadeva samācare”ti.	1	
PA_sn_3:1.14.1	Evaṁ vutte, rājā pasenadi kosalo bhagavantaṁ etadavoca:	1	
PA_sn_3:1.14.2	“abhikkantaṁ, bhante, abhikkantaṁ, bhante.	1	
PA_sn_3:1.14.3_0	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa	1	
PA_sn_3:1.14.3_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	1	
PA_sn_3:1.14.3_2	evamevaṁ bhagavatā anekapariyāyena dhammo pakāsito.	1	
PA_sn_3:1.14.4	Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca.	1	
PA_sn_3:1.14.5	Upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	1	
PA_sn_3:2.0.1	Saṁyutta Nikāya 3.2	2	
PA_sn_3:2.0.2	1. Paṭhamavagga	2	
PA_sn_3:2.0.3	Purisasutta	2	
PA_sn_3:2.1.1	Sāvatthinidānaṁ.	2	
PA_sn_3:2.1.2	Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho rājā pasenadi kosalo bhagavantaṁ etadavoca:	2	
PA_sn_3:2.1.3	“kati nu kho, bhante, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāyā”ti?	2	
PA_sn_3:2.2.1	“Tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	2	
PA_sn_3:2.2.2	Katame tayo?	2	
PA_sn_3:2.2.3	Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	2	
PA_sn_3:2.2.4	Doso kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	2	
PA_sn_3:2.2.5	Moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	2	
PA_sn_3:2.2.6	Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāyā”ti.	2	
PA_sn_3:2.2.7	Idamavoca …pe…	2	
PA_sn_3:2.3.1	“Lobho doso ca moho ca,	2	
PA_sn_3:2.3.2	purisaṁ pāpacetasaṁ;	2	
PA_sn_3:2.3.3	Hiṁsanti attasambhūtā,	2	
PA_sn_3:2.3.4	tacasāraṁva samphalan”ti.	2	
PA_sn_3:3.0.1	Saṁyutta Nikāya 3.3	3	
PA_sn_3:3.0.2	1. Paṭhamavagga	3	
PA_sn_3:3.0.3	Jarāmaraṇasutta	3	
PA_sn_3:3.1.1	Sāvatthinidānaṁ.	3	
PA_sn_3:3.1.2	Ekamantaṁ nisinno kho rājā pasenadi kosalo bhagavantaṁ etadavoca:	3	
PA_sn_3:3.1.3	“atthi nu kho, bhante, jātassa aññatra jarāmaraṇā”ti?	3	
PA_sn_3:3.1.4	“Natthi kho, mahārāja, jātassa aññatra jarāmaraṇā.	3	
PA_sn_3:3.1.5	Yepi te, mahārāja, khattiyamahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā, tesampi jātānaṁ natthi aññatra jarāmaraṇā.	3	
PA_sn_3:3.1.6	Yepi te, mahārāja, brāhmaṇamahāsālā …pe…	3	
PA_sn_3:3.1.7	gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā, tesampi jātānaṁ natthi aññatra jarāmaraṇā.	3	
PA_sn_3:3.1.8_0	Yepi te, mahārāja, bhikkhū arahanto khīṇāsavā vusitavanto katakaraṇīyā ohitabhārā	3	
PA_sn_3:3.1.8_1	anuppattasadatthā parikkhīṇabhavasaṁyojanā sammadaññāvimuttā, tesampāyaṁ kāyo bhedanadhammo	3	
PA_sn_3:3.1.8_2	nikkhepanadhammo”ti.	3	
PA_sn_3:3.1.9	Idamavoca …pe…	3	
PA_sn_3:3.2.1	“Jīranti ve rājarathā sucittā,	3	
PA_sn_3:3.2.2	Atho sarīrampi jaraṁ upeti;	3	
PA_sn_3:3.2.3	Satañca dhammo na jaraṁ upeti,	3	
PA_sn_3:3.2.4	Santo have sabbhi pavedayantī”ti.	3	
PA_sn_3:4.0.1	Saṁyutta Nikāya 3.4	4	
PA_sn_3:4.0.2	1. Paṭhamavagga	4	
PA_sn_3:4.0.3	Piyasutta	4	
PA_sn_3:4.1.1	Sāvatthinidānaṁ.	4	
PA_sn_3:4.1.2	Ekamantaṁ nisinno kho rājā pasenadi kosalo bhagavantaṁ etadavoca:	4	
PA_sn_3:4.1.3	“idha mayhaṁ, bhante, rahogatassa paṭisallīnassa evaṁ cetaso parivitakko udapādi:	4	
PA_sn_3:4.1.4	‘kesaṁ nu kho piyo attā, kesaṁ appiyo attā’ti?	4	
PA_sn_3:4.1.5	Tassa mayhaṁ, bhante, etadahosi:	4	
PA_sn_3:4.1.6	‘ye ca kho keci kāyena duccaritaṁ caranti, vācāya duccaritaṁ caranti, manasā duccaritaṁ caranti;	4	
PA_sn_3:4.1.7	tesaṁ appiyo attā.	4	
PA_sn_3:4.1.8	Kiñcāpi te evaṁ vadeyyuṁ:	4	
PA_sn_3:4.1.9	“piyo no attā”ti, atha kho tesaṁ appiyo attā’.	4	
PA_sn_3:4.1.10	Taṁ kissa hetu?	4	
PA_sn_3:4.1.11	Yañhi appiyo appiyassa kareyya, taṁ te attanāva attano karonti;	4	
PA_sn_3:4.1.12	tasmā tesaṁ appiyo attā.	4	
PA_sn_3:4.1.13	Ye ca kho keci kāyena sucaritaṁ caranti, vācāya sucaritaṁ caranti, manasā sucaritaṁ caranti;	4	
PA_sn_3:4.1.14	tesaṁ piyo attā.	4	
PA_sn_3:4.1.15	Kiñcāpi te evaṁ vadeyyuṁ:	4	
PA_sn_3:4.1.16	‘appiyo no attā’ti; atha kho tesaṁ piyo attā.	4	
PA_sn_3:4.1.17	Taṁ kissa hetu?	4	
PA_sn_3:4.1.18	Yañhi piyo piyassa kareyya, taṁ te attanāva attano karonti;	4	
PA_sn_3:4.1.19	tasmā tesaṁ piyo attā”ti.	4	
PA_sn_3:4.2.1	“Evametaṁ, mahārāja, evametaṁ, mahārāja.	4	
PA_sn_3:4.2.2	Ye hi keci, mahārāja, kāyena duccaritaṁ caranti, vācāya duccaritaṁ caranti, manasā duccaritaṁ caranti;	4	
PA_sn_3:4.2.3	tasmā tesaṁ appiyo attā.	4	
PA_sn_3:4.2.4	Kiñcāpi te evaṁ vadeyyuṁ:	4	
PA_sn_3:4.2.5	‘piyo no attā’ti, atha kho tesaṁ appiyo attā.	4	
PA_sn_3:4.2.6	Taṁ kissa hetu?	4	
PA_sn_3:4.2.7	Yañhi, mahārāja, appiyo appiyassa kareyya, taṁ te attanāva attano karonti;	4	
PA_sn_3:4.2.8	tasmā tesaṁ appiyo attā.	4	
PA_sn_3:4.2.9	Ye ca kho keci, mahārāja, kāyena sucaritaṁ caranti, vācāya sucaritaṁ caranti, manasā sucaritaṁ caranti;	4	
PA_sn_3:4.2.10	tesaṁ piyo attā.	4	
PA_sn_3:4.2.11	Kiñcāpi te evaṁ vadeyyuṁ:	4	
PA_sn_3:4.2.12	‘appiyo no attā’ti;	4	
PA_sn_3:4.2.13	atha kho tesaṁ piyo attā.	4	
PA_sn_3:4.2.14	Taṁ kissa hetu?	4	
PA_sn_3:4.2.15	Yañhi, mahārāja, piyo piyassa kareyya, taṁ te attanāva attano karonti;	4	
PA_sn_3:4.2.16	tasmā tesaṁ piyo attā”ti.	4	
PA_sn_3:4.2.17	Idamavoca …pe…	4	
PA_sn_3:4.3.1	“Attānañce piyaṁ jaññā,	4	
PA_sn_3:4.3.2	na naṁ pāpena saṁyuje;	4	
PA_sn_3:4.3.3	Na hi taṁ sulabhaṁ hoti,	4	
PA_sn_3:4.3.4	sukhaṁ dukkaṭakārinā.	4	
PA_sn_3:4.4.1	Antakenādhipannassa,	4	
PA_sn_3:4.4.2	jahato mānusaṁ bhavaṁ;	4	
PA_sn_3:4.4.3	Kiñhi tassa sakaṁ hoti,	4	
PA_sn_3:4.4.4	kiñca ādāya gacchati;	4	
PA_sn_3:4.4.5	Kiñcassa anugaṁ hoti,	4	
PA_sn_3:4.4.6	chāyāva anapāyinī.	4	
PA_sn_3:4.5.1	Ubho puññañca pāpañca,	4	
PA_sn_3:4.5.2	yaṁ macco kurute idha;	4	
PA_sn_3:4.5.3	Tañhi tassa sakaṁ hoti,	4	
PA_sn_3:4.5.4	taṁva ādāya gacchati;	4	
PA_sn_3:4.5.5	Taṁvassa anugaṁ hoti,	4	
PA_sn_3:4.5.6	chāyāva anapāyinī.	4	
PA_sn_3:4.6.1	Tasmā kareyya kalyāṇaṁ,	4	
PA_sn_3:4.6.2	nicayaṁ samparāyikaṁ;	4	
PA_sn_3:4.6.3	Puññāni paralokasmiṁ,	4	
PA_sn_3:4.6.4	patiṭṭhā honti pāṇinan”ti.	4	
PA_sn_3:5.0.1	Saṁyutta Nikāya 3.5	5	
PA_sn_3:5.0.2	1. Paṭhamavagga	5	
PA_sn_3:5.0.3	Attarakkhitasutta	5	
PA_sn_3:5.1.1	Sāvatthinidānaṁ.	5	
PA_sn_3:5.1.2	Ekamantaṁ nisinno kho rājā pasenadi kosalo bhagavantaṁ etadavoca:	5	
PA_sn_3:5.1.3	“idha mayhaṁ, bhante, rahogatassa paṭisallīnassa evaṁ cetaso parivitakko udapādi:	5	
PA_sn_3:5.1.4	‘kesaṁ nu kho rakkhito attā, kesaṁ arakkhito attā’ti?	5	
PA_sn_3:5.1.5	Tassa mayhaṁ, bhante, etadahosi:	5	
PA_sn_3:5.1.6	‘ye kho keci kāyena duccaritaṁ caranti, vācāya duccaritaṁ caranti, manasā duccaritaṁ caranti;	5	
PA_sn_3:5.1.7	tesaṁ arakkhito attā.	5	
PA_sn_3:5.1.8	Kiñcāpi te hatthikāyo vā rakkheyya, assakāyo vā rakkheyya, rathakāyo vā rakkheyya, pattikāyo vā rakkheyya;	5	
PA_sn_3:5.1.9	atha kho tesaṁ arakkhito attā.	5	
PA_sn_3:5.1.10	Taṁ kissa hetu?	5	
PA_sn_3:5.1.11	Bāhirā hesā rakkhā, nesā rakkhā ajjhattikā;	5	
PA_sn_3:5.1.12	tasmā tesaṁ arakkhito attā.	5	
PA_sn_3:5.1.13	Ye ca kho keci kāyena sucaritaṁ caranti, vācāya sucaritaṁ caranti, manasā sucaritaṁ caranti;	5	
PA_sn_3:5.1.14	tesaṁ rakkhito attā.	5	
PA_sn_3:5.1.15	Kiñcāpi te neva hatthikāyo rakkheyya, na assakāyo rakkheyya, na rathakāyo rakkheyya, na pattikāyo rakkheyya;	5	
PA_sn_3:5.1.16	atha kho tesaṁ rakkhito attā.	5	
PA_sn_3:5.1.17	Taṁ kissa hetu?	5	
PA_sn_3:5.1.18	Ajjhattikā hesā rakkhā, nesā rakkhā bāhirā;	5	
PA_sn_3:5.1.19	tasmā tesaṁ rakkhito attā’”ti.	5	
PA_sn_3:5.2.1	“Evametaṁ, mahārāja, evametaṁ, mahārāja.	5	
PA_sn_3:5.2.2	Ye hi keci, mahārāja, kāyena duccaritaṁ caranti …pe…	5	
PA_sn_3:5.2.3	tesaṁ arakkhito attā.	5	
PA_sn_3:5.2.4	Taṁ kissa hetu?	5	
PA_sn_3:5.2.5	Bāhirā hesā, mahārāja, rakkhā, nesā rakkhā ajjhattikā;	5	
PA_sn_3:5.2.6	tasmā tesaṁ arakkhito attā.	5	
PA_sn_3:5.2.7	Ye hi keci, mahārāja, kāyena sucaritaṁ caranti, vācāya sucaritaṁ caranti, manasā sucaritaṁ caranti;	5	
PA_sn_3:5.2.8	tesaṁ rakkhito attā.	5	
PA_sn_3:5.2.9	Kiñcāpi te neva hatthikāyo rakkheyya, na assakāyo rakkheyya, na rathakāyo rakkheyya, na pattikāyo rakkheyya;	5	
PA_sn_3:5.2.10	atha kho tesaṁ rakkhito attā.	5	
PA_sn_3:5.2.11	Taṁ kissa hetu?	5	
PA_sn_3:5.2.12	Ajjhattikā hesā, mahārāja, rakkhā, nesā rakkhā bāhirā;	5	
PA_sn_3:5.2.13	tasmā tesaṁ rakkhito attā”ti.	5	
PA_sn_3:5.2.14	Idamavoca …pe…	5	
PA_sn_3:5.3.1	“Kāyena saṁvaro sādhu,	5	
PA_sn_3:5.3.2	sādhu vācāya saṁvaro;	5	
PA_sn_3:5.3.3	Manasā saṁvaro sādhu,	5	
PA_sn_3:5.3.4	sādhu sabbattha saṁvaro;	5	
PA_sn_3:5.3.5	Sabbattha saṁvuto lajjī,	5	
PA_sn_3:5.3.6	rakkhitoti pavuccatī”ti.	5	
PA_sn_3:6.0.1	Saṁyutta Nikāya 3.6	6	
PA_sn_3:6.0.2	1. Paṭhamavagga	6	
PA_sn_3:6.0.3	Appakasutta	6	
PA_sn_3:6.1.1	Sāvatthinidānaṁ.	6	
PA_sn_3:6.1.2	Ekamantaṁ nisinno kho rājā pasenadi kosalo bhagavantaṁ etadavoca:	6	
PA_sn_3:6.1.3	“idha mayhaṁ, bhante, rahogatassa paṭisallīnassa evaṁ cetaso parivitakko udapādi:	6	
PA_sn_3:6.1.4	‘appakā te sattā lokasmiṁ ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṁ āpajjanti, na ca sattesu vippaṭipajjanti.	6	
PA_sn_3:6.1.5	Atha kho eteva bahutarā sattā lokasmiṁ ye uḷāre uḷāre bhoge labhitvā majjanti ceva pamajjanti ca kāmesu ca gedhaṁ āpajjanti, sattesu ca vippaṭipajjantī’”ti.	6	
PA_sn_3:6.2.1	“Evametaṁ, mahārāja, evametaṁ, mahārāja.	6	
PA_sn_3:6.2.2	Appakā te, mahārāja, sattā lokasmiṁ, ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṁ āpajjanti, na ca sattesu vippaṭipajjanti.	6	
PA_sn_3:6.2.3	Atha kho eteva bahutarā sattā lokasmiṁ, ye uḷāre uḷāre bhoge labhitvā majjanti ceva pamajjanti ca kāmesu ca gedhaṁ āpajjanti, sattesu ca vippaṭipajjantī”ti.	6	
PA_sn_3:6.2.4	Idamavoca …pe…	6	
PA_sn_3:6.3.1	“Sārattā kāmabhogesu,	6	
PA_sn_3:6.3.2	giddhā kāmesu mucchitā;	6	
PA_sn_3:6.3.3	Atisāraṁ na bujjhanti,	6	
PA_sn_3:6.3.4	migā kūṭaṁva oḍḍitaṁ;	6	
PA_sn_3:6.3.5	Pacchāsaṁ kaṭukaṁ hoti,	6	
PA_sn_3:6.3.6	vipāko hissa pāpako”ti.	6	
PA_sn_3:7.0.1	Saṁyutta Nikāya 3.7	7	
PA_sn_3:7.0.2	1. Paṭhamavagga	7	
PA_sn_3:7.0.3	Aḍḍakaraṇasutta	7	
PA_sn_3:7.1.1	Sāvatthinidānaṁ.	7	
PA_sn_3:7.1.2	Ekamantaṁ nisinno kho rājā pasenadi kosalo bhagavantaṁ etadavoca:	7	
PA_sn_3:7.1.3_0	“idhāhaṁ, bhante, aḍḍakaraṇe nisinno passāmi khattiyamahāsālepi brāhmaṇamahāsālepi	7	
PA_sn_3:7.1.3_1	gahapatimahāsālepi aḍḍhe mahaddhane mahābhoge pahūtajātarūparajate pahūtavittūpakaraṇe	7	
PA_sn_3:7.1.3_2	pahūtadhanadhaññe kāmahetu kāmanidānaṁ kāmādhikaraṇaṁ sampajānamusā bhāsante.	7	
PA_sn_3:7.1.4	Tassa mayhaṁ, bhante, etadahosi:	7	
PA_sn_3:7.1.5	‘alaṁ dāni me aḍḍakaraṇena, bhadramukho dāni aḍḍakaraṇena paññāyissatī’”ti.	7	
PA_sn_3:7.2.1	“Evametaṁ, mahārāja, evametaṁ, mahārāja.	7	
PA_sn_3:7.2.2_0	Yepi te, mahārāja, khattiyamahāsālā brāhmaṇamahāsālā gahapatimahāsālā aḍḍhā mahaddhanā	7	
PA_sn_3:7.2.2_1	mahābhogā pahūtajātarūparajatā pahūtavittūpakaraṇā pahūtadhanadhaññā kāmahetu kāmanidānaṁ	7	
PA_sn_3:7.2.2_2	kāmādhikaraṇaṁ sampajānamusā bhāsanti;	7	
PA_sn_3:7.2.3	tesaṁ taṁ bhavissati dīgharattaṁ ahitāya dukkhāyā”ti.	7	
PA_sn_3:7.2.4	Idamavoca …pe…	7	
PA_sn_3:7.3.1	“Sārattā kāmabhogesu,	7	
PA_sn_3:7.3.2	giddhā kāmesu mucchitā;	7	
PA_sn_3:7.3.3	Atisāraṁ na bujjhanti,	7	
PA_sn_3:7.3.4	macchā khippaṁva oḍḍitaṁ;	7	
PA_sn_3:7.3.5	Pacchāsaṁ kaṭukaṁ hoti,	7	
PA_sn_3:7.3.6	vipāko hissa pāpako”ti.	7	
PA_sn_3:8.0.1	Saṁyutta Nikāya 3.8	8	
PA_sn_3:8.0.2	1. Paṭhamavagga	8	
PA_sn_3:8.0.3	Mallikāsutta	8	
PA_sn_3:8.1.1	Sāvatthinidānaṁ.	8	
PA_sn_3:8.1.2	Tena kho pana samayena rājā pasenadi kosalo mallikāya deviyā saddhiṁ uparipāsādavaragato hoti.	8	
PA_sn_3:8.1.3	Atha kho rājā pasenadi kosalo mallikaṁ deviṁ etadavoca:	8	
PA_sn_3:8.1.4	“atthi nu kho te, mallike, kocañño attanā piyataro”ti?	8	
PA_sn_3:8.1.5	“Natthi kho me, mahārāja, kocañño attanā piyataro.	8	
PA_sn_3:8.1.6	Tuyhaṁ pana, mahārāja, atthañño koci attanā piyataro”ti?	8	
PA_sn_3:8.1.7	“Mayhampi kho, mallike, natthañño koci attanā piyataro”ti.	8	
PA_sn_3:8.2.1_0	Atha kho rājā pasenadi kosalo pāsādā orohitvā yena bhagavā tenupasaṅkami; upasaṅkamitvā	8	
PA_sn_3:8.2.1_1	bhagavantaṁ abhivādetvā ekamantaṁ nisīdi. Ekamantaṁ nisinno kho rājā pasenadi kosalo	8	
PA_sn_3:8.2.1_2	bhagavantaṁ etadavoca:	8	
PA_sn_3:8.2.2	“idhāhaṁ, bhante, mallikāya deviyā saddhiṁ uparipāsādavaragato mallikaṁ deviṁ etadavocaṁ:	8	
PA_sn_3:8.2.3	‘atthi nu kho te, mallike, kocañño attanā piyataro’ti?	8	
PA_sn_3:8.2.4	Evaṁ vutte, bhante, mallikā devī maṁ etadavoca:	8	
PA_sn_3:8.2.5	‘natthi kho me, mahārāja, kocañño attanā piyataro.	8	
PA_sn_3:8.2.6	Tuyhaṁ pana, mahārāja, atthañño koci attanā piyataro’ti?	8	
PA_sn_3:8.2.7	Evaṁ vuttāhaṁ, bhante, mallikaṁ deviṁ etadavocaṁ:	8	
PA_sn_3:8.2.8	‘mayhampi kho, mallike, natthañño koci attanā piyataro’”ti.	8	
PA_sn_3:8.3.1	Atha kho bhagavā etamatthaṁ viditvā tāyaṁ velāyaṁ imaṁ gāthaṁ abhāsi:	8	
PA_sn_3:8.4.1	“Sabbā disā anuparigamma cetasā,	8	
PA_sn_3:8.4.2	Nevajjhagā piyataramattanā kvaci;	8	
PA_sn_3:8.4.3	Evaṁ piyo puthu attā paresaṁ,	8	
PA_sn_3:8.4.4	Tasmā na hiṁse paramattakāmo”ti.	8	
PA_sn_3:9.0.1	Saṁyutta Nikāya 3.9	9	
PA_sn_3:9.0.2	1. Paṭhamavagga	9	
PA_sn_3:9.0.3	Yaññasutta	9	
PA_sn_3:9.1.1	Sāvatthinidānaṁ.	9	
PA_sn_3:9.1.2_0	Tena kho pana samayena rañño pasenadissa kosalassa mahāyañño paccupaṭṭhito hoti,	9	
PA_sn_3:9.1.2_1	pañca ca usabhasatāni pañca ca vacchatarasatāni pañca ca vacchatarisatāni pañca ca	9	
PA_sn_3:9.1.2_2	ajasatāni pañca ca urabbhasatāni thūṇūpanītāni honti yaññatthāya.	9	
PA_sn_3:9.1.3	Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karonti.	9	
PA_sn_3:9.2.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	9	
PA_sn_3:9.2.2_0	Sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;	9	
PA_sn_3:9.2.2_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	9	
PA_sn_3:9.2.2_2	te bhikkhū bhagavantaṁ etadavocuṁ:	9	
PA_sn_3:9.2.3_0	“idha, bhante, rañño pasenadissa kosalassa mahāyañño paccupaṭṭhito hoti, pañca ca	9	
PA_sn_3:9.2.3_1	usabhasatāni pañca ca vacchatarasatāni pañca ca vacchatarisatāni pañca ca ajasatāni	9	
PA_sn_3:9.2.3_2	pañca ca urabbhasatāni thūṇūpanītāni honti yaññatthāya.	9	
PA_sn_3:9.2.4	Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karontī”ti.	9	
PA_sn_3:9.3.1	Atha kho bhagavā etamatthaṁ viditvā tāyaṁ velāyaṁ imā gāthāyo abhāsi:	9	
PA_sn_3:9.4.1	“Assamedhaṁ purisamedhaṁ,	9	
PA_sn_3:9.4.2	sammāpāsaṁ vājapeyyaṁ;	9	
PA_sn_3:9.4.3	Niraggaḷaṁ mahārambhā,	9	
PA_sn_3:9.4.4	na te honti mahapphalā.	9	
PA_sn_3:9.5.1	Ajeḷakā ca gāvo ca,	9	
PA_sn_3:9.5.2	vividhā yattha haññare;	9	
PA_sn_3:9.5.3	Na taṁ sammaggatā yaññaṁ,	9	
PA_sn_3:9.5.4	upayanti mahesino.	9	
PA_sn_3:9.6.1	Ye ca yaññā nirārambhā,	9	
PA_sn_3:9.6.2	yajanti anukulaṁ sadā;	9	
PA_sn_3:9.6.3	Ajeḷakā ca gāvo ca,	9	
PA_sn_3:9.6.4	vividhā nettha haññare;	9	
PA_sn_3:9.6.5	Etaṁ sammaggatā yaññaṁ,	9	
PA_sn_3:9.6.6	upayanti mahesino.	9	
PA_sn_3:9.7.1	Etaṁ yajetha medhāvī,	9	
PA_sn_3:9.7.2	eso yañño mahapphalo;	9	
PA_sn_3:9.7.3	Etañhi yajamānassa,	9	
PA_sn_3:9.7.4	seyyo hoti na pāpiyo;	9	
PA_sn_3:9.7.5	Yañño ca vipulo hoti,	9	
PA_sn_3:9.7.6	pasīdanti ca devatā”ti.	9	
PA_sn_3:10.0.1	Saṁyutta Nikāya 3.10	10	
PA_sn_3:10.0.2	1. Paṭhamavagga	10	
PA_sn_3:10.0.3	Bandhanasutta	10	
PA_sn_3:10.1.1	Tena kho pana samayena raññā pasenadinā kosalena mahājanakāyo bandhāpito hoti, appekacce rajjūhi appekacce andūhi appekacce saṅkhalikāhi.	10	
PA_sn_3:10.2.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	10	
PA_sn_3:10.2.2_0	Sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;	10	
PA_sn_3:10.2.2_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	10	
PA_sn_3:10.2.2_2	te bhikkhū bhagavantaṁ etadavocuṁ:	10	
PA_sn_3:10.2.3	“idha, bhante, raññā pasenadinā kosalena mahājanakāyo bandhāpito, appekacce rajjūhi appekacce andūhi appekacce saṅkhalikāhī”ti.	10	
PA_sn_3:10.3.1	Atha kho bhagavā etamatthaṁ viditvā tāyaṁ velāyaṁ imā gāthāyo abhāsi:	10	
PA_sn_3:10.4.1	“Na taṁ daḷhaṁ bandhanamāhu dhīrā,	10	
PA_sn_3:10.4.2	Yadāyasaṁ dārujaṁ pabbajañca;	10	
PA_sn_3:10.4.3	Sārattarattā maṇikuṇḍalesu,	10	
PA_sn_3:10.4.4	Puttesu dāresu ca yā apekkhā.	10	
PA_sn_3:10.5.1	Etaṁ daḷhaṁ bandhanamāhu dhīrā,	10	
PA_sn_3:10.5.2	Ohārinaṁ sithilaṁ duppamuñcaṁ;	10	
PA_sn_3:10.5.3	Etampi chetvāna paribbajanti,	10	
PA_sn_3:10.5.4	Anapekkhino kāmasukhaṁ pahāyā”ti.	10	
PA_sn_3:10.5.5	Paṭhamo vaggo.	10	
PA_sn_3:10.6.0	Tassuddānaṁ	10	
PA_sn_3:10.6.1	Daharo puriso jarā,	10	
PA_sn_3:10.6.2	piyaṁ attānarakkhito;	10	
PA_sn_3:10.6.3	Appakā aḍḍakaraṇaṁ,	10	
PA_sn_3:10.6.4	mallikā yaññabandhananti.	10	
PA_sn_3:11.0.1	Saṁyutta Nikāya 3.11	11	
PA_sn_3:11.0.2	2. Dutiyavagga	11	
PA_sn_3:11.0.3	Sattajaṭilasutta	11	
PA_sn_3:11.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	11	
PA_sn_3:11.1.2	Tena kho pana samayena bhagavā sāyanhasamayaṁ paṭisallānā vuṭṭhito bahidvārakoṭṭhake nisinno hoti.	11	
PA_sn_3:11.1.3	Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	11	
PA_sn_3:11.2.1_0	Tena kho pana samayena satta ca jaṭilā satta ca nigaṇṭhā satta ca acelakā satta ca	11	
PA_sn_3:11.2.1_1	ekasāṭakā satta ca paribbājakā parūḷhakacchanakhalomā khārivividhamādāya bhagavato	11	
PA_sn_3:11.2.1_2	avidūre atikkamanti.	11	
PA_sn_3:11.2.2_0	Atha kho rājā pasenadi kosalo uṭṭhāyāsanā ekaṁsaṁ uttarāsaṅgaṁ karitvā dakkhiṇajāṇumaṇḍalaṁ	11	
PA_sn_3:11.2.2_1	pathaviyaṁ nihantvā yena te satta ca jaṭilā satta ca nigaṇṭhā satta ca acelakā satta	11	
PA_sn_3:11.2.2_2	ca ekasāṭakā satta ca paribbājakā tenañjaliṁ paṇāmetvā tikkhattuṁ nāmaṁ sāvesi:	11	
PA_sn_3:11.2.3	“rājāhaṁ, bhante, pasenadi kosalo …pe…	11	
PA_sn_3:11.2.4	rājāhaṁ, bhante, pasenadi kosalo”ti.	11	
PA_sn_3:11.3.1_0	Atha kho rājā pasenadi kosalo acirapakkantesu tesu sattasu ca jaṭilesu sattasu ca	11	
PA_sn_3:11.3.1_1	nigaṇṭhesu sattasu ca acelakesu sattasu ca ekasāṭakesu sattasu ca paribbājakesu yena	11	
PA_sn_3:11.3.1_2	bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ	11	
PA_sn_3:11.3.1_3	nisinno kho rājā pasenadi kosalo bhagavantaṁ etadavoca:	11	
PA_sn_3:11.3.2	“ye te, bhante, loke arahanto vā arahattamaggaṁ vā samāpannā ete tesaṁ aññatarā”ti.	11	
PA_sn_3:11.4.1_0	“Dujjānaṁ kho etaṁ, mahārāja, tayā gihinā kāmabhoginā puttasambādhasayanaṁ ajjhāvasantena	11	
PA_sn_3:11.4.1_1	kāsikacandanaṁ paccanubhontena mālāgandhavilepanaṁ dhārayantena jātarūparajataṁ sādiyantena:	11	
PA_sn_3:11.4.1_2	‘ime vā arahanto, ime vā arahattamaggaṁ samāpannā’ti.	11	
PA_sn_3:11.5.1	Saṁvāsena kho, mahārāja, sīlaṁ veditabbaṁ. Tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.5.2	Saṁvohārena kho, mahārāja, soceyyaṁ veditabbaṁ. Tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.5.3	Āpadāsu kho, mahārāja, thāmo veditabbo. So ca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.5.4	Sākacchāya, kho, mahārāja, paññā veditabbā. Sā ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā”ti.	11	
PA_sn_3:11.6.1	“Acchariyaṁ, bhante, abbhutaṁ, bhante.	11	
PA_sn_3:11.6.2	Yāva subhāsitamidaṁ, bhante, bhagavatā:	11	
PA_sn_3:11.6.3_0	‘dujjānaṁ kho etaṁ, mahārāja, tayā gihinā kāmabhoginā puttasambādhasayanaṁ ajjhāvasantena	11	
PA_sn_3:11.6.3_1	kāsikacandanaṁ paccanubhontena mālāgandhavilepanaṁ dhārayantena jātarūparajataṁ sādiyantena:	11	
PA_sn_3:11.6.4	“ime vā arahanto, ime vā arahattamaggaṁ samāpannā”ti.	11	
PA_sn_3:11.6.5	Saṁvāsena kho, mahārāja, sīlaṁ veditabbaṁ. Tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.6.6	Saṁvohārena kho, mahārāja, soceyyaṁ veditabbaṁ. Tañca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.6.7	Āpadāsu kho, mahārāja, thāmo veditabbo. So ca kho dīghena addhunā, na ittaraṁ; manasikarotā, no amanasikarotā; paññavatā, no duppaññena.	11	
PA_sn_3:11.6.8	Sākacchāya kho, mahārāja, paññā veditabbā. Sā ca kho dīghena addhunā, na ittaraṁ; manasikarotā, no amanasikarotā; paññavatā, no duppaññenā’ti.	11	
PA_sn_3:11.7.1	Ete, bhante, mama purisā carā ocarakā janapadaṁ ocaritvā āgacchanti.	11	
PA_sn_3:11.7.2	Tehi paṭhamaṁ ociṇṇaṁ ahaṁ pacchā osāpayissāmi.	11	
PA_sn_3:11.7.3	Idāni te, bhante, taṁ rajojallaṁ pavāhetvā sunhātā suvilittā kappitakesamassū odātavatthā pañcahi kāmaguṇehi samappitā samaṅgībhūtā paricāressantī”ti.	11	
PA_sn_3:11.8.1	Atha kho bhagavā etamatthaṁ viditvā tāyaṁ velāyaṁ imā gāthāyo abhāsi:	11	
PA_sn_3:11.9.1	“Na vaṇṇarūpena naro sujāno,	11	
PA_sn_3:11.9.2	Na vissase ittaradassanena;	11	
PA_sn_3:11.9.3	Susaññatānañhi viyañjanena,	11	
PA_sn_3:11.9.4	Asaññatā lokamimaṁ caranti.	11	
PA_sn_3:11.10.1	Patirūpako mattikākuṇḍalova,	11	
PA_sn_3:11.10.2	Lohaḍḍhamāsova suvaṇṇachanno;	11	
PA_sn_3:11.10.3	Caranti loke parivārachannā,	11	
PA_sn_3:11.10.4	Anto asuddhā bahi sobhamānā”ti.	11	
PA_sn_3:12.0.1	Saṁyutta Nikāya 3.12	12	
PA_sn_3:12.0.2	2. Dutiyavagga	12	
PA_sn_3:12.0.3	Pañcarājasutta	12	
PA_sn_3:12.1.1	Sāvatthinidānaṁ.	12	
PA_sn_3:12.1.2	Tena kho pana samayena pañcannaṁ rājūnaṁ pasenadipamukhānaṁ pañcahi kāmaguṇehi samappitānaṁ samaṅgībhūtānaṁ paricārayamānānaṁ ayamantarākathā udapādi:	12	
PA_sn_3:12.1.3	“kiṁ nu kho kāmānaṁ aggan”ti?	12	
PA_sn_3:12.1.4	Tatrekacce evamāhaṁsu:	12	
PA_sn_3:12.1.5	“rūpā kāmānaṁ aggan”ti.	12	
PA_sn_3:12.1.6	Ekacce evamāhaṁsu:	12	
PA_sn_3:12.1.7	“saddā kāmānaṁ aggan”ti.	12	
PA_sn_3:12.1.8	Ekacce evamāhaṁsu:	12	
PA_sn_3:12.1.9	“gandhā kāmānaṁ aggan”ti.	12	
PA_sn_3:12.1.10	Ekacce evamāhaṁsu:	12	
PA_sn_3:12.1.11	“rasā kāmānaṁ aggan”ti.	12	
PA_sn_3:12.1.12	Ekacce evamāhaṁsu:	12	
PA_sn_3:12.1.13	“phoṭṭhabbā kāmānaṁ aggan”ti.	12	
PA_sn_3:12.1.14	Yato kho te rājāno nāsakkhiṁsu aññamaññaṁ saññāpetuṁ.	12	
PA_sn_3:12.2.1	Atha kho rājā pasenadi kosalo te rājāno etadavoca:	12	
PA_sn_3:12.2.2	“āyāma, mārisā, yena bhagavā tenupasaṅkamissāma; upasaṅkamitvā bhagavantaṁ etamatthaṁ paṭipucchissāma.	12	
PA_sn_3:12.2.3	Yathā no bhagavā byākarissati tathā naṁ dhāressāmā”ti.	12	
PA_sn_3:12.2.4	“Evaṁ, mārisā”ti kho te rājāno rañño pasenadissa kosalassa paccassosuṁ.	12	
PA_sn_3:12.3.1_0	Atha kho te pañca rājāno pasenadipamukhā yena bhagavā tenupasaṅkamiṁsu; upasaṅkamitvā	12	
PA_sn_3:12.3.1_1	bhagavantaṁ abhivādetvā ekamantaṁ nisīdiṁsu. Ekamantaṁ nisinno kho rājā pasenadi	12	
PA_sn_3:12.3.1_2	kosalo bhagavantaṁ etadavoca:	12	
PA_sn_3:12.3.2	“idha, bhante, amhākaṁ pañcannaṁ rājūnaṁ pañcahi kāmaguṇehi samappitānaṁ samaṅgībhūtānaṁ paricārayamānānaṁ ayamantarākathā udapādi:	12	
PA_sn_3:12.3.3	‘kiṁ nu kho kāmānaṁ aggan’ti?	12	
PA_sn_3:12.3.4	Ekacce evamāhaṁsu:	12	
PA_sn_3:12.3.5	‘rūpā kāmānaṁ aggan’ti.	12	
PA_sn_3:12.3.6	Ekacce evamāhaṁsu:	12	
PA_sn_3:12.3.7	‘saddā kāmānaṁ aggan’ti.	12	
PA_sn_3:12.3.8	Ekacce evamāhaṁsu:	12	
PA_sn_3:12.3.9	‘gandhā kāmānaṁ aggan’ti.	12	
PA_sn_3:12.3.10	Ekacce evamāhaṁsu:	12	
PA_sn_3:12.3.11	‘rasā kāmānaṁ aggan’ti.	12	
PA_sn_3:12.3.12	Ekacce evamāhaṁsu:	12	
PA_sn_3:12.3.13	‘phoṭṭhabbā kāmānaṁ aggan’ti.	12	
PA_sn_3:12.3.14	Kiṁ nu kho, bhante, kāmānaṁ aggan”ti?	12	
PA_sn_3:12.4.1	“Manāpapariyantaṁ khvāhaṁ, mahārāja, pañcasu kāmaguṇesu agganti vadāmi.	12	
PA_sn_3:12.4.2	Teva, mahārāja, rūpā ekaccassa manāpā honti, teva rūpā ekaccassa amanāpā honti.	12	
PA_sn_3:12.4.3	Yehi ca yo rūpehi attamano hoti paripuṇṇasaṅkappo, so tehi rūpehi aññaṁ rūpaṁ uttaritaraṁ vā paṇītataraṁ vā na pattheti.	12	
PA_sn_3:12.4.4	Te tassa rūpā paramā honti.	12	
PA_sn_3:12.4.5	Te tassa rūpā anuttarā honti.	12	
PA_sn_3:12.5.1	Teva, mahārāja, saddā ekaccassa manāpā honti, teva saddā ekaccassa amanāpā honti.	12	
PA_sn_3:12.5.2	Yehi ca yo saddehi attamano hoti paripuṇṇasaṅkappo, so tehi saddehi aññaṁ saddaṁ uttaritaraṁ vā paṇītataraṁ vā na pattheti.	12	
PA_sn_3:12.5.3	Te tassa saddā paramā honti.	12	
PA_sn_3:12.5.4	Te tassa saddā anuttarā honti.	12	
PA_sn_3:12.6.1	Teva, mahārāja, gandhā ekaccassa manāpā honti, teva gandhā ekaccassa amanāpā honti.	12	
PA_sn_3:12.6.2	Yehi ca yo gandhehi attamano hoti paripuṇṇasaṅkappo, so tehi gandhehi aññaṁ gandhaṁ uttaritaraṁ vā paṇītataraṁ vā na pattheti.	12	
PA_sn_3:12.6.3	Te tassa gandhā paramā honti.	12	
PA_sn_3:12.6.4	Te tassa gandhā anuttarā honti.	12	
PA_sn_3:12.7.1	Teva, mahārāja, rasā ekaccassa manāpā honti, teva rasā ekaccassa amanāpā honti.	12	
PA_sn_3:12.7.2	Yehi ca yo rasehi attamano hoti paripuṇṇasaṅkappo, so tehi rasehi aññaṁ rasaṁ uttaritaraṁ vā paṇītataraṁ vā na pattheti.	12	
PA_sn_3:12.7.3	Te tassa rasā paramā honti.	12	
PA_sn_3:12.7.4	Te tassa rasā anuttarā honti.	12	
PA_sn_3:12.8.1	Teva, mahārāja, phoṭṭhabbā ekaccassa manāpā honti, teva phoṭṭhabbā ekaccassa amanāpā honti.	12	
PA_sn_3:12.8.2	Yehi ca yo phoṭṭhabbehi attamano hoti paripuṇṇasaṅkappo, so tehi phoṭṭhabbehi aññaṁ phoṭṭhabbaṁ uttaritaraṁ vā paṇītataraṁ vā na pattheti.	12	
PA_sn_3:12.8.3	Te tassa phoṭṭhabbā paramā honti.	12	
PA_sn_3:12.8.4	Te tassa phoṭṭhabbā anuttarā hontī”ti.	12	
PA_sn_3:12.9.1	Tena kho pana samayena candanaṅgaliko upāsako tassaṁ parisāyaṁ nisinno hoti.	12	
PA_sn_3:12.9.2	Atha kho candanaṅgaliko upāsako uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	12	
PA_sn_3:12.9.3	“paṭibhāti maṁ, bhagavā, paṭibhāti maṁ, sugatā”ti.	12	
PA_sn_3:12.9.4	“Paṭibhātu taṁ, candanaṅgalikā”ti bhagavā avoca.	12	
PA_sn_3:12.10.1	Atha kho candanaṅgaliko upāsako bhagavato sammukhā tadanurūpāya gāthāya abhitthavi:	12	
PA_sn_3:12.11.1	“Padumaṁ yathā kokanadaṁ sugandhaṁ,	12	
PA_sn_3:12.11.2	Pāto siyā phullamavītagandhaṁ;	12	
PA_sn_3:12.11.3	Aṅgīrasaṁ passa virocamānaṁ,	12	
PA_sn_3:12.11.4	Tapantamādiccamivantalikkhe”ti.	12	
PA_sn_3:12.12.1	Atha kho te pañca rājāno candanaṅgalikaṁ upāsakaṁ pañcahi uttarāsaṅgehi acchādesuṁ.	12	
PA_sn_3:12.12.2	Atha kho candanaṅgaliko upāsako tehi pañcahi uttarāsaṅgehi bhagavantaṁ acchādesīti.	12	
PA_sn_3:13.0.1	Saṁyutta Nikāya 3.13	13	
PA_sn_3:13.0.2	2. Dutiyavagga	13	
PA_sn_3:13.0.3	Doṇapākasutta	13	
PA_sn_3:13.1.1	Sāvatthinidānaṁ.	13	
PA_sn_3:13.1.2	Tena kho pana samayena rājā pasenadi kosalo doṇapākakuraṁ bhuñjati.	13	
PA_sn_3:13.1.3	Atha kho rājā pasenadi kosalo bhuttāvī mahassāsī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	13	
PA_sn_3:13.2.1	Atha kho bhagavā rājānaṁ pasenadiṁ kosalaṁ bhuttāviṁ mahassāsiṁ viditvā tāyaṁ velāyaṁ imaṁ gāthaṁ abhāsi:	13	
PA_sn_3:13.3.1	“Manujassa sadā satīmato,	13	
PA_sn_3:13.3.2	Mattaṁ jānato laddhabhojane;	13	
PA_sn_3:13.3.3	Tanukassa bhavanti vedanā,	13	
PA_sn_3:13.3.4	Saṇikaṁ jīrati āyupālayan”ti.	13	
PA_sn_3:13.4.1	Tena kho pana samayena sudassano māṇavo rañño pasenadissa kosalassa piṭṭhito ṭhito hoti.	13	
PA_sn_3:13.4.2	Atha kho rājā pasenadi kosalo sudassanaṁ māṇavaṁ āmantesi:	13	
PA_sn_3:13.4.3	“ehi tvaṁ, tāta sudassana, bhagavato santike imaṁ gāthaṁ pariyāpuṇitvā mama bhattābhihāre bhattābhihāre bhāsa.	13	
PA_sn_3:13.4.4	Ahañca te devasikaṁ kahāpaṇasataṁ kahāpaṇasataṁ niccaṁ bhikkhaṁ pavattayissāmī”ti.	13	
PA_sn_3:13.4.5	“Evaṁ, devā”ti kho sudassano māṇavo rañño pasenadissa kosalassa paṭissutvā bhagavato santike imaṁ gāthaṁ pariyāpuṇitvā rañño pasenadissa kosalassa bhattābhihāre sudaṁ bhāsati:	13	
PA_sn_3:13.5.1	“Manujassa sadā satīmato,	13	
PA_sn_3:13.5.2	Mattaṁ jānato laddhabhojane;	13	
PA_sn_3:13.5.3	Tanukassa bhavanti vedanā,	13	
PA_sn_3:13.5.4	Saṇikaṁ jīrati āyupālayan”ti.	13	
PA_sn_3:13.6.1	Atha kho rājā pasenadi kosalo anupubbena nāḷikodanaparamatāya saṇṭhāsi.	13	
PA_sn_3:13.6.2	Atha kho rājā pasenadi kosalo aparena samayena susallikhitagatto pāṇinā gattāni anumajjanto tāyaṁ velāyaṁ imaṁ udānaṁ udānesi:	13	
PA_sn_3:13.6.3	“ubhayena vata maṁ so bhagavā atthena anukampi—	13	
PA_sn_3:13.6.4	diṭṭhadhammikena ceva atthena samparāyikena cā”ti.	13	
PA_sn_3:14.0.1	Saṁyutta Nikāya 3.14	14	
PA_sn_3:14.0.2	2. Dutiyavagga	14	
PA_sn_3:14.0.3	Paṭhamasaṅgāmasutta	14	
PA_sn_3:14.1.1	Sāvatthinidānaṁ.	14	
PA_sn_3:14.1.2	Atha kho rājā māgadho ajātasattu vedehiputto caturaṅginiṁ senaṁ sannayhitvā rājānaṁ pasenadiṁ kosalaṁ abbhuyyāsi yena kāsi.	14	
PA_sn_3:14.1.3	Assosi kho rājā pasenadi kosalo:	14	
PA_sn_3:14.1.4	“rājā kira māgadho ajātasattu vedehiputto caturaṅginiṁ senaṁ sannayhitvā mamaṁ abbhuyyāto yena kāsī”ti.	14	
PA_sn_3:14.1.5	Atha kho rājā pasenadi kosalo caturaṅginiṁ senaṁ sannayhitvā rājānaṁ māgadhaṁ ajātasattuṁ vedehiputtaṁ paccuyyāsi yena kāsi.	14	
PA_sn_3:14.1.6	Atha kho rājā ca māgadho ajātasattu vedehiputto rājā ca pasenadi kosalo saṅgāmesuṁ.	14	
PA_sn_3:14.1.7	Tasmiṁ kho pana saṅgāme rājā māgadho ajātasattu vedehiputto rājānaṁ pasenadiṁ kosalaṁ parājesi.	14	
PA_sn_3:14.1.8	Parājito ca rājā pasenadi kosalo sakameva rājadhāniṁ sāvatthiṁ paccuyyāsi.	14	
PA_sn_3:14.2.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	14	
PA_sn_3:14.2.2_0	Sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;	14	
PA_sn_3:14.2.2_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	14	
PA_sn_3:14.2.2_2	te bhikkhū bhagavantaṁ etadavocuṁ:	14	
PA_sn_3:14.3.1	“Idha, bhante, rājā māgadho ajātasattu vedehiputto caturaṅginiṁ senaṁ sannayhitvā rājānaṁ pasenadiṁ kosalaṁ abbhuyyāsi yena kāsi.	14	
PA_sn_3:14.3.2	Assosi kho, bhante, rājā pasenadi kosalo:	14	
PA_sn_3:14.3.3	‘rājā kira māgadho ajātasattu vedehiputto caturaṅginiṁ senaṁ sannayhitvā mamaṁ abbhuyyāto yena kāsī’ti.	14	
PA_sn_3:14.3.4	Atha kho, bhante, rājā pasenadi kosalo caturaṅginiṁ senaṁ sannayhitvā rājānaṁ māgadhaṁ ajātasattuṁ vedehiputtaṁ paccuyyāsi yena kāsi.	14	
PA_sn_3:14.3.5	Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṁ.	14	
PA_sn_3:14.3.6	Tasmiṁ kho pana, bhante, saṅgāme rājā māgadho ajātasattu vedehiputto rājānaṁ pasenadiṁ kosalaṁ parājesi.	14	
PA_sn_3:14.3.7	Parājito ca, bhante, rājā pasenadi kosalo sakameva rājadhāniṁ sāvatthiṁ paccuyyāsī”ti.	14	
PA_sn_3:14.4.1	“Rājā, bhikkhave, māgadho ajātasattu vedehiputto pāpamitto pāpasahāyo pāpasampavaṅko;	14	
PA_sn_3:14.4.2	rājā ca kho, bhikkhave, pasenadi kosalo kalyāṇamitto kalyāṇasahāyo kalyāṇasampavaṅko.	14	
PA_sn_3:14.4.3	Ajjeva, bhikkhave, rājā pasenadi kosalo imaṁ rattiṁ dukkhaṁ seti parājito”ti.	14	
PA_sn_3:14.4.4	Idamavoca …pe…	14	
PA_sn_3:14.5.1	“Jayaṁ veraṁ pasavati,	14	
PA_sn_3:14.5.2	dukkhaṁ seti parājito;	14	
PA_sn_3:14.5.3	Upasanto sukhaṁ seti,	14	
PA_sn_3:14.5.4	hitvā jayaparājayan”ti.	14	
PA_sn_3:15.0.1	Saṁyutta Nikāya 3.15	15	
PA_sn_3:15.0.2	2. Dutiyavagga	15	
PA_sn_3:15.0.3	Dutiyasaṅgāmasutta	15	
PA_sn_3:15.1.1	Atha kho rājā māgadho ajātasattu vedehiputto caturaṅginiṁ senaṁ sannayhitvā rājānaṁ pasenadiṁ kosalaṁ abbhuyyāsi yena kāsi.	15	
PA_sn_3:15.1.2	Assosi kho rājā pasenadi kosalo:	15	
PA_sn_3:15.1.3	“rājā kira māgadho ajātasattu vedehiputto caturaṅginiṁ senaṁ sannayhitvā mamaṁ abbhuyyāto yena kāsī”ti.	15	
PA_sn_3:15.1.4	Atha kho rājā pasenadi kosalo caturaṅginiṁ senaṁ sannayhitvā rājānaṁ māgadhaṁ ajātasattuṁ vedehiputtaṁ paccuyyāsi yena kāsi.	15	
PA_sn_3:15.1.5	Atha kho rājā ca māgadho ajātasattu vedehiputto rājā ca pasenadi kosalo saṅgāmesuṁ.	15	
PA_sn_3:15.1.6	Tasmiṁ kho pana saṅgāme rājā pasenadi kosalo rājānaṁ māgadhaṁ ajātasattuṁ vedehiputtaṁ parājesi, jīvaggāhañca naṁ aggahesi.	15	
PA_sn_3:15.1.7	Atha kho rañño pasenadissa kosalassa etadahosi:	15	
PA_sn_3:15.1.8	“kiñcāpi kho myāyaṁ rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti.	15	
PA_sn_3:15.1.9_0	Yannūnāhaṁ rañño māgadhassa ajātasattuno vedehiputtassa sabbaṁ hatthikāyaṁ pariyādiyitvā	15	
PA_sn_3:15.1.9_1	sabbaṁ assakāyaṁ pariyādiyitvā sabbaṁ rathakāyaṁ pariyādiyitvā sabbaṁ pattikāyaṁ	15	
PA_sn_3:15.1.9_2	pariyādiyitvā jīvantameva naṁ osajjeyyan”ti.	15	
PA_sn_3:15.2.1_0	Atha kho rājā pasenadi kosalo rañño māgadhassa ajātasattuno vedehiputtassa sabbaṁ	15	
PA_sn_3:15.2.1_1	hatthikāyaṁ pariyādiyitvā sabbaṁ assakāyaṁ pariyādiyitvā sabbaṁ rathakāyaṁ pariyādiyitvā	15	
PA_sn_3:15.2.1_2	sabbaṁ pattikāyaṁ pariyādiyitvā jīvantameva naṁ osajji.	15	
PA_sn_3:15.3.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	15	
PA_sn_3:15.3.2_0	Sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;	15	
PA_sn_3:15.3.2_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	15	
PA_sn_3:15.3.2_2	te bhikkhū bhagavantaṁ etadavocuṁ:	15	
PA_sn_3:15.4.1	“Idha, bhante, rājā māgadho ajātasattu vedehiputto caturaṅginiṁ senaṁ sannayhitvā rājānaṁ pasenadiṁ kosalaṁ abbhuyyāsi yena kāsi.	15	
PA_sn_3:15.4.2	Assosi kho, bhante, rājā pasenadi kosalo:	15	
PA_sn_3:15.4.3	‘rājā kira māgadho ajātasattu vedehiputto caturaṅginiṁ senaṁ sannayhitvā mamaṁ abbhuyyāto yena kāsī’ti.	15	
PA_sn_3:15.4.4	Atha kho, bhante, rājā pasenadi kosalo caturaṅginiṁ senaṁ sannayhitvā rājānaṁ māgadhaṁ ajātasattuṁ vedehiputtaṁ paccuyyāsi yena kāsi.	15	
PA_sn_3:15.4.5	Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṁ.	15	
PA_sn_3:15.4.6	Tasmiṁ kho pana, bhante, saṅgāme rājā pasenadi kosalo rājānaṁ māgadhaṁ ajātasattuṁ vedehiputtaṁ parājesi, jīvaggāhañca naṁ aggahesi.	15	
PA_sn_3:15.4.7	Atha kho, bhante, rañño pasenadissa kosalassa etadahosi:	15	
PA_sn_3:15.4.8	‘kiñcāpi kho myāyaṁ rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti.	15	
PA_sn_3:15.4.9_0	Yannūnāhaṁ rañño māgadhassa ajātasattuno vedehiputtassa sabbaṁ hatthikāyaṁ pariyādiyitvā	15	
PA_sn_3:15.4.9_1	sabbaṁ assakāyaṁ sabbaṁ rathakāyaṁ sabbaṁ pattikāyaṁ pariyādiyitvā jīvantameva naṁ osajjeyyan’”ti.	15	
PA_sn_3:15.5.1_0	“Atha kho, bhante, rājā pasenadi kosalo rañño māgadhassa ajātasattuno vedehiputtassa	15	
PA_sn_3:15.5.1_1	sabbaṁ hatthikāyaṁ pariyādiyitvā sabbaṁ assakāyaṁ pariyādiyitvā sabbaṁ rathakāyaṁ	15	
PA_sn_3:15.5.1_2	pariyādiyitvā sabbaṁ pattikāyaṁ pariyādiyitvā jīvantameva naṁ osajjī”ti.	15	
PA_sn_3:15.6.1	Atha kho bhagavā etamatthaṁ viditvā tāyaṁ velāyaṁ imā gāthāyo abhāsi:	15	
PA_sn_3:15.7.1	“Vilumpateva puriso,	15	
PA_sn_3:15.7.2	yāvassa upakappati;	15	
PA_sn_3:15.7.3	Yadā caññe vilumpanti,	15	
PA_sn_3:15.7.4	so vilutto viluppati.	15	
PA_sn_3:15.8.1	Ṭhānañhi maññati bālo,	15	
PA_sn_3:15.8.2	yāva pāpaṁ na paccati;	15	
PA_sn_3:15.8.3	Yadā ca paccati pāpaṁ,	15	
PA_sn_3:15.8.4	atha dukkhaṁ nigacchati.	15	
PA_sn_3:15.9.1	Hantā labhati hantāraṁ,	15	
PA_sn_3:15.9.2	jetāraṁ labhate jayaṁ;	15	
PA_sn_3:15.9.3	Akkosako ca akkosaṁ,	15	
PA_sn_3:15.9.4	rosetārañca rosako;	15	
PA_sn_3:15.9.5	Atha kammavivaṭṭena,	15	
PA_sn_3:15.9.6	so vilutto viluppatī”ti.	15	
PA_sn_3:16.0.1	Saṁyutta Nikāya 3.16	16	
PA_sn_3:16.0.2	2. Dutiyavagga	16	
PA_sn_3:16.0.3	Mallikāsutta	16	
PA_sn_3:16.1.1	Sāvatthinidānaṁ.	16	
PA_sn_3:16.1.2	Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	16	
PA_sn_3:16.1.3	Atha kho aññataro puriso yena rājā pasenadi kosalo tenupasaṅkami; upasaṅkamitvā rañño pasenadissa kosalassa upakaṇṇake ārocesi:	16	
PA_sn_3:16.1.4	“mallikā, deva, devī dhītaraṁ vijātā”ti.	16	
PA_sn_3:16.1.5	Evaṁ vutte, rājā pasenadi kosalo anattamano ahosi.	16	
PA_sn_3:16.2.1	Atha kho bhagavā rājānaṁ pasenadiṁ kosalaṁ anattamanataṁ viditvā tāyaṁ velāyaṁ imā gāthāyo abhāsi:	16	
PA_sn_3:16.3.1	“Itthīpi hi ekacciyā,	16	
PA_sn_3:16.3.2	seyyā posa janādhipa;	16	
PA_sn_3:16.3.3	Medhāvinī sīlavatī,	16	
PA_sn_3:16.3.4	sassudevā patibbatā.	16	
PA_sn_3:16.4.1	Tassā yo jāyati poso,	16	
PA_sn_3:16.4.2	sūro hoti disampati;	16	
PA_sn_3:16.4.3	Tādisā subhagiyā putto,	16	
PA_sn_3:16.4.4	rajjampi anusāsatī”ti.	16	
PA_sn_3:17.0.1	Saṁyutta Nikāya 3.17	17	
PA_sn_3:17.0.2	2. Dutiyavagga	17	
PA_sn_3:17.0.3	Appamādasutta	17	
PA_sn_3:17.1.1	Sāvatthinidānaṁ.	17	
PA_sn_3:17.1.2	Ekamantaṁ nisīdi.	17	
PA_sn_3:17.1.3	Ekamantaṁ nisinno kho rājā pasenadi kosalo bhagavantaṁ etadavoca:	17	
PA_sn_3:17.1.4	“atthi nu kho, bhante, eko dhammo yo ubho atthe samadhiggayha tiṭṭhati—	17	
PA_sn_3:17.1.5	diṭṭhadhammikañceva atthaṁ samparāyikañcā”ti?	17	
PA_sn_3:17.2.1	“Atthi kho, mahārāja, eko dhammo yo ubho atthe samadhiggayha tiṭṭhati—	17	
PA_sn_3:17.2.2	diṭṭhadhammikañceva atthaṁ samparāyikañcā”ti.	17	
PA_sn_3:17.3.1	“Katamo pana, bhante, eko dhammo, yo ubho atthe samadhiggayha tiṭṭhati—	17	
PA_sn_3:17.3.2	diṭṭhadhammikañceva atthaṁ samparāyikañcā”ti?	17	
PA_sn_3:17.4.1	“Appamādo kho, mahārāja, eko dhammo, yo ubho atthe samadhiggayha tiṭṭhati—	17	
PA_sn_3:17.4.2	diṭṭhadhammikañceva atthaṁ samparāyikañcāti.	17	
PA_sn_3:17.4.3	Seyyathāpi, mahārāja, yāni kānici jaṅgalānaṁ pāṇānaṁ padajātāni, sabbāni tāni hatthipade samodhānaṁ gacchanti, hatthipadaṁ tesaṁ aggamakkhāyati—yadidaṁ mahantattena;	17	
PA_sn_3:17.4.4	evameva kho, mahārāja, appamādo eko dhammo, yo ubho atthe samadhiggayha tiṭṭhati—	17	
PA_sn_3:17.4.5	diṭṭhadhammikañceva atthaṁ samparāyikañcā”ti.	17	
PA_sn_3:17.4.6	Idamavoca …pe…	17	
PA_sn_3:17.5.1	“Āyuṁ arogiyaṁ vaṇṇaṁ,	17	
PA_sn_3:17.5.2	saggaṁ uccākulīnataṁ;	17	
PA_sn_3:17.5.3	Ratiyo patthayantena,	17	
PA_sn_3:17.5.4	uḷārā aparāparā.	17	
PA_sn_3:17.6.1	Appamādaṁ pasaṁsanti,	17	
PA_sn_3:17.6.2	puññakiriyāsu paṇḍitā;	17	
PA_sn_3:17.6.3	Appamatto ubho atthe,	17	
PA_sn_3:17.6.4	adhiggaṇhāti paṇḍito.	17	
PA_sn_3:17.7.1	Diṭṭhe dhamme ca yo attho,	17	
PA_sn_3:17.7.2	yo cattho samparāyiko;	17	
PA_sn_3:17.7.3	Atthābhisamayā dhīro,	17	
PA_sn_3:17.7.4	paṇḍitoti pavuccatī”ti.	17	
PA_sn_3:18.0.1	Saṁyutta Nikāya 3.18	18	
PA_sn_3:18.0.2	2. Dutiyavagga	18	
PA_sn_3:18.0.3	Kalyāṇamittasutta	18	
PA_sn_3:18.1.1	Sāvatthinidānaṁ.	18	
PA_sn_3:18.1.2	Ekamantaṁ nisinno kho rājā pasenadi kosalo bhagavantaṁ etadavoca:	18	
PA_sn_3:18.1.3	“idha mayhaṁ, bhante, rahogatassa paṭisallīnassa evaṁ cetaso parivitakko udapādi:	18	
PA_sn_3:18.1.4	‘svākkhāto bhagavatā dhammo, so ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassā’”ti.	18	
PA_sn_3:18.2.1	“Evametaṁ, mahārāja, evametaṁ, mahārāja.	18	
PA_sn_3:18.2.2	Svākkhāto, mahārāja, mayā dhammo. So ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassāti.	18	
PA_sn_3:18.3.1	Ekamidāhaṁ, mahārāja, samayaṁ sakkesu viharāmi nagarakaṁ nāma sakyānaṁ nigamo.	18	
PA_sn_3:18.3.2	Atha kho, mahārāja, ānando bhikkhu yenāhaṁ tenupasaṅkami; upasaṅkamitvā maṁ abhivādetvā ekamantaṁ nisīdi. Ekamantaṁ nisinno kho, mahārāja, ānando bhikkhu maṁ etadavoca:	18	
PA_sn_3:18.3.3	‘upaḍḍhamidaṁ, bhante, brahmacariyassa—yadidaṁ kalyāṇamittatā kalyāṇasahāyatā kalyāṇasampavaṅkatā’ti.	18	
PA_sn_3:18.4.1	Evaṁ vuttāhaṁ, mahārāja, ānandaṁ bhikkhuṁ etadavocaṁ:	18	
PA_sn_3:18.4.2	‘mā hevaṁ, ānanda, mā hevaṁ, ānanda.	18	
PA_sn_3:18.4.3	Sakalameva hidaṁ, ānanda, brahmacariyaṁ—yadidaṁ kalyāṇamittatā kalyāṇasahāyatā kalyāṇasampavaṅkatā.	18	
PA_sn_3:18.4.4	Kalyāṇamittassetaṁ, ānanda, bhikkhuno pāṭikaṅkhaṁ kalyāṇasahāyassa kalyāṇasampavaṅkassa ariyaṁ aṭṭhaṅgikaṁ maggaṁ bhāvessati ariyaṁ aṭṭhaṅgikaṁ maggaṁ bahulīkarissati.	18	
PA_sn_3:18.5.1	Kathañca, ānanda, bhikkhu kalyāṇamitto kalyāṇasahāyo kalyāṇasampavaṅko ariyaṁ aṭṭhaṅgikaṁ maggaṁ bhāveti, ariyaṁ aṭṭhaṅgikaṁ maggaṁ bahulīkaroti?	18	
PA_sn_3:18.5.2_0	Idhānanda, bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ	18	
PA_sn_3:18.5.2_1	vossaggapariṇāmiṁ, sammāsaṅkappaṁ bhāveti … sammāvācaṁ bhāveti … sammākammantaṁ bhāveti	18	
PA_sn_3:18.5.2_2	… sammāājīvaṁ bhāveti … sammāvāyāmaṁ bhāveti … sammāsatiṁ bhāveti … sammāsamādhiṁ	18	
PA_sn_3:18.5.2_3	bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	18	
PA_sn_3:18.5.3	Evaṁ kho, ānanda, bhikkhu kalyāṇamitto kalyāṇasahāyo kalyāṇasampavaṅko ariyaṁ aṭṭhaṅgikaṁ maggaṁ bhāveti, ariyaṁ aṭṭhaṅgikaṁ maggaṁ bahulīkaroti.	18	
PA_sn_3:18.5.4	Tadamināpetaṁ, ānanda, pariyāyena veditabbaṁ yathā sakalamevidaṁ brahmacariyaṁ—yadidaṁ kalyāṇamittatā kalyāṇasahāyatā kalyāṇasampavaṅkatāti.	18	
PA_sn_3:18.6.1_0	Mamañhi, ānanda, kalyāṇamittaṁ āgamma jātidhammā sattā jātiyā parimuccanti, jarādhammā	18	
PA_sn_3:18.6.1_1	sattā jarāya parimuccanti, byādhidhammā sattā byādhito parimuccanti, maraṇadhammā	18	
PA_sn_3:18.6.1_2	sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti.	18	
PA_sn_3:18.6.2	Iminā kho etaṁ, ānanda, pariyāyena veditabbaṁ yathā sakalamevidaṁ brahmacariyaṁ—yadidaṁ kalyāṇamittatā kalyāṇasahāyatā kalyāṇasampavaṅkatā’ti.	18	
PA_sn_3:18.7.1	Tasmātiha te, mahārāja, evaṁ sikkhitabbaṁ:	18	
PA_sn_3:18.7.2	‘kalyāṇamitto bhavissāmi kalyāṇasahāyo kalyāṇasampavaṅko’ti.	18	
PA_sn_3:18.7.3	Evañhi te, mahārāja, sikkhitabbaṁ.	18	
PA_sn_3:18.8.1	Kalyāṇamittassa te, mahārāja, kalyāṇasahāyassa kalyāṇasampavaṅkassa ayaṁ eko dhammo upanissāya vihātabbo—	18	
PA_sn_3:18.8.2	appamādo kusalesu dhammesu.	18	
PA_sn_3:18.9.1	Appamattassa te, mahārāja, viharato appamādaṁ upanissāya, itthāgārassa anuyantassa evaṁ bhavissati:	18	
PA_sn_3:18.9.2	‘rājā kho appamatto viharati, appamādaṁ upanissāya.	18	
PA_sn_3:18.9.3	Handa mayampi appamattā viharāma, appamādaṁ upanissāyā’ti.	18	
PA_sn_3:18.10.1	Appamattassa te, mahārāja, viharato appamādaṁ upanissāya, khattiyānampi anuyantānaṁ evaṁ bhavissati:	18	
PA_sn_3:18.10.2	‘rājā kho appamatto viharati appamādaṁ upanissāya.	18	
PA_sn_3:18.10.3	Handa mayampi appamattā viharāma, appamādaṁ upanissāyā’ti.	18	
PA_sn_3:18.11.1	Appamattassa te, mahārāja, viharato appamādaṁ upanissāya, balakāyassapi evaṁ bhavissati:	18	
PA_sn_3:18.11.2	‘rājā kho appamatto viharati appamādaṁ upanissāya.	18	
PA_sn_3:18.11.3	Handa mayampi appamattā viharāma, appamādaṁ upanissāyā’ti.	18	
PA_sn_3:18.12.1	Appamattassa te, mahārāja, viharato appamādaṁ upanissāya, negamajānapadassapi evaṁ bhavissati:	18	
PA_sn_3:18.12.2	‘rājā kho appamatto viharati, appamādaṁ upanissāya.	18	
PA_sn_3:18.12.3	Handa mayampi appamattā viharāma, appamādaṁ upanissāyā’ti?	18	
PA_sn_3:18.13.1	Appamattassa te, mahārāja, viharato appamādaṁ upanissāya, attāpi gutto rakkhito bhavissati—	18	
PA_sn_3:18.13.2	itthāgārampi guttaṁ rakkhitaṁ bhavissati, kosakoṭṭhāgārampi guttaṁ rakkhitaṁ bhavissatī”ti.	18	
PA_sn_3:18.13.3	Idamavoca …pe…	18	
PA_sn_3:18.14.1	“Bhoge patthayamānena,	18	
PA_sn_3:18.14.2	uḷāre aparāpare;	18	
PA_sn_3:18.14.3	Appamādaṁ pasaṁsanti,	18	
PA_sn_3:18.14.4	puññakiriyāsu paṇḍitā;	18	
PA_sn_3:18.14.5	Appamatto ubho atthe,	18	
PA_sn_3:18.14.6	adhiggaṇhāti paṇḍito.	18	
PA_sn_3:18.15.1	Diṭṭhe dhamme ca yo attho,	18	
PA_sn_3:18.15.2	yo cattho samparāyiko;	18	
PA_sn_3:18.15.3	Atthābhisamayā dhīro,	18	
PA_sn_3:18.15.4	paṇḍitoti pavuccatī”ti.	18	
PA_sn_3:19.0.1	Saṁyutta Nikāya 3.19	19	
PA_sn_3:19.0.2	2. Dutiyavagga	19	
PA_sn_3:19.0.3	Paṭhamaaputtakasutta	19	
PA_sn_3:19.1.1	Sāvatthinidānaṁ.	19	
PA_sn_3:19.1.2_0	Atha kho rājā pasenadi kosalo divā divassa yena bhagavā tenupasaṅkami; upasaṅkamitvā	19	
PA_sn_3:19.1.2_1	bhagavantaṁ abhivādetvā ekamantaṁ nisīdi. Ekamantaṁ nisinnaṁ kho rājānaṁ pasenadiṁ	19	
PA_sn_3:19.1.2_2	kosalaṁ bhagavā etadavoca:	19	
PA_sn_3:19.1.3	“handa kuto nu tvaṁ, mahārāja, āgacchasi divā divassā”ti?	19	
PA_sn_3:19.2.1	“Idha, bhante, sāvatthiyaṁ seṭṭhi gahapati kālaṅkato.	19	
PA_sn_3:19.2.2	Tamahaṁ aputtakaṁ sāpateyyaṁ rājantepuraṁ atiharitvā āgacchāmi.	19	
PA_sn_3:19.2.3	Asīti, bhante, satasahassāni hiraññasseva, ko pana vādo rūpiyassa.	19	
PA_sn_3:19.2.4	Tassa kho pana, bhante, seṭṭhissa gahapatissa evarūpo bhattabhogo ahosi—	19	
PA_sn_3:19.2.5	kaṇājakaṁ bhuñjati bilaṅgadutiyaṁ.	19	
PA_sn_3:19.2.6	Evarūpo vatthabhogo ahosi—	19	
PA_sn_3:19.2.7	sāṇaṁ dhāreti tipakkhavasanaṁ.	19	
PA_sn_3:19.2.8	Evarūpo yānabhogo ahosi—	19	
PA_sn_3:19.2.9	jajjararathakena yāti paṇṇachattakena dhāriyamānenā”ti.	19	
PA_sn_3:19.3.1	“Evametaṁ, mahārāja, evametaṁ, mahārāja.	19	
PA_sn_3:19.3.2_0	Asappuriso kho, mahārāja, uḷāre bhoge labhitvā nevattānaṁ sukheti pīṇeti, na mātāpitaro	19	
PA_sn_3:19.3.2_1	sukheti pīṇeti, na puttadāraṁ sukheti pīṇeti, na dāsakammakaraporise sukheti pīṇeti,	19	
PA_sn_3:19.3.2_2	na mittāmacce sukheti pīṇeti, na samaṇabrāhmaṇesu uddhaggikaṁ dakkhiṇaṁ patiṭṭhāpeti	19	
PA_sn_3:19.3.2_3	sovaggikaṁ sukhavipākaṁ saggasaṁvattanikaṁ.	19	
PA_sn_3:19.3.3	Tassa te bhoge evaṁ sammā aparibhuñjiyamāne rājāno vā haranti corā vā haranti aggi vā ḍahati udakaṁ vā vahati appiyā vā dāyādā haranti.	19	
PA_sn_3:19.3.4	Evaṁsa te, mahārāja, bhogā sammā aparibhuñjiyamānā parikkhayaṁ gacchanti, no paribhogaṁ.	19	
PA_sn_3:19.4.1	Seyyathāpi, mahārāja, amanussaṭṭhāne pokkharaṇī acchodakā sītodakā sātodakā setodakā supatitthā ramaṇīyā.	19	
PA_sn_3:19.4.2	Taṁ jano neva hareyya na piveyya na nahāyeyya na yathāpaccayaṁ vā kareyya.	19	
PA_sn_3:19.4.3	Evañhi taṁ, mahārāja, udakaṁ sammā aparibhuñjiyamānaṁ parikkhayaṁ gaccheyya, no paribhogaṁ.	19	
PA_sn_3:19.4.4_0	Evameva kho, mahārāja, asappuriso uḷāre bhoge labhitvā nevattānaṁ sukheti pīṇeti,	19	
PA_sn_3:19.4.4_1	na mātāpitaro sukheti pīṇeti, na puttadāraṁ sukheti pīṇeti, na dāsakammakaraporise	19	
PA_sn_3:19.4.4_2	sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṁ dakkhiṇaṁ	19	
PA_sn_3:19.4.4_3	patiṭṭhāpeti sovaggikaṁ sukhavipākaṁ saggasaṁvattanikaṁ.	19	
PA_sn_3:19.4.5	Tassa te bhoge evaṁ sammā aparibhuñjiyamāne rājāno vā haranti, corā vā haranti, aggi vā ḍahati, udakaṁ vā vahati, appiyā vā dāyādā haranti.	19	
PA_sn_3:19.4.6	Evaṁsa te, mahārāja, bhogā sammā aparibhuñjiyamānā parikkhayaṁ gacchanti, no paribhogaṁ.	19	
PA_sn_3:19.5.1_0	Sappuriso ca kho, mahārāja, uḷāre bhoge labhitvā attānaṁ sukheti pīṇeti, mātāpitaro	19	
PA_sn_3:19.5.1_1	sukheti pīṇeti, puttadāraṁ sukheti pīṇeti, dāsakammakaraporise sukheti pīṇeti, mittāmacce	19	
PA_sn_3:19.5.1_2	sukheti pīṇeti, samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.	19	
PA_sn_3:19.5.2	Tassa te bhoge evaṁ sammā paribhuñjiyamāne neva rājāno haranti, na corā haranti, na aggi ḍahati, na udakaṁ vahati, na appiyā dāyādā haranti.	19	
PA_sn_3:19.5.3	Evaṁsa te, mahārāja, bhogā sammā paribhuñjiyamānā paribhogaṁ gacchanti, no parikkhayaṁ.	19	
PA_sn_3:19.6.1	Seyyathāpi, mahārāja, gāmassa vā nigamassa vā avidūre pokkharaṇī acchodakā sītodakā sātodakā setodakā supatitthā ramaṇīyā.	19	
PA_sn_3:19.6.2	Tañca udakaṁ jano hareyyapi piveyyapi nahāyeyyapi yathāpaccayampi kareyya.	19	
PA_sn_3:19.6.3	Evañhi taṁ, mahārāja, udakaṁ sammā paribhuñjiyamānaṁ paribhogaṁ gaccheyya, no parikkhayaṁ.	19	
PA_sn_3:19.6.4_0	Evameva kho, mahārāja, sappuriso uḷāre bhoge labhitvā attānaṁ sukheti pīṇeti, mātāpitaro	19	
PA_sn_3:19.6.4_1	sukheti pīṇeti, puttadāraṁ sukheti pīṇeti, dāsakammakaraporise sukheti pīṇeti, mittāmacce	19	
PA_sn_3:19.6.4_2	sukheti pīṇeti, samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.	19	
PA_sn_3:19.6.5	Tassa te bhoge evaṁ sammā paribhuñjiyamāne neva rājāno haranti, na corā haranti, na aggi ḍahati, na udakaṁ vahati, na appiyā dāyādā haranti.	19	
PA_sn_3:19.6.6	Evaṁsa te, mahārāja, bhogā sammā paribhuñjiyamānā paribhogaṁ gacchanti, no parikkhayan”ti.	19	
PA_sn_3:19.7.1	“Amanussaṭṭhāne udakaṁva sītaṁ,	19	
PA_sn_3:19.7.2	Tadapeyyamānaṁ parisosameti;	19	
PA_sn_3:19.7.3	Evaṁ dhanaṁ kāpuriso labhitvā,	19	
PA_sn_3:19.7.4	Nevattanā bhuñjati no dadāti.	19	
PA_sn_3:19.8.1	Dhīro ca viññū adhigamma bhoge,	19	
PA_sn_3:19.8.2	So bhuñjati kiccakaro ca hoti;	19	
PA_sn_3:19.8.3	So ñātisaṅghaṁ nisabho bharitvā,	19	
PA_sn_3:19.8.4	Anindito saggamupeti ṭhānan”ti.	19	
PA_sn_3:20.0.1	Saṁyutta Nikāya 3.20	20	
PA_sn_3:20.0.2	2. Dutiyavagga	20	
PA_sn_3:20.0.3	Dutiyaaputtakasutta	20	
PA_sn_3:20.1.1	Atha kho rājā pasenadi kosalo divā divassa yena bhagavā tenupasaṅkami; upasaṅkamitvā ekamantaṁ nisinnaṁ kho rājānaṁ pasenadiṁ kosalaṁ bhagavā etadavoca:	20	
PA_sn_3:20.1.2	“handa kuto nu tvaṁ, mahārāja, āgacchasi divā divassā”ti?	20	
PA_sn_3:20.2.1	“Idha, bhante, sāvatthiyaṁ seṭṭhi gahapati kālaṅkato.	20	
PA_sn_3:20.2.2	Tamahaṁ aputtakaṁ sāpateyyaṁ rājantepuraṁ atiharitvā āgacchāmi.	20	
PA_sn_3:20.2.3	Sataṁ, bhante, satasahassāni hiraññasseva, ko pana vādo rūpiyassa.	20	
PA_sn_3:20.2.4	Tassa kho pana, bhante, seṭṭhissa gahapatissa evarūpo bhattabhogo ahosi—	20	
PA_sn_3:20.2.5	kaṇājakaṁ bhuñjati bilaṅgadutiyaṁ.	20	
PA_sn_3:20.2.6	Evarūpo vatthabhogo ahosi—	20	
PA_sn_3:20.2.7	sāṇaṁ dhāreti tipakkhavasanaṁ.	20	
PA_sn_3:20.2.8	Evarūpo yānabhogo ahosi—	20	
PA_sn_3:20.2.9	jajjararathakena yāti paṇṇachattakena dhāriyamānenā”ti.	20	
PA_sn_3:20.3.1	“Evametaṁ, mahārāja, evametaṁ, mahārāja.	20	
PA_sn_3:20.3.2	Bhūtapubbaṁ so, mahārāja, seṭṭhi gahapati taggarasikhiṁ nāma paccekasambuddhaṁ piṇḍapātena paṭipādesi.	20	
PA_sn_3:20.3.3	‘Detha samaṇassa piṇḍan’ti vatvā uṭṭhāyāsanā pakkāmi.	20	
PA_sn_3:20.3.4	Datvā ca pana pacchā vippaṭisārī ahosi:	20	
PA_sn_3:20.3.5	‘varametaṁ piṇḍapātaṁ dāsā vā kammakarā vā bhuñjeyyun’ti.	20	
PA_sn_3:20.3.6	Bhātu ca pana ekaputtakaṁ sāpateyyassa kāraṇā jīvitā voropesi.	20	
PA_sn_3:20.4.1	Yaṁ kho so, mahārāja, seṭṭhi gahapati taggarasikhiṁ paccekasambuddhaṁ piṇḍapātena paṭipādesi, tassa kammassa vipākena sattakkhattuṁ sugatiṁ saggaṁ lokaṁ upapajji.	20	
PA_sn_3:20.4.2	Tasseva kammassa vipākāvasesena imissāyeva sāvatthiyā sattakkhattuṁ seṭṭhittaṁ kāresi.	20	
PA_sn_3:20.4.3	Yaṁ kho so, mahārāja, seṭṭhi gahapati datvā pacchā vippaṭisārī ahosi:	20	
PA_sn_3:20.4.4_0	‘varametaṁ piṇḍapātaṁ dāsā vā kammakarā vā bhuñjeyyun’ti, tassa kammassa vipākena	20	
PA_sn_3:20.4.4_1	nāssuḷārāya bhattabhogāya cittaṁ namati, nāssuḷārāya vatthabhogāya cittaṁ namati,	20	
PA_sn_3:20.4.4_2	nāssuḷārāya yānabhogāya cittaṁ namati, nāssuḷārānaṁ pañcannaṁ kāmaguṇānaṁ bhogāya cittaṁ namati.	20	
PA_sn_3:20.4.5_0	Yaṁ kho so, mahārāja, seṭṭhi gahapati bhātu ca pana ekaputtakaṁ sāpateyyassa kāraṇā	20	
PA_sn_3:20.4.5_1	jīvitā voropesi, tassa kammassa vipākena bahūni vassāni bahūni vassasatāni bahūni	20	
PA_sn_3:20.4.5_2	vassasahassāni bahūni vassasatasahassāni niraye paccittha.	20	
PA_sn_3:20.4.6	Tasseva kammassa vipākāvasesena idaṁ sattamaṁ aputtakaṁ sāpateyyaṁ rājakosaṁ paveseti.	20	
PA_sn_3:20.4.7	Tassa kho, mahārāja, seṭṭhissa gahapatissa purāṇañca puññaṁ parikkhīṇaṁ, navañca puññaṁ anupacitaṁ.	20	
PA_sn_3:20.4.8	Ajja pana, mahārāja, seṭṭhi gahapati mahāroruve niraye paccatī”ti.	20	
PA_sn_3:20.4.9	“Evaṁ, bhante, seṭṭhi gahapati mahāroruvaṁ nirayaṁ upapanno”ti.	20	
PA_sn_3:20.4.10	“Evaṁ, mahārāja, seṭṭhi gahapati mahāroruvaṁ nirayaṁ upapanno”ti.	20	
PA_sn_3:20.4.11	Idamavoca …pe….	20	
PA_sn_3:20.5.1	“Dhaññaṁ dhanaṁ rajataṁ jātarūpaṁ,	20	
PA_sn_3:20.5.2	Pariggahaṁ vāpi yadatthi kiñci;	20	
PA_sn_3:20.5.3	Dāsā kammakarā pessā,	20	
PA_sn_3:20.5.4	Ye cassa anujīvino.	20	
PA_sn_3:20.6.1	Sabbaṁ nādāya gantabbaṁ,	20	
PA_sn_3:20.6.2	sabbaṁ nikkhippagāminaṁ;	20	
PA_sn_3:20.6.3	Yañca karoti kāyena,	20	
PA_sn_3:20.6.4	vācāya uda cetasā.	20	
PA_sn_3:20.7.1	Tañhi tassa sakaṁ hoti,	20	
PA_sn_3:20.7.2	taṁva ādāya gacchati;	20	
PA_sn_3:20.7.3	Taṁvassa anugaṁ hoti,	20	
PA_sn_3:20.7.4	chāyāva anapāyinī.	20	
PA_sn_3:20.8.1	Tasmā kareyya kalyāṇaṁ,	20	
PA_sn_3:20.8.2	nicayaṁ samparāyikaṁ;	20	
PA_sn_3:20.8.3	Puññāni paralokasmiṁ,	20	
PA_sn_3:20.8.4	patiṭṭhā honti pāṇinan”ti.	20	
PA_sn_3:20.8.5	Dutiyo vaggo.	20	
PA_sn_3:20.9.0	Tassuddānaṁ	20	
PA_sn_3:20.9.1	Jaṭilā pañca rājāno,	20	
PA_sn_3:20.9.2	Doṇapākakurena ca;	20	
PA_sn_3:20.9.3	Saṅgāmena dve vuttāni,	20	
PA_sn_3:20.9.4	Mallikā dve appamādena ca;	20	
PA_sn_3:20.9.5	Aputtakena dve vuttā,	20	
PA_sn_3:20.9.6	Vaggo tena pavuccatīti.	20	
PA_sn_3:21.0.1	Saṁyutta Nikāya 3.21	21	
PA_sn_3:21.0.2	3. Tatiyavagga	21	
PA_sn_3:21.0.3	Puggalasutta	21	
PA_sn_3:21.1.1	Sāvatthinidānaṁ.	21	
PA_sn_3:21.1.2_0	Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṁ	21	
PA_sn_3:21.1.2_1	abhivādetvā ekamantaṁ nisīdi. Ekamantaṁ nisinnaṁ kho rājānaṁ pasenadiṁ kosalaṁ bhagavā etadavoca:	21	
PA_sn_3:21.1.3	“cattārome, mahārāja puggalā santo saṁvijjamānā lokasmiṁ.	21	
PA_sn_3:21.1.4	Katame cattāro?	21	
PA_sn_3:21.1.5	Tamotamaparāyano,	21	
PA_sn_3:21.1.6	tamojotiparāyano,	21	
PA_sn_3:21.1.7	jotitamaparāyano,	21	
PA_sn_3:21.1.8	jotijotiparāyano.	21	
PA_sn_3:21.2.1	Kathañca, mahārāja puggalo tamotamaparāyano hoti?	21	
PA_sn_3:21.2.2_0	Idha, mahārāja, ekacco puggalo nīce kule paccājāto hoti, caṇḍālakule vā venakule	21	
PA_sn_3:21.2.2_1	vā nesādakule vā rathakārakule vā pukkusakule vā dalidde appannapānabhojane kasiravuttike,	21	
PA_sn_3:21.2.2_2	yattha kasirena ghāsacchādo labbhati.	21	
PA_sn_3:21.2.3_0	So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato	21	
PA_sn_3:21.2.3_1	vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	21	
PA_sn_3:21.2.4	So kāyena duccaritaṁ carati, vācāya duccaritaṁ carati, manasā duccaritaṁ carati.	21	
PA_sn_3:21.2.5	So kāyena duccaritaṁ caritvā vācāya duccaritaṁ caritvā manasā duccaritaṁ caritvā, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	21	
PA_sn_3:21.3.1	Seyyathāpi, mahārāja, puriso andhakārā vā andhakāraṁ gaccheyya, tamā vā tamaṁ gaccheyya, lohitamalā vā lohitamalaṁ gaccheyya.	21	
PA_sn_3:21.3.2	Tathūpamāhaṁ, mahārāja, imaṁ puggalaṁ vadāmi.	21	
PA_sn_3:21.3.3	Evaṁ kho, mahārāja, puggalo tamotamaparāyano hoti.	21	
PA_sn_3:21.4.1	Kathañca, mahārāja, puggalo tamojotiparāyano hoti?	21	
PA_sn_3:21.4.2_0	Idha, mahārāja, ekacco puggalo nīce kule paccājāto hoti, caṇḍālakule vā venakule	21	
PA_sn_3:21.4.2_1	vā nesādakule vā rathakārakule vā pukkusakule vā dalidde appannapānabhojane kasiravuttike,	21	
PA_sn_3:21.4.2_2	yattha kasirena ghāsacchādo labbhati.	21	
PA_sn_3:21.4.3_0	So ca kho hoti dubbaṇṇo duddasiko okoṭimako bavhābādho, kāṇo vā kuṇī vā khañjo vā	21	
PA_sn_3:21.4.3_1	pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	21	
PA_sn_3:21.4.4	So kāyena sucaritaṁ carati, vācāya sucaritaṁ carati, manasā sucaritaṁ carati.	21	
PA_sn_3:21.4.5	So kāyena sucaritaṁ caritvā vācāya sucaritaṁ caritvā manasā sucaritaṁ caritvā, kāyassa bhedā paraṁ maraṇā sugatiṁ saggaṁ lokaṁ upapajjati.	21	
PA_sn_3:21.5.1	Seyyathāpi, mahārāja, puriso pathaviyā vā pallaṅkaṁ āroheyya, pallaṅkā vā assapiṭṭhiṁ āroheyya, assapiṭṭhiyā vā hatthikkhandhaṁ āroheyya, hatthikkhandhā vā pāsādaṁ āroheyya.	21	
PA_sn_3:21.5.2	Tathūpamāhaṁ, mahārāja, imaṁ puggalaṁ vadāmi.	21	
PA_sn_3:21.5.3	Evaṁ kho, mahārāja, puggalo tamojotiparāyano hoti.	21	
PA_sn_3:21.6.1	Kathañca, mahārāja, puggalo jotitamaparāyano hoti?	21	
PA_sn_3:21.6.2_0	Idha, mahārāja, ekacco puggalo ucce kule paccājāto hoti, khattiyamahāsālakule vā	21	
PA_sn_3:21.6.2_1	brāhmaṇamahāsālakule vā gahapatimahāsālakule vā, aḍḍhe mahaddhane mahābhoge pahūtajātarūparajate	21	
PA_sn_3:21.6.2_2	pahūtavittūpakaraṇe pahūtadhanadhaññe.	21	
PA_sn_3:21.6.3	So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	21	
PA_sn_3:21.6.4	So kāyena duccaritaṁ carati, vācāya duccaritaṁ carati, manasā duccaritaṁ carati.	21	
PA_sn_3:21.6.5	So kāyena duccaritaṁ caritvā vācāya duccaritaṁ caritvā manasā duccaritaṁ caritvā, kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	21	
PA_sn_3:21.7.1_0	Seyyathāpi, mahārāja, puriso pāsādā vā hatthikkhandhaṁ oroheyya, hatthikkhandhā vā	21	
PA_sn_3:21.7.1_1	assapiṭṭhiṁ oroheyya, assapiṭṭhiyā vā pallaṅkaṁ oroheyya, pallaṅkā vā pathaviṁ oroheyya,	21	
PA_sn_3:21.7.1_2	pathaviyā vā andhakāraṁ paviseyya.	21	
PA_sn_3:21.7.2	Tathūpamāhaṁ, mahārāja, imaṁ puggalaṁ vadāmi.	21	
PA_sn_3:21.7.3	Evaṁ kho, mahārāja, puggalo jotitamaparāyano hoti.	21	
PA_sn_3:21.8.1	Kathañca, mahārāja, puggalo jotijotiparāyano hoti?	21	
PA_sn_3:21.8.2_0	Idha, mahārāja, ekacco puggalo ucce kule paccājāto hoti, khattiyamahāsālakule vā	21	
PA_sn_3:21.8.2_1	brāhmaṇamahāsālakule vā gahapatimahāsālakule vā, aḍḍhe mahaddhane mahābhoge pahūtajātarūparajate	21	
PA_sn_3:21.8.2_2	pahūtavittūpakaraṇe pahūtadhanadhaññe.	21	
PA_sn_3:21.8.3	So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	21	
PA_sn_3:21.8.4	So kāyena sucaritaṁ carati, vācāya sucaritaṁ carati, manasā sucaritaṁ carati.	21	
PA_sn_3:21.8.5	So kāyena sucaritaṁ caritvā vācāya sucaritaṁ caritvā manasā sucaritaṁ caritvā, kāyassa bhedā paraṁ maraṇā sugatiṁ saggaṁ lokaṁ upapajjati.	21	
PA_sn_3:21.9.1	Seyyathāpi, mahārāja, puriso pallaṅkā vā pallaṅkaṁ saṅkameyya, assapiṭṭhiyā vā assapiṭṭhiṁ saṅkameyya, hatthikkhandhā vā hatthikkhandhaṁ saṅkameyya, pāsādā vā pāsādaṁ saṅkameyya.	21	
PA_sn_3:21.9.2	Tathūpamāhaṁ, mahārāja, imaṁ puggalaṁ vadāmi.	21	
PA_sn_3:21.9.3	Evaṁ kho, mahārāja, puggalo jotijotiparāyano hoti.	21	
PA_sn_3:21.9.4	Ime kho, mahārāja, cattāro puggalā santo saṁvijjamānā lokasmin”ti.	21	
PA_sn_3:21.9.5	Idamavoca …pe…	21	
PA_sn_3:21.10.1	“Daliddo puriso rāja,	21	
PA_sn_3:21.10.2	assaddho hoti maccharī;	21	
PA_sn_3:21.10.3	Kadariyo pāpasaṅkappo,	21	
PA_sn_3:21.10.4	micchādiṭṭhi anādaro.	21	
PA_sn_3:21.11.1	Samaṇe brāhmaṇe vāpi,	21	
PA_sn_3:21.11.2	aññe vāpi vanibbake;	21	
PA_sn_3:21.11.3	Akkosati paribhāsati,	21	
PA_sn_3:21.11.4	natthiko hoti rosako.	21	
PA_sn_3:21.12.1	Dadamānaṁ nivāreti,	21	
PA_sn_3:21.12.2	yācamānāna bhojanaṁ;	21	
PA_sn_3:21.12.3	Tādiso puriso rāja,	21	
PA_sn_3:21.12.4	mīyamāno janādhipa;	21	
PA_sn_3:21.12.5	Upeti nirayaṁ ghoraṁ,	21	
PA_sn_3:21.12.6	tamotamaparāyano.	21	
PA_sn_3:21.13.1	Daliddo puriso rāja,	21	
PA_sn_3:21.13.2	saddho hoti amaccharī;	21	
PA_sn_3:21.13.3	Dadāti seṭṭhasaṅkappo,	21	
PA_sn_3:21.13.4	abyaggamanaso naro.	21	
PA_sn_3:21.14.1	Samaṇe brāhmaṇe vāpi,	21	
PA_sn_3:21.14.2	aññe vāpi vanibbake;	21	
PA_sn_3:21.14.3	Uṭṭhāya abhivādeti,	21	
PA_sn_3:21.14.4	samacariyāya sikkhati.	21	
PA_sn_3:21.15.1	Dadamānaṁ na vāreti,	21	
PA_sn_3:21.15.2	yācamānāna bhojanaṁ;	21	
PA_sn_3:21.15.3	Tādiso puriso rāja,	21	
PA_sn_3:21.15.4	mīyamāno janādhipa;	21	
PA_sn_3:21.15.5	Upeti tidivaṁ ṭhānaṁ,	21	
PA_sn_3:21.15.6	tamojotiparāyano.	21	
PA_sn_3:21.16.1	Aḍḍho ce puriso rāja,	21	
PA_sn_3:21.16.2	assaddho hoti maccharī;	21	
PA_sn_3:21.16.3	Kadariyo pāpasaṅkappo,	21	
PA_sn_3:21.16.4	micchādiṭṭhi anādaro.	21	
PA_sn_3:21.17.1	Samaṇe brāhmaṇe vāpi,	21	
PA_sn_3:21.17.2	aññe vāpi vanibbake;	21	
PA_sn_3:21.17.3	Akkosati paribhāsati,	21	
PA_sn_3:21.17.4	natthiko hoti rosako.	21	
PA_sn_3:21.18.1	Dadamānaṁ nivāreti,	21	
PA_sn_3:21.18.2	yācamānāna bhojanaṁ;	21	
PA_sn_3:21.18.3	Tādiso puriso rāja,	21	
PA_sn_3:21.18.4	mīyamāno janādhipa;	21	
PA_sn_3:21.18.5	Upeti nirayaṁ ghoraṁ,	21	
PA_sn_3:21.18.6	jotitamaparāyano.	21	
PA_sn_3:21.19.1	Aḍḍho ce puriso rāja,	21	
PA_sn_3:21.19.2	saddho hoti amaccharī;	21	
PA_sn_3:21.19.3	Dadāti seṭṭhasaṅkappo,	21	
PA_sn_3:21.19.4	abyaggamanaso naro.	21	
PA_sn_3:21.20.1	Samaṇe brāhmaṇe vāpi,	21	
PA_sn_3:21.20.2	aññe vāpi vanibbake;	21	
PA_sn_3:21.20.3	Uṭṭhāya abhivādeti,	21	
PA_sn_3:21.20.4	samacariyāya sikkhati.	21	
PA_sn_3:21.21.1	Dadamānaṁ na vāreti,	21	
PA_sn_3:21.21.2	yācamānāna bhojanaṁ;	21	
PA_sn_3:21.21.3	Tādiso puriso rāja,	21	
PA_sn_3:21.21.4	mīyamāno janādhipa;	21	
PA_sn_3:21.21.5	Upeti tidivaṁ ṭhānaṁ,	21	
PA_sn_3:21.21.6	jotijotiparāyano”ti.	21	
PA_sn_3:22.0.1	Saṁyutta Nikāya 3.22	22	
PA_sn_3:22.0.2	3. Tatiyavagga	22	
PA_sn_3:22.0.3	Ayyikāsutta	22	
PA_sn_3:22.1.1	Sāvatthinidānaṁ.	22	
PA_sn_3:22.1.2	Ekamantaṁ nisinnaṁ kho rājānaṁ pasenadiṁ kosalaṁ bhagavā etadavoca:	22	
PA_sn_3:22.1.3	“handa kuto nu tvaṁ, mahārāja, āgacchasi divādivassā”ti?	22	
PA_sn_3:22.2.1	“Ayyikā me, bhante, kālaṅkatā jiṇṇā vuḍḍhā mahallikā addhagatā vayoanuppattā vīsavassasatikā jātiyā.	22	
PA_sn_3:22.2.2	Ayyikā kho pana me, bhante, piyā hoti manāpā.	22	
PA_sn_3:22.2.3	Hatthiratanena cepāhaṁ, bhante, labheyyaṁ ‘mā me ayyikā kālamakāsī’ti, hatthiratanampāhaṁ dadeyyaṁ:	22	
PA_sn_3:22.2.4	‘mā me ayyikā kālamakāsī’ti.	22	
PA_sn_3:22.2.5	Assaratanena cepāhaṁ, bhante, labheyyaṁ ‘mā me ayyikā kālamakāsī’ti, assaratanampāhaṁ dadeyyaṁ:	22	
PA_sn_3:22.2.6	‘mā me ayyikā kālamakāsī’ti.	22	
PA_sn_3:22.2.7	Gāmavarena cepāhaṁ, bhante, labheyyaṁ ‘mā me ayyikā kālamakāsī’ti, gāmavarampāhaṁ dadeyyaṁ:	22	
PA_sn_3:22.2.8	‘mā me ayyikā kālamakāsī’ti.	22	
PA_sn_3:22.2.9	Janapadapadesena cepāhaṁ, bhante, labheyyaṁ ‘mā me ayyikā kālamakāsī’ti, janapadapadesampāhaṁ dadeyyaṁ:	22	
PA_sn_3:22.2.10	‘mā me ayyikā kālamakāsī’ti.	22	
PA_sn_3:22.2.11	‘Sabbe sattā, mahārāja, maraṇadhammā maraṇapariyosānā maraṇaṁ anatītā’ti.	22	
PA_sn_3:22.2.12	‘Acchariyaṁ, bhante, abbhutaṁ, bhante.	22	
PA_sn_3:22.2.13	Yāvasubhāsitamidaṁ, bhante, bhagavatā—	22	
PA_sn_3:22.2.14	sabbe sattā maraṇadhammā maraṇapariyosānā maraṇaṁ anatītā’”ti.	22	
PA_sn_3:22.3.1	“Evametaṁ, mahārāja, evametaṁ, mahārāja.	22	
PA_sn_3:22.3.2	Sabbe sattā maraṇadhammā maraṇapariyosānā maraṇaṁ anatītā.	22	
PA_sn_3:22.3.3	Seyyathāpi, mahārāja, yāni kānici kumbhakārabhājanāni āmakāni ceva pakkāni ca sabbāni tāni bhedanadhammāni bhedanapariyosānāni bhedanaṁ anatītāni;	22	
PA_sn_3:22.3.4	evameva kho, mahārāja, sabbe sattā maraṇadhammā maraṇapariyosānā maraṇaṁ anatītā”ti.	22	
PA_sn_3:22.3.5	Idamavoca …pe…	22	
PA_sn_3:22.4.1	“Sabbe sattā marissanti,	22	
PA_sn_3:22.4.2	maraṇantañhi jīvitaṁ;	22	
PA_sn_3:22.4.3	Yathākammaṁ gamissanti,	22	
PA_sn_3:22.4.4	puññapāpaphalūpagā;	22	
PA_sn_3:22.4.5	Nirayaṁ pāpakammantā,	22	
PA_sn_3:22.4.6	puññakammā ca suggatiṁ.	22	
PA_sn_3:22.5.1	Tasmā kareyya kalyāṇaṁ,	22	
PA_sn_3:22.5.2	nicayaṁ samparāyikaṁ;	22	
PA_sn_3:22.5.3	Puññāni paralokasmiṁ,	22	
PA_sn_3:22.5.4	patiṭṭhā honti pāṇinan”ti.	22	
PA_sn_3:23.0.1	Saṁyutta Nikāya 3.23	23	
PA_sn_3:23.0.2	3. Tatiyavagga	23	
PA_sn_3:23.0.3	Lokasutta	23	
PA_sn_3:23.1.1	Sāvatthinidānaṁ.	23	
PA_sn_3:23.1.2	Ekamantaṁ nisinno kho rājā pasenadi kosalo bhagavantaṁ etadavoca:	23	
PA_sn_3:23.1.3	“kati nu kho, bhante, lokassa dhammā uppajjamānā uppajjanti ahitāya dukkhāya aphāsuvihārāyā”ti?	23	
PA_sn_3:23.1.4	“Tayo kho, mahārāja, lokassa dhammā uppajjamānā uppajjanti ahitāya dukkhāya aphāsuvihārāya.	23	
PA_sn_3:23.1.5	Katame tayo?	23	
PA_sn_3:23.1.6	Lobho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya.	23	
PA_sn_3:23.1.7	Doso kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya.	23	
PA_sn_3:23.1.8	Moho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya.	23	
PA_sn_3:23.1.9	Ime kho, mahārāja, tayo lokassa dhammā uppajjamānā uppajjanti ahitāya dukkhāya aphāsuvihārāyā”ti.	23	
PA_sn_3:23.1.10	Idamavoca …pe…	23	
PA_sn_3:23.2.1	“Lobho doso ca moho ca,	23	
PA_sn_3:23.2.2	purisaṁ pāpacetasaṁ;	23	
PA_sn_3:23.2.3	Hiṁsanti attasambhūtā,	23	
PA_sn_3:23.2.4	tacasāraṁva samphalan”ti.	23	
PA_sn_3:24.0.1	Saṁyutta Nikāya 3.24	24	
PA_sn_3:24.0.2	3. Tatiyavagga	24	
PA_sn_3:24.0.3	Issattasutta	24	
PA_sn_3:24.1.1	Sāvatthinidānaṁ.	24	
PA_sn_3:24.1.2	Ekamantaṁ nisinno kho rājā pasenadi kosalo bhagavantaṁ etadavoca:	24	
PA_sn_3:24.1.3	“kattha nu kho, bhante, dānaṁ dātabban”ti?	24	
PA_sn_3:24.1.4	“Yattha kho, mahārāja, cittaṁ pasīdatī”ti.	24	
PA_sn_3:24.1.5	“Kattha pana, bhante, dinnaṁ mahapphalan”ti?	24	
PA_sn_3:24.1.6	“Aññaṁ kho etaṁ, mahārāja, kattha dānaṁ dātabbaṁ, aññaṁ panetaṁ kattha dinnaṁ mahapphalanti?	24	
PA_sn_3:24.1.7	Sīlavato kho, mahārāja, dinnaṁ mahapphalaṁ, no tathā dussīle.	24	
PA_sn_3:24.1.8	Tena hi, mahārāja, taññevettha paṭipucchissāmi. Yathā, te khameyya, tathā naṁ byākareyyāsi.	24	
PA_sn_3:24.1.9	Taṁ kiṁ maññasi, mahārāja,	24	
PA_sn_3:24.1.10	idha tyassa yuddhaṁ paccupaṭṭhitaṁ saṅgāmo samupabyūḷho.	24	
PA_sn_3:24.1.11	Atha āgaccheyya khattiyakumāro asikkhito akatahattho akatayoggo akatūpāsano bhīru chambhī utrāsī palāyī.	24	
PA_sn_3:24.1.12	Bhareyyāsi taṁ purisaṁ, attho ca te tādisena purisenā”ti?	24	
PA_sn_3:24.1.13	“Nāhaṁ, bhante, bhareyyaṁ taṁ purisaṁ, na ca me attho tādisena purisenā”ti.	24	
PA_sn_3:24.1.14	“Atha āgaccheyya brāhmaṇakumāro asikkhito …pe…	24	
PA_sn_3:24.1.15	atha āgaccheyya vessakumāro asikkhito …pe…	24	
PA_sn_3:24.1.16	atha āgaccheyya suddakumāro asikkhito …pe…	24	
PA_sn_3:24.1.17	na ca me attho tādisena purisenā”ti.	24	
PA_sn_3:24.2.1	“Taṁ kiṁ maññasi, mahārāja,	24	
PA_sn_3:24.2.2	idha tyassa yuddhaṁ paccupaṭṭhitaṁ saṅgāmo samupabyūḷho.	24	
PA_sn_3:24.2.3	Atha āgaccheyya khattiyakumāro susikkhito katahattho katayoggo katūpāsano abhīru acchambhī anutrāsī apalāyī.	24	
PA_sn_3:24.2.4	Bhareyyāsi taṁ purisaṁ, attho ca te tādisena purisenā”ti?	24	
PA_sn_3:24.2.5	“Bhareyyāhaṁ, bhante, taṁ purisaṁ, attho ca me tādisena purisenā”ti.	24	
PA_sn_3:24.2.6	“Atha āgaccheyya brāhmaṇakumāro …pe…	24	
PA_sn_3:24.2.7	atha āgaccheyya vessakumāro …pe…	24	
PA_sn_3:24.2.8	atha āgaccheyya suddakumāro susikkhito katahattho katayoggo katūpāsano abhīru acchambhī anutrāsī apalāyī.	24	
PA_sn_3:24.2.9	Bhareyyāsi taṁ purisaṁ, attho ca te tādisena purisenā”ti?	24	
PA_sn_3:24.2.10	“Bhareyyāhaṁ, bhante, taṁ purisaṁ, attho ca me tādisena purisenā”ti.	24	
PA_sn_3:24.3.1	“Evameva kho, mahārāja, yasmā kasmā cepi kulā agārasmā anagāriyaṁ pabbajito hoti, so ca hoti pañcaṅgavippahīno pañcaṅgasamannāgato, tasmiṁ dinnaṁ mahapphalaṁ hoti.	24	
PA_sn_3:24.3.2	Katamāni pañcaṅgāni pahīnāni honti?	24	
PA_sn_3:24.3.3	Kāmacchando pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti.	24	
PA_sn_3:24.3.4	Imāni pañcaṅgāni pahīnāni honti.	24	
PA_sn_3:24.3.5	Katamehi pañcahaṅgehi samannāgato hoti?	24	
PA_sn_3:24.3.6_0	Asekkhena sīlakkhandhena samannāgato hoti, asekkhena samādhikkhandhena samannāgato	24	
PA_sn_3:24.3.6_1	hoti, asekkhena paññākkhandhena samannāgato hoti, asekkhena vimuttikkhandhena samannāgato	24	
PA_sn_3:24.3.6_2	hoti, asekkhena vimuttiñāṇadassanakkhandhena samannāgato hoti.	24	
PA_sn_3:24.3.7	Imehi pañcahaṅgehi samannāgato hoti.	24	
PA_sn_3:24.3.8	Iti pañcaṅgavippahīne pañcaṅgasamannāgate dinnaṁ mahapphalan”ti.	24	
PA_sn_3:24.3.9	Idamavoca bhagavā …pe…	24	
PA_sn_3:24.3.10	satthā:	24	
PA_sn_3:24.4.1	“Issattaṁ balavīriyañca,	24	
PA_sn_3:24.4.2	yasmiṁ vijjetha māṇave;	24	
PA_sn_3:24.4.3	Taṁ yuddhattho bhare rājā,	24	
PA_sn_3:24.4.4	nāsūraṁ jātipaccayā.	24	
PA_sn_3:24.5.1	Tatheva khantisoraccaṁ,	24	
PA_sn_3:24.5.2	dhammā yasmiṁ patiṭṭhitā;	24	
PA_sn_3:24.5.3	Ariyavuttiṁ medhāviṁ,	24	
PA_sn_3:24.5.4	hīnajaccampi pūjaye.	24	
PA_sn_3:24.6.1	Kāraye assame ramme,	24	
PA_sn_3:24.6.2	vāsayettha bahussute;	24	
PA_sn_3:24.6.3	Papañca vivane kayirā,	24	
PA_sn_3:24.6.4	dugge saṅkamanāni ca.	24	
PA_sn_3:24.7.1	Annaṁ pānaṁ khādanīyaṁ,	24	
PA_sn_3:24.7.2	vatthasenāsanāni ca;	24	
PA_sn_3:24.7.3	Dadeyya ujubhūtesu,	24	
PA_sn_3:24.7.4	vippasannena cetasā.	24	
PA_sn_3:24.8.1	Yathā hi megho thanayaṁ,	24	
PA_sn_3:24.8.2	vijjumālī satakkaku;	24	
PA_sn_3:24.8.3	Thalaṁ ninnañca pūreti,	24	
PA_sn_3:24.8.4	abhivassaṁ vasundharaṁ.	24	
PA_sn_3:24.9.1	Tatheva saddho sutavā,	24	
PA_sn_3:24.9.2	abhisaṅkhacca bhojanaṁ;	24	
PA_sn_3:24.9.3	Vanibbake tappayati,	24	
PA_sn_3:24.9.4	annapānena paṇḍito.	24	
PA_sn_3:24.10.1	Āmodamāno pakireti,	24	
PA_sn_3:24.10.2	detha dethāti bhāsati;	24	
PA_sn_3:24.10.3	Taṁ hissa gajjitaṁ hoti,	24	
PA_sn_3:24.10.4	devasseva pavassato;	24	
PA_sn_3:24.10.5	Sā puññadhārā vipulā,	24	
PA_sn_3:24.10.6	dātāraṁ abhivassatī”ti.	24	
PA_sn_3:25.0.1	Saṁyutta Nikāya 3.25	25	
PA_sn_3:25.0.2	3. Tatiyavagga	25	
PA_sn_3:25.0.3	Pabbatūpamasutta	25	
PA_sn_3:25.1.1	Sāvatthinidānaṁ.	25	
PA_sn_3:25.1.2	Ekamantaṁ nisinnaṁ kho rājānaṁ pasenadiṁ kosalaṁ bhagavā etadavoca:	25	
PA_sn_3:25.1.3	“handa kuto nu tvaṁ, mahārāja, āgacchasi divā divassā”ti?	25	
PA_sn_3:25.1.4_0	“Yāni tāni, bhante, raññaṁ khattiyānaṁ muddhāvasittānaṁ issariyamadamattānaṁ kāmagedhapariyuṭṭhitānaṁ	25	
PA_sn_3:25.1.4_1	janapadatthāvariyappattānaṁ mahantaṁ pathavimaṇḍalaṁ abhivijiya ajjhāvasantānaṁ rājakaraṇīyāni	25	
PA_sn_3:25.1.4_2	bhavanti, tesu khvāhaṁ, etarahi ussukkamāpanno”ti.	25	
PA_sn_3:25.2.1	“Taṁ kiṁ maññasi, mahārāja,	25	
PA_sn_3:25.2.2	idha te puriso āgaccheyya puratthimāya disāya saddhāyiko paccayiko.	25	
PA_sn_3:25.2.3	So taṁ upasaṅkamitvā evaṁ vadeyya:	25	
PA_sn_3:25.2.4	‘yagghe, mahārāja, jāneyyāsi, ahaṁ āgacchāmi puratthimāya disāya.	25	
PA_sn_3:25.2.5	Tatthaddasaṁ mahantaṁ pabbataṁ abbhasamaṁ, sabbe pāṇe nippothento āgacchati.	25	
PA_sn_3:25.2.6	Yaṁ te, mahārāja, karaṇīyaṁ, taṁ karohī’ti.	25	
PA_sn_3:25.2.7	Atha dutiyo puriso āgaccheyya pacchimāya disāya …pe…	25	
PA_sn_3:25.2.8	atha tatiyo puriso āgaccheyya uttarāya disāya …	25	
PA_sn_3:25.2.9	atha catuttho puriso āgaccheyya dakkhiṇāya disāya saddhāyiko paccayiko.	25	
PA_sn_3:25.2.10	So taṁ upasaṅkamitvā evaṁ vadeyya:	25	
PA_sn_3:25.2.11	‘yagghe, mahārāja, jāneyyāsi, ahaṁ āgacchāmi dakkhiṇāya disāya.	25	
PA_sn_3:25.2.12	Tatthaddasaṁ mahantaṁ pabbataṁ abbhasamaṁ sabbe pāṇe nippothento āgacchati.	25	
PA_sn_3:25.2.13	Yaṁ te, mahārāja, karaṇīyaṁ taṁ karohī’ti.	25	
PA_sn_3:25.2.14	Evarūpe te, mahārāja, mahati mahabbhaye samuppanne dāruṇe manussakkhaye dullabhe manussatte kimassa karaṇīyan”ti?	25	
PA_sn_3:25.3.1_0	“Evarūpe me, bhante, mahati mahabbhaye samuppanne dāruṇe manussakkhaye dullabhe manussatte	25	
PA_sn_3:25.3.1_1	kimassa karaṇīyaṁ aññatra dhammacariyāya aññatra samacariyāya aññatra kusalakiriyāya	25	
PA_sn_3:25.3.1_2	aññatra puññakiriyāyā”ti?	25	
PA_sn_3:25.4.1	“Ārocemi kho te, mahārāja, paṭivedemi kho te, mahārāja, adhivattati kho taṁ, mahārāja, jarāmaraṇaṁ.	25	
PA_sn_3:25.4.2	Adhivattamāne ce te, mahārāja, jarāmaraṇe kimassa karaṇīyan”ti?	25	
PA_sn_3:25.4.3	“Adhivattamāne ca me, bhante, jarāmaraṇe kimassa karaṇīyaṁ aññatra dhammacariyāya samacariyāya kusalakiriyāya puññakiriyāya?	25	
PA_sn_3:25.4.4_0	Yāni tāni, bhante, raññaṁ khattiyānaṁ muddhāvasittānaṁ issariyamadamattānaṁ kāmagedhapariyuṭṭhitānaṁ	25	
PA_sn_3:25.4.4_1	janapadatthāvariyappattānaṁ mahantaṁ pathavimaṇḍalaṁ abhivijiya ajjhāvasantānaṁ hatthiyuddhāni bhavanti;	25	
PA_sn_3:25.4.5	tesampi, bhante, hatthiyuddhānaṁ natthi gati natthi visayo adhivattamāne jarāmaraṇe.	25	
PA_sn_3:25.4.6	Yānipi tāni, bhante, raññaṁ khattiyānaṁ muddhāvasittānaṁ …pe…	25	
PA_sn_3:25.4.7	ajjhāvasantānaṁ assayuddhāni bhavanti …pe…	25	
PA_sn_3:25.4.8	rathayuddhāni bhavanti …pe…	25	
PA_sn_3:25.4.9	pattiyuddhāni bhavanti;	25	
PA_sn_3:25.4.10	tesampi, bhante, pattiyuddhānaṁ natthi gati natthi visayo adhivattamāne jarāmaraṇe.	25	
PA_sn_3:25.4.11	Santi kho pana, bhante, imasmiṁ rājakule mantino mahāmattā, ye pahonti āgate paccatthike mantehi bhedayituṁ.	25	
PA_sn_3:25.4.12	Tesampi, bhante, mantayuddhānaṁ natthi gati natthi visayo adhivattamāne jarāmaraṇe.	25	
PA_sn_3:25.4.13	Saṁvijjati kho pana, bhante, imasmiṁ rājakule pahūtaṁ hiraññasuvaṇṇaṁ bhūmigatañceva vehāsaṭṭhañca, yena mayaṁ pahoma āgate paccatthike dhanena upalāpetuṁ.	25	
PA_sn_3:25.4.14	Tesampi, bhante, dhanayuddhānaṁ natthi gati natthi visayo adhivattamāne jarāmaraṇe.	25	
PA_sn_3:25.4.15	Adhivattamāne ca me, bhante, jarāmaraṇe kimassa karaṇīyaṁ aññatra dhammacariyāya samacariyāya kusalakiriyāya puññakiriyāyā”ti?	25	
PA_sn_3:25.5.1	“Evametaṁ, mahārāja, evametaṁ, mahārāja.	25	
PA_sn_3:25.5.2	Adhivattamāne jarāmaraṇe kimassa karaṇīyaṁ aññatra dhammacariyāya samacariyāya kusalakiriyāya puññakiriyāyā”ti?	25	
PA_sn_3:25.5.3	Idamavoca bhagavā …pe…	25	
PA_sn_3:25.5.4	satthā:	25	
PA_sn_3:25.6.1	“Yathāpi selā vipulā,	25	
PA_sn_3:25.6.2	nabhaṁ āhacca pabbatā;	25	
PA_sn_3:25.6.3	Samantānupariyāyeyyuṁ,	25	
PA_sn_3:25.6.4	nippothento catuddisā.	25	
PA_sn_3:25.7.1	Evaṁ jarā ca maccu ca,	25	
PA_sn_3:25.7.2	adhivattanti pāṇine;	25	
PA_sn_3:25.7.3	Khattiye brāhmaṇe vesse,	25	
PA_sn_3:25.7.4	sudde caṇḍālapukkuse;	25	
PA_sn_3:25.7.5	Na kiñci parivajjeti,	25	
PA_sn_3:25.7.6	sabbamevābhimaddati.	25	
PA_sn_3:25.8.1	Na tattha hatthīnaṁ bhūmi,	25	
PA_sn_3:25.8.2	na rathānaṁ na pattiyā;	25	
PA_sn_3:25.8.3	Na cāpi mantayuddhena,	25	
PA_sn_3:25.8.4	sakkā jetuṁ dhanena vā.	25	
PA_sn_3:25.9.1	Tasmā hi paṇḍito poso,	25	
PA_sn_3:25.9.2	sampassaṁ atthamattano;	25	
PA_sn_3:25.9.3	Buddhe dhamme ca saṅghe ca,	25	
PA_sn_3:25.9.4	dhīro saddhaṁ nivesaye.	25	
PA_sn_3:25.10.1	Yo dhammaṁ cari kāyena,	25	
PA_sn_3:25.10.2	vācāya uda cetasā;	25	
PA_sn_3:25.10.3	Idheva naṁ pasaṁsanti,	25	
PA_sn_3:25.10.4	pecca sagge pamodatī”ti.	25	
PA_sn_3:25.10.5	Tatiyo vaggo.	25	
PA_sn_3:25.11.0	Tassuddānaṁ	25	
PA_sn_3:25.11.1	Puggalo ayyikā loko,	25	
PA_sn_3:25.11.2	issattaṁ pabbatūpamā;	25	
PA_sn_3:25.11.3	Desitaṁ buddhaseṭṭhena,	25	
PA_sn_3:25.11.4	imaṁ kosalapañcakanti.	25	
PA_sn_3:25.11.5	Kosalasaṁyuttaṁ samattaṁ.	25	
