segmentnr	original	folio	analyzed
PA_mn_85:0.1	Majjhima Nikāya 85	0	
PA_mn_85:0.2	Bodhirājakumārasutta	0	
PA_mn_85:1.1	Evaṁ me sutaṁ—	1	
PA_mn_85:1.2	ekaṁ samayaṁ bhagavā bhaggesu viharati susumāragire bhesakaḷāvane migadāye.	1	
PA_mn_85:2.1	Tena kho pana samayena bodhissa rājakumārassa kokanado nāma pāsādo acirakārito hoti anajjhāvuṭṭho samaṇena vā brāhmaṇena vā kenaci vā manussabhūtena.	2	
PA_mn_85:3.1	Atha kho bodhi rājakumāro sañjikāputtaṁ māṇavaṁ āmantesi:	3	
PA_mn_85:3.2	“ehi tvaṁ, samma sañjikāputta, yena bhagavā tenupasaṅkama; upasaṅkamitvā mama vacanena bhagavato pāde sirasā vanda, appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha:	3	
PA_mn_85:3.3	‘bodhi, bhante, rājakumāro bhagavato pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti.	3	
PA_mn_85:3.4	Evañca vadehi:	3	
PA_mn_85:3.5	‘adhivāsetu kira, bhante, bhagavā bodhissa rājakumārassa svātanāya bhattaṁ saddhiṁ bhikkhusaṅghenā’”ti.	3	
PA_mn_85:4.1	“Evaṁ, bho”ti kho sañjikāputto māṇavo bodhissa rājakumārassa paṭissutvā yena bhagavā tenupasaṅkami; upasaṅkamitvā bhagavatā saddhiṁ sammodi.	4	
PA_mn_85:4.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sañjikāputto māṇavo bhagavantaṁ etadavoca:	4	
PA_mn_85:4.3	“bodhi kho rājakumāro bhoto gotamassa pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.	4	
PA_mn_85:4.4	Evañca vadeti:	4	
PA_mn_85:4.5	‘adhivāsetu kira bhavaṁ gotamo bodhissa rājakumārassa svātanāya bhattaṁ saddhiṁ bhikkhusaṅghenā’”ti.	4	
PA_mn_85:4.6	Adhivāsesi bhagavā tuṇhībhāvena.	4	
PA_mn_85:4.7	Atha kho sañjikāputto māṇavo bhagavato adhivāsanaṁ viditvā uṭṭhāyāsanā yena bodhi rājakumāro tenupasaṅkami; upasaṅkamitvā bodhiṁ rājakumāraṁ etadavoca:	4	
PA_mn_85:4.8	“avocumha bhoto vacanena taṁ bhavantaṁ gotamaṁ:	4	
PA_mn_85:4.9	‘bodhi kho rājakumāro bhoto gotamassa pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.	4	
PA_mn_85:4.10	Evañca vadeti—	4	
PA_mn_85:4.11	adhivāsetu kira bhavaṁ gotamo bodhissa rājakumārassa svātanāya bhattaṁ saddhiṁ bhikkhusaṅghenā’ti.	4	
PA_mn_85:4.12	Adhivuṭṭhañca pana samaṇena gotamenā”ti.	4	
PA_mn_85:5.1_0	Atha kho bodhi rājakumāro tassā rattiyā accayena sake nivesane paṇītaṁ khādanīyaṁ	5	
PA_mn_85:5.1_1	bhojanīyaṁ paṭiyādāpetvā, kokanadañca pāsādaṁ odātehi dussehi santharāpetvā yāva	5	
PA_mn_85:5.1_2	pacchimasopānakaḷevarā, sañjikāputtaṁ māṇavaṁ āmantesi:	5	
PA_mn_85:5.2	“ehi tvaṁ, samma sañjikāputta, yena bhagavā tenupasaṅkama; upasaṅkamitvā bhagavato kālaṁ ārocehi:	5	
PA_mn_85:5.3	‘kālo, bhante, niṭṭhitaṁ bhattan’”ti.	5	
PA_mn_85:5.4	“Evaṁ, bho”ti kho sañjikāputto māṇavo bodhissa rājakumārassa paṭissutvā yena bhagavā tenupasaṅkami; upasaṅkamitvā bhagavato kālaṁ ārocesi:	5	
PA_mn_85:5.5	“kālo, bho gotama, niṭṭhitaṁ bhattan”ti.	5	
PA_mn_85:6.1	Atha kho bhagavā pubbaṇhasamayaṁ nivāsetvā pattacīvaramādāya yena bodhissa rājakumārassa nivesanaṁ tenupasaṅkami.	6	
PA_mn_85:7.1	Tena kho pana samayena bodhi rājakumāro bahidvārakoṭṭhake ṭhito hoti bhagavantaṁ āgamayamāno.	7	
PA_mn_85:7.2	Addasā kho bodhi rājakumāro bhagavantaṁ dūratova āgacchantaṁ.	7	
PA_mn_85:7.3	Disvāna paccuggantvā bhagavantaṁ abhivādetvā purakkhatvā yena kokanado pāsādo tenupasaṅkami.	7	
PA_mn_85:7.4	Atha kho bhagavā pacchimaṁ sopānakaḷevaraṁ nissāya aṭṭhāsi.	7	
PA_mn_85:7.5	Atha kho bodhi rājakumāro bhagavantaṁ etadavoca:	7	
PA_mn_85:7.6	“abhiruhatu, bhante, bhagavā dussāni, abhiruhatu sugato dussāni;	7	
PA_mn_85:7.7	yaṁ mama assa dīgharattaṁ hitāya sukhāyā”ti.	7	
PA_mn_85:7.8	Evaṁ vutte, bhagavā tuṇhī ahosi.	7	
PA_mn_85:7.9	Dutiyampi kho …pe…	7	
PA_mn_85:7.10	tatiyampi kho bodhi rājakumāro bhagavantaṁ etadavoca:	7	
PA_mn_85:7.11	“abhiruhatu, bhante, bhagavā dussāni, abhiruhatu sugato dussāni;	7	
PA_mn_85:7.12	yaṁ mama assa dīgharattaṁ hitāya sukhāyā”ti.	7	
PA_mn_85:7.13	Atha kho bhagavā āyasmantaṁ ānandaṁ apalokesi.	7	
PA_mn_85:7.14	Atha kho āyasmā ānando bodhiṁ rājakumāraṁ etadavoca:	7	
PA_mn_85:7.15	“saṁharatu, rājakumāra, dussāni;	7	
PA_mn_85:7.16	na bhagavā celapaṭikaṁ akkamissati.	7	
PA_mn_85:7.17	Pacchimaṁ janataṁ tathāgato anukampatī”ti.	7	
PA_mn_85:8.1	Atha kho bodhi rājakumāro dussāni saṁharāpetvā uparikokanadapāsāde āsanāni paññapesi.	8	
PA_mn_85:8.2	Atha kho bhagavā kokanadaṁ pāsādaṁ abhiruhitvā paññatte āsane nisīdi saddhiṁ bhikkhusaṅghena.	8	
PA_mn_85:9.1	Atha kho bodhi rājakumāro buddhappamukhaṁ bhikkhusaṅghaṁ paṇītena khādanīyena bhojanīyena sahatthā santappesi sampavāresi.	9	
PA_mn_85:9.2	Atha kho bodhi rājakumāro bhagavantaṁ bhuttāviṁ onītapattapāṇiṁ aññataraṁ nīcaṁ āsanaṁ gahetvā ekamantaṁ nisīdi.	9	
PA_mn_85:9.3	Ekamantaṁ nisinno kho bodhi rājakumāro bhagavantaṁ etadavoca:	9	
PA_mn_85:9.4	“mayhaṁ kho, bhante, evaṁ hoti:	9	
PA_mn_85:9.5	‘na kho sukhena sukhaṁ adhigantabbaṁ, dukkhena kho sukhaṁ adhigantabban’”ti.	9	
PA_mn_85:10.1	“Mayhampi kho, rājakumāra, pubbeva sambodhā anabhisambuddhassa bodhisattasseva sato etadahosi:	10	
PA_mn_85:10.2	‘na kho sukhena sukhaṁ adhigantabbaṁ, dukkhena kho sukhaṁ adhigantabban’ti.	10	
PA_mn_85:11.1_0	So kho ahaṁ, rājakumāra, aparena samayena daharova samāno susukāḷakeso bhadrena yobbanena	11	
PA_mn_85:11.1_1	samannāgato paṭhamena vayasā akāmakānaṁ mātāpitūnaṁ assumukhānaṁ rudantānaṁ kesamassuṁ	11	
PA_mn_85:11.1_2	ohāretvā kāsāyāni vatthāni acchādetvā agārasmā anagāriyaṁ pabbajiṁ.	11	
PA_mn_85:11.2	So evaṁ pabbajito samāno kiṅkusalagavesī anuttaraṁ santivarapadaṁ pariyesamāno yena āḷāro kālāmo tenupasaṅkamiṁ; upasaṅkamitvā āḷāraṁ kālāmaṁ etadavocaṁ:	11	
PA_mn_85:11.3	‘icchāmahaṁ, āvuso kālāma, imasmiṁ dhammavinaye brahmacariyaṁ caritun’ti.	11	
PA_mn_85:11.4	Evaṁ vutte, rājakumāra, āḷāro kālāmo maṁ etadavoca:	11	
PA_mn_85:11.5	‘viharatāyasmā,	11	
PA_mn_85:11.6	tādiso ayaṁ dhammo yattha viññū puriso nacirasseva sakaṁ ācariyakaṁ sayaṁ abhiññā sacchikatvā upasampajja vihareyyā’ti.	11	
PA_mn_85:11.7	So kho ahaṁ, rājakumāra, nacirasseva khippameva taṁ dhammaṁ pariyāpuṇiṁ.	11	
PA_mn_85:11.8	So kho ahaṁ, rājakumāra, tāvatakeneva oṭṭhapahatamattena lapitalāpanamattena ñāṇavādañca vadāmi, theravādañca jānāmi passāmīti ca paṭijānāmi, ahañceva aññe ca.	11	
PA_mn_85:11.9	Tassa mayhaṁ, rājakumāra, etadahosi:	11	
PA_mn_85:11.10	‘na kho āḷāro kālāmo imaṁ dhammaṁ kevalaṁ saddhāmattakena sayaṁ abhiññā sacchikatvā upasampajja viharāmīti pavedeti;	11	
PA_mn_85:11.11	addhā āḷāro kālāmo imaṁ dhammaṁ jānaṁ passaṁ viharatī’ti.	11	
PA_mn_85:12.1	Atha khvāhaṁ, rājakumāra, yena āḷāro kālāmo tenupasaṅkamiṁ; upasaṅkamitvā āḷāraṁ kālāmaṁ etadavocaṁ:	12	
PA_mn_85:12.2	‘kittāvatā no, āvuso kālāma, imaṁ dhammaṁ sayaṁ abhiññā sacchikatvā upasampajja viharāmīti pavedesī’ti?	12	
PA_mn_85:12.3	Evaṁ vutte, rājakumāra, āḷāro kālāmo ākiñcaññāyatanaṁ pavedesi.	12	
PA_mn_85:12.4	Tassa mayhaṁ, rājakumāra, etadahosi:	12	
PA_mn_85:12.5	‘na kho āḷārasseva kālāmassa atthi saddhā, mayhampatthi saddhā;	12	
PA_mn_85:12.6	na kho āḷārasseva kālāmassa atthi vīriyaṁ …pe…	12	
PA_mn_85:12.7	sati …	12	
PA_mn_85:12.8	samādhi …	12	
PA_mn_85:12.9	paññā, mayhampatthi paññā.	12	
PA_mn_85:12.10	Yannūnāhaṁ yaṁ dhammaṁ āḷāro kālāmo sayaṁ abhiññā sacchikatvā upasampajja viharāmīti pavedeti tassa dhammassa sacchikiriyāya padaheyyan’ti.	12	
PA_mn_85:12.11	So kho ahaṁ, rājakumāra, nacirasseva khippameva taṁ dhammaṁ sayaṁ abhiññā sacchikatvā upasampajja vihāsiṁ.	12	
PA_mn_85:12.12	Atha khvāhaṁ, rājakumāra, yena āḷāro kālāmo tenupasaṅkamiṁ; upasaṅkamitvā āḷāraṁ kālāmaṁ etadavocaṁ:	12	
PA_mn_85:12.13	‘ettāvatā no, āvuso kālāma, imaṁ dhammaṁ sayaṁ abhiññā sacchikatvā upasampajja pavedesī’ti?	12	
PA_mn_85:12.14	‘Ettāvatā kho ahaṁ, āvuso, imaṁ dhammaṁ sayaṁ abhiññā sacchikatvā upasampajja pavedemī’ti.	12	
PA_mn_85:12.15	‘Ahampi kho, āvuso, ettāvatā imaṁ dhammaṁ sayaṁ abhiññā sacchikatvā upasampajja viharāmī’ti.	12	
PA_mn_85:12.16	‘Lābhā no, āvuso, suladdhaṁ no, āvuso,	12	
PA_mn_85:12.17	ye mayaṁ āyasmantaṁ tādisaṁ sabrahmacāriṁ passāma.	12	
PA_mn_85:12.18	Iti yāhaṁ dhammaṁ sayaṁ abhiññā sacchikatvā upasampajja pavedemi, taṁ tvaṁ dhammaṁ sayaṁ abhiññā sacchikatvā upasampajja viharasi.	12	
PA_mn_85:12.19	Yaṁ tvaṁ dhammaṁ sayaṁ abhiññā sacchikatvā upasampajja viharasi, tamahaṁ dhammaṁ sayaṁ abhiññā sacchikatvā upasampajja pavedemi.	12	
PA_mn_85:12.20	Iti yāhaṁ dhammaṁ jānāmi taṁ tvaṁ dhammaṁ jānāsi; yaṁ tvaṁ dhammaṁ jānāsi tamahaṁ dhammaṁ jānāmi.	12	
PA_mn_85:12.21	Iti yādiso ahaṁ, tādiso tuvaṁ; yādiso tuvaṁ tādiso ahaṁ.	12	
PA_mn_85:12.22	Ehi dāni, āvuso, ubhova santā imaṁ gaṇaṁ pariharāmā’ti.	12	
PA_mn_85:12.23	Iti kho, rājakumāra, āḷāro kālāmo ācariyo me samāno attano antevāsiṁ maṁ samānaṁ attanā samasamaṁ ṭhapesi, uḷārāya ca maṁ pūjāya pūjesi.	12	
PA_mn_85:12.24	Tassa mayhaṁ, rājakumāra, etadahosi:	12	
PA_mn_85:12.25	‘nāyaṁ dhammo nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati, yāvadeva ākiñcaññāyatanūpapattiyā’ti.	12	
PA_mn_85:12.26	So kho ahaṁ, rājakumāra, taṁ dhammaṁ analaṅkaritvā tasmā dhammā nibbijja apakkamiṁ.	12	
PA_mn_85:12.27	So kho ahaṁ, rājakumāra, kiṅkusalagavesī anuttaraṁ santivarapadaṁ pariyesamāno yena udako rāmaputto tenupasaṅkamiṁ; upasaṅkamitvā udakaṁ rāmaputtaṁ etadavocaṁ:	12	
PA_mn_85:12.28	‘icchāmahaṁ, āvuso, imasmiṁ dhammavinaye brahmacariyaṁ caritun’ti.	12	
PA_mn_85:12.29	Evaṁ vutte, rājakumāra, udako rāmaputto maṁ etadavoca:	12	
PA_mn_85:12.30	‘viharatāyasmā,	12	
PA_mn_85:12.31	tādiso ayaṁ dhammo yattha viññū puriso nacirasseva sakaṁ ācariyakaṁ sayaṁ abhiññā sacchikatvā upasampajja vihareyyā’ti.	12	
PA_mn_85:12.32	So kho ahaṁ, rājakumāra, nacirasseva khippameva taṁ dhammaṁ pariyāpuṇiṁ.	12	
PA_mn_85:12.33	So kho ahaṁ, rājakumāra, tāvatakeneva oṭṭhapahatamattena lapitalāpanamattena ñāṇavādañca vadāmi, theravādañca jānāmi passāmīti ca paṭijānāmi, ahañceva aññe ca.	12	
PA_mn_85:12.34	Tassa mayhaṁ, rājakumāra, etadahosi:	12	
PA_mn_85:12.35	‘na kho rāmo imaṁ dhammaṁ kevalaṁ saddhāmattakena sayaṁ abhiññā sacchikatvā upasampajja viharāmīti pavedesi;	12	
PA_mn_85:12.36	addhā rāmo imaṁ dhammaṁ jānaṁ passaṁ vihāsī’ti.	12	
PA_mn_85:13.1	Atha khvāhaṁ, rājakumāra, yena udako rāmaputto tenupasaṅkamiṁ; upasaṅkamitvā udakaṁ rāmaputtaṁ etadavocaṁ:	13	
PA_mn_85:13.2	‘kittāvatā no, āvuso, rāmo imaṁ dhammaṁ sayaṁ abhiññā sacchikatvā upasampajja viharāmīti pavedesī’ti?	13	
PA_mn_85:13.3	Evaṁ vutte, rājakumāra, udako rāmaputto nevasaññānāsaññāyatanaṁ pavedesi.	13	
PA_mn_85:13.4	Tassa mayhaṁ, rājakumāra, etadahosi:	13	
PA_mn_85:13.5	‘na kho rāmasseva ahosi saddhā, mayhampatthi saddhā;	13	
PA_mn_85:13.6	na kho rāmasseva ahosi vīriyaṁ …pe…	13	
PA_mn_85:13.7	sati …	13	
PA_mn_85:13.8	samādhi …	13	
PA_mn_85:13.9	paññā, mayhampatthi paññā.	13	
PA_mn_85:13.10	Yannūnāhaṁ yaṁ dhammaṁ rāmo sayaṁ abhiññā sacchikatvā upasampajja viharāmīti pavedeti tassa dhammassa sacchikiriyāya padaheyyan’ti.	13	
PA_mn_85:13.11	So kho ahaṁ, rājakumāra, nacirasseva khippameva taṁ dhammaṁ sayaṁ abhiññā sacchikatvā upasampajja vihāsiṁ.	13	
PA_mn_85:13.12	Atha khvāhaṁ, rājakumāra, yena udako rāmaputto tenupasaṅkamiṁ; upasaṅkamitvā udakaṁ rāmaputtaṁ etadavocaṁ:	13	
PA_mn_85:13.13	‘ettāvatā no, āvuso, rāmo imaṁ dhammaṁ sayaṁ abhiññā sacchikatvā upasampajja pavedesī’ti?	13	
PA_mn_85:13.14	‘Ettāvatā kho, āvuso, rāmo imaṁ dhammaṁ sayaṁ abhiññā sacchikatvā upasampajja pavedesī’ti.	13	
PA_mn_85:13.15	‘Ahampi kho, āvuso, ettāvatā imaṁ dhammaṁ sayaṁ abhiññā sacchikatvā upasampajja viharāmī’ti.	13	
PA_mn_85:13.16	‘Lābhā no, āvuso, suladdhaṁ no, āvuso,	13	
PA_mn_85:13.17	ye mayaṁ āyasmantaṁ tādisaṁ sabrahmacāriṁ passāma.	13	
PA_mn_85:13.18	Iti yaṁ dhammaṁ rāmo sayaṁ abhiññā sacchikatvā upasampajja pavedesi taṁ tvaṁ dhammaṁ sayaṁ abhiññā sacchikatvā upasampajja viharasi.	13	
PA_mn_85:13.19	Yaṁ tvaṁ dhammaṁ sayaṁ abhiññā sacchikatvā upasampajja viharasi taṁ dhammaṁ rāmo sayaṁ abhiññā sacchikatvā upasampajja pavedesi.	13	
PA_mn_85:13.20	Iti yaṁ dhammaṁ rāmo abhiññāsi taṁ tvaṁ dhammaṁ jānāsi; yaṁ tvaṁ dhammaṁ jānāsi taṁ dhammaṁ rāmo abhiññāsi.	13	
PA_mn_85:13.21	Iti yādiso rāmo ahosi tādiso tuvaṁ, yādiso tuvaṁ tādiso rāmo ahosi.	13	
PA_mn_85:13.22	Ehi dāni, āvuso, tuvaṁ imaṁ gaṇaṁ pariharā’ti.	13	
PA_mn_85:13.23	Iti kho, rājakumāra, udako rāmaputto sabrahmacārī me samāno ācariyaṭṭhāne maṁ ṭhapesi, uḷārāya ca maṁ pūjāya pūjesi.	13	
PA_mn_85:13.24	Tassa mayhaṁ, rājakumāra, etadahosi:	13	
PA_mn_85:13.25	‘nāyaṁ dhammo nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati, yāvadeva nevasaññānāsaññāyatanūpapattiyā’ti.	13	
PA_mn_85:13.26	So kho ahaṁ, rājakumāra, taṁ dhammaṁ analaṅkaritvā tasmā dhammā nibbijja apakkamiṁ.	13	
PA_mn_85:14.1	So kho ahaṁ, rājakumāra, kiṅkusalagavesī anuttaraṁ santivarapadaṁ pariyesamāno, magadhesu anupubbena cārikaṁ caramāno, yena uruvelā senānigamo tadavasariṁ.	14	
PA_mn_85:14.2	Tatthaddasaṁ ramaṇīyaṁ bhūmibhāgaṁ, pāsādikañca vanasaṇḍaṁ, nadiñca sandantiṁ setakaṁ supatitthaṁ, ramaṇīyaṁ samantā ca gocaragāmaṁ.	14	
PA_mn_85:14.3	Tassa mayhaṁ, rājakumāra, etadahosi:	14	
PA_mn_85:14.4	‘ramaṇīyo vata bho bhūmibhāgo, pāsādiko ca vanasaṇḍo, nadī ca sandati setakā supatitthā, ramaṇīyā samantā ca gocaragāmo.	14	
PA_mn_85:14.5	Alaṁ vatidaṁ kulaputtassa padhānatthikassa padhānāyā’ti.	14	
PA_mn_85:14.6	So kho ahaṁ, rājakumāra, tattheva nisīdiṁ:	14	
PA_mn_85:14.7	‘alamidaṁ padhānāyā’ti.	14	
PA_mn_85:15.1	Apissu maṁ, rājakumāra, tisso upamā paṭibhaṁsu anacchariyā pubbe assutapubbā.	15	
PA_mn_85:16.1	Seyyathāpi, rājakumāra, allaṁ kaṭṭhaṁ sasnehaṁ udake nikkhittaṁ.	16	
PA_mn_85:16.2	Atha puriso āgaccheyya uttarāraṇiṁ ādāya:	16	
PA_mn_85:16.3	‘aggiṁ abhinibbattessāmi, tejo pātukarissāmī’ti.	16	
PA_mn_85:16.4	Taṁ kiṁ maññasi, rājakumāra,	16	
PA_mn_85:16.5	api nu so puriso amuṁ allaṁ kaṭṭhaṁ sasnehaṁ udake nikkhittaṁ uttarāraṇiṁ ādāya abhimanthento aggiṁ abhinibbatteyya, tejo pātukareyyā”ti?	16	
PA_mn_85:16.6	“No hidaṁ, bhante.	16	
PA_mn_85:16.7	Taṁ kissa hetu?	16	
PA_mn_85:16.8	Aduñhi, bhante, allaṁ kaṭṭhaṁ sasnehaṁ tañca pana udake nikkhittaṁ,	16	
PA_mn_85:16.9	yāvadeva ca pana so puriso kilamathassa vighātassa bhāgī assā”ti.	16	
PA_mn_85:17.1_0	“Evameva kho, rājakumāra, ye hi keci samaṇā vā brāhmaṇā vā kāyena ceva cittena ca	17	
PA_mn_85:17.1_1	kāmehi avūpakaṭṭhā viharanti, yo ca nesaṁ kāmesu kāmacchando kāmasneho kāmamucchā	17	
PA_mn_85:17.1_2	kāmapipāsā kāmapariḷāho so ca ajjhattaṁ na suppahīno hoti, na suppaṭippassaddho.	17	
PA_mn_85:17.2	Opakkamikā cepi te bhonto samaṇabrāhmaṇā dukkhā tibbā kharā kaṭukā vedanā vedayanti, abhabbāva te ñāṇāya dassanāya anuttarāya sambodhāya.	17	
PA_mn_85:17.3	No cepi te bhonto samaṇabrāhmaṇā opakkamikā dukkhā tibbā kharā kaṭukā vedanā vedayanti, abhabbāva te ñāṇāya dassanāya anuttarāya sambodhāya.	17	
PA_mn_85:17.4	Ayaṁ kho maṁ, rājakumāra, paṭhamā upamā paṭibhāsi anacchariyā pubbe assutapubbā.	17	
PA_mn_85:18.1	Aparāpi kho maṁ, rājakumāra, dutiyā upamā paṭibhāsi anacchariyā pubbe assutapubbā.	18	
PA_mn_85:18.2	Seyyathāpi, rājakumāra, allaṁ kaṭṭhaṁ sasnehaṁ ārakā udakā thale nikkhittaṁ.	18	
PA_mn_85:18.3	Atha puriso āgaccheyya uttarāraṇiṁ ādāya:	18	
PA_mn_85:18.4	‘aggiṁ abhinibbattessāmi, tejo pātukarissāmī’ti.	18	
PA_mn_85:18.5	Taṁ kiṁ maññasi, rājakumāra,	18	
PA_mn_85:18.6	api nu so puriso amuṁ allaṁ kaṭṭhaṁ sasnehaṁ ārakā udakā thale nikkhittaṁ uttarāraṇiṁ ādāya abhimanthento aggiṁ abhinibbatteyya, tejo pātukareyyā”ti?	18	
PA_mn_85:18.7	“No hidaṁ, bhante.	18	
PA_mn_85:18.8	Taṁ kissa hetu?	18	
PA_mn_85:18.9	Aduñhi, bhante, allaṁ kaṭṭhaṁ sasnehaṁ kiñcāpi ārakā udakā thale nikkhittaṁ,	18	
PA_mn_85:18.10	yāvadeva ca pana so puriso kilamathassa vighātassa bhāgī assā”ti.	18	
PA_mn_85:18.11_0	“Evameva kho, rājakumāra, ye hi keci samaṇā vā brāhmaṇā vā kāyena ceva cittena ca	18	
PA_mn_85:18.11_1	kāmehi vūpakaṭṭhā viharanti, yo ca nesaṁ kāmesu kāmacchando kāmasneho kāmamucchā	18	
PA_mn_85:18.11_2	kāmapipāsā kāmapariḷāho so ca ajjhattaṁ na suppahīno hoti, na suppaṭippassaddho.	18	
PA_mn_85:18.12	Opakkamikā cepi te bhonto samaṇabrāhmaṇā dukkhā tibbā kharā kaṭukā vedanā vedayanti, abhabbāva te ñāṇāya dassanāya anuttarāya sambodhāya.	18	
PA_mn_85:18.13	No cepi te bhonto samaṇabrāhmaṇā opakkamikā dukkhā tibbā kharā kaṭukā vedanā vedayanti, abhabbāva te ñāṇāya dassanāya anuttarāya sambodhāya.	18	
PA_mn_85:18.14	Ayaṁ kho maṁ, rājakumāra, dutiyā upamā paṭibhāsi anacchariyā pubbe assutapubbā.	18	
PA_mn_85:19.1	Aparāpi kho maṁ, rājakumāra, tatiyā upamā paṭibhāsi anacchariyā pubbe assutapubbā.	19	
PA_mn_85:19.2	Seyyathāpi, rājakumāra, sukkhaṁ kaṭṭhaṁ koḷāpaṁ ārakā udakā thale nikkhittaṁ.	19	
PA_mn_85:19.3	Atha puriso āgaccheyya uttarāraṇiṁ ādāya:	19	
PA_mn_85:19.4	‘aggiṁ abhinibbattessāmi, tejo pātukarissāmī’ti.	19	
PA_mn_85:19.5	Taṁ kiṁ maññasi, rājakumāra,	19	
PA_mn_85:19.6	api nu so puriso amuṁ sukkhaṁ kaṭṭhaṁ koḷāpaṁ ārakā udakā thale nikkhittaṁ uttarāraṇiṁ ādāya abhimanthento aggiṁ abhinibbatteyya, tejo pātukareyyā”ti?	19	
PA_mn_85:19.7	“Evaṁ, bhante.	19	
PA_mn_85:19.8	Taṁ kissa hetu?	19	
PA_mn_85:19.9	Aduñhi, bhante, sukkhaṁ kaṭṭhaṁ koḷāpaṁ, tañca pana ārakā udakā thale nikkhittan”ti.	19	
PA_mn_85:19.10_0	“Evameva kho, rājakumāra, ye hi keci samaṇā vā brāhmaṇā vā kāyena ceva cittena ca	19	
PA_mn_85:19.10_1	kāmehi vūpakaṭṭhā viharanti, yo ca nesaṁ kāmesu kāmacchando kāmasneho kāmamucchā	19	
PA_mn_85:19.10_2	kāmapipāsā kāmapariḷāho so ca ajjhattaṁ suppahīno hoti suppaṭippassaddho.	19	
PA_mn_85:19.11	Opakkamikā cepi te bhonto samaṇabrāhmaṇā dukkhā tibbā kharā kaṭukā vedanā vedayanti, bhabbāva te ñāṇāya dassanāya anuttarāya sambodhāya.	19	
PA_mn_85:19.12	No cepi te bhonto samaṇabrāhmaṇā opakkamikā dukkhā tibbā kharā kaṭukā vedanā vedayanti, bhabbāva te ñāṇāya dassanāya anuttarāya sambodhāya.	19	
PA_mn_85:19.13	Ayaṁ kho maṁ, rājakumāra, tatiyā upamā paṭibhāsi anacchariyā pubbe assutapubbā.	19	
PA_mn_85:19.14	Imā kho maṁ, rājakumāra, tisso upamā paṭibhaṁsu anacchariyā pubbe assutapubbā.	19	
PA_mn_85:20.1	Tassa mayhaṁ, rājakumāra, etadahosi:	20	
PA_mn_85:20.2	‘yannūnāhaṁ dantebhidantamādhāya, jivhāya tāluṁ āhacca, cetasā cittaṁ abhiniggaṇheyyaṁ abhinippīḷeyyaṁ abhisantāpeyyan’ti.	20	
PA_mn_85:20.3	So kho ahaṁ, rājakumāra, dantebhidantamādhāya, jivhāya tāluṁ āhacca, cetasā cittaṁ abhiniggaṇhāmi abhinippīḷemi abhisantāpemi.	20	
PA_mn_85:20.4	Tassa mayhaṁ, rājakumāra, dantebhidantamādhāya, jivhāya tāluṁ āhacca, cetasā cittaṁ abhiniggaṇhato abhinippīḷayato abhisantāpayato kacchehi sedā muccanti.	20	
PA_mn_85:20.5	Seyyathāpi, rājakumāra, balavā puriso dubbalataraṁ purisaṁ sīse vā gahetvā khandhe vā gahetvā abhiniggaṇheyya abhinippīḷeyya abhisantāpeyya;	20	
PA_mn_85:20.6	evameva kho me, rājakumāra, dantebhidantamādhāya, jivhāya tāluṁ āhacca, cetasā cittaṁ abhiniggaṇhato abhinippīḷayato abhisantāpayato kacchehi sedā muccanti.	20	
PA_mn_85:20.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	20	
PA_mn_85:20.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	20	
PA_mn_85:21.1	Tassa mayhaṁ, rājakumāra, etadahosi:	21	
PA_mn_85:21.2	‘yannūnāhaṁ appāṇakaṁyeva jhānaṁ jhāyeyyan’ti.	21	
PA_mn_85:21.3	So kho ahaṁ, rājakumāra, mukhato ca nāsato ca assāsapassāse uparundhiṁ.	21	
PA_mn_85:21.4	Tassa mayhaṁ, rājakumāra, mukhato ca nāsato ca assāsapassāsesu uparuddhesu kaṇṇasotehi vātānaṁ nikkhamantānaṁ adhimatto saddo hoti.	21	
PA_mn_85:21.5	Seyyathāpi nāma kammāragaggariyā dhamamānāya adhimatto saddo hoti;	21	
PA_mn_85:21.6	evameva kho me, rājakumāra, mukhato ca nāsato ca assāsapassāsesu uparuddhesu kaṇṇasotehi vātānaṁ nikkhamantānaṁ adhimatto saddo hoti.	21	
PA_mn_85:21.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	21	
PA_mn_85:21.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	21	
PA_mn_85:22.1	Tassa mayhaṁ, rājakumāra, etadahosi:	22	
PA_mn_85:22.2	‘yannūnāhaṁ appāṇakaṁyeva jhānaṁ jhāyeyyan’ti.	22	
PA_mn_85:22.3	So kho ahaṁ, rājakumāra, mukhato ca nāsato ca kaṇṇato ca assāsapassāse uparundhiṁ.	22	
PA_mn_85:22.4	Tassa mayhaṁ, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā vātā muddhani ūhananti.	22	
PA_mn_85:22.5	Seyyathāpi, rājakumāra, balavā puriso tiṇhena sikharena muddhani abhimattheyya;	22	
PA_mn_85:22.6	evameva kho me, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā vātā muddhani ūhananti.	22	
PA_mn_85:22.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	22	
PA_mn_85:22.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	22	
PA_mn_85:23.1	Tassa mayhaṁ, rājakumāra, etadahosi:	23	
PA_mn_85:23.2	‘yannūnāhaṁ appāṇakaṁyeva jhānaṁ jhāyeyyan’ti.	23	
PA_mn_85:23.3	So kho ahaṁ, rājakumāra, mukhato ca nāsato ca kaṇṇato ca assāsapassāse uparundhiṁ.	23	
PA_mn_85:23.4	Tassa mayhaṁ, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā sīse sīsavedanā honti.	23	
PA_mn_85:23.5	Seyyathāpi, rājakumāra, balavā puriso daḷhena varattakkhaṇḍena sīse sīsaveṭhaṁ dadeyya;	23	
PA_mn_85:23.6	evameva kho me, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā sīse sīsavedanā honti.	23	
PA_mn_85:23.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	23	
PA_mn_85:23.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	23	
PA_mn_85:24.1	Tassa mayhaṁ, rājakumāra, etadahosi:	24	
PA_mn_85:24.2	‘yannūnāhaṁ appāṇakaṁyeva jhānaṁ jhāyeyyan’ti.	24	
PA_mn_85:24.3	So kho ahaṁ, rājakumāra, mukhato ca nāsato ca kaṇṇato ca assāsapassāse uparundhiṁ.	24	
PA_mn_85:24.4	Tassa mayhaṁ, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā vātā kucchiṁ parikantanti.	24	
PA_mn_85:24.5	Seyyathāpi, rājakumāra, dakkho goghātako vā goghātakantevāsī vā tiṇhena govikantanena kucchiṁ parikanteyya;	24	
PA_mn_85:24.6	evameva kho me, rājakumāra, mukhato ca nāsato ca kaṇṇato ca assāsapassāsesu uparuddhesu adhimattā, vātā kucchiṁ parikantanti.	24	
PA_mn_85:24.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	24	
PA_mn_85:24.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	24	
PA_mn_85:25.1	Tassa mayhaṁ, rājakumāra, etadahosi:	25	
PA_mn_85:25.2	‘yannūnāhaṁ appāṇakaṁyeva jhānaṁ jhāyeyyan’ti.	25	
PA_mn_85:25.3	So kho ahaṁ, rājakumāra, mukhato ca nāsato ca kaṇṇato ca assāsapassāse uparundhiṁ.	25	
PA_mn_85:25.4	Tassa mayhaṁ, rājakumāra, mukhato ca nāsato ca kaṇṇato ca assāsapassāsesu uparuddhesu adhimatto kāyasmiṁ ḍāho hoti.	25	
PA_mn_85:25.5	Seyyathāpi, rājakumāra, dve balavanto purisā dubbalataraṁ purisaṁ nānābāhāsu gahetvā aṅgārakāsuyā santāpeyyuṁ samparitāpeyyuṁ;	25	
PA_mn_85:25.6	evameva kho me, rājakumāra, mukhato ca nāsato ca kaṇṇato ca assāsapassāsesu uparuddhesu adhimatto kāyasmiṁ ḍāho hoti.	25	
PA_mn_85:25.7_0	Āraddhaṁ kho pana me, rājakumāra, vīriyaṁ hoti asallīnaṁ, upaṭṭhitā sati asammuṭṭhā,	25	
PA_mn_85:25.7_1	sāraddho ca pana me kāyo hoti appaṭippassaddho, teneva dukkhappadhānena padhānābhitunnassa sato.	25	
PA_mn_85:26.1	Apissu maṁ, rājakumāra, devatā disvā evamāhaṁsu:	26	
PA_mn_85:26.2	‘kālaṅkato samaṇo gotamo’ti.	26	
PA_mn_85:26.3	Ekaccā devatā evamāhaṁsu:	26	
PA_mn_85:26.4	‘na kālaṅkato samaṇo gotamo, api ca kālaṁ karotī’ti.	26	
PA_mn_85:26.5	Ekaccā devatā evamāhaṁsu:	26	
PA_mn_85:26.6	‘na kālaṅkato samaṇo gotamo, nāpi kālaṁ karoti. Arahaṁ samaṇo gotamo. Vihāro tveva so arahato evarūpo hotī’ti.	26	
PA_mn_85:27.1	Tassa mayhaṁ, rājakumāra, etadahosi:	27	
PA_mn_85:27.2	‘yannūnāhaṁ sabbaso āhārupacchedāya paṭipajjeyyan’ti.	27	
PA_mn_85:27.3	Atha kho maṁ, rājakumāra, devatā upasaṅkamitvā etadavocuṁ:	27	
PA_mn_85:27.4	‘mā kho tvaṁ, mārisa, sabbaso āhārupacchedāya paṭipajji.	27	
PA_mn_85:27.5	Sace kho tvaṁ, mārisa, sabbaso āhārupacchedāya paṭipajjissasi, tassa te mayaṁ dibbaṁ ojaṁ lomakūpehi ajjhohāressāma, tāya tvaṁ yāpessasī’ti.	27	
PA_mn_85:27.6	Tassa mayhaṁ, rājakumāra, etadahosi:	27	
PA_mn_85:27.7	‘ahañceva kho pana sabbaso ajajjitaṁ paṭijāneyyaṁ. Imā ca me devatā dibbaṁ ojaṁ lomakūpehi ajjhohāreyyuṁ, tāya cāhaṁ yāpeyyaṁ, taṁ mamassa musā’ti.	27	
PA_mn_85:27.8	So kho ahaṁ, rājakumāra, tā devatā paccācikkhāmi. ‘Halan’ti vadāmi.	27	
PA_mn_85:28.1	Tassa mayhaṁ, rājakumāra, etadahosi:	28	
PA_mn_85:28.2	‘yannūnāhaṁ thokaṁ thokaṁ āhāraṁ āhāreyyaṁ pasataṁ pasataṁ, yadi vā muggayūsaṁ yadi vā kulatthayūsaṁ yadi vā kaḷāyayūsaṁ yadi vā hareṇukayūsan’ti.	28	
PA_mn_85:28.3	So kho ahaṁ, rājakumāra, thokaṁ thokaṁ āhāraṁ āhāresiṁ pasataṁ pasataṁ, yadi vā muggayūsaṁ yadi vā kulatthayūsaṁ yadi vā kaḷāyayūsaṁ yadi vā hareṇukayūsaṁ.	28	
PA_mn_85:28.4_0	Tassa mayhaṁ, rājakumāra, thokaṁ thokaṁ āhāraṁ āhārayato pasataṁ pasataṁ, yadi vā	28	
PA_mn_85:28.4_1	muggayūsaṁ yadi vā kulatthayūsaṁ yadi vā kaḷāyayūsaṁ yadi vā hareṇukayūsaṁ, adhimattakasimānaṁ patto kāyo hoti.	28	
PA_mn_85:28.5	Seyyathāpi nāma āsītikapabbāni vā kāḷapabbāni vā; evamevassu me aṅgapaccaṅgāni bhavanti tāyevappāhāratāya.	28	
PA_mn_85:28.6	Seyyathāpi nāma oṭṭhapadaṁ; evamevassu me ānisadaṁ hoti tāyevappāhāratāya.	28	
PA_mn_85:28.7	Seyyathāpi nāma vaṭṭanāvaḷī; evamevassu me piṭṭhikaṇṭako uṇṇatāvanato hoti tāyevappāhāratāya.	28	
PA_mn_85:28.8	Seyyathāpi nāma jarasālāya gopānasiyo oluggaviluggā bhavanti; evamevassu me phāsuḷiyo oluggaviluggā bhavanti tāyevappāhāratāya.	28	
PA_mn_85:28.9	Seyyathāpi nāma gambhīre udapāne udakatārakā gambhīragatā okkhāyikā dissanti; evamevassu me akkhikūpesu akkhitārakā gambhīragatā okkhāyikā dissanti tāyevappāhāratāya.	28	
PA_mn_85:28.10	Seyyathāpi nāma tittakālābu āmakacchinno vātātapena samphuṭito hoti sammilāto; evamevassu me sīsacchavi samphuṭitā hoti sammilātā tāyevappāhāratāya.	28	
PA_mn_85:28.11_0	So kho ahaṁ, rājakumāra, ‘udaracchaviṁ parimasissāmī’ti piṭṭhikaṇṭakaṁyeva pariggaṇhāmi,	28	
PA_mn_85:28.11_1	‘piṭṭhikaṇṭakaṁ parimasissāmī’ti udaracchaviṁyeva pariggaṇhāmi. Yāvassu me, rājakumāra,	28	
PA_mn_85:28.11_2	udaracchavi piṭṭhikaṇṭakaṁ allīnā hoti tāyevappāhāratāya.	28	
PA_mn_85:28.12	So kho ahaṁ, rājakumāra, ‘vaccaṁ vā muttaṁ vā karissāmī’ti tattheva avakujjo papatāmi tāyevappāhāratāya.	28	
PA_mn_85:28.13_0	So kho ahaṁ, rājakumāra, imameva kāyaṁ assāsento pāṇinā gattāni anumajjāmi. Tassa	28	
PA_mn_85:28.13_1	mayhaṁ, rājakumāra, pāṇinā gattāni anumajjato pūtimūlāni lomāni kāyasmā papatanti tāyevappāhāratāya.	28	
PA_mn_85:29.1	Apissu maṁ, rājakumāra, manussā disvā evamāhaṁsu: ‘kāḷo samaṇo gotamo’ti,	29	
PA_mn_85:29.2	ekacce manussā evamāhaṁsu: ‘na kāḷo samaṇo gotamo, sāmo samaṇo gotamo’ti.	29	
PA_mn_85:29.3	Ekacce manussā evamāhaṁsu: ‘na kāḷo samaṇo gotamo, napi sāmo, maṅguracchavi samaṇo gotamo’ti.	29	
PA_mn_85:29.4	Yāvassu me, rājakumāra, tāva parisuddho chavivaṇṇo pariyodāto upahato hoti tāyevappāhāratāya.	29	
PA_mn_85:30.1	Tassa mayhaṁ, rājakumāra, etadahosi:	30	
PA_mn_85:30.2	‘ye kho keci atītamaddhānaṁ samaṇā vā brāhmaṇā vā opakkamikā dukkhā tibbā kharā kaṭukā vedanā vedayiṁsu, etāvaparamaṁ nayito bhiyyo.	30	
PA_mn_85:30.3	Yepi hi keci anāgatamaddhānaṁ samaṇā vā brāhmaṇā vā opakkamikā dukkhā tibbā kharā kaṭukā vedanā vedayissanti, etāvaparamaṁ nayito bhiyyo.	30	
PA_mn_85:30.4	Yepi hi keci etarahi samaṇā vā brāhmaṇā vā opakkamikā dukkhā tibbā kharā kaṭukā vedanā vedayanti, etāvaparamaṁ nayito bhiyyo.	30	
PA_mn_85:30.5	Na kho panāhaṁ imāya kaṭukāya dukkarakārikāya adhigacchāmi uttari manussadhammā alamariyañāṇadassanavisesaṁ;	30	
PA_mn_85:30.6	siyā nu kho añño maggo bodhāyā’ti.	30	
PA_mn_85:31.1	Tassa mayhaṁ, rājakumāra, etadahosi:	31	
PA_mn_85:31.2_0	‘abhijānāmi kho panāhaṁ pitu sakkassa kammante sītāya jambucchāyāya nisinno vivicceva	31	
PA_mn_85:31.2_1	kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ	31	
PA_mn_85:31.2_2	jhānaṁ upasampajja viharitā;	31	
PA_mn_85:31.3	siyā nu kho eso maggo bodhāyā’ti.	31	
PA_mn_85:31.4	Tassa mayhaṁ, rājakumāra, satānusāri viññāṇaṁ ahosi:	31	
PA_mn_85:31.5	‘eseva maggo bodhāyā’ti.	31	
PA_mn_85:32.1	Tassa mayhaṁ, rājakumāra, etadahosi:	32	
PA_mn_85:32.2	‘kiṁ nu kho ahaṁ tassa sukhassa bhāyāmi yaṁ taṁ sukhaṁ aññatreva kāmehi aññatra akusalehi dhammehī’ti?	32	
PA_mn_85:32.3	Tassa mayhaṁ, rājakumāra, etadahosi:	32	
PA_mn_85:32.4	‘na kho ahaṁ tassa sukhassa bhāyāmi yaṁ taṁ sukhaṁ aññatreva kāmehi aññatra akusalehi dhammehī’ti.	32	
PA_mn_85:33.1	Tassa mayhaṁ, rājakumāra, etadahosi:	33	
PA_mn_85:33.2	‘na kho taṁ sukaraṁ sukhaṁ adhigantuṁ evaṁ adhimattakasimānaṁ pattakāyena. Yannūnāhaṁ oḷārikaṁ āhāraṁ āhāreyyaṁ odanakummāsan’ti.	33	
PA_mn_85:33.3	So kho ahaṁ, rājakumāra, oḷārikaṁ āhāraṁ āhāresiṁ odanakummāsaṁ.	33	
PA_mn_85:33.4	Tena kho pana maṁ, rājakumāra, samayena pañcavaggiyā bhikkhū paccupaṭṭhitā honti:	33	
PA_mn_85:33.5	‘yaṁ kho samaṇo gotamo dhammaṁ adhigamissati taṁ no ārocessatī’ti.	33	
PA_mn_85:33.6	Yato kho ahaṁ, rājakumāra, oḷārikaṁ āhāraṁ āhāresiṁ odanakummāsaṁ, atha me te pañcavaggiyā bhikkhū nibbijja pakkamiṁsu:	33	
PA_mn_85:33.7	‘bāhulliko samaṇo gotamo padhānavibbhanto, āvatto bāhullāyā’ti.	33	
PA_mn_85:34-37.1	So kho ahaṁ, rājakumāra, oḷārikaṁ āhāraṁ āhāretvā balaṁ gahetvā vivicceva kāmehi …pe… paṭhamaṁ jhānaṁ upasampajja vihāsiṁ.	34-37	
PA_mn_85:34-37.2	Vitakkavicārānaṁ vūpasamā … dutiyaṁ jhānaṁ …	34-37	
PA_mn_85:34-37.3	tatiyaṁ jhānaṁ …	34-37	
PA_mn_85:34-37.4	catutthaṁ jhānaṁ upasampajja vihāsiṁ.	34-37	
PA_mn_85:34-37.5	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmesiṁ.	34-37	
PA_mn_85:34-37.6	So anekavihitaṁ pubbenivāsaṁ anussarāmi, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarāmi.	34-37	
PA_mn_85:34-37.7	Ayaṁ kho me, rājakumāra, rattiyā paṭhame yāme paṭhamā	34-37	
PA_mn_85:34-37.8	vijjā adhigatā, avijjā vihatā, vijjā uppannā; tamo vihato, āloko uppanno—yathā taṁ appamattassa ātāpino pahitattassa viharato.	34-37	
PA_mn_85:38.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmesiṁ.	38	
PA_mn_85:38.2	So dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe sugate duggate yathākammūpage satte pajānāmi …pe…	38	
PA_mn_85:39.1	ayaṁ kho me, rājakumāra, rattiyā majjhime yāme dutiyā vijjā adhigatā, avijjā vihatā, vijjā uppannā; tamo vihato, āloko uppanno—yathā taṁ appamattassa ātāpino pahitattassa viharato.	39	
PA_mn_85:40.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmesiṁ.	40	
PA_mn_85:40.2	So ‘idaṁ dukkhan’ti yathābhūtaṁ abbhaññāsiṁ …pe… ‘ayaṁ dukkhanirodhagāminī paṭipadā’ti yathābhūtaṁ abbhaññāsiṁ;	40	
PA_mn_85:40.3	‘ime āsavā’ti yathābhūtaṁ abbhaññāsiṁ …pe… ‘ayaṁ āsavanirodhagāminī paṭipadā’ti yathābhūtaṁ abbhaññāsiṁ.	40	
PA_mn_85:41.1	Tassa me evaṁ jānato evaṁ passato kāmāsavāpi cittaṁ vimuccittha, bhavāsavāpi cittaṁ vimuccittha, avijjāsavāpi cittaṁ vimuccittha.	41	
PA_mn_85:41.2	Vimuttasmiṁ vimuttamiti ñāṇaṁ ahosi.	41	
PA_mn_85:41.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññāsiṁ.	41	
PA_mn_85:42.1	Ayaṁ kho me, rājakumāra, rattiyā pacchime yāme tatiyā	42	
PA_mn_85:42.2	vijjā adhigatā, avijjā vihatā, vijjā uppannā; tamo vihato, āloko uppanno—yathā taṁ appamattassa ātāpino pahitattassa viharato.	42	
PA_mn_85:43.1	Tassa mayhaṁ, rājakumāra, etadahosi:	43	
PA_mn_85:43.2	‘adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo.	43	
PA_mn_85:43.3	Ālayarāmā kho panāyaṁ pajā ālayaratā ālayasammuditā.	43	
PA_mn_85:43.4	Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ—idappaccayatāpaṭiccasamuppādo.	43	
PA_mn_85:43.5	Idampi kho ṭhānaṁ duddasaṁ—yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	43	
PA_mn_85:43.6	Ahañceva kho pana dhammaṁ deseyyaṁ, pare ca me na ājāneyyuṁ, so mamassa kilamatho, sā mamassa vihesā’ti.	43	
PA_mn_85:43.7	Apissu maṁ, rājakumāra, imā anacchariyā gāthāyo paṭibhaṁsu pubbe assutapubbā:	43	
PA_mn_85:43.8	‘Kicchena me adhigataṁ,	43	
PA_mn_85:43.9	halaṁ dāni pakāsituṁ;	43	
PA_mn_85:43.10	Rāgadosaparetehi,	43	
PA_mn_85:43.11	nāyaṁ dhammo susambudho.	43	
PA_mn_85:43.12	Paṭisotagāmiṁ nipuṇaṁ,	43	
PA_mn_85:43.13	gambhīraṁ duddasaṁ aṇuṁ;	43	
PA_mn_85:43.14	Rāgarattā na dakkhanti,	43	
PA_mn_85:43.15	tamokhandhena āvuṭā’ti.	43	
PA_mn_85:43.16	Itiha me, rājakumāra, paṭisañcikkhato appossukkatāya cittaṁ namati no dhammadesanāya.	43	
PA_mn_85:44.1	Atha kho, rājakumāra, brahmuno sahampatissa mama cetasā cetoparivitakkamaññāya etadahosi:	44	
PA_mn_85:44.2	‘nassati vata bho loko; vinassati vata bho loko. Yatra hi nāma tathāgatassa arahato sammāsambuddhassa appossukkatāya cittaṁ namati no dhammadesanāyā’ti.	44	
PA_mn_85:44.3_0	Atha kho, rājakumāra, brahmā sahampati—seyyathāpi nāma balavā puriso samiñjitaṁ vā	44	
PA_mn_85:44.3_1	bāhaṁ pasāreyya pasāritaṁ vā bāhaṁ samiñjeyya; evameva—brahmaloke antarahito mama purato pāturahosi.	44	
PA_mn_85:44.4	Atha kho, rājakumāra, brahmā sahampati ekaṁsaṁ uttarāsaṅgaṁ karitvā yenāhaṁ tenañjaliṁ paṇāmetvā maṁ etadavoca:	44	
PA_mn_85:44.5	‘desetu, bhante, bhagavā dhammaṁ, desetu sugato dhammaṁ.	44	
PA_mn_85:44.6	Santi sattā apparajakkhajātikā assavanatāya dhammassa parihāyanti;	44	
PA_mn_85:44.7	bhavissanti dhammassa aññātāro’ti.	44	
PA_mn_85:44.8	Idamavoca, rājakumāra, brahmā sahampati;	44	
PA_mn_85:44.9	idaṁ vatvā athāparaṁ etadavoca:	44	
PA_mn_85:44.10	‘Pāturahosi magadhesu pubbe,	44	
PA_mn_85:44.11	Dhammo asuddho samalehi cintito;	44	
PA_mn_85:44.12	Apāpuretaṁ amatassa dvāraṁ,	44	
PA_mn_85:44.13	Suṇantu dhammaṁ vimalenānubuddhaṁ.	44	
PA_mn_85:44.14	Sele yathā pabbatamuddhaniṭṭhito,	44	
PA_mn_85:44.15	Yathāpi passe janataṁ samantato;	44	
PA_mn_85:44.16	Tathūpamaṁ dhammamayaṁ sumedha,	44	
PA_mn_85:44.17	Pāsādamāruyha samantacakkhu.	44	
PA_mn_85:44.18	Sokāvatiṇṇaṁ janatamapetasoko,	44	
PA_mn_85:44.19	Avekkhassu jātijarābhibhūtaṁ;	44	
PA_mn_85:44.20	Uṭṭhehi vīra vijitasaṅgāma,	44	
PA_mn_85:44.21	Satthavāha aṇaṇa vicara loke;	44	
PA_mn_85:44.22	Desassu bhagavā dhammaṁ,	44	
PA_mn_85:44.23	Aññātāro bhavissantī’ti.	44	
PA_mn_85:45.1	Atha khvāhaṁ, rājakumāra, brahmuno ca ajjhesanaṁ viditvā sattesu ca kāruññataṁ paṭicca buddhacakkhunā lokaṁ volokesiṁ.	45	
PA_mn_85:45.2_0	Addasaṁ kho ahaṁ, rājakumāra, buddhacakkhunā lokaṁ volokento satte apparajakkhe mahārajakkhe	45	
PA_mn_85:45.2_1	tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvine	45	
PA_mn_85:45.2_2	viharante, appekacce na paralokavajjabhayadassāvine viharante.	45	
PA_mn_85:45.3_0	Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni	45	
PA_mn_85:45.3_1	vā padumāni vā puṇḍarīkāni vā udake jātāni udake saṁvaḍḍhāni udakānuggatāni antonimuggaposīni,	45	
PA_mn_85:45.3_2	appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni	45	
PA_mn_85:45.3_3	udakānuggatāni samodakaṁ ṭhitāni, appekaccāni uppalāni vā padumāni vā puṇḍarīkāni	45	
PA_mn_85:45.3_4	vā udake jātāni udake saṁvaḍḍhāni udakā accuggamma ṭhitāni anupalittāni udakena;	45	
PA_mn_85:45.4_0	evameva kho ahaṁ, rājakumāra; buddhacakkhunā lokaṁ volokento addasaṁ satte apparajakkhe	45	
PA_mn_85:45.4_1	mahārajakkhe tikkhindriye mudindriye svākāre dvākāre suviññāpaye duviññāpaye, appekacce	45	
PA_mn_85:45.4_2	paralokavajjabhayadassāvine viharante, appekacce na paralokavajjabhayadassāvine viharante.	45	
PA_mn_85:45.5	Atha khvāhaṁ, rājakumāra, brahmānaṁ sahampatiṁ gāthāya paccabhāsiṁ:	45	
PA_mn_85:45.6	‘Apārutā tesaṁ amatassa dvārā,	45	
PA_mn_85:45.7	Ye sotavanto pamuñcantu saddhaṁ;	45	
PA_mn_85:45.8	Vihiṁsasaññī paguṇaṁ na bhāsiṁ,	45	
PA_mn_85:45.9	Dhammaṁ paṇītaṁ manujesu brahme’ti.	45	
PA_mn_85:45.10	Atha kho, rājakumāra, brahmā sahampati ‘katāvakāso khomhi bhagavatā dhammadesanāyā’ti maṁ abhivādetvā padakkhiṇaṁ katvā tatthevantaradhāyi.	45	
PA_mn_85:46.1	Tassa mayhaṁ, rājakumāra, etadahosi:	46	
PA_mn_85:46.2	‘kassa nu kho ahaṁ paṭhamaṁ dhammaṁ deseyyaṁ?	46	
PA_mn_85:46.3	Ko imaṁ dhammaṁ khippameva ājānissatī’ti?	46	
PA_mn_85:46.4	Tassa mayhaṁ, rājakumāra, etadahosi:	46	
PA_mn_85:46.5	‘ayaṁ kho āḷāro kālāmo paṇḍito viyatto medhāvī dīgharattaṁ apparajakkhajātiko.	46	
PA_mn_85:46.6	Yannūnāhaṁ āḷārassa kālāmassa paṭhamaṁ dhammaṁ deseyyaṁ;	46	
PA_mn_85:46.7	so imaṁ dhammaṁ khippameva ājānissatī’ti.	46	
PA_mn_85:46.8	Atha kho maṁ, rājakumāra, devatā upasaṅkamitvā etadavoca:	46	
PA_mn_85:46.9	‘sattāhakālaṅkato, bhante, āḷāro kālāmo’ti.	46	
PA_mn_85:46.10	Ñāṇañca pana me dassanaṁ udapādi:	46	
PA_mn_85:46.11	‘sattāhakālaṅkato āḷāro kālāmo’ti.	46	
PA_mn_85:46.12	Tassa mayhaṁ, rājakumāra, etadahosi:	46	
PA_mn_85:46.13	‘mahājāniyo kho āḷāro kālāmo.	46	
PA_mn_85:46.14	Sace hi so imaṁ dhammaṁ suṇeyya, khippameva ājāneyyā’ti.	46	
PA_mn_85:47.1	Tassa mayhaṁ, rājakumāra, etadahosi:	47	
PA_mn_85:47.2	‘kassa nu kho ahaṁ paṭhamaṁ dhammaṁ deseyyaṁ?	47	
PA_mn_85:47.3	Ko imaṁ dhammaṁ khippameva ājānissatī’ti?	47	
PA_mn_85:47.4	Tassa mayhaṁ, rājakumāra, etadahosi:	47	
PA_mn_85:47.5	‘ayaṁ kho udako rāmaputto paṇḍito viyatto medhāvī dīgharattaṁ apparajakkhajātiko.	47	
PA_mn_85:47.6	Yannūnāhaṁ udakassa rāmaputtassa paṭhamaṁ dhammaṁ deseyyaṁ;	47	
PA_mn_85:47.7	so imaṁ dhammaṁ khippameva ājānissatī’ti.	47	
PA_mn_85:47.8	Atha kho maṁ, rājakumāra, devatā upasaṅkamitvā etadavoca:	47	
PA_mn_85:47.9	‘abhidosakālaṅkato, bhante, udako rāmaputto’ti.	47	
PA_mn_85:47.10	Ñāṇañca pana me dassanaṁ udapādi:	47	
PA_mn_85:47.11	‘abhidosakālaṅkato udako rāmaputto’ti.	47	
PA_mn_85:47.12	Tassa mayhaṁ, rājakumāra, etadahosi:	47	
PA_mn_85:47.13	‘mahājāniyo kho udako rāmaputto.	47	
PA_mn_85:47.14	Sace hi so imaṁ dhammaṁ suṇeyya, khippameva ājāneyyā’ti.	47	
PA_mn_85:48.1	Tassa mayhaṁ, rājakumāra, etadahosi:	48	
PA_mn_85:48.2	‘kassa nu kho ahaṁ paṭhamaṁ dhammaṁ deseyyaṁ?	48	
PA_mn_85:48.3	Ko imaṁ dhammaṁ khippameva ājānissatī’ti?	48	
PA_mn_85:48.4	Tassa mayhaṁ, rājakumāra, etadahosi:	48	
PA_mn_85:48.5	‘bahukārā kho me pañcavaggiyā bhikkhū ye maṁ padhānapahitattaṁ upaṭṭhahiṁsu.	48	
PA_mn_85:48.6	Yannūnāhaṁ pañcavaggiyānaṁ bhikkhūnaṁ paṭhamaṁ dhammaṁ deseyyan’ti.	48	
PA_mn_85:48.7	Tassa mayhaṁ, rājakumāra, etadahosi:	48	
PA_mn_85:48.8	‘kahaṁ nu kho etarahi pañcavaggiyā bhikkhū viharantī’ti.	48	
PA_mn_85:48.9	Addasaṁ khvāhaṁ, rājakumāra, dibbena cakkhunā visuddhena atikkantamānusakena pañcavaggiye bhikkhū bārāṇasiyaṁ viharante isipatane migadāye.	48	
PA_mn_85:49.1	Atha khvāhaṁ, rājakumāra, uruvelāyaṁ yathābhirantaṁ viharitvā yena bārāṇasī tena cārikaṁ pakkamiṁ.	49	
PA_mn_85:49.2	Addasā kho maṁ, rājakumāra, upako ājīvako antarā ca gayaṁ antarā ca bodhiṁ addhānamaggappaṭipannaṁ.	49	
PA_mn_85:49.3	Disvāna maṁ etadavoca:	49	
PA_mn_85:49.4	‘vippasannāni kho te, āvuso, indriyāni, parisuddho chavivaṇṇo pariyodāto.	49	
PA_mn_85:49.5	Kaṁsi tvaṁ, āvuso, uddissa pabbajito? Ko vā te satthā? Kassa vā tvaṁ dhammaṁ rocesī’ti?	49	
PA_mn_85:49.6	Evaṁ vutte, ahaṁ, rājakumāra, upakaṁ ājīvakaṁ gāthāhi ajjhabhāsiṁ:	49	
PA_mn_85:49.7	‘Sabbābhibhū sabbavidūhamasmi,	49	
PA_mn_85:49.8	Sabbesu dhammesu anūpalitto;	49	
PA_mn_85:49.9	Sabbañjaho taṇhākkhaye vimutto,	49	
PA_mn_85:49.10	Sayaṁ abhiññāya kamuddiseyyaṁ.	49	
PA_mn_85:49.11	Na me ācariyo atthi,	49	
PA_mn_85:49.12	sadiso me na vijjati;	49	
PA_mn_85:49.13	Sadevakasmiṁ lokasmiṁ,	49	
PA_mn_85:49.14	natthi me paṭipuggalo.	49	
PA_mn_85:49.15	Ahañhi arahā loke,	49	
PA_mn_85:49.16	ahaṁ satthā anuttaro;	49	
PA_mn_85:49.17	Ekomhi sammāsambuddho,	49	
PA_mn_85:49.18	sītibhūtosmi nibbuto.	49	
PA_mn_85:49.19	Dhammacakkaṁ pavattetuṁ,	49	
PA_mn_85:49.20	Gacchāmi kāsinaṁ puraṁ;	49	
PA_mn_85:49.21	Andhībhūtasmiṁ lokasmiṁ,	49	
PA_mn_85:49.22	Āhañchaṁ amatadundubhin’ti.	49	
PA_mn_85:49.23	‘Yathā kho tvaṁ, āvuso, paṭijānāsi arahasi anantajino’ti.	49	
PA_mn_85:49.24	‘Mādisā ve jinā honti,	49	
PA_mn_85:49.25	ye pattā āsavakkhayaṁ;	49	
PA_mn_85:49.26	Jitā me pāpakā dhammā,	49	
PA_mn_85:49.27	tasmāhamupaka jino’ti.	49	
PA_mn_85:49.28	Evaṁ vutte, rājakumāra, upako ājīvako ‘hupeyyapāvuso’ti vatvā sīsaṁ okampetvā ummaggaṁ gahetvā pakkāmi.	49	
PA_mn_85:50.1	Atha khvāhaṁ, rājakumāra, anupubbena cārikaṁ caramāno yena bārāṇasī isipatanaṁ migadāyo yena pañcavaggiyā bhikkhū tenupasaṅkamiṁ.	50	
PA_mn_85:50.2	Addasaṁsu kho maṁ, rājakumāra, pañcavaggiyā bhikkhū dūratova āgacchantaṁ.	50	
PA_mn_85:50.3	Disvāna aññamaññaṁ saṇṭhapesuṁ:	50	
PA_mn_85:50.4	‘ayaṁ kho, āvuso, samaṇo gotamo āgacchati bāhulliko padhānavibbhanto āvatto bāhullāya.	50	
PA_mn_85:50.5	So neva abhivādetabbo, na paccuṭṭhātabbo, nāssa pattacīvaraṁ paṭiggahetabbaṁ;	50	
PA_mn_85:50.6	api ca kho āsanaṁ ṭhapetabbaṁ—sace so ākaṅkhissati nisīdissatī’ti.	50	
PA_mn_85:50.7	Yathā yathā kho ahaṁ, rājakumāra, pañcavaggiye bhikkhū upasaṅkamiṁ tathā tathā pañcavaggiyā bhikkhū nāsakkhiṁsu sakāya katikāya saṇṭhātuṁ.	50	
PA_mn_85:50.8	Appekacce maṁ paccuggantvā pattacīvaraṁ paṭiggahesuṁ. Appekacce āsanaṁ paññapesuṁ. Appekacce pādodakaṁ upaṭṭhapesuṁ.	50	
PA_mn_85:50.9	Api ca kho maṁ nāmena ca āvusovādena ca samudācaranti.	50	
PA_mn_85:51.1	Evaṁ vutte, ahaṁ, rājakumāra, pañcavaggiye bhikkhū etadavocaṁ:	51	
PA_mn_85:51.2	‘mā, bhikkhave, tathāgataṁ nāmena ca āvusovādena ca samudācaratha;	51	
PA_mn_85:51.3	arahaṁ, bhikkhave, tathāgato sammāsambuddho.	51	
PA_mn_85:51.4	Odahatha, bhikkhave, sotaṁ. Amatamadhigataṁ ahamanusāsāmi, ahaṁ dhammaṁ desemi.	51	
PA_mn_85:51.5_0	Yathānusiṭṭhaṁ tathā paṭipajjamānā nacirasseva—yassatthāya kulaputtā sammadeva agārasmā	51	
PA_mn_85:51.5_1	anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ	51	
PA_mn_85:51.5_2	abhiññā sacchikatvā upasampajja viharissathā’ti.	51	
PA_mn_85:51.6	Evaṁ vutte, rājakumāra, pañcavaggiyā bhikkhū maṁ etadavocuṁ:	51	
PA_mn_85:51.7_0	‘tāyapi kho tvaṁ, āvuso gotama, iriyāya tāya paṭipadāya tāya dukkarakārikāya nājjhagamā	51	
PA_mn_85:51.7_1	uttari manussadhammā alamariyañāṇadassanavisesaṁ; kiṁ pana tvaṁ etarahi bāhulliko	51	
PA_mn_85:51.7_2	padhānavibbhanto āvatto bāhullāya adhigamissasi uttari manussadhammā alamariyañāṇadassanavisesan’ti?	51	
PA_mn_85:51.8	Evaṁ vutte, ahaṁ, rājakumāra, pañcavaggiye bhikkhū etadavocaṁ:	51	
PA_mn_85:51.9	‘na, bhikkhave, tathāgato bāhulliko na padhānavibbhanto na āvatto bāhullāya.	51	
PA_mn_85:51.10	Arahaṁ, bhikkhave, tathāgato sammāsambuddho.	51	
PA_mn_85:51.11	Odahatha, bhikkhave, sotaṁ. Amatamadhigataṁ ahamanusāsāmi, ahaṁ dhammaṁ desemi.	51	
PA_mn_85:51.12_0	Yathānusiṭṭhaṁ tathā paṭipajjamānā nacirasseva—yassatthāya kulaputtā sammadeva agārasmā	51	
PA_mn_85:51.12_1	anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ	51	
PA_mn_85:51.12_2	abhiññā sacchikatvā upasampajja viharissathā’ti.	51	
PA_mn_85:51.13	Dutiyampi kho, rājakumāra, pañcavaggiyā bhikkhū maṁ etadavocuṁ:	51	
PA_mn_85:51.14_0	‘tāyapi kho tvaṁ, āvuso gotama, iriyāya tāya paṭipadāya tāya dukkarakārikāya nājjhagamā	51	
PA_mn_85:51.14_1	uttari manussadhammā alamariyañāṇadassanavisesaṁ; kiṁ pana tvaṁ etarahi bāhulliko	51	
PA_mn_85:51.14_2	padhānavibbhanto āvatto bāhullāya adhigamissasi uttari manussadhammā alamariyañāṇadassanavisesan’ti?	51	
PA_mn_85:51.15	Dutiyampi kho ahaṁ, rājakumāra, pañcavaggiye bhikkhū etadavocaṁ:	51	
PA_mn_85:51.16	‘na, bhikkhave, tathāgato bāhulliko na padhānavibbhanto na āvatto bāhullāya.	51	
PA_mn_85:51.17	Arahaṁ, bhikkhave, tathāgato sammāsambuddho.	51	
PA_mn_85:51.18	Odahatha, bhikkhave, sotaṁ. Amatamadhigataṁ ahamanusāsāmi, ahaṁ dhammaṁ desemi.	51	
PA_mn_85:51.19_0	Yathānusiṭṭhaṁ tathā paṭipajjamānā nacirasseva—yassatthāya kulaputtā sammadeva agārasmā	51	
PA_mn_85:51.19_1	anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ	51	
PA_mn_85:51.19_2	abhiññā sacchikatvā upasampajja viharissathā’ti.	51	
PA_mn_85:51.20	Tatiyampi kho, rājakumāra, pañcavaggiyā bhikkhū maṁ etadavocuṁ:	51	
PA_mn_85:51.21_0	‘tāyapi kho tvaṁ, āvuso gotama, iriyāya tāya paṭipadāya tāya dukkarakārikāya nājjhagamā	51	
PA_mn_85:51.21_1	uttari manussadhammā alamariyañāṇadassanavisesaṁ; kiṁ pana tvaṁ etarahi bāhulliko	51	
PA_mn_85:51.21_2	padhānavibbhanto āvatto bāhullāya adhigamissasi uttari manussadhammā alamariyañāṇadassanavisesan’ti?	51	
PA_mn_85:52.1	Evaṁ vutte, ahaṁ, rājakumāra, pañcavaggiye bhikkhū etadavocaṁ:	52	
PA_mn_85:52.2	‘abhijānātha me no tumhe, bhikkhave, ito pubbe evarūpaṁ pabhāvitametan’ti?	52	
PA_mn_85:52.3	‘No hetaṁ, bhante’.	52	
PA_mn_85:52.4	‘Arahaṁ, bhikkhave, tathāgato sammāsambuddho.	52	
PA_mn_85:52.5	Odahatha, bhikkhave, sotaṁ. Amatamadhigataṁ ahamanusāsāmi, ahaṁ dhammaṁ desemi.	52	
PA_mn_85:52.6_0	Yathānusiṭṭhaṁ tathā paṭipajjamānā nacirasseva—yassatthāya kulaputtā sammadeva agārasmā	52	
PA_mn_85:52.6_1	anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ	52	
PA_mn_85:52.6_2	abhiññā sacchikatvā upasampajja viharissathā’ti.	52	
PA_mn_85:53.1	Asakkhiṁ kho ahaṁ, rājakumāra, pañcavaggiye bhikkhū saññāpetuṁ.	53	
PA_mn_85:53.2	Dvepi sudaṁ, rājakumāra, bhikkhū ovadāmi. Tayo bhikkhū piṇḍāya caranti.	53	
PA_mn_85:53.3	Yaṁ tayo bhikkhū piṇḍāya caritvā āharanti, tena chabbaggiyā yāpema.	53	
PA_mn_85:53.4	Tayopi sudaṁ, rājakumāra, bhikkhū ovadāmi, dve bhikkhū piṇḍāya caranti.	53	
PA_mn_85:53.5	Yaṁ dve bhikkhū piṇḍāya caritvā āharanti tena chabbaggiyā yāpema.	53	
PA_mn_85:54.1_0	Atha kho, rājakumāra, pañcavaggiyā bhikkhū mayā evaṁ ovadiyamānā evaṁ anusāsiyamānā	54	
PA_mn_85:54.1_1	nacirasseva—yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	54	
PA_mn_85:54.1_2	diṭṭheva dhamme sayaṁ abhiññā sacchikatvā upasampajja vihariṁsū”ti.	54	
PA_mn_85:55.1	Evaṁ vutte, bodhi rājakumāro bhagavantaṁ etadavoca:	55	
PA_mn_85:55.2_0	“kīva cirena nu kho, bhante, bhikkhu tathāgataṁ vināyakaṁ labhamāno—yassatthāya kulaputtā	55	
PA_mn_85:55.2_1	sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva	55	
PA_mn_85:55.2_2	dhamme sayaṁ abhiññā sacchikatvā upasampajja vihareyyā”ti?	55	
PA_mn_85:55.3	“Tena hi, rājakumāra, taṁyevettha paṭipucchissāmi. Yathā te khameyya, tathā naṁ byākareyyāsi.	55	
PA_mn_85:55.4	Taṁ kiṁ maññasi, rājakumāra,	55	
PA_mn_85:55.5	kusalo tvaṁ hatthārūḷhe aṅkusagayhe sippe”ti?	55	
PA_mn_85:55.6	“Evaṁ, bhante, kusalo ahaṁ hatthārūḷhe aṅkusagayhe sippe”ti.	55	
PA_mn_85:56.1	“Taṁ kiṁ maññasi, rājakumāra,	56	
PA_mn_85:56.2	idha puriso āgaccheyya:	56	
PA_mn_85:56.3	‘bodhi rājakumāro hatthārūḷhaṁ aṅkusagayhaṁ sippaṁ jānāti;	56	
PA_mn_85:56.4	tassāhaṁ santike hatthārūḷhaṁ aṅkusagayhaṁ sippaṁ sikkhissāmī’ti.	56	
PA_mn_85:56.5	So cassa assaddho;	56	
PA_mn_85:56.6	yāvatakaṁ saddhena pattabbaṁ taṁ na sampāpuṇeyya.	56	
PA_mn_85:56.7	So cassa bahvābādho;	56	
PA_mn_85:56.8	yāvatakaṁ appābādhena pattabbaṁ taṁ na sampāpuṇeyya.	56	
PA_mn_85:56.9	So cassa saṭho māyāvī;	56	
PA_mn_85:56.10	yāvatakaṁ asaṭhena amāyāvinā pattabbaṁ taṁ na sampāpuṇeyya.	56	
PA_mn_85:56.11	So cassa kusīto;	56	
PA_mn_85:56.12	yāvatakaṁ āraddhavīriyena pattabbaṁ taṁ na sampāpuṇeyya.	56	
PA_mn_85:56.13	So cassa duppañño;	56	
PA_mn_85:56.14	yāvatakaṁ paññavatā pattabbaṁ taṁ na sampāpuṇeyya.	56	
PA_mn_85:56.15	Taṁ kiṁ maññasi, rājakumāra,	56	
PA_mn_85:56.16	api nu so puriso tava santike hatthārūḷhaṁ aṅkusagayhaṁ sippaṁ sikkheyyā”ti?	56	
PA_mn_85:56.17	“Ekamekenāpi, bhante, aṅgena samannāgato so puriso na mama santike hatthārūḷhaṁ aṅkusagayhaṁ sippaṁ sikkheyya, ko pana vādo pañcahaṅgehī”ti.	56	
PA_mn_85:57.1	“Taṁ kiṁ maññasi, rājakumāra,	57	
PA_mn_85:57.2	idha puriso āgaccheyya:	57	
PA_mn_85:57.3	‘bodhi rājakumāro hatthārūḷhaṁ aṅkusagayhaṁ sippaṁ jānāti;	57	
PA_mn_85:57.4	tassāhaṁ santike hatthārūḷhaṁ aṅkusagayhaṁ sippaṁ sikkhissāmī’ti.	57	
PA_mn_85:57.5	So cassa saddho;	57	
PA_mn_85:57.6	yāvatakaṁ saddhena pattabbaṁ taṁ sampāpuṇeyya.	57	
PA_mn_85:57.7	So cassa appābādho;	57	
PA_mn_85:57.8	yāvatakaṁ appābādhena pattabbaṁ taṁ sampāpuṇeyya.	57	
PA_mn_85:57.9	So cassa asaṭho amāyāvī;	57	
PA_mn_85:57.10	yāvatakaṁ asaṭhena amāyāvinā pattabbaṁ taṁ sampāpuṇeyya.	57	
PA_mn_85:57.11	So cassa āraddhavīriyo;	57	
PA_mn_85:57.12	yāvatakaṁ āraddhavīriyena pattabbaṁ taṁ sampāpuṇeyya.	57	
PA_mn_85:57.13	So cassa paññavā;	57	
PA_mn_85:57.14	yāvatakaṁ paññavatā pattabbaṁ taṁ sampāpuṇeyya.	57	
PA_mn_85:57.15	Taṁ kiṁ maññasi, rājakumāra,	57	
PA_mn_85:57.16	api nu so puriso tava santike hatthārūḷhaṁ aṅkusagayhaṁ sippaṁ sikkheyyā”ti?	57	
PA_mn_85:57.17	“Ekamekenāpi, bhante, aṅgena samannāgato so puriso mama santike hatthārūḷhaṁ aṅkusagayhaṁ sippaṁ sikkheyya, ko pana vādo pañcahaṅgehī”ti.	57	
PA_mn_85:58.1	“Evameva kho, rājakumāra, pañcimāni padhāniyaṅgāni.	58	
PA_mn_85:58.2	Katamāni pañca?	58	
PA_mn_85:58.3	Idha, rājakumāra, bhikkhu saddho hoti; saddahati tathāgatassa bodhiṁ:	58	
PA_mn_85:58.4	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti;	58	
PA_mn_85:58.5	appābādho hoti appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;	58	
PA_mn_85:58.6	asaṭho hoti amāyāvī yathābhūtaṁ attānaṁ āvikattā satthari vā viññūsu vā sabrahmacārīsu;	58	
PA_mn_85:58.7	āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu;	58	
PA_mn_85:58.8	paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā.	58	
PA_mn_85:58.9	Imāni kho, rājakumāra, pañca padhāniyaṅgāni.	58	
PA_mn_85:59.1	Imehi, rājakumāra, pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.2	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya satta vassāni.	59	
PA_mn_85:59.3	Tiṭṭhantu, rājakumāra, satta vassāni.	59	
PA_mn_85:59.4	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.5	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya chabbassāni …	59	
PA_mn_85:59.6	pañca vassāni …	59	
PA_mn_85:59.7	cattāri vassāni …	59	
PA_mn_85:59.8	tīṇi vassāni …	59	
PA_mn_85:59.9	dve vassāni …	59	
PA_mn_85:59.10	ekaṁ vassaṁ.	59	
PA_mn_85:59.11	Tiṭṭhatu, rājakumāra, ekaṁ vassaṁ.	59	
PA_mn_85:59.12	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.13	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya satta māsāni.	59	
PA_mn_85:59.14	Tiṭṭhantu, rājakumāra, satta māsāni.	59	
PA_mn_85:59.15	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.16	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	59	
PA_mn_85:59.17	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya cha māsāni …	59	
PA_mn_85:59.18	pañca māsāni …	59	
PA_mn_85:59.19	cattāri māsāni …	59	
PA_mn_85:59.20	tīṇi māsāni …	59	
PA_mn_85:59.21	dve māsāni …	59	
PA_mn_85:59.22	ekaṁ māsaṁ …	59	
PA_mn_85:59.23	aḍḍhamāsaṁ.	59	
PA_mn_85:59.24	Tiṭṭhatu, rājakumāra, aḍḍhamāso.	59	
PA_mn_85:59.25	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.26	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	59	
PA_mn_85:59.27	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya satta rattindivāni.	59	
PA_mn_85:59.28	Tiṭṭhantu, rājakumāra, satta rattindivāni.	59	
PA_mn_85:59.29	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno—	59	
PA_mn_85:59.30	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—	59	
PA_mn_85:59.31	brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyya cha rattindivāni …	59	
PA_mn_85:59.32	pañca rattindivāni …	59	
PA_mn_85:59.33	cattāri rattindivāni …	59	
PA_mn_85:59.34	tīṇi rattindivāni …	59	
PA_mn_85:59.35	dve rattindivāni …	59	
PA_mn_85:59.36	ekaṁ rattindivaṁ.	59	
PA_mn_85:59.37	Tiṭṭhatu, rājakumāra, eko rattindivo.	59	
PA_mn_85:59.38	Imehi pañcahi padhāniyaṅgehi samannāgato bhikkhu tathāgataṁ vināyakaṁ labhamāno sāyamanusiṭṭho pāto visesaṁ adhigamissati, pātamanusiṭṭho sāyaṁ visesaṁ adhigamissatī”ti.	59	
PA_mn_85:60.1	Evaṁ vutte, bodhi rājakumāro bhagavantaṁ etadavoca:	60	
PA_mn_85:60.2	“aho buddho, aho dhammo, aho dhammassa svākkhātatā.	60	
PA_mn_85:60.3	Yatra hi nāma sāyamanusiṭṭho pāto visesaṁ adhigamissati, pātamanusiṭṭho sāyaṁ visesaṁ adhigamissatī”ti.	60	
PA_mn_85:61.1	Evaṁ vutte, sañjikāputto māṇavo bodhiṁ rājakumāraṁ etadavoca:	61	
PA_mn_85:61.2	“evameva panāyaṁ bhavaṁ bodhi:	61	
PA_mn_85:61.3	‘aho buddho, aho dhammo, aho dhammassa svākkhātatā’ti ca vadeti;	61	
PA_mn_85:61.4	atha ca pana na taṁ bhavantaṁ gotamaṁ saraṇaṁ gacchati dhammañca bhikkhusaṅghañcā”ti.	61	
PA_mn_85:61.5	“Mā hevaṁ, samma sañjikāputta, avaca; mā hevaṁ, samma sañjikāputta, avaca.	61	
PA_mn_85:61.6	Sammukhā metaṁ, samma sañjikāputta, ayyāya sutaṁ, sammukhā paṭiggahitaṁ”.	61	
PA_mn_85:61.7	“Ekamidaṁ, samma sañjikāputta, samayaṁ bhagavā kosambiyaṁ viharati ghositārāme.	61	
PA_mn_85:61.8	Atha kho me ayyā kucchimatī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnā kho me ayyā bhagavantaṁ etadavoca:	61	
PA_mn_85:61.9	‘yo me ayaṁ, bhante, kucchigato kumārako vā kumārikā vā so bhagavantaṁ saraṇaṁ gacchati dhammañca bhikkhusaṅghañca.	61	
PA_mn_85:61.10	Upāsakaṁ taṁ bhagavā dhāretu ajjatagge pāṇupetaṁ saraṇaṁ gatan’ti.	61	
PA_mn_85:61.11	Ekamidaṁ, samma sañjikāputta, samayaṁ bhagavā idheva bhaggesu viharati susumāragire bhesakaḷāvane migadāye.	61	
PA_mn_85:61.12	Atha kho maṁ dhāti aṅkena haritvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitā kho maṁ dhāti bhagavantaṁ etadavoca:	61	
PA_mn_85:61.13	‘ayaṁ, bhante, bodhi rājakumāro bhagavantaṁ saraṇaṁ gacchati dhammañca bhikkhusaṅghañca.	61	
PA_mn_85:61.14	Upāsakaṁ taṁ bhagavā dhāretu ajjatagge pāṇupetaṁ saraṇaṁ gatan’ti.	61	
PA_mn_85:61.15	Esāhaṁ, samma sañjikāputta, tatiyakampi bhagavantaṁ saraṇaṁ gacchāmi dhammañca bhikkhusaṅghañca.	61	
PA_mn_85:61.16	Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.	61	
PA_mn_85:61.17	Bodhirājakumārasuttaṁ niṭṭhitaṁ pañcamaṁ.	61	
