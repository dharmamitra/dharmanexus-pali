segmentnr	original	folio	analyzed
PA_atk-s05_13a4:0	Namo tassa bhagavato arahato sammāsambuddhassa	0	
PA_atk-s05_13a4:1	Khuddakanikāye	0	
PA_atk-s05_13a4:2	Jātaka-aṭṭhakathā	0	
PA_atk-s05_13a4:3	Catuttho bhāgo	0	
PA_atk-s05_13a4:4	10. Dasakanipāto	0	
PA_atk-s05_13a4:6	[439] 1. Catudvārajātakavaṇṇanā	0	
PA_atk-s05_13a4:7_0	Catudvāramidaṃ nagaranti idaṃ satthā jetavane viharanto ekaṃ dubbacabhikkhuṃ ārabbha	7	
PA_atk-s05_13a4:7_1	kathesi. Paccuppannavatthu navakanipātassa paṭhamajātake vitthāritameva. Idha pana	7	
PA_atk-s05_13a4:7_2	satthā taṃ bhikkhuṃ “saccaṃ kira tvaṃ bhikkhu dubbaco”ti pucchitvā “saccaṃ, bhante”ti	7	
PA_atk-s05_13a4:7_3	vutte “pubbepi tvaṃ bhikkhu dubbacatāya paṇḍitānaṃ vacanaṃ akatvā khuracakkaṃ āpādesī”ti vatvā atītaṃ āhari.	7	
PA_atk-s05_13a4:8_0	Atīte kassapadasabalassa kāle bārāṇasiyaṃ asītikoṭivibhavassa seṭṭhino eko putto	8	
PA_atk-s05_13a4:8_1	mittavindako nāma ahosi. Tassa mātāpitaro sotāpannā ahesuṃ, so pana dussīlo assaddho.	8	
PA_atk-s05_13a4:8_2	Atha naṃ aparabhāge pitari kālakate mātā kuṭumbaṃ vicārentī āha – “tāta, tayā dullabhaṃ	8	
PA_atk-s05_13a4:8_3	manussattaṃ laddhaṃ, dānaṃ dehi, sīlaṃ rakkhāhi, uposathakammaṃ karohi, dhammaṃ suṇāhī”ti.	8	
PA_atk-s05_13a4:8_4	Amma, na mayhaṃ dānādīhi attho, mā maṃ kiñci avacuttha, ahaṃ yathākammaṃ gamissāmīti.	8	
PA_atk-s05_13a4:8_5	Evaṃ vadantampi naṃ ekadivasaṃ puṇṇamuposathadivase mātā āha – “tāta, ajja abhilakkhito	8	
PA_atk-s05_13a4:8_6	mahāuposathadivaso, ajja uposathaṃ samādiyitvā vihāraṃ gantvā sabbarattiṃ dhammaṃ	8	
PA_atk-s05_13a4:8_7	sutvā ehi, ahaṃ te sahassaṃ dassāmī”ti. So “sādhū”ti dhanalobhena uposathaṃ samādiyitvā	8	
PA_atk-s05_13a4:8_8	bhuttapātarāso vihāraṃ gantvā divasaṃ vītināmetvā rattiṃ yathā ekampi dhammapadaṃ	8	
PA_atk-s05_13a4:8_9	kaṇṇaṃ na paharati, tathā ekasmiṃ padese nipajjitvā niddaṃ okkamitvā punadivase pātova	8	
PA_atk-s05_13a4:8_10	mukhaṃ dhovitvā gehaṃ gantvā nisīdi.	81	
PA_atk-s05_13a4:9_0	Mātā panassa “ajja me putto dhammaṃ sutvā pātova dhammakathikattheraṃ ādāya āgamissatī”ti	9	
PA_atk-s05_13a4:9_1	yāguṃ khādanīyaṃ bhojanīyaṃ paṭiyādetvā āsanaṃ paññapetvā tassāgamanaṃ paṭimānentī	9	
PA_atk-s05_13a4:9_2	taṃ ekakaṃ āgataṃ disvā “tāta, dhammakathiko kena na ānīto”ti vatvā “na mayhaṃ dhammakathikena	9	
PA_atk-s05_13a4:9_3	attho”ti vutte “tena hi yāguṃ pivā”ti āha. So “tumhehi mayhaṃ sahassaṃ paṭissutaṃ,	9	
PA_atk-s05_13a4:9_4	taṃ tāva me detha, pacchā pivissāmī”ti āha. “Piva, tāta, pacchā dassāmī”ti. “Gahetvāva	9	
PA_atk-s05_13a4:9_5	pivissāmī”ti. Athassa mātā sahassabhaṇḍikaṃ purato ṭhapesi. So yāguṃ pivitvā sahassabhaṇḍikaṃ	9	
PA_atk-s05_13a4:9_6	gahetvā vohāraṃ karonto na cirasseva vīsasatasahassaṃ uppādesi. Athassa etadahosi	9	
PA_atk-s05_13a4:9_7	– “nāvaṃ upaṭṭhapetvā vohāraṃ karissāmī”ti. So nāvaṃ upaṭṭhapetvā “amma, ahaṃ nāvāya	9	
PA_atk-s05_13a4:9_8	vohāraṃ karissāmī”ti āha. Atha naṃ mātā “tvaṃ tāta, ekaputtako, imasmiṃ ghare dhanampi	9	
PA_atk-s05_13a4:9_9	bahu, samuddo anekādīnavo, mā gamī”ti nivāresi. So “ahaṃ gamissāmeva, na sakkā maṃ	9	
PA_atk-s05_13a4:9_10	nivāretu”nti vatvā “ahaṃ taṃ, tāta, vāressāmī”ti mātarā hatthe gahito hatthaṃ vissajjāpetvā	91	
PA_atk-s05_13a4:9_11	mātaraṃ paharitvā pātetvā antaraṃ katvā gantvā nāvāya samuddaṃ pakkhandi.	91	
PA_atk-s05_13a4:10_0	Nāvā sattame divase mittavindakaṃ nissāya samuddapiṭṭhe niccalā aṭṭhāsi. Kāḷakaṇṇisalākā	10	
PA_atk-s05_13a4:10_1	kariyamānā mittavindakasseva hatthe tikkhattuṃ pati. Athassa uḷumpaṃ datvā “imaṃ	10	
PA_atk-s05_13a4:10_2	ekaṃ nissāya bahū mā nassantū”ti taṃ samuddapiṭṭhe khipiṃsu. Tāvadeva nāvā javena	10	
PA_atk-s05_13a4:10_3	mahāsamuddaṃ pakkhandi. Sopi uḷumpe nipajjitvā ekaṃ dīpakaṃ pāpuṇi. Tattha phalikavimāne	10	
PA_atk-s05_13a4:10_4	catasso vemānikapetiyo addasa. Tā sattāhaṃ dukkhaṃ anubhavanti, sattāhaṃ sukhaṃ.	10	
PA_atk-s05_13a4:10_5	So tāhi saddhiṃ sattāhaṃ dibbasampattiṃ anubhavi. Atha naṃ tā dukkhānubhavanatthāya	10	
PA_atk-s05_13a4:10_6	gacchamānā “sāmi, mayaṃ sattame divase āgamissāma, yāva mayaṃ āgacchāma, tāva anukkaṇṭhamāno	10	
PA_atk-s05_13a4:10_7	idheva vasā”ti vatvā agamaṃsu. So taṇhāvasiko hutvā tasmiṃyeva phalake nipajjitvā	10	
PA_atk-s05_13a4:10_8	puna samuddapiṭṭhena gacchanto aparaṃ dīpakaṃ patvā tattha rajatavimāne aṭṭha vemānikapetiyo	10	
PA_atk-s05_13a4:10_9	disvā eteneva upāyena aparasmiṃ dīpake maṇivimāne soḷasa, aparasmiṃ dīpake kanakavimāne	10	
PA_atk-s05_13a4:10_10	dvattiṃsa vemānikapetiyo disvā tāhi saddhiṃ dibbasampattiṃ anubhavitvā tāsampi dukkhaṃ	101	
PA_atk-s05_13a4:10_11	anubhavituṃ gatakāle puna samuddapiṭṭhena gacchanto ekaṃ pākāraparikkhittaṃ catudvāraṃ	101	
PA_atk-s05_13a4:10_12	nagaraṃ addasa. Ussadanirayo kiresa, bahūnaṃ nerayikasattānaṃ kammakaraṇānubhavanaṭṭhānaṃ	101	
PA_atk-s05_13a4:10_13	mittavindakassa alaṅkatapaṭiyattanagaraṃ viya hutvā upaṭṭhāsi.	101	
PA_atk-s05_13a4:11_0	So “imaṃ nagaraṃ pavisitvā rājā bhavissāmī”ti cintetvā khuracakkaṃ ukkhipitvā sīse	11	
PA_atk-s05_13a4:11_1	paccamānaṃ nerayikasattaṃ addasa. Athassa taṃ tassa sīse khuracakkaṃ padumaṃ viya	11	
PA_atk-s05_13a4:11_2	hutvā upaṭṭhāsi. Ure pañcaṅgikabandhanaṃ uracchadapasādhanaṃ hutvā sīsato galantaṃ	11	
PA_atk-s05_13a4:11_3	lohitaṃ lohitacandanavilepanaṃ viya hutvā paridevanasaddo madhurasaro gītasaddo viya	11	
PA_atk-s05_13a4:11_4	hutvā upaṭṭhāsi. So tassa santikaṃ gantvā “bho purisa, ciraṃ tayā padumaṃ dhāritaṃ,	11	
PA_atk-s05_13a4:11_5	dehi me eta”nti āha. “Samma, nayidaṃ padumaṃ, khuracakkaṃ eta”nti. “Tvaṃ mayhaṃ adātukāmatāya	11	
PA_atk-s05_13a4:11_6	evaṃ vadasī”ti. Nerayikasatto cintesi “mayhaṃ kammaṃ khīṇaṃ bhavissati, imināpi mayā	11	
PA_atk-s05_13a4:11_7	viya mātaraṃ paharitvā āgatena bhavitabbaṃ, dassāmissa khuracakka”nti. Atha naṃ “ehi	11	
PA_atk-s05_13a4:11_8	bho, gaṇha ima”nti vatvā khuracakkaṃ tassa sīse khipi, taṃ tassa matthakaṃ pisamānaṃ	11	
PA_atk-s05_13a4:11_9	bhassi. Tasmiṃ khaṇe mittavindako tassa khuracakkabhāvaṃ ñatvā “tava khuracakkaṃ	11	
PA_atk-s05_13a4:11_10	gaṇha, tava khuracakkaṃ gaṇhā”ti vedanāppatto paridevi, itaro antaradhāyi. Tadā bodhisatto	111	
PA_atk-s05_13a4:11_11	rukkhadevatā hutvā mahantena parivārena ussadacārikaṃ caramāno taṃ ṭhānaṃ pāpuṇi.	111	
PA_atk-s05_13a4:11_12	Mittavindako taṃ oloketvā “sāmi devarāja, idaṃ maṃ cakkaṃ saṇhakaraṇiyaṃ viya tilāni	111	
PA_atk-s05_13a4:11_13	pisamānaṃ otarati, kiṃ nu kho mayā pāpaṃ pakata”nti pucchanto dve gāthā abhāsi –	111	
PA_atk-s05_13a4:13	“Catudvāramidaṃ nagaraṃ, āyasaṃ daḷhapākāraṃ;	1	
PA_atk-s05_13a4:14	Oruddhapaṭiruddhosmi, kiṃ pāpaṃ pakataṃ mayā.	1	
PA_atk-s05_13a4:16	“Sabbe apihitā dvārā, oruddhosmi yathā dijo;	1	
PA_atk-s05_13a4:17	Kimādhikaraṇaṃ yakkha, cakkābhinihato aha”nti.	1	
PA_atk-s05_13a4:18_0	Tattha daḷhapākāranti thirapākāraṃ. “Daḷhatoraṇa”ntipi pāṭho, thiradvāranti attho.	18	
PA_atk-s05_13a4:18_1	Oruddhapaṭiruddhosmīti anto katvā samantā pākārena ruddho, palāyanaṭṭhānaṃ na paññāyati.	18	
PA_atk-s05_13a4:18_2	Kiṃ pāpaṃ pakatanti kiṃ nu kho mayā pāpakammaṃ kataṃ. Apihitāti thakitā. Yathā dijoti	18	
PA_atk-s05_13a4:18_3	pañjare pakkhitto sakuṇo viya. Kimādhikaraṇanti kiṃ kāraṇaṃ. Cakkābhinihatoti cakkena abhinihato.	18	
PA_atk-s05_13a4:19	Athassa devarājā kāraṇaṃ kathetuṃ cha gāthā abhāsi –	1	
PA_atk-s05_13a4:21	“Laddhā satasahassāni, atirekāni vīsati;	2	
PA_atk-s05_13a4:22	Anukampakānaṃ ñātīnaṃ, vacanaṃ samma nākari.	2	
PA_atk-s05_13a4:24	“Laṅghiṃ samuddaṃ pakkhandi, sāgaraṃ appasiddhikaṃ;	2	
PA_atk-s05_13a4:25	Catubbhi aṭṭhajjhagamā, aṭṭhāhipi ca soḷasa.	2	
PA_atk-s05_13a4:27	“Soḷasāhi ca bāttiṃsa, aticchaṃ cakkamāsado;	2	
PA_atk-s05_13a4:28	Icchāhatassa posassa, cakkaṃ bhamati matthake.	2	
PA_atk-s05_13a4:30	“Uparivisālā duppūrā, icchā visaṭagāminī;	3	
PA_atk-s05_13a4:31	Ye ca taṃ anugijjhanti, te honti cakkadhārino.	3	
PA_atk-s05_13a4:33	“Bahubhaṇḍaṃ avahāya, maggaṃ appaṭivekkhiya;	3	
PA_atk-s05_13a4:34	Yesañcetaṃ asaṅkhātaṃ, te honti cakkadhārino.	3	
PA_atk-s05_13a4:36	“Kammaṃ samekkhe vipulañca bhogaṃ, icchaṃ na seveyya anatthasaṃhitaṃ;	3	
PA_atk-s05_13a4:37	Kareyya vākyaṃ anukampakānaṃ, taṃ tādisaṃ nātivatteyya cakka”nti.	3	
PA_atk-s05_13a4:38_0	Tattha laddhā satasahassāni, atirekāni vīsatīti tvaṃ uposathaṃ katvā mātu santikā	38	
PA_atk-s05_13a4:38_1	sahassaṃ gahetvā vohāraṃ karonto satasahassāni ca atirekāni vīsatisahassāni labhitvā.	38	
PA_atk-s05_13a4:38_2	Nākarīti tena dhanena asantuṭṭho nāvāya samuddaṃ pavisanto samudde ādīnavañca kathetvā	38	
PA_atk-s05_13a4:38_3	mātuyā vāriyamānopi anukampakānaṃ ñātīnaṃ vacanaṃ na karosi, sotāpannaṃ mātaraṃ paharitvā	38	
PA_atk-s05_13a4:38_4	antaraṃ katvā nikkhantoyevāsīti dīpeti.	38	
PA_atk-s05_13a4:39_0	Laṅghinti nāvaṃ ullaṅghanasamatthaṃ. Pakkhandīti pakkhandosi. Appasiddhikanti mandasiddhiṃ	39	
PA_atk-s05_13a4:39_1	vināsabahulaṃ. Catubbhi aṭṭhāti atha naṃ nissāya ṭhitāya nāvāya phalakaṃ datvā samudde	39	
PA_atk-s05_13a4:39_2	khittopi tvaṃ mātaraṃ nissāya ekadivasaṃ katassa uposathakammassa nissandena phalikavimāne	39	
PA_atk-s05_13a4:39_3	catasso itthiyo labhitvā tato rajatavimāne aṭṭha, maṇivimāne soḷasa, kanakavimāne	39	
PA_atk-s05_13a4:39_4	dvattiṃsa adhigatosīti. Aticchaṃ cakkamāsadoti atha tvaṃ yathāladdhena asantuṭṭho	39	
PA_atk-s05_13a4:39_5	“atra uttaritaraṃ labhissāmī”ti evaṃ laddhaṃ laddhaṃ atikkamanalobhasaṅkhātāya aticchāya	39	
PA_atk-s05_13a4:39_6	samannāgatattā aticcho pāpapuggalo tassa uposathakammassa khīṇattā dvattiṃsa itthiyo	39	
PA_atk-s05_13a4:39_7	atikkamitvā imaṃ petanagaraṃ āgantvā tassa mātupahāradānaakusalassa nissandena idaṃ	39	
PA_atk-s05_13a4:39_8	khuracakkaṃ sampattosi. “Atriccha”ntipi pāṭho, atra atra icchamānoti attho. “Atricchā”tipi	39	
PA_atk-s05_13a4:39_9	pāṭho, atricchāyāti attho. Bhamatīti tassa te icchāhatassa posassa idaṃ cakkaṃ matthakaṃ	39	
PA_atk-s05_13a4:39_10	pisamānaṃ idāni kumbhakāracakkaṃ viya matthake bhamatīti attho.	391	
PA_atk-s05_13a4:40_0	Ye ca taṃ anugijjhantīti taṇhā nāmesā gacchantī uparūpari visālā hoti, samuddo viya	40	
PA_atk-s05_13a4:40_1	ca duppūrā, rūpādīsu tassa tassa icchanaicchāya visaṭagāminī, taṃ evarūpaṃ taṇhaṃ	40	
PA_atk-s05_13a4:40_2	ye ca anugijjhanti giddhā gadhitā hutvā punappunaṃ allīyanti. Te honti cakkadhārinoti	40	
PA_atk-s05_13a4:40_3	te evaṃ paccantā khuracakkaṃ dhārenti. Bahubhaṇḍanti mātāpitūnaṃ santakaṃ bahudhanaṃ	40	
PA_atk-s05_13a4:40_4	ohāya. Magganti gantabbaṃ appasiddhikaṃ samuddamaggaṃ apaccavekkhitvā yathā tvaṃ	40	
PA_atk-s05_13a4:40_5	paṭipanno, evameva aññesampi yesañcetaṃ asaṅkhātaṃ avīmaṃsitaṃ, te yathā tvaṃ tatheva	40	
PA_atk-s05_13a4:40_6	taṇhāvasikā hutvā dhanaṃ pahāya gamanamaggaṃ anapekkhitvā paṭipannā cakkadhārino	40	
PA_atk-s05_13a4:40_7	honti. Kammaṃ samekkheti tasmā paṇḍito puriso attanā kattabbakammaṃ “sadosaṃ nu kho,	40	
PA_atk-s05_13a4:40_8	niddosa”nti samekkheyya paccavekkheyya. Vipulañca bhoganti attano dhammaladdhaṃ dhanarāsimpi	40	
PA_atk-s05_13a4:40_9	samekkheyya. Nātivatteyyāti taṃ tādisaṃ puggalaṃ idaṃ cakkaṃ na ativatteyya nāvatthareyya.	40	
PA_atk-s05_13a4:40_10	“Nātivattetī”tipi pāṭho, nāvattharatīti attho.	401	
PA_atk-s05_13a4:41	Taṃ sutvā mittavindako “iminā devaputtena mayā katakammaṃ tathato ñātaṃ, ayaṃ mayhaṃ paccanapamāṇampi jānissati, pucchāmi na”nti cintetvā navamaṃ gāthamāha –	4	
PA_atk-s05_13a4:43	“Kīvaciraṃ nu me yakkha, cakkaṃ sirasi ṭhassati;	4	
PA_atk-s05_13a4:44	Kati vassasahassāni, taṃ me akkhāhi pucchito”ti.	4	
PA_atk-s05_13a4:45	Athassa kathento mahāsatto dasamaṃ gāthamāha –	4	
PA_atk-s05_13a4:47	“Atisaro paccasaro, mittavinda suṇohi me;	4	
PA_atk-s05_13a4:48	Cakkaṃ te sirasi māviddhaṃ, na taṃ jīvaṃ pamokkhasī”ti.	4	
PA_atk-s05_13a4:49_0	Tattha atisaroti atisarītipi atisaro, atisarissatītipi atisaro. Paccasaroti tasseva	49	
PA_atk-s05_13a4:49_1	vevacanaṃ. Idaṃ vuttaṃ hoti – samma mittavindaka, suṇohi me vacanaṃ, tvañhi atidāruṇassa	49	
PA_atk-s05_13a4:49_2	kammassa katattā atisaro, tassa pana na sakkā vassagaṇanāya vipāko paññāpetunti aparimāṇaṃ	49	
PA_atk-s05_13a4:49_3	atimahantaṃ vipākadukkhaṃ sarissasi paṭipajjissasīti atisaro. Tena te “ettakāni vassasahassānī”ti	49	
PA_atk-s05_13a4:49_4	vattuṃ na sakkomi. Sirasimāviddhanti yaṃ pana te idaṃ cakkaṃ sirasmiṃ āviddhaṃ kumbhakāracakkamiva	49	
PA_atk-s05_13a4:49_5	bhamati. Na taṃ jīvaṃ pamokkhasīti taṃ tvaṃ yāva te kammavipāko na khīyati, tāva	49	
PA_atk-s05_13a4:49_6	jīvamāno na pamokkhasi, kammavipāke pana khīṇe idaṃ cakkaṃ pahāya yathākammaṃ gamissasīti.	49	
PA_atk-s05_13a4:50	Idaṃ vatvā devaputto attano devaṭṭhānameva gato, itaropi mahādukkhaṃ paṭipajji.	5	
PA_atk-s05_13a4:51	Satthā imaṃ dhammadesanaṃ āharitvā jātakaṃ samodhānesi – “tadā mittavindako ayaṃ dubbacabhikkhu ahosi, devarājā pana ahameva ahosi”nti.	5	
PA_atk-s05_13a4:52	Catudvārajātakavaṇṇanā paṭhamā.	5	
PA_atk-s05_13a4:54	[440] 2. Kaṇhajātakavaṇṇanā	5	
PA_atk-s05_13a4:55_0	Kaṇho vatāyaṃ purisoti idaṃ satthā kapilavatthuṃ upanissāya nigrodhārāme viharanto	55	
PA_atk-s05_13a4:55_1	sitapātukammaṃ ārabbha kathesi. Tadā kira satthā sāyanhasamaye nigrodhārāme bhikkhusaṅghaparivuto	55	
PA_atk-s05_13a4:55_2	jaṅghavihāraṃ anucaṅkamamāno aññatarasmiṃ padese sitaṃ pātvākāsi. Ānandatthero “ko	55	
PA_atk-s05_13a4:55_3	nu kho hetu, ko paccayo bhagavato sitassa pātukammāya, na ahetu tathāgatā sitaṃ pātukaronti,	55	
PA_atk-s05_13a4:55_4	pucchissāmi tāvā”ti añjaliṃ paggayha sitakāraṇaṃ pucchi. Athassa satthā “bhūtapubbaṃ,	55	
PA_atk-s05_13a4:55_5	ānanda, kaṇho nāma isi ahosi, so imasmiṃ bhūmippadese vihāsi jhāyī jhānarato, tassa	55	
PA_atk-s05_13a4:55_6	sīlatejena sakkassa bhavanaṃ kampī”ti sitakāraṇaṃ vatvā tassa vatthuno apākaṭattā	55	
PA_atk-s05_13a4:55_7	therena yācito atītaṃ āhari.	55	
PA_atk-s05_13a4:56_0	Atīte bārāṇasiyaṃ brahmadatte rajjaṃ kārente bārāṇasiyaṃ ekena asītikoṭivibhavena	56	
PA_atk-s05_13a4:56_1	aputtakena brāhmaṇena sīlaṃ samādiyitvā putte patthite bodhisatto tassa brāhmaṇiyā	56	
PA_atk-s05_13a4:56_2	kucchimhi nibbatti. Kāḷavaṇṇattā panassa nāmaggahaṇadivase “kaṇhakumāro”ti nāmaṃ	56	
PA_atk-s05_13a4:56_3	akaṃsu. So soḷasavassakāle maṇipaṭimā viya sobhaggappatto hutvā pitarā sippuggahaṇatthāya	56	
PA_atk-s05_13a4:56_4	pesito takkasilāyaṃ sabbasippāni uggahetvā paccāgacchi. Atha naṃ pitā anurūpena dārena	56	
PA_atk-s05_13a4:56_5	saṃyojesi. So aparabhāge mātāpitūnaṃ accayena sabbissariyaṃ paṭipajji. Athekadivasaṃ	56	
PA_atk-s05_13a4:56_6	ratanakoṭṭhāgārāni viloketvā varapallaṅkamajjhagato suvaṇṇapaṭṭaṃ āharāpetvā “ettakaṃ	56	
PA_atk-s05_13a4:56_7	dhanaṃ asukena uppāditaṃ, ettakaṃ asukenā”ti pubbañātīhi suvaṇṇapaṭṭe likhitāni akkharāni	56	
PA_atk-s05_13a4:56_8	disvā cintesi “yehi imaṃ dhanaṃ uppāditaṃ, te na paññāyanti, dhanameva paññāyati,	56	
PA_atk-s05_13a4:56_9	ekopi idaṃ dhanaṃ gahetvā gato nāma natthi, na kho pana sakkā dhanabhaṇḍikaṃ bandhitvā	56	
PA_atk-s05_13a4:56_10	paralokaṃ gantuṃ. Pañcannaṃ verānaṃ sādhāraṇabhāvena hi asārassa dhanassa dānaṃ sāro,	561	
PA_atk-s05_13a4:56_11	bahurogasādhāraṇabhāvena asārassa sarīrassa sīlavantesu abhivādanādikammaṃ sāro,	561	
PA_atk-s05_13a4:56_12	aniccābhibhūtabhāvena asārassa jīvitassa aniccādivasena vipassanāyogo sāro, tasmā	561	
PA_atk-s05_13a4:56_13	asārehi bhogehi sāraggahaṇatthaṃ dānaṃ dassāmī”ti.	561	
PA_atk-s05_13a4:57_0	So āsanā vuṭṭhāya rañño santikaṃ gantvā rājānaṃ āpucchitvā mahādānaṃ pavattesi. Yāva	57	
PA_atk-s05_13a4:57_1	sattamā divasā dhanaṃ aparikkhīyamānaṃ disvā “kiṃ me dhanena, yāva maṃ jarā nābhibhavati,	57	
PA_atk-s05_13a4:57_2	tāvadeva pabbajitvā abhiññā ca samāpattiyo ca nibbattetvā brahmalokaparāyaṇo bhavissāmī”ti	57	
PA_atk-s05_13a4:57_3	cintetvā gehe sabbadvārāni vivarāpetvā “dinnaṃ me, harantū”ti asuciṃ viya jigucchanto	57	
PA_atk-s05_13a4:57_4	vatthukāme pahāya mahājanassa rodantassa paridevantassa nagarā nikkhamitvā himavantapadesaṃ	57	
PA_atk-s05_13a4:57_5	pavisitvā isipabbajjaṃ pabbajitvā attano vasanatthāya ramaṇīyaṃ bhūmibhāgaṃ olokento	57	
PA_atk-s05_13a4:57_6	imaṃ ṭhānaṃ patvā “idha vasissāmī”ti ekaṃ indavāruṇīrukkhaṃ gocaragāmaṃ adhiṭṭhāya	57	
PA_atk-s05_13a4:57_7	tasseva rukkhassa mūle vihāsi. Gāmantasenāsanaṃ pahāya āraññiko ahosi, paṇṇasālaṃ	57	
PA_atk-s05_13a4:57_8	akatvā rukkhamūliko ahosi, abbhokāsiko nesajjiko. Sace nipajjitukāmo, bhūmiyaṃyeva	57	
PA_atk-s05_13a4:57_9	nipajjati, dantamūsaliko hutvā anaggipakkameva khādati, thusaparikkhittaṃ kiñci na	57	
PA_atk-s05_13a4:57_10	khādati, ekadivasaṃ ekavārameva khādati, ekāsaniko ahosi. Khamāya pathavīāpatejavāyusamo	571	
PA_atk-s05_13a4:57_11	hutvā ete ettake dhutaṅgaguṇe samādāya vattati, imasmiṃ kira jātake bodhisatto paramappiccho	571	
PA_atk-s05_13a4:57_12	ahosi. So na cirasseva abhiññā ca samāpattiyo ca nibbattetvā jhānakīḷaṃ kīḷanto tattheva	571	
PA_atk-s05_13a4:57_13	vasati, phalāphalatthampi aññattha na gacchati, rukkhassa phalitakāle phalaṃ khādati,	571	
PA_atk-s05_13a4:57_14	pupphitakāle pupphaṃ khādati, sapattakāle pattāni khādati, nippattakāle papaṭikaṃ	571	
PA_atk-s05_13a4:57_15	khādati. Evaṃ paramasantuṭṭho hutvā imasmiṃ ṭhāne ciraṃ vasati.	571	
PA_atk-s05_13a4:58_0	So ekadivasaṃ pubbaṇhasamaye tassa rukkhassa pakkāni phalāni gaṇhi, gaṇhanto pana	58	
PA_atk-s05_13a4:58_1	loluppacārena uṭṭhāya aññasmiṃ padese na gaṇhāti, yathānisinnova hatthaṃ pasāretvā	58	
PA_atk-s05_13a4:58_2	hatthappasāraṇaṭṭhāne ṭhitāni phalāni saṃharati, tesupi manāpāmanāpaṃ avicinitvā	58	
PA_atk-s05_13a4:58_3	sampattasampattameva gaṇhāti. Evaṃ paramasantuṭṭhassa tassa sīlatejena sakkassa paṇḍukambalasilāsanaṃ	58	
PA_atk-s05_13a4:58_4	uṇhākāraṃ dassesi. Taṃ kira sakkassa āyukkhayena vā uṇhaṃ hoti puññakkhayena vā,	58	
PA_atk-s05_13a4:58_5	aññasmiṃ vā mahānubhāvasatte taṃ ṭhānaṃ patthente, dhammikānaṃ vā mahiddhikasamaṇabrāhmaṇānaṃ	58	
PA_atk-s05_13a4:58_6	sīlatejena uṇhaṃ hoti. Sakko “ko nu kho maṃ ṭhānā cāvetukāmo”ti āvajjetvā imasmiṃ	58	
PA_atk-s05_13a4:58_7	padese vasantaṃ kaṇhaṃ isiṃ rukkhaphalāni uccinantaṃ disvā cintesi “ayaṃ isi ghoratapo	58	
PA_atk-s05_13a4:58_8	paramajitindriyo, imaṃ dhammakathāya sīhanādaṃ nadāpetvā sukāraṇaṃ sutvā varena santappetvā	58	
PA_atk-s05_13a4:58_9	imamassa rukkhaṃ dhuvaphalaṃ katvā āgamissāmī”ti. So mahantenānubhāvena sīghaṃ otaritvā	58	
PA_atk-s05_13a4:58_10	tasmiṃ rukkhamūle tassa piṭṭhipasse ṭhatvā “attano avaṇṇe kathite kujjhissati nu	581	
PA_atk-s05_13a4:58_11	kho, no”ti vīmaṃsanto paṭhamaṃ gāthamāha –	581	
PA_atk-s05_13a4:60	“Kaṇho vatāyaṃ puriso, kaṇhaṃ bhuñjati bhojanaṃ;	6	
PA_atk-s05_13a4:61	Kaṇhe bhūmipadesasmiṃ, na mayhaṃ manaso piyo”ti.	6	
PA_atk-s05_13a4:62	Tattha kaṇhoti kāḷavaṇṇo. Bhojananti rukkhaphalabhojanaṃ.	6	
PA_atk-s05_13a4:63	Kaṇho isi sakkassa vacanaṃ sutvā “ko nu kho mayā saddhiṃ kathetī”ti dibbacakkhunā upadhārento “sakko”ti ñatvā anivattitvā anoloketvāva dutiyaṃ gāthamāha –	6	
PA_atk-s05_13a4:65	“Na kaṇho tacasā hoti, antosāro hi brāhmaṇo;	6	
PA_atk-s05_13a4:66	Yasmiṃ pāpāni kammāni, sa ve kaṇho sujampatī”ti.	6	
PA_atk-s05_13a4:67_0	Tattha tacasāti tacena kaṇho nāma na hotīti attho. Antosāroti abbhantare sīlasamādhipaññāvimuttivimuttiñāṇadassanasārehi	67	
PA_atk-s05_13a4:67_1	samannāgato. Evarūpo hi bāhitapāpattā brāhmaṇo nāma hoti. Sa veti yasmiṃ pana pāpāni	67	
PA_atk-s05_13a4:67_2	kammāni atthi, so yattha katthaci kule jātopi yena kenaci sarīravaṇṇena samannāgatopi kāḷakova.	67	
PA_atk-s05_13a4:68_0	Evañca pana vatvā imesaṃ sattānaṃ kaṇhabhāvakarāni pāpakammāni ekavidhādibhedehi	68	
PA_atk-s05_13a4:68_1	vitthāretvā sabbānipi tāni garahitvā sīlādayo guṇe pasaṃsitvā ākāse candaṃ uṭṭhāpento	68	
PA_atk-s05_13a4:68_2	viya sakkassa dhammaṃ desesi. Sakko tassa dhammakathaṃ sutvā pamudito somanassajāto	68	
PA_atk-s05_13a4:68_3	mahāsattaṃ varena nimantento tatiyaṃ gāthamāha –	68	
PA_atk-s05_13a4:70	“Etasmiṃ te sulapite, patirūpe subhāsite;	7	
PA_atk-s05_13a4:71	Varaṃ brāhmaṇa te dammi, yaṃ kiñci manasicchasī”ti.	7	
PA_atk-s05_13a4:72_0	Tattha etasminti yaṃ idaṃ tayā sabbaññubuddhena viya sulapitaṃ, tasmiṃ sulapite tumhākameva	72	
PA_atk-s05_13a4:72_1	anucchavikattā patirūpe subhāsite yaṃ kiñci manasā icchasi, sabbaṃ te yaṃ varaṃ icchitaṃ	72	
PA_atk-s05_13a4:72_2	patthitaṃ, taṃ dammīti attho.	72	
PA_atk-s05_13a4:73_0	Taṃ sutvā mahāsatto cintesi “ayaṃ kiṃ nu kho attano avaṇṇe kathite kujjhissati, noti	73	
PA_atk-s05_13a4:73_1	maṃ vīmaṃsanto mayhaṃ chavivaṇṇañca bhojanañca vasanaṭṭhānañca garahitvā idāni mayhaṃ	73	
PA_atk-s05_13a4:73_2	akuddhabhāvaṃ ñatvā pasannacitto varaṃ deti, maṃ kho panesa ‘sakkissariyabrhmissariyānaṃ	73	
PA_atk-s05_13a4:73_3	atthāya brahmacariyaṃ caratī’tipi maññeyya, tatrassa nikkaṅkhabhāvatthaṃ mayhaṃ paresu	73	
PA_atk-s05_13a4:73_4	kodho vā doso vā mā uppajjatu, parasampattiyaṃ lobho vā paresu sineho vā mā uppajjatu,	73	
PA_atk-s05_13a4:73_5	majjhattova bhaveyyanti ime mayā cattāro vare gahetuṃ vaṭṭatī”ti. So tassa nikkaṅkhabhāvatthāya	73	
PA_atk-s05_13a4:73_6	cattāro vare gaṇhanto catutthaṃ gāthamāha –	73	
PA_atk-s05_13a4:75	“Varañce me ado sakka, sabbabhūtānamissara;	7	
PA_atk-s05_13a4:76	Sunikkodhaṃ suniddosaṃ, nillobhaṃ vuttimattano;	7	
PA_atk-s05_13a4:77	Nisnehamabhikaṅkhāmi, ete me caturo vare”ti.	7	
PA_atk-s05_13a4:78_0	Tattha varañce me ado sakkāti sace tvaṃ mayhaṃ varaṃ adāsi. Sunikkodhanti akujjhanavasena	78	
PA_atk-s05_13a4:78_1	suṭṭhu nikkodhaṃ. Suniddosanti adussanavasena suṭṭhu niddosaṃ. Nillobhanti parasampattīsu	78	
PA_atk-s05_13a4:78_2	nillobhaṃ. Vuttimattanoti evarūpaṃ attano vuttiṃ. Nisnehanti puttadhītādīsu vā saviññāṇakesu	78	
PA_atk-s05_13a4:78_3	dhanadhaññādīsu vā aviññāṇakesu attano santakesupi nisnehaṃ apagatalobhaṃ. Abhikaṅkhāmīti	78	
PA_atk-s05_13a4:78_4	evarūpaṃ imehi catūhaṅgehi samannāgataṃ attano vuttiṃ abhikaṅkhāmi. Ete me caturo	78	
PA_atk-s05_13a4:78_5	vareti ete nikkodhādike caturo mayhaṃ vare dehīti.	78	
PA_atk-s05_13a4:79_0	Kiṃ panesa na jānāti “yathā na sakkā sakkassa santike varaṃ gahetvā varena kodhādayo	79	
PA_atk-s05_13a4:79_1	hanitu”nti. No na jānāti, sakke kho pana varaṃ dente na gaṇhāmīti vacanaṃ na yuttanti	79	
PA_atk-s05_13a4:79_2	tassa ca nikkaṅkhabhāvatthāya gaṇhi. Tato sakko cintesi “kaṇhapaṇḍito varaṃ gaṇhanto	79	
PA_atk-s05_13a4:79_3	ativiya anavajje vare gaṇhi, etesu varesu guṇadosaṃ etameva pucchissāmī”ti. Atha	79	
PA_atk-s05_13a4:79_4	naṃ pucchanto pañcamaṃ gāthamāha –	79	
PA_atk-s05_13a4:81	“Kiṃnu kodhe vā dose vā, lobhe snehe ca brāhmaṇa;	8	
PA_atk-s05_13a4:82	Ādīnavaṃ tvaṃ passasi, taṃ me akkhāhi pucchito”ti.	8	
PA_atk-s05_13a4:83	Tassattho – brāhmaṇa kiṃ nu kho tvaṃ kodhe dose lobhe snehe ca ādīnavaṃ passasi, taṃ tāva me pucchito akkhāhi, na hi mayaṃ ettha ādīnavaṃ jānāmāti.	8	
PA_atk-s05_13a4:84	Atha naṃ mahāsatto “tena hi suṇāhī”ti vatvā catasso gāthā abhāsi –	8	
PA_atk-s05_13a4:86	“Appo hutvā bahu hoti, vaḍḍhate so akhantijo;	8	
PA_atk-s05_13a4:87	Āsaṅgī bahupāyāso, tasmā kodhaṃ na rocaye.	8	
PA_atk-s05_13a4:89	“Duṭṭhassa pharusā vācā, parāmāso anantarā;	8	
PA_atk-s05_13a4:90	Tato pāṇi tato daṇḍo, satthassa paramā gati;	9	
PA_atk-s05_13a4:91	Doso kodhasamuṭṭhāno, tasmā dosaṃ na rocaye.	9	
PA_atk-s05_13a4:93	“Ālopasāhasākārā, nikatī vañcanāni ca;	9	
PA_atk-s05_13a4:94	Dissanti lobhadhammesu, tasmā lobhaṃ na rocaye.	9	
PA_atk-s05_13a4:96	“Snehasaṅgathitā ganthā, senti manomayā puthū;	9	
PA_atk-s05_13a4:97	Te bhusaṃ upatāpenti, tasmā snehaṃ na rocaye”ti.	9	
PA_atk-s05_13a4:98_0	Tattha akhantijoti so anadhivāsakajātikassa akhantito jāto kodho paṭhamaṃ paritto	98	
PA_atk-s05_13a4:98_1	hutvā pacchā bahu hoti aparāparaṃ vaḍḍhati. Tassa vaḍḍhanabhāvo khantivādījātakena	98	
PA_atk-s05_13a4:98_2	ceva cūḷadhammapālajātakena ca vaṇṇetabbo. Apica tissāmaccassapettha bhariyaṃ ādiṃ	98	
PA_atk-s05_13a4:98_3	katvā sabbaṃ saparijanaṃ māretvā pacchā attano māritavatthu kathetabbaṃ. Āsaṅgīti	98	
PA_atk-s05_13a4:98_4	āsaṅgakaraṇo. Yassa uppajjati, taṃ āsattaṃ laggitaṃ karoti, taṃ vatthuṃ vissajjetvā	98	
PA_atk-s05_13a4:98_5	gantuṃ na deti, nivattitvā akkosanādīni kāreti. Bahupāyāsoti bahunā kāyikacetasikadukkhasaṅkhātena	98	
PA_atk-s05_13a4:98_6	upāyāsena kilamathena samannāgato. Kodhaṃ nissāya hi kodhavasena ariyādīsu katavītikkamā	98	
PA_atk-s05_13a4:98_7	diṭṭhadhamme ceva samparāye ca vadhabandhavippaṭisārādīni ceva pañcavidhabandhanakammakaraṇādīni	98	
PA_atk-s05_13a4:98_8	ca bahūni dukkhāni anubhavantīti kodho bahupāyāso nāma. Tasmāti yasmā esa evaṃ anekādīnavo,	98	
PA_atk-s05_13a4:98_9	tasmā kodhaṃ na rocemi.	98	
PA_atk-s05_13a4:99_0	Duṭṭhassāti kujjhanalakkhaṇena kodhena kujjhitvā aparabhāge dussanalakkhaṇena dosena	99	
PA_atk-s05_13a4:99_1	duṭṭhassa paṭhamaṃ tāva “are, dāsa, pessā”ti pharusavācā niccharati, vācāya anantarā	99	
PA_atk-s05_13a4:99_2	ākaḍḍhanavikaḍḍhanavasena hatthaparāmāso, tato anantarā upakkamanavasena pāṇi pavattati,	99	
PA_atk-s05_13a4:99_3	tato daṇḍo, daṇḍappahāre atikkamitvā pana ekatodhāraubhatodhārassa satthassa paramā	99	
PA_atk-s05_13a4:99_4	gati, sabbapariyantā satthanipphatti hoti. Yadā hi satthena paraṃ jīvitā voropetvā	99	
PA_atk-s05_13a4:99_5	pacchā teneva satthena attānaṃ jīvitā voropeti, tadā doso matthakappatto hoti. Doso	99	
PA_atk-s05_13a4:99_6	kodhasamuṭṭhānoti yathā anambilaṃ takkaṃ vā kañjikaṃ vā pariṇāmavasena parivattitvā	99	
PA_atk-s05_13a4:99_7	ambilaṃ hoti, taṃ ekajātikampi samānaṃ ambilaṃ anambilanti nānā vuccati, tathā pubbakāle	99	
PA_atk-s05_13a4:99_8	kodho pariṇamitvā aparabhāge doso hoti. So akusalamūlattena ekajātikopi samāno kodho	99	
PA_atk-s05_13a4:99_9	dosoti nānā vuccati. Yathā anambilato ambilaṃ, evaṃ sopi kodhato samuṭṭhātīti kodhasamuṭṭhāno.	99	
PA_atk-s05_13a4:99_10	Tasmāti yasmā evaṃ anekādīnavo doso, tasmā dosampi na rocemi.	991	
PA_atk-s05_13a4:100_0	Ālopasāhasākārāti divā divasseva gāmaṃ paharitvā vilumpanāni ca āvudhaṃ sarīre ṭhapetvā	100	
PA_atk-s05_13a4:100_1	“idaṃ nāma me dehī”ti sāhasākārā ca. Nikatī vañcanāni cāti patirūpakaṃ dassetvā parassa	100	
PA_atk-s05_13a4:100_2	haraṇaṃ nikati nāma, sā asuvaṇṇameva “suvaṇṇa”nti kūṭakahāpaṇaṃ “kahāpaṇo”ti datvā	100	
PA_atk-s05_13a4:100_3	parasantakaggahaṇe daṭṭhabbā. Paṭibhānavasena pana upāyakusalatāya parasantakaggahaṇaṃ	100	
PA_atk-s05_13a4:100_4	vañcanaṃ nāma. Tassevaṃ pavatti daṭṭhabbā – eko kira ujujātiko gāmikapuriso araññato	100	
PA_atk-s05_13a4:100_5	sasakaṃ ānetvā nadītīre ṭhapetvā nhāyituṃ otari. Atheko dhutto taṃ sasakaṃ sīse katvā	100	
PA_atk-s05_13a4:100_6	nhāyituṃ otiṇṇo. Itaro uttaritvā sasakaṃ apassanto ito cito ca vilokesi. Tamenaṃ	100	
PA_atk-s05_13a4:100_7	dhutto “kiṃ bho vilokesī”ti vatvā “imasmiṃ me ṭhāne sasako ṭhapito, taṃ na passāmī”ti	100	
PA_atk-s05_13a4:100_8	vutte “andhabāla, tvaṃ na jānāsi, sasakā nāma nadītīre ṭhapitā palāyanti, passa ahaṃ	100	
PA_atk-s05_13a4:100_9	attano sasakaṃ sīse ṭhapetvāva nhāyāmī”ti āha. So appaṭibhānatāya “evaṃ bhavissatī”ti	100	
PA_atk-s05_13a4:100_10	pakkāmi. Ekakahāpaṇena migapotakaṃ gahetvā puna taṃ datvā dvikahāpaṇagghanakassa	1001	
PA_atk-s05_13a4:100_11	migassa gahitavatthupettha kathetabbaṃ. Dissanti lobhadhammesūti sakka, ime ālopādayo	1001	
PA_atk-s05_13a4:100_12	pāpadhammā lobhasabhāvesu lobhābhibhūtesu sattesu dissanti. Na hi aluddhā evarūpāni	1001	
PA_atk-s05_13a4:100_13	kammāni karonti. Evaṃ lobho anekādīnavo, tasmā lobhampi na rocemi.	1001	
PA_atk-s05_13a4:101_0	Snehasaṅgathitā ganthāti ārammaṇesu allīyanalakkhaṇena snehena saṅgathitā punappunaṃ	101	
PA_atk-s05_13a4:101_1	uppādavasena ghaṭitā suttena pupphāni viya baddhā nānappakāresu ārammaṇesu pavattamānā	101	
PA_atk-s05_13a4:101_2	abhijjhākāyaganthā. Senti manomayā puthūti te puthūsu ārammaṇesu uppannā suvaṇṇādīhi	101	
PA_atk-s05_13a4:101_3	nibbattāni suvaṇṇādimayāni ābharaṇādīni viya manena nibbattattā manomayā abhijjhākāyaganthā	101	
PA_atk-s05_13a4:101_4	tesu ārammaṇesu senti anusenti. Te bhusaṃ upatāpentīti te evaṃ anusayitā balavatāpaṃ	101	
PA_atk-s05_13a4:101_5	janentā bhusaṃ upatāpenti atikilamenti. Tesaṃ pana bhusaṃ upatāpane “sallaviddhova	101	
PA_atk-s05_13a4:101_6	ruppatī”ti gāthāya vatthu, “piyajātikā hi gahapati, sokaparidevadukkhadomanassupāyāsā	101	
PA_atk-s05_13a4:101_7	piyappabhutikā”, “piyato jāyatī soko”tiādīni suttāni ca āharitabbāni. Apica maṅgalabodhisattassa	101	
PA_atk-s05_13a4:101_8	dārake datvā balavasokena hadayaṃ phali, vessantarabodhisattassa mahantaṃ domanassaṃ	101	
PA_atk-s05_13a4:101_9	udapādi. Evaṃ pūritapāramīnaṃ mahāsattānaṃ pemaṃ upatāpaṃ karotiyeva. Ayaṃ snehe	101	
PA_atk-s05_13a4:101_10	ādīnavo, tasmā snehampi na rocemīti.	1011	
PA_atk-s05_13a4:102	Sakko pañhavissajjanaṃ sutvā “kaṇhapaṇḍita tayā ime pañhā buddhalīḷāya sādhukaṃ kathitā, ativiya tuṭṭhosmi te, aparampi varaṃ gaṇhāhī”ti vatvā dasamaṃ gāthamāha –	10	
PA_atk-s05_13a4:104	“Etasmiṃ te sulapite, patirūpe subhāsite;	10	
PA_atk-s05_13a4:105	Varaṃ brāhmaṇa te dammi, yaṃ kiñci manasicchasī”ti.	10	
PA_atk-s05_13a4:106	Tato bodhisatto anantaragāthamāha –	10	
PA_atk-s05_13a4:108	“Varañce me ado sakka, sabbabhūtānamissara;	10	
PA_atk-s05_13a4:109	Araññe me viharato, niccaṃ ekavihārino;	10	
PA_atk-s05_13a4:110	Ābādhā mā uppajjeyyuṃ, antarāyakarā bhusā”ti.	11	
PA_atk-s05_13a4:111	Tattha antarāyakarā bhusāti imassa me tapokammassa antarāyakarā.	11	
PA_atk-s05_13a4:112_0	Taṃ sutvā sakko “kaṇhapaṇḍito varaṃ gaṇhanto na āmisasannissitaṃ gaṇhāti, tapokammanissitameva	112	
PA_atk-s05_13a4:112_1	gaṇhātī”ti cintetvā bhiyyosomattāya pasanno aparampi varaṃ dadamāno itaraṃ gāthamāha –	112	
PA_atk-s05_13a4:114	“Etasmiṃ te sulapite, patirūpe subhāsite;	11	
PA_atk-s05_13a4:115	Varaṃ brāhmaṇa te dammi, yaṃ kiñci manasicchasī”ti.	11	
PA_atk-s05_13a4:116	Bodhisattopi varaggahaṇāpadesena tassa dhammaṃ desento osānagāthamāha –	11	
PA_atk-s05_13a4:118	“Varañce me ado sakka, sabbabhūtānamissara;	11	
PA_atk-s05_13a4:119	Na mano vā sarīraṃ vā, maṃ-kate sakka kassaci;	11	
PA_atk-s05_13a4:120	Kadāci upahaññetha, etaṃ sakka varaṃ vare”ti.	12	
PA_atk-s05_13a4:121_0	Tattha mano vāti manodvāraṃ vā. Sarīraṃ vāti kāyadvāraṃ vā, vacīdvārampi etesaṃ gahaṇena	121	
PA_atk-s05_13a4:121_1	gahitamevāti veditabbaṃ. Maṃ-kateti mama kāraṇā. Upahaññethāti upaghātaṃ āpajjeyya	121	
PA_atk-s05_13a4:121_2	aparisuddhaṃ assa. Idaṃ vuttaṃ hoti – sakka devarāja, mama kāraṇā maṃ nissāya mama	121	
PA_atk-s05_13a4:121_3	anatthakāmatāya kassaci sattassa kismiñci kāle idaṃ tividhampi kammadvāraṃ na upahaññetha,	121	
PA_atk-s05_13a4:121_4	pāṇātipātādīhi dasahi akusalakammapathehi vimuttaṃ parisuddhameva bhaveyyāti.	121	
PA_atk-s05_13a4:122_0	Iti mahāsatto chasupi ṭhānesu varaṃ gaṇhanto nekkhammanissitameva gaṇhi, jānāti cesa	122	
PA_atk-s05_13a4:122_1	“sarīraṃ nāma byādhidhammaṃ, na taṃ sakkā sakkena abyādhidhammaṃ kātu”nti. Sattānañhi	122	
PA_atk-s05_13a4:122_2	tīsu dvāresu parisuddhabhāvo asakkāyattova, evaṃ santepi tassa dhammadesanatthaṃ	122	
PA_atk-s05_13a4:122_3	ime vare gaṇhi. Sakkopi taṃ rukkhaṃ dhuvaphalaṃ katvā mahāsattaṃ vanditvā sirasi	122	
PA_atk-s05_13a4:122_4	añjaliṃ patiṭṭhapetvā “arogā idheva vasathā”ti vatvā sakaṭṭhānameva gato. Bodhisattopi	122	
PA_atk-s05_13a4:122_5	aparihīnajjhāno brahmalokūpago ahosi.	122	
PA_atk-s05_13a4:123	Satthā imaṃ dhammadesanaṃ āharitvā “ānanda, pubbe mayā nivutthabhūmippadeso ceso”ti vatvā jātakaṃ samodhānesi – “tadā sakko anuruddho ahosi, kaṇhapaṇḍito pana ahameva ahosi”nti.	12	
PA_atk-s05_13a4:124	Kaṇhajātakavaṇṇanā dutiyā.	12	
PA_atk-s05_13a4:126	[441] 3. Catuposathikajātakavaṇṇanā	12	
PA_atk-s05_13a4:127	24-38. Yo kopaneyyoti idaṃ catuposathikajātakaṃ puṇṇakajātake āvi bhavissati.	12	
PA_atk-s05_13a4:128	Catuposathikajātakavaṇṇanā tatiyā.	12	
PA_atk-s05_13a4:130	[442] 4. Saṅkhajātakavaṇṇanā	13	
PA_atk-s05_13a4:131_0	Bahussutoti idaṃ satthā jetavane viharanto sabbaparikkhāradānaṃ ārabbha kathesi.	131	
PA_atk-s05_13a4:131_1	Sāvatthiyaṃ kireko upāsako tathāgatassa dhammadesanaṃ sutvā pasannacitto svātanāya	131	
PA_atk-s05_13a4:131_2	nimantetvā attano gharadvāre maṇḍapaṃ kāretvā alaṅkaritvā punadivase tathāgatassa	131	
PA_atk-s05_13a4:131_3	kālaṃ ārocāpesi. Satthā pañcasatabhikkhuparivāro tattha gantvā paññatte āsane nisīdi.	131	
PA_atk-s05_13a4:131_4	Upāsako saputtadāro saparijano buddhappamukhassa bhikkhusaṅghassa mahādānaṃ datvā	131	
PA_atk-s05_13a4:131_5	puna svātanāyāti evaṃ sattāhaṃ nimantetvā mahādānaṃ pavattetvā sattame divase sabbaparikkhāraṃ	131	
PA_atk-s05_13a4:131_6	adāsi. Taṃ pana dadamāno upāhanadānaṃ ussannaṃ katvā adāsi. Dasabalassa dinno upāhanasaṅghāṭo	131	
PA_atk-s05_13a4:131_7	sahassagghanako ahosi, dvinnaṃ aggasāvakānaṃ pañcasatagghanako, sesānaṃ pañcannaṃ	131	
PA_atk-s05_13a4:131_8	bhikkhusatānaṃ satagghanako. Iti so sabbaparikkhāradānaṃ datvā attano parisāya saddhiṃ	131	
PA_atk-s05_13a4:131_9	bhagavato santike nisīdi. Athassa satthā madhurena sarena anumodanaṃ karonto “upāsaka,	131	
PA_atk-s05_13a4:131_10	uḷāraṃ te sabbaparikkhāradānaṃ, attamano hohi, pubbe anuppanne buddhe paccekabuddhassa	1311	
PA_atk-s05_13a4:131_11	ekaṃ upāhanasaṅghāṭaṃ datvā nāvāya bhinnāya appatiṭṭhe mahāsamuddepi upāhanadānanissandena	1311	
PA_atk-s05_13a4:131_12	patiṭṭhaṃ labhiṃsu, tvaṃ pana buddhappamukhassa bhikkhusaṅghassa sabbaparikkhāradānaṃ	1311	
PA_atk-s05_13a4:131_13	adāsi, tassa te upāhanadānassa phalaṃ kasmā na patiṭṭhā bhavissatī”ti vatvā tena	1311	
PA_atk-s05_13a4:131_14	yācito atītaṃ āhari.	1311	
PA_atk-s05_13a4:132_0	Atīte ayaṃ bārāṇasī moḷinī nāma ahosi. Moḷininagare brahmadatte rajjaṃ kārente saṅkho	132	
PA_atk-s05_13a4:132_1	nāma brāhmaṇo aḍḍho mahaddhano mahābhogo pahūtavittupakaraṇo pahūtadhanadhaññasuvaṇṇarajato	132	
PA_atk-s05_13a4:132_2	catūsu nagaradvāresu nagaramajjhe nivesanadvāre cāti chasu ṭhānesu cha dānasālāyo	132	
PA_atk-s05_13a4:132_3	kāretvā devasikaṃ chasatasahassāni vissajjento kapaṇaddhikānaṃ mahādānaṃ pavattesi.	132	
PA_atk-s05_13a4:132_4	So ekadivasaṃ cintesi “ahaṃ gehe dhane khīṇe dātuṃ na sakkhissāmi, aparikkhīṇeyeva	132	
PA_atk-s05_13a4:132_5	dhane nāvāya suvaṇṇabhūmiṃ gantvā dhanaṃ āharissāmī”ti. So nāvaṃ bandhāpetvā bhaṇḍassa	132	
PA_atk-s05_13a4:132_6	pūrāpetvā puttadāraṃ āmantetvā “yāvāhaṃ āgacchāmi, tāva me dānaṃ anupacchinditvā	132	
PA_atk-s05_13a4:132_7	pavatteyyāthā”ti vatvā dāsakammakaraparivuto chattaṃ ādāya upāhanaṃ āruyha majjhanhikasamaye	132	
PA_atk-s05_13a4:132_8	paṭṭanagāmābhimukho pāyāsi. Tasmiṃ khaṇe gandhamādane eko paccekabuddho āvajjetvā	132	
PA_atk-s05_13a4:132_9	taṃ dhanāharaṇatthāya gacchantaṃ disvā “mahāpuriso dhanaṃ āharituṃ gacchati, bhavissati	132	
PA_atk-s05_13a4:132_10	nu kho assa samudde antarāyo, no”ti āvajjetvā “bhavissatī”ti ñatvā “esa maṃ disvā	1321	
PA_atk-s05_13a4:132_11	chattañca upāhanañca mayhaṃ datvā upāhanadānanissandena samudde bhinnāya nāvāya patiṭṭhaṃ	1321	
PA_atk-s05_13a4:132_12	labhissati, karissāmissa anuggaha”nti ākāsenāgantvā tassāvidūre otaritvā caṇḍavātātape	1321	
PA_atk-s05_13a4:132_13	aṅgārasantharasadisaṃ uṇhavālukaṃ maddanto tassa abhimukho āgacchi.	1321	
PA_atk-s05_13a4:133_0	So taṃ disvāva “puññakkhettaṃ me āgataṃ, ajja mayā ettha dānabījaṃ ropetuṃ vaṭṭatī”ti	133	
PA_atk-s05_13a4:133_1	tuṭṭhacitto vegena taṃ upasaṅkamitvā vanditvā “bhante, mayhaṃ anuggahatthāya thokaṃ	133	
PA_atk-s05_13a4:133_2	maggā okkamma imaṃ rukkhamūlaṃ upasaṅkamathā”ti vatvā tasmiṃ rukkhamūlaṃ upasaṅkamante	133	
PA_atk-s05_13a4:133_3	rukkhamūle vālukaṃ ussāpetvā uttarāsaṅgaṃ paññapetvā paccekabuddhaṃ nisīdāpetvā vanditvā	133	
PA_atk-s05_13a4:133_4	vāsitaparissāvitena udakena pāde dhovitvā gandhatelena makkhetvā attano upāhanā omuñcitvā	133	
PA_atk-s05_13a4:133_5	papphoṭetvā gandhatelena makkhetvā tassa pādesu paṭimuñcitvā “bhante, imā upāhanā	133	
PA_atk-s05_13a4:133_6	āruyha chattaṃ matthake katvā gacchathā”ti chattupāhanaṃ adāsi. So assa anuggahatthāya	133	
PA_atk-s05_13a4:133_7	taṃ gahetvā pasādasaṃvaḍḍhanatthaṃ passantassevassa uppatitvā gandhamādanameva agamāsi.	133	
PA_atk-s05_13a4:133_8	Bodhisattopi taṃ disvā ativiya pasannacitto paṭṭanaṃ gantvā nāvaṃ abhiruhi. Athassa	133	
PA_atk-s05_13a4:133_9	mahāsamuddaṃ paṭipannassa sattame divase nāvā vivaraṃ adāsi, udakaṃ ussiñcituṃ nāsakkhiṃsu.	133	
PA_atk-s05_13a4:133_10	Mahājano maraṇabhayabhīto attano attano devatā namassitvā mahāviravaṃ viravi. Mahāsatto	1331	
PA_atk-s05_13a4:133_11	ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇaṃ	1331	
PA_atk-s05_13a4:133_12	yāvadatthaṃ khāditvā tampi khādāpetvā tena saddhiṃ kūpakayaṭṭhimatthakaṃ āruyha “imāya	1331	
PA_atk-s05_13a4:133_13	disāya amhākaṃ nagara”nti disaṃ vavatthapetvā macchakacchapaparipanthato attānaṃ	1331	
PA_atk-s05_13a4:133_14	mocento tena saddhiṃ usabhamattaṃ atikkamitvā pati. Mahājano vināsaṃ pāpuṇi. Mahāsatto	1331	
PA_atk-s05_13a4:133_15	pana upaṭṭhākena saddhiṃ samuddaṃ tarituṃ ārabhi. Tassa tarantasseva sattamo divaso	1331	
PA_atk-s05_13a4:133_16	jāto. So tasmimpi kāle loṇodakena mukhaṃ vikkhāletvā uposathiko ahosiyeva.	1331	
PA_atk-s05_13a4:134_0	Tadā pana catūhi lokapālehi maṇimekhalā nāma devadhītā “sace samudde nāvāya bhinnāya	134	
PA_atk-s05_13a4:134_1	tisaraṇagatā vā sīlasampannā vā mātāpitupaṭṭhākā vā manussā dukkhappattā honti, te	134	
PA_atk-s05_13a4:134_2	rakkheyyāsī”ti samudde ārakkhaṇatthāya ṭhapitā hoti. Sā attano issariyena sattāhamanubhavitvā	134	
PA_atk-s05_13a4:134_3	pamajjitvā sattame divase samuddaṃ olokentī sīlācārasaṃyuttaṃ saṅkhabrāhmaṇaṃ disvā	134	
PA_atk-s05_13a4:134_4	“imassa sattamo divaso samudde patitassa, sace so marissati ativiya gārayhā me bhavissatī”ti	134	
PA_atk-s05_13a4:134_5	saṃviggamānahadayā hutvā ekaṃ suvaṇṇapātiṃ nānaggarasabhojanassa pūretvā vātavegena	134	
PA_atk-s05_13a4:134_6	tattha gantvā tassa purato ākāse ṭhatvā “brāhmaṇa, tvaṃ sattāhaṃ nirāhāro, idaṃ dibbabhojanaṃ	134	
PA_atk-s05_13a4:134_7	bhuñjā”ti āha. So taṃ oloketvā “apanehi tava bhattaṃ, ahaṃ uposathiko”ti āha. Athassa	134	
PA_atk-s05_13a4:134_8	upaṭṭhāko pacchato āgato devataṃ adisvā saddameva sutvā “ayaṃ brāhmaṇo pakatisukhumālo	134	
PA_atk-s05_13a4:134_9	sattāhaṃ nirāhāratāya dukkhito maraṇabhayena vilapati maññe, assāsessāmi na”nti cintetvā	134	
PA_atk-s05_13a4:134_10	paṭhamaṃ gāthamāha –	1341	
PA_atk-s05_13a4:136	“Bahussuto sutadhammosi saṅkha, diṭṭhā tayā samaṇabrāhmaṇā ca;	13	
PA_atk-s05_13a4:137	Athakkhaṇe dassayase vilāpaṃ, añño nu ko te paṭimantako mayā”ti.	13	
PA_atk-s05_13a4:138_0	Tattha sutadhammosīti dhammopi tayā dhammikasamaṇabrāhmaṇānaṃ santike suto asi. Diṭṭhā	138	
PA_atk-s05_13a4:138_1	tayāti tesaṃ paccaye dentena veyyāvaccaṃ karontena dhammikasamaṇabrāhmaṇā ca tayā	138	
PA_atk-s05_13a4:138_2	diṭṭhā. Evaṃ akaronto hi passantopi te na passatiyeva. Athakkhaṇeti atha akkhaṇe	138	
PA_atk-s05_13a4:138_3	sallapantassa kassaci abhāvena vacanassa anokāse. Dassayaseti “ahaṃ uposathiko”ti	138	
PA_atk-s05_13a4:138_4	vadanto vilāpaṃ dassesi. Paṭimantakoti mayā añño ko tava paṭimantako paṭivacanadāyako,	138	
PA_atk-s05_13a4:138_5	kiṃkāraṇā evaṃ vippalapasīti?	138	
PA_atk-s05_13a4:139	So tassa vacanaṃ sutvā “imassa devatā na paññāyati maññe”ti cintetvā “samma, nāhaṃ maraṇassa bhāyāmi, atthi pana me añño paṭimantako”ti vatvā dutiyaṃ gāthamāha –	13	
PA_atk-s05_13a4:141	“Subbhū subhā suppaṭimukkakambu, paggayha sovaṇṇamayāya pātiyā;	14	
PA_atk-s05_13a4:142	‘Bhuñjassu bhattaṃ’ iti maṃ vadeti, saddhāvittā, tamahaṃ noti brūmī”ti.	14	
PA_atk-s05_13a4:143_0	Tattha subbhūti subhamukhā. Subhāti pāsādikā uttamarūpadharā. Suppaṭimukkakambūti	143	
PA_atk-s05_13a4:143_1	paṭimukkasuvaṇṇālaṅkārā. Paggayhāti suvaṇṇapātiyā bhattaṃ gahetvā ukkhipitvā. Saddhāvittāti	143	
PA_atk-s05_13a4:143_2	saddhā ceva tuṭṭhacittā ca. “Saddhaṃ citta”ntipi pāṭho, tassattho saddhanti saddahantaṃ,	143	
PA_atk-s05_13a4:143_3	cittanti tuṭṭhacittaṃ. Tamahaṃ notīti tamahaṃ devataṃ uposathikattā paṭikkhipanto	143	
PA_atk-s05_13a4:143_4	noti brūmi, na vippalapāmi sammāti.	143	
PA_atk-s05_13a4:144	Athassa so tatiyaṃ gāthamāha –	14	
PA_atk-s05_13a4:146	“Etādisaṃ brāhmaṇa disvāna yakkhaṃ, puccheyya poso sukhamāsisāno;	14	
PA_atk-s05_13a4:147	Uṭṭhehi naṃ pañjalikābhipuccha, devī nusi tvaṃ uda mānusī nū”ti.	14	
PA_atk-s05_13a4:148_0	Tattha sukhamāsisānoti etādisaṃ yakkhaṃ disvā attano sukhaṃ āsīsanto paṇḍito puriso	148	
PA_atk-s05_13a4:148_1	“amhākaṃ sukhaṃ bhavissati, na bhavissatī”ti puccheyya. Uṭṭhehīti udakato uṭṭhānākāraṃ	148	
PA_atk-s05_13a4:148_2	dassento uṭṭhaha. Pañjalikābhipucchāti añjaliko hutvā abhipuccha. Uda mānusīti udāhu	148	
PA_atk-s05_13a4:148_3	mahiddhikā mānusī tvanti.	148	
PA_atk-s05_13a4:149	Bodhisatto “yuttaṃ kathesī”ti taṃ pucchanto catutthaṃ gāthamāha –	14	
PA_atk-s05_13a4:151	“Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;	15	
PA_atk-s05_13a4:152	Pucchāmi taṃ nāri mahānubhāve, devī nusi tvaṃ uda mānusī nū”ti.	15	
PA_atk-s05_13a4:153	Tattha yaṃ tvanti yasmā tvaṃ sukhena maṃ abhisamekkhase, piyacakkhūhi olokesi. Pucchāmi tanti tena kāraṇena taṃ pucchāmi.	15	
PA_atk-s05_13a4:154	Tato devadhītā dve gāthā abhāsi –	15	
PA_atk-s05_13a4:156	“Devī ahaṃ saṅkha mahānubhāvā, idhāgatā sāgaravārimajjhe;	15	
PA_atk-s05_13a4:157	Anukampikā no ca paduṭṭhacittā, taveva atthāya idhāgatāsmi.	15	
PA_atk-s05_13a4:159	“Idhannapānaṃ sayanāsanañca, yānāni nānāvividhāni saṅkha;	15	
PA_atk-s05_13a4:160	Sabbassa tyāhaṃ paṭipādayāmi, yaṃ kiñci tuyhaṃ manasābhipatthita”nti.	16	
PA_atk-s05_13a4:161_0	Tattha idhāti imasmiṃ mahāsamudde. Nānāvividhānīti bahūni ca anekappakārāni ca hatthiyānaassayānādīni	161	
PA_atk-s05_13a4:161_1	atthi. Sabbassa tyāhanti tassa annapānādino sabbassa sāmikaṃ katvā taṃ te annapānādiṃ	161	
PA_atk-s05_13a4:161_2	paṭipādayāmi dadāmi. Yaṃ kiñcīti aññampi yaṃ kiñci manasā icchitaṃ, taṃ sabbaṃ te dammīti.	161	
PA_atk-s05_13a4:162_0	Taṃ sutvā mahāsatto “ayaṃ devadhītā samuddapiṭṭhe mayhaṃ ‘idañcidañca dammī’ti vadati,	162	
PA_atk-s05_13a4:162_1	kiṃ nu kho esā mayā katena puññakammena dātukāmā, udāhu attano balena, pucchissāmi	162	
PA_atk-s05_13a4:162_2	tāva na”nti cintetvā pucchanto sattamaṃ gāthamāha –	162	
PA_atk-s05_13a4:164	“Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;	16	
PA_atk-s05_13a4:165	Sussoṇi subbhamu suvilaggamajjhe, kissa me kammassa ayaṃ vipāko”ti.	16	
PA_atk-s05_13a4:166_0	Tattha yiṭṭhanti dānavasena yajitaṃ. Hutanti āhunapāhunavasena dinnaṃ. Sabbassa no	166	
PA_atk-s05_13a4:166_1	issarā tvanti tassa amhākaṃ puññakammassa tvaṃ issarā, “imassa ayaṃ vipāko, imassa	166	
PA_atk-s05_13a4:166_2	aya”nti byākarituṃ samatthāti attho. Sussoṇīti sundaraūrulakkhaṇe. Subbhamūti sundarabhamuke.	166	
PA_atk-s05_13a4:166_3	Suvilaggamajjheti suṭṭhuvilaggitatanumajjhe. Kissa meti mayā katakammesu katarakammassa	166	
PA_atk-s05_13a4:166_4	ayaṃ vipāko, yenāhaṃ appatiṭṭhe samudde patiṭṭhaṃ labhāmīti.	166	
PA_atk-s05_13a4:167	Taṃ sutvā devadhītā “ayaṃ brāhmaṇo ‘yaṃ tena kusalaṃ kataṃ, taṃ kammaṃ na jānātī’ti aññāya pucchati maññe, kathayissāmi dānissā”ti taṃ kathentī aṭṭhamaṃ gāthamāha –	16	
PA_atk-s05_13a4:169	“Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;	16	
PA_atk-s05_13a4:170	Paṭipādayī saṅkha upāhanāni, sā dakkhiṇā kāmaduhā tavajjā”ti.	17	
PA_atk-s05_13a4:171_0	Tattha ekabhikkhunti ekaṃ paccekabuddhaṃ sandhāyāha. Ugghaṭṭapādanti uṇhavālukāya	171	
PA_atk-s05_13a4:171_1	ghaṭṭitapādaṃ. Tasitanti pipāsitaṃ. Paṭipādayīti paṭipādesi, yojesīti attho. Kāmaduhāti sabbakāmadāyikā.	171	
PA_atk-s05_13a4:172_0	Taṃ sutvā mahāsatto “evarūpepi nāma appatiṭṭhe mahāsamudde mayā dinnaupāhanadānaṃ	172	
PA_atk-s05_13a4:172_1	mama sabbakāmadadaṃ jātaṃ, aho sudinnaṃ me paccekabuddhassa dāna”nti tuṭṭhacitto navamaṃ gāthamāha –	172	
PA_atk-s05_13a4:174	“Sā hotu nāvā phalakūpapannā, anavassutā erakavātayuttā;	17	
PA_atk-s05_13a4:175	Aññassa yānassa na hettha bhūmi, ajjeva maṃ moḷiniṃ pāpayassū”ti.	17	
PA_atk-s05_13a4:176_0	Tassattho – devate, evaṃ sante mayhaṃ ekaṃ nāvaṃ māpehi, khuddakaṃ pana ekadoṇikanāvaṃ	176	
PA_atk-s05_13a4:176_1	māpehi, yaṃ nāvaṃ māpessasi, sā hotu nāvā bahūhi susibbitehi phalakehi upapannā,	176	
PA_atk-s05_13a4:176_2	udakapavesanassābhāvena anavassutā, erakena sammā gahetvā gacchantena vātena yuttā,	176	
PA_atk-s05_13a4:176_3	ṭhapetvā dibbanāvaṃ aññassa yānassa ettha bhūmi natthi, tāya pana dibbanāvāya ajjeva	176	
PA_atk-s05_13a4:176_4	maṃ moḷininagaraṃ pāpayassūti.	176	
PA_atk-s05_13a4:177_0	Devadhītā tassa vacanaṃ sutvā tuṭṭhacittā sattaratanamayaṃ nāvaṃ māpesi. Sā dīghato	177	
PA_atk-s05_13a4:177_1	aṭṭhausabhā ahosi vitthārato catuusabhā, gambhīrato vīsatiyaṭṭhikā. Tassā indanīlamayā	177	
PA_atk-s05_13a4:177_2	tayo kūpakā, sovaṇṇamayāni yottāni rajatamayāni pattāni sovaṇṇamayāni ca phiyārittāni	177	
PA_atk-s05_13a4:177_3	ahesuṃ. Devatā taṃ nāvaṃ sattannaṃ ratanānaṃ pūretvā brāhmaṇaṃ āliṅgitvā alaṅkatanāvāya	177	
PA_atk-s05_13a4:177_4	āropesi, upaṭṭhākaṃ panassa na olokesi. Brāhmaṇo attanā katakalyāṇato tassa pattiṃ	177	
PA_atk-s05_13a4:177_5	adāsi, so anumodi. Tadā devatā tampi āliṅgitvā nāvāya patiṭṭhāpesi. Atha naṃ nāvaṃ	177	
PA_atk-s05_13a4:177_6	moḷininagaraṃ netvā brāhmaṇassa ghare dhanaṃ patiṭṭhāpetvā attano vasanaṭṭhānameva	177	
PA_atk-s05_13a4:177_7	agamāsi. Satthā abhisambuddho hutvā –	177	
PA_atk-s05_13a4:179	“Sā tattha vittā sumanā patītā, nāvaṃ sucittaṃ abhinimminitvā;	17	
PA_atk-s05_13a4:180	Ādāya saṅkhaṃ purisena saddhiṃ, upānayī nagaraṃ sādhuramma”nti. –	18	
PA_atk-s05_13a4:181	Imaṃ osānagāthaṃ abhāsi.	18	
PA_atk-s05_13a4:182_0	Tattha sāti bhikkhave, sā devatā tattha samuddamajjhe tassa vacanaṃ sutvā vittisaṅkhātāya	182	
PA_atk-s05_13a4:182_1	pītiyā samannāgatattā vittā. Sumanāti sundaramanā pāmojjena patītacittā hutvā vicitranāvaṃ	182	
PA_atk-s05_13a4:182_2	nimminitvā brāhmaṇaṃ paricārakena saddhiṃ ādāya sādhurammaṃ atiramaṇīyaṃ nagaraṃ upānayīti.	182	
PA_atk-s05_13a4:183	Brāhmaṇopi yāvajīvaṃ aparimitadhanaṃ gehaṃ ajjhāvasanto dānaṃ datvā sīlaṃ rakkhitvā jīvitapariyosāne sapariso devanagaraṃ paripūresi.	18	
PA_atk-s05_13a4:184	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne upāsako sotāpattiphale patiṭṭhahi.	18	
PA_atk-s05_13a4:185	Tadā devadhītā uppalavaṇṇā ahosi, upaṭṭhākapuriso ānando, saṅkhabrāhmaṇo pana ahameva ahosinti.	18	
PA_atk-s05_13a4:186	Saṅkhajātakavaṇṇanā catutthā.	18	
PA_atk-s05_13a4:188	[443] 5. Cūḷabodhijātakavaṇṇanā	18	
PA_atk-s05_13a4:189_0	Yo te imaṃ visālakkhinti idaṃ satthā jetavane viharanto ekaṃ kodhanaṃ bhikkhuṃ ārabbha	189	
PA_atk-s05_13a4:189_1	kathesi. So kira bhikkhu niyyānike buddhasāsane pabbajitvāpi kodhaṃ niggahetuṃ nāsakkhi,	189	
PA_atk-s05_13a4:189_2	kodhano ahosi upāyāsabahulo, appampi vutto samāno abhisajji kuppi byāpajji patiṭṭhayi.	189	
PA_atk-s05_13a4:189_3	Satthā tassa kodhanabhāvaṃ sutvā pakkosāpetvā “saccaṃ kira tvaṃ kodhano”ti pucchitvā	189	
PA_atk-s05_13a4:189_4	“saccaṃ bhante”ti vutte “bhikkhu kodho nāma vāretabbo, evarūpo hi idhaloke ca paraloke	189	
PA_atk-s05_13a4:189_5	ca anatthakārako, tvaṃ nikkodhassa buddhassa sāsane pabbajitvā kasmā kujjhasi, porāṇakapaṇḍitā	189	
PA_atk-s05_13a4:189_6	bāhirasāsane pabbajitvāpi kodhaṃ na kariṃsū”ti vatvā atītaṃ āhari.	189	
PA_atk-s05_13a4:190_0	Atīte bārāṇasiyaṃ brahmadatte rajjaṃ kārente aññatarasmiṃ kāsinigame eko brāhmaṇo	190	
PA_atk-s05_13a4:190_1	aḍḍho mahaddhano mahābhogo aputtako ahosi, tassa brāhmaṇī puttaṃ patthesi. Tadā bodhisatto	190	
PA_atk-s05_13a4:190_2	brahmalokā cavitvā tassā kucchiyaṃ nibbatti, tassa nāmaggahaṇadivase “bodhikumāro”ti	190	
PA_atk-s05_13a4:190_3	nāmaṃ kariṃsu. Tassa vayappattakāle takkasilaṃ gantvā sabbasippāni uggaṇhitvā paccāgatassa	190	
PA_atk-s05_13a4:190_4	anicchantasseva mātāpitaro samānajātikā kulā kumārikaṃ ānesuṃ. Sāpi brahmalokā cutāva	190	
PA_atk-s05_13a4:190_5	uttamarūpadharā devaccharapaṭibhāgā. Tesaṃ anicchamānānaññeva aññamaññaṃ āvāhavivāhaṃ	190	
PA_atk-s05_13a4:190_6	kariṃsu. Ubhinnaṃ panetesaṃ kilesasamudācāro nāma na bhūtapubbo, saṃrāgavasena aññamaññassa	190	
PA_atk-s05_13a4:190_7	olokanaṃ nāma nāhosi, supinepi methunadhammo nāma na diṭṭhapubbo, evaṃ parisuddhasīlā ahesuṃ.	190	
PA_atk-s05_13a4:191_0	Athāparabhāge mahāsatto mātāpitūsu kālakatesu tesaṃ sarīrakiccaṃ katvā taṃ pakkositvā	191	
PA_atk-s05_13a4:191_1	“bhadde, tvaṃ imaṃ asītikoṭidhanaṃ gahetvā sukhena jīvāhī”ti āha. “Kiṃ karissatha	191	
PA_atk-s05_13a4:191_2	tumhe pana, ayyaputtā”ti? “Mayhaṃ dhanena kiccaṃ natthi, himavantapadesaṃ pavisitvā	191	
PA_atk-s05_13a4:191_3	isipabbajjaṃ pabbajitvā attano patiṭṭhaṃ karissāmī”ti. “Kiṃ pana ayyaputta pabbajjā	191	
PA_atk-s05_13a4:191_4	nāma purisānaññeva vaṭṭatī”ti? “Itthīnampi vaṭṭati, bhadde”ti. “Tena hi ahaṃ tumhehi	191	
PA_atk-s05_13a4:191_5	chaṭṭitakheḷaṃ na gaṇhissāmi, mayhampi dhanena kiccaṃ natthi, ahampi pabbajissāmī”ti.	191	
PA_atk-s05_13a4:191_6	“Sādhu, bhadde”ti. Te ubhopi mahādānaṃ datvā nikkhamitvā ramaṇīye bhūmibhāge assamaṃ	191	
PA_atk-s05_13a4:191_7	katvā pabbajitvā uñchācariyāya phalāphalehi yāpentā tattha dasamattāni saṃvaccharāni	191	
PA_atk-s05_13a4:191_8	vasiṃsu, jhānaṃ pana nesaṃ na tāva uppajjati. Te tattha pabbajjāsukheneva dasa saṃvacchare	191	
PA_atk-s05_13a4:191_9	vasitvā loṇambilasevanatthāya janapadacārikaṃ carantā anupubbena bārāṇasiṃ patvā rājuyyāne vasiṃsu.	191	
PA_atk-s05_13a4:192_0	Athekadivasaṃ rājā uyyānapālaṃ paṇṇākāraṃ ādāya āgataṃ disvā “uyyānakīḷikaṃ kīḷissāma,	192	
PA_atk-s05_13a4:192_1	uyyānaṃ sodhehī”ti vatvā tena sodhitaṃ sajjitaṃ uyyānaṃ mahantena parivārena agamāsi.	192	
PA_atk-s05_13a4:192_2	Tasmiṃ khaṇe te ubhopi janā uyyānassa ekapasse pabbajjāsukhena vītināmetvā nisinnā	192	
PA_atk-s05_13a4:192_3	honti. Atha rājā uyyāne vicaranto te ubhopi nisinnake disvā paramapāsādikaṃ uttamarūpadharaṃ	192	
PA_atk-s05_13a4:192_4	paribbājikaṃ olokento paṭibaddhacitto ahosi. So kilesavasena kampanto “pucchissāmi	192	
PA_atk-s05_13a4:192_5	tāva, ayaṃ paribbājikā imassa kiṃ hotī”ti bodhisattaṃ upasaṅkamitvā “pabbajita ayaṃ	192	
PA_atk-s05_13a4:192_6	te paribbājikā kiṃ hotī”ti pucchi. Mahārāja, kiñci na hoti, kevalaṃ ekapabbajjāya	192	
PA_atk-s05_13a4:192_7	pabbajitā, apica kho pana me gihikāle pādaparicārikā ahosīti. Taṃ sutvā rājā “ayaṃ	192	
PA_atk-s05_13a4:192_8	kiretassa kiñci na hoti, apica kho pana gihikāle pādaparicārikā kirassa ahosi, sace	192	
PA_atk-s05_13a4:192_9	panāhaṃ issariyabalena gahetvā gaccheyyaṃ, kiṃ nu kho esa karissati, pariggaṇhissāmi	192	
PA_atk-s05_13a4:192_10	tāva na”nti cintetvā upasaṅkamitvā paṭhamaṃ gāthamāha –	1921	
PA_atk-s05_13a4:194	“Yo te imaṃ visālakkhiṃ, piyaṃ saṃmhitabhāsiniṃ;	19	
PA_atk-s05_13a4:195	Ādāya balā gaccheyya, kiṃ nu kayirāsi brāhmaṇā”ti.	19	
PA_atk-s05_13a4:196	Tattha saṃmhitabhāsininti mandahasitabhāsiniṃ. Balā gaccheyyāti balakkārena ādāya gaccheyya. Kiṃ nu kayirāsīti tassa tvaṃ brāhmaṇa kiṃ kareyyāsīti?	19	
PA_atk-s05_13a4:197	Athassa kathaṃ sutvā mahāsatto dutiyaṃ gāthamāha –	19	
PA_atk-s05_13a4:199	“Uppajje me na mucceyya, na me mucceyya jīvato;	19	
PA_atk-s05_13a4:200	Rajaṃva vipulā vuṭṭhi, khippameva nivāraye”ti.	20	
PA_atk-s05_13a4:201_0	Tassattho – mahārāja, sace imaṃ gahetvā gacchante kismiñci mama abbhantare kopo uppajjeyya,	201	
PA_atk-s05_13a4:201_1	so me anto uppajjitvā na mucceyya, yāvāhaṃ jīvāmi, tāva me na mucceyya. Nāssa anto	201	
PA_atk-s05_13a4:201_2	ghanasannivāsena patiṭṭhātuṃ dassāmi, atha kho yathā uppannaṃ rajaṃ vipulā meghavuṭṭhi	201	
PA_atk-s05_13a4:201_3	khippaṃ nivāreti, tathā khippameva naṃ mettābhāvanāya niggahetvā vāressāmīti.	201	
PA_atk-s05_13a4:202_0	Evaṃ mahāsatto sīhanādaṃ nadi. Rājā panassa kathaṃ sutvāpi andhabālatāya paṭibaddhaṃ	202	
PA_atk-s05_13a4:202_1	attano cittaṃ nivāretuṃ asakkonto aññataraṃ amaccaṃ āṇāpesi “imaṃ paribbājikaṃ rājanivesanaṃ	202	
PA_atk-s05_13a4:202_2	nehī”ti. So “sādhū”ti paṭissuṇitvā “adhammo loke vattati, ayutta”ntiādīni vatvā paridevamānaṃyeva	202	
PA_atk-s05_13a4:202_3	naṃ ādāya pāyāsi. Bodhisatto tassā paridevanasaddaṃ sutvā ekavāraṃ oloketvā puna	202	
PA_atk-s05_13a4:202_4	na olokesi. Taṃ rodantiṃ paridevantiṃ rājanivesanameva nayiṃsu. Sopi bārāṇasirājā	202	
PA_atk-s05_13a4:202_5	uyyāne papañcaṃ akatvāva sīghataraṃ gantvā taṃ paribbājikaṃ pakkosāpetvā mahantena	202	
PA_atk-s05_13a4:202_6	yasena nimantesi. Sā yasassa aguṇaṃ pabbajāya eva guṇaṃ kathesi. Rājā kenaci pariyāyena	202	
PA_atk-s05_13a4:202_7	tassā manaṃ alabhanto taṃ ekasmiṃ gabbhe kāretvā cintesi “ayaṃ paribbājikā evarūpaṃ	202	
PA_atk-s05_13a4:202_8	yasaṃ na icchati, sopi tāpaso evarūpaṃ mātugāmaṃ gahetvā gacchante kujjhitvā olokitamattampi	202	
PA_atk-s05_13a4:202_9	na akāsi, pabbajitā kho pana bahumāyā honti, kiñci payojetvā anatthampi me kareyya,	202	
PA_atk-s05_13a4:202_10	gacchāmi tāva jānāmi kiṃ karonto nisinno”ti saṇṭhātuṃ asakkonto uyyānaṃ agamāsi.	2021	
PA_atk-s05_13a4:202_11	Bodhisattopi cīvaraṃ sibbanto nisīdi. Rājā mandaparivārova padasaddaṃ akaronto saṇikaṃ	2021	
PA_atk-s05_13a4:202_12	upasaṅkami. Bodhisatto rājānaṃ anoloketvā cīvarameva sibbi. Rājā “ayaṃ kujjhitvā	2021	
PA_atk-s05_13a4:202_13	mayā saddhiṃ na sallapatī”ti maññamāno “ayaṃ kūṭatāpaso ‘kodhassa uppajjituṃ na dassāmi,	2021	
PA_atk-s05_13a4:202_14	uppannampi naṃ khippameva niggaṇhissāmī’ti paṭhamameva gajjitvā idāni kodhena thaddho	2021	
PA_atk-s05_13a4:202_15	hutvā mayā saddhiṃ na sallapatī”ti saññāya tatiyaṃ gāthamāha –	2021	
PA_atk-s05_13a4:204	“Yaṃ nu pubbe vikatthittho, balamhiva apassito;	20	
PA_atk-s05_13a4:205	Svajja tuṇhikato dāni, saṅghāṭiṃ sibbamacchasī”ti.	20	
PA_atk-s05_13a4:206	Tattha balamhiva apassitoti balanissito viya hutvā. Tuṇhikatoti kiñci avadanto. Sibbamacchasīti sibbanto acchasi.	20	
PA_atk-s05_13a4:207	Taṃ sutvā mahāsatto “ayaṃ rājā kodhavasena maṃ nālapatīti maññati, kathessāmi dānissa uppannassa kodhassa vasaṃ agatabhāva”nti cintetvā catutthaṃ gāthamāha –	20	
PA_atk-s05_13a4:209	“Uppajji me na muccittha, na me muccittha jīvato;	20	
PA_atk-s05_13a4:210	Rajaṃva vipulā vuṭṭhi, khippameva nivārayi”nti.	21	
PA_atk-s05_13a4:211_0	Tassattho – mahārāja, uppajji me, na na uppajji, na pana me muccittha, nāssa pavisitvā	211	
PA_atk-s05_13a4:211_1	hadaye ṭhātuṃ adāsiṃ, iti so mama jīvato na muccittheva, rajaṃ vipulā vuṭṭhi viya	211	
PA_atk-s05_13a4:211_2	khippameva naṃ nivāresinti.	211	
PA_atk-s05_13a4:212	Taṃ sutvā rājā “kiṃ nu kho esa kopameva sandhāya vadati, udāhu aññaṃ kiñci sippaṃ sandhāya kathesi, pucchissāmi tāva na”nti cintetvā pucchanto pañcamaṃ gāthamāha –	21	
PA_atk-s05_13a4:214	“Kiṃ te uppajji no mucci, kiṃ te na mucci jīvato;	21	
PA_atk-s05_13a4:215	Rajaṃva vipulā vuṭṭhi, katamaṃ taṃ nivārayī”ti.	21	
PA_atk-s05_13a4:216	Tattha kiṃ te uppajji no muccīti kiṃ tava uppajji ceva na mucci ca.	21	
PA_atk-s05_13a4:217	Taṃ sutvā bodhisatto “mahārāja, evaṃ kodho bahuādīnavo mahāvināsadāyako, eso mama uppajji, uppannañca naṃ mettābhāvanāya nivāresi”nti kodhe ādīnavaṃ pakāsento –	21	
PA_atk-s05_13a4:219	“Yamhi jāte na passati, ajāte sādhu passati;	21	
PA_atk-s05_13a4:220	So me uppajji no mucci, kodho dummedhagocaro.	22	
PA_atk-s05_13a4:222	“Yena jātena nandanti, amittā dukkhamesino;	22	
PA_atk-s05_13a4:223	So me uppajji no mucci, kodho dummedhagocaro.	22	
PA_atk-s05_13a4:225	“Yasmiñca jāyamānamhi, sadatthaṃ nāvabujjhati;	22	
PA_atk-s05_13a4:226	So me uppajji no mucci, kodho dummedhagocaro.	22	
PA_atk-s05_13a4:228	“Yenābhibhūto kusalaṃ jahāti, parakkare vipulañcāpi atthaṃ;	22	
PA_atk-s05_13a4:229	Sa bhīmaseno balavā pamaddī, kodho mahārāja na me amuccatha.	22	
PA_atk-s05_13a4:231	“Kaṭṭhasmiṃ matthamānasmiṃ, pāvako nāma jāyati;	23	
PA_atk-s05_13a4:232	Tameva kaṭṭhaṃ ḍahati, yasmā so jāyate gini.	23	
PA_atk-s05_13a4:234	“Evaṃ mandassa posassa, bālassa avijānato;	23	
PA_atk-s05_13a4:235	Sārambhā jāyate kodho, sopi teneva ḍayhati.	23	
PA_atk-s05_13a4:237	“Aggīva tiṇakaṭṭhasmiṃ, kodho yassa pavaḍḍhati;	23	
PA_atk-s05_13a4:238	Nihīyati tassa yaso, kāḷapakkheva candimā.	23	
PA_atk-s05_13a4:240	“Anedho dhūmaketūva, kodho yassūpasammati;	24	
PA_atk-s05_13a4:241	Āpūrati tassa yaso, sukkapakkheva candimā”ti. – imā gāthā āha;	24	
PA_atk-s05_13a4:242_0	Tattha na passatīti attatthampi na passati, pageva paratthaṃ. Sādhu passatīti attatthaṃ	242	
PA_atk-s05_13a4:242_1	paratthaṃ ubhayatthampi sādhu passati. Dummedhagocaroti nippaññānaṃ ādhārabhūto gocaro.	242	
PA_atk-s05_13a4:242_2	Dukkhamesinoti dukkhaṃ icchantā. Sadatthanti attano atthabhūtaṃ atthato ceva dhammato	242	
PA_atk-s05_13a4:242_3	ca vuddhiṃ. Parakkareti vipulampi atthaṃ uppannaṃ parato kāreti, apanetha, na me	242	
PA_atk-s05_13a4:242_4	iminā atthoti vadati. Sa bhīmasenoti so kodho bhīmāya bhayajananiyā mahatiyā kilesasenāya	242	
PA_atk-s05_13a4:242_5	samannāgato. Pamaddīti attano balavabhāvena uḷārepi satte gahetvā attano vase karaṇena	242	
PA_atk-s05_13a4:242_6	maddanasamattho. Na me amuccathāti mama santikā mokkhaṃ na labhati, hadaye vā pana	242	
PA_atk-s05_13a4:242_7	me khīraṃ viya muhuttaṃ dadhibhāvena na patiṭṭhahitthātipi attho.	242	
PA_atk-s05_13a4:243_0	Kaṭṭhasmiṃ matthamānasminti araṇīsahitena matthiyamāne, “maddamānasmi”ntipi pāṭho.	243	
PA_atk-s05_13a4:243_1	Yasmāti yato kaṭṭhā jāyati, tameva ḍahati. Ginīti aggi. Bālassa avijānatoti bālassa	243	
PA_atk-s05_13a4:243_2	avijānantassa. Sārambhā jāyateti ahaṃ tvanti ākaḍḍhanavikaḍḍhanaṃ karontassa karaṇuttariyalakkhaṇā	243	
PA_atk-s05_13a4:243_3	sārambhā araṇīmatthanā viya pāvako kodho jāyati. Sopi tenevāti sopi bālo teneva kodhena	243	
PA_atk-s05_13a4:243_4	kaṭṭhaṃ viya agginā ḍayhati. Anedho dhūmaketūvāti anindhano aggi viya. Tassāti tassa	243	
PA_atk-s05_13a4:243_5	adhivāsanakhantiyā samannāgatassa puggalassa sukkapakkhe cando viya laddho yaso aparāparaṃ āpūratīti.	243	
PA_atk-s05_13a4:244_0	Rājā mahāsattassa dhammakathaṃ sutvā tuṭṭho ekaṃ amaccaṃ āṇāpetvā paribbājikaṃ āharāpetvā	244	
PA_atk-s05_13a4:244_1	“bhante nikkodhatāpasa, ubhopi tumhe pabbajjāsukhena vītināmentā idheva uyyāne vasatha,	244	
PA_atk-s05_13a4:244_2	ahaṃ vo dhammikaṃ rakkhāvaraṇaguttiṃ karissāmī”ti vatvā khamāpetvā vanditvā pakkāmi.	244	
PA_atk-s05_13a4:244_3	Te ubhopi tattheva vasiṃsu. Aparabhāge paribbājikā kālamakāsi. Bodhisatto tassā kālakatāya	244	
PA_atk-s05_13a4:244_4	himavantaṃ pavisitvā abhiññā ca samāpattiyo ca nibbattetvā cattāro brahmavihāre bhāvetvā	244	
PA_atk-s05_13a4:244_5	brahmalokaparāyaṇo ahosi.	244	
PA_atk-s05_13a4:245	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi.	24	
PA_atk-s05_13a4:246	Tadā paribbājikā rāhulamātā ahosi, rājā ānando, paribbājako pana ahameva ahosinti.	24	
PA_atk-s05_13a4:247	Cūḷabodhijātakavaṇṇanā pañcamā.	24	
PA_atk-s05_13a4:249	[444] 6. Kaṇhadīpāyanajātakavaṇṇanā	24	
PA_atk-s05_13a4:250_0	Sattāhamevāhanti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.	250	
PA_atk-s05_13a4:250_1	Vatthu kusajātake āvi bhavissati. Satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti	250	
PA_atk-s05_13a4:250_2	pucchitvā “saccaṃ bhante”ti vutte “bhikkhu porāṇakapaṇḍitā anuppanne buddhe bāhirakapabbajjaṃ	250	
PA_atk-s05_13a4:250_3	pabbajitvā atirekapaññāsavassāni anabhiratā brahmacariyaṃ carantā hirottappabhedabhayena	250	
PA_atk-s05_13a4:250_4	attano ukkaṇṭhitabhāvaṃ na kassaci kathesuṃ, tvaṃ kasmā evarūpe niyyānikasāsane pabbajitvā	250	
PA_atk-s05_13a4:250_5	mādisassa garuno buddhassa sammukhe ṭhatvā catuparisamajjhe ukkaṇṭhitabhāvaṃ āvi	250	
PA_atk-s05_13a4:250_6	karosi, kimatthaṃ attano hirottappaṃ na rakkhasī”ti vatvā atītaṃ āhari.	250	
PA_atk-s05_13a4:251_0	Atīte vaṃsaraṭṭhe kosambiyaṃ nāma nagare kosambako nāma rājā rajjaṃ kāresi. Tadā	251	
PA_atk-s05_13a4:251_1	aññatarasmiṃ nigame dve brāhmaṇā asītikoṭidhanavibhavā aññamaññaṃ piyasahāyakā kāmesu	251	
PA_atk-s05_13a4:251_2	dosaṃ disvā mahādānaṃ pavattetvā ubhopi kāme pahāya mahājanassa rodantassa paridevantassa	251	
PA_atk-s05_13a4:251_3	nikkhamitvā himavantapadese assamapadaṃ katvā pabbajitvā uñchācariyāya vanamūlaphalāphalena	251	
PA_atk-s05_13a4:251_4	yāpentā paṇṇāsa vassāni vasiṃsu, jhānaṃ uppādetuṃ nāsakkhiṃsu. Te paṇṇāsavassaccayena	251	
PA_atk-s05_13a4:251_5	loṇambilasevanatthāya janapadaṃ carantā kāsiraṭṭhaṃ sampāpuṇiṃsu. Tatra aññatarasmiṃ	251	
PA_atk-s05_13a4:251_6	nigamagāme dīpāyanatāpasassa gihisahāyo maṇḍabyo nāma atthi, te ubhopi tassa santikaṃ	251	
PA_atk-s05_13a4:251_7	agamaṃsu. So te disvāva attamano paṇṇasālaṃ kāretvā ubhopi te catūhi paccayehi upaṭṭhahi.	251	
PA_atk-s05_13a4:251_8	Te tattha tīṇi cattāri vassāni vasitvā taṃ āpucchitvā cārikaṃ carantā bārāṇasiṃ patvā	251	
PA_atk-s05_13a4:251_9	atimuttakasusāne vasiṃsu. Tattha dīpāyano yathābhirantaṃ viharitvā puna tasseva sahāyassa	251	
PA_atk-s05_13a4:251_10	santikaṃ gato. Maṇḍabyatāpaso tattheva vasi.	2511	
PA_atk-s05_13a4:252_0	Athekadivasaṃ eko coro antonagare corikaṃ katvā dhanasāraṃ ādāya nikkhanto “coro”ti	252	
PA_atk-s05_13a4:252_1	ñatvā paṭibuddhehi gharassāmikehi ceva ārakkhamanussehi ca anubaddho niddhamanena	252	
PA_atk-s05_13a4:252_2	nikkhamitvā vegena susānaṃ pavisitvā tāpasassa paṇṇasāladvāre bhaṇḍikaṃ chaṭṭetvā	252	
PA_atk-s05_13a4:252_3	palāyi. Manussā bhaṇḍikaṃ disvā “are duṭṭhajaṭila, tvaṃ rattiṃ corikaṃ katvā divā	252	
PA_atk-s05_13a4:252_4	tāpasarūpena carasī”ti tajjetvā pothetvā taṃ ādāya netvā rañño dassayiṃsu. Rājā anupaparikkhitvāva	252	
PA_atk-s05_13a4:252_5	“gacchatha, naṃ sūle uttāsethā”ti āha. Te taṃ susānaṃ netvā khadirasūlaṃ āropayiṃsu,	252	
PA_atk-s05_13a4:252_6	tāpasassa sarīre sūlaṃ na pavisati. Tato nimbasūlaṃ āhariṃsu, tampi na pavisati.	252	
PA_atk-s05_13a4:252_7	Ayasūlaṃ āhariṃsu, tampi na pavisati. Tāpaso “kiṃ nu kho me pubbakamma”nti olokesi,	252	
PA_atk-s05_13a4:252_8	athassa jātissarañāṇaṃ uppajji, tena pubbakammaṃ oloketvā addasa. Kiṃ panassa pubbakammanti?	252	
PA_atk-s05_13a4:252_9	Koviḷārasūle makkhikāvedhanaṃ. So kira purimabhave vaḍḍhakiputto hutvā pitu rukkhatacchanaṭṭhānaṃ	252	
PA_atk-s05_13a4:252_10	gantvā ekaṃ makkhikaṃ gahetvā koviḷārasalākāya sūle viya vijjhi. Tamenaṃ pāpakammaṃ	2521	
PA_atk-s05_13a4:252_11	imaṃ ṭhānaṃ patvā gaṇhi. So “na sakkā ito pāpā mayā muccitu”nti ñatvā rājapurise	2521	
PA_atk-s05_13a4:252_12	āha “sace maṃ sūle uttāsetukāmattha, koviḷārasūlaṃ āharathā”ti. Te tathā katvā taṃ	2521	
PA_atk-s05_13a4:252_13	sūle uttāsetvā ārakkhaṃ datvā pakkamiṃsu.	2521	
PA_atk-s05_13a4:253_0	Ārakkhakā paṭicchannā hutvā tassa santikaṃ āgacchante olokenti. Tadā dīpāyano “ciradiṭṭho	253	
PA_atk-s05_13a4:253_1	me sahāyo”ti maṇḍabyassa santikaṃ āgacchanto “sūle uttāsito”ti taṃ divasaññeva antarāmagge	253	
PA_atk-s05_13a4:253_2	sutvā taṃ ṭhānaṃ gantvā ekamantaṃ ṭhito “kiṃ samma kārakosī”ti pucchitvā “akārakomhī”ti	253	
PA_atk-s05_13a4:253_3	vutte “attano manopadosaṃ rakkhituṃ sakkhi, nāsakkhī”ti pucchi. “Samma, yehi ahaṃ	253	
PA_atk-s05_13a4:253_4	gahito, neva tesaṃ, na rañño upari mayhaṃ manopadoso atthī”ti. “Evaṃ sante tādisassa	253	
PA_atk-s05_13a4:253_5	sīlavato chāyā mayhaṃ sukhā”ti vatvā dīpāyano sūlaṃ nissāya nisīdi. Athassa sarīre	253	
PA_atk-s05_13a4:253_6	maṇḍabyassa sarīrato lohitabindūni patiṃsu. Tāni suvaṇṇavaṇṇasarīre patitapatitāni	253	
PA_atk-s05_13a4:253_7	sussitvā kāḷakāni uppajjiṃsu. Tato paṭṭhāyeva so kaṇhadīpāyano nāma ahosi. So sabbarattiṃ tattheva nisīdi.	253	
PA_atk-s05_13a4:254_0	Punadivase ārakkhapurisā āgantvā taṃ pavattiṃ rañño ārocesuṃ. Rājā “anisāmetvāva	254	
PA_atk-s05_13a4:254_1	me kata”nti vegena tattha gantvā “pabbajita, kasmā sūlaṃ nissāya nisinnosī”ti dīpāyanaṃ	254	
PA_atk-s05_13a4:254_2	pucchi. Mahārāja, imaṃ tāpasaṃ rakkhanto nisinnomhi. Kiṃ pana tvaṃ mahārāja, imassa	254	
PA_atk-s05_13a4:254_3	kārakabhāvaṃ vā akārakabhāvaṃ vā ñatvā evaṃ kāresīti? So kammassa asodhitabhāvaṃ	254	
PA_atk-s05_13a4:254_4	ācikkhi. Athassa so “mahārāja, raññā nāma nisammakārinā bhavitabbaṃ, alaso gihī kāmabhogī	254	
PA_atk-s05_13a4:254_5	na sādhū”tiādīni vatvā dhammaṃ desesi. Rājā maṇḍabyassa niddosabhāvaṃ ñatvā “sūlaṃ	254	
PA_atk-s05_13a4:254_6	harathā”ti āṇāpesi. Sūlaṃ harantā harituṃ na sakkhiṃsu. Maṇḍabyo āha – “mahārāja,	254	
PA_atk-s05_13a4:254_7	ahaṃ pubbe katakammadosena evarūpaṃ bhayaṃ sampatto, mama sarīrato sūlaṃ harituṃ	254	
PA_atk-s05_13a4:254_8	na sakkā, sace mayhaṃ jīvitaṃ dātukāmo, kakacaṃ āharāpetvā imaṃ sūlaṃ cammasamaṃ	254	
PA_atk-s05_13a4:254_9	chindāpehī”ti. Rājā tathā kāresi. Antosarīre sūlo antoyeva ahosi. Tadā kira so sukhumaṃ	254	
PA_atk-s05_13a4:254_10	koviḷārasalākaṃ gahetvā makkhikāya vaccamaggaṃ pavesesi, taṃ tassa antosarīreyeva	2541	
PA_atk-s05_13a4:254_11	ahosi. So tena kāraṇena amaritvā attano āyukkhayeneva mari, tasmā ayampi na mato.	2541	
PA_atk-s05_13a4:254_12	Rājā tāpase vanditvā khamāpetvā ubhopi uyyāne vasāpento paṭijaggi, tato paṭṭhāya	2541	
PA_atk-s05_13a4:254_13	maṇḍabyo āṇimaṇḍabyo nāma jāto. So rājānaṃ upanissāya tattheva vasi, dīpāyano pana	2541	
PA_atk-s05_13a4:254_14	tassa vaṇaṃ phāsukaṃ katvā attano gihisahāyamaṇḍabyassa santikameva gato.	2541	
PA_atk-s05_13a4:255_0	Taṃ paṇṇasālaṃ pavisantaṃ disvā eko puriso sahāyassa ārocesi. So sutvāva tuṭṭhacitto	255	
PA_atk-s05_13a4:255_1	saputtadāro bahū gandhamālatelaphāṇitādīni ādāya taṃ paṇṇasālaṃ gantvā dīpāyanaṃ	255	
PA_atk-s05_13a4:255_2	vanditvā pāde dhovitvā telena makkhetvā pānakaṃ pāyetvā āṇimaṇḍabyassa pavattiṃ suṇanto	255	
PA_atk-s05_13a4:255_3	nisīdi. Athassa putto yaññadattakumāro nāma caṅkamanakoṭiyaṃ geṇḍukena kīḷi, tatra	255	
PA_atk-s05_13a4:255_4	cekasmiṃ vammike āsīviso vasati. Kumārassa bhūmiyaṃ pahaṭageṇḍuko gantvā vammikabile	255	
PA_atk-s05_13a4:255_5	āsīvisassa matthake pati. So ajānanto bile hatthaṃ pavesesi. Atha naṃ kuddho āsīviso	255	
PA_atk-s05_13a4:255_6	hatthe ḍaṃsi. So visavegena mucchito tattheva pati. Athassa mātāpitaro sappena ḍaṭṭhabhāvaṃ	255	
PA_atk-s05_13a4:255_7	ñatvā kumārakaṃ ukkhipitvā tāpasassa santikaṃ ānetvā pādamūle nipajjāpetvā “bhante,	255	
PA_atk-s05_13a4:255_8	pabbajitā nāma osadhaṃ vā parittaṃ vā jānanti, puttakaṃ no ārogaṃ karothā”ti āhaṃsu.	255	
PA_atk-s05_13a4:255_9	Ahaṃ osadhaṃ na jānāmi, nāhaṃ vejjakammaṃ karissāmīti. “Tena hi bhante, imasmiṃ kumārake	255	
PA_atk-s05_13a4:255_10	mettaṃ katvā saccakiriyaṃ karothā”ti vutte tāpaso “sādhu, saccakiriyaṃ karissāmī”ti	2551	
PA_atk-s05_13a4:255_11	vatvā yaññadattassa sīse hatthaṃ ṭhapetvā paṭhamaṃ gāthamāha –	2551	
PA_atk-s05_13a4:257	“Sattāhamevāhaṃ pasannacitto, puññatthiko ācariṃ brahmacariyaṃ;	25	
PA_atk-s05_13a4:258	Athāparaṃ yaṃ caritaṃ mamedaṃ, vassāni paññāsa samādhikāni;	25	
PA_atk-s05_13a4:259	Akāmakovāpi ahaṃ carāmi, etena saccena suvatthi hotu;	25	
PA_atk-s05_13a4:260	Hataṃ visaṃ jīvatu yaññadatto”ti.	26	
PA_atk-s05_13a4:261_0	Tattha athāparaṃ yaṃ caritanti tasmā sattāhā uttari yaṃ mama brahmacariyaṃ. Akāmakovāpīti	261	
PA_atk-s05_13a4:261_1	pabbajjaṃ anicchantoyeva. Etena saccena suvatthi hotūti sace atirekapaṇṇāsavassāni	261	
PA_atk-s05_13a4:261_2	anabhirativāsaṃ vasantena mayā kassaci anārocitabhāvo saccaṃ, etena saccena yaññadattakumārassa	261	
PA_atk-s05_13a4:261_3	sotthibhāvo hotu, jīvitaṃ paṭilabhatūti.	261	
PA_atk-s05_13a4:262_0	Athassa saha saccakiriyāya yaññadattassa thanappadesato uddhaṃ visaṃ bhassitvā pathaviṃ	262	
PA_atk-s05_13a4:262_1	pāvisi. Kumāro akkhīni ummīletvā mātāpitaro oloketvā “ammatātā”ti vatvā parivattitvā	262	
PA_atk-s05_13a4:262_2	nipajji. Athassa pitaraṃ kaṇhadīpāyano āha – “mayā tāva mama balaṃ kataṃ, tvampi	262	
PA_atk-s05_13a4:262_3	attano balaṃ karohī”ti. So “ahampi saccakiriyaṃ karissāmī”ti puttassa ure hatthaṃ	262	
PA_atk-s05_13a4:262_4	ṭhapetvā dutiyaṃ gāthamāha –	262	
PA_atk-s05_13a4:264	“Yasmā dānaṃ nābhinandiṃ kadāci, disvānahaṃ atithiṃ vāsakāle;	26	
PA_atk-s05_13a4:265	Na cāpi me appiyataṃ aveduṃ, bahussutā samaṇabrāhmaṇā ca;	26	
PA_atk-s05_13a4:266	Akāmakovāpi ahaṃ dadāmi, etena saccena suvatthi hotu;	26	
PA_atk-s05_13a4:267	Hataṃ visaṃ jīvatu yaññadatto”ti.	26	
PA_atk-s05_13a4:268_0	Tattha vāsakāleti vasanatthāya gehaṃ āgatakāle. Na cāpi me appiyataṃ avedunti bahussutāpi	268	
PA_atk-s05_13a4:268_1	samaṇabrāhmaṇā “ayaṃ neva dānaṃ abhinandati na amhe”ti imaṃ mama appiyabhāvaṃ neva	268	
PA_atk-s05_13a4:268_2	jāniṃsu. Ahañhi te piyacakkhūhiyeva olokemīti dīpeti. Etena saccenāti sace ahaṃ dānaṃ	268	
PA_atk-s05_13a4:268_3	dadamāno vipākaṃ asaddahitvā attano anicchāya dammi, anicchanabhāvaṃ mama pare na	268	
PA_atk-s05_13a4:268_4	jānanti, etena saccena suvatthi hotūti attho.	268	
PA_atk-s05_13a4:269_0	Evaṃ tassa saccakiriyāya saha kaṭito uddhaṃ visaṃ bhassitvā pathaviṃ pāvisi. Kumāro	269	
PA_atk-s05_13a4:269_1	uṭṭhāya nisīdi, ṭhātuṃ pana na sakkoti. Athassa pitā mātaraṃ āha “bhadde, mayā attano	269	
PA_atk-s05_13a4:269_2	balaṃ kataṃ, tvaṃ idāni saccakiriyaṃ katvā puttassa uṭṭhāya gamanabhāvaṃ karohī”ti.	269	
PA_atk-s05_13a4:269_3	“Sāmi, atthi mayhaṃ ekaṃ saccaṃ, tava pana santike kathetuṃ na sakkomī”ti. “Bhadde,	269	
PA_atk-s05_13a4:269_4	yathā tathā me puttaṃ arogaṃ karohī”ti. Sā “sādhū”ti sampaṭicchitvā saccaṃ karontī tatiyaṃ gāthamāha –	269	
PA_atk-s05_13a4:271	“Āsīviso tāta pahūtatejo, yo taṃ aḍaṃsī bilarā udicca;	27	
PA_atk-s05_13a4:272	Tasmiñca me appiyatāya ajja, pitarañca te natthi koci viseso;	27	
PA_atk-s05_13a4:273	Etena saccena suvatthi hotu, hataṃ visaṃ jīvatu yaññadatto”ti.	27	
PA_atk-s05_13a4:274_0	Tattha tātāti puttaṃ ālapati. Pahūtatejoti balavaviso. Bilarāti vivarā, ayameva vā	274	
PA_atk-s05_13a4:274_1	pāṭho. Udiccāti uṭṭhahitvā, vammikabilato uṭṭhāyāti attho. Pitarañca teti pitari	274	
PA_atk-s05_13a4:274_2	ca te. Aṭṭhakathāyaṃ pana ayameva pāṭho. Idaṃ vuttaṃ hoti – “tāta, yaññadatta tasmiñca	274	
PA_atk-s05_13a4:274_3	āsīvise tava pitari ca appiyabhāvena mayhaṃ koci viseso natthi. Tañca pana appiyabhāvaṃ	274	
PA_atk-s05_13a4:274_4	ṭhapetvā ajja mayā koci jānāpitapubbo nāma natthi, sace etaṃ saccaṃ, etena saccena	274	
PA_atk-s05_13a4:274_5	tava sotthi hotū”ti.	274	
PA_atk-s05_13a4:275_0	Saha ca saccakiriyāya sabbaṃ visaṃ bhassitvā pathaviṃ pāvisi. Yaññadatto nibbisena	275	
PA_atk-s05_13a4:275_1	sarīrena uṭṭhāya kīḷituṃ āraddho. Evaṃ putte uṭṭhite maṇḍabyo dīpāyanassa ajjhāsayaṃ	275	
PA_atk-s05_13a4:275_2	pucchanto catutthaṃ gāthamāha –	275	
PA_atk-s05_13a4:277	“Santā dantāyeva paribbajanti, aññatra kaṇhā natthākāmarūpā;	27	
PA_atk-s05_13a4:278	Dīpāyana kissa jigucchamāno, akāmako carasi brahmacariya”nti.	27	
PA_atk-s05_13a4:279_0	Tassattho – ye keci khattiyādayo kāme pahāya idha loke pabbajanti, te aññatra kaṇhā	279	
PA_atk-s05_13a4:279_1	bhavantaṃ kaṇhaṃ ṭhapetvā aññe akāmarūpā nāma natthi, sabbe jhānabhāvanāya kilesānaṃ	279	
PA_atk-s05_13a4:279_2	samitattā santā, cakkhādīni dvārāni yathā nibbisevanāni honti, tathā tesaṃ damitattā	279	
PA_atk-s05_13a4:279_3	dantā hutvā abhiratāva brahmacariyaṃ caranti, tvaṃ pana bhante dīpāyana, kiṃkāraṇā	279	
PA_atk-s05_13a4:279_4	tapaṃ jigucchamāno akāmako hutvā brahmacariyaṃ carasi, kasmā puna na agārameva ajjhāvasasīti.	279	
PA_atk-s05_13a4:280	Athassa so kāraṇaṃ kathento pañcamaṃ gāthamāha –	28	
PA_atk-s05_13a4:282	“Saddhāya nikkhamma punaṃ nivatto, so eḷamūgova bālo vatāyaṃ;	28	
PA_atk-s05_13a4:283	Etassa vādassa jigucchamāno, akāmako carāmi brahmacariyaṃ;	28	
PA_atk-s05_13a4:284	Viññuppasatthañca satañca ṭhānaṃ, evampahaṃ puññakaro bhavāmī”ti.	28	
PA_atk-s05_13a4:285_0	Tassattho – kaṇho kammañca phalañca saddahitvā tāva mahantaṃ vibhavaṃ pahāya agārā	285	
PA_atk-s05_13a4:285_1	nikkhamitvā yaṃ jahi, puna tadatthameva nivatto. So ayaṃ eḷamūgo gāmadārako viya	285	
PA_atk-s05_13a4:285_2	bālo vatāti imaṃ vādaṃ jigucchamāno ahaṃ attano hirottappabhedabhayena anicchamānopi	285	
PA_atk-s05_13a4:285_3	brahmacariyaṃ carāmi. Kiñca bhiyyo pabbajjāpuññañca nāmetaṃ viññūhi buddhādīhi pasatthaṃ,	285	
PA_atk-s05_13a4:285_4	tesaṃyeva ca sataṃ nivāsaṭṭhānaṃ. Evaṃ imināpi kāraṇena ahaṃ puññakaro bhavāmi, assumukhopi	285	
PA_atk-s05_13a4:285_5	rudamāno brahmacariyaṃ carāmiyevāti.	285	
PA_atk-s05_13a4:286	Evaṃ so attano ajjhāsayaṃ kathetvā puna maṇḍabyaṃ pucchanto chaṭṭhaṃ gāthamāha –	28	
PA_atk-s05_13a4:288	“Samaṇe tuvaṃ brāhmaṇe addhike ca, santappayāsi annapānena bhikkhaṃ;	28	
PA_atk-s05_13a4:289	Opānabhūtaṃva gharaṃ tava yidaṃ, annena pānena upetarūpaṃ;	28	
PA_atk-s05_13a4:290	Atha kissa vādassa jigucchamāno, akāmako dānamimaṃ dadāsī”ti.	29	
PA_atk-s05_13a4:291	Tattha bhikkhanti bhikkhāya carantānaṃ bhikkhañca sampādetvā dadāsi. Opānabhūtaṃvāti catumahāpathe khatasādhāraṇapokkharaṇī viya.	29	
PA_atk-s05_13a4:292	Tato maṇḍabyo attano ajjhāsayaṃ kathento sattamaṃ gāthamāha –	29	
PA_atk-s05_13a4:294	“Pitaro ca me āsuṃ pitāmahā ca, saddhā ahuṃ dānapatī vadaññū;	29	
PA_atk-s05_13a4:295	Taṃ kullavattaṃ anuvattamāno, māhaṃ kule antimagandhano ahuṃ;	29	
PA_atk-s05_13a4:296	Etassa vādassa jigucchamāno, akāmako dānamimaṃ dadāmī”ti.	29	
PA_atk-s05_13a4:297_0	Tattha “āsu”nti padassa “saddhā”ti iminā sambandho, saddhā ahesunti attho. Ahunti	297	
PA_atk-s05_13a4:297_1	saddhā hutvā tato uttari dānajeṭṭhakā ceva “detha karothā”ti vuttavacanassa atthajānanakā	297	
PA_atk-s05_13a4:297_2	ca ahesuṃ. Taṃ kullavattanti taṃ kulavattaṃ, aṭṭhakathāyaṃ pana ayameva pāṭho. Māhaṃ	297	
PA_atk-s05_13a4:297_3	kule antimagandhano ahunti “ahaṃ attano kule sabbapacchimako ceva kulapalāpo ca mā	297	
PA_atk-s05_13a4:297_4	ahu”nti sallakkhetvā etaṃ “kulaantimo kulapalāpo”ti vādaṃ jigucchamāno dānaṃ anicchantopi	297	
PA_atk-s05_13a4:297_5	idaṃ dānaṃ dadāmīti dīpeti.	297	
PA_atk-s05_13a4:298	Evañca pana vatvā maṇḍabyo attano bhariyaṃ pucchamāno aṭṭhamaṃ gāthamāha –	29	
PA_atk-s05_13a4:300	“Dahariṃ kumāriṃ asamatthapaññaṃ, yaṃ tānayiṃ ñātikulā sugatte;	30	
PA_atk-s05_13a4:301	Na cāpi me appiyataṃ avedi, aññatra kāmā paricārayantā;	30	
PA_atk-s05_13a4:302	Atha kena vaṇṇena mayā te bhoti, saṃvāsadhammo ahu evarūpo”ti.	30	
PA_atk-s05_13a4:303_0	Tattha asamatthapaññanti kuṭumbaṃ vicāretuṃ appaṭibalapaññaṃ atitaruṇiññeva samānaṃ.	303	
PA_atk-s05_13a4:303_1	Yaṃ tānayinti yaṃ taṃ ānayiṃ, ahaṃ daharimeva samānaṃ taṃ ñātikulato ānesinti vuttaṃ	303	
PA_atk-s05_13a4:303_2	hoti. Aññatra kāmā paricārayantāti ettakaṃ kālaṃ vinā kāmena anicchāya maṃ paricārayantāpi	303	
PA_atk-s05_13a4:303_3	attano appiyataṃ maṃ na jānāpesi, sampiyāyamānarūpāva paricari. Kena vaṇṇenāti kena	303	
PA_atk-s05_13a4:303_4	kāraṇena. Bhotīti taṃ ālapati. Evarūpoti āsīvisasamānapaṭikūlabhāvena mayā saddhiṃ	303	
PA_atk-s05_13a4:303_5	tava saṃvāsadhammo evarūpo piyasaṃvāso viya kathaṃ jātoti.	303	
PA_atk-s05_13a4:304	Athassa sā kathentī navamaṃ gāthamāha –	30	
PA_atk-s05_13a4:306	“Ārā dūre nayidha kadāci atthi, paramparā nāma kule imasmiṃ;	30	
PA_atk-s05_13a4:307	Taṃ kullavattaṃ anuvattamānā, māhaṃ kule antimagandhinī ahuṃ;	30	
PA_atk-s05_13a4:308	Etassa vādassa jigucchamānā, akāmikā paddhacarāmhi tuyha”nti.	30	
PA_atk-s05_13a4:309_0	Tattha ārā dūreti aññamaññavevacanaṃ. Atidūreti vā dassentī evamāha. Idhāti nipātamattaṃ,	309	
PA_atk-s05_13a4:309_1	na kadācīti attho. Paramparāti purisaparamparā. Idaṃ vuttaṃ hoti – sāmi, imasmiṃ	309	
PA_atk-s05_13a4:309_2	amhākaṃ ñātikule dūrato paṭṭhāya yāva sattamā kulaparivaṭṭā purisaparamparā nāma	309	
PA_atk-s05_13a4:309_3	na kadāci atthi, ekitthiyāpi sāmikaṃ chaḍḍetvā añño puriso gahitapubbo nāma natthīti.	309	
PA_atk-s05_13a4:309_4	Taṃ kullavattanti ahampi taṃ kulavattaṃ kulapaveṇiṃ anuvattamānā attano kule pacchimikā	309	
PA_atk-s05_13a4:309_5	palālabhūtā mā ahunti sallakkhetvā etaṃ kulaantimā kulagandhinīti vādaṃ jigucchamānā	309	
PA_atk-s05_13a4:309_6	akāmikāpi tuyhaṃ paddhacarāmhi veyyāvaccakārikā pādaparicārikā jātāmhīti.	309	
PA_atk-s05_13a4:310_0	Evañca pana vatvā “mayā sāmikassa santike abhāsitapubbaṃ guyhaṃ bhāsitaṃ, kujjheyyapi	310	
PA_atk-s05_13a4:310_1	me ayaṃ, amhākaṃ kulūpakatāpasassa sammukheyeva khamāpessāmī”ti cintetvā khamāpentī dasamaṃ gāthamāha –	310	
PA_atk-s05_13a4:312	“Maṇḍabya bhāsiṃ yamabhāsaneyyaṃ, taṃ khamyataṃ puttakahetu majja;	31	
PA_atk-s05_13a4:313	Puttapemā na idha paratthi kiñci, so no ayaṃ jīvati yaññadatto”ti.	31	
PA_atk-s05_13a4:314_0	Tattha taṃ khamyatanti taṃ khamayatu. Puttakahetu majjāti taṃ mama bhāsitaṃ ajja	314	
PA_atk-s05_13a4:314_1	imassa puttassa hetu khamayatu. So no ayanti yassa puttassa kāraṇā mayā etaṃ bhāsitaṃ,	314	
PA_atk-s05_13a4:314_2	so no putto jīvati, imassa jīvitalābhabhāvena me khama sāmi, ajjato paṭṭhāya tava	314	
PA_atk-s05_13a4:314_3	vasavattinī bhavissāmīti.	314	
PA_atk-s05_13a4:315_0	Atha naṃ maṇḍabyo “uṭṭhehi bhadde, khamāmi te, ito pana paṭṭhāya mā pharusacittā	315	
PA_atk-s05_13a4:315_1	ahosi, ahampi te appiyaṃ na karissāmī”ti āha. Bodhisatto maṇḍabyaṃ āha – “āvuso,	315	
PA_atk-s05_13a4:315_2	tayā dussaṅgharaṃ dhanaṃ saṅgharitvā kammañca phalañca asaddahitvā dānaṃ dadantena	315	
PA_atk-s05_13a4:315_3	ayuttaṃ kataṃ, ito paṭṭhāya dānaṃ saddahitvā dehī”ti. So “sādhū”ti sampaṭicchitvā	315	
PA_atk-s05_13a4:315_4	bodhisattaṃ āha – “bhante, tayā amhākaṃ dakkhiṇeyyabhāve ṭhatvā anabhiratena brahmacariyaṃ	315	
PA_atk-s05_13a4:315_5	carantena ayuttaṃ kataṃ, ito paṭṭhāya idāni yathā tayi katakārā mahapphalā honti,	315	
PA_atk-s05_13a4:315_6	evaṃ cittaṃ pasādetvā suddhacitto abhirato hutvā brahmacariyaṃ carāhī”ti. Te mahāsattaṃ	315	
PA_atk-s05_13a4:315_7	vanditvā uṭṭhāya agamaṃsu. Tato paṭṭhāya bhariyā sāmike sasnehā ahosi, maṇḍabyo pasannacitto	315	
PA_atk-s05_13a4:315_8	saddhāya dānaṃ adāsi. Bodhisatto anabhiratiṃ vinodetvā jhānābhiññaṃ uppādetvā brahmalokaparāyaṇo ahosi.	315	
PA_atk-s05_13a4:316_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	316	
PA_atk-s05_13a4:316_1	ukkaṇṭhito bhikkhu sotāpattiphale patiṭṭhahi. Tadā maṇḍabyo ānando ahosi, bhariyā	316	
PA_atk-s05_13a4:316_2	visākhā, putto rāhulo, āṇimaṇḍabyo sāriputto, kaṇhadīpāyano pana ahameva ahosinti.	316	
PA_atk-s05_13a4:317	Kaṇhadīpāyanajātakavaṇṇanā chaṭṭhā.	31	
PA_atk-s05_13a4:319	[445] 7. Nigrodhajātakavaṇṇanā	31	
PA_atk-s05_13a4:320_0	Na vāhametaṃ jānāmīti idaṃ satthā veḷuvane viharanto devadattaṃ ārabbha kathesi.	320	
PA_atk-s05_13a4:320_1	Ekadivasañhi bhikkhū tena “āvuso devadatta, satthā tava bahūpakāro, tvañhi satthāraṃ	320	
PA_atk-s05_13a4:320_2	nissāya pabbajjaṃ labhi upasampadaṃ labhi, tepiṭakaṃ buddhavacanaṃ uggaṇhi, jhānaṃ	320	
PA_atk-s05_13a4:320_3	uppādesi, lābhasakkāropi te dasabalasseva santako”ti bhikkhūhi vutte tiṇasalākaṃ	320	
PA_atk-s05_13a4:320_4	ukkhipitvā “ettakampi samaṇena gotamena mayhaṃ kataṃ guṇaṃ na passāmī”ti vutte dhammasabhāyaṃ	320	
PA_atk-s05_13a4:320_5	kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti	320	
PA_atk-s05_13a4:320_6	pucchitvā “imāya nāmā”ti vutte “na, bhikkhave, idāneva, pubbepi devadatto akataññū	320	
PA_atk-s05_13a4:320_7	mittadubbhī”ti vatvā tehi yācito atītaṃ āhari.	320	
PA_atk-s05_13a4:321_0	Atīte rājagahe magadhamahārājā nāma rajjaṃ kāresi. Tadā rājagahaseṭṭhi attano puttassa	321	
PA_atk-s05_13a4:321_1	janapadaseṭṭhino dhītaraṃ ānesi, sā vañjhā ahosi. Athassā aparabhāge sakkāro parihāyi.	321	
PA_atk-s05_13a4:321_2	“Amhākaṃ puttassa gehe vañjhitthiyā vasantiyā kathaṃ kulavaṃso vaḍḍhissatī”ti yathā	321	
PA_atk-s05_13a4:321_3	sā suṇāti, evampi kathaṃ samuṭṭhāpenti. Sā taṃ sutvā “hotu gabbhiniālayaṃ katvā ete	321	
PA_atk-s05_13a4:321_4	vañcessāmī”ti cintetvā attano atthacārikaṃ dhātiṃ āha “amma, gabbhiniyo nāma kiñca	321	
PA_atk-s05_13a4:321_5	kiñca karontī”ti gabbhiniparihāraṃ pucchitvā utunikāle paṭicchādetvā ambilādirucikā	321	
PA_atk-s05_13a4:321_6	hutvā hatthapādānaṃ uddhumāyanakāle hatthapādapiṭṭhiyo koṭṭāpetvā bahalaṃ kāresi,	321	
PA_atk-s05_13a4:321_7	divase divasepi pilotikāveṭhanena ca udaravaḍḍhanaṃ vaḍḍhesi, thanamukhāni kāḷāni	321	
PA_atk-s05_13a4:321_8	kāresi, sarīrakiccaṃ karontīpi aññatra tassā dhātiyā aññesaṃ sammukhaṭṭhāne na karoti.	321	
PA_atk-s05_13a4:321_9	Sāmikopissā gabbhaparihāraṃ adāsi. Evaṃ nava māse vasitvā “idāni janapade pitu gharaṃ	321	
PA_atk-s05_13a4:321_10	gantvā vijāyissāmī”ti sasure āpucchitvā rathamāruhitvā mahantena parivārena rājagahā	3211	
PA_atk-s05_13a4:321_11	nikkhamitvā maggaṃ paṭipajji. Tassā pana purato eko sattho gacchati. Satthena vasitvā	3211	
PA_atk-s05_13a4:321_12	gataṭṭhānaṃ esā pātarāsakāle pāpuṇāti.	3211	
PA_atk-s05_13a4:322_0	Athekadivasaṃ tasmiṃ satthe ekā duggatitthī rattiyā ekasmiṃ nigrodhamūle puttaṃ vijāyitvā	322	
PA_atk-s05_13a4:322_1	pātova satthe gacchante “ahaṃ vinā satthena gantuṃ na sakkhissāmi, sakkā kho pana	322	
PA_atk-s05_13a4:322_2	jīvantiyā puttaṃ labhitu”nti nigrodhamūlajāle jalābuñceva gabbhamalañca attharitvā	322	
PA_atk-s05_13a4:322_3	puttaṃ chaṭṭetvā agamāsi. Dārakassapi devatā ārakkhaṃ gaṇhiṃsu. So hi na yo vā so	322	
PA_atk-s05_13a4:322_4	vā, bodhisattoyeva. So pana tadā tādisaṃ paṭisandhiṃ gaṇhi. Itarā pātarāsakāle taṃ	322	
PA_atk-s05_13a4:322_5	ṭhānaṃ patvā “sarīrakiccaṃ karissāmī”ti tāya dhātiyā saddhiṃ nigrodhamūlaṃ gatā suvaṇṇavaṇṇaṃ	322	
PA_atk-s05_13a4:322_6	dārakaṃ disvā “amma, nipphannaṃ no kicca”nti pilotikāyo apanetvā ucchaṅgapadesaṃ	322	
PA_atk-s05_13a4:322_7	lohitena ca gabbhamalena ca makkhetvā attano gabbhavuṭṭhānaṃ ārocesi. Tāvadeva naṃ	322	
PA_atk-s05_13a4:322_8	sāṇiyā parikkhipitvā haṭṭhatuṭṭho saparijano rājagahaṃ paṇṇaṃ pesesi. Athassā sassusasurā	322	
PA_atk-s05_13a4:322_9	vijātakālato paṭṭhāya “pitu kule kiṃ karissati, idheva āgacchatū”ti pesayiṃsu. Sā	322	
PA_atk-s05_13a4:322_10	paṭinivattitvā rājagahameva pāvisi. Tattha taṃ sampaṭicchitvā dārakassa nāmaṃ karontā	3221	
PA_atk-s05_13a4:322_11	nigrodhamūle jātattā “nigrodhakumāro”ti nāmaṃ kariṃsu. Taṃ divasaññeva anuseṭṭhisuṇisāpi	3221	
PA_atk-s05_13a4:322_12	vijāyanatthāya kulagharaṃ gacchantī antarāmagge ekissā rukkhasākhāya heṭṭhā puttaṃ	3221	
PA_atk-s05_13a4:322_13	vijāyi, tassa “sākhakumāro”ti nāmaṃ kariṃsu. Taṃ divasaññeva seṭṭhiṃ nissāya vasantassa	3221	
PA_atk-s05_13a4:322_14	tunnakārassa bhariyāpi pilotikantare puttaṃ vijāyi, tassa “pottiko”ti nāmaṃ kariṃsu.	3221	
PA_atk-s05_13a4:323_0	Mahāseṭṭhi ubhopi te dārake “nigrodhakumārassa jātadivasaññeva jātā”ti āṇāpetvā teneva	323	
PA_atk-s05_13a4:323_1	saddhiṃ saṃvaḍḍhesi. Te ekato vaḍḍhitvā vayappattā takkasilaṃ gantvā sippaṃ uggaṇhiṃsu.	323	
PA_atk-s05_13a4:323_2	Ubhopi seṭṭhiputtā ācariyassa dve sahassāni adaṃsu. Nigrodhakumāro pottikassa attano	323	
PA_atk-s05_13a4:323_3	santike sippaṃ paṭṭhapesi. Te nipphannasippā ācariyaṃ āpucchitvā nikkhantā “janapadacārikaṃ	323	
PA_atk-s05_13a4:323_4	carissāmā”ti anupubbena bārāṇasiṃ patvā ekasmiṃ rukkhamūle nipajjiṃsu. Tadā bārāṇasirañño	323	
PA_atk-s05_13a4:323_5	kālakatassa sattamo divaso, “sve phussarathaṃ yojessāmā”ti nagare bheriṃ carāpesuṃ.	323	
PA_atk-s05_13a4:323_6	Tesupi sahāyesu rukkhamūle nipajjitvā niddāyantesu pottiko paccūsakāle uṭṭhāya nigrodhakumārassa	323	
PA_atk-s05_13a4:323_7	pāde parimajjanto nisīdi. Tasmiṃ rukkhe vutthakukkuṭesu uparikukkuṭo heṭṭhākukkuṭassa	323	
PA_atk-s05_13a4:323_8	sarīre vaccaṃ pātesi. Atha naṃ so “kenetaṃ pātita”nti āha. “Samma, mā kujjhi, mayā	323	
PA_atk-s05_13a4:323_9	ajānantena pātita”nti āha. “Are, tvaṃ mama sarīraṃ attano vaccaṭṭhānaṃ maññasi, kiṃ	323	
PA_atk-s05_13a4:323_10	mama pamāṇaṃ na jānāsī”ti. Atha naṃ itaro “are tvaṃ ‘ajānantena me kata’nti vuttepi	3231	
PA_atk-s05_13a4:323_11	kujjhasiyeva, kiṃ pana te pamāṇa”nti āha. “Yo maṃ māretvā maṃsaṃ khādati, so pātova	3231	
PA_atk-s05_13a4:323_12	sahassaṃ labhati, tasmā ahaṃ mānaṃ karomī”ti. Atha naṃ itaro “are ettakamattena tvaṃ	3231	
PA_atk-s05_13a4:323_13	mānaṃ karosi, maṃ pana māretvā yo thūlamaṃsaṃ khādati, so pātova rājā hoti, yo majjhimamaṃsaṃ	3231	
PA_atk-s05_13a4:323_14	khādati, so senāpati, yo aṭṭhinissitaṃ khādati, so bhaṇḍāgāriko hotī”ti āha.	3231	
PA_atk-s05_13a4:324_0	Pottiko tesaṃ kathaṃ sutvā “kiṃ no sahassena, rajjameva vara”nti saṇikaṃ rukkhaṃ	324	
PA_atk-s05_13a4:324_1	abhiruhitvā uparisayitakukkuṭaṃ gahetvā māretvā aṅgāre pacitvā thūlamaṃsaṃ nigrodhassa	324	
PA_atk-s05_13a4:324_2	adāsi, majjhimamaṃsaṃ sākhassa adāsi, aṭṭhimaṃsaṃ attanā khādi. Khāditvā pana “samma	324	
PA_atk-s05_13a4:324_3	nigrodha, tvaṃ ajja rājā bhavissasi, samma sākha, tvaṃ senāpati bhavissasi, ahaṃ	324	
PA_atk-s05_13a4:324_4	pana bhaṇḍāgāriko bhavissāmī”ti vatvā “kathaṃ jānāsī”ti puṭṭho taṃ pavattiṃ ārocesi.	324	
PA_atk-s05_13a4:324_5	Te tayopi janā pātarāsavelāya bārāṇasiṃ pavisitvā ekassa brāhmaṇassa gehe sappisakkarayuttaṃ	324	
PA_atk-s05_13a4:324_6	pāyāsaṃ bhuñjitvā nagarā nikkhamitvā uyyānaṃ pavisiṃsu. Nigrodhakumāro silāpaṭṭe	324	
PA_atk-s05_13a4:324_7	nipajji, itare dve bahi nipajjiṃsu. Tasmiṃ samaye pañca rājakakudhabhaṇḍāni anto	324	
PA_atk-s05_13a4:324_8	ṭhapetvā phussarathaṃ vissajjesuṃ. Tattha vitthārakathā mahājanakajātake āvi bhavissati.	324	
PA_atk-s05_13a4:324_9	Phussaratho uyyānaṃ gantvā nivattitvā ārohanasajjo hutvā aṭṭhāsi. Purohito “uyyāne	324	
PA_atk-s05_13a4:324_10	puññavatā sattena bhavitabba”nti uyyānaṃ pavisitvā kumāraṃ disvā pādantato sāṭakaṃ	3241	
PA_atk-s05_13a4:324_11	apanetvā pādesu lakkhaṇāni upadhāretvā “tiṭṭhatu bārāṇasiyaṃ rajjaṃ, sakalajambudīpassa	3241	
PA_atk-s05_13a4:324_12	adhipatirājā bhavituṃ yutto”ti sabbatālāvacare paggaṇhāpesi. Nigrodhakumāro pabujjhitvā	3241	
PA_atk-s05_13a4:324_13	mukhato sāṭakaṃ apanetvā mahājanaṃ oloketvā parivattitvā nipanno thokaṃ vītināmetvā	3241	
PA_atk-s05_13a4:324_14	silāpaṭṭe pallaṅkena nisīdi. Atha naṃ purohito jaṇṇunā patiṭṭhāya “rajjaṃ te deva	3241	
PA_atk-s05_13a4:324_15	pāpuṇātī”ti vatvā “‘sādhū”ti vutte tattheva ratanarāsimhi ṭhapetvā abhisiñci. So	3241	
PA_atk-s05_13a4:324_16	rajjaṃ patvā sākhassa senāpatiṭṭhānaṃ datvā mahantena sakkārena nagaraṃ pāvisi, pottikopi	3241	
PA_atk-s05_13a4:324_17	tehi saddhiññeva agamāsi. Tato paṭṭhāya mahāsatto bārāṇasiyaṃ dhammena rajjaṃ kāresi.	3241	
PA_atk-s05_13a4:325_0	So ekadivasaṃ mātāpitūnaṃ saritvā sākhaṃ āha – “samma, na sakkā mātāpitūhi vinā vattituṃ,	325	
PA_atk-s05_13a4:325_1	mahantena parivārena gantvā mātāpitaro no ānehī”ti. Sākho “na me tattha gamanakammaṃ	325	
PA_atk-s05_13a4:325_2	atthī”ti paṭikkhipi. Tato pottikaṃ āṇāpesi. So “sādhū”ti tattha gantvā nigrodhassa	325	
PA_atk-s05_13a4:325_3	mātāpitaro “putto vo rajje patiṭṭhito, etha gacchāmā”ti āha. Te “atthi no tāva vibhavamattaṃ,	325	
PA_atk-s05_13a4:325_4	alaṃ tattha gamanenā”ti paṭikkhipiṃsu. Sākhassapi mātāpitaro avoca, tepi na icchiṃsu.	325	
PA_atk-s05_13a4:325_5	Attano mātāpitaro avoca, “mayaṃ tāta tunnakārakammena jīvissāma ala”nti paṭikkhipiṃsu.	325	
PA_atk-s05_13a4:325_6	So tesaṃ manaṃ alabhitvā bārāṇasimeva paccāgantvā “senāpatissa ghare maggakilamathaṃ	325	
PA_atk-s05_13a4:325_7	vinodetvā pacchā nigrodhasahāyaṃ passissāmī”ti cintetvā tassa nivesanadvāraṃ gantvā	325	
PA_atk-s05_13a4:325_8	“sahāyo kira te pottiko nāma āgatoti senāpatissa ārocehī”ti dovārikaṃ āha, so tathā	325	
PA_atk-s05_13a4:325_9	akāsi. Sākho pana “ayaṃ mayhaṃ rajjaṃ adatvā sahāyanigrodhassa adāsī”ti tasmiṃ veraṃ	325	
PA_atk-s05_13a4:325_10	bandhi. So taṃ kathaṃ sutvāva kuddho āgantvā “ko imassa sahāyo ummattako dāsiputto,	3251	
PA_atk-s05_13a4:325_11	gaṇhatha na”nti vatvā hatthapādajaṇṇukapparehi koṭṭāpetvā gīvāyaṃ gāhāpetvā nīharāpesi.	3251	
PA_atk-s05_13a4:326_0	So cintesi “sākho mama santikā senāpatiṭṭhānaṃ labhitvā akataññū mittadubbhī, maṃ	326	
PA_atk-s05_13a4:326_1	koṭṭāpetvā nīharāpesi, nigrodho pana paṇḍito kataññū sappuriso, tasseva santikaṃ	326	
PA_atk-s05_13a4:326_2	gamissāmī”ti. So rājadvāraṃ gantvā “deva, pottiko kira nāma te sahāyo dvāre ṭhito”ti	326	
PA_atk-s05_13a4:326_3	rañño ārocāpesi. Rājā pakkosāpetvā taṃ āgacchantaṃ disvā āsanā vuṭṭhāya paccuggantvā	326	
PA_atk-s05_13a4:326_4	paṭisanthāraṃ katvā massukammādīni kārāpetvā sabbālaṅkārapaṭimaṇḍitena paribhuttanānaggarasabhojanena	326	
PA_atk-s05_13a4:326_5	tena saddhiṃ sukhanisinno mātāpitūnaṃ pavattiṃ pucchitvā anāgamanabhāvaṃ suṇi. Sākhopi	326	
PA_atk-s05_13a4:326_6	“pottiko maṃ rañño santike paribhindeyya, mayi pana gate kiñci vattuṃ na sakkhissatī”ti	326	
PA_atk-s05_13a4:326_7	tattheva agamāsi. Pottiko tassa santikeyeva rājānaṃ āmantetvā “deva, ahaṃ maggakilanto	326	
PA_atk-s05_13a4:326_8	‘sākhassa gehaṃ gantvā vissamitvā idhāgamissāmī’ti agamiṃ. Atha maṃ sākho ‘nāhaṃ	326	
PA_atk-s05_13a4:326_9	taṃ jānāmī’ti vatvā koṭṭāpetvā gīvāyaṃ gāhāpetvā nīharāpesīti saddaheyyāsi tvaṃ eta”nti	326	
PA_atk-s05_13a4:326_10	vatvā tisso gāthā abhāsi –	3261	
PA_atk-s05_13a4:328	“Na vāhametaṃ jānāmi, ko vāyaṃ kassa vāti vā;	32	
PA_atk-s05_13a4:329	Yathā sākho vadi eva, nigrodha kinti maññasi.	32	
PA_atk-s05_13a4:331	“Tato galavinītena, purisā nīhariṃsu maṃ;	33	
PA_atk-s05_13a4:332	Datvā mukhapahārāni, sākhassa vacanaṃkarā.	33	
PA_atk-s05_13a4:334	“Etādisaṃ dummatinā, akataññuna dubbhinā;	33	
PA_atk-s05_13a4:335	Kataṃ anariyaṃ sākhena, sakhinā te janādhipā”ti.	33	
PA_atk-s05_13a4:336_0	Tattha kinti maññasīti yathā maṃ sākho acari, kiṃ tvampi evameva maññasi, udāhu aññathā	336	
PA_atk-s05_13a4:336_1	maññasi, maṃ sākho evaṃ vadeyyāti saddahasi, taṃ na saddahasīti adhippāyo. Galavinītenāti	336	
PA_atk-s05_13a4:336_2	galaggāhena. Dubbhināti mittadubbhinā.	336	
PA_atk-s05_13a4:337	Taṃ sutvā nigrodho catasso gāthā abhāsi –	33	
PA_atk-s05_13a4:339	“Na vāhametaṃ jānāmi, napi me koci saṃsati;	33	
PA_atk-s05_13a4:340	Yaṃ me tvaṃ samma akkhāsi, sākhena kāraṇaṃ kataṃ.	34	
PA_atk-s05_13a4:342	“Sakhīnaṃ sājīvakaro, mama sākhassa cūbhayaṃ;	34	
PA_atk-s05_13a4:343	Tvaṃ nosissariyaṃ dātā, manussesu mahantataṃ;	34	
PA_atk-s05_13a4:344	Tayāmā labbhitā iddhī, ettha me natthi saṃsayo.	34	
PA_atk-s05_13a4:346	“Yathāpi bījamaggimhi, ḍayhati na virūhati;	34	
PA_atk-s05_13a4:347	Evaṃ kataṃ asappurise, nassati na virūhati.	34	
PA_atk-s05_13a4:349	“Kataññumhi ca posamhi, sīlavante ariyavuttine;	34	
PA_atk-s05_13a4:350	Sukhette viya bījāni, kataṃ tamhi na nassatī”ti.	35	
PA_atk-s05_13a4:351_0	Tattha saṃsatīti ācikkhati. Kāraṇaṃ katanti ākaḍḍhanavikaḍḍhanapothanakoṭṭanasaṅkhātaṃ	351	
PA_atk-s05_13a4:351_1	kāraṇaṃ katanti attho. Sakhīnaṃ sājīvakaroti samma, pottika tvaṃ sahāyakānaṃ suājīvakaro	351	
PA_atk-s05_13a4:351_2	jīvikāya uppādetā. Mama sākhassa cūbhayanti mayhañca sākhassa ca ubhinnampi sakhīnanti	351	
PA_atk-s05_13a4:351_3	attho. Tvaṃ nosissariyanti tvaṃ no asi issariyaṃ dātā, tava santikā imā sampattī	351	
PA_atk-s05_13a4:351_4	amhehi laddhā. Mahantatanti mahantabhāvaṃ.	351	
PA_atk-s05_13a4:352_0	Evañca pana vatvā ettakaṃ kathente nigrodhe sākho tattheva aṭṭhāsi. Atha naṃ rājā	352	
PA_atk-s05_13a4:352_1	“sākha imaṃ pottikaṃ sañjānāsī”ti pucchi. So tuṇhī ahosi. Athassa rājā daṇḍaṃ āṇāpento	352	
PA_atk-s05_13a4:352_2	aṭṭhamaṃ gāthamāha –	352	
PA_atk-s05_13a4:354	“Imaṃ jammaṃ nekatikaṃ, asappurisacintakaṃ;	35	
PA_atk-s05_13a4:355	Hanantu sākhaṃ sattīhi, nāssa icchāmi jīvita”nti.	35	
PA_atk-s05_13a4:356	Tattha jammanti lāmakaṃ. Nekatikanti vañcakaṃ.	35	
PA_atk-s05_13a4:357	Taṃ sutvā pottiko “mā esa bālo maṃ nissāya nassatū”ti cintetvā navamaṃ gāthamāha –	35	
PA_atk-s05_13a4:359	“Khamatassa mahārāja, pāṇā na paṭiānayā;	35	
PA_atk-s05_13a4:360	Khama deva asappurisassa, nāssa icchāmahaṃ vadha”nti.	36	
PA_atk-s05_13a4:361	Tattha khamatassāti khamataṃ assa, etassa asappurisassa khamathāti attho. Na paṭiānayāti matassa nāma pāṇā paṭiānetuṃ na sakkā.	36	
PA_atk-s05_13a4:362_0	Rājā tassa vacanaṃ sutvā sākhassa khami, senāpatiṭṭhānampi pottikasseva dātukāmo	362	
PA_atk-s05_13a4:362_1	ahosi, so pana na icchi. Athassa sabbasenānīnaṃ vicāraṇārahaṃ bhaṇḍāgārikaṭṭhānaṃ	362	
PA_atk-s05_13a4:362_2	nāma adāsi. Pubbe kiretaṃ ṭhānantaraṃ nāhosi, tato paṭṭhāya jātaṃ. Aparabhāge pottiko	362	
PA_atk-s05_13a4:362_3	bhaṇḍāgāriko puttadhītāhi vaḍḍhamāno attano puttadhītānaṃ ovādavasena osānagāthamāha –	362	
PA_atk-s05_13a4:364	“Nigrodhameva seveyya, na sākhamupasaṃvase;	36	
PA_atk-s05_13a4:365	Nigrodhasmiṃ mataṃ seyyo, yañce sākhasmi jīvita”nti.	36	
PA_atk-s05_13a4:366_0	Satthā imaṃ dhammadesanaṃ āharitvā “evaṃ, bhikkhave, devadatto pubbepi akataññūyevā”ti	366	
PA_atk-s05_13a4:366_1	vatvā jātakaṃ samodhānesi – “tadā sākho devadatto ahosi, pottiko ānando, nigrodho	366	
PA_atk-s05_13a4:366_2	pana ahameva ahosi”nti.	366	
PA_atk-s05_13a4:367	Nigrodhajātakavaṇṇanā sattamā.	36	
PA_atk-s05_13a4:369	[446] 8. Takkalajātakavaṇṇanā	36	
PA_atk-s05_13a4:370_0	Na takkalā santi na āluvānīti idaṃ satthā jetavane viharanto ekaṃ pituposakaṃ upāsakaṃ	370	
PA_atk-s05_13a4:370_1	ārabbha kathesi. So kira daliddakule paccājāto mātari kālakatāya pātova uṭṭhāya dantakaṭṭhamukhodakadānādīni	370	
PA_atk-s05_13a4:370_2	karonto bhatiṃ vā kasiṃ vā katvā laddhavibhavānurūpena yāgubhattādīni sampādetvā	370	
PA_atk-s05_13a4:370_3	pitaraṃ posesi. Atha naṃ pitā āha – “tāta, tvaṃ ekakova anto ca bahi ca kattabbaṃ	370	
PA_atk-s05_13a4:370_4	karosi, ekaṃ te kuladārikaṃ ānessāmi, sā te gehe kattabbaṃ karissatī”ti. “Tāta, itthiyo	370	
PA_atk-s05_13a4:370_5	nāma gharaṃ āgatā neva mayhaṃ, na tumhākaṃ cittasukhaṃ karissanti, mā evarūpaṃ cintayittha,	370	
PA_atk-s05_13a4:370_6	ahaṃ yāvajīvaṃ tumhe posetvā tumhākaṃ accayena jānissāmī”ti. Athassa pitā anicchamānasseva	370	
PA_atk-s05_13a4:370_7	ekaṃ kumārikaṃ ānesi. Sā sasurassa ca sāmikassa ca upakārikā ahosi nīcavutti. Sāmikopissā	370	
PA_atk-s05_13a4:370_8	“mama pitu upakārikā”ti tussitvā laddhaṃ laddhaṃ manāpaṃ āharitvā deti, sāpi taṃ	370	
PA_atk-s05_13a4:370_9	sasurasseva upanāmesi. Sā aparabhāge cintesi “mayhaṃ sāmiko laddhaṃ laddhaṃ pitu	370	
PA_atk-s05_13a4:370_10	adatvā mayhameva deti, addhā pitari nisneho jāto, imaṃ mahallakaṃ ekenupāyena mama	3701	
PA_atk-s05_13a4:370_11	sāmikassa paṭikkūlaṃ katvā gehā nikkaḍḍhāpessāmī”ti.	3701	
PA_atk-s05_13a4:371_0	Sā tato paṭṭhāya udakaṃ atisītaṃ vā accuṇhaṃ vā, āhāraṃ atiloṇaṃ vā aloṇaṃ vā, bhattaṃ	371	
PA_atk-s05_13a4:371_1	uttaṇḍulaṃ vā atikilinnaṃ vāti evamādīni tassa kodhuppattikāraṇāni katvā tasmiṃ kujjhante	371	
PA_atk-s05_13a4:371_2	“ko imaṃ mahallakaṃ upaṭṭhātuṃ sakkhissatī”ti pharusāni vatvā kalahaṃ vaḍḍhesi. Tattha	371	
PA_atk-s05_13a4:371_3	tattha kheḷapiṇḍādīni chaḍḍetvāpi sāmikaṃ ujjhāpesi “passa pitu kammaṃ, ‘idañcidañca	371	
PA_atk-s05_13a4:371_4	mā karī’ti vutte kujjhati, imasmiṃ gehe pitaraṃ vā vasāpehi maṃ vā”ti. Atha naṃ so	371	
PA_atk-s05_13a4:371_5	“bhadde, tvaṃ daharā yattha katthaci jīvituṃ sakkhissasi, mayhaṃ pitā mahallako,	371	
PA_atk-s05_13a4:371_6	tvaṃ tassa asahantī imamhā gehā nikkhamā”ti āha. Sā bhītā “ito paṭṭhāya evaṃ na karissāmī”ti	371	
PA_atk-s05_13a4:371_7	sasurassa pādesu patitvā khamāpetvā pakatiniyāmeneva paṭijaggituṃ ārabhi. Atha so	371	
PA_atk-s05_13a4:371_8	upāsako purimadivasesu tāya ubbāḷho satthu santikaṃ dhammassavanāya agantvā tassā	371	
PA_atk-s05_13a4:371_9	pakatiyā patiṭṭhitakāle agamāsi. Atha naṃ satthā “kiṃ, upāsaka, sattaṭṭha divasāni	371	
PA_atk-s05_13a4:371_10	dhammassavanāya nāgatosī”ti pucchi. So taṃ kāraṇaṃ kathesi. Satthā “idāni tāva tassā	3711	
PA_atk-s05_13a4:371_11	kathaṃ aggahetvā pitaraṃ na nīharāpesi, pubbe pana etissā kathaṃ gahetvā pitaraṃ	3711	
PA_atk-s05_13a4:371_12	āmakasusānaṃ netvā āvāṭaṃ khaṇitvā tattha naṃ pakkhipitvā māraṇakāle ahaṃ sattavassiko	3711	
PA_atk-s05_13a4:371_13	hutvā mātāpitūnaṃ guṇaṃ kathetvā pitughātakakammā nivāresiṃ, tadā tvaṃ mama kathaṃ	3711	
PA_atk-s05_13a4:371_14	sutvā tava pitaraṃ yāvajīvaṃ paṭijaggitvā saggaparāyaṇo jāto, svāyaṃ mayā dinno ovādo	3711	
PA_atk-s05_13a4:371_15	bhavantaragatampi na vijahati, iminā kāraṇena tassā kathaṃ aggahetvā idāni tayā pitā	3711	
PA_atk-s05_13a4:371_16	na nīhaṭo”ti vatvā tena yācito atītaṃ āhari.	3711	
PA_atk-s05_13a4:372_0	Atīte bārāṇasiyaṃ brahmadatte rajjaṃ kārente aññatarasmiṃ kāsigāme ekassa kulassa	372	
PA_atk-s05_13a4:372_1	ghare ekaputtako ahosi nāmena saviṭṭhako nāma. So mātāpitaro paṭijagganto aparabhāge	372	
PA_atk-s05_13a4:372_2	mātari kālakatāya pitaraṃ posesīti sabbaṃ vatthu paccuppannavatthuniyāmeneva kathetabbaṃ.	372	
PA_atk-s05_13a4:372_3	Ayaṃ panettha viseso. Tadā sā itthī “passa pitu kammaṃ, ‘idañcidañca mā karī’ti vutte	372	
PA_atk-s05_13a4:372_4	kujjhatī”ti vatvā “sāmi, pitā te caṇḍo pharuso niccaṃ kalahaṃ karoti, jarājiṇṇo byādhipīḷito	372	
PA_atk-s05_13a4:372_5	na cirasseva marissati, ahañca etena saddhiṃ ekagehe vasituṃ na sakkomi, sayampesa	372	
PA_atk-s05_13a4:372_6	katipāhena marissatiyeva, tvaṃ etaṃ āmakasusānaṃ netvā āvāṭaṃ khaṇitvā tattha naṃ	372	
PA_atk-s05_13a4:372_7	pakkhipitvā kuddālena sīsaṃ chinditvā jīvitakkhayaṃ pāpetvā upari paṃsunā chādetvā	372	
PA_atk-s05_13a4:372_8	āgacchāhī”ti āha. So tāya punappunaṃ vuccamāno “bhadde, purisamāraṇaṃ nāma bhāriyaṃ,	372	
PA_atk-s05_13a4:372_9	kathaṃ naṃ māressāmī”ti āha. “Ahaṃ te upāyaṃ ācikkhissāmī”ti. “Ācikkha tāvā”ti. “Sāmi,	372	
PA_atk-s05_13a4:372_10	tvaṃ paccūsakāle pitu nisinnaṭṭhānaṃ gantvā yathā sabbe suṇanti, evaṃ mahāsaddaṃ	3721	
PA_atk-s05_13a4:372_11	katvā ‘tāta, asukagāme tumhākaṃ uddhāraṇako atthi, mayi gate na deti, tumhākaṃ accayena	3721	
PA_atk-s05_13a4:372_12	na dassateva, sve yānake nisīditvā pātova gacchissāmā’ti vatvā tena vuttavelāyameva	3721	
PA_atk-s05_13a4:372_13	uṭṭhāya yānakaṃ yojetvā tattha nisīdāpetvā āmakasusānaṃ netvā āvāṭaṃ khaṇitvā corehi	3721	
PA_atk-s05_13a4:372_14	acchinnasaddaṃ katvā māretvā āvāṭe pakkhipitvā sīsaṃ chinditvā nhāyitvā āgacchā”ti.	3721	
PA_atk-s05_13a4:373_0	Saviṭṭhako “atthesa upāyo”ti tassā vacanaṃ sampaṭicchitvā yānakaṃ gamanasajjaṃ akāsi.	373	
PA_atk-s05_13a4:373_1	Tassa paneko sattavassiko putto atthi paṇḍito byatto. So mātu vacanaṃ sutvā “mayhaṃ	373	
PA_atk-s05_13a4:373_2	mātā pāpadhammā pitaraṃ me pitughātakammaṃ kāreti, ahaṃ imassa pitughātakammaṃ kātuṃ	373	
PA_atk-s05_13a4:373_3	na dassāmī”ti saṇikaṃ gantvā ayyakena saddhiṃ nipajji. Saviṭṭhakopi itarāya vuttavelāya	373	
PA_atk-s05_13a4:373_4	yānakaṃ yojetvā “ehi, tāta, uddhāraṃ sodhessāmā”ti pitaraṃ yānake nisīdāpesi. Kumāropi	373	
PA_atk-s05_13a4:373_5	paṭhamataraṃ yānakaṃ abhiruhi. Saviṭṭhako taṃ nivāretuṃ asakkonto teneva saddhiṃ	373	
PA_atk-s05_13a4:373_6	āmakasusānaṃ gantvā pitarañca kumārakena saddhiṃ ekamante ṭhapetvā sayaṃ otaritvā	373	
PA_atk-s05_13a4:373_7	kuddālapiṭakaṃ ādāya ekasmiṃ paṭicchannaṭṭhāne caturassāvāṭaṃ khaṇituṃ ārabhi. Kumārako	373	
PA_atk-s05_13a4:373_8	otaritvā tassa santikaṃ gantvā ajānanto viya kathaṃ samuṭṭhāpetvā paṭhamaṃ gāthamāha –	373	
PA_atk-s05_13a4:375	“Na takkalā santi na āluvāni, na biḷāliyo na kaḷambāni tāta;	37	
PA_atk-s05_13a4:376	Eko araññamhi susānamajjhe, kimatthiko tāta khaṇāsi kāsu”nti.	37	
PA_atk-s05_13a4:377	Tattha na takkalā santīti piṇḍālukandā na santi. Āluvānīti āluvakandā. Biḷāliyoti biḷārivallikandā. Kaḷambānīti tālakandā.	37	
PA_atk-s05_13a4:378	Athassa pitā dutiyaṃ gāthamāha –	37	
PA_atk-s05_13a4:380	“Pitāmaho tāta sudubbalo te, anekabyādhīhi dukhena phuṭṭho;	38	
PA_atk-s05_13a4:381	Tamajjahaṃ nikhaṇissāmi sobbhe, na hissa taṃ jīvitaṃ rocayāmī”ti.	38	
PA_atk-s05_13a4:382_0	Tattha anekabyādhīhīti anekehi byādhīhi uppannena dukkhena phuṭṭho. Na hissa tanti	382	
PA_atk-s05_13a4:382_1	ahañhi tassa tava pitāmahassa taṃ dujjīvitaṃ na icchāmi, “evarūpā jīvitā maraṇamevassa	382	
PA_atk-s05_13a4:382_2	vara”nti maññamāno taṃ sobbhe nikhaṇissāmīti.	382	
PA_atk-s05_13a4:383	Taṃ sutvā kumāro upaḍḍhaṃ gāthamāha –	38	
PA_atk-s05_13a4:385	“Saṅkappametaṃ paṭiladdha pāpakaṃ, accāhitaṃ kamma karosi ludda”nti.	38	
PA_atk-s05_13a4:386_0	Tassattho – tāta, tvaṃ “pītaraṃ dukkhā pamocessāmī”ti maraṇadukkhena yojento etaṃ	386	
PA_atk-s05_13a4:386_1	pāpakaṃ saṅkappaṃ paṭiladdhā tassa ca saṅkappavasena hitaṃ atikkamma ṭhitattā accāhitaṃ	386	
PA_atk-s05_13a4:386_2	kammaṃ karosi luddanti.	386	
PA_atk-s05_13a4:387_0	Evañca pana vatvā kumāro pitu hatthato kuddālaṃ gahetvā avidūre aññataraṃ āvāṭaṃ	387	
PA_atk-s05_13a4:387_1	khaṇituṃ ārabhi. Atha naṃ pitā upasaṅkamitvā “kasmā, tāta, āvāṭaṃ khaṇasī”ti pucchi.	387	
PA_atk-s05_13a4:387_2	So tassa kathento tatiyaṃ gāthamāha –	387	
PA_atk-s05_13a4:388	“Mayāpi tāta paṭilacchase tuvaṃ, etādisaṃ kamma jarūpanīto;	38	
PA_atk-s05_13a4:389	Taṃ kullavattaṃ anuvattamāno, ahampi taṃ nikhaṇissāmi sobbhe”ti.	38	
PA_atk-s05_13a4:390_0	Tassattho – tāta, ahampi etasmiṃ sobbhe taṃ mahallakakāle nikhaṇissāmi, iti kho tāta,	390	
PA_atk-s05_13a4:390_1	mayāpi kate imasmiṃ sobbhe tuvaṃ jarūpanīto etādisaṃ kammaṃ paṭilacchase, yaṃ etaṃ	390	
PA_atk-s05_13a4:390_2	tayā pavattitaṃ kulavattaṃ, taṃ anuvattamāno vayappatto bhariyāya saddhiṃ vasanto	390	
PA_atk-s05_13a4:390_3	ahampi taṃ nikhaṇissāmi sobbheti.	390	
PA_atk-s05_13a4:391	Athassa pitā catutthaṃ gāthamāha –	39	
PA_atk-s05_13a4:393	“Pharusāhi vācāhi pakubbamāno, āsajja maṃ tvaṃ vadase kumāra;	39	
PA_atk-s05_13a4:394	Putto mamaṃ orasako samāno, ahītānukampī mama tvaṃsi puttā”ti.	39	
PA_atk-s05_13a4:395	Tattha pakubbamānoti abhibhavanto. Āsajjāti ghaṭṭetvā.	39	
PA_atk-s05_13a4:396	Evaṃ vutte paṇḍitakumārako ekaṃ paṭivacanagāthaṃ, dve udānagāthāti tisso gāthā abhāsi –	39	
PA_atk-s05_13a4:398	“Na tāhaṃ tāta ahitānukampī, hitānukampī te ahampi tāta;	39	
PA_atk-s05_13a4:399	Pāpañca taṃ kamma pakubbamānaṃ, arahāmi no vārayituṃ tato.	39	
PA_atk-s05_13a4:401	“Yo mātaraṃ vā pitaraṃ saviṭṭha, adūsake hiṃsati pāpadhammo;	40	
PA_atk-s05_13a4:402	Kāyassa bhedā abhisamparāyaṃ, asaṃsayaṃ so nirayaṃ upeti.	40	
PA_atk-s05_13a4:404	“Yo mātaraṃ vā pitaraṃ saviṭṭha, annena pānena upaṭṭhahāti;	40	
PA_atk-s05_13a4:405	Kāyassa bhedā abhisamparāyaṃ, asaṃsayaṃ so sugatiṃ upetī”ti. –	40	
PA_atk-s05_13a4:406	Imaṃ pana puttassa dhammakathaṃ sutvā pitā aṭṭhamaṃ gāthamāha –	40	
PA_atk-s05_13a4:408	“Na me tvaṃ putta ahitānukampī, hitānukampī me tvaṃsi putta;	40	
PA_atk-s05_13a4:409	Ahañca taṃ mātarā vuccamāno, etādisaṃ kamma karomi ludda”nti.	40	
PA_atk-s05_13a4:410	Tattha ahañca taṃ mātarāti ahañca te mātarā, ayameva vā pāṭho.	41	
PA_atk-s05_13a4:411_0	Taṃ sutvā kumāro “tāta, itthiyo nāma uppanne dose aniggayhamānā punappunaṃ pāpaṃ	411	
PA_atk-s05_13a4:411_1	karonti, mama mātā yathā puna evarūpaṃ na karoti, tathā naṃ paṇāmetuṃ vaṭṭatī”ti navamaṃ gāthamāha –	411	
PA_atk-s05_13a4:413	“Yā te sā bhariyā anariyarūpā, mātā mamesā sakiyā janetti;	41	
PA_atk-s05_13a4:414	Niddhāpaye tañca sakā agārā, aññampi te sā dukhamāvaheyyā”ti.	41	
PA_atk-s05_13a4:415_0	Saviṭṭhako paṇḍitaputtassa kathaṃ sutvā somanassajāto hutvā “gacchāma, tātā”ti saddhiṃ	415	
PA_atk-s05_13a4:415_1	puttena ca pitarā ca yānake nisīditvā pāyāsi. Sāpi kho anācārā “nikkhantā no gehā	415	
PA_atk-s05_13a4:415_2	kāḷakaṇṇī”ti haṭṭhatuṭṭhā allagomayena gehaṃ upalimpetvā pāyāsaṃ pacitvā āgamanamaggaṃ	415	
PA_atk-s05_13a4:415_3	olokentī te āgacchante disvā “nikkhantaṃ kāḷakaṇṇiṃ puna gahetvā āgato”ti kujjhitvā	415	
PA_atk-s05_13a4:415_4	“are nikatika, nikkhantaṃ kāḷakaṇṇiṃ puna ādāya āgatosī”ti paribhāsi. Saviṭṭhako	415	
PA_atk-s05_13a4:415_5	kiñci avatvā yānakaṃ mocetvā “anācāre kiṃ vadesī”ti taṃ sukoṭṭitaṃ koṭṭetvā “ito	415	
PA_atk-s05_13a4:415_6	paṭṭhāya mā imaṃ gehaṃ pāvisī”ti pāde gahetvā nikkaḍḍhi. Tato pitarañca puttañca	415	
PA_atk-s05_13a4:415_7	nhāpetvā sayampi nhāyitvā tayopi pāyāsaṃ paribhuñjiṃsu. Sāpi pāpadhammā katipāhaṃ	415	
PA_atk-s05_13a4:415_8	aññasmiṃ gehe vasi. Tasmiṃ kāle putto pitaraṃ āha – “tāta, mama mātā ettakena na	415	
PA_atk-s05_13a4:415_9	bujjhati, tumhe mama mātu maṅkubhāvakaraṇatthaṃ ‘asukagāmake mama mātuladhītā atthi,	415	
PA_atk-s05_13a4:415_10	sā mayhaṃ pitarañca puttañca mañca paṭijaggissati, taṃ ānessāmī’ti vatvā mālāgandhādīni	4151	
PA_atk-s05_13a4:415_11	ādāya yānakena nikkhamitvā khettaṃ anuvicaritvā sāyaṃ āgacchathā”ti. So tathā akāsi.	4151	
PA_atk-s05_13a4:416_0	Paṭivissakakule itthiyo “sāmiko kira te aññaṃ bhariyaṃ ānetuṃ asukagāmaṃ nāma gato”ti	416	
PA_atk-s05_13a4:416_1	tassā ācikkhiṃsu. Sā “dānimhi naṭṭhā, natthi me puna okāso”ti bhītā tasitā hutvā	416	
PA_atk-s05_13a4:416_2	“puttameva yācissāmī”ti paṇḍitaputtassa santikaṃ gantvā tassa pādesu patitvā “tāta,	416	
PA_atk-s05_13a4:416_3	taṃ ṭhapetvā añño mama paṭisaraṇaṃ natthi, ito paṭṭhāya tava pitarañca pitāmahañca	416	
PA_atk-s05_13a4:416_4	alaṅkatacetiyaṃ viya paṭijaggissāmi, puna mayhaṃ imasmiṃ ghare pavesanaṃ karohī”ti	416	
PA_atk-s05_13a4:416_5	āha. So “sādhu, amma, sace puna evarūpaṃ na karissatha, karissāmi, appamattā hothā”ti	416	
PA_atk-s05_13a4:416_6	vatvā pitu āgatakāle dasamaṃ gāthamāha –	416	
PA_atk-s05_13a4:418	“Yā te sā bhariyā anariyarūpā, mātā mamesā sakiyā janetti;	41	
PA_atk-s05_13a4:419	Dantā kareṇūva vasūpanītā, sā pāpadhammā punarāvajātū”ti.	41	
PA_atk-s05_13a4:420	Tattha kareṇūvāti tāta, idāni sā āneñjakāraṇaṃ kārikā hatthinī viya dantā vasaṃ upanītā nibbisevanā jātā. Punarāgajātūti puna imaṃ gehaṃ āgacchatūti.	42	
PA_atk-s05_13a4:421_0	Evaṃ so pitu dhammaṃ kathetvā gantvā mātaraṃ ānesi. Sā sāmikañca sasurañca khamāpetvā	421	
PA_atk-s05_13a4:421_1	tato paṭṭhāya dantā dhammena samannāgatā hutvā sāmikañca sasurañca puttañca paṭijaggi.	421	
PA_atk-s05_13a4:421_2	Ubhopi ca puttassa ovāde ṭhatvā dānādīni puññāni karitvā saggaparāyaṇā ahesuṃ.	421	
PA_atk-s05_13a4:422_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	422	
PA_atk-s05_13a4:422_1	pituposako sotāpattiphale patiṭṭhahi. Tadā pitā ca putto ca suṇisā ca teyeva ahesuṃ,	422	
PA_atk-s05_13a4:422_2	paṇḍitakumāro pana ahameva ahosinti.	422	
PA_atk-s05_13a4:423	Takkalajātakavaṇṇanā aṭṭhamā.	42	
PA_atk-s05_13a4:425	[447] 9. Mahādhammapālajātakavaṇṇanā	42	
PA_atk-s05_13a4:426_0	Kiṃ te vatanti idaṃ satthā paṭhamagamanena kapilapuraṃ gantvā nigrodhārāme viharanto	426	
PA_atk-s05_13a4:426_1	pitu nivesane rañño asaddahanaṃ ārabbha kathesi. Tadā hi suddhodanamahārājā vīsatisahassabhikkhuparivārassa	426	
PA_atk-s05_13a4:426_2	bhagavato attano nivesane yāgukhajjakaṃ datvā antarābhatte sammodanīyaṃ kathaṃ kathento	426	
PA_atk-s05_13a4:426_3	“bhante, tumhākaṃ padhānakāle devatā āgantvā ākāse ṭhatvā ‘putto te siddhatthakumāro	426	
PA_atk-s05_13a4:426_4	appāhāratāya mato’ti mayhaṃ ārocesu”nti āha. Satthārā ca “saddahi, mahārājā”ti vutte	426	
PA_atk-s05_13a4:426_5	“na saddahiṃ, bhante, ākāse ṭhatvā kathentiyopi devatā, ‘mama puttassa bodhitale	426	
PA_atk-s05_13a4:426_6	buddhattaṃ appatvā parinibbānaṃ nāma natthī’ti paṭikkhipi”nti āha. “Mahārāja, pubbepi	426	
PA_atk-s05_13a4:426_7	tvaṃ mahādhammapālakālepi ‘putto te mato imānissa aṭṭhīnī’ti dassetvā vadantassapi	426	
PA_atk-s05_13a4:426_8	disāpāmokkhācariyassa ‘amhākaṃ kule taruṇakāle kālakiriyā nāma natthī’ti na saddahi,	426	
PA_atk-s05_13a4:426_9	idāni pana kasmā saddahissasī”ti vatvā tena yācito atītaṃ āhari.	426	
PA_atk-s05_13a4:427_0	Atīte bārāṇasiyaṃ brahmadatte rajjaṃ kārente kāsiraṭṭhe dhammapālagāmo nāma ahosi.	427	
PA_atk-s05_13a4:427_1	So dhammapālakulassa vasanatāya etaṃ nāmaṃ labhi. Tattha dasannaṃ kusalakammapathānaṃ	427	
PA_atk-s05_13a4:427_2	pālanato “dhammapālo”tveva paññāto brāhmaṇo paṭivasati, tassa kule antamaso dāsakammakarāpi	427	
PA_atk-s05_13a4:427_3	dānaṃ denti, sīlaṃ rakkhanti, uposathakammaṃ karonti. Tadā bodhisatto tasmiṃ kule	427	
PA_atk-s05_13a4:427_4	nibbatti, “dhammapālakumāro”tvevassa nāmaṃ kariṃsu. Atha naṃ vayappattaṃ pitā sahassaṃ	427	
PA_atk-s05_13a4:427_5	datvā sippuggahaṇatthāya takkasilaṃ pesesi. So tattha gantvā disāpāmokkhācariyassa	427	
PA_atk-s05_13a4:427_6	santike sippaṃ uggaṇhi, pañcannaṃ māṇavakasatānaṃ jeṭṭhantevāsiko ahosi. Tadā ācariyassa	427	
PA_atk-s05_13a4:427_7	jeṭṭhaputto kālamakāsi. Ācariyo māṇavakaparivuto ñātigaṇena saddhiṃ rodanto kandanto	427	
PA_atk-s05_13a4:427_8	susāne tassa sarīrakiccaṃ kāreti. Tattha ācariyo ca ñātivaggo cassa antevāsikā ca	427	
PA_atk-s05_13a4:427_9	rodanti paridevanti, dhammapāloyeveko na rodati na paridevati. Apica kho pana tesu	427	
PA_atk-s05_13a4:427_10	pañcasatesu māṇavesu susānā āgamma ācariyassa santike nisīditvā “aho evarūpo nāma	4271	
PA_atk-s05_13a4:427_11	ācārasampanno taruṇamāṇavo taruṇakāleyeva mātāpitūhi vippayutto maraṇappatto”ti vadantesu	4271	
PA_atk-s05_13a4:427_12	“sammā, tumhe ‘taruṇo’ti bhaṇatha, atha kasmā taruṇakāleyeva marati, nanu ayuttaṃ	4271	
PA_atk-s05_13a4:427_13	taruṇakāle maritu”nti āha.	4271	
PA_atk-s05_13a4:428_0	Atha naṃ te āhaṃsu “kiṃ pana samma, tvaṃ imesaṃ sattānaṃ maraṇabhāvaṃ na jānāsī”ti?	428	
PA_atk-s05_13a4:428_1	Jānāmi, taruṇakāle pana na maranti, mahallakakāleyeva marantīti. Nanu aniccā sabbe	428	
PA_atk-s05_13a4:428_2	saṅkhārā hutvā abhāvinoti? “Saccaṃ aniccā, daharakāle pana sattā na maranti, mahallakakāle	428	
PA_atk-s05_13a4:428_3	maranti, aniccataṃ pāpuṇantī”ti. “Kiṃ samma, dhammapāla, tumhākaṃ gehe na keci marantī”ti?	428	
PA_atk-s05_13a4:428_4	“Daharakāle pana na maranti, mahallakakāleyeva marantī”ti. “Kiṃ panesā tumhākaṃ kulapaveṇī”ti?	428	
PA_atk-s05_13a4:428_5	“Āma kulapaveṇī”ti. Māṇavā taṃ tassa kathaṃ ācariyassa ārocesuṃ. Atha naṃ so pakkosāpetvā	428	
PA_atk-s05_13a4:428_6	pucchi “saccaṃ kira tāta dhammapāla, tumhākaṃ kule daharakāle na mīyantī”ti? “Saccaṃ	428	
PA_atk-s05_13a4:428_7	ācariyā”ti. So tassa vacanaṃ sutvā cintesi “ayaṃ ativiya acchariyaṃ vadati, imassa	428	
PA_atk-s05_13a4:428_8	pitu santikaṃ gantvā pucchitvā sace etaṃ saccaṃ, ahampi tameva dhammaṃ pūressāmī”ti.	428	
PA_atk-s05_13a4:428_9	So puttassa kattabbakiccaṃ katvā sattaṭṭhadivasaccayena dhammapālaṃ pakkosāpetvā	428	
PA_atk-s05_13a4:428_10	“tāta, ahaṃ khippaṃ āgamissāmi, yāva mamāgamanā ime māṇave sippaṃ vācehī”ti vatvā	4281	
PA_atk-s05_13a4:428_11	ekassa eḷakassa aṭṭhīni gahetvā dhovitvā pasibbake katvā ekaṃ cūḷupaṭṭhākaṃ ādāya	4281	
PA_atk-s05_13a4:428_12	takkasilato nikkhamitvā anupubbena taṃ gāmaṃ patvā “kataraṃ mahādhammapālassa geha”nti	4281	
PA_atk-s05_13a4:428_13	pucchitvā gantvā dvāre aṭṭhāsi. Brāhmaṇassa dāsamanussesu yo yo paṭhamaṃ addasa,	4281	
PA_atk-s05_13a4:428_14	so so ācariyassa hatthato chattaṃ gaṇhi, upāhanaṃ gaṇhi, upaṭṭhākassapi hatthato	4281	
PA_atk-s05_13a4:428_15	pasibbakaṃ gaṇhi. “Puttassa vo dhammapālakumārassa ācariyo dvāre ṭhitoti kumārassa	4281	
PA_atk-s05_13a4:428_16	pitu ārocethā”ti ca vuttā “sādhū”ti gantvā ārocayiṃsu. So vegena dvāramūlaṃ gantvā	4281	
PA_atk-s05_13a4:428_17	“ito ethā”ti taṃ gharaṃ abhinetvā pallaṅke nisīdāpetvā sabbaṃ pādadhovanādikiccaṃ akāsi.	4281	
PA_atk-s05_13a4:429_0	Ācariyo bhuttabhojano sukhakathāya nisinnakāle “brāhmaṇa, putto te dhammapālakumāro	429	
PA_atk-s05_13a4:429_1	paññavā tiṇṇaṃ vedānaṃ aṭṭhārasannañca sippānaṃ nipphattiṃ patto, apica kho panekena	429	
PA_atk-s05_13a4:429_2	aphāsukena jīvitakkhayaṃ patto, sabbe saṅkhārā aniccā, mā socitthā”ti āha. Brāhmaṇo	429	
PA_atk-s05_13a4:429_3	pāṇiṃ paharitvā mahāhasitaṃ hasi. “Kiṃ nu brāhmaṇa, hasasī”ti ca vutte “mayhaṃ putto	429	
PA_atk-s05_13a4:429_4	na marati, añño koci mato bhavissatī”ti āha. “Brāhmaṇa, puttoyeva te mato, puttasseva	429	
PA_atk-s05_13a4:429_5	te aṭṭhīni disvā saddahā”ti aṭṭhīni nīharitvā “imāni te puttassa aṭṭhīnī”ti āha.	429	
PA_atk-s05_13a4:429_6	Etāni eḷakassa vā sunakhassa vā bhavissanti, mayhaṃ pana putto na marati, amhākāñhi	429	
PA_atk-s05_13a4:429_7	kule yāva sattamā kulaparivaṭṭā taruṇakāle matapubbā nāma natthi, tvaṃ musā bhaṇasīti.	429	
PA_atk-s05_13a4:429_8	Tasmiṃ khaṇe sabbepi pāṇiṃ paharitvā mahāhasitaṃ hasiṃsu. Ācariyo taṃ acchariyaṃ	429	
PA_atk-s05_13a4:429_9	disvā somanassappatto hutvā “brāhmaṇa, tumhākaṃ kulapaveṇiyaṃ daharānaṃ amaraṇena	429	
PA_atk-s05_13a4:429_10	na sakkā ahetukena bhavituṃ, kena vo kāraṇena daharā na mīyantī”ti pucchanto paṭhamaṃ gāthamāha –	4291	
PA_atk-s05_13a4:431	“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;	43	
PA_atk-s05_13a4:432	Akkhāhi me brāhmaṇa etamatthaṃ, kasmā nu tumhaṃ daharā na mīyare”ti.	43	
PA_atk-s05_13a4:433	Tattha vatanti vatasamādānaṃ. Brahmacariyanti seṭṭhacariyaṃ. Kissa suciṇṇassāti tumhākaṃ kule daharānaṃ amaraṇaṃ nāma katarasucaritassa vipākoti.	43	
PA_atk-s05_13a4:434	Taṃ sutvā brāhmaṇo yesaṃ guṇānaṃ ānubhāvena tasmiṃ kule daharā na mīyanti, te vaṇṇayanto –	43	
PA_atk-s05_13a4:436	“Dhammaṃ carāma na musā bhaṇāma, pāpāni kammāni parivajjayāma;	43	
PA_atk-s05_13a4:437	Anariyaṃ parivajjemu sabbaṃ, tasmā hi amhaṃ daharā na mīyare.	43	
PA_atk-s05_13a4:439	“Suṇoma dhammaṃ asataṃ satañca, na cāpi dhammaṃ asataṃ rocayāma;	43	
PA_atk-s05_13a4:440	Hitvā asante na jahāma sante, tasmā hi amhaṃ daharā na mīyare.	44	
PA_atk-s05_13a4:442	“Pubbeva dānā sumanā bhavāma, dadampi ve attamanā bhavāma;	44	
PA_atk-s05_13a4:443	Datvāpi ve nānutappāma pacchā, tasmā hi amhaṃ daharā na mīyare.	44	
PA_atk-s05_13a4:445	“Samaṇe mayaṃ brāhmaṇe addhike ca, vanibbake yācanake dalidde;	44	
PA_atk-s05_13a4:446	Annena pānena abhitappayāma, tasmā hi amhaṃ daharā na mīyare.	44	
PA_atk-s05_13a4:448	“Mayañca bhariyaṃ nātikkamāma, amhe ca bhariyā nātikkamanti;	44	
PA_atk-s05_13a4:449	Aññatra tāhi brahmacariyaṃ carāma, tasmā hi amhaṃ daharā na mīyare.	44	
PA_atk-s05_13a4:451	“Pāṇātipātā viramāma sabbe, loke adinnaṃ parivajjayāma;	45	
PA_atk-s05_13a4:452	Amajjapā nopi musā bhaṇāma, tasmā hi amhaṃ daharā na mīyare.	45	
PA_atk-s05_13a4:454	“Etāsu ve jāyare suttamāsu, medhāvino honti pahūtapaññā;	45	
PA_atk-s05_13a4:455	Bahussutā vedaguno ca honti, tasmā hi amhaṃ daharā na mīyare.	45	
PA_atk-s05_13a4:457	“Mātā pitā ca bhaginī bhātaro ca, puttā ca dārā ca mayañca sabbe;	45	
PA_atk-s05_13a4:458	Dhammaṃ carāma paralokahetu, tasmā hi amhaṃ daharā na mīyare.	45	
PA_atk-s05_13a4:460	“Dāsā ca dāsyo anujīvino ca, paricārakā kammakarā ca sabbe;	46	
PA_atk-s05_13a4:461	Dhammaṃ caranti paralokahetu, tasmā hi amhaṃ daharā na mīyare”ti. –	46	
PA_atk-s05_13a4:462	Imā gāthā āha.	46	
PA_atk-s05_13a4:463_0	Tattha dhammaṃ carāmāti dasakusalakammapathadhammaṃ carāma, attano jīvitahetu antamaso	463	
PA_atk-s05_13a4:463_1	kunthakipillikampi jīvitā na voropema, parabhaṇḍaṃ lobhacittena na olokemāti sabbaṃ	463	
PA_atk-s05_13a4:463_2	vitthāretabbaṃ. Musāvādo cettha musāvādissa akaraṇapāpaṃ nāma natthīti ussannavasena	463	
PA_atk-s05_13a4:463_3	puna vutto. Te kira hasādhippāyenapi musā na bhaṇanti. Pāpānīti sabbāni nirayagāmikammāni.	463	
PA_atk-s05_13a4:463_4	Anariyanti ariyagarahitaṃ sabbaṃ asundaraṃ aparisuddhaṃ kammaṃ parivajjayāma. Tasmā	463	
PA_atk-s05_13a4:463_5	hi amhanti ettha hi-kāro nipātamatto, tena kāraṇena amhākaṃ daharā na mīyanti, antarā	463	
PA_atk-s05_13a4:463_6	akālamaraṇaṃ nāma no natthīti attho. “Tasmā amha”ntipi pāṭho. Suṇomāti mayaṃ kiriyavādānaṃ	463	
PA_atk-s05_13a4:463_7	sappurisānaṃ kusaladīpanampi asappurisānaṃ akusaladīpanampi dhammaṃ suṇoma, so pana	463	
PA_atk-s05_13a4:463_8	no sutamattakova hoti, taṃ na rocayāma. Tehi pana no saddhiṃ viggaho vā vivādo vā	463	
PA_atk-s05_13a4:463_9	mā hotūti dhammaṃ suṇāma, sutvāpi hitvā asante sante vattāma, ekampi khaṇaṃ na jahāma	463	
PA_atk-s05_13a4:463_10	sante, pāpamitte pahāya kalyāṇamittasevinova homāti.	4631	
PA_atk-s05_13a4:464_0	Samaṇe mayaṃ brāhmaṇeti mayaṃ samitapāpe bāhitapāpe paccekabuddhasamaṇabrāhmaṇepi	464	
PA_atk-s05_13a4:464_1	avasesadhammikasamaṇabrāhmaṇepi addhikayācake sesajanepi annapānena abhitappemāti	464	
PA_atk-s05_13a4:464_2	attho. Pāḷiyaṃ pana ayaṃ gāthā “pubbeva dānā”ti gāthāya pacchato āgatā. Nātikkamāmāti	464	
PA_atk-s05_13a4:464_3	attano bhariyaṃ atikkamitvā bahi aññaṃ micchācāraṃ na karoma. Aññatra tāhīti tā attano	464	
PA_atk-s05_13a4:464_4	bhariyā ṭhapetvā sesaitthīsu brahmacariyaṃ carāma, amhākaṃ bhariyāpi sesapurisesu	464	
PA_atk-s05_13a4:464_5	evameva vattanti. Jāyareti jāyanti. Suttamāsūti susīlāsu uttamitthīsu. Idaṃ vuttaṃ	464	
PA_atk-s05_13a4:464_6	hoti – ye etāsu sampannasīlāsu uttamitthīsu amhākaṃ puttā jāyanti, te medhāvinoti	464	
PA_atk-s05_13a4:464_7	evaṃpakārā honti, kuto tesaṃ antarā maraṇaṃ, tasmāpi amhākaṃ kule daharā na marantīti.	464	
PA_atk-s05_13a4:464_8	Dhammaṃ carāmāti paralokatthāya tividhasucaritadhammaṃ carāma. Dāsyoti dāsiyo.	464	
PA_atk-s05_13a4:465	Avasāne –	46	
PA_atk-s05_13a4:467	“Dhammo have rakkhati dhammacāriṃ, dhammo suciṇṇo sukhamāvahati;	46	
PA_atk-s05_13a4:468	Esānisaṃso dhamme suciṇṇe, na duggatiṃ gacchati dhammacārī.	46	
PA_atk-s05_13a4:470	“Dhammo have rakkhati dhammacāriṃ, chattaṃ mahantaṃ viya vassakāle;	47	
PA_atk-s05_13a4:471	Dhammena gutto mama dhammapālo, aññassa aṭṭhīni sukhī kumāro”ti. –	47	
PA_atk-s05_13a4:472	Imāhi dvīhi gāthāhi dhammacārīnaṃ guṇaṃ kathesi.	47	
PA_atk-s05_13a4:473_0	Tattha rakkhatīti dhammo nāmeso rakkhito attano rakkhitaṃ paṭirakkhati. Sukhamāvahatīti	473	
PA_atk-s05_13a4:473_1	devamanussasukhañceva nibbānasukhañca āvahati. Na duggatinti nirayādibhedaṃ duggatiṃ	473	
PA_atk-s05_13a4:473_2	na gacchati. Evaṃ brāhmaṇa, mayaṃ dhammaṃ rakkhāma, dhammopi amhe rakkhatīti dasseti.	473	
PA_atk-s05_13a4:473_3	Dhammena guttoti mahāchattasadisena attanā gopitadhammena gutto. Aññassa aṭṭhīnīti	473	
PA_atk-s05_13a4:473_4	tayā ānītāni aṭṭhīni aññassa eḷakassa vā sunakhassa vā aṭṭhīni bhavissanti, chaḍḍethetāni,	473	
PA_atk-s05_13a4:473_5	mama putto sukhī kumāroti.	473	
PA_atk-s05_13a4:474_0	Taṃ sutvā ācariyo “mayhaṃ āgamanaṃ suāgamanaṃ, saphalaṃ, no nipphala”nti sañjātasomanasso	474	
PA_atk-s05_13a4:474_1	dhammapālassa pitaraṃ khamāpetvā “mayā āgacchantena tumhākaṃ vīmaṃsanatthāya imāni	474	
PA_atk-s05_13a4:474_2	eḷakaaṭṭhīni ābhatāni, putto te arogoyeva, tumhākaṃ rakkhitadhammaṃ mayhampi dethā”ti	474	
PA_atk-s05_13a4:474_3	paṇṇe likhitvā katipāhaṃ tattha vasitvā takkasilaṃ gantvā dhammapālaṃ sabbasippāni	474	
PA_atk-s05_13a4:474_4	sikkhāpetvā mahantena parivārena pesesi.	474	
PA_atk-s05_13a4:475_0	Satthā suddhodanamahārājassa imaṃ dhammadesanaṃ āharitvā saccāni pakāsetvā jātakaṃ	475	
PA_atk-s05_13a4:475_1	samodhānesi, saccapariyosāne rājā anāgāmiphale patiṭṭhahi. Tadā mātāpitaro mahārājakulāni	475	
PA_atk-s05_13a4:475_2	ahesuṃ, ācariyo sāriputto, parisā buddhaparisā, dhammapālakumāro pana ahameva ahosinti.	475	
PA_atk-s05_13a4:476	Mahādhammapālajātakavaṇṇanā navamā.	47	
PA_atk-s05_13a4:478	[448] 10. Kukkuṭajātakavaṇṇanā	47	
PA_atk-s05_13a4:479_0	Nāsmase katapāpamhīti idaṃ satthā veḷuvane viharanto devadattassa vadhāya parisakkanaṃ	479	
PA_atk-s05_13a4:479_1	ārabbha kathesi. Dhammasabhāyañhi bhikkhū devadattassa aguṇakathaṃ samuṭṭhāpesuṃ	479	
PA_atk-s05_13a4:479_2	“āvuso, devadatto dhanuggahādipayojanena dasabalassa vadhatthameva upāyaṃ karotī”ti.	479	
PA_atk-s05_13a4:479_3	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	479	
PA_atk-s05_13a4:479_4	nāmā”ti vutte “na, bhikkhave, idāneva, pubbepi esa mayhaṃ vadhāya parisakkiyevā”ti vatvā atītaṃ āhari.	479	
PA_atk-s05_13a4:480_0	Atīte kosambiyaṃ kosambako nāma rājā rajjaṃ kāresi. Tadā bodhisatto ekasmiṃ veḷuvane	480	
PA_atk-s05_13a4:480_1	kukkuṭayoniyaṃ nibbattitvā anekasatakukkuṭaparivāro araññe vasati, tassāvidūre eko	480	
PA_atk-s05_13a4:480_2	seno vasati. So upāyena ekekaṃ kukkuṭaṃ gahetvā khādanto ṭhapetvā bodhisattaṃ sese	480	
PA_atk-s05_13a4:480_3	khādi, bodhisatto ekakova ahosi. So appamatto velāya gocaraṃ gahetvā veḷuvanaṃ pavisitvā	480	
PA_atk-s05_13a4:480_4	vasati. So seno taṃ gaṇhituṃ asakkonto “ekena naṃ upāyena upalāpetvā gaṇhissāmī”ti	480	
PA_atk-s05_13a4:480_5	cintetvā tassāvidūre sākhāya nilīyitvā “samma kukkuṭarāja, tvaṃ mayhaṃ kasmā bhāyasi,	480	
PA_atk-s05_13a4:480_6	ahaṃ tayā saddhiṃ vissāsaṃ kattukāmo, asukasmiṃ nāma padese sampannagocaro, tattha	480	
PA_atk-s05_13a4:480_7	ubhopi gocaraṃ gahetvā aññamaññaṃ piyasaṃvāsaṃ vasissāmā”ti āha. Atha naṃ bodhisatto	480	
PA_atk-s05_13a4:480_8	āha “samma, mayhaṃ tayā saddhiṃ vissāso nāma natthi, gaccha tva”nti. “Samma, tvaṃ	480	
PA_atk-s05_13a4:480_9	mayā pubbe katapāpatāya na saddahasi, ito paṭṭhāya evarūpaṃ na karissāmī”ti. “Na	480	
PA_atk-s05_13a4:480_10	mayhaṃ tādisena sahāyenattho, gaccha tva”nti. Iti naṃ yāvatatiyaṃ paṭikkhipitvā “etehi	4801	
PA_atk-s05_13a4:480_11	aṅgehi samannāgatena puggalena saddhiṃ vissāso nāma kātuṃ na vaṭṭatī”ti vanaghaṭaṃ	4801	
PA_atk-s05_13a4:480_12	unnādento devatāsu sādhukāraṃ dadamānāsu dhammakathaṃ samuṭṭhāpento –	4801	
PA_atk-s05_13a4:482	“Nāsmase katapāpamhi, nāsmase alikavādine;	48	
PA_atk-s05_13a4:483	Nāsmase attatthapaññamhi, atisantepi nāsmase.	48	
PA_atk-s05_13a4:485	“Bhavanti heke purisā, gopipāsikajātikā;	48	
PA_atk-s05_13a4:486	Ghasanti maññe mittāni, vācāya na ca kammunā.	48	
PA_atk-s05_13a4:488	“Sukkhañjalipaggahitā, vācāya paliguṇṭhitā;	48	
PA_atk-s05_13a4:489	Manussapheggū nāsīde, yasmiṃ natthi kataññutā.	48	
PA_atk-s05_13a4:491	“Na hi aññaññacittānaṃ, itthīnaṃ purisāna vā;	49	
PA_atk-s05_13a4:492	Nānāvikatvā saṃsaggaṃ, tādisampi ca nāsmase.	49	
PA_atk-s05_13a4:494	“Anariyakammamokkantaṃ, athetaṃ sabbaghātinaṃ;	49	
PA_atk-s05_13a4:495	Nisitaṃva paṭicchannaṃ, tādisampi ca nāsmase.	49	
PA_atk-s05_13a4:497	“Mittarūpenidhekacce, sākhalyena acetasā;	49	
PA_atk-s05_13a4:498	Vividhehi upāyanti, tādisampi ca nāsmase.	49	
PA_atk-s05_13a4:500	“Āmisaṃ vā dhanaṃ vāpi, yattha passati tādiso;	50	
PA_atk-s05_13a4:501	Dubbhiṃ karoti dummedho, tañca hantvāna gacchatī”ti. – imā gāthā āha;	50	
PA_atk-s05_13a4:502_0	Tattha nāsmaseti nāssase. Ayameva vā pāṭho, na vissaseti vuttaṃ hoti. Katapāpamhīti	502	
PA_atk-s05_13a4:502_1	paṭhamaṃ katapāpe puggale. Alikavādineti musāvādimhipi na vissase. Tassa hi akattabbaṃ	502	
PA_atk-s05_13a4:502_2	nāma pāpaṃ natthi. Nāsmase attatthapaññamhīti attano atthāya eva yassa paññā snehavasena	502	
PA_atk-s05_13a4:502_3	na bhajati, dhanatthikova bhajati, tasmiṃ attatthapaññepi na vissase. Atisanteti	502	
PA_atk-s05_13a4:502_4	anto upasame avijjamāneyeva ca bahi upasamadassanena atisante viya paṭicchannakammantepi	502	
PA_atk-s05_13a4:502_5	bilapaṭicchannaāsīvisasadise kuhakapuggale. Gopipāsikajātikāti gunnaṃ pipāsakajātikā	502	
PA_atk-s05_13a4:502_6	viya, pipāsitagosadisāti vuttaṃ hoti. Yathā pipāsitagāvo titthaṃ otaritvā mukhapūraṃ	502	
PA_atk-s05_13a4:502_7	udakaṃ pivanti, na pana udakassa kattabbayuttakaṃ karonti, evameva ekacce “idañcidañca	502	
PA_atk-s05_13a4:502_8	karissāmā”ti madhuravacanena mittāni ghasanti, piyavacanānucchavikaṃ pana na karonti,	502	
PA_atk-s05_13a4:502_9	tādisesu vissāso mahato anatthāya hotīti dīpeti.	502	
PA_atk-s05_13a4:503_0	Sukkhañjalipaggahitāti paggahitatucchaañjalino. Vācāya paliguṇṭhitāti “idaṃ dassāma,	503	
PA_atk-s05_13a4:503_1	idaṃ karissāmā”ti vacanena paṭicchādikā. Manussapheggūti evarūpā asārakā manussā	503	
PA_atk-s05_13a4:503_2	manussapheggū nāma. Nāsīdeti na āsīde evarūpe na upagaccheyya. Yasmiṃ natthīti yasmiñca	503	
PA_atk-s05_13a4:503_3	puggale kataññutā natthi, tampi nāsīdeti attho. Aññaññacittānanti aññenaññena cittena	503	
PA_atk-s05_13a4:503_4	samannāgatānaṃ, lahucittānanti attho. Evarūpānaṃ itthīnaṃ vā purisānaṃ vā na vissaseti	503	
PA_atk-s05_13a4:503_5	dīpeti. Nānāvikatvā saṃsagganti yopi na sakkā anupagantvā etassa antarāyaṃ kātunti	503	
PA_atk-s05_13a4:503_6	antarāyakaraṇatthaṃ nānākāraṇehi saṃsaggamāvikatvā daḷhaṃ karitvā pacchā antarāyaṃ	503	
PA_atk-s05_13a4:503_7	karoti, tādisampi puggalaṃ nāsmase na vissaseyyāti dīpeti.	503	
PA_atk-s05_13a4:504_0	Anariyakammamokkantati anariyānaṃ dussīlānaṃ kammaṃ otaritvā ṭhitaṃ. Athetanti athiraṃ	504	
PA_atk-s05_13a4:504_1	appatiṭṭhitavacanaṃ. Sabbaghātinanti okāsaṃ labhitvā sabbesaṃ upaghātakaraṃ. Nisitaṃva	504	
PA_atk-s05_13a4:504_2	paṭicchannanti kosiyā vā pilotikāya vā paṭicchannaṃ nisitakhaggamiva. Tādisampīti	504	
PA_atk-s05_13a4:504_3	evarūpampi amittaṃ mittapatirūpakaṃ na vissaseyya. Sākhalyenāti maṭṭhavacanena. Acetasāti	504	
PA_atk-s05_13a4:504_4	acittakena. Vacanameva hi nesaṃ maṭṭhaṃ, cittaṃ pana thaddhaṃ pharusaṃ. Vividhehīti	504	
PA_atk-s05_13a4:504_5	vividhehi upāyehi otārāpekkhā upagacchanti. Tādisampīti yo etehi amittehi mittapatirūpakehi	504	
PA_atk-s05_13a4:504_6	sadiso hoti, tampi na vissaseti attho. Āmisanti khādanīyabhojanīyaṃ. Dhananti mañcapaṭipādakaṃ	504	
PA_atk-s05_13a4:504_7	ādiṃ katvā avasesaṃ. Yattha passatīti sahāyakagehe yasmiṃ ṭhāne passati. Dubbhiṃ	504	
PA_atk-s05_13a4:504_8	karotīti dubbhicittaṃ uppādeti, taṃ dhanaṃ harati. Tañca hantvānāti tañca sahāyakampi	504	
PA_atk-s05_13a4:504_9	chetvā gacchati. Iti imā satta gāthā kukkuṭarājā kathesi.	504	
PA_atk-s05_13a4:506	“Mittarūpena bahavo, channā sevanti sattavo;	50	
PA_atk-s05_13a4:507	Jahe kāpurise hete, kukkuṭo viya senakaṃ.	50	
PA_atk-s05_13a4:509	“Yo ca uppatitaṃ atthaṃ, na khippamanubujjhati;	50	
PA_atk-s05_13a4:510	Amittavasamanveti, pacchā ca manutappati.	51	
PA_atk-s05_13a4:512	“Yo ca uppatitaṃ atthaṃ, khippameva nibodhati;	51	
PA_atk-s05_13a4:513	Muccate sattusambādhā, kukkuṭo viya senakā.	51	
PA_atk-s05_13a4:515	“Taṃ tādisaṃ kūṭamivoḍḍitaṃ vane, adhammikaṃ niccavidhaṃsakārinaṃ;	51	
PA_atk-s05_13a4:516	Ārā vivajjeyya naro vicakkhaṇo, senaṃ yathā kukkuṭo vaṃsakānane”ti. –	51	
PA_atk-s05_13a4:517	Imā catasso dhammarājena bhāsitā abhisambuddhagāthā.	51	
PA_atk-s05_13a4:518_0	Tattha jahe kāpurise heteti bhikkhave, ete kāpurise paṇḍito jaheyya. Ha-kāro panettha	518	
PA_atk-s05_13a4:518_1	nipātamattaṃ. Pacchā ca manutappatīti pacchā ca anutappati. Kūṭamivoḍḍitanti vane	518	
PA_atk-s05_13a4:518_2	migānaṃ bandhanatthāya kūṭapāsaṃ viya oḍḍitaṃ. Niccavidhaṃsakārinanti niccaṃ viddhaṃsanakaraṃ.	518	
PA_atk-s05_13a4:518_3	Vaṃsakānaneti yathā vaṃsavane kukkuṭo senaṃ vivajjeti, evaṃ vicakkhaṇo pāpamitte vivajjeyya.	518	
PA_atk-s05_13a4:519	Sopi tā gāthā vatvā senaṃ āmantetvā “sace imasmiṃ ṭhāne vasissasi, jānissāmi te kattabba”nti tajjesi. Seno tato palāyitvā aññatra gato.	51	
PA_atk-s05_13a4:520_0	Satthā imaṃ dhammadesanaṃ āharitvā “evaṃ bhikkhave devadatto pubbepi mayhaṃ vadhāya	520	
PA_atk-s05_13a4:520_1	parisakkī”ti vatvā jātakaṃ samodhānesi – “tadā seno devadatto ahosi, kukkuṭo pana ahameva ahosi”nti.	520	
PA_atk-s05_13a4:521	Kukkuṭajātakavaṇṇanā dasamā.	52	
PA_atk-s05_13a4:523	[449] 11. Maṭṭhakuṇḍalījātakavaṇṇanā	52	
PA_atk-s05_13a4:524_0	Alaṅkato maṭṭhakuṇḍalīti idaṃ satthā jetavane viharanto ekaṃ mataputtaṃ kuṭumbikaṃ	524	
PA_atk-s05_13a4:524_1	ārabbha kathesi. Sāvatthiyaṃ kirekassa buddhupaṭṭhākassa kuṭumbikassa piyaputto kālamakāsi.	524	
PA_atk-s05_13a4:524_2	So puttasokasamappito na nhāyati na bhuñjati na kammante vicāreti, na buddhupaṭṭhānaṃ	524	
PA_atk-s05_13a4:524_3	gacchati, kevalaṃ “piyaputtaka, maṃ ohāya paṭhamataraṃ gatosī”tiādīni vatvā vippalapati.	524	
PA_atk-s05_13a4:524_4	Satthā paccūsasamaye lokaṃ olokento tassa sotāpattiphalūpanissayaṃ disvā punadivase	524	
PA_atk-s05_13a4:524_5	bhikkhusaṅghaparivuto sāvatthiyaṃ piṇḍāya caritvā katabhattakicco bhikkhū uyyojetvā	524	
PA_atk-s05_13a4:524_6	ānandattherena pacchāsamaṇena tassa gharadvāraṃ agamāsi. Satthu āgatabhāvaṃ kuṭumbikassa	524	
PA_atk-s05_13a4:524_7	ārocesuṃ. Athassa gehajano āsanaṃ paññapetvā satthāraṃ nisīdāpetvā kuṭumbikaṃ pariggahetvā	524	
PA_atk-s05_13a4:524_8	satthu santikaṃ ānesi. Taṃ vanditvā ekamantaṃ nisinnaṃ satthā karuṇāsītalena vacanena	524	
PA_atk-s05_13a4:524_9	āmantetvā “kiṃ, upāsaka, puttakaṃ anusocasī”ti pucchitvā “āma, bhante”ti vutte “upāsaka,	524	
PA_atk-s05_13a4:524_10	porāṇakapaṇḍitā putte kālakate sokasamappitā vicarantāpi paṇḍitānaṃ kathaṃ sutvā	5241	
PA_atk-s05_13a4:524_11	‘alabbhanīyaṭṭhāna’nti tathato ñatvā appamattakampi sokaṃ na kariṃsū”ti vatvā tena	5241	
PA_atk-s05_13a4:524_12	yācito atītaṃ āhari.	5241	
PA_atk-s05_13a4:525_0	Atīte bārāṇasiyaṃ brahmadatte rajjaṃ kārente ekassa mahāvibhavassa brāhmaṇassa putto	525	
PA_atk-s05_13a4:525_1	pañcadasasoḷasavassakāle ekena byādhinā phuṭṭho kālaṃ katvā devaloke nibbatti. Brāhmaṇo	525	
PA_atk-s05_13a4:525_2	tassa kālakiriyato paṭṭhāya susānaṃ gantvā chārikapuñjaṃ āvijjhanto paridevati, sabbakammante	525	
PA_atk-s05_13a4:525_3	pariccajitvā sokasamappito vicarati. Tadā devaputto anuvicaranto taṃ disvā “ekaṃ	525	
PA_atk-s05_13a4:525_4	upamaṃ katvā sokaṃ harissāmī”ti tassa susānaṃ gantvā paridevanakāle tasseva puttavaṇṇī	525	
PA_atk-s05_13a4:525_5	hutvā sabbābharaṇapaṭimaṇḍito ekasmiṃ padese ṭhatvā ubho hatthe sīse ṭhapetvā mahāsaddena	525	
PA_atk-s05_13a4:525_6	paridevi. Brāhmaṇo saddaṃ sutvā taṃ oloketvā puttapemaṃ paṭilabhitvā tassa santike	525	
PA_atk-s05_13a4:525_7	ṭhatvā “tāta māṇava, imasmiṃ susānamajjhe kasmā paridevasī”ti pucchanto paṭhamaṃ gāthamāha –	525	
PA_atk-s05_13a4:527	“Alaṅkato maṭṭhakuṇḍalī, māladhārī haricandanussado;	52	
PA_atk-s05_13a4:528	Bāhā paggayha kandasi, vanamajjhe kiṃ dukkhito tuva”nti.	52	
PA_atk-s05_13a4:529_0	Tattha alaṅkatoti nānābharaṇavibhūsito. Maṭṭhakuṇḍalīti karaṇapariniṭṭhitehi maṭṭhehi	529	
PA_atk-s05_13a4:529_1	kuṇḍalehi samannāgato. Māladhārīti vicitrakusumamāladharo. Haricandanussadoti suvaṇṇavaṇṇena	529	
PA_atk-s05_13a4:529_2	candanena anulitto. Vanamajjheti susānamajjhe. Kiṃ dukkhito tuvanti kiṃkāraṇā dukkhito	529	
PA_atk-s05_13a4:529_3	tvaṃ, ācikkha, ahaṃ te yaṃ icchasi, taṃ dassāmīti āha.	529	
PA_atk-s05_13a4:530	Athassa kathento māṇavo dutiyaṃ gāthamāha –	53	
PA_atk-s05_13a4:532	“Sovaṇṇamayo pabhassaro, uppanno rathapañjaro mama;	53	
PA_atk-s05_13a4:533	Tassa cakkayugaṃ na vindāmi, tena dukkhena jahāmi jīvita”nti.	53	
PA_atk-s05_13a4:534	Brāhmaṇo sampaṭicchanto tatiyaṃ gāthamāha –	53	
PA_atk-s05_13a4:536	“Sovaṇṇamayaṃ maṇīmayaṃ, lohamayaṃ atha rūpiyāmayaṃ;	53	
PA_atk-s05_13a4:537	Pāvada rathaṃ karissāmi te, cakkayugaṃ paṭipādayāmi ta”nti.	53	
PA_atk-s05_13a4:538	Tattha pāvadāti yādisena te attho yādisaṃ rocesi, tādisaṃ vada, ahaṃ te ratha karissāmi. Paṭipādayāmi tanti taṃ pañjarānurūpaṃ cakkayugaṃ adhigacchāpemi.	53	
PA_atk-s05_13a4:539	Taṃ sutvā māṇavena kathitāya gāthāya paṭhamapādaṃ satthā abhisambuddho hutvā kathesi, sesaṃ māṇavo.	53	
PA_atk-s05_13a4:541	“So māṇavo tassa pāvadi, candasūriyā ubhayettha bhātaro;	54	
PA_atk-s05_13a4:542	Sovaṇṇamayo ratho mama, tena cakkayugena sobhatī”ti.	54	
PA_atk-s05_13a4:543	Brāhmaṇo tadanantaraṃ āha –	54	
PA_atk-s05_13a4:545	“Bālo kho tvaṃsi māṇava, yo tvaṃ patthayasi apatthiyaṃ;	54	
PA_atk-s05_13a4:546	Maññāmi tuvaṃ marissasi, na hi tvaṃ lacchasi candasūriye”ti. –	54	
PA_atk-s05_13a4:547	Brāhmaṇena vuttagāthāya apatthiyanti apatthetabbaṃ.	54	
PA_atk-s05_13a4:548	Tato māṇavo āha –	54	
PA_atk-s05_13a4:550	“Gamanāgamanampi dissati, vaṇṇadhātu ubhayettha vīthiyo;	55	
PA_atk-s05_13a4:551	Peto pana neva dissati, ko nu kho kandataṃ bālyataro”ti.	55	
PA_atk-s05_13a4:552_0	Māṇavena vuttagāthāya gamanāgamananti uggamanañca atthagamanañca. Vaṇṇoyeva vaṇṇadhātu.	552	
PA_atk-s05_13a4:552_1	Ubhayettha vīthiyoti ettha ākāse “ayaṃ candassa vīthi, ayaṃ sūriyassa vīthī”ti evaṃ	552	
PA_atk-s05_13a4:552_2	ubhayagamanāgamanabhūmiyopi paññāyanti. Peto panāti paralokaṃ gatasatto pana na dissateva.	552	
PA_atk-s05_13a4:552_3	Ko nu khoti evaṃ sante amhākaṃ dvinnaṃ kandantānaṃ ko nu kho bālyataroti.	552	
PA_atk-s05_13a4:553	Evaṃ māṇave kathente brāhmaṇo sallakkhetvā gāthamāha –	55	
PA_atk-s05_13a4:555	“Saccaṃ kho vadesi māṇava, ahameva kandataṃ bālyataro;	55	
PA_atk-s05_13a4:556	Candaṃ viya dārako rudaṃ, petaṃ kālakatābhipatthaye”ti.	55	
PA_atk-s05_13a4:557	Tattha candaṃ viya dārakoti yathā daharo gāmadārako “candaṃ dethā”ti candassatthāya rodeyya, evaṃ ahampi petaṃ kālakataṃ abhipatthemīti.	55	
PA_atk-s05_13a4:558	Iti brāhmaṇo māṇavassa kathāya nissoko hutvā tassa thutiṃ karonto sesagāthā abhāsi –	55	
PA_atk-s05_13a4:560	“Ādittaṃ vata maṃ santaṃ, ghatasittaṃva pāvakaṃ;	56	
PA_atk-s05_13a4:561	Vārinā viya osiñcaṃ, sabbaṃ nibbāpaye daraṃ.	56	
PA_atk-s05_13a4:563	“Abbahī vata me sallaṃ, yamāsi hadayassitaṃ;	56	
PA_atk-s05_13a4:564	Yo me sokaparetassa, puttasokaṃ apānudi.	56	
PA_atk-s05_13a4:566	“Sohaṃ abbūḷhasallosmi, vītasoko anāvilo;	56	
PA_atk-s05_13a4:567	Na socāmi na rodāmi, tava sutvāna māṇavā”ti.	56	
PA_atk-s05_13a4:568_0	Atha naṃ māṇavo “brāhmaṇa, yassatthāya tvaṃ rodasi, ahaṃ te putto, ahaṃ devaloke	568	
PA_atk-s05_13a4:568_1	nibbatto, ito paṭṭhāya mā maṃ anusoci, dānaṃ dehi, sīlaṃ rakkhāhi, uposathaṃ karohī”ti	568	
PA_atk-s05_13a4:568_2	ovaditvā sakaṭṭhānameva gato. Brāhmaṇopi tassovāde ṭhatvā dānādīni puññāni katvā	568	
PA_atk-s05_13a4:568_3	kālakato devaloke nibbatti.	568	
PA_atk-s05_13a4:569	Satthā imaṃ dhammadesanaṃ āharitvā saccāni pakāsetvā jātakaṃ samodhānehi, saccapariyosāne kuṭumbiko sotāpattiphale patiṭṭhahi.Tadā dhammadesakadevaputto ahameva ahosinti.	56	
PA_atk-s05_13a4:570	Maṭṭhakuṇḍalījātakavaṇṇanā ekādasamā.	57	
PA_atk-s05_13a4:572	[450] 12. Bilārakosiyajātakavaṇṇanā	57	
PA_atk-s05_13a4:573_0	Apacantāpīti idaṃ satthā jetavane viharanto ekaṃ dānavittaṃ bhikkhuṃ ārabbha kathesi.	573	
PA_atk-s05_13a4:573_1	So kira bhagavato dhammadesanaṃ sutvā sāsane pabbajitvā pabbajitakālato paṭṭhāya	573	
PA_atk-s05_13a4:573_2	dānavitto ahosi dānajjhāsayo, pattapariyāpannampi piṇḍapātaṃ aññassa adatvā na bhuñji,	573	
PA_atk-s05_13a4:573_3	antamaso pānīyampi labhitvā aññassa adatvā na pivi, evaṃ dānābhirato ahosi. Athassa	573	
PA_atk-s05_13a4:573_4	dhammasabhāyaṃ bhikkhū guṇakathaṃ kathesuṃ. Satthā āgantvā “kāya nuttha, bhikkhave,	573	
PA_atk-s05_13a4:573_5	etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā	573	
PA_atk-s05_13a4:573_6	“saccaṃ kira tvaṃ bhikkhu dānavitto dānajjhāsayo”ti pucchitvā “saccaṃ, bhante”ti	573	
PA_atk-s05_13a4:573_7	vutte “bhikkhave ayaṃ pubbe assaddho ahosi appasanno, tiṇaggena telabindumpi uddharitvā	573	
PA_atk-s05_13a4:573_8	kassaci na adāsi, atha naṃ ahaṃ dametvā nibbisevanaṃ katvā dānaphalaṃ ñāpesiṃ, tameva	573	
PA_atk-s05_13a4:573_9	dānaninnaṃ cittaṃ bhavantarepi na pajahatī”ti vatvā bhikkhūhi yācito atītaṃ āhari.	573	
PA_atk-s05_13a4:574_0	Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto	574	
PA_atk-s05_13a4:574_1	kuṭumbaṃ saṇṭhapetvā pitu accayena seṭṭhiṭṭhānaṃ patvā ekadivasaṃ dhanavilokanaṃ	574	
PA_atk-s05_13a4:574_2	katvā “dhanaṃ paññāyati, etassa uppādakā na paññāyanti, imaṃ dhanaṃ vissajjetvā mahādānaṃ	574	
PA_atk-s05_13a4:574_3	dātuṃ vaṭṭatī”ti dānasālaṃ kāretvā yāvajīvaṃ mahādānaṃ pavattetvā āyupariyosāne “idaṃ	574	
PA_atk-s05_13a4:574_4	dānavattaṃ mā upacchindī”ti puttassa ovādaṃ datvā tāvatiṃsabhavane sakko hutvā nibbatti.	574	
PA_atk-s05_13a4:574_5	Puttopissa tatheva dānaṃ datvā puttaṃ ovaditvā āyupariyosāne cando devaputto hutvā	574	
PA_atk-s05_13a4:574_6	nibbatti, tassa putto sūriyo hutvā nibbatti, tassapi putto mātalisaṅgāhako hutvā	574	
PA_atk-s05_13a4:574_7	nibbatti, tassa putto pañcasikho gandhabbadevaputto hutvā nibbatti. Chaṭṭho pana	574	
PA_atk-s05_13a4:574_8	assaddho ahosi thaddhacitto nisneho maccharī, dānasālaṃ viddhaṃsetvā jhāpetvā yācake	574	
PA_atk-s05_13a4:574_9	pothetvā nīharāpesi, kassaci tiṇaggena uddharitvā telabindumpi na deti. Tadā sakko	574	
PA_atk-s05_13a4:574_10	devarājā attano pubbakammaṃ oloketvā “pavattati nu kho me dānavaṃso, udāhu no”ti	5741	
PA_atk-s05_13a4:574_11	upadhārento “putto me dānaṃ pavattetvā cando hutvā nibbatti, tassa putto sūriyo,	5741	
PA_atk-s05_13a4:574_12	tassa putto mātali, tassa putto pañcasikho gandhabbadevaputto hutvā nibbatti, chaṭṭho	5741	
PA_atk-s05_13a4:574_13	pana taṃ vaṃsaṃ upacchindī”ti passi.	5741	
PA_atk-s05_13a4:575_0	Athassa etadahosi “imaṃ pāpadhammaṃ dametvā dānaphalaṃ jānāpetvā āgamissāmī”ti. So	575	
PA_atk-s05_13a4:575_1	candasūriyamātalipañcasikhe pakkosāpetvā “sammā, amhākaṃ vaṃse chaṭṭho kulavaṃsaṃ	575	
PA_atk-s05_13a4:575_2	samucchinditvā dānasālaṃ jhāpetvā yācake nīharāpesi, na kassaci kiñci deti, etha	575	
PA_atk-s05_13a4:575_3	naṃ damessāmā”ti tehi saddhiṃ bārāṇasiṃ agamāsi. Tasmiṃ khaṇe seṭṭhi rājupaṭṭhānaṃ	575	
PA_atk-s05_13a4:575_4	katvā āgantvā sattame dvārakoṭṭhake antaravīthiṃ olokento caṅkamati. Sakko “tumhe	575	
PA_atk-s05_13a4:575_5	mama paviṭṭhakāle pacchato paṭipāṭiyā āgacchathā”ti vatvā gantvā seṭṭhissa santike	575	
PA_atk-s05_13a4:575_6	ṭhatvā “bho mahāseṭṭhi, bhojanaṃ me dehī”ti āha. “Brāhmaṇa natthi tava idha bhattaṃ,	575	
PA_atk-s05_13a4:575_7	aññattha gacchā”ti. “Bho mahāseṭṭhi, brāhmaṇehi bhatte yācite na dātuṃ na labbhatī”ti.	575	
PA_atk-s05_13a4:575_8	“Brāhmaṇa, mama gehe pakkampi pacitabbampi bhattaṃ natthi, aññattha gacchā”ti. “Mahāseṭṭhi,	575	
PA_atk-s05_13a4:575_9	ekaṃ te silokaṃ kathessāmi, taṃ suṇāhī”ti. “Natthi mayhaṃ tava silokenattho, mā idha	575	
PA_atk-s05_13a4:575_10	tiṭṭhā”ti. Sakko tassa kathaṃ asuṇanto viya dve gāthā abhāsi –	5751	
PA_atk-s05_13a4:577	“Apacantāpi dicchanti, santo laddhāna bhojanaṃ;	57	
PA_atk-s05_13a4:578	Kimeva tvaṃ pacamāno, yaṃ na dajjā na taṃ samaṃ.	57	
PA_atk-s05_13a4:580	“Maccherā ca pamādā ca, evaṃ dānaṃ na dīyati;	58	
PA_atk-s05_13a4:581	Puññaṃ ākaṅkhamānena, deyyaṃ hoti vijānatā”ti.	58	
PA_atk-s05_13a4:582_0	Tāsaṃ attho – mahāseṭṭhi apacantāpi santo sappurisā bhikkhācariyāya laddhampi bhojanaṃ	582	
PA_atk-s05_13a4:582_1	dātuṃ icchanti, na ekakā paribhuñjanti. Kimeva tvaṃ pacamāno yaṃ na dadeyyāsi, na	582	
PA_atk-s05_13a4:582_2	taṃ samaṃ, taṃ tava anurūpaṃ anucchavikaṃ na hoti. Dānañhi maccherena ca pamādena	582	
PA_atk-s05_13a4:582_3	cāti dvīhi dosehi na dīyati, puññaṃ ākaṅkhamānena vijānatā paṇḍitamanussena dātabbameva hotīti.	582	
PA_atk-s05_13a4:583_0	So tassa vacanaṃ sutvā “tena hi gehaṃ pavisitvā nisīda, thokaṃ lacchasī”ti āha. Sakko	583	
PA_atk-s05_13a4:583_1	pavisitvā te siloke sajjhāyanto nisīdi. Atha naṃ cando āgantvā bhattaṃ yāci. “Natthi	583	
PA_atk-s05_13a4:583_2	te bhattaṃ, gacchā”ti ca vutto “mahāseṭṭhi anto eko brāhmaṇo nisinno, brāhmaṇavācanakaṃ	583	
PA_atk-s05_13a4:583_3	maññe bhavissati, ahampi bhavissāmī”ti vatvā “natthi brāhmaṇavācanakaṃ, nikkhamā”ti	583	
PA_atk-s05_13a4:583_4	vuccamānopi “mahāseṭṭhi iṅgha tāva silokaṃ suṇāhī”ti dve gāthā abhāsi –	583	
PA_atk-s05_13a4:585	“Yasseva bhīto na dadāti maccharī, tadevādadato bhayaṃ;	58	
PA_atk-s05_13a4:586	Jighacchā ca pipāsā ca, yassa bhāyati maccharī;	58	
PA_atk-s05_13a4:587	Tameva bālaṃ phusati, asmiṃ loke paramhi ca.	58	
PA_atk-s05_13a4:589	“Tasmā vineyya maccheraṃ, dajjā dānaṃ malābhibhū;	58	
PA_atk-s05_13a4:590	Puññāni paralokasmiṃ, patiṭṭhā honti pāṇina”nti.	59	
PA_atk-s05_13a4:591_0	Tattha yassa bhāyatīti “ahaṃ aññesaṃ datvā sayaṃ jighacchito ca pipāsito ca bhavissāmī”ti	591	
PA_atk-s05_13a4:591_1	yassā jighacchāya pipāsāya bhāyati. Tamevāti taññeva jighacchāpipāsāsaṅkhātaṃ bhayaṃ	591	
PA_atk-s05_13a4:591_2	etaṃ bālaṃ nibbattanibbattaṭṭhāne idhaloke paraloke ca phusati pīḷeti, accantadāliddiyaṃ	591	
PA_atk-s05_13a4:591_3	pāpuṇāti. Malābhibhūti macchariyamalaṃ abhibhavanto.	591	
PA_atk-s05_13a4:592	Tassapi vacanaṃ sutvā “tena hi pavisa, thokaṃ labhissasī”ti āha. Sopi pavisitvā sakkassa santike nisīdi. Tato thokaṃ vītināmetvā sūriyo āgantvā bhattaṃ yācanto dve gāthā abhāsi –	59	
PA_atk-s05_13a4:594	“Duddadaṃ dadamānānaṃ, dukkaraṃ kamma kubbataṃ;	59	
PA_atk-s05_13a4:595	Asanto nānukubbanti, sataṃ dhammo durannayo.	59	
PA_atk-s05_13a4:597	“Tasmā satañca asataṃ, nānā hoti ito gati;	59	
PA_atk-s05_13a4:598	Asanto nirayaṃ yanti, santo saggaparāyaṇā”ti.	59	
PA_atk-s05_13a4:599_0	Tattha duddadanti dānaṃ nāma duddadaṃ maccheraṃ abhibhavitvā dātabbato, taṃ dadamānānaṃ.	599	
PA_atk-s05_13a4:599_1	Dukkaranti tadeva dānakammaṃ dukkaraṃ yuddhasadisaṃ, taṃ kubbataṃ. Nānukubbantīti	599	
PA_atk-s05_13a4:599_2	asappurisā dānaphalaṃ ajānantā tesaṃ gatamaggaṃ nānugacchanti. Sataṃ dhammoti sappurisānaṃ	599	
PA_atk-s05_13a4:599_3	bodhisattānaṃ dhammo aññehi duranugamo. Asantoti macchariyavasena dānaṃ adatvā asappurisā nirayaṃ yanti.	599	
PA_atk-s05_13a4:600_0	Seṭṭhi gahetabbagahaṇaṃ apassanto “tena hi pavisitvā brāhmaṇānaṃ santike nisīda,	600	
PA_atk-s05_13a4:600_1	thokaṃ lacchasī”ti āha. Tato thokaṃ vītināmetvā mātali āgantvā bhattaṃ yācitvā “natthī”ti	600	
PA_atk-s05_13a4:600_2	vacanamattakālameva sattamaṃ gāthamāha –	600	
PA_atk-s05_13a4:602	“Appasmeke pavecchanti, bahuneke na dicchare;	60	
PA_atk-s05_13a4:603	Appasmā dakkhiṇā dinnā, sahassena samaṃ mitā”ti.	60	
PA_atk-s05_13a4:604_0	Tattha appasmeke pavecchantīti mahāseṭṭhi ekacce paṇḍitapurisā appasmimpi deyyadhamme	604	
PA_atk-s05_13a4:604_1	pavecchanti, dadantiyevāti attho. Bahunāpi deyyadhammena samannāgatā eke sattā na	604	
PA_atk-s05_13a4:604_2	dicchare na dadanti. Dakkhiṇāti kammañca phalañca saddahitvā dinnadānaṃ. Sahassena	604	
PA_atk-s05_13a4:604_3	samaṃ mitāti evaṃ dinnā kaṭacchubhattamattāpi dakkhiṇā sahassadānena saddhiṃ mitā,	604	
PA_atk-s05_13a4:604_4	mahāphalattā sahassadānasadisāva hotīti attho.	604	
PA_atk-s05_13a4:605_0	Tampi so “tena hi pavisitvā nisīdā”ti āha. Tato thokaṃ vītināmetvā pañcasikho āgantvā	605	
PA_atk-s05_13a4:605_1	bhattaṃ yācitvā “natthi gacchā”ti vutte “ahaṃ na gatapubbo, imasmiṃ gehe brāhmaṇavācanakaṃ	605	
PA_atk-s05_13a4:605_2	bhavissati maññe”ti tassa dhammakathaṃ ārabhanto aṭṭhamaṃ gāthamāha –	605	
PA_atk-s05_13a4:607	“Dhammaṃ care yopi samuñchakaṃ care, dārañca posaṃ dadamappakasmiṃ;	60	
PA_atk-s05_13a4:608	Sataṃ sahassānaṃ sahassayāginaṃ, kalampi nāgghanti tathāvidhassa te”ti.	60	
PA_atk-s05_13a4:609_0	Tattha dhammanti tividhasucaritadhammaṃ. Samuñchakanti gāme vā āmakapakkabhikkhācariyaṃ	609	
PA_atk-s05_13a4:609_1	araññe vā phalāphalaharaṇasaṅkhātaṃ uñchaṃ yo careyya, sopi dhammameva care. Dārañca	609	
PA_atk-s05_13a4:609_2	posanti attano ca puttadāraṃ posentoyeva. Dadamappakasminti paritte vā deyyadhamme	609	
PA_atk-s05_13a4:609_3	dhammikasamaṇabrāhmaṇānaṃ dadamāno dhammaṃ careti attho. Sataṃ sahassānaṃ sahassayāginanti	609	
PA_atk-s05_13a4:609_4	paraṃ pothetvā viheṭhetvā sahassena yāgaṃ yajantānaṃ sahassayāgīnaṃ issarānaṃ satasahassampi.	609	
PA_atk-s05_13a4:609_5	Kalampi nāgghanti tathāvidhassa teti tesaṃ satasahassasaṅkhātānaṃ sahassayāgīnaṃ	609	
PA_atk-s05_13a4:609_6	yāgā tathāvidhassa dhammena samena deyyadhammaṃ uppādetvā dentassa duggatamanussassa	609	
PA_atk-s05_13a4:609_7	soḷasiṃ kalaṃ na agghantīti.	609	
PA_atk-s05_13a4:610	Seṭṭhi pañcasikhassa kathaṃ sutvā sallakkhesi. Atha naṃ anagghakāraṇaṃ pucchanto navamaṃ gāthamāha –	61	
PA_atk-s05_13a4:612	“Kenesa yañño vipulo mahagghato, samena dinnassa na agghameti;	61	
PA_atk-s05_13a4:613	Kathaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.	61	
PA_atk-s05_13a4:614_0	Tattha yaññoti dānayāgo satasahassapariccāgavasena vipulo, vipulattāva mahagghato.	614	
PA_atk-s05_13a4:614_1	Samena dinnassāti dhammena dinnassa kena kāraṇena agghaṃ na upeti. Kathaṃ sataṃ sahassānanti	614	
PA_atk-s05_13a4:614_2	brāhmaṇa, kathaṃ sahassayāgīnaṃ purisānaṃ bahūnaṃ sahassānaṃ satasahassasaṅkhātā	614	
PA_atk-s05_13a4:614_3	issarā tathāvidhassa dhammena uppādetvā dāyakassa ekassa duggatamanussassa kalaṃ nāgghantīti.	614	
PA_atk-s05_13a4:615	Athassa kathento pañcasikho osānagāthamāha –	61	
PA_atk-s05_13a4:617	“Dadanti heke visame niviṭṭhā, chetvā vadhitvā atha socayitvā;	61	
PA_atk-s05_13a4:618	Sā dakkhiṇā assumukhā sadaṇḍā, samena dinnassa na agghameti;	61	
PA_atk-s05_13a4:619	Evaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.	61	
PA_atk-s05_13a4:620	Tattha visameti visame kāyakammādimhi niviṭṭhā. Chetvāti kilametvā. Vadhitvāti māretvā. Socayitvāti sasoke katvā.	62	
PA_atk-s05_13a4:621_0	So pañcasikhassa dhammakathaṃ sutvā “tena hi gaccha, gehaṃ pavisitvā nisīda, thokaṃ	621	
PA_atk-s05_13a4:621_1	lacchasī”ti āha. Sopi gantvā tesaṃ santike nisīdi. Tato bilārakosiyo seṭṭhi ekaṃ	621	
PA_atk-s05_13a4:621_2	dāsiṃ āmantetvā “etesaṃ brāhmaṇānaṃ palāpavīhīnaṃ nāḷiṃ nāḷiṃ dehī”ti āha. Sā vīhī	621	
PA_atk-s05_13a4:621_3	gahetvā brāhmaṇe upasaṅkamitvā “ime ādāya yattha katthaci pacāpetvā bhuñjathā”ti	621	
PA_atk-s05_13a4:621_4	āha. “Na amhākaṃ vīhinā attho, na mayaṃ vīhiṃ āmasāmā”ti. “Ayya, vīhiṃ kirete nāmasantī”ti?	621	
PA_atk-s05_13a4:621_5	“Tena hi tesaṃ taṇḍule dehī”ti. Sā taṇḍule ādāya gantvā “brāhmaṇā taṇḍule gaṇhathā”ti	621	
PA_atk-s05_13a4:621_6	āha. “Mayaṃ āmakaṃ na paṭiggaṇhāmā”ti. “Ayya, āmakaṃ kira na gaṇhantī”ti. “Tena hi	621	
PA_atk-s05_13a4:621_7	tesaṃ karoṭiyaṃ vaḍḍhetvā gobhattaṃ dehī”ti. Sā tesaṃ karoṭiyaṃ vaḍḍhetvā mahāgoṇānaṃ	621	
PA_atk-s05_13a4:621_8	pakkabhattaṃ āharitvā adāsi. Pañcapi janā kabaḷe vaḍḍhetvā mukhe pakkhipitvā gale	621	
PA_atk-s05_13a4:621_9	laggāpetvā akkhīni parivattetvā vissaṭṭhasaññā matā viya nipajjiṃsu. Dāsī te disvā	621	
PA_atk-s05_13a4:621_10	“matā bhavissantī”ti bhītā gantvā seṭṭhino ārocesi “ayya, te brāhmaṇā gobhattaṃ gilituṃ asakkontā matā”ti.	6211	
PA_atk-s05_13a4:622_0	So cintesi “idāni ayaṃ pāpadhammo sukhumālabrāhmaṇānaṃ gobhattaṃ dāpesi, te taṃ gilituṃ	622	
PA_atk-s05_13a4:622_1	asakkontā matāti maṃ garahissantī”ti. Tato dāsiṃ āha – “khippaṃ gantvā etesaṃ karoṭikesu	622	
PA_atk-s05_13a4:622_2	bhattaṃ haritvā nānaggarasaṃ sālibhattaṃ vaḍḍhehī”ti. Sā tathā akāsi. Seṭṭhi antarapīthiṃ	622	
PA_atk-s05_13a4:622_3	paṭipannamanusse pakkosāpetvā “ahaṃ mama bhuñjananiyāmena etesaṃ brāhmaṇānaṃ bhattaṃ	622	
PA_atk-s05_13a4:622_4	dāpesiṃ, ete lobhena mahante piṇḍe katvā bhuñjamānā gale laggāpetvā matā, mama niddosabhāvaṃ	622	
PA_atk-s05_13a4:622_5	jānāthā”ti vatvā parisaṃ sannipātesi. Mahājane sannipatite brāhmaṇā uṭṭhāya mahājanaṃ	622	
PA_atk-s05_13a4:622_6	oloketvā “passathimassa seṭṭhissa musāvāditaṃ, ‘amhākaṃ attano bhuñjanabhattaṃ dāpesi’nti	622	
PA_atk-s05_13a4:622_7	vadati, paṭhamaṃ gobhattaṃ amhākaṃ datvā amhesu matesu viya nipannesu imaṃ bhattaṃ	622	
PA_atk-s05_13a4:622_8	vaḍḍhāpesī”ti vatvā attano mukhehi gahitabhattaṃ bhūmiyaṃ pātetvā dassesuṃ. Mahājano	622	
PA_atk-s05_13a4:622_9	seṭṭhiṃ garahi “andhabāla, attano kulavaṃsaṃ nāsesi, dānasālaṃ jhāpesi, yācake gīvāyaṃ	622	
PA_atk-s05_13a4:622_10	gahetvā nīharāpesi, idāni imesaṃ sukhumālabrāhmaṇānaṃ bhattaṃ dento gobhattaṃ dāpesi,	6221	
PA_atk-s05_13a4:622_11	paralokaṃ gacchanto tava ghare vibhavaṃ gīvāyaṃ bandhitvā gamissasi maññe”ti.	6221	
PA_atk-s05_13a4:623_0	Tasmiṃ khaṇe sakko mahājanaṃ pucchi “jānātha, tumhe imasmiṃ gehe dhanaṃ kassa santaka”nti?	623	
PA_atk-s05_13a4:623_1	“Na jānāmā”ti. “Imasmiṃ nagare asukakāle bārāṇasiyaṃ mahāseṭṭhi nāma dānasālaṃ kāretvā	623	
PA_atk-s05_13a4:623_2	mahādānaṃ pavattayī”ti sutapubbaṃ tumhehīti. “Āma suṇāmā”ti. “Ahaṃ so seṭṭhi, dānaṃ	623	
PA_atk-s05_13a4:623_3	datvā sakko devarājā hutvā puttopi me taṃ vaṃsaṃ avināsetvā dānaṃ datvā cando devaputto	623	
PA_atk-s05_13a4:623_4	hutvā nibbatto, tassa putto sūriyo, tassa putto mātali, tassa putto pañcasikho gandhabbadevaputto	623	
PA_atk-s05_13a4:623_5	hutvā nibbatto. Tesu ayaṃ cando, ayaṃ sūriyo, ayaṃ mātalisaṅgāhako, ayaṃ imassa pāpadhammassa	623	
PA_atk-s05_13a4:623_6	pitā pañcasikho gandhabbadevaputto, evaṃ bahuguṇaṃ etaṃ dānaṃ nāma, kattabbameva	623	
PA_atk-s05_13a4:623_7	kusalaṃ paṇḍitehī”ti kathentā mahājanassa kaṅkhacchedanatthaṃ ākāse uppatitvā mahantenānubhāvena	623	
PA_atk-s05_13a4:623_8	mahantena parivārena jalamānasarīrā aṭṭhaṃsu, sakalanagaraṃ pajjalantaṃ viya ahosi.	623	
PA_atk-s05_13a4:623_9	Sakko mahājanaṃ āmantetvā “mayaṃ attano dibbasampattiṃ pahāya āgacchantā imaṃ kulavaṃsanāsakaraṃ	623	
PA_atk-s05_13a4:623_10	pāpadhammabilārakosiyaṃ nissāya āgatā, ayaṃ pāpadhammo attano kulavaṃsaṃ nāsetvā	6231	
PA_atk-s05_13a4:623_11	dānasālaṃ jhāpetvā yācake gīvāyaṃ gahetvā nīharāpetvā amhākaṃ vaṃsaṃ samucchindi,	6231	
PA_atk-s05_13a4:623_12	‘ayaṃ adānasīlo hutvā niraye nibbatteyyā’ti imassa anukampāya āgatāmhā”ti vatvā dānaguṇaṃ	6231	
PA_atk-s05_13a4:623_13	pakāsento mahājanassa dhammaṃ desesi. Bilārakosiyo sirasmiṃ añjaliṃ patiṭṭhapetvā	6231	
PA_atk-s05_13a4:623_14	“deva, ahaṃ ito paṭṭhāya porāṇakulavaṃsaṃ anāsāpetvā dānaṃ pavattessāmi, ajja ādiṃ	6231	
PA_atk-s05_13a4:623_15	katvā antamaso udakadantaponaṃ upādāya attano laddhāhāraṃ parassa adatvā na khādissāmī”ti	6231	
PA_atk-s05_13a4:623_16	sakkassa paṭiññaṃ adāsi. Sakko taṃ dametvā nibbisevanaṃ katvā pañcasu sīlesu patiṭṭhapetvā	6231	
PA_atk-s05_13a4:623_17	cattāro devaputte ādāya sakaṭṭhānameva gato. Sopi seṭṭhi yāvajīvaṃ dānaṃ datvā tāvatiṃsabhavane nibbatti.	6231	
PA_atk-s05_13a4:624_0	Satthā imaṃ dhammadesanaṃ āharitvā “evaṃ, bhikkhave, ayaṃ bhikkhu pubbe assaddho	624	
PA_atk-s05_13a4:624_1	ahosi kassaci kiñci adātā, ahaṃ pana naṃ dametvā dānaphalaṃ jānāpesiṃ, tameva cittaṃ	624	
PA_atk-s05_13a4:624_2	bhavantaragatampi na jahātī”ti vatvā jātakaṃ samodhānesi – “tadā seṭṭhi ayaṃ dānapatiko	624	
PA_atk-s05_13a4:624_3	bhikkhu ahosi, cando sāriputto, sūriyo moggallāno, mātali kassapo, pañcasikho ānando,	624	
PA_atk-s05_13a4:624_4	sakko pana ahameva ahosi”nti.	624	
PA_atk-s05_13a4:625	Bilārakosiyajātakavaṇṇanā dvādasamā.	62	
PA_atk-s05_13a4:627	[451] 13. Cakkavākajātakavaṇṇanā	62	
PA_atk-s05_13a4:628_0	Vaṇṇavā abhirūposīti idaṃ satthā jetavane viharanto ekaṃ lolabhikkhuṃ ārabbha kathesi.	628	
PA_atk-s05_13a4:628_1	So kira cīvarādīhi atitto “kahaṃ saṅghabhattaṃ, kahaṃ nimantana”nti pariyesanto vicarati,	628	
PA_atk-s05_13a4:628_2	āmisakathāyameva abhiramati. Athaññe pesalā bhikkhū tassānuggahena satthu ārocesuṃ.	628	
PA_atk-s05_13a4:628_3	Satthā taṃ pakkosāpetvā “saccaṃ kira tvaṃ bhikkhu lolo”ti pucchitvā “saccaṃ, bhante”ti	628	
PA_atk-s05_13a4:628_4	vutte “bhikkhu kasmā evarūpe niyyānikasāsane pabbajitvā lolo ahosi, lolabhāvo ca	628	
PA_atk-s05_13a4:628_5	nāma pāpako, pubbepi tvaṃ lolabhāvaṃ nissāya bārāṇasiyaṃ hatthikuṇapādīhi atitto	628	
PA_atk-s05_13a4:628_6	mahāaraññaṃ paviṭṭho”ti vatvā atītaṃ āhari.	628	
PA_atk-s05_13a4:629_0	Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīhi	629	
PA_atk-s05_13a4:629_1	atitto “araññaṃ nu kho kīdisa”nti araññaṃ gantvā tatthapi phalāphalehi asantuṭṭho	629	
PA_atk-s05_13a4:629_2	gaṅgāya tīraṃ gantvā vicaranto jayampatike cakkavāke disvā “ime sakuṇā ativiya sobhanti,	629	
PA_atk-s05_13a4:629_3	ime imasmiṃ gaṅgātīre bahuṃ macchamaṃsaṃ khādanti maññe, ime paṭipucchitvā mayāpi	629	
PA_atk-s05_13a4:629_4	imesaṃ bhojanaṃ gocaraṃ khāditvā vaṇṇavantena bhavituṃ vaṭṭatī”ti tesaṃ avidūre nisīditvā	629	
PA_atk-s05_13a4:629_5	cakkavākaṃ pucchanto dve gāthā abhāsi –	629	
PA_atk-s05_13a4:631	“Vaṇṇavā abhirūposi, ghano sañjātarohito;	63	
PA_atk-s05_13a4:632	Cakkavāka surūposi, vippasannamukhindriyo.	63	
PA_atk-s05_13a4:634	“Pāṭhīnaṃ pāvusaṃ macchaṃ, balajaṃ muñjarohitaṃ;	63	
PA_atk-s05_13a4:635	Gaṅgāya tīre nisinno, evaṃ bhuñjasi bhojana”nti.	63	
PA_atk-s05_13a4:636_0	Tattha ghanoti ghanasarīro. Sañjātarohitoti uttattasuvaṇṇaṃ viya suṭṭhujātarohitavaṇṇo.	636	
PA_atk-s05_13a4:636_1	Pāṭhīnanti pāṭhīnanāmakaṃ pāsāṇamacchaṃ. Pāvusanti mahāmukhamacchaṃ, “pāhusa”ntipi	636	
PA_atk-s05_13a4:636_2	pāṭho. Balajanti balajamacchaṃ. Muñjarohitanti muñjamacchañca rohitamacchañca. Evaṃ	636	
PA_atk-s05_13a4:636_3	bhuñjasīti evarūpaṃ bhojanaṃ maññe bhuñjasīti pucchati.	636	
PA_atk-s05_13a4:637	Cakkavāko tassa vacanaṃ paṭikkhipanto tatiyaṃ gāthamāha –	63	
PA_atk-s05_13a4:639	“Na vāhametaṃ bhuñjāmi, jaṅgalānodakāni vā;	63	
PA_atk-s05_13a4:640	Aññatra sevālapaṇakā, etaṃ me samma bhojana”nti.	64	
PA_atk-s05_13a4:641	Tassattho – ahaṃ samma, aññatra sevālā ca paṇakā ca sesāni jaṅgalāni vā odakāni vā maṃsāni ādāya etaṃ bhojanaṃ na bhuñjāmi, yaṃ panetaṃ sevālapaṇakaṃ, etaṃ me samma, bhojananti.	64	
PA_atk-s05_13a4:642	Tato kāko dve gāthā abhāsi –	64	
PA_atk-s05_13a4:644	“Na vāhametaṃ saddahāmi, cakkavākassa bhojanaṃ;	64	
PA_atk-s05_13a4:645	Ahampi samma bhuñjāmi, gāme loṇiyateliyaṃ.	64	
PA_atk-s05_13a4:647	“Manussesu kataṃ bhattaṃ, suciṃ maṃsūpasecanaṃ;	64	
PA_atk-s05_13a4:648	Na ca me tādiso vaṇṇo, cakkavāka yathā tuva”nti.	64	
PA_atk-s05_13a4:649	Tattha yathā tuvanti yathā tuvaṃ sobhaggappatto sarīravaṇṇo, tādiso mayhaṃ vaṇṇo natthi, etena kāraṇena ahaṃ tava “sevālapaṇakaṃ mama bhojana”nti vadantassa vacanaṃ na saddahāmīti.	64	
PA_atk-s05_13a4:650	Athassa cakkavāko dubbaṇṇakāraṇaṃ kathetvā dhammaṃ desento sesagāthā abhāsi –	65	
PA_atk-s05_13a4:652	“Sampassaṃ attani veraṃ, hiṃsayaṃ mānusiṃ pajaṃ;	65	
PA_atk-s05_13a4:653	Utrasto ghasasī bhīto, tena vaṇṇo tavediso.	65	
PA_atk-s05_13a4:655	“Sabbalokaviruddhosi, dhaṅka pāpena kammunā;	65	
PA_atk-s05_13a4:656	Laddho piṇḍo na pīṇeti, tena vaṇṇo tavediso.	65	
PA_atk-s05_13a4:658	“Ahampi samma bhuñjāmi, ahiṃsaṃ sabbapāṇinaṃ;	65	
PA_atk-s05_13a4:659	Appossukko nirāsaṅkī, asoko akutobhayo.	65	
PA_atk-s05_13a4:661	“So karassu ānubhāvaṃ, vītivattassu sīliyaṃ;	66	
PA_atk-s05_13a4:662	Ahiṃsāya cara loke, piyo hohisi maṃmiva.	66	
PA_atk-s05_13a4:664	“Yo na hanti na ghāteti, na jināti na jāpaye;	66	
PA_atk-s05_13a4:665	Mettaṃso sabbabhūtesu, veraṃ tassa na kenacī”ti.	66	
PA_atk-s05_13a4:666_0	Tattha sampassanti samma kāka tvaṃ paresu uppannaṃ attani veracittaṃ sampassamāno	666	
PA_atk-s05_13a4:666_1	mānusiṃ pajaṃ hiṃsanto viheṭhento. Utrastoti bhīto. Ghasasīti bhuñjasi. Tena te ediso	666	
PA_atk-s05_13a4:666_2	bībhacchavaṇṇo jāto. Dhaṅkāti kākaṃ ālapati. Piṇḍoti bhojanaṃ. Ahiṃsaṃ sabbapāṇinanti	666	
PA_atk-s05_13a4:666_3	ahaṃ pana sabbasatte ahiṃsanto bhuñjāmīti vadati. So karassu ānubhāvanti so tvampi	666	
PA_atk-s05_13a4:666_4	vīriyaṃ karohi, attano sīliyasaṅkhātaṃ dussīlabhāvaṃ vītivattassu. Ahiṃsāyāti ahiṃsāya	666	
PA_atk-s05_13a4:666_5	samannāgato hutvā loke cara. Piyo hohisi maṃmivāti evaṃ sante mayā sadisova lokassa	666	
PA_atk-s05_13a4:666_6	piyo hohisi. Na jinātīti dhanajāniṃ na karoti. Na jāpayeti aññepi na kāreti. Mettaṃsoti	666	
PA_atk-s05_13a4:666_7	mettakoṭṭhāso mettacitto. Na kenacīti kenaci ekasattenapi saddhiṃ tassa veraṃ nāma natthīti.	666	
PA_atk-s05_13a4:667_0	Tasmā sace lokassa piyo bhavituṃ icchasi, sabbaverehi viramāhīti evaṃ cakkavāko kākassa	667	
PA_atk-s05_13a4:667_1	dhammaṃ desesi. Kāko “tumhe attano gocaraṃ mayhaṃ na kathetha, kā kā”ti vassanto	667	
PA_atk-s05_13a4:667_2	uppatitvā bārāṇasiyaṃ ukkārabhūmiyaññeva otari.	667	
PA_atk-s05_13a4:668_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	668	
PA_atk-s05_13a4:668_1	lolabhikkhu anāgāmiphale patiṭṭhahi. Tadā kāko lolabhikkhu ahosi, cakkavākī rāhulamātā,	668	
PA_atk-s05_13a4:668_2	cakkavāko pana ahameva ahosinti.	668	
PA_atk-s05_13a4:669	Cakkavākajātakavaṇṇanā terasamā.	66	
PA_atk-s05_13a4:671	[452] 14. Bhūripaññajātakavaṇṇanā	67	
PA_atk-s05_13a4:672	145-154. Saccaṃ kirāti idaṃ bhūripaññajātakaṃ mahāumaṅgajātake āvi bhavissati.	67	
PA_atk-s05_13a4:673	Bhūripaññajātakavaṇṇanā cuddasamā.	67	
PA_atk-s05_13a4:675	[453] 15. Mahāmaṅgalajātakavaṇṇanā	67	
PA_atk-s05_13a4:676_0	Kiṃsu naroti idaṃ satthā jetavane viharanto mahāmaṅgalasuttaṃ ārabbha kathesi. Rājagahanagarasmiñhi	676	
PA_atk-s05_13a4:676_1	kenacideva karaṇīyena santhāgāre sannipatitassa mahājanassa majjhe eko puriso “ajja	676	
PA_atk-s05_13a4:676_2	me maṅgalakiriyā atthī”ti uṭṭhāya agamāsi. Aparo tassa vacanaṃ sutvā “ayaṃ ‘maṅgala’nti	676	
PA_atk-s05_13a4:676_3	vatvāva gato, kiṃ etaṃ maṅgalaṃ nāmā”ti āha. Tamañño “abhimaṅgalarūpadassanaṃ maṅgalaṃ	676	
PA_atk-s05_13a4:676_4	nāma. Ekacco hi kālasseva uṭṭhāya sabbasetaṃ usabhaṃ vā passati, gabbhinitthiṃ vā	676	
PA_atk-s05_13a4:676_5	rohitamacchaṃ vā puṇṇaghaṭaṃ vā navanītaṃ vā gosappiṃ vā ahatavatthaṃ vā pāyāsaṃ	676	
PA_atk-s05_13a4:676_6	vā passati, ito uttari maṅgalaṃ nāma natthī”ti āha. Tena kathitaṃ ekacce “sukathita”nti	676	
PA_atk-s05_13a4:676_7	abhinandiṃsu. Aparo “netaṃ maṅgalaṃ, sutaṃ nāma maṅgalaṃ. Ekacco hi ‘puṇṇā’ti vadantānaṃ	676	
PA_atk-s05_13a4:676_8	suṇāti, tathā ‘vaḍḍhā’ti ‘vaḍḍhamānā’ti suṇāti, ‘bhuñjā’ti ‘khādā’ti vadantānaṃ suṇāti,	676	
PA_atk-s05_13a4:676_9	ito uttari maṅgalaṃ nāma natthī”ti āha. Tena kathitampi ekacce “sukathita”nti abhinandiṃsu.	676	
PA_atk-s05_13a4:676_10	Aparo “na etaṃ maṅgalaṃ, mutaṃ nāma maṅgalaṃ. Ekacco hi kālasseva uṭṭhāya pathaviṃ	6761	
PA_atk-s05_13a4:676_11	āmasati, haritatiṇaṃ allagomayaṃ parisuddhasāṭakaṃ rohitamacchaṃ suvaṇṇarajatabhājanaṃ	6761	
PA_atk-s05_13a4:676_12	āmasati, ito uttari maṅgalaṃ nāma natthī”ti āha. Tena kathitampi ekacce “sukathita”nti	6761	
PA_atk-s05_13a4:676_13	abhinandiṃsu. Evaṃ diṭṭhamaṅgalikā sutamaṅgalikā mutamaṅgalikāti tissopi parisā hutvā	6761	
PA_atk-s05_13a4:676_14	aññamaññaṃ saññāpetuṃ nāsakkhiṃsu, bhummadevatā ādiṃ katvā yāva brahmalokā “idaṃ	6761	
PA_atk-s05_13a4:676_15	maṅgala”nti tathato na jāniṃsu.	6761	
PA_atk-s05_13a4:677_0	Sakko cintesi “imaṃ maṅgalapañhaṃ sadevake loke aññatra bhagavatā añño kathetuṃ samattho	677	
PA_atk-s05_13a4:677_1	nāma natthi, bhagavantaṃ upasaṅkamitvā imaṃ pañhaṃ pucchissāmī”ti. So rattibhāge	677	
PA_atk-s05_13a4:677_2	satthāraṃ upasaṅkamitvā vanditvā añjaliṃ paggayha “bahū devā manussā cā”ti pañhaṃ	677	
PA_atk-s05_13a4:677_3	pucchi. Athassa satthā dvādasahi gāthāhi aṭṭhatiṃsa mahāmaṅgalāni kathesi. Maṅgalasutte	677	
PA_atk-s05_13a4:677_4	vinivaṭṭanteyeva koṭisatasahassamattā devatā arahattaṃ pāpuṇiṃsu, sotāpannādīnaṃ	677	
PA_atk-s05_13a4:677_5	gaṇanapatho natthi. Sakko maṅgalaṃ sutvā sakaṭṭhānameva gato. Satthārā maṅgale kathite	677	
PA_atk-s05_13a4:677_6	sadevako loko “sukathita”nti abhinandi. Tadā dhammasabhāyaṃ tathāgatassa guṇakathaṃ	677	
PA_atk-s05_13a4:677_7	samuṭṭhāpesuṃ “āvuso, satthā aññesaṃ avisayaṃ maṅgalapañhaṃ sadevakassa lokassa cittaṃ	677	
PA_atk-s05_13a4:677_8	gahetvā kukkuccaṃ chinditvā gaganatale candaṃ uṭṭhāpento viya kathesi, evaṃ mahāpañño,	677	
PA_atk-s05_13a4:677_9	āvuso, tathāgato”ti. Satthā āgantvā “kāya nuttha, bhikkhave, etarahi kathāya sannisinnā”ti	677	
PA_atk-s05_13a4:677_10	pucchitvā “imāya nāmā”ti vutte “anacchariyaṃ, bhikkhave, idāneva sambodhippattassa	6771	
PA_atk-s05_13a4:677_11	mama maṅgalapañhakathanaṃ, svāhaṃ bodhisattacariyaṃ carantopi devamanussānaṃ kaṅkhaṃ	6771	
PA_atk-s05_13a4:677_12	chinditvā maṅgalapañhaṃ kathesi”nti vatvā atītaṃ āhari.	6771	
PA_atk-s05_13a4:678_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāme vibhavasampannassa	678	
PA_atk-s05_13a4:678_1	brāhmaṇassa kule nibbatti, “rakkhitakumāro”tissa nāmaṃ akaṃsu. So vayappatto takkasilāyaṃ	678	
PA_atk-s05_13a4:678_2	uggahitasippo katadārapariggaho mātāpitūnaṃ accayena ratanavilokanaṃ katvā saṃviggamānaso	678	
PA_atk-s05_13a4:678_3	mahādānaṃ pavattetvā kāme pahāya himavantapadese pabbajitvā jhānābhiññaṃ nibbattetvā	678	
PA_atk-s05_13a4:678_4	vanamūlaphalāhāro ekasmiṃ padese vāsaṃ kappesi. Anupubbenassa parivāro mahā ahosi,	678	
PA_atk-s05_13a4:678_5	pañca antevāsikasatāni ahesuṃ. Athekadivasaṃ te tāpasā bodhisattaṃ upasaṅkamitvā	678	
PA_atk-s05_13a4:678_6	vanditvā “ācariya, vassārattasamaye himavantato otaritvā loṇambilasevanatthāya janapadacārikaṃ	678	
PA_atk-s05_13a4:678_7	gacchāma, evaṃ no sarīrañca thiraṃ bhavissati, jaṅghavihāro ca kato bhavissatī”ti	678	
PA_atk-s05_13a4:678_8	āhaṃsu. Te “tena hi tumhe gacchatha, ahaṃ idheva vasissāmī”ti vutte taṃ vanditvā	678	
PA_atk-s05_13a4:678_9	himavantā otaritvā cārikaṃ caramānā bārāṇasiṃ patvā rājuyyāne vasiṃsu. Tesaṃ mahāsakkārasammāno	678	
PA_atk-s05_13a4:678_10	ahosi. Athekadivasaṃ bārāṇasiyaṃ santhāgāre sannipatite mahājanakāye maṅgalapañho	6781	
PA_atk-s05_13a4:678_11	samuṭṭhāti. Sabbaṃ paccuppannavatthunayeneva veditabbaṃ.	6781	
PA_atk-s05_13a4:679_0	Tadā pana manussānaṃ kaṅkhaṃ chinditvā maṅgalapañhaṃ kathetuṃ samatthaṃ apassanto	679	
PA_atk-s05_13a4:679_1	mahājano uyyānaṃ gantvā isigaṇaṃ maṅgalapañhaṃ pucchi. Isayo rājānaṃ āmantetvā “mahārāja,	679	
PA_atk-s05_13a4:679_2	mayaṃ etaṃ kathetuṃ na sakkhissāma, apica kho amhākaṃ ācariyo rakkhitatāpaso nāma	679	
PA_atk-s05_13a4:679_3	mahāpañño himavante vasati, so sadevakassa lokassa cittaṃ gahetvā etaṃ maṅgalapañhaṃ	679	
PA_atk-s05_13a4:679_4	kathessatī”ti vadiṃsu. Rājā “bhante, himavanto nāma dūre duggamova, na sakkhissāma	679	
PA_atk-s05_13a4:679_5	mayaṃ tattha gantuṃ, sādhu vata tumheyeva ācariyassa santikaṃ gantvā pucchitvā uggaṇhitvā	679	
PA_atk-s05_13a4:679_6	punāgantvā amhākaṃ kathethā”ti āha. Te “sādhū”ti sampaṭicchitvā ācariyassa santikaṃ	679	
PA_atk-s05_13a4:679_7	gantvā vanditvā katapaṭisanthārā ācariyena rañño dhammikabhāve janapadacāritte ca	679	
PA_atk-s05_13a4:679_8	pucchite taṃ diṭṭhamaṅgalādīnaṃ uppattiṃ ādito paṭṭhāya kathetvā rañño yācanāya ca	679	
PA_atk-s05_13a4:679_9	attano pañhasavanatthaṃ āgatabhāvaṃ pakāsetvā “sādhu no bhante, maṅgalapañhaṃ pākaṭaṃ	679	
PA_atk-s05_13a4:679_10	katvā kathethā”ti yāciṃsu. Tato jeṭṭhantevāsiko ācariyaṃ pucchanto paṭhamaṃ gāthamāha –	6791	
PA_atk-s05_13a4:681	“Kiṃsu naro jappamadhicca kāle, kaṃ vā vijjaṃ katamaṃ vā sutānaṃ;	68	
PA_atk-s05_13a4:682	So macco asmiñca paramhi loke, kathaṃ karo sotthānena gutto”ti.	68	
PA_atk-s05_13a4:683_0	Tattha kāleti maṅgalapatthanakāle. Vijjanti vedaṃ. Sutānanti sikkhitabbayuttakapariyattīnaṃ.	683	
PA_atk-s05_13a4:683_1	Asmiñcāti ettha cāti nipātamattaṃ. Sotthānenāti sotthibhāvāvahena maṅgalena. Idaṃ	683	
PA_atk-s05_13a4:683_2	vuttaṃ hoti – “ācariya, puriso maṅgalaṃ icchanto maṅgalakāle kiṃsu nāma jappanto	683	
PA_atk-s05_13a4:683_3	tīsu vedesu kataraṃ vā vedaṃ kataraṃ vā sutānaṃ antare sutapariyattiṃ adhīyitvā so	683	
PA_atk-s05_13a4:683_4	macco imasmiñca loke paramhi ca kathaṃ karo etesu jappādīsu kiṃ kena niyāmena karonto	683	
PA_atk-s05_13a4:683_5	sotthānena niraparādhamaṅgalena gutto rakkhito hoti, taṃ ubhayalokahitaṃ gahetvā	683	
PA_atk-s05_13a4:683_6	ṭhitamaṅgalaṃ amhākaṃ kathehī”ti.	683	
PA_atk-s05_13a4:684	Evaṃ jeṭṭhantevāsikena maṅgalapañhaṃ puṭṭho mahāsatto devamanussānaṃ kaṅkhaṃ chindanto “idañcidañca maṅgala”nti buddhalīḷāya maṅgalaṃ kathento āha –	68	
PA_atk-s05_13a4:686	“Yassa devā pitaro ca sabbe, sarīsapā sabbabhūtāni cāpi;	68	
PA_atk-s05_13a4:687	Mettāya niccaṃ apacitāni honti, bhūtesu ve sotthānaṃ tadāhū”ti.	68	
PA_atk-s05_13a4:688_0	Tattha yassāti yassa puggalassa. Devāti bhummadeve ādiṃ katvā sabbepi kāmāvacaradevā.	688	
PA_atk-s05_13a4:688_1	Pitaro cāti tatuttari rūpāvacarabrahmāno. Sarīsapāti dīghajātikā. Sabbabhūtāni cāpīti	688	
PA_atk-s05_13a4:688_2	vuttāvasesāni ca sabbānipi bhūtāni. Mettāya niccaṃ apacitāni hontīti ete sabbe sattā	688	
PA_atk-s05_13a4:688_3	dasadisāpharaṇavasena pavattāya appanāppattāya mettābhāvanāya apacitā honti. Bhūtesu	688	
PA_atk-s05_13a4:688_4	veti taṃ tassa puggalassa sabbasattesu sotthānaṃ nirantaraṃ pavattaṃ niraparādhamaṅgalaṃ	688	
PA_atk-s05_13a4:688_5	āhu. Mettāvihārī hi puggalo sabbesaṃ piyo hoti parūpakkamena avikopiyo. Iti so iminā	688	
PA_atk-s05_13a4:688_6	maṅgalena rakkhito gopito hotīti.	688	
PA_atk-s05_13a4:689	Iti mahāsatto paṭhamaṃ maṅgalaṃ kathetvā dutiyādīni kathento –	68	
PA_atk-s05_13a4:691	“Yo sabbalokassa nivātavutti, itthīpumānaṃ sahadārakānaṃ;	69	
PA_atk-s05_13a4:692	Khantā duruttānamappaṭikūlavādī, adhivāsanaṃ sotthānaṃ tadāhu.	69	
PA_atk-s05_13a4:694	“Yo nāvajānāti sahāyamatte, sippena kulyāhi dhanena jaccā;	69	
PA_atk-s05_13a4:695	Rucipañño atthakāle matīmā, sahāyesu ve sotthānaṃ tadāhu.	69	
PA_atk-s05_13a4:697	“Mittāni ve yassa bhavanti santo, saṃvissatthā avisaṃvādakassa;	69	
PA_atk-s05_13a4:698	Na mittadubbhī saṃvibhāgī dhanena, mittesu ve sotthānaṃ tadāhu.	69	
PA_atk-s05_13a4:700	“Yassa bhariyā tulyavayā samaggā, anubbatā dhammakāmā pajātā;	70	
PA_atk-s05_13a4:701	Koliniyā sīlavatī patibbatā, dāresu ve sotthānaṃ tadāhu.	70	
PA_atk-s05_13a4:703	“Yassa rājā bhūtapati yasassī, jānāti soceyyaṃ parakkamañca;	70	
PA_atk-s05_13a4:704	Advejjhatā suhadayaṃ mamanti, rājūsu ve sotthānaṃ tadāhu.	70	
PA_atk-s05_13a4:706	“Annañca pānañca dadāti saddho, mālañca gandhañca vilepanañca;	70	
PA_atk-s05_13a4:707	Pasannacitto anumodamāno, saggesu ve sotthānaṃ tadāhu.	70	
PA_atk-s05_13a4:709	“Yamariyadhammena punanti vuddhā, ārādhitā samacariyāya santo;	70	
PA_atk-s05_13a4:710	Bahussutā isayo sīlavanto, arahantamajjhe sotthānaṃ tadāhū”ti. –	71	
PA_atk-s05_13a4:711	Imā gāthā abhāsi.	71	
PA_atk-s05_13a4:712_0	Tattha nivātavuttīti muducittatāya sabbalokassa nīcavutti hoti. Khantā duruttānanti	712	
PA_atk-s05_13a4:712_1	parehi vuttānaṃ duṭṭhavacanānaṃ adhivāsako hoti. Appaṭikūlavādīti “akkocchi maṃ,	712	
PA_atk-s05_13a4:712_2	avadhi ma”nti yugaggāhaṃ akaronto anukūlameva vadati. Adhivāsananti idaṃ adhivāsanaṃ	712	
PA_atk-s05_13a4:712_3	tassa sotthānaṃ niraparādhamaṅgalaṃ paṇḍitā vadanti.	712	
PA_atk-s05_13a4:713_0	Sahāyamatteti sahāye ca sahāyamatte ca. Tattha sahapaṃsukīḷitā sahāyā nāma, dasa	713	
PA_atk-s05_13a4:713_1	dvādasa vassāni ekato vutthā sahāyamattā nāma, te sabbepi “ahaṃ sippavā, ime nisippā”ti	713	
PA_atk-s05_13a4:713_2	evaṃ sippena vā “ahaṃ kulīno, ime na kulīnā”ti evaṃ kulasampattisaṅkhātāhi kulyāhi	713	
PA_atk-s05_13a4:713_3	vā, “ahaṃ aḍḍho, ime duggatā”ti evaṃ dhanena vā, “ahaṃ jātisampanno, ime dujjātā”ti	713	
PA_atk-s05_13a4:713_4	evaṃ jaccā vā nāvajānāti. Rucipaññoti sādhupañño sundarapañño. Atthakāleti kassacideva	713	
PA_atk-s05_13a4:713_5	atthassa kāraṇassa uppannakāle. Matīmāti taṃ taṃ atthaṃ paricchinditvā vicāraṇasamatthatāya	713	
PA_atk-s05_13a4:713_6	matimā hutvā te sahāye nāvajānāti. Sahāyesūti taṃ tassa anavajānanaṃ sahāyesu sotthānaṃ	713	
PA_atk-s05_13a4:713_7	nāmāti porāṇakapaṇḍitā āhu. Tena hi so niraparādhamaṅgalena idhaloke ca paraloke	713	
PA_atk-s05_13a4:713_8	ca gutto hoti. Tattha paṇḍite sahāye nissāya sotthibhāvo kusanāḷijātakena kathetabbo.	713	
PA_atk-s05_13a4:714_0	Santoti paṇḍitā sappurisā yassa mittāni bhavanti. Saṃvissatthāti gharaṃ pavisitvā	714	
PA_atk-s05_13a4:714_1	icchiticchitasseva gahaṇavasena vissāsamāpannā. Avisaṃvādakassāti avisaṃvādanasīlassa.	714	
PA_atk-s05_13a4:714_2	Na mittadubbhīti yo ca mittadubbhī na hoti. Saṃvibhāgī dhanenāti attano dhanena mittānaṃ	714	
PA_atk-s05_13a4:714_3	saṃvibhāgaṃ karoti. Mittesūti mitte nissāya laddhabbaṃ tassa taṃ mittesu sotthānaṃ	714	
PA_atk-s05_13a4:714_4	nāma hoti. So hi evarūpehi mittehi rakkhito sotthiṃ pāpuṇāti. Tattha mitte nissāya	714	
PA_atk-s05_13a4:714_5	sotthibhāvo mahāukkusajātakādīhi kathetabbo.	714	
PA_atk-s05_13a4:715_0	Tulyavayāti samānavayā. Samaggāti samaggavāsā. Anubbatāti anuvattitā. Dhammakāmāti	715	
PA_atk-s05_13a4:715_1	tividhasucaritadhammaṃ roceti. Pajātāti vijāyinī, na vañjhā. Dāresūti etehi sīlaguṇehi	715	
PA_atk-s05_13a4:715_2	samannāgate mātugāme gehe vasante sāmikassa sotthi hotīti paṇḍitā kathenti. Tattha	715	
PA_atk-s05_13a4:715_3	sīlavantaṃ mātugāmaṃ nissāya sotthibhāvo maṇicorajātaka- sambūlajātaka- khaṇḍahālajātakehi kathetabbo.	715	
PA_atk-s05_13a4:716_0	Soceyyanti sucibhāvaṃ. Advejjhatāti advejjhatāya na esa mayā saddhiṃ bhijjitvā dvidhā	716	
PA_atk-s05_13a4:716_1	bhavissatīti evaṃ advejjhabhāvena yaṃ jānāti. Suhadayaṃ mamanti suhado ayaṃ mamanti	716	
PA_atk-s05_13a4:716_2	ca yaṃ jānāti. Rājūsu veti evaṃ rājūsu sevakānaṃ sotthānaṃ nāmāti paṇḍitā kathenti.	716	
PA_atk-s05_13a4:716_3	Dadāti saddhoti kammañca phalañca saddahitvā dadāti. Saggesu veti evaṃ sagge devaloke	716	
PA_atk-s05_13a4:716_4	sotthānaṃ niraparādhamaṅgalanti paṇḍitā kathenti, taṃ petavatthuvimānavatthūhi vitthāretvā kathetabbaṃ.	716	
PA_atk-s05_13a4:717_0	Punanti vuddhāti yaṃ puggalaṃ ñāṇavuddhā ariyadhammena punanti parisodhenti. Samacariyāyāti	717	
PA_atk-s05_13a4:717_1	sammāpaṭipattiyā. Bahussutāti paṭivedhabahussutā. Isayoti esitaguṇā. Sīlavantoti	717	
PA_atk-s05_13a4:717_2	ariyasīlena samannāgatā. Arahantamajjheti arahantānaṃ majjhe paṭilabhitabbaṃ taṃ	717	
PA_atk-s05_13a4:717_3	sotthānanti paṇḍitā kathenti. Arahanto hi attanā paṭividdhamaggaṃ ācikkhitvā paṭipādentā	717	
PA_atk-s05_13a4:717_4	ārādhakaṃ puggalaṃ ariyamaggena punanti, sopi arahāva hoti.	717	
PA_atk-s05_13a4:718	Evaṃ mahāsatto arahattena desanāya kūṭaṃ gaṇhanto aṭṭhahi gāthāhi aṭṭha mahāmaṅgalāni kathetvā tesaññeva maṅgalānaṃ thutiṃ karonto osānagāthamāha –	71	
PA_atk-s05_13a4:720	“Etāni kho sotthānāni loke, viññuppasatthāni sukhudrayāni;	72	
PA_atk-s05_13a4:721	Tānīdha sevetha naro sapañño, na hi maṅgale kiñcanamatthi sacca”nti.	72	
PA_atk-s05_13a4:722	Tattha na hi maṅgaleti tasmiṃ pana diṭṭhasutamutappabhede maṅgale kiñcanaṃ ekamaṅgalampi saccaṃ nāma natthi, nibbānameva panekaṃ paramatthasaccanti.	72	
PA_atk-s05_13a4:723_0	Isayo tāni maṅgalāni sutvā sattaṭṭhadivasaccayena ācariyaṃ āpucchitvā tattheva agamaṃsu.	723	
PA_atk-s05_13a4:723_1	Rājā tesaṃ santikaṃ gantvā pucchi. Te tassa ācariyena kathitaniyāmena maṅgalapañhaṃ	723	
PA_atk-s05_13a4:723_2	kathetvā himavantameva āgamaṃsu. Tato paṭṭhāya loke maṅgalaṃ pākaṭaṃ ahosi. Maṅgalesu	723	
PA_atk-s05_13a4:723_3	vattitvā matamatā saggapathaṃ pūresuṃ. Bodhisatto cattāro brahmavihāre bhāvetvā isigaṇaṃ	723	
PA_atk-s05_13a4:723_4	ādāya brahmaloke nibbatti.	723	
PA_atk-s05_13a4:724_0	Satthā imaṃ dhammadesanaṃ āharitvā “na, bhikkhave, idāneva, pubbepāhaṃ maṅgalapañhaṃ	724	
PA_atk-s05_13a4:724_1	kathesi”nti vatvā jātakaṃ samodhānesi – “tadā isigaṇo buddhaparisā ahosi, maṅgalapañhapucchako	724	
PA_atk-s05_13a4:724_2	jeṭṭhantevāsiko sāriputto, ācariyo pana ahameva ahosi”nti.	724	
PA_atk-s05_13a4:725	Mahāmaṅgalajātakavaṇṇanā pannarasamā.	72	
PA_atk-s05_13a4:727	[454] 16. Ghaṭapaṇḍitajātakavaṇṇanā	72	
PA_atk-s05_13a4:728_0	Uṭṭhehi kaṇhāti idaṃ satthā jetavane viharanto mataputtaṃ kuṭumbikaṃ ārabbha kathesi.	728	
PA_atk-s05_13a4:728_1	Vatthu maṭṭhakuṇḍalisadisameva. Idha pana satthā taṃ upāsakaṃ “kiṃ, upāsaka, socasī”ti	728	
PA_atk-s05_13a4:728_2	vatvā “āma, bhante”nti vutte “upāsaka, porāṇakapaṇḍitā paṇḍitānaṃ kathaṃ sutvā mataputtaṃ	728	
PA_atk-s05_13a4:728_3	nānusociṃsū”ti vatvā tena yācito atītaṃ āhari.	728	
PA_atk-s05_13a4:729_0	Atīte uttarapathe kaṃsabhoge asitañjananagare mahākaṃso nāma rājā rajjaṃ kāresi.	729	
PA_atk-s05_13a4:729_1	Tassa kaṃso ca, upakaṃso cāti dve puttā ahesuṃ, devagabbhā nāma ekā dhītā. Tassā	729	
PA_atk-s05_13a4:729_2	jātadivase nemittakā brāhmaṇā “etissā kucchiyaṃ nibbattaputtā kaṃsagottaṃ kaṃsavaṃsaṃ	729	
PA_atk-s05_13a4:729_3	nāsessantī”ti byākariṃsu. Rājā balavasinehena dhītaraṃ vināsetuṃ nāsakkhi, “bhātaro	729	
PA_atk-s05_13a4:729_4	jānissantī”ti yāvatāyukaṃ ṭhatvā kālamakāsi. Tasmiṃ kālakate kaṃso rājā ahosi, upakaṃso	729	
PA_atk-s05_13a4:729_5	uparājā. Te cintayiṃsu “sace mayaṃ bhaginiṃ nāsessāma, gārayhā bhavissāma, etaṃ kassaci	729	
PA_atk-s05_13a4:729_6	adatvā nissāmikaṃ katvā paṭijaggissāmā”ti. Te ekathūṇakaṃ pāsādaṃ kāretvā taṃ tattha	729	
PA_atk-s05_13a4:729_7	vasāpesuṃ. Nandigopā nāma tassā paricārikā ahosi. Andhakaveṇḍo nāma dāso tassā sāmiko ārakkhamakāsi.	729	
PA_atk-s05_13a4:730_0	Tadā uttaramadhurāya mahāsāgaro nāma rājā rajjaṃ kāresi. Tassa sāgaro, upasāgaro	730	
PA_atk-s05_13a4:730_1	cāti dve puttā ahesuṃ. Tesu pitu accayena sāgaro rājā ahosi, upasāgaro uparājā. So	730	
PA_atk-s05_13a4:730_2	upakaṃsassa sahāyako ekācariyakule ekato uggahitasippo. So sāgarassa bhātu antepure	730	
PA_atk-s05_13a4:730_3	dubbhitvā bhāyamāno palāyitvā kaṃsabhoge upakaṃsassa santikaṃ agamāsi. Upakaṃso taṃ	730	
PA_atk-s05_13a4:730_4	rañño dassesi, rājā tassa mahantaṃ yasaṃ adāsi. So rājupaṭṭhānaṃ gacchanto devagabbhāya	730	
PA_atk-s05_13a4:730_5	nivāsaṃ ekathambhaṃ pāsādaṃ disvā “kasseso nivāso”ti pucchitvā taṃ kāraṇaṃ sutvā	730	
PA_atk-s05_13a4:730_6	devagabbhāya paṭibaddhacitto ahosi. Devagabbhāpi ekadivasaṃ taṃ upakaṃsena saddhiṃ	730	
PA_atk-s05_13a4:730_7	rājupaṭṭhānaṃ āgacchantaṃ disvā “ko eso”ti pucchitvā “mahāsāgarassa putto upasāgaro	730	
PA_atk-s05_13a4:730_8	nāmā”ti nandigopāya santikā sutvā tasmiṃ paṭibaddhacittā ahosi. Upasāgaro nandigopāya	730	
PA_atk-s05_13a4:730_9	lañjaṃ datvā “bhagini, sakkhissasi me devagabbhaṃ dassetu”nti āha. Sā “na etaṃ sāmi,	730	
PA_atk-s05_13a4:730_10	garuka”nti vatvā taṃ kāraṇaṃ devagabbhāya ārocesi. Sā pakatiyāva tasmiṃ paṭibaddhacittā	7301	
PA_atk-s05_13a4:730_11	taṃ vacanaṃ sutvā “sādhū”ti sampaṭicchitvā nandigopā upasāgarassa saññaṃ datvā rattibhāge	7301	
PA_atk-s05_13a4:730_12	taṃ pāsādaṃ āropesi. So devagabbhāya saddhiṃ saṃvāsaṃ kappesi. Atha nesaṃ punappunaṃ	7301	
PA_atk-s05_13a4:730_13	saṃvāsena devagabbhā gabbhaṃ paṭilabhi.	7301	
PA_atk-s05_13a4:731_0	Aparabhāge tassā gabbhapatiṭṭhānaṃ pākaṭaṃ ahosi. Bhātaro nandigopaṃ pucchiṃsu, sā	731	
PA_atk-s05_13a4:731_1	abhayaṃ yācitvā taṃ antaraṃ kathesi. Te sutvā “bhaginiṃ nāsetuṃ na sakkā, sace dhītaraṃ	731	
PA_atk-s05_13a4:731_2	vijāyissati, tampi na nāsessāma, sace pana putto bhavissati, nāsessāmā”ti cintetvā	731	
PA_atk-s05_13a4:731_3	devagabbhaṃ upasāgarasseva adaṃsu. Sā paripuṇṇagabbhā dhītaraṃ vijāyi. Bhātaro sutvā	731	
PA_atk-s05_13a4:731_4	haṭṭhatuṭṭhā tassā “añjanadevī”ti nāmaṃ kariṃsu. Tesaṃ bhogavaḍḍhamānaṃ nāma bhogagāmaṃ	731	
PA_atk-s05_13a4:731_5	adaṃsu. Upasāgaro devagabbhaṃ gahetvā bhogavaḍḍhamānagāme vasi. Devagabbhāya punapi	731	
PA_atk-s05_13a4:731_6	gabbho patiṭṭhāsi, nandigopāpi taṃ divasameva gabbhaṃ paṭilabhi. Tāsu paripuṇṇagabbhāsu	731	
PA_atk-s05_13a4:731_7	ekadivasameva devagabbhā puttaṃ vijāyi, nandigopā dhītaraṃ vijāyi. Devagabbhā puttassa	731	
PA_atk-s05_13a4:731_8	vināsanabhayena puttaṃ nandigopāya rahassena pesetvā tassā dhītaraṃ āharāpesi. Tassā	731	
PA_atk-s05_13a4:731_9	vijātabhāvaṃ bhātikānaṃ ārocesuṃ. Te “puttaṃ vijātā, dhītara”nti pucchitvā “dhītara”nti	731	
PA_atk-s05_13a4:731_10	vutte “tena hi posethā”ti āhaṃsu. Etenupāyena devagabbhā dasa putte vijāyi, dasa	7311	
PA_atk-s05_13a4:731_11	dhītaro nandigopā vijāyi. Dasa puttā nandigopāya santike vaḍḍhanti, dhītaro devagabbhāya.	7311	
PA_atk-s05_13a4:731_12	Taṃ antaraṃ koci na jānāti. Devagabbhāya jeṭṭhaputto vāsudevo nāma ahosi, dutiyo	7311	
PA_atk-s05_13a4:731_13	baladevo, tatiyo candadevo, catuttho sūriyadevo, pañcamo aggidevo, chaṭṭho varuṇadevo,	7311	
PA_atk-s05_13a4:731_14	sattamo ajjuno, aṭṭhamo pajjuno, navamo ghaṭapaṇḍito, dasamo aṅkuro nāma ahosi. Te	7311	
PA_atk-s05_13a4:731_15	andhakaveṇḍadāsaputtā dasa bhātikā ceṭakāti pākaṭā ahesuṃ.	7311	
PA_atk-s05_13a4:732_0	Te aparabhāge vuddhimanvāya thāmabalasampannā kakkhaḷā pharusā hutvā vilopaṃ karontā	732	
PA_atk-s05_13a4:732_1	vicaranti, rañño gacchante paṇṇākārepi vilumpanteva. Manussā sannipatitvā “andhakaveṇḍadāsaputtā	732	
PA_atk-s05_13a4:732_2	dasa bhātikā raṭṭhaṃ vilumpantī”ti rājaṅgaṇe upakkosiṃsu. Rājā andhakaveṇḍaṃ pakkosāpetvā	732	
PA_atk-s05_13a4:732_3	“kasmā puttehi vilopaṃ kārāpesī”ti tajjesi. Evaṃ dutiyampi tatiyampi manussehi upakkose	732	
PA_atk-s05_13a4:732_4	kate rājā taṃ santajjesi. So maraṇabhayabhīto rājānaṃ abhayaṃ yācitvā “deva, ete	732	
PA_atk-s05_13a4:732_5	na mayhaṃ puttā, upasāgarassa puttā”ti taṃ antaraṃ ārocesi. Rājā bhīto “kena te upāyena	732	
PA_atk-s05_13a4:732_6	gaṇhāmā”ti amacce pucchitvā “ete, deva, mallayuddhavittakā, nagare yuddhaṃ kāretvā	732	
PA_atk-s05_13a4:732_7	tattha ne yuddhamaṇḍalaṃ āgate gāhāpetvā māressāmā”ti vutte cārurañca, muṭṭhikañcāti	732	
PA_atk-s05_13a4:732_8	dve malle posetvā “ito sattame divase yuddhaṃ bhavissatī”ti nagare bheriṃ carāpetvā	732	
PA_atk-s05_13a4:732_9	rājaṅgaṇe yuddhamaṇḍalaṃ sajjāpetvā akkhavāṭaṃ kāretvā yuddhamaṇḍalaṃ alaṅkārāpetvā	732	
PA_atk-s05_13a4:732_10	dhajapaṭākaṃ bandhāpesi. Sakalanagaraṃ saṅkhubhi. Cakkāticakkaṃ mañcātimañcaṃ bandhitvā	7321	
PA_atk-s05_13a4:732_11	cāruramuṭṭhikā yuddhamaṇḍalaṃ āgantvā vaggantā gajjantā apphoṭentā vicariṃsu. Dasa	7321	
PA_atk-s05_13a4:732_12	bhātikāpi āgantvā rajakavīthiṃ vilumpitvā vaṇṇasāṭake nivāsetvā gandhāpaṇesu gandhaṃ,	7321	
PA_atk-s05_13a4:732_13	mālākārāpaṇesu mālaṃ vilumpitvā vilittagattā māladhārino katakaṇṇapūrā vaggantā gajjantā	7321	
PA_atk-s05_13a4:732_14	apphoṭentā yuddhamaṇḍalaṃ pavisiṃsu.	7321	
PA_atk-s05_13a4:733_0	Tasmiṃ khaṇe cāruro apphoṭento vicarati. Baladevo taṃ disvā “na naṃ hatthena chupissāmī”ti	733	
PA_atk-s05_13a4:733_1	hatthisālato mahantaṃ hatthiyottaṃ āharitvā vaggitvā gajjitvā yottaṃ khipitvā cāruraṃ	733	
PA_atk-s05_13a4:733_2	udare veṭhetvā dve yottakoṭiyo ekato katvā vattetvā ukkhipitvā sīsamatthake bhametvā	733	
PA_atk-s05_13a4:733_3	bhūmiyaṃ pothetvā bahi akkhavāṭe khipi. Cārure mate rājā muṭṭhikamallaṃ āṇāpesi.	733	
PA_atk-s05_13a4:733_4	So uṭṭhāya vaggitvā gajjitvā apphoṭesi. Baladevo taṃ pothetvā aṭṭhīni sañcuṇṇetvā	733	
PA_atk-s05_13a4:733_5	“amallomhi, amallomhī”ti vadantameva “nāhaṃ tava mallabhāvaṃ vā amallabhāvaṃ vā jānāmī”ti	733	
PA_atk-s05_13a4:733_6	hatthe gahetvā bhūmiyaṃ pothetvā jīvitakkhayaṃ pāpetvā bahi akkhavāṭe khipi. Muṭṭhiko	733	
PA_atk-s05_13a4:733_7	maranto “yakkho hutvā taṃ khādituṃ labhissāmī”ti patthanaṃ paṭṭhapesi. So kālamattikaaṭaviyaṃ	733	
PA_atk-s05_13a4:733_8	nāma yakkho hutvā nibbatti. Rājā “gaṇhatha dasa bhātike ceṭake”ti uṭṭhahi. Tasmiṃ	733	
PA_atk-s05_13a4:733_9	khaṇe vāsudevo cakkaṃ khipi. Taṃ dvinnampi bhātikānaṃ sīsāni pātesi. Mahājano bhītatasito	733	
PA_atk-s05_13a4:733_10	“avassayā no hothā”ti tesaṃ pādesu patitvā nipajji. Te dvepi mātule māretvā asitañjananagare	7331	
PA_atk-s05_13a4:733_11	rajjaṃ gahetvā mātāpitaro tattha katvā “sakalajambudīpe rajjaṃ gaṇhissāmā”ti nikkhamitvā	7331	
PA_atk-s05_13a4:733_12	anupubbena kālayonakarañño nivāsaṃ ayujjhanagaraṃ gantvā taṃ parikkhipitvā ṭhitaṃ	7331	
PA_atk-s05_13a4:733_13	parikhārukkhagahanaṃ viddhaṃsetvā pākāraṃ bhinditvā rājānaṃ gahetvā taṃ rajjaṃ attano	7331	
PA_atk-s05_13a4:733_14	hatthagataṃ katvā dvāravatiṃ pāpuṇiṃsu. Tassa pana nagarassa ekato samuddo ekato	7331	
PA_atk-s05_13a4:733_15	pabbato, amanussapariggahitaṃ kira taṃ ahosi.	7331	
PA_atk-s05_13a4:734_0	Tassa ārakkhaṃ gahetvā ṭhitayakkho paccāmitte disvā gadrabhavesena gadrabharavaṃ	734	
PA_atk-s05_13a4:734_1	ravati. Tasmiṃ khaṇe yakkhānubhāvena sakalanagaraṃ uppatitvā mahāsamudde ekasmiṃ	734	
PA_atk-s05_13a4:734_2	dīpake tiṭṭhati. Paccāmittesu gatesu punāgantvā sakaṭṭhāneyeva patiṭṭhāti. Tadāpi	734	
PA_atk-s05_13a4:734_3	so gadrabho tesaṃ dasannaṃ bhātikānaṃ āgamanaṃ ñatvā gadrabharavaṃ ravi. Nagaraṃ	734	
PA_atk-s05_13a4:734_4	uppatitvā dīpake patiṭṭhāya tesu nagaraṃ adisvā nivattantesu punāgantvā sakaṭṭhāne	734	
PA_atk-s05_13a4:734_5	patiṭṭhāsi. Te puna nivattiṃsu, punapi gadrabho tatheva akāsi. Te dvāravatinagare	734	
PA_atk-s05_13a4:734_6	rajjaṃ gaṇhituṃ asakkontā kaṇhadīpāyanassa isino santikaṃ gantvā vanditvā “bhante,	734	
PA_atk-s05_13a4:734_7	mayaṃ dvāravatiyaṃ rajjaṃ gahetuṃ na sakkoma, ekaṃ no upāyaṃ karothā”ti pucchitvā	734	
PA_atk-s05_13a4:734_8	“parikhāpiṭṭhe asukasmiṃ nāma ṭhāne eko gadrabho carati. So hi amitte disvā viravati,	734	
PA_atk-s05_13a4:734_9	tasmiṃ khaṇe nagaraṃ uppatitvā gacchati, tumhe tassa pāde gaṇhatha, ayaṃ vo nipphajjanūpāyo”ti	734	
PA_atk-s05_13a4:734_10	vutte tāpasaṃ vanditvā gantvā gadrabhassa pādesu gahetvā nipatitvā “sāmi, ṭhapetvā	7341	
PA_atk-s05_13a4:734_11	tumhe añño amhākaṃ avassayo natthi, amhākaṃ nagaraṃ gaṇhanakāle mā ravitthā”ti yāciṃsu.	7341	
PA_atk-s05_13a4:734_12	Gadrabho “na sakkā na viravituṃ, tumhe pana paṭhamataraṃ āgantvā cattāro janā mahantāni	7341	
PA_atk-s05_13a4:734_13	ayanaṅgalāni gahetvā catūsu nagaradvāresu mahante ayakhāṇuke bhūmiyaṃ ākoṭetvā nagarassa	7341	
PA_atk-s05_13a4:734_14	uppatanakāle naṅgalāni gahetvā naṅgalabaddhaṃ ayasaṅkhalikaṃ ayakhāṇuke bandheyyātha,	7341	
PA_atk-s05_13a4:734_15	nagaraṃ uppatituṃ na sakkhissatī”ti āha.	7341	
PA_atk-s05_13a4:735_0	Te “sādhū”ti vatvā tasmiṃ aviravanteyeva naṅgalāni ādāya catūsu nagaradvāresu khāṇuke	735	
PA_atk-s05_13a4:735_1	bhūmiyaṃ ākoṭetvā aṭṭhaṃsu. Tasmiṃ khaṇe gadrabho viravi, nagaraṃ uppatitumārabhi.	735	
PA_atk-s05_13a4:735_2	Catūsu dvāresu ṭhitā catūhi ayanaṅgalehi gahetvā naṅgalabaddhā ayasaṅkhalikā khāṇukesu	735	
PA_atk-s05_13a4:735_3	bandhiṃsu, nagaraṃ uppatituṃ nāsakkhi. Dasa bhātikā tato nagaraṃ pavisitvā rājānaṃ	735	
PA_atk-s05_13a4:735_4	māretvā rajjaṃ gaṇhiṃsu. Evaṃ te sakalajambudīpe tesaṭṭhiyā nagarasahassesu sabbarājāno	735	
PA_atk-s05_13a4:735_5	cakkena jīvitakkhayaṃ pāpetvā dvāravatiyaṃ vasamānā rajjaṃ dasa koṭṭhāse katvā vibhajiṃsu,	735	
PA_atk-s05_13a4:735_6	bhaginiṃ pana añjanadeviṃ na sariṃsu. Tato puna “ekādasa koṭṭhāse karomā”ti vutte	735	
PA_atk-s05_13a4:735_7	aṅkuro “mama koṭṭhāsaṃ tassā detha, ahaṃ vohāraṃ katvā jīvissāmi, kevalaṃ tumhe attano	735	
PA_atk-s05_13a4:735_8	janapade mayhaṃ suṅkaṃ vissajjethā”ti āha. Te “sādhū”ti sampaṭicchitvā tassa koṭṭhāsaṃ	735	
PA_atk-s05_13a4:735_9	bhaginiyā datvā saddhiṃ tāya nava rājāno dvāravatiyaṃ vasiṃsu. Aṅkuro pana vaṇijjamakāsi.	735	
PA_atk-s05_13a4:735_10	Evaṃ tesu aparāparaṃ puttadhītāhi vaḍḍhamānesu addhāne gate mātāpitaro kālamakaṃsu.	7351	
PA_atk-s05_13a4:736_0	Tadā kira manussānaṃ vīsativassasahassāyukakālo ahosi. Tadā vāsudevamahārājassa eko	736	
PA_atk-s05_13a4:736_1	putto kālamakāsi. Rājā sokapareto sabbakiccāni pahāya mañcassa aṭaniṃ pariggahetvā	736	
PA_atk-s05_13a4:736_2	vilapanto nipajji. Tasmiṃ kāle ghaṭapaṇḍito cintesi “ṭhapetvā maṃ añño koci mama	736	
PA_atk-s05_13a4:736_3	bhātu sokaṃ harituṃ samattho nāma natthi, upāyenassa sokaṃ harissāmī”ti. So ummattakavesaṃ	736	
PA_atk-s05_13a4:736_4	gahetvā “sasaṃ me detha, sasaṃ me dethā”ti ākāsaṃ ullokento sakalanagaraṃ vicari.	736	
PA_atk-s05_13a4:736_5	“Ghaṭapaṇḍito ummattako jāto”ti sakalanagaraṃ saṅkhubhi. Tasmiṃ kāle rohiṇeyyo nāma	736	
PA_atk-s05_13a4:736_6	amacco vāsudevarañño santikaṃ gantvā tena saddhiṃ kathaṃ samuṭṭhāpento paṭhamaṃ gāthamāha –	736	
PA_atk-s05_13a4:738	“Uṭṭhehi kaṇha kiṃ sesi, ko attho supanena te;	73	
PA_atk-s05_13a4:739	Yopi tuyhaṃ sako bhātā, hadayaṃ cakkhu ca dakkhiṇaṃ;	73	
PA_atk-s05_13a4:740	Tassa vātā balīyanti, ghaṭo jappati kesavā”ti.	74	
PA_atk-s05_13a4:741_0	Tattha kaṇhāti gottenālapati, kaṇhāyanagotto kiresa. Ko atthoti katarā nāma vaḍḍhi.	741	
PA_atk-s05_13a4:741_1	Hadayaṃ cakkhu ca dakkhiṇanti hadayena ceva dakkhiṇacakkhunā ca samānoti attho. Tassa	741	
PA_atk-s05_13a4:741_2	vātā balīyantīti tassa hadayaṃ apasmāravātā avattharantīti attho. Jappatīti “sasaṃ	741	
PA_atk-s05_13a4:741_3	me dethā”ti vippalapati. Kesavāti so kira kesasobhanatāya “kesavā”ti paññāyittha,	741	
PA_atk-s05_13a4:741_4	tena taṃ nāmenālapati.	741	
PA_atk-s05_13a4:742	Evaṃ amaccena vutte tassa ummattakabhāvaṃ ñatvā satthā abhisambuddho hutvā dutiyaṃ gāthamāha –	74	
PA_atk-s05_13a4:744	“Tassa taṃ vacanaṃ sutvā, rohiṇeyyassa kesavo;	74	
PA_atk-s05_13a4:745	Taramānarūpo vuṭṭhāsi, bhātusokena aṭṭito”ti.	74	
PA_atk-s05_13a4:746	Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu daḷhaṃ gahetvā tena saddhiṃ sallapanto tatiyaṃ gāthamāha –	74	
PA_atk-s05_13a4:748	“Kiṃ nu ummattarūpova, kevalaṃ dvārakaṃ imaṃ;	74	
PA_atk-s05_13a4:749	Saso sasoti lapasi, ko nu te sasamāharī”ti.	74	
PA_atk-s05_13a4:750	Tattha kevalaṃ dvārakaṃ imanti kasmā ummattako viya hutvā sakalaṃ imaṃ dvāravatinagaraṃ vicaranto “saso saso”ti lapasi. Ko tava sasaṃ hari, kena te saso gahitoti pucchati.	75	
PA_atk-s05_13a4:751	So raññā evaṃ vuttepi punappunaṃ tadeva vacanaṃ vadati. Rājā puna dve gāthā abhāsi –	75	
PA_atk-s05_13a4:753	“Sovaṇṇamayaṃ maṇīmayaṃ, lohamayaṃ atha rūpiyāmayaṃ;	75	
PA_atk-s05_13a4:754	Saṅkhasilāpavāḷamayaṃ, kārayissāmi te sasaṃ.	75	
PA_atk-s05_13a4:756	“Santi aññepi sasakā, araññe vanagocarā;	75	
PA_atk-s05_13a4:757	Tepi te ānayissāmi, kīdisaṃ sasamicchasī”ti.	75	
PA_atk-s05_13a4:758_0	Tatrāyaṃ saṅkhepattho – tesu suvaṇṇamayādīsu yaṃ icchasi, taṃ vada, ahaṃ te kāretvā	758	
PA_atk-s05_13a4:758_1	dassāmi, athāpi te na rocesi, aññepi araññe vanagocarā sasakā atthi, tepi te ānayissāmi,	758	
PA_atk-s05_13a4:758_2	vada bhadramukha, kīdisaṃ sasamicchasīti.	758	
PA_atk-s05_13a4:759	Rañño kathaṃ sutvā ghaṭapaṇḍito chaṭṭhaṃ gāthamāha –	75	
PA_atk-s05_13a4:761	“Na cāhamete icchāmi, ye sasā pathavissitā;	76	
PA_atk-s05_13a4:762	Candato sasamicchāmi, taṃ me ohara kesavā”ti.	76	
PA_atk-s05_13a4:763	Tattha oharāti otārehi.	76	
PA_atk-s05_13a4:764	Rājā tassa kathaṃ sutvā “nissaṃsayaṃ me bhātā ummattakova jāto”ti domanassappatto sattamaṃ gāthamāha –	76	
PA_atk-s05_13a4:766	“So nūna madhuraṃ ñāti, jīvitaṃ vijahissasi;	76	
PA_atk-s05_13a4:767	Apatthiyaṃ yo patthayasi, candato sasamicchasī”ti.	76	
PA_atk-s05_13a4:768	Tattha ñātīti kaniṭṭhaṃ ālapanto āha. Idaṃ vuttaṃ hoti – “tāta, mayhaṃ piyañāti so tvaṃ nūna atimadhuraṃ attano jīvitaṃ vijahissasi, yo apatthetabbaṃ patthayasī”ti.	76	
PA_atk-s05_13a4:769_0	Ghaṭapaṇḍito rañño vacanaṃ sutvā niccalo ṭhatvā “bhātika, tvaṃ candato sasakaṃ patthentassa	769	
PA_atk-s05_13a4:769_1	taṃ alabhitvā jīvitakkhayabhāvaṃ jānanto kiṃ kāraṇā mataputtaṃ anusocasī”ti vatvā	769	
PA_atk-s05_13a4:769_2	aṭṭhamaṃ gāthamāha –	769	
PA_atk-s05_13a4:771	“Evaṃ ce kaṇha jānāsi, yadaññamanusāsasi;	77	
PA_atk-s05_13a4:772	Kasmā pure mataṃ puttaṃ, ajjāpi manusocasī”ti.	77	
PA_atk-s05_13a4:773_0	Tattha evanti idaṃ alabbhaneyyaṭṭhānaṃ nāma na patthetabbanti yadi evaṃ jānāsi. Yadaññamanusāsasīti	773	
PA_atk-s05_13a4:773_1	evaṃ jānantova yadi aññaṃ anusāsasīti attho. Pureti atha kasmā ito catumāsamatthake	773	
PA_atk-s05_13a4:773_2	mataputtaṃ ajjāpi anusocasīti vadati.	773	
PA_atk-s05_13a4:774	Evaṃ so antaravīthiyaṃ ṭhitakova “bhātika, ahaṃ tāva paññāyamānaṃ patthemi, tvaṃ pana apaññāyamānassa socasī”ti vatvā tassa dhammaṃ desento puna dve gāthā abhāsi –	77	
PA_atk-s05_13a4:776	“Yaṃ na labbhā manussena, amanussena vā puna;	77	
PA_atk-s05_13a4:777	Jāto me mā marī putto, kuto labbhā alabbhiyaṃ.	77	
PA_atk-s05_13a4:779	“Na mantā mūlabhesajjā, osadhehi dhanena vā;	77	
PA_atk-s05_13a4:780	Sakkā ānayituṃ kaṇha, yaṃ petamanusocasī”ti.	78	
PA_atk-s05_13a4:781_0	Tattha yanti bhātika yaṃ evaṃ jāto me putto mā marīti manussena vā devena vā puna	781	
PA_atk-s05_13a4:781_1	na labbhā na sakkā laddhuṃ, taṃ tvaṃ patthesi, tadetaṃ kuto labbhā kena kāraṇena	781	
PA_atk-s05_13a4:781_2	sakkā laddhuṃ, na sakkāti dīpeti. Kasmā? Yasmā alabbhiyaṃ, alabbhaneyyaṭṭhānañhi	781	
PA_atk-s05_13a4:781_3	nāmetanti attho. Mantāti mantapayogena. Mūlabhesajjāti mūlabhesajjena. Osadhehīti	781	
PA_atk-s05_13a4:781_4	nānāvidhosadhehi. Dhanena vāti koṭisatasaṅkhyenapi dhanena vā. Idaṃ vuttaṃ hoti –	781	
PA_atk-s05_13a4:781_5	“yaṃ tvaṃ petamanusocasi, taṃ etehi mantapayogādīhi ānetuṃ na sakkā”ti.	781	
PA_atk-s05_13a4:782	Rājā taṃ sutvā “yuttaṃ, tāta, sallakkhitaṃ me, mama sokaharaṇatthāya tayā idaṃ kata”nti ghaṭapaṇḍitaṃ vaṇṇento catasso gāthā abhāsi –	78	
PA_atk-s05_13a4:784	“Yassa etādisā assu, amaccā purisapaṇḍitā;	78	
PA_atk-s05_13a4:785	Yathā nijjhāpaye ajja, ghaṭo purisapaṇḍito.	78	
PA_atk-s05_13a4:787	“Ādittaṃ vata maṃ santaṃ, ghatasittaṃva pāvakaṃ;	78	
PA_atk-s05_13a4:788	Vārinā viya osiñcaṃ, sabbaṃ nibbāpaye daraṃ.	78	
PA_atk-s05_13a4:790	“Abbahī vata me sallaṃ, yamāsi hadayassitaṃ;	79	
PA_atk-s05_13a4:791	Yo me sokaparetassa, puttasokaṃ apānudi.	79	
PA_atk-s05_13a4:793	“Sohaṃ abbūḷhasallosmi, vītasoko anāvilo;	79	
PA_atk-s05_13a4:794	Na socāmi na rodāmi, tava sutvāna māṇavā”ti.	79	
PA_atk-s05_13a4:795_0	Tattha paṭhamagāthāya saṅkhepattho – yathā yena kāraṇena ajja maṃ puttasokaparetaṃ	795	
PA_atk-s05_13a4:795_1	ghaṭo purisapaṇḍito sokaharaṇatthāya nijjhāpaye nijjhāpesi bodhesi. Yassa aññassapi	795	
PA_atk-s05_13a4:795_2	etādisā purisapaṇḍitā amaccā assu, tassa kuto sokoti. Sesagāthā vuttatthāyeva.	795	
PA_atk-s05_13a4:796	Avasāne –	79	
PA_atk-s05_13a4:798	“Evaṃ karonti sappaññā, ye honti anukampakā;	79	
PA_atk-s05_13a4:799	Nivattayanti sokamhā, ghaṭo jeṭṭhaṃva bhātara”nti. –	79	
PA_atk-s05_13a4:800	Ayaṃ abhisambuddhagāthā uttānatthāyeva.	80	
PA_atk-s05_13a4:801_0	Evaṃ ghaṭakumārena vītasoke kate vāsudeve rajjaṃ anusāsante dīghassa addhuno accayena	801	
PA_atk-s05_13a4:801_1	dasabhātikaputtā kumārā cintayiṃsu “kaṇhadīpāyanaṃ ‘dibbacakkhuko’ti vadanti, vīmaṃsissāma	801	
PA_atk-s05_13a4:801_2	tāva na”nti. Te ekaṃ daharakumāraṃ alaṅkaritvā gabbhiniākārena dassetvā udare masūrakaṃ	801	
PA_atk-s05_13a4:801_3	bandhitvā tassa santikaṃ netvā “bhante, ayaṃ kumārikā kiṃ vijāyissatī”ti pucchiṃsu.	801	
PA_atk-s05_13a4:801_4	Tāpaso “dasabhātikarājūnaṃ vināsakālo patto, mayhaṃ nu kho āyusaṅkhāro kīdiso hotī”ti	801	
PA_atk-s05_13a4:801_5	olokento “ajjeva maraṇaṃ bhavissatī”ti ñatvā “kumārā iminā tumhākaṃ ko attho”ti vatvā	801	
PA_atk-s05_13a4:801_6	“kathetheva no, bhante”ti nibaddho “ayaṃ ito sattame divase khadiraghaṭikaṃ vijāyissati,	801	
PA_atk-s05_13a4:801_7	tāya vāsudevakulaṃ nassissati, apica kho pana tumhe taṃ khadiraghaṭikaṃ gahetvā jhāpetvā	801	
PA_atk-s05_13a4:801_8	chārikaṃ nadiyaṃ pakkhipeyyāthā”ti āha. Atha naṃ te “kūṭajaṭila, puriso vijāyanako	801	
PA_atk-s05_13a4:801_9	nāma natthī”ti vatvā tantarajjukaṃ nāma kammakaraṇaṃ katvā tattheva jīvitakkhayaṃ	801	
PA_atk-s05_13a4:801_10	pāpayiṃsu. Rājāno kumāre pakkosāpetvā “kiṃ kāraṇā tāpasaṃ mārayitthā”ti pucchitvā	8011	
PA_atk-s05_13a4:801_11	sabbaṃ sutvā bhītā tassa ārakkhaṃ datvā sattame divase tassa kucchito nikkhantaṃ	8011	
PA_atk-s05_13a4:801_12	khadiraghaṭikaṃ jhāpetvā chārikaṃ nadiyaṃ khipiṃsu. Sā nadiyā vuyhamānā mukhadvāre	8011	
PA_atk-s05_13a4:801_13	ekapasse laggi, tato erakaṃ nibbatti.	8011	
PA_atk-s05_13a4:802_0	Athekadivasaṃ te rājāno “samuddakīḷaṃ kīḷissāmā”ti mukhadvāraṃ gantvā mahāmaṇḍapaṃ	802	
PA_atk-s05_13a4:802_1	kārāpetvā alaṅkatamaṇḍape khādantā pivantā kīḷāvaseneva pavattahatthapādaparāmāsā	802	
PA_atk-s05_13a4:802_2	dvidhā bhijjitvā mahākalahaṃ kariṃsu. Atheko aññaṃ muggaraṃ alabhanto erakavanato	802	
PA_atk-s05_13a4:802_3	ekaṃ erakapattaṃ gaṇhi. Taṃ gahitamattameva khadiramusalaṃ ahosi. So tena mahājanaṃ	802	
PA_atk-s05_13a4:802_4	pothesi. Athaññehi sabbehi gahitagahitaṃ khadiramusalameva ahosi. Te aññamaññaṃ paharitvā	802	
PA_atk-s05_13a4:802_5	mahāvināsaṃ pāpuṇiṃsu. Tesu mahāvināsaṃ vinassantesu vāsudevo ca baladevo ca bhaginī	802	
PA_atk-s05_13a4:802_6	añjanadevī ca purohito cāti cattāro janā rathaṃ abhiruhitvā palāyiṃsu, sesā sabbepi	802	
PA_atk-s05_13a4:802_7	vinaṭṭhā. Tepi cattāro rathena palāyantā kāḷamattikaaṭaviṃ pāpuṇiṃsu. So hi muṭṭhikamallo	802	
PA_atk-s05_13a4:802_8	patthanaṃ katvā yakkho hutvā tattha nibbatto baladevassa āgatabhāvaṃ ñatvā tattha	802	
PA_atk-s05_13a4:802_9	gāmaṃ māpetvā mallavesaṃ gahetvā “ko yujjhitukāmo”ti vagganto gajjanto apphoṭento	802	
PA_atk-s05_13a4:802_10	vicari. Baladevo taṃ disvāva “bhātika, ahaṃ iminā saddhiṃ yujjhissāmī”ti vatvā vāsudeve	8021	
PA_atk-s05_13a4:802_11	vārenteyeva rathā oruyha tassa santikaṃ gantvā vagganto gajjanto apphoṭesi. Atha	8021	
PA_atk-s05_13a4:802_12	naṃ so pasāritahattheyeva gahetvā mūlakandaṃ viya khādi. Vāsudevo tassa matabhāvaṃ	8021	
PA_atk-s05_13a4:802_13	ñatvā bhaginiñca purohitañca ādāya sabbarattiṃ gantvā sūriyodaye ekaṃ paccantagāmaṃ	8021	
PA_atk-s05_13a4:802_14	patvā “āhāraṃ pacitvā āharathā”ti bhaginiñca purohitañca gāmaṃ pahiṇitvā sayaṃ ekasmiṃ	8021	
PA_atk-s05_13a4:802_15	gacchantare paṭicchanno nipajji.	8021	
PA_atk-s05_13a4:803_0	Atha naṃ jarā nāma eko luddako gacchaṃ calantaṃ disvā “sūkaro ettha bhavissatī”ti	803	
PA_atk-s05_13a4:803_1	saññāya sattiṃ khipitvā pāde vijjhitvā “ko maṃ vijjhī”ti vutte manussassa viddhabhāvaṃ	803	
PA_atk-s05_13a4:803_2	ñatvā bhīto palāyituṃ ārabhi. Rājā satiṃ paccupaṭṭhapetvā uṭṭhāya “mātula, mā bhāyi,	803	
PA_atk-s05_13a4:803_3	ehī”ti pakkositvā āgataṃ “kosi nāma tva”nti pucchitvā “ahaṃ sāmi, jarā nāmā”ti vutte	803	
PA_atk-s05_13a4:803_4	“jarāya viddho marissatīti kira maṃ porāṇā byākariṃsu, nissaṃsayaṃ ajja mayā maritabba”nti	803	
PA_atk-s05_13a4:803_5	ñatvā “mātula, mā bhāyi, ehi pahāraṃ me bandhā”ti tena pahāramukhaṃ bandhāpetvā taṃ	803	
PA_atk-s05_13a4:803_6	uyyojesi. Balavavedanā pavattiṃsu, itarehi ābhataṃ āhāraṃ paribhuñjituṃ nāsakkhi.	803	
PA_atk-s05_13a4:803_7	Atha te āmantetvā “ajja ahaṃ marissāmi, tumhe pana sukhumālā aññaṃ kammaṃ katvā jīvituṃ	803	
PA_atk-s05_13a4:803_8	na sakkhissatha, imaṃ vijjaṃ sikkhathā”ti ekaṃ vijjaṃ sikkhāpetvā te uyyojetvā tattheva	803	
PA_atk-s05_13a4:803_9	jīvitakkhayaṃ pāpuṇi. Evaṃ añjanadeviṃ ṭhapetvā sabbeva vināsaṃ pāpuṇiṃsūti.	803	
PA_atk-s05_13a4:804_0	Satthā imaṃ dhammadesanaṃ āharitvā “upāsaka, evaṃ porāṇakapaṇḍitā paṇḍitānaṃ kathaṃ	804	
PA_atk-s05_13a4:804_1	sutvā attano puttasokaṃ hariṃsu, mā cintayī”ti vatvā saccāni pakāsetvā jātakaṃ samodhānesi,	804	
PA_atk-s05_13a4:804_2	saccapariyosāne upāsako sotāpattiphale patiṭṭhahi. Tadā rohiṇeyyo ānando ahosi, vāsudevo	804	
PA_atk-s05_13a4:804_3	sāriputto, avasesā buddhaparisā, ghaṭapaṇḍito pana ahameva ahosinti.	804	
PA_atk-s05_13a4:805	Ghaṭapaṇḍitajātakavaṇṇanā soḷasamā.	80	
PA_atk-s05_13a4:806	Iti soḷasajātakapaṭimaṇḍitassa	80	
PA_atk-s05_13a4:807	Dasakanipātajātakassa atthavaṇṇanā niṭṭhitā.	80	
PA_atk-s05_13a4:808	Jātakuddānaṃ –	80	
PA_atk-s05_13a4:809	Catudvāro kaṇhuposo, saṅkha bodhi dīpāyano;	80	
PA_atk-s05_13a4:810	Nigrodha takkala dhamma-pālo kukkuṭa kuṇḍalī;	81	
PA_atk-s05_13a4:811	Bilāra cakka bhūri ca, maṅgala ghaṭa soḷasa.	81	
PA_atk-s05_13a4:812	Dasakanipātavaṇṇanā niṭṭhitā.	81	
PA_atk-s05_13a4:813	11. Ekādasakanipāto	81	
PA_atk-s05_13a4:815	[455] 1. Mātuposakajātakavaṇṇanā	81	
PA_atk-s05_13a4:816_0	Tassa nāgassa vippavāsenāti idaṃ satthā jetavane viharanto mātuposakabhikkhuṃ ārabbha	816	
PA_atk-s05_13a4:816_1	kathesi. Paccuppannavatthu sāmajātakavatthusadisameva. Satthā pana bhikkhū āmantetvā	816	
PA_atk-s05_13a4:816_2	“mā bhikkhave, etaṃ bhikkhuṃ ujjhāyittha, porāṇakapaṇḍitā tiracchānayoniyaṃ nibbattāpi	816	
PA_atk-s05_13a4:816_3	mātarā viyuttā sattāhaṃ nirāhāratāya sussamānā rājārahaṃ bhojanaṃ labhitvāpi ‘mātarā	816	
PA_atk-s05_13a4:816_4	vinā na bhuñjissāmā’ti mātaraṃ disvāva gocaraṃ gaṇhiṃsū”ti vatvā tehi yācito atītamāhari.	816	
PA_atk-s05_13a4:817_0	Atīte bārāṇasiyaṃ brahmadatte rajjaṃ kārente bodhisatto himavantapadese hatthiyoniyaṃ	817	
PA_atk-s05_13a4:817_1	nibbattitvā sabbaseto ahosi abhirūpo dassanīyo pāsādiko lakkhaṇasampanno asītihatthisahassaparivāro.	817	
PA_atk-s05_13a4:817_2	So jarājiṇṇaṃ mātaraṃ posesi, mātā panassa andhā. So madhuramadhurāni phalāphalāni	817	
PA_atk-s05_13a4:817_3	hatthīnaṃ datvā mātu santikaṃ pesesi. Hatthī tassā adatvā attanāva khādanti. So pariggaṇhanto	817	
PA_atk-s05_13a4:817_4	taṃ pavattiṃ ñatvā “yūthaṃ chaḍḍetvā mātarameva posessāmī”ti rattibhāge aññesaṃ hatthīnaṃ	817	
PA_atk-s05_13a4:817_5	ajānantānaṃ mātaraṃ gahetvā caṇḍoraṇapabbatapādaṃ gantvā ekaṃ naḷiniṃ upanissāya	817	
PA_atk-s05_13a4:817_6	ṭhitāya pabbataguhāyaṃ mātaraṃ ṭhapetvā posesi. Atheko bārāṇasivāsī vanacarako maggamūḷho	817	
PA_atk-s05_13a4:817_7	disaṃ vavatthapetuṃ asakkonto mahantena saddena paridevi. Bodhisatto tassa saddaṃ	817	
PA_atk-s05_13a4:817_8	sutvā “ayaṃ puriso anātho, na kho pana metaṃ patirūpaṃ, yaṃ esa mayi ṭhite idha vinasseyyā”ti	817	
PA_atk-s05_13a4:817_9	tassa santikaṃ gantvā taṃ bhayena palāyantaṃ disvā “ambho purisa, natthi te maṃ nissāya	817	
PA_atk-s05_13a4:817_10	bhayaṃ, mā palāyi, kasmā tvaṃ paridevanto vicarasī”ti pucchitvā “sāmi, ahaṃ maggamūḷho,	8171	
PA_atk-s05_13a4:817_11	ajja me sattamo divaso”ti vutte “bho purisa, mā bhāyi, ahaṃ taṃ manussapathe ṭhapessāmī”ti	8171	
PA_atk-s05_13a4:817_12	taṃ attano piṭṭhiyaṃ nisīdāpetvā araññā nīharitvā nivatti. Sopi pāpo “nagaraṃ gantvā	8171	
PA_atk-s05_13a4:817_13	rañño ārocessāmī”ti rukkhasaññaṃ pabbatasaññaṃ karontova nikkhamitvā bārāṇasiṃ agamāsi.	8171	
PA_atk-s05_13a4:818_0	Tasmiṃ kāle rañño maṅgalahatthī kālamakāsi. Rājā “sace kenaci katthaci opavayhaṃ	818	
PA_atk-s05_13a4:818_1	kātuṃ yuttarūpo hatthī diṭṭho atthi, so ācikkhatū”ti bheriṃ carāpesi. So puriso rājānaṃ	818	
PA_atk-s05_13a4:818_2	upasaṅkamitvā “mayā, deva, tumhākaṃ opavayho bhavituṃ yuttarūpo sabbaseto sīlavā	818	
PA_atk-s05_13a4:818_3	hatthirājā diṭṭho, ahaṃ maggaṃ dassessāmi, mayā saddhiṃ hatthācariye pesetvā taṃ	818	
PA_atk-s05_13a4:818_4	gaṇhāpethā”ti āha. Rājā “sādhū”ti “imaṃ maggadesakaṃ katvā araññaṃ gantvā iminā vuttaṃ	818	
PA_atk-s05_13a4:818_5	hatthināgaṃ ānethā”ti tena saddhiṃ mahantena parivārena hatthācariyaṃ pesesi. So	818	
PA_atk-s05_13a4:818_6	tena saddhiṃ gantvā bodhisattaṃ naḷiniṃ pavisitvā gocaraṃ gaṇhantaṃ passi. Bodhisattopi	818	
PA_atk-s05_13a4:818_7	hatthācariyaṃ disvā “idaṃ bhayaṃ na aññato uppannaṃ, tassa purisassa santikā uppannaṃ	818	
PA_atk-s05_13a4:818_8	bhavissati, ahaṃ kho pana mahābalo hatthisahassampi viddhaṃsetuṃ samattho homi, kujjhitvā	818	
PA_atk-s05_13a4:818_9	saraṭṭhakaṃ senāvāhanaṃ nāsetuṃ, sace pana kujjhissāmi, sīlaṃ me bhijjissati, tasmā	818	
PA_atk-s05_13a4:818_10	ajja sattīhi koṭṭiyamānopi na kujjhissāmī”ti adhiṭṭhāya sīsaṃ nāmetvā niccalova aṭṭhāsi.	8181	
PA_atk-s05_13a4:818_11	Hatthācariyo padumasaraṃ otaritvā tassa lakkhaṇasampattiṃ disvā “ehi puttā”ti rajatadāmasadisāya	8181	
PA_atk-s05_13a4:818_12	soṇḍāya gahetvā sattame divase bārāṇasiṃ pāpuṇi. Bodhisattamātā pana putte anāgacchante	8181	
PA_atk-s05_13a4:818_13	“putto me rājarājamahāmattādīhi nīto bhavissati, idāni tassa vippavāsena ayaṃ vanasaṇḍo	8181	
PA_atk-s05_13a4:818_14	vaḍḍhissatī”ti paridevamānā dve gāthā abhāsi –	8181	
PA_atk-s05_13a4:820	“Tassa nāgassa vippavāsena, virūḷho sallakī ca kuṭajā ca;	82	
PA_atk-s05_13a4:821	Kuruvindakaravīrā bhisasāmā ca, nivāte pupphitā ca kaṇikārā.	82	
PA_atk-s05_13a4:823	“Kocideva suvaṇṇakāyurā, nāgarājaṃ bharanti piṇḍena;	82	
PA_atk-s05_13a4:824	Yattha rājā rājakumāro vā, kavacamabhihessati achambhito”ti.	82	
PA_atk-s05_13a4:825_0	Tattha virūḷhāti vaḍḍhitā nāma, natthettha saṃsayoti asaṃsayavasenevamāha. Sallakī	825	
PA_atk-s05_13a4:825_1	ca kuṭajā cāti indasālarukkhā ca kuṭajarukkhā ca. Kuruvindakaravīrā bhisasāmā cāti	825	
PA_atk-s05_13a4:825_2	kuruvindarukkhā ca karavīranāmakāni mahātiṇāni ca bhisāni ca sāmākāni cāti attho.	825	
PA_atk-s05_13a4:825_3	Ete ca sabbe idāni vaḍḍhissantīti paridevati. Nivāteti pabbatapāde. Pupphitāti mama	825	
PA_atk-s05_13a4:825_4	puttena sākhaṃ bhañjitvā akhādiyamānā kaṇikārāpi pupphitā bhavissantīti vuttaṃ hoti.	825	
PA_atk-s05_13a4:825_5	Kocidevāti katthacideva gāme vā nagare vā. Suvaṇṇakāyurāti suvaṇṇābharaṇā rājarājamahāmattā.	825	
PA_atk-s05_13a4:825_6	Bharanti piṇḍenāti ajja mātuposakaṃ nāgarājaṃ rājārahassa bhojanassa suvaḍḍhitena	825	
PA_atk-s05_13a4:825_7	piṇḍena posenti. Yatthāti yasmiṃ nāgarāje rājā nisīditvā. Kavacamabhihessatīti saṅgāmaṃ	825	
PA_atk-s05_13a4:825_8	pavisitvā paccāmittānaṃ kavacaṃ abhihanissati bhindissati. Idaṃ vuttaṃ hoti – “yattha	825	
PA_atk-s05_13a4:825_9	mama putte nisinno rājā vā rājakumāro vā achambhito hutvā sapattānaṃ kavacaṃ hanissati,	825	
PA_atk-s05_13a4:825_10	taṃ me puttaṃ nāgarājānaṃ suvaṇṇābharaṇā ajja piṇḍena bharantī”ti.	8251	
PA_atk-s05_13a4:826_0	Hatthācariyopi antarāmaggeva rañño sāsanaṃ pesesi. Taṃ sutvā rājā nagaraṃ alaṅkārāpesi.	826	
PA_atk-s05_13a4:826_1	Hatthācariyo bodhisattaṃ katagandhaparibhaṇḍaṃ alaṅkatapaṭiyattaṃ hatthisālaṃ netvā	826	
PA_atk-s05_13a4:826_2	vicitrasāṇiyā parikkhipāpetvā rañño ārocāpesi. Rājā nānaggarasabhojanaṃ ādāya gantvā	826	
PA_atk-s05_13a4:826_3	bodhisattassa dāpesi. So “mātaraṃ vinā gocaraṃ na gaṇhissāmī”ti piṇḍaṃ na gaṇhi.	826	
PA_atk-s05_13a4:826_4	Atha naṃ yācanto rājā tatiyaṃ gāthamāha –	826	
PA_atk-s05_13a4:828	“Gaṇhāhi nāga kabaḷaṃ, mā nāga kisako bhava;	82	
PA_atk-s05_13a4:829	Bahūni rājakiccāni, tāni nāga karissasī”ti.	82	
PA_atk-s05_13a4:830	Taṃ sutvā bodhisatto catutthaṃ gāthamāha –	83	
PA_atk-s05_13a4:832	“Sā nūnasā kapaṇikā, andhā apariṇāyikā;	83	
PA_atk-s05_13a4:833	Khāṇuṃ pādena ghaṭṭeti, giriṃ caṇḍoraṇaṃ patī”ti.	83	
PA_atk-s05_13a4:834_0	Tattha sā nūnasāti mahārāja, nūna sā esā. Kapaṇikāti puttaviyogena kapaṇā. Khāṇunti	834	
PA_atk-s05_13a4:834_1	tattha tattha patitaṃ rukkhakaliṅgaraṃ. Ghaṭṭetīti paridevamānā tattha tattha pādena	834	
PA_atk-s05_13a4:834_2	pothentī nūna pādena hanati. Giriṃ caṇḍoraṇaṃ patīti caṇḍoraṇapabbatābhimukhī, pabbatapāde	834	
PA_atk-s05_13a4:834_3	paripphandamānāti attho.	834	
PA_atk-s05_13a4:835	Atha naṃ pucchanto rājā pañcamaṃ gāthamāha –	83	
PA_atk-s05_13a4:837	“Kā nu te sā mahānāga, andhā apariṇāyikā;	83	
PA_atk-s05_13a4:838	Khāṇuṃ pādena ghaṭṭeti, giriṃ caṇḍoraṇaṃ patī”ti.	83	
PA_atk-s05_13a4:840	Bodhisatto chaṭṭhaṃ gāthamāha –	84	
PA_atk-s05_13a4:842	“Mātā me sā mahārāja, andhā apariṇāyikā;	84	
PA_atk-s05_13a4:843	Khāṇuṃ pādena ghaṭṭeti, giriṃ caṇḍoraṇaṃ patī”ti.	84	
PA_atk-s05_13a4:844	Rājā chaṭṭhagāthāya tamatthaṃ sutvā muñcāpento sattamaṃ gāthamāha –	84	
PA_atk-s05_13a4:846	“Muñcathetaṃ mahānāgaṃ, yoyaṃ bharati mātaraṃ;	84	
PA_atk-s05_13a4:847	Sametu mātarā nāgo, saha sabbehi ñātibhī”ti.	84	
PA_atk-s05_13a4:848_0	Tattha yoyaṃ bharatīti ayaṃ nāgo “ahaṃ, mahārāja, andhaṃ mātaraṃ posemi, mayā vinā	848	
PA_atk-s05_13a4:848_1	mayhaṃ mātā jīvitakkhayaṃ pāpuṇissati, tāya vinā mayhaṃ issariyena attho natthi,	848	
PA_atk-s05_13a4:848_2	ajja me mātu gocaraṃ alabhantiyā sattamo divaso”ti vadati, tasmā yo ayaṃ mātaraṃ	848	
PA_atk-s05_13a4:848_3	bharati, etaṃ mahānāgaṃ khippaṃ muñcatha. Sabbehi ñātibhīti saddhiṃ esa mātarā sametu samāgacchatūti.	848	
PA_atk-s05_13a4:849	Aṭṭhamanavamā abhisambuddhagāthā honti –	84	
PA_atk-s05_13a4:851	“Mutto ca bandhanā nāgo, muttamādāya kuñjaro;	85	
PA_atk-s05_13a4:852	Muhuttaṃ assāsayitvā, agamā yena pabbato.	85	
PA_atk-s05_13a4:854	“Tato so naḷiniṃ gantvā, sītaṃ kuñjarasevitaṃ;	85	
PA_atk-s05_13a4:855	Soṇḍāyūdakamāhatvā, mātaraṃ abhisiñcathā”ti.	85	
PA_atk-s05_13a4:856_0	So kira nāgo bandhanā mutto thokaṃ vissamitvā rañño dasarājadhammagāthāya dhammaṃ	856	
PA_atk-s05_13a4:856_1	desetvā “appamatto hohi, mahārājā”ti ovādaṃ datvā mahājanena gandhamālādīhi pūjiyamāno	856	
PA_atk-s05_13a4:856_2	nagarā nikkhamitvā tadaheva taṃ padumasaraṃ patvā “mama mātaraṃ gocaraṃ gāhāpetvāva	856	
PA_atk-s05_13a4:856_3	sayaṃ gaṇhissāmī”ti bahuṃ bhisamuḷālaṃ ādāya soṇḍapūraṃ udakaṃ gahetvā guhāleṇato	856	
PA_atk-s05_13a4:856_4	nikkhamitvā guhādvāre nisinnāya mātuyā santikaṃ gantvā sattāhaṃ nirāhāratāya mātu	856	
PA_atk-s05_13a4:856_5	sarīrassa phassapaṭilābhatthaṃ upari udakaṃ siñci, tamatthaṃ āvikaronto satthā dve	856	
PA_atk-s05_13a4:856_6	gāthā abhāsi. Bodhisattassa mātāpi “devo vassatī”ti saññāya taṃ akkosantī dasamaṃ gāthamāha –	856	
PA_atk-s05_13a4:858	“Koyaṃ anariyo devo, akālenapi vassati;	85	
PA_atk-s05_13a4:859	Gato me atrajo putto, yo mayhaṃ paricārako”ti.	85	
PA_atk-s05_13a4:860	Tattha atrajoti attato jāto.	86	
PA_atk-s05_13a4:861	Atha naṃ samassāsento bodhisatto ekādasamaṃ gāthamāha –	86	
PA_atk-s05_13a4:863	“Uṭṭhehi amma kiṃ sesi, āgato tyāhamatrajo;	86	
PA_atk-s05_13a4:864	Muttomhi kāsirājena, vedehena yasassinā”ti.	86	
PA_atk-s05_13a4:865_0	Tattha āgato tyāhanti āgato te ahaṃ. Vedehenāti ñāṇasampannena. Yasassināti mahāparivārena	865	
PA_atk-s05_13a4:865_1	tena raññā maṅgalahatthibhāvāya gahitopi ahaṃ mutto, idāni tava santikaṃ āgato uṭṭhehi gocaraṃ gaṇhāhīti.	865	
PA_atk-s05_13a4:866	Sā tuṭṭhamānasā rañño anumodanaṃ karontī osānagāthamāha –	86	
PA_atk-s05_13a4:868	“Ciraṃ jīvatu so rājā, kāsīnaṃ raṭṭhavaḍḍhano;	86	
PA_atk-s05_13a4:869	Yo me puttaṃ pamocesi, sadā vuddhāpacāyika”nti.	86	
PA_atk-s05_13a4:870_0	Tadā rājā bodhisattassa guṇe pasīditvā naḷiniyā avidūre gāmaṃ māpetvā bodhisattassa	870	
PA_atk-s05_13a4:870_1	ca mātu cassa nibaddhaṃ vattaṃ paṭṭhapesi. Aparabhāge bodhisatto mātari kālakatāya	870	
PA_atk-s05_13a4:870_2	tassā sarīraparihāraṃ katvā kāraṇḍakaassamapadaṃ nāma gato. Tasmiṃ pana ṭhāne himavantato	870	
PA_atk-s05_13a4:870_3	otaritvā pañcasatā isayo vasiṃsu, taṃ vattaṃ tesaṃ adāsi. Rājā bodhisattassa samānarūpaṃ	870	
PA_atk-s05_13a4:870_4	silāpaṭimaṃ kāretvā mahāsakkāraṃ pavattesi. Sakalajambudīpavāsino anusaṃvaccharaṃ	870	
PA_atk-s05_13a4:870_5	sannipatitvā hatthimahaṃ nāma kariṃsu.	870	
PA_atk-s05_13a4:871_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	871	
PA_atk-s05_13a4:871_1	mātuposakabhikkhu sotāpattiphale patiṭṭhahi. Tadā rājā ānando ahosi, pāpapuriso devadatto,	871	
PA_atk-s05_13a4:871_2	hatthācariyo sāriputto, mātā hatthinī mahāmāyā, mātuposakanāgo pana ahameva ahosinti.	871	
PA_atk-s05_13a4:872	Mātuposakajātakavaṇṇanā paṭhamā.	87	
PA_atk-s05_13a4:874	[456] 2. Juṇhajātakavaṇṇanā	87	
PA_atk-s05_13a4:875_0	Suṇohi mayhaṃ vacanaṃ janindāti idaṃ satthā jetavane viharanto ānandattherena laddhavare	875	
PA_atk-s05_13a4:875_1	ārabbha kathesi. Paṭhamabodhiyañhi vīsati vassāni bhagavato anibaddhupaṭṭhākā ahesuṃ.	875	
PA_atk-s05_13a4:875_2	Ekadā thero nāgasamālo, ekadā nāgito, ekadā upavāṇo, ekadā sunakkhatto, ekadā cundo,	875	
PA_atk-s05_13a4:875_3	ekadā nando, ekadā sāgato, ekadā meghiyo bhagavantaṃ upaṭṭhahi. Athekadivasaṃ bhagavā	875	
PA_atk-s05_13a4:875_4	bhikkhū āmantesi “bhikkhave, idānimhi mahallako, ekacce bhikkhū ‘iminā maggena gacchāmā’ti	875	
PA_atk-s05_13a4:875_5	vutte aññena gacchanti, ekacce mayhaṃ pattacīvaraṃ bhūmiyaṃ nikkhipanti, nibaddhupaṭṭhākaṃ	875	
PA_atk-s05_13a4:875_6	me ekaṃ bhikkhuṃ jānāthā”ti. “Bhante, ahaṃ upaṭṭhahissāmi, ahaṃ upaṭṭhahissāmī”ti	875	
PA_atk-s05_13a4:875_7	sirasi añjaliṃ katvā uṭṭhite sāriputtattherādayo “tumhākaṃ patthanā matthakaṃ pattā,	875	
PA_atk-s05_13a4:875_8	ala”nti paṭikkhipi. Tato bhikkhū ānandattheraṃ “tvaṃ āvuso, upaṭṭhākaṭṭhānaṃ yācāhī”ti	875	
PA_atk-s05_13a4:875_9	āhaṃsu. Thero “sace me bhante, bhagavā attanā laddhacīvaraṃ na dassati, piṇḍapātaṃ	875	
PA_atk-s05_13a4:875_10	na dassati, ekagandhakuṭiyaṃ vasituṃ na dassati, maṃ gahetvā nimantanaṃ na gamissati,	8751	
PA_atk-s05_13a4:875_11	sace pana bhagavā mayā gahitaṃ nimantanaṃ gamissati, sace ahaṃ tiroraṭṭhā tirojanapadā	8751	
PA_atk-s05_13a4:875_12	bhagavantaṃ daṭṭhuṃ āgataṃ parisaṃ āgatakkhaṇeyeva dassetuṃ labhissāmi, yadā me kaṅkhā	8751	
PA_atk-s05_13a4:875_13	uppajjati, tasmiṃ khaṇeyeva bhagavantaṃ upasaṅkamituṃ labhissāmi, sace yaṃ bhagavā	8751	
PA_atk-s05_13a4:875_14	mama parammukhā dhammaṃ katheti, taṃ āgantvā mayhaṃ kathessati, evāhaṃ bhagavantaṃ	8751	
PA_atk-s05_13a4:875_15	upaṭṭhahissāmī”ti ime cattāro paṭikkhepe catasso ca āyācanāti aṭṭha vare yāci, bhagavāpissa adāsi.	8751	
PA_atk-s05_13a4:876_0	So tato paṭṭhāya pañcavīsati vassāni nibaddhupaṭṭhāko ahosi. So pañcasu ṭhānesu etadagge	876	
PA_atk-s05_13a4:876_1	ṭhapanaṃ patvā āgamasampadā, adhigamasampadā, pubbahetusampadā, attatthaparipucchāsampadā,	876	
PA_atk-s05_13a4:876_2	titthavāsasampadā, yonisomanasikārasampadā, buddhūpanissayasampadāti imāhi sattahi	876	
PA_atk-s05_13a4:876_3	sampadāhi samannāgato buddhassa santike aṭṭhavaradāyajjaṃ labhitvā buddhasāsane paññāto	876	
PA_atk-s05_13a4:876_4	gaganamajjhe cando viya pākaṭo ahosi. Athekadivasaṃ bhikkhū dhammasabhāyaṃ kathaṃ	876	
PA_atk-s05_13a4:876_5	samuṭṭhāpesuṃ “āvuso, tathāgato ānandattheraṃ varadānena santappesī”ti. Satthā āgantvā	876	
PA_atk-s05_13a4:876_6	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	876	
PA_atk-s05_13a4:876_7	“na, bhikkhave, idāneva, pubbepāhaṃ ānandaṃ varena santappesiṃ, pubbepāhaṃ yaṃ yaṃ	876	
PA_atk-s05_13a4:876_8	esa yāci, taṃ taṃ adāsiṃyevā”ti vatvā atītaṃ āhari.	876	
PA_atk-s05_13a4:877_0	Atīte bārāṇasiyaṃ brahmadatte rajjaṃ kārente bodhisatto tassa putto juṇhakumāro nāma	877	
PA_atk-s05_13a4:877_1	hutvā takkasilāyaṃ sippaṃ uggahetvā ācariyassa anuyogaṃ datvā rattibhāge andhakāre	877	
PA_atk-s05_13a4:877_2	ācariyassa gharā nikkhamitvā attano nivāsaṭṭhānaṃ vegena gacchanto aññataraṃ brāhmaṇaṃ	877	
PA_atk-s05_13a4:877_3	bhikkhaṃ caritvā attano nivāsaṭṭhānaṃ gacchantaṃ apassanto bāhunā paharitvā tassa	877	
PA_atk-s05_13a4:877_4	bhattapātiṃ bhindiṃ, brāhmaṇo patitvā viravi. Kumāro kāruññena nivattitvā taṃ hatthe	877	
PA_atk-s05_13a4:877_5	gahetvā uṭṭhāpesi. Brāhmaṇo “tayā, tāta, mama bhikkhābhājanaṃ bhinnaṃ, bhattamūlaṃ	877	
PA_atk-s05_13a4:877_6	me dehī”ti āha. Kumāro “brāhmaṇa, na dānāhaṃ tava bhattamūlaṃ dātuṃ sakkomi, ahaṃ	877	
PA_atk-s05_13a4:877_7	kho pana kāsikarañño putto juṇhakumāro nāma, mayi rajje patiṭṭhite āgantvā maṃ dhanaṃ	877	
PA_atk-s05_13a4:877_8	yāceyyāsī”ti vatvā niṭṭhitasippo ācariyaṃ vanditvā bārāṇasiṃ gantvā pitu sippaṃ dassesi.	877	
PA_atk-s05_13a4:877_9	Pitā “jīvantena me putto diṭṭho, rājabhūtampi naṃ passissāmī”ti rajje abhisiñci.	877	
PA_atk-s05_13a4:877_10	So juṇharājā nāma hutvā dhammena rajjaṃ kāresi. Brāhmaṇo taṃ pavattiṃ sutvā “idāni	8771	
PA_atk-s05_13a4:877_11	mama bhattamūlaṃ āharissāmī”ti bārāṇasiṃ gantvā rājānaṃ alaṅkatanagaraṃ padakkhiṇaṃ	8771	
PA_atk-s05_13a4:877_12	karontameva disvā ekasmiṃ unnatappadese ṭhito hatthaṃ pasāretvā jayāpesi. Atha naṃ	8771	
PA_atk-s05_13a4:877_13	rājā anoloketvāva atikkami. Brāhmaṇo tena adiṭṭhabhāvaṃ ñatvā kathaṃ samuṭṭhāpento	8771	
PA_atk-s05_13a4:877_14	paṭhamaṃ gāthamāha –	8771	
PA_atk-s05_13a4:879	“Suṇohi mayhaṃ vacanaṃ janinda, atthena juṇhamhi idhānupatto;	87	
PA_atk-s05_13a4:880	Na brāhmaṇe addhike tiṭṭhamāne, gantabbamāhu dvipadinda seṭṭhā”ti.	88	
PA_atk-s05_13a4:881_0	Tattha juṇhamhīti mahārāja, tayi juṇhamhi ahaṃ ekena atthena idhānuppatto, na nikkāraṇā	881	
PA_atk-s05_13a4:881_1	idhāgatomhīti dīpeti. Addhiketi addhānaṃ āgate. Gantabbanti taṃ addhikaṃ addhānamāgataṃ	881	
PA_atk-s05_13a4:881_2	yācamānaṃ brāhmaṇaṃ anoloketvāva gantabbanti paṇḍitā na āhu na kathentīti.	881	
PA_atk-s05_13a4:882	Rājā tassa vacanaṃ sutvā hatthiṃ vajiraṅkusena niggahetvā dutiyaṃ gāthamāha –	88	
PA_atk-s05_13a4:884	“Suṇomi tiṭṭhāmi vadehi brahme, yenāsi atthena idhānupatto;	88	
PA_atk-s05_13a4:885	Kaṃ vā tvamatthaṃ mayi patthayāno, idhāgamo brahme tadiṅgha brūhī”ti.	88	
PA_atk-s05_13a4:886	Tattha iṅghāti codanatthe nipāto.	88	
PA_atk-s05_13a4:887	Tato paraṃ brāhmaṇassa ca rañño ca vacanapaṭivacanavasena sesagāthā kathitā –	88	
PA_atk-s05_13a4:889	“Dadāhi me gāmavarāni pañca, dāsīsataṃ satta gavaṃsatāni;	88	
PA_atk-s05_13a4:890	Parosahassañca suvaṇṇanikkhe, bhariyā ca me sādisī dve dadāhi.	89	
PA_atk-s05_13a4:892	“Tapo nu te brāhmaṇa bhiṃsarūpo, mantā nu te brāhmaṇa cittarūpā;	89	
PA_atk-s05_13a4:893	Yakkhā nu te assavā santi keci, atthaṃ vā me abhijānāsi kattaṃ.	89	
PA_atk-s05_13a4:895	“Na me tapo atthi na cāpi mantā, yakkhāpi me assavā natthi keci;	89	
PA_atk-s05_13a4:896	Atthampi te nābhijānāmi kattaṃ, pubbe ca kho saṅgatimattamāsi.	89	
PA_atk-s05_13a4:898	“Paṭhamaṃ idaṃ dassanaṃ jānato me, na tābhijānāmi ito puratthā;	89	
PA_atk-s05_13a4:899	Akkhāhi me pucchito etamatthaṃ, kadā kuhiṃ vā ahu saṅgamo no.	89	
PA_atk-s05_13a4:901	“Gandhārarājassa puramhi ramme, avasimhase takkasīlāyaṃ deva;	90	
PA_atk-s05_13a4:902	Tatthandhakāramhi timīsikāyaṃ, aṃsena aṃsaṃ samaghaṭṭayimha.	90	
PA_atk-s05_13a4:904	“Te tattha ṭhatvāna ubho janinda, sārāṇiyaṃ vītisārayimha tattha;	90	
PA_atk-s05_13a4:905	Sāyeva no saṅgatimattamāsi, tato na pacchā na pure ahosi.	90	
PA_atk-s05_13a4:907	“Yadā kadāci manujesu brahme, samāgamo sappurisena hoti;	90	
PA_atk-s05_13a4:908	Na paṇḍitā saṅgatisanthavāni, pubbe kataṃ vāpi vināsayanti.	90	
PA_atk-s05_13a4:910	“Bālāva kho saṅgatisanthavāni, pubbe kataṃ vāpi vināsayanti;	91	
PA_atk-s05_13a4:911	Bahumpi bālesu kataṃ vinassati, tathā hi bālā akataññurūpā.	91	
PA_atk-s05_13a4:913	“Dhīrā ca kho saṅgatisanthavāni, pubbe kataṃ vāpi na nāsayanti;	91	
PA_atk-s05_13a4:914	Appampi dhīresu kataṃ na nassati, tathā hi dhīrā sukataññurūpā.	91	
PA_atk-s05_13a4:916	“Dadāmi te gāmavarāni pañca, dāsīsataṃ satta gavaṃsatāni;	91	
PA_atk-s05_13a4:917	Parosahassañca suvaṇṇanikkhe, bhariyā ca te sādisī dve dadāmi.	91	
PA_atk-s05_13a4:919	“Evaṃ sataṃ hoti samecca rāja, nakkhattarājāriva tārakānaṃ;	91	
PA_atk-s05_13a4:920	Āpūratī kāsipatī tathāhaṃ, tayāpi me saṅgamo ajja laddho”ti.	92	
PA_atk-s05_13a4:921_0	Tattha sādisīti rūpavaṇṇajātikulapadesena mayā sādisī ekasadisā dve mahāyasā bhariyā	921	
PA_atk-s05_13a4:921_1	ca me dehīti attho. Bhiṃsarūpoti kiṃ nu te brāhmaṇa balavarūpasīlācāraguṇasaṅkhātaṃ	921	
PA_atk-s05_13a4:921_2	tapokammaṃ atthīti pucchati. Mantā nu teti udāhu vicitrarūpā sabbatthasādhakā mantā	921	
PA_atk-s05_13a4:921_3	te atthi. Assavāti vacanakārakā icchiticchitadāyakā yakkhā vā te keci santi. Kattanti	921	
PA_atk-s05_13a4:921_4	kataṃ, udāhu tayā kataṃ kiñci mama atthaṃ abhijānāsīti pucchati. Saṅgatimattanti	921	
PA_atk-s05_13a4:921_5	samāgamamattaṃ tayā saddhiṃ pubbe mama āsīti vadati. Jānato meti jānantassa mama	921	
PA_atk-s05_13a4:921_6	idaṃ paṭhamaṃ tava dassanaṃ. Na tābhijānāmīti na taṃ abhijānāmi. Timīsikāyanti bahalatimirāyaṃ	921	
PA_atk-s05_13a4:921_7	rattiyaṃ. Te tattha ṭhatvānāti te mayaṃ tasmiṃ aṃsena aṃsaṃ ghaṭṭitaṭṭhāne ṭhatvā	921	
PA_atk-s05_13a4:921_8	vītisārayimha tatthāti tasmiṃyeva ṭhāne saritabbayuttakaṃ kathaṃ vītisārayimha, ahaṃ	921	
PA_atk-s05_13a4:921_9	“bhikkhābhājanaṃ me tayā bhinnaṃ, bhattamūlaṃ me dehī”ti avacaṃ, tvaṃ “idānāhaṃ tava	921	
PA_atk-s05_13a4:921_10	bhattamūlaṃ dātuṃ na sakkomi, ahaṃ kho pana kāsikarañño putto juṇhakumāro nāma, mayi	9211	
PA_atk-s05_13a4:921_11	rajje patiṭṭhite āgantvā maṃ dhanaṃ yāceyyāsī”ti avacāti imaṃ sāraṇīyakathaṃ karimhāti	9211	
PA_atk-s05_13a4:921_12	āha. Sāyeva no saṅgatimattamāsīti deva, amhākaṃ sāyeva aññamaññaṃ saṅgatimattamāsi,	9211	
PA_atk-s05_13a4:921_13	ekamuhuttikamahosīti dīpeti. Tatoti tato pana taṃmuhuttikamittadhammato pacchā vā	9211	
PA_atk-s05_13a4:921_14	pure vā kadāci amhākaṃ saṅgati nāma na bhūtapubbā.	9211	
PA_atk-s05_13a4:922_0	Na paṇḍitāti brāhmaṇa paṇḍitā nāma taṃmuhuttikaṃ saṅgatiṃ vā cirakālasanthavāni vā	922	
PA_atk-s05_13a4:922_1	yaṃ kiñci pubbe kataguṇaṃ vā na nāsenti. Bahumpīti bahukampi. Akataññurūpāti yasmā	922	
PA_atk-s05_13a4:922_2	bālā akataññusabhāvā, tasmā tesu bahumpi kataṃ nassatīti attho. Sukataññurūpāti suṭṭhu	922	
PA_atk-s05_13a4:922_3	kataññusabhāvā. Etthāpi tatthāpi tathā hīti hi-kāro kāraṇattho. Dadāmi teti brāhmaṇena	922	
PA_atk-s05_13a4:922_4	yācitayācitaṃ dadanto evamāha. Evaṃ satanti brāhmaṇo rañño anumodanaṃ karonto vadati,	922	
PA_atk-s05_13a4:922_5	sataṃ sappurisānaṃ ekavārampi samecca saṅgati nāma evaṃ hoti. Nakkhattarājārivāti	922	
PA_atk-s05_13a4:922_6	ettha ra-kāro nipātamattaṃ. Tārakānanti tārakagaṇamajjhe. Kāsipatīti rājānamālapati.	922	
PA_atk-s05_13a4:922_7	Idaṃ vuttaṃ hoti – “deva, kāsiraṭṭhādhipati yathā cando tārakānaṃ majjhe ṭhito tārakagaṇaparivuto	922	
PA_atk-s05_13a4:922_8	pāṭipadato paṭṭhāya yāva puṇṇamā āpūrati, tathā ahampi ajja tayā dinnehi gāmavarādīhi	922	
PA_atk-s05_13a4:922_9	āpūrāmī”ti. Tayāpi meti mayā pubbe tayā saddhiṃ laddhopi saṅgamo aladdhova, ajja	922	
PA_atk-s05_13a4:922_10	pana mama manorathassa nipphannattā mayā tayā saha saṅgamo laddho nāmāti nipphannaṃ	9221	
PA_atk-s05_13a4:922_11	me tayā saddhiṃ mittaphalanti vadati. Bodhisatto tassa mahantaṃ yasaṃ adāsi.	9221	
PA_atk-s05_13a4:923_0	Satthā imaṃ dhammadesanaṃ āharitvā “na, bhikkhave, idāneva, pubbepāhaṃ ānandaṃ varena	923	
PA_atk-s05_13a4:923_1	santappesiṃ yevā”ti vatvā jātakaṃ samodhānesi – “tadā brāhmaṇo ānando ahosi, rājā	923	
PA_atk-s05_13a4:923_2	pana ahameva ahosi”nti.	923	
PA_atk-s05_13a4:924	Juṇhajātakavaṇṇanā dutiyā.	92	
PA_atk-s05_13a4:926	[457] 3. Dhammadevaputtajātakavaṇṇanā	92	
PA_atk-s05_13a4:927_0	Yasokaro puññakarohamasmīti idaṃ satthā jetavane viharanto devadattassa pathavipavesanaṃ	927	
PA_atk-s05_13a4:927_1	ārabbha kathesi. Tadā hi bhikkhū dhammasabhāyaṃ kathaṃ samuṭṭhāpesuṃ “āvuso, devadatto	927	
PA_atk-s05_13a4:927_2	tathāgatena saddhiṃ paṭivirujjhitvā pathaviṃ paviṭṭho”ti. Satthā āgantvā “kāya nuttha,	927	
PA_atk-s05_13a4:927_3	bhikkhave, etarahi kathāya sannisinnā”ti pucchitvā “imāya nāmā”ti vutte “na idānevesa,	927	
PA_atk-s05_13a4:927_4	bhikkhave, mama jinacakke pahāraṃ datvā pathaviṃ paviṭṭho, pubbepi dhammacakke pahāraṃ	927	
PA_atk-s05_13a4:927_5	datvā pathaviṃ pavisitvā avīciparāyaṇo jātoyevā”ti vatvā atītaṃ āhari.	927	
PA_atk-s05_13a4:928_0	Atīte bārāṇasiyaṃ brahmadatte rajjaṃ kārente bodhisatto kāmāvacaradevaloke dhammo	928	
PA_atk-s05_13a4:928_1	nāma devaputto hutvā nibbatti, devadatto adhammo nāma. Tesu dhammo dibbālaṅkārapaṭimaṇḍito	928	
PA_atk-s05_13a4:928_2	dibbarathavaramabhiruyha accharāgaṇaparivuto manussesu sāyamāsaṃ bhuñjitvā attano	928	
PA_atk-s05_13a4:928_3	attano gharadvāre sukhakathāya nisinnesu puṇṇamuposathadivase gāmanigamajanapadarājadhānīsu	928	
PA_atk-s05_13a4:928_4	ākāse ṭhatvā “pāṇātipātādīhi dasahi akusalakammapathehi viramitvā mātupaṭṭhānadhammaṃ	928	
PA_atk-s05_13a4:928_5	pitupaṭṭhānadhammaṃ tividhasucaritadhammañca pūretha, evaṃ saggaparāyaṇā hutvā mahantaṃ	928	
PA_atk-s05_13a4:928_6	yasaṃ anubhavissathā”ti manusse dasa kusalakammapathe samādapento jambudīpaṃ padakkhiṇaṃ	928	
PA_atk-s05_13a4:928_7	karoti. Adhammo pana devaputto “pāṇaṃ hanathā”tiādinā nayena dasa akusalakammapathe	928	
PA_atk-s05_13a4:928_8	samādapento jambudīpaṃ vāmaṃ karoti. Atha tesaṃ ākāse rathā sammukhā ahesuṃ. Atha	928	
PA_atk-s05_13a4:928_9	nesaṃ parisā “tumhe kassa, tumhe kassā”ti pucchitvā “mayaṃ dhammassa, mayaṃ adhammassā”ti	928	
PA_atk-s05_13a4:928_10	vatvā maggā okkamitvā dvidhā jātā. Dhammopi adhammaṃ āmantetvā “samma, tvaṃ adhammo,	9281	
PA_atk-s05_13a4:928_11	ahaṃ dhammo, maggo mayhaṃ anucchaviko, tava rathaṃ okkāmetvā mayhaṃ maggaṃ dehī”ti	9281	
PA_atk-s05_13a4:928_12	paṭhamaṃ gāthamāha –	9281	
PA_atk-s05_13a4:930	“Yasokaro puññakarohamasmi, sadātthuto samaṇabrāhmaṇānaṃ;	93	
PA_atk-s05_13a4:931	Maggāraho devamanussapūjito, dhammo ahaṃ dehi adhamma magga”nti.	93	
PA_atk-s05_13a4:932	Tattha yasokaroti ahaṃ devamanussānaṃ yasadāyako. Dutiyapadepi eseva nayo. Sadātthutoti sadā thuto niccapasattho. Tato parā –	93	
PA_atk-s05_13a4:934	“Adhammayānaṃ daḷhamāruhitvā, asantasanto balavāhamasmi;	93	
PA_atk-s05_13a4:935	Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.	93	
PA_atk-s05_13a4:937	“Dhammo have pāturahosi pubbe, pacchā adhammo udapādi loke;	93	
PA_atk-s05_13a4:938	Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.	93	
PA_atk-s05_13a4:940	“Na yācanāya napi pātirūpā, na arahatā tehaṃ dadeyyaṃ maggaṃ;	94	
PA_atk-s05_13a4:941	Yuddhañca no hotu ubhinnamajja, yuddhamhi yo jessati tassa maggo.	94	
PA_atk-s05_13a4:943	“Sabbā disā anuvisaṭohamasmi, mahabbalo amitayaso atulyo;	94	
PA_atk-s05_13a4:944	Guṇehi sabbehi upetarūpo, dhammo adhamma tvaṃ kathaṃ vijessasi.	94	
PA_atk-s05_13a4:946	“Lohena ve haññati jātarūpaṃ, na jātarūpena hananti lohaṃ;	94	
PA_atk-s05_13a4:947	Sace adhammo hañchati dhammamajja, ayo suvaṇṇaṃ viya dassaneyyaṃ.	94	
PA_atk-s05_13a4:949	“Sace tuvaṃ yuddhabalo adhamma, na tuyha vuḍḍhā ca garū ca atthi;	94	
PA_atk-s05_13a4:950	Maggañca te dammi piyāppiyena, vācāduruttānipi te khamāmī”ti. –	95	
PA_atk-s05_13a4:951	Imā cha gāthā tesaññeva vacanapaṭivacanavasena kathitā.	95	
PA_atk-s05_13a4:952_0	Tattha sa kissa hetumhi tavajja dajjanti somhi ahaṃ adhammo adhammayānaṃ rathaṃ āruḷho	952	
PA_atk-s05_13a4:952_1	abhīto balavā. Kiṃkāraṇā ajja bho dhamma, kassaci adinnapubbaṃ maggaṃ tuyhaṃ dammīti.	952	
PA_atk-s05_13a4:952_2	Pubbeti paṭhamakappikakāle imasmiṃ loke dasakusalakammapathadhammo ca pubbe pāturahosi,	952	
PA_atk-s05_13a4:952_3	pacchā adhammo. Jeṭṭho cāti pure nibbattabhāvena ahaṃ jeṭṭho ca seṭṭho ca porāṇako	952	
PA_atk-s05_13a4:952_4	ca, tvaṃ pana kaniṭṭho, tasmā maggā uyyāhīti vadati. Napi pātirūpāti ahañhi te neva	952	
PA_atk-s05_13a4:952_5	yācanāya na patirūpavacanena maggārahatāya maggaṃ dadeyyaṃ. Anuvisaṭoti ahaṃ catasso	952	
PA_atk-s05_13a4:952_6	disā catasso anudisāti sabbā disā attano guṇena patthaṭo paññāto pākaṭo. Lohenāti	952	
PA_atk-s05_13a4:952_7	ayamuṭṭhikena. Hañchatīti hanissati. Tuvaṃ yuddhabalo adhammāti sace tvaṃ yuddhabalosi	952	
PA_atk-s05_13a4:952_8	adhamma. Vuḍḍhā ca garū cāti yadi tuyhaṃ “ime vuḍḍhā, ime garū paṇḍitā”ti evaṃ natthi.	952	
PA_atk-s05_13a4:952_9	Piyāppiyenāti piyenāpi appiyenāpi dadanto piyena viya te maggaṃ dadāmīti attho.	952	
PA_atk-s05_13a4:953_0	Bodhisattena pana imāya gāthāya kathitakkhaṇeyeva adhammo rathe ṭhātuṃ asakkonto	953	
PA_atk-s05_13a4:953_1	avaṃsiro pathaviyaṃ patitvā pathaviyā vivare dinne gantvā avīcimhiyeva nibbatti.	953	
PA_atk-s05_13a4:953_2	Etamatthaṃ viditvā bhagavā abhisambuddho hutvā sesagāthā abhāsi –	953	
PA_atk-s05_13a4:955	“Idañca sutvā vacanaṃ adhammo, avaṃsiro patito uddhapādo;	95	
PA_atk-s05_13a4:956	Yuddhatthiko ce na labhāmi yuddhaṃ, ettāvatā hoti hato adhammo.	95	
PA_atk-s05_13a4:958	“Khantībalo yuddhabalaṃ vijetvā, hantvā adhammaṃ nihanitva bhūmyā;	95	
PA_atk-s05_13a4:959	Pāyāsi vitto abhiruyha sandanaṃ, maggeneva atibalo saccanikkamo.	95	
PA_atk-s05_13a4:961	“Mātā pitā samaṇabrāhmaṇā ca, asammānitā yassa sake agāre;	96	
PA_atk-s05_13a4:962	Idheva nikkhippa sarīradehaṃ, kāyassa bhedā nirayaṃ vajanti te;	96	
PA_atk-s05_13a4:963	Yathā adhammo patito avaṃsiro.	96	
PA_atk-s05_13a4:965	“Mātā pitā samaṇabrāhmaṇā ca, susammānitā yassa sake agāre;	96	
PA_atk-s05_13a4:966	Idheva nikkhippa sarīradehaṃ, kāyassa bhedā sugatiṃ vajanti te;	96	
PA_atk-s05_13a4:967	Yathāpi dhammo abhiruyha sandana”nti.	96	
PA_atk-s05_13a4:968_0	Tattha yuddhatthiko ceti ayaṃ tassa vilāpo, so kirevaṃ vilapantoyeva patitvā pathaviṃ	968	
PA_atk-s05_13a4:968_1	paviṭṭho. Ettāvatāti bhikkhave, yāvatā pathaviṃ paviṭṭho, tāvatā adhammo hato nāma	968	
PA_atk-s05_13a4:968_2	hoti. Khantībaloti bhikkhave, evaṃ adhammo pathaviṃ paviṭṭho adhivāsanakhantībalo	968	
PA_atk-s05_13a4:968_3	taṃ yuddhabalaṃ vijetvā vadhitvā bhūmiyaṃ nihanitvā pātetvā vittajātatāya vitto attano	968	
PA_atk-s05_13a4:968_4	rathaṃ āruyha maggeneva saccanikkamo tathaparakkamo dhammadevaputto pāyāsi. Asammānitāti	968	
PA_atk-s05_13a4:968_5	asakkatā. Sarīradehanti imasmiṃyeva loke sarīrasaṅkhātaṃ dehaṃ nikkhipitvā. Nirayaṃ	968	
PA_atk-s05_13a4:968_6	vajantīti yassa pāpapuggalassa ete sakkārārahā gehe asakkatā, tathārūpā yathā adhammo	968	
PA_atk-s05_13a4:968_7	patito avaṃsiro, evaṃ avaṃsirā nirayaṃ vajantīti attho. Sugatiṃ vajantīti yassa panete	968	
PA_atk-s05_13a4:968_8	sakkatā, tādisā paṇḍitā yathāpi dhammo sandanaṃ abhiruyha devalokaṃ gato, evaṃ sugatiṃ vajantīti.	968	
PA_atk-s05_13a4:969_0	Satthā evaṃ dhammaṃ desetvā “na, bhikkhave, idāneva, pubbepi devadatto mayā saddhiṃ	969	
PA_atk-s05_13a4:969_1	paṭivirujjhitvā pathaviṃ paviṭṭho”ti vatvā jātakaṃ samodhānesi – “tadā adhammo devaputto	969	
PA_atk-s05_13a4:969_2	devadatto ahosi, parisāpissa devadattaparisā, dhammo pana ahameva, parisā buddhaparisāyevā”ti.	969	
PA_atk-s05_13a4:970	Dhammadevaputtajātakavaṇṇanā tatiyā.	97	
PA_atk-s05_13a4:972	[458] 4. Udayajātakavaṇṇanā	97	
PA_atk-s05_13a4:973_0	Ekā nisinnāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.	973	
PA_atk-s05_13a4:973_1	Vatthu kusajātake āvi bhavissati. Satthā pana taṃ bhikkhuṃ “saccaṃ kira tvaṃ ukkaṇṭhitosī”ti	973	
PA_atk-s05_13a4:973_2	pucchitvā “saccaṃ, bhante”ti vutte “bhikkhu kasmā kilesavasena evarūpe niyyānikasāsane	973	
PA_atk-s05_13a4:973_3	pabbajitvā ukkaṇṭhitosi? Porāṇakapaṇḍitā samiddhe dvādasayojanike surundhananagare	973	
PA_atk-s05_13a4:973_4	rajjaṃ kārentā devaccharapaṭibhāgāya itthiyā saddhiṃ satta vassasatāni ekagabbhe	973	
PA_atk-s05_13a4:973_5	vasantāpi indriyāni bhinditvā lobhavasena na olokesu”nti vatvā atītaṃ āhari.	973	
PA_atk-s05_13a4:974_0	Atīte kāsiraṭṭhe surundhananagare kāsirājā rajjaṃ kāresi, tassa neva putto, na dhītā	974	
PA_atk-s05_13a4:974_1	ahosi. So attano deviyo “putte patthethā”ti āha. Aggamahesīpi rañño vacanaṃ sampaṭicchitvā	974	
PA_atk-s05_13a4:974_2	tathā akāsi. Tadā bodhisatto brahmalokā cavitvā tasseva rañño aggamahesiyā kucchimhi	974	
PA_atk-s05_13a4:974_3	nibbatti. Athassa mahājanassa hadayaṃ vaḍḍhetvā jātabhāvena “udayabhaddo”ti nāmaṃ	974	
PA_atk-s05_13a4:974_4	kariṃsu. Kumārassa padasā caraṇakāle aññopi satto brahmalokā cavitvā tasseva rañño	974	
PA_atk-s05_13a4:974_5	aññatarāya deviyā kucchimhi kumārikā hutvā nibbatti, tassāpi “udayabhaddā”ti nāmaṃ	974	
PA_atk-s05_13a4:974_6	kariṃsu. Kumāro vayappatto sabbasippanipphattiṃ pāpuṇi, jātabrahmacārī pana ahosi,	974	
PA_atk-s05_13a4:974_7	supinantenapi methunadhammaṃ na jānāti, na tassa kilesesu cittaṃ allīyi. Rājā puttaṃ	974	
PA_atk-s05_13a4:974_8	rajje abhisiñcitukāmo “kumārassa idāni rajjasukhasevanakālo, nāṭakāpissa paccupaṭṭhāpessāmī”ti	974	
PA_atk-s05_13a4:974_9	sāsanaṃ pesesi. Bodhisatto “na mayhaṃ rajjenattho, kilesesu me cittaṃ na allīyatī”ti	974	
PA_atk-s05_13a4:974_10	paṭikkhipitvā punappunaṃ vuccamāno rattajambunadamayaṃ itthirūpaṃ kāretvā “evarūpaṃ	9741	
PA_atk-s05_13a4:974_11	itthiṃ labhamāno rajjaṃ sampaṭicchissāmī”ti mātāpitūnaṃ pesesi. Te taṃ suvaṇṇarūpakaṃ	9741	
PA_atk-s05_13a4:974_12	sakalajambudīpaṃ parihārāpetvā tathārūpaṃ itthiṃ alabhantā udayabhaddaṃ alaṅkāretvā	9741	
PA_atk-s05_13a4:974_13	tassa santike ṭhapesuṃ. Sā taṃ suvaṇṇarūpakaṃ abhibhavitvā aṭṭhāsi. Atha nesaṃ anicchamānānaññeva	9741	
PA_atk-s05_13a4:974_14	vemātikaṃ bhaginiṃ udayabhaddakumāriṃ aggamahesiṃ katvā bodhisattaṃ rajje abhisiñciṃsu.	9741	
PA_atk-s05_13a4:974_15	Te pana dvepi brahmacariyavāsameva vasiṃsu.	9741	
PA_atk-s05_13a4:975_0	Aparabhāge mātāpitūnaṃ accayena bodhisatto rajjaṃ kāresi. Ubho ekagabbhe vasamānāpi	975	
PA_atk-s05_13a4:975_1	lobhavasena indriyāni bhinditvā aññamaññaṃ na olokesuṃ, apica kho pana “yo amhesu	975	
PA_atk-s05_13a4:975_2	paṭhamataraṃ kālaṃ karoti, so nibbattaṭṭhānato āgantvā ‘asukaṭṭhāne nibbattosmī’ti	975	
PA_atk-s05_13a4:975_3	ārocetū”ti saṅgaramakaṃsu. Atha kho bodhisatto abhisekato sattavassasataccayena kālamakāsi.	975	
PA_atk-s05_13a4:975_4	Añño rājā nāhosi, udayabhaddāyayeva āṇā pavatti. Amaccā rajjaṃ anusāsiṃsu. Bodhisattopi	975	
PA_atk-s05_13a4:975_5	cutikkhaṇe tāvatiṃsabhavane sakkattaṃ patvā yasamahantatāya sattāhaṃ anussarituṃ	975	
PA_atk-s05_13a4:975_6	nāsakkhi. Iti so manussagaṇanāya sattavassasataccayena āvajjetvā “udayabhaddaṃ rājadhītaraṃ	975	
PA_atk-s05_13a4:975_7	dhanena vīmaṃsitvā sīhanādaṃ nadāpetvā dhammaṃ desetvā saṅgaraṃ mocetvā āgamissāmī”ti	975	
PA_atk-s05_13a4:975_8	cintesi. Tadā kira manussānaṃ dasavassasahassāyukakālo hoti. Rājadhītāpi taṃ divasaṃ	975	
PA_atk-s05_13a4:975_9	rattibhāge pihitesu dvāresu ṭhapitaārakkhe sattabhūmikapāsādavaratale alaṅkatasirigabbhe	975	
PA_atk-s05_13a4:975_10	ekikāva niccalā attano sīlaṃ āvajjamānā nisīdi. Atha sakko suvaṇṇamāsakapūraṃ ekaṃ	9751	
PA_atk-s05_13a4:975_11	suvaṇṇapātiṃ ādāya āgantvā sayanagabbheyeva pātubhavitvā ekamantaṃ ṭhito tāya saddhiṃ	9751	
PA_atk-s05_13a4:975_12	sallapanto paṭhamaṃ gāthamāha –	9751	
PA_atk-s05_13a4:977	“Ekā nisinnā suci saññatūrū, pāsādamāruyha aninditaṅgī;	97	
PA_atk-s05_13a4:978	Yācāmi taṃ kinnaranettacakkhu, imekarattiṃ ubhayo vasemā”ti.	97	
PA_atk-s05_13a4:979_0	Tattha sucīti sucivatthanivatthā. Saññatūrūti suṭṭhu ṭhapitaūrū, iriyāpathaṃ saṇṭhapetvā	979	
PA_atk-s05_13a4:979_1	sucivatthā ekikāva nisinnāsīti vuttaṃ hoti. Aninditaṅgīti pādantato yāva kesaggā	979	
PA_atk-s05_13a4:979_2	aninditasarīrā paramasobhaggappattasarīrā. Kinnaranettacakkhūti tīhi maṇḍalehi pañcahi	979	
PA_atk-s05_13a4:979_3	ca pasādehi upasobhitattā kinnarānaṃ nettasadisehi cakkhūhi samannāgate. Imekarattinti	979	
PA_atk-s05_13a4:979_4	imaṃ ekarattaṃ ajja imasmiṃ alaṅkatasayanagabbhe ekato vaseyyāmāti yācati.	979	
PA_atk-s05_13a4:980	Tato rājadhītā dve gāthā abhāsi –	98	
PA_atk-s05_13a4:982	“Okiṇṇantaraparikhaṃ, daḷhamaṭṭālakoṭṭhakaṃ;	98	
PA_atk-s05_13a4:983	Rakkhitaṃ khaggahatthehi, duppavesamidaṃ puraṃ.	98	
PA_atk-s05_13a4:985	“Daharassa yuvino cāpi, āgamo ca na vijjati;	98	
PA_atk-s05_13a4:986	Atha kena nu vaṇṇena, saṅgamaṃ icchase mayā”ti.	98	
PA_atk-s05_13a4:987_0	Tattha okiṇṇantaraparikhanti idaṃ dvādasayojanikaṃ surundhanapuraṃ antarantarā udakaparikhānaṃ	987	
PA_atk-s05_13a4:987_1	kaddamaparikhānaṃ sukkhaparikhānaṃ okiṇṇattā okiṇṇantaraparikhaṃ. Daḷhamaṭṭālakoṭṭhakanti	987	
PA_atk-s05_13a4:987_2	thiratarehi aṭṭālakehi dvārakoṭṭhakehi ca samannāgataṃ. Khaggahatthehīti āvudhahatthehi	987	
PA_atk-s05_13a4:987_3	dasahi yodhasahassehi rakkhitaṃ. Duppavesamidaṃ puranti idaṃ sakalapurampi tassa	987	
PA_atk-s05_13a4:987_4	anto māpitaṃ mayhaṃ nivāsapurampi ubhayaṃ kassaci pavisituṃ na sakkā. Āgamo cāti	987	
PA_atk-s05_13a4:987_5	idha imāya velāya taruṇassa vā yobbanappattassa vā thāmasampannayodhassa vā aññassa	987	
PA_atk-s05_13a4:987_6	vā mahantampi paṇṇākāraṃ gahetvā āgacchantassa āgamo nāma natthi. Saṅgamanti atha	987	
PA_atk-s05_13a4:987_7	tvaṃ kena kāraṇena imāya velāya mayā saha samāgamaṃ icchasīti.	987	
PA_atk-s05_13a4:988	Atha sakko catutthaṃ gāthamāha –	98	
PA_atk-s05_13a4:990	“Yakkhohamasmi kalyāṇi, āgatosmi tavantike;	99	
PA_atk-s05_13a4:991	Tvaṃ maṃ nandaya bhaddante, puṇṇakaṃsaṃ dadāmi te”ti.	99	
PA_atk-s05_13a4:992	Tassattho – kalyāṇi, sundaradassane ahameko devaputto devatānubhāvena idhāgato, tvaṃ ajja maṃ nandaya tosehi, ahaṃ te imaṃ suvaṇṇamāsakapuṇṇaṃ suvaṇṇapātiṃ dadāmīti.	99	
PA_atk-s05_13a4:993	Taṃ sutvā rājadhītā pañcamaṃ gāthamāha –	99	
PA_atk-s05_13a4:995	“Devaṃva yakkhaṃ atha vā manussaṃ, na patthaye udayamaticca aññaṃ;	99	
PA_atk-s05_13a4:996	Gaccheva tvaṃ yakkha mahānubhāva, mā cassu gantvā punarāvajitthā”ti.	99	
PA_atk-s05_13a4:997_0	Tassattho – ahaṃ devarāja, devaṃ vā yakkhaṃ vā udayaṃ atikkamitvā aññaṃ na patthemi,	997	
PA_atk-s05_13a4:997_1	so tvaṃ gaccheva, mā idha aṭṭhāsi, na me tayā ābhatena paṇṇākārena attho, gantvā	997	
PA_atk-s05_13a4:997_2	ca mā imaṃ ṭhānaṃ punarāvajitthāti.	997	
PA_atk-s05_13a4:998_0	So tassā sīhanādaṃ sutvā aṭṭhatvā gatasadiso hutvā tattheva antarahito aṭṭhāsi. So	998	
PA_atk-s05_13a4:998_1	punadivase tāya velāyameva suvaṇṇamāsakapūraṃ rajatapātiṃ ādāya tāya saddhiṃ sallapanto	998	
PA_atk-s05_13a4:998_2	chaṭṭhaṃ gāthamāha –	998	
PA_atk-s05_13a4:1000	“Yā sā rati uttamā kāmabhoginaṃ, yaṃhetu sattā visamaṃ caranti;	100	
PA_atk-s05_13a4:1001	Mā taṃ ratiṃ jīyi tuvaṃ sucimhite, dadāmi te rūpiyaṃ kaṃsapūra”nti.	100	
PA_atk-s05_13a4:1002_0	Tassattho – bhadde, rājadhīte yā esā kāmabhogisattānaṃ ratīsu methunakāmarati nāma	1002	
PA_atk-s05_13a4:1002_1	uttamā rati, yassā ratiyā kāraṇā sattā kāyaduccaritādivisamaṃ caranti, taṃ ratiṃ	1002	
PA_atk-s05_13a4:1002_2	tvaṃ bhadde, sucimhite manāpahasite mā jīyi, ahampi āgacchanto na tucchahattho āgato,	1002	
PA_atk-s05_13a4:1002_3	hiyyo suvaṇṇamāsakapūraṃ suvaṇṇapātiṃ āhariṃ, ajja rūpiyapātiṃ, imaṃ te ahaṃ rūpiyapātiṃ	1002	
PA_atk-s05_13a4:1002_4	suvaṇṇapūraṃ dadāmīti.	1002	
PA_atk-s05_13a4:1003	Rājadhītā cintesi “ayaṃ kathāsallāpaṃ labhanto punappunaṃ āgamissati, na dāni tena saddhiṃ kathessāmī”ti. Sā kiñci na kathesi.	100	
PA_atk-s05_13a4:1004_0	Sakko tassā akathitabhāvaṃ ñatvā tattheva antarahito hutvā punadivase tāyameva velāya	1004	
PA_atk-s05_13a4:1004_1	lohapātiṃ kahāpaṇapūraṃ ādāya “bhadde, tvaṃ maṃ kāmaratiyā santappehi, imaṃ te kahāpaṇapūraṃ	1004	
PA_atk-s05_13a4:1004_2	lohapātiṃ dassāmī”ti āha. Taṃ disvā rājadhītā sattamaṃ gāthamāha –	1004	
PA_atk-s05_13a4:1006	“Nāriṃ naro nijjhapayaṃ dhanena, ukkaṃsatī yattha karoti chandaṃ;	100	
PA_atk-s05_13a4:1007	Vipaccanīko tava devadhammo, paccakkhato thokatarena esī”ti.	100	
PA_atk-s05_13a4:1008_0	Tassattho – bho purisa, tvaṃ jaḷo. Naro hi nāma nāriṃ kilesaratikāraṇā dhanena nijjhāpento	1008	
PA_atk-s05_13a4:1008_1	saññāpento yattha nāriyā chandaṃ karoti, taṃ ukkaṃsati vaṇṇetvā thometvā bahutarena	1008	
PA_atk-s05_13a4:1008_2	dhanena palobheti, tuyhaṃ paneso devasabhāvo vipaccanīko, tvañhi mayā paccakkhato	1008	
PA_atk-s05_13a4:1008_3	thokatarena esi, paṭhamadivase suvaṇṇapūraṃ suvaṇṇapātiṃ āharitvā, dutiyadivase suvaṇṇapūraṃ	1008	
PA_atk-s05_13a4:1008_4	rūpiyapātiṃ, tatiyadivase kahāpaṇapūraṃ lohapātiṃ āharasīti.	1008	
PA_atk-s05_13a4:1009_0	Taṃ sutvā sakko “bhadde rājakumāri, ahaṃ chekavāṇijo na niratthakena atthaṃ nāsemi,	1009	
PA_atk-s05_13a4:1009_1	sace tvaṃ āyunā vā vaṇṇena vā vaḍḍheyyāsi, ahaṃ te paṇṇākāraṃ vaḍḍhetvā āhareyyaṃ,	1009	
PA_atk-s05_13a4:1009_2	tvaṃ pana parihāyaseva, tenāhampi dhanaṃ parihāpemī”ti vatvā tisso gāthā abhāsi –	1009	
PA_atk-s05_13a4:1011	“Āyu ca vaṇṇo ca manussaloke, nihīyati manujānaṃ sugatte;	101	
PA_atk-s05_13a4:1012	Teneva vaṇṇena dhanampi tuyhaṃ, nihīyati jiṇṇatarāsi ajja.	101	
PA_atk-s05_13a4:1014	“Evaṃ me pekkhamānassa, rājaputti yasassini;	101	
PA_atk-s05_13a4:1015	Hāyateva tava vaṇṇo, ahorattānamaccaye.	101	
PA_atk-s05_13a4:1017	“Imināva tvaṃ vayasā, rājaputti sumedhase;	101	
PA_atk-s05_13a4:1018	Brahmacariyaṃ careyyāsi, bhiyyo vaṇṇavatī siyā”ti.	101	
PA_atk-s05_13a4:1019_0	Tattha nihīyatīti parissāvane āsittaudakaṃ viya parihāyati. Manussalokasmiñhi sattā	1019	
PA_atk-s05_13a4:1019_1	jīvitena vaṇṇena cakkhupasādādīhi ca dine dine parihāyanteva. Jiṇṇatarāsīti mama	1019	
PA_atk-s05_13a4:1019_2	paṭhamaṃ āgatadivase pavattañhi te āyu hiyyo divasaṃ na pāpuṇi, kuṭhāriyā chinnaṃ	1019	
PA_atk-s05_13a4:1019_3	viya tattheva nirujjhi, hiyyo pavattampi ajjadivasaṃ na pāpuṇi, hiyyova kuṭhāriyā	1019	
PA_atk-s05_13a4:1019_4	chinnaṃ viya nirujjhi, tasmā ajja jiṇṇatarāsi jātā. Evaṃ meti tiṭṭhatu hiyyo ca parahiyyo	1019	
PA_atk-s05_13a4:1019_5	ca, ajjeva pana mayhaṃ evaṃ pekkhamānasseva hāyateva tava vaṇṇo. Ahorattānamaccayeti	1019	
PA_atk-s05_13a4:1019_6	ito paṭṭhāya rattindivesu vītivattesu ahorattānaṃ accayena apaṇṇattikabhāvameva gamissasīti	1019	
PA_atk-s05_13a4:1019_7	dasseti. Imināvāti tasmā bhadde, sace tvaṃ iminā vayeneva imasmiṃ suvaṇṇavaṇṇe sarīre	1019	
PA_atk-s05_13a4:1019_8	rajāya avilutteyeva seṭṭhacariyaṃ careyyāsi, pabbajitvā samaṇadhammaṃ kareyyāsi.	1019	
PA_atk-s05_13a4:1019_9	Bhiyyo vaṇṇavatī siyāti atirekataravaṇṇā bhaveyyāsīti.	1019	
PA_atk-s05_13a4:1020	Tato rājadhītā itaraṃ gāthamāha –	102	
PA_atk-s05_13a4:1022	“Devā na jīranti yathā manussā, gattesu tesaṃ valiyo na honti;	102	
PA_atk-s05_13a4:1023	Pucchāmi taṃ yakkha mahānubhāva, kathaṃ nu devāna sarīradeho”ti.	102	
PA_atk-s05_13a4:1024	Tattha sarīradehoti sarīrasaṅkhāto deho, devānaṃ sarīraṃ kathaṃ na jīrati, idaṃ ahaṃ taṃ pucchāmīti vadati.	102	
PA_atk-s05_13a4:1025	Athassā kathento sakko itaraṃ gāthamāha –	102	
PA_atk-s05_13a4:1027	“Devā na jīranti yathā manussā, gattesu tesaṃ valiyo na honti;	102	
PA_atk-s05_13a4:1028	Suve suve bhiyyatarova tesaṃ, dibbo ca vaṇṇo vipulā ca bhogā”ti.	102	
PA_atk-s05_13a4:1029_0	Tattha yathā manussāti yathā manussā jīrantā rūpena vaṇṇena bhogena cakkhupasādādīhi	1029	
PA_atk-s05_13a4:1029_1	ca jīranti, na evaṃ devā. Tesañhi gattesu valiyopi na santi, maṭṭhakañcanapaṭṭamiva	1029	
PA_atk-s05_13a4:1029_2	sarīraṃ hoti. Suve suveti divase divase. Bhiyyatarovāti atirekatarova tesaṃ dibbo	1029	
PA_atk-s05_13a4:1029_3	ca vaṇṇo vipulā ca bhogā honti, manussesu hi rūpaparihāni cirajātabhāvassa sakkhi,	1029	
PA_atk-s05_13a4:1029_4	devesu atirekarūpasampatti ca atirekaparivārasampatti ca. Evaṃ aparihānadhammo nāmesa	1029	
PA_atk-s05_13a4:1029_5	devaloko. Tasmā tvaṃ jaraṃ appatvāva nikkhamitvā pabbaja, evaṃ parihāniyasabhāvā	1029	
PA_atk-s05_13a4:1029_6	manussalokā cavitvā aparihāniyasabhāvaṃ evarūpaṃ devalokaṃ gamissasīti.	1029	
PA_atk-s05_13a4:1030	Sā devalokassa vaṇṇaṃ sutvā tassa gamanamaggaṃ pucchantī itaraṃ gāthamāha –	103	
PA_atk-s05_13a4:1032	“Kiṃsūdha bhītā janatā anekā, maggo ca nekāyatanaṃ pavutto;	103	
PA_atk-s05_13a4:1033	Pucchāmi taṃ yakkha mahānubhāva, katthaṭṭhito paralokaṃ na bhāye”ti.	103	
PA_atk-s05_13a4:1034_0	Tattha kiṃsūdha bhītāti devarāja, ayaṃ khattiyādibhedā anekā janatā kiṃbhītā kassa	1034	
PA_atk-s05_13a4:1034_1	bhayena parihāniyasabhāvā manussalokā devalokaṃ na gacchatīti pucchati. Maggoti devalokagāmimaggo.	1034	
PA_atk-s05_13a4:1034_2	Idha pana “ki”nti āharitvā “ko”ti pucchā kātabbā. Ayañhettha attho “anekatitthāyatanavasena	1034	
PA_atk-s05_13a4:1034_3	paṇḍitehi pavutto devalokamaggo ko kataro”ti vutto. Katthaṭṭhitoti paralokaṃ gacchanto	1034	
PA_atk-s05_13a4:1034_4	katarasmiṃ magge ṭhito na bhāyatīti.	1034	
PA_atk-s05_13a4:1035	Athassā kathento sakko itaraṃ gāthamāha –	103	
PA_atk-s05_13a4:1037	“Vācaṃ manañca paṇidhāya sammā, kāyena pāpāni akubbamāno;	103	
PA_atk-s05_13a4:1038	Bahunnapānaṃ gharamāvasanto, saddho mudū saṃvibhāgī vadaññū;	103	
PA_atk-s05_13a4:1039	Saṅgāhako sakhilo saṇhavāco, etthaṭṭhito paralokaṃ na bhāye”ti.	103	
PA_atk-s05_13a4:1040_0	Tassattho – bhadde, udaye vācaṃ manañca sammā ṭhapetvā kāyena pāpāni akaronto ime	1040	
PA_atk-s05_13a4:1040_1	dasa kusalakammapathe samādāya vattanto bahuannapāne pahūtadeyyadhamme ghare vasanto	1040	
PA_atk-s05_13a4:1040_2	“dānassa vipāko atthī”ti saddhāya samannāgato muducitto dānasaṃvibhāgatāya saṃvibhāgī	1040	
PA_atk-s05_13a4:1040_3	pabbajitā bhikkhāya caramānā vadanti nāma, tesaṃ paccayadānena tassa vādassa jānanato	1040	
PA_atk-s05_13a4:1040_4	vadaññū catūhi saṅgahavatthūhi saṅgahatāya saṅgāhako piyavāditāya sakhilo maṭṭhavacanatāya	1040	
PA_atk-s05_13a4:1040_5	saṇhavāco ettha ettake guṇarāsimhi ṭhito paralokaṃ gacchanto na bhāyatīti.	1040	
PA_atk-s05_13a4:1041	Tato rājadhītā taṃ tassa vacanaṃ sutvā thutiṃ karontī itaraṃ gāthamāha –	104	
PA_atk-s05_13a4:1043	“Anusāsasi maṃ yakkha, yathā mātā yathā pitā;	104	
PA_atk-s05_13a4:1044	Uḷāravaṇṇa pucchāmi, ko nu tvamasi subrahā”ti.	104	
PA_atk-s05_13a4:1045	Tassattho – yathā mātāpitaro puttake anusāsanti, tathā maṃ anusāsasi. Uḷāravaṇṇa sobhaggappattarūpadāraka ko nu asi tvaṃ evaṃ accuggatasarīroti.	104	
PA_atk-s05_13a4:1046	Tato bodhisatto itaraṃ gāthamāha –	104	
PA_atk-s05_13a4:1048	“Udayohamasmi kalyāṇi, saṅgarattā idhāgato;	104	
PA_atk-s05_13a4:1049	Āmanta kho taṃ gacchāmi, muttosmi tava saṅgarā”ti.	104	
PA_atk-s05_13a4:1050_0	Tassattho – kalyāṇadassane ahaṃ purimabhave tava sāmiko udayo nāma tāvatiṃsabhavane	1050	
PA_atk-s05_13a4:1050_1	sakko hutvā nibbatto, idhāgacchanto na kilesavasenāgato, taṃ vīmaṃsitvā pana saṅgaraṃ	1050	
PA_atk-s05_13a4:1050_2	mocessāmīti saṅgarattā pubbe saṅgarassa katattā āgatosmi, idāni taṃ āmantetvā gacchāmi,	1050	
PA_atk-s05_13a4:1050_3	muttosmi tava saṅgarāti.	1050	
PA_atk-s05_13a4:1051_0	Rājadhītā assasitvā “sāmi, tvaṃ udayabhaddarājā”ti assudhārā pavattayamānā “ahaṃ	1051	
PA_atk-s05_13a4:1051_1	tumhehi vinā vasituṃ na sakkomi, yathā tumhākaṃ santike vasāmi, tathā maṃ anusāsathā”ti	1051	
PA_atk-s05_13a4:1051_2	vatvā itaraṃ gāthaṃ abhāsi –	1051	
PA_atk-s05_13a4:1053	“Sace kho tvaṃ udayosi, saṅgarattā idhāgato;	105	
PA_atk-s05_13a4:1054	Anusāsa maṃ rājaputta, yathāssa puna saṅgamo”ti.	105	
PA_atk-s05_13a4:1055	Atha naṃ anusāsanto mahāsatto catasso gāthā abhāsi –	105	
PA_atk-s05_13a4:1057	“Atipatati vayo khaṇo tatheva, ṭhānaṃ natthi dhuvaṃ cavanti sattā;	105	
PA_atk-s05_13a4:1058	Parijīyati addhuvaṃ sarīraṃ, udaye mā pamāda carassu dhammaṃ.	105	
PA_atk-s05_13a4:1060	“Kasiṇā pathavī dhanassa pūrā, ekasseva siyā anaññadheyyā;	106	
PA_atk-s05_13a4:1061	Taṃ cāpi jahati avītarāgo, udaye mā pamāda carassu dhammaṃ.	106	
PA_atk-s05_13a4:1063	“Mātā ca pitā ca bhātaro ca, bhariyā yāpi dhanena hoti kītā;	106	
PA_atk-s05_13a4:1064	Te cāpi jahanti aññamaññaṃ, udaye mā pamāda carassu dhammaṃ.	106	
PA_atk-s05_13a4:1066	“Kāyo parabhojananti ñatvā, saṃsāre sugatiñca duggatiñca;	106	
PA_atk-s05_13a4:1067	Ittaravāsoti jāniyāna, udaye mā pamāda carassu dhamma”nti.	106	
PA_atk-s05_13a4:1068_0	Tattha atipatatīti ativiya patati, sīghaṃ atikkamati. Vayoti paṭhamavayāditividhopi	1068	
PA_atk-s05_13a4:1068_1	vayo. Khaṇo tathevāti uppādaṭṭhitibhaṅgakkhaṇopi tatheva atipatati. Ubhayenapi bhinno	1068	
PA_atk-s05_13a4:1068_2	imesaṃ sattānaṃ āyusaṅkhāro nāma sīghasotā nadī viya anivattanto sīghaṃ atikkamatīti	1068	
PA_atk-s05_13a4:1068_3	dasseti. Ṭhānaṃ natthīti “uppannā saṅkhārā abhijjitvā tiṭṭhantū”ti patthanāyapi tesaṃ	1068	
PA_atk-s05_13a4:1068_4	ṭhānaṃ nāma natthi, dhuvaṃ ekaṃseneva buddhaṃ bhagavantaṃ ādiṃ katvā sabbepi sattā	1068	
PA_atk-s05_13a4:1068_5	cavanti, “dhuvaṃ maraṇaṃ, addhuvaṃ jīvita”nti evaṃ maraṇassatiṃ bhāvehīti dīpeti.	1068	
PA_atk-s05_13a4:1068_6	Parijīyatīti idaṃ suvaṇṇavaṇṇampi sarīraṃ jīrateva, evaṃ jānāhi. Mā pamādanti tasmā	1068	
PA_atk-s05_13a4:1068_7	tvaṃ udayabhadde mā pamādaṃ āpajji, appamattā hutvā dasakusalakammapathadhammaṃ carāhīti.	1068	
PA_atk-s05_13a4:1069_0	Kasiṇāti sakalā. Ekassevāti yadi ekasseva rañño, tasmiṃ ekasmiṃyeva anaññādhīnā assa.	1069	
PA_atk-s05_13a4:1069_1	Taṃ cāpi jahati avītarāgoti taṇhāvasiko puggalo ettakenapi yasena atitto maraṇakāle	1069	
PA_atk-s05_13a4:1069_2	avītarāgova taṃ vijahati. Evaṃ taṇhāya apūraṇīyabhāvaṃ jānāhīti dīpeti. Te cāpīti	1069	
PA_atk-s05_13a4:1069_3	mātā puttaṃ, putto mātaraṃ, pitā puttaṃ, putto pitaraṃ, bhātā bhaginiṃ, bhaginī bhātaraṃ,	1069	
PA_atk-s05_13a4:1069_4	bhariyā sāmikaṃ, sāmiko bhariyanti ete aññamaññaṃ jahanti, nānā honti. Evaṃ sattānaṃ	1069	
PA_atk-s05_13a4:1069_5	nānābhāvavinābhāvaṃ jānāhīti dīpeti.	1069	
PA_atk-s05_13a4:1070_0	Parabhojananti vividhānaṃ kākādīnaṃ parasattānaṃ bhojanaṃ. Ittaravāsoti yā esā imasmiṃ	1070	
PA_atk-s05_13a4:1070_1	saṃsāre manussabhūtā suggati ca tiracchānabhūtā duggati ca, etaṃ ubhayampi “ittaravāso”ti	1070	
PA_atk-s05_13a4:1070_2	jānitvā mā pamādaṃ, carassu dhammaṃ. Imesaṃ sattānaṃ nānāṭhānato āgantvā ekasmiṃ	1070	
PA_atk-s05_13a4:1070_3	ṭhāne samāgamo paritto, ime sattā appakasmiṃyeva kāle ekato vasanti, tasmā appamattā hohīti.	1070	
PA_atk-s05_13a4:1071	Evaṃ mahāsatto tassā ovādamadāsi. Sāpi tassa dhammakathāya pasīditvā thutiṃ karontī osānagāthamāha –	107	
PA_atk-s05_13a4:1073	“Sādhu bhāsatiyaṃ yakkho, appaṃ maccāna jīvitaṃ;	107	
PA_atk-s05_13a4:1074	Kasirañca parittañca, tañca dukkhena saṃyutaṃ;	107	
PA_atk-s05_13a4:1075	Sāhaṃ ekā pabbajissāmi, hitvā kāsiṃ surundhana”nti.	107	
PA_atk-s05_13a4:1076_0	Tattha sādhūti “appaṃ maccāna jīvita”nti bhāsamāno ayaṃ devarājā sādhu bhāsati. Kiṃkāraṇā?	1076	
PA_atk-s05_13a4:1076_1	Idañhi kasirañca dukkhaṃ assādarahitaṃ, parittañca na bahukaṃ ittarakālaṃ. Sace hi	1076	
PA_atk-s05_13a4:1076_2	kasirampi samānaṃ dīghakālaṃ pavatteyya, parittakampi samānaṃ sukhaṃ bhaveyya, idaṃ	1076	
PA_atk-s05_13a4:1076_3	pana kasirañceva parittañca sakalena vaṭṭadukkhena saṃyutaṃ sannihitaṃ. Sāhanti sā	1076	
PA_atk-s05_13a4:1076_4	ahaṃ. Surundhananti surundhananagarañca kāsiraṭṭhañca chaḍḍetvā ekikāva pabbajissāmīti āha.	1076	
PA_atk-s05_13a4:1077_0	Bodhisatto tassā ovādaṃ datvā sakaṭṭhānameva gato. Sāpi punadivase amacce rajjaṃ	1077	
PA_atk-s05_13a4:1077_1	paṭicchāpetvā antonagareyeva ramaṇīye uyyāne isipabbajjaṃ pabbajitvā dhammaṃ caritvā	1077	
PA_atk-s05_13a4:1077_2	āyupariyosāne tāvatiṃsabhavane bodhisattassa pādaparicārikā hutvā nibbatti.	1077	
PA_atk-s05_13a4:1078_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1078	
PA_atk-s05_13a4:1078_1	ukkaṇṭhitabhikkhu sotāpattiphale patiṭṭhahi. Tadā rājadhītā rāhulamātā ahosi, sakko	1078	
PA_atk-s05_13a4:1078_2	pana ahameva ahosinti.	1078	
PA_atk-s05_13a4:1079	Udayajātakavaṇṇanā catutthā.	107	
PA_atk-s05_13a4:1081	[459] 5. Pānīyajātakavaṇṇanā	108	
PA_atk-s05_13a4:1082_0	Mitto mittassāti idaṃ satthā jetavane viharanto kilesaniggahaṃ ārabbha kathesi. Ekasmiñhi	1082	
PA_atk-s05_13a4:1082_1	samaye sāvatthivāsino pañcasatā gihisahāyakā tathāgatassa dhammadesanaṃ sutvā pabbajitvā	1082	
PA_atk-s05_13a4:1082_2	upasampannā antokoṭisanthāre vasantā aḍḍharattasamaye kāmavitakkaṃ vitakkesuṃ. Sabbaṃ	1082	
PA_atk-s05_13a4:1082_3	heṭṭhā vuttanayeneva veditabbaṃ. Bhagavato āṇattiyā panāyasmatā ānandena bhikkhusaṅghe	1082	
PA_atk-s05_13a4:1082_4	sannipātite satthā paññattāsane nisīditvā anodissakaṃ katvā “kāmavitakkaṃ vitakkayitthā”ti	1082	
PA_atk-s05_13a4:1082_5	avatvā sabbasaṅgāhikavaseneva “bhikkhave, kileso khuddako nāma natthi, bhikkhunā	1082	
PA_atk-s05_13a4:1082_6	nāma uppannuppannā kilesā niggahetabbā, porāṇakapaṇḍitā anuppannepi buddhe kilese	1082	
PA_atk-s05_13a4:1082_7	niggahetvā paccekabodhiñāṇaṃ pattā”ti vatvā atītaṃ āhari.	1082	
PA_atk-s05_13a4:1083_0	Atīte bārāṇasiyaṃ brahmadatte rajjaṃ kārente kāsiraṭṭhe ekasmiṃ gāmake dve sahāyakā	1083	
PA_atk-s05_13a4:1083_1	pānīyatumbāni ādāya khettaṃ gantvā ekamantaṃ ṭhapetvā khettaṃ koṭṭetvā pipāsitakāle	1083	
PA_atk-s05_13a4:1083_2	āgantvā pānīyaṃ pivanti. Tesu eko pānīyatthāya āgantvā attano pānīyaṃ rakkhanto itarassa	1083	
PA_atk-s05_13a4:1083_3	tumbato pivitvā sāyaṃ araññā nikkhamitvā nhāyitvā ṭhito “atthi nu kho me kāyadvārādīhi	1083	
PA_atk-s05_13a4:1083_4	ajja kiñci pāpaṃ kata”nti upadhārento thenetvā pānīyassa pivitabhāvaṃ disvā saṃvegappatto	1083	
PA_atk-s05_13a4:1083_5	hutvā “ayaṃ taṇhā vaḍḍhamānā maṃ apāyesu khipissati, imaṃ kilesaṃ niggaṇhissāmī”ti	1083	
PA_atk-s05_13a4:1083_6	pānīyassa thenetvā pivitabhāvaṃ ārammaṇaṃ katvā vipassanaṃ vaḍḍhetvā paccekabodhiñāṇaṃ	1083	
PA_atk-s05_13a4:1083_7	nibbattetvā paṭiladdhaguṇaṃ āvajjento aṭṭhāsi. Atha naṃ itaro nhāyitvā uṭṭhito “ehi,	1083	
PA_atk-s05_13a4:1083_8	samma, gharaṃ gacchāmā”ti āha. “Gaccha tvaṃ, mama gharena kiccaṃ natthi, paccekabuddhā	1083	
PA_atk-s05_13a4:1083_9	nāma maya”nti. “Paccekabuddhā nāma tumhādisā na hontī”ti. “Atha kīdisā paccekabuddhā	1083	
PA_atk-s05_13a4:1083_10	hontī”ti? “Dvaṅgulakesā kāsāyavatthavasanā uttarahimavante nandamūlakapabbhāre vasantī”ti.	10831	
PA_atk-s05_13a4:1083_11	So sīsaṃ parāmasi, taṃ khaṇaññevassa gihiliṅgaṃ antaradhāyi, surattadupaṭṭaṃ nivatthameva,	10831	
PA_atk-s05_13a4:1083_12	vijjulatāsadisaṃ kāyabandhanaṃ baddhameva, alattakapāṭalavaṇṇaṃ uttarāsaṅgacīvaraṃ	10831	
PA_atk-s05_13a4:1083_13	ekaṃsaṃ katameva, meghavaṇṇaṃ paṃsukūlacīvaraṃ dakkhiṇaaṃsakūṭe ṭhapitameva, bhamaravaṇṇo	10831	
PA_atk-s05_13a4:1083_14	mattikāpatto vāmaaṃsakūṭe laggitova ahosi. So ākāse ṭhatvā dhammaṃ desetvā uppatitvā	10831	
PA_atk-s05_13a4:1083_15	nandamūlakapabbhāreyeva otari.	10831	
PA_atk-s05_13a4:1084_0	Aparopi kāsigāmeyeva kuṭumbiko āpaṇe nisinno ekaṃ purisaṃ attano bhariyaṃ ādāya gacchantaṃ	1084	
PA_atk-s05_13a4:1084_1	disvā taṃ uttamarūpadharaṃ itthiṃ indriyāni bhinditvā oloketvā puna cintesi “ayaṃ	1084	
PA_atk-s05_13a4:1084_2	lobho vaḍḍhamāno maṃ apāyesu khipissatī”ti saṃviggamānaso vipassanaṃ vaḍḍhetvā paccekabodhiñāṇaṃ	1084	
PA_atk-s05_13a4:1084_3	nibbattetvā ākāse ṭhito dhammaṃ desetvā nandamūlakapabbhārameva gato.	1084	
PA_atk-s05_13a4:1085_0	Aparepi kāsigāmavāsinoyeva dve pitāputtā ekato maggaṃ paṭipajjiṃsu. Aṭavīmukhe pana	1085	
PA_atk-s05_13a4:1085_1	corā uṭṭhitā honti. Te pitāputte labhitvā puttaṃ gahetvā “dhanaṃ āharitvā tava puttaṃ	1085	
PA_atk-s05_13a4:1085_2	gaṇhā”ti pitaraṃ vissajjenti, dve bhātaro labhitvā kaniṭṭhaṃ gahetvā jeṭṭhaṃ vissajjenti,	1085	
PA_atk-s05_13a4:1085_3	ācariyantevāsike labhitvā ācariyaṃ gahetvā antevāsikaṃ vissajjenti, antevāsiko sippalobhena	1085	
PA_atk-s05_13a4:1085_4	dhanaṃ āharitvā ācariyaṃ gaṇhitvā gacchati. Atha te pitāputtāpi tattha corānaṃ uṭṭhitabhāvaṃ	1085	
PA_atk-s05_13a4:1085_5	ñatvā “tvaṃ maṃ ‘pitā’ti mā vada, ahampi taṃ ‘putto’ti na vakkhāmī”ti katikaṃ katvā	1085	
PA_atk-s05_13a4:1085_6	corehi gahitakāle “tumhe aññamaññaṃ kiṃ hothā”ti puṭṭhā “na kiñci homā”ti sampajānamusāvādaṃ	1085	
PA_atk-s05_13a4:1085_7	kariṃsu. Tesu aṭavito nikkhamitvā sāyaṃ nhāyitvā ṭhitesu putto attano sīlaṃ sodhento	1085	
PA_atk-s05_13a4:1085_8	taṃ musāvādaṃ disvā “idaṃ pāpaṃ vaḍḍhamānaṃ maṃ apāyesu khipissati, imaṃ kilesaṃ	1085	
PA_atk-s05_13a4:1085_9	niggaṇhissāmī”ti vipassanaṃ vaḍḍhetvā paccekabodhiñāṇaṃ nibbattetvā ākāse ṭhito pitu	1085	
PA_atk-s05_13a4:1085_10	dhammaṃ desetvā nandamūlakapabbhārameva gato.	10851	
PA_atk-s05_13a4:1086_0	Aparopi kāsigāmeyeva pana eko gāmabhojako māghātaṃ kārāpesi. Atha naṃ balikammakāle	1086	
PA_atk-s05_13a4:1086_1	mahājano sannipatitvā āha “sāmi, mayaṃ migasūkarādayo māretvā yakkhānaṃ balikammaṃ	1086	
PA_atk-s05_13a4:1086_2	karissāma, balikammakālo eso”ti. Tumhākaṃ pubbe karaṇaniyāmeneva karothāti manussā	1086	
PA_atk-s05_13a4:1086_3	bahuṃ pāṇātipātamakaṃsu. So bahuṃ macchamaṃsaṃ disvā “ime manussā ettake pāṇe mārentā	1086	
PA_atk-s05_13a4:1086_4	mamevekassa vacanena mārayiṃsū”ti kukkuccaṃ katvā vātapānaṃ nissāya ṭhitakova vipassanaṃ	1086	
PA_atk-s05_13a4:1086_5	vaḍḍhetvā paccekabodhiñāṇaṃ nibbattetvā ākāse ṭhito mahājanassa dhammaṃ desetvā nandamūlakapabbhārameva gato.	1086	
PA_atk-s05_13a4:1087_0	Aparopi kāsiraṭṭheyeva gāmabhojako majjavikkayaṃ vāretvā “sāmi, pubbe imasmiṃ kāle	1087	
PA_atk-s05_13a4:1087_1	surāchaṇo nāma hoti, kiṃ karomā”ti mahājanena vutto “tumhākaṃ porāṇakaniyāmeneva	1087	
PA_atk-s05_13a4:1087_2	karothā”ti āha. Manussā chaṇaṃ katvā suraṃ pivitvā kalahaṃ karontā hatthapāde bhañjitvā	1087	
PA_atk-s05_13a4:1087_3	sīsaṃ bhinditvā kaṇṇe chinditvā bahudaṇḍena bajjhiṃsu. Gāmabhojako te disvā cintesi	1087	
PA_atk-s05_13a4:1087_4	“mayi ananujānante ime imaṃ dukkhaṃ na vindeyyu”nti. So ettakena kukkuccaṃ katvā	1087	
PA_atk-s05_13a4:1087_5	vātapānaṃ nissāya ṭhitakova vipassanaṃ vaḍḍhetvā paccekabodhiñāṇaṃ nibbattetvā “appamattā	1087	
PA_atk-s05_13a4:1087_6	hothā”ti ākāse ṭhatvā dhammaṃ desetvā nandamūlakapabbhārameva gato.	1087	
PA_atk-s05_13a4:1088_0	Aparabhāge te pañca paccekabuddhā bhikkhācāratthāya bārāṇasidvāre otaritvā sunivatthā	1088	
PA_atk-s05_13a4:1088_1	supārutā pāsādikehi abhikkamādīhi piṇḍāya carantā rājadvāraṃ sampāpuṇiṃsu. Rājā te	1088	
PA_atk-s05_13a4:1088_2	disvā pasannacitto rājanivesanaṃ pavesetvā pāde dhovitvā gandhatelena makkhetvā paṇītena	1088	
PA_atk-s05_13a4:1088_3	khādanīyena bhojanīyena parivisitvā ekamantaṃ nisīditvā “bhante, tumhākaṃ paṭhamavaye	1088	
PA_atk-s05_13a4:1088_4	pabbajjā sobhati, imasmiṃ vaye pabbajantā kathaṃ kāmesu ādīnavaṃ passittha, kiṃ vo	1088	
PA_atk-s05_13a4:1088_5	ārammaṇaṃ ahosī”ti pucchi. Te tassa kathentā –	1088	
PA_atk-s05_13a4:1090	“Mitto mittassa pānīyaṃ, adinnaṃ paribhuñjisaṃ;	109	
PA_atk-s05_13a4:1091	Tena pacchā vijigucchiṃ, taṃ pāpaṃ pakataṃ mayā;	109	
PA_atk-s05_13a4:1092	Mā puna akaraṃ pāpaṃ, tasmā pabbajito ahaṃ.	109	
PA_atk-s05_13a4:1094	“Paradārañca disvāna, chando me udapajjatha;	109	
PA_atk-s05_13a4:1095	Tena pacchā vijigucchiṃ, taṃ pāpaṃ pakataṃ mayā;	109	
PA_atk-s05_13a4:1096	Mā puna akaraṃ pāpaṃ, tasmā pabbajito ahaṃ.	109	
PA_atk-s05_13a4:1098	“Pitaraṃ me mahārāja, corā agaṇhu kānane;	109	
PA_atk-s05_13a4:1099	Tesāhaṃ pucchito jānaṃ, aññathā naṃ viyākariṃ.	109	
PA_atk-s05_13a4:1101	“Tena pacchā vijigucchiṃ, taṃ pāpaṃ pakataṃ mayā;	110	
PA_atk-s05_13a4:1102	Mā puna akaraṃ pāpaṃ, tasmā pabbajito ahaṃ.	110	
PA_atk-s05_13a4:1104	“Pāṇātipātamakaruṃ, somayāge upaṭṭhite;	110	
PA_atk-s05_13a4:1105	Tesāhaṃ samanuññāsiṃ.	110	
PA_atk-s05_13a4:1107	“Tena pacchā vijigucchiṃ, taṃ pāpaṃ pakataṃ mayā;	110	
PA_atk-s05_13a4:1108	Mā puna akaraṃ pāpaṃ, tasmā pabbajito ahaṃ.	110	
PA_atk-s05_13a4:1110	“Surāmerayamādhukā, ye janā paṭhamāsu no;	111	
PA_atk-s05_13a4:1111	Bahūnaṃ te anatthāya, majjapānamakappayuṃ;	111	
PA_atk-s05_13a4:1112	Tesāhaṃ samanuññāsiṃ.	111	
PA_atk-s05_13a4:1114	“Tena pacchā vijigucchiṃ, taṃ pāpaṃ pakataṃ mayā;	111	
PA_atk-s05_13a4:1115	Mā puna akaraṃ pāpaṃ, tasmā pabbajito aha”nti. –	111	
PA_atk-s05_13a4:1116	Imā paṭipāṭiyā pañca gāthā abhāsiṃsu. Rājāpi ekamekassa byākaraṇaṃ sutvā “bhante, ayaṃ pabbajjā tumhākaṃ yevānucchavikā”ti thutimakāsi.	111	
PA_atk-s05_13a4:1117_0	Tattha mitto mittassāti mahārāja, ahaṃ ekassa mitto hutvā tassa mittassa santakaṃ	1117	
PA_atk-s05_13a4:1117_1	pānīyaṃ iminā niyāmeneva paribhuñjiṃ. Tasmāti yasmā puthujjanā nāma pāpakammaṃ karonti,	1117	
PA_atk-s05_13a4:1117_2	tasmā ahaṃ mā puna akaraṃ pāpaṃ, taṃ pāpaṃ ārammaṇaṃ katvā pabbajitomhi. Chandoti	1117	
PA_atk-s05_13a4:1117_3	mahārāja, imināva niyāmena mama paradāraṃ disvā kāme chando uppajji. Agaṇhūti agaṇhiṃsu.	1117	
PA_atk-s05_13a4:1117_4	Jānanti tesaṃ corānaṃ “ayaṃ kiṃ te hotī”ti pucchito jānantoyeva “na kiñci hotī”ti	1117	
PA_atk-s05_13a4:1117_5	aññathā byākāsiṃ. Somayāgeti navacande uṭṭhite somayāgaṃ nāma yakkhabaliṃ kariṃsu,	1117	
PA_atk-s05_13a4:1117_6	tasmiṃ upaṭṭhite. Samanuññāsinti samanuñño āsiṃ. Surāmerayamādhukāti piṭṭhasurādisurañca	1117	
PA_atk-s05_13a4:1117_7	pupphāsavādimerayañca pakkamadhu viya madhuraṃ maññamānā. Ye janā paṭhamāsu noti	1117	
PA_atk-s05_13a4:1117_8	ye no gāme janā paṭhamaṃ evarūpā āsuṃ ahesuṃ. Bahūnaṃ teti te ekadivasaṃ ekasmiṃ	1117	
PA_atk-s05_13a4:1117_9	chaṇe patte bahūnaṃ anatthāya majjapānaṃ akappayiṃsu.	1117	
PA_atk-s05_13a4:1118_0	Rājā tesaṃ dhammaṃ sutvā pasannacitto cīvarasāṭake ca bhesajjāni ca datvā paccekabuddhe	1118	
PA_atk-s05_13a4:1118_1	uyyojesi. Tepi tassa anumodanaṃ katvā tattheva agamaṃsu. Tato paṭṭhāya rājā vatthukāmesu	1118	
PA_atk-s05_13a4:1118_2	viratto anapekkho hutvā nānaggarasabhojanaṃ bhuñjitvā itthiyo anālapitvā anoloketvā	1118	
PA_atk-s05_13a4:1118_3	virattacitto uṭṭhāya sirigabbhaṃ pavisitvā nisinno setabhittiyaṃ kasiṇaparikammaṃ	1118	
PA_atk-s05_13a4:1118_4	katvā jhānaṃ nibbattesi. So jhānappatto kāme garahanto –	1118	
PA_atk-s05_13a4:1120	“Dhiratthu subahū kāme, duggandhe bahukaṇṭake;	112	
PA_atk-s05_13a4:1121	Ye ahaṃ paṭisevanto, nālabhiṃ tādisaṃ sukha”nti. – gāthamāha;	112	
PA_atk-s05_13a4:1122	Tattha bahukaṇṭaketi bahū paccāmitte. Ye ahanti yo ahaṃ, ayameva vā pāṭho. Tādisanti etādisaṃ kilesarahitaṃ jhānasukhaṃ.	112	
PA_atk-s05_13a4:1123_0	Athassa aggamahesī “ayaṃ rājā paccekabuddhānaṃ dhammakathaṃ sutvā ukkaṇṭhitarūpo	1123	
PA_atk-s05_13a4:1123_1	ahosi, amhehi saddhiṃ akathetvāva sirigabbhaṃ paviṭṭho, pariggaṇhissāmi tāva na”nti	1123	
PA_atk-s05_13a4:1123_2	cintetvā sirigabbhadvāre ṭhitā rañño kāmesu garahantassa udānaṃ sutvā “mahārāja,	1123	
PA_atk-s05_13a4:1123_3	tvaṃ kāme garahasi, kāmasukhasadisaṃ nāma sukhaṃ natthī”ti kāme vaṇṇentī itaraṃ gāthamāha –	1123	
PA_atk-s05_13a4:1125	“Mahassādā sukhā kāmā, natthi kāmā paraṃ sukhaṃ;	112	
PA_atk-s05_13a4:1126	Ye kāme paṭisevanti, saggaṃ te upapajjare”ti.	112	
PA_atk-s05_13a4:1127	Tattha mahassādāti mahārāja, ete kāmā nāma mahāassādā, ito uttariṃ aññaṃ sukhaṃ natthi. Kāmasevino hi apāye anupagamma sagge nibbattantīti attho.	112	
PA_atk-s05_13a4:1128	Taṃ sutvā bodhisatto tassā “nassa vasali, kiṃ kathesi, kāmesu sukhaṃ nāma kuto atthi, vipariṇāmadukkhā ete”ti garahanto sesagāthā abhāsi –	112	
PA_atk-s05_13a4:1130	“Appassādā dukhā kāmā, natthi kāmā paraṃ dukhaṃ;	113	
PA_atk-s05_13a4:1131	Ye kāme paṭisevanti, nirayaṃ te upapajjare.	113	
PA_atk-s05_13a4:1133	“Asī yathā sunisito, nettiṃsova supāyiko;	113	
PA_atk-s05_13a4:1134	Sattīva urasi khittā, kāmā dukkhatarā tato.	113	
PA_atk-s05_13a4:1136	“Aṅgārānaṃva jalitaṃ, kāsuṃ sādhikaporisaṃ;	113	
PA_atk-s05_13a4:1137	Phālaṃva divasaṃtattaṃ, kāmā dukkhatarā tato.	113	
PA_atk-s05_13a4:1139	“Visaṃ yathā halāhalaṃ, telaṃ pakkuthitaṃ yathā;	113	
PA_atk-s05_13a4:1140	Tambalohavilīnaṃva, kāmā dukkhatarā tato”ti.	114	
PA_atk-s05_13a4:1141_0	Tattha nettiṃsoti nikkaruṇo, idampi ekassa khaggassa nāmaṃ. Dukkhatarāti evaṃ jalitaṅgārakāsuṃ	1141	
PA_atk-s05_13a4:1141_1	vā divasaṃ tattaṃ phālaṃ vā paṭicca yaṃ dukkhaṃ uppajjati, tatopi kāmāyeva dukkhatarāti	1141	
PA_atk-s05_13a4:1141_2	attho. Anantaragāthāya yathā etāni visādīni dukkhāvahanato dukkhāni, evaṃ kāmāpi	1141	
PA_atk-s05_13a4:1141_3	dukkhā, taṃ pana kāmadukkhaṃ itarehi dukkhehi dukkhataranti attho.	1141	
PA_atk-s05_13a4:1142_0	Evaṃ mahāsatto deviyā dhammaṃ desetvā amacce sannipātetvā “bhonto amaccā, tumhe rajjaṃ	1142	
PA_atk-s05_13a4:1142_1	paṭipajjatha, ahaṃ pabbajissāmī”ti vatvā mahājanassa rodantassa paridevantassa uṭṭhāya	1142	
PA_atk-s05_13a4:1142_2	ākāse ṭhatvā ovādaṃ datvā anilapatheneva uttarahimavantaṃ gantvā ramaṇīye padese	1142	
PA_atk-s05_13a4:1142_3	assamaṃ māpetvā isipabbajjaṃ pabbajitvā āyupariyosāne brahmalokaparāyaṇo ahosi.	1142	
PA_atk-s05_13a4:1143_0	Satthā imaṃ dhammadesanaṃ āharitvā “bhikkhave, kileso khuddako nāma natthi, appamattakopi	1143	
PA_atk-s05_13a4:1143_1	paṇḍitehi niggahitabboyevā”ti vatvā saccāni pakāsetvā jātakaṃ samodhānesi, saccapariyosāne	1143	
PA_atk-s05_13a4:1143_2	pañcasatā bhikkhū arahatte patiṭṭhahiṃsu. Tadā paccekabuddhā parinibbāyiṃsu, devī	1143	
PA_atk-s05_13a4:1143_3	rāhulamātā ahosi, rājā pana ahameva ahosinti.	1143	
PA_atk-s05_13a4:1144	Pānīyajātakavaṇṇanā pañcamā.	114	
PA_atk-s05_13a4:1146	[460] 6. Yudhañcayajātakavaṇṇanā	114	
PA_atk-s05_13a4:1147_0	Mittāmaccaparibyūḷhanti idaṃ satthā jetavane viharanto mahābhinikkhamanaṃ ārabbha	1147	
PA_atk-s05_13a4:1147_1	kathesi. Ekadivasañhi dhammasabhāyaṃ sannipatitā bhikkhū “āvuso, sace dasabalo agāraṃ	1147	
PA_atk-s05_13a4:1147_2	ajjhāvasissa, sakalacakkavāḷagabbhe cakkavattirājā abhavissa sattaratanasamannāgato	1147	
PA_atk-s05_13a4:1147_3	caturiddhīhi samiddho parosahassaputtaparivāro, so evarūpaṃ sirivibhavaṃ pahāya kāmesu	1147	
PA_atk-s05_13a4:1147_4	dosaṃ disvā aḍḍharattasamaye channasahāyova kaṇṭakamāruyha nikkhamitvā anomanadītīre	1147	
PA_atk-s05_13a4:1147_5	pabbajitvā chabbassāni dukkarakārikaṃ katvā sammāsambodhiṃ patto”ti satthu guṇakathaṃ	1147	
PA_atk-s05_13a4:1147_6	kathayiṃsu. Satthā āgantvā “kāya nuttha, bhikkhave, etarahi kathāya sannisinnā”ti	1147	
PA_atk-s05_13a4:1147_7	pucchitvā “imāya nāmā”ti vutte “na, bhikkhave, tathāgato idāneva mahābhinikkhamanaṃ	1147	
PA_atk-s05_13a4:1147_8	nikkhanto, pubbepi dvādasayojanike bārāṇasinagare rajjaṃ pahāya nikkhantoyevā”ti vatvā atītaṃ āhari.	1147	
PA_atk-s05_13a4:1148_0	Atīte rammanagare sabbadatto nāma rājā ahosi. Ayañhi bārāṇasī udayajātake surundhananagaraṃ	1148	
PA_atk-s05_13a4:1148_1	nāma jātā, cūḷasutasomajātake sudassanaṃ nāma, soṇanandajātake brahmavaḍḍhanaṃ nāma,	1148	
PA_atk-s05_13a4:1148_2	khaṇḍahālajātake pupphavatī nāma, saṅkhabrāhmaṇajātake moḷinī nāma, imasmiṃ pana	1148	
PA_atk-s05_13a4:1148_3	yudhañcayajātake rammanagaraṃ nāma ahosi. Evamassā kadāci nāmaṃ parivattati. Tattha	1148	
PA_atk-s05_13a4:1148_4	sabbadattarañño puttasahassaṃ ahosi. Yudhañcayassa nāma jeṭṭhaputtassa uparajjaṃ	1148	
PA_atk-s05_13a4:1148_5	adāsi. So divase divase mahādānaṃ pavattesi. Evaṃ gacchante kāle bodhisatto ekadivasaṃ	1148	
PA_atk-s05_13a4:1148_6	pātova rathavaramāruyha mahantena sirivibhavena uyyānakīḷaṃ gacchanto rukkhaggatiṇaggasākhaggamakkaṭakasuttajālādīsu	1148	
PA_atk-s05_13a4:1148_7	muttājālākārena laggitaussavabindūni disvā “samma sārathi, kiṃ nāmeta”nti pucchitvā	1148	
PA_atk-s05_13a4:1148_8	“ete deva, himasamaye patanakaussavabindūni nāmā”ti sutvā divasabhāgaṃ uyyāne kīḷitvā	1148	
PA_atk-s05_13a4:1148_9	sāyanhakāle paccāgacchanto te adisvāva “samma sārathi, kahaṃ nu kho ete ussavabindū,	1148	
PA_atk-s05_13a4:1148_10	na te idāni passāmī”ti pucchi. “Deva, te sūriye uggacchante sabbeva bhijjitvā pathaviyaṃ	11481	
PA_atk-s05_13a4:1148_11	patantī”ti sutvā saṃvegappatto hutvā “imesaṃ sattānaṃ jīvitasaṅkhārāpi tiṇagge ussavabindusadisāva,	11481	
PA_atk-s05_13a4:1148_12	mayā byādhijarāmaraṇehi apīḷiteyeva mātāpitaro āpucchitvā pabbajituṃ vaṭṭatī”ti ussavabindumeva	11481	
PA_atk-s05_13a4:1148_13	ārammaṇaṃ katvā āditte viya tayo bhave passanto attano gehaṃ agantvā alaṅkatapaṭiyattāya	11481	
PA_atk-s05_13a4:1148_14	vinicchayasālāya nisinnassa pitu santikaṃyeva gantvā pitaraṃ vanditvā ekamantaṃ ṭhito	11481	
PA_atk-s05_13a4:1148_15	pabbajjaṃ yācanto paṭhamaṃ gāthamāha –	11481	
PA_atk-s05_13a4:1150	“Mittāmaccaparibyūḷhaṃ, ahaṃ vande rathesabhaṃ;	115	
PA_atk-s05_13a4:1151	Pabbajissāmahaṃ rāja, taṃ devo anumaññatū”ti.	115	
PA_atk-s05_13a4:1152	Tattha paribyūḷhanti parivāritaṃ. Taṃ devoti taṃ mama pabbajjaṃ devo anujānātūti attho.	115	
PA_atk-s05_13a4:1153	Atha naṃ rājā nivārento dutiyaṃ gāthamāha –	115	
PA_atk-s05_13a4:1155	“Sace te ūnaṃ kāmehi, ahaṃ paripūrayāmi te;	115	
PA_atk-s05_13a4:1156	Yo taṃ hiṃ sati vāremi, mā pabbaja yudhañcayā”ti.	115	
PA_atk-s05_13a4:1157	Taṃ sutvā kumāro tatiyaṃ gāthamāha –	115	
PA_atk-s05_13a4:1159	“Na matthi ūnaṃ kāmehi, hiṃsitā me na vijjati;	115	
PA_atk-s05_13a4:1160	Dīpañca kātumicchāmi, yaṃ jarā nābhikīratī”ti.	116	
PA_atk-s05_13a4:1161_0	Tattha dīpañcāti tāta neva mayhaṃ kāmehi ūnaṃ atthi, na maṃ hiṃsanto koci vijjati,	1161	
PA_atk-s05_13a4:1161_1	ahaṃ pana paralokagamanāya attano patiṭṭhaṃ kātumicchāmi. Kīdisaṃ? Yaṃ jarā nābhikīrati	1161	
PA_atk-s05_13a4:1161_2	na viddhaṃseti, tamahaṃ kātumicchāmi, amatamahānibbānaṃ gavesissāmi, na me kāmehi	1161	
PA_atk-s05_13a4:1161_3	attho, anujānātha maṃ, mahārājāti vadati.	1161	
PA_atk-s05_13a4:1162	Iti punappunaṃ kumāro pabbajjaṃ yāci, rājā “mā pabbajā”ti vāreti. Tamatthamāvikaronto satthā upaḍḍhaṃ gāthamāha –	116	
PA_atk-s05_13a4:1164	“Putto vā pitaraṃ yāce, pitā vā puttamorasa”nti.	116	
PA_atk-s05_13a4:1165	Tattha vā-kāro sampiṇḍanattho. Idaṃ vuttaṃ hoti – “evaṃ, bhikkhave, putto ca pitaraṃ yācati, pitā ca orasaṃ puttaṃ yācatī”ti.	116	
PA_atk-s05_13a4:1166	Sesaṃ upaḍḍhagāthaṃ rājā āha –	116	
PA_atk-s05_13a4:1167	“Negamo taṃ yāce tāta, mā pabbaja yudhañcayā”ti.	116	
PA_atk-s05_13a4:1168	Tassattho – ayaṃ te tāta nigamavāsimahājano yācati, nagarajanopi mā tvaṃ pabbajāti.	116	
PA_atk-s05_13a4:1169	Kumāro punapi pañcamaṃ gāthamāha –	116	
PA_atk-s05_13a4:1171	“Mā maṃ deva nivārehi, pabbajantaṃ rathesabha;	117	
PA_atk-s05_13a4:1172	Māhaṃ kāmehi sammatto, jarāya vasamanvagū”ti.	117	
PA_atk-s05_13a4:1173_0	Tattha vasamanvagūti mā ahaṃ kāmehi sammatto pamatto jarāya vasagāmī nāma homi, vaṭṭadukkhaṃ	1173	
PA_atk-s05_13a4:1173_1	pana khepetvā yathā ca sabbaññutaññāṇappaṭivijjhanako homi,. Tathā maṃ olokehīti adhippāyo.	1173	
PA_atk-s05_13a4:1174_0	Evaṃ vutte rājā appaṭibhāṇo ahosi. Mātā panassa “putto te, devi, pitaraṃ pabbajjaṃ	1174	
PA_atk-s05_13a4:1174_1	anujānāpetī”ti sutvā “kiṃ tumhe kathethā”ti nirassāsena mukhena suvaṇṇasivikāya nisīditvā	1174	
PA_atk-s05_13a4:1174_2	sīghaṃ vinicchayaṭṭhānaṃ gantvā yācamānā chaṭṭhaṃ gāthamāha –	1174	
PA_atk-s05_13a4:1176	“Ahaṃ taṃ tāta yācāmi, ahaṃ putta nivāraye;	117	
PA_atk-s05_13a4:1177	Ciraṃ taṃ daṭṭhumicchāmi, mā pabbaja yudhañcayā”ti.	117	
PA_atk-s05_13a4:1178	Taṃ sutvā kumāro sattamaṃ gāthamāha –	117	
PA_atk-s05_13a4:1180	“Ussāvova tiṇaggamhi, sūriyuggamanaṃ pati;	118	
PA_atk-s05_13a4:1181	Evamāyu manussānaṃ, mā maṃ amma nivārayā”ti.	118	
PA_atk-s05_13a4:1182_0	Tassattho – amma, yathā tiṇagge ussavabindu sūriyassa uggamanaṃ patiṭṭhātuṃ na sakkoti,	1182	
PA_atk-s05_13a4:1182_1	pathaviyaṃ patati, evaṃ imesaṃ sattānaṃ jīvitaṃ parittaṃ tāvakālikaṃ aciraṭṭhitikaṃ,	1182	
PA_atk-s05_13a4:1182_2	evarūpe lokasannivāse kathaṃ tvaṃ ciraṃ maṃ passasi, mā maṃ nivārehīti.	1182	
PA_atk-s05_13a4:1183	Evaṃ vuttepi sā punappunaṃ yāciyeva. Tato mahāsatto pitaraṃ āmantetvā aṭṭhamaṃ gāthamāha –	118	
PA_atk-s05_13a4:1185	“Taramāno imaṃ yānaṃ, āropetu rathesabha;	118	
PA_atk-s05_13a4:1186	Mā me mātā tarantassa, antarāyakarā ahū”ti.	118	
PA_atk-s05_13a4:1187	Tassattho – tāta rathesabha, imaṃ mama mātaraṃ taramāno puriso suvaṇṇasivikāyānaṃ āropetu, mā me jātijarābyādhimaraṇakantāraṃ tarantassa atikkamantassa mātā antarāyakarā ahūti.	118	
PA_atk-s05_13a4:1188_0	Rājā puttassa vacanaṃ sutvā “gaccha, bhadde, tava sivikāya nisīditvā rativaḍḍhanapāsādaṃ	1188	
PA_atk-s05_13a4:1188_1	abhiruhā”ti āha. Sā tassa vacanaṃ sutvā ṭhātuṃ asakkontī nārīgaṇaparivutā gantvā	1188	
PA_atk-s05_13a4:1188_2	pāsādaṃ abhiruhitvā “kā nu kho puttassa pavattī”ti vinicchayaṭṭhānaṃ olokentī aṭṭhāsi.	1188	
PA_atk-s05_13a4:1188_3	Bodhisatto mātu gatakāle puna pitaraṃ yāci. Rājā paṭibāhituṃ asakkonto “tena hi tāta,	1188	
PA_atk-s05_13a4:1188_4	tava manaṃ matthakaṃ pāpehi, pabbajāhī”ti anujāni. Rañño anuññātakāle bodhisattassa	1188	
PA_atk-s05_13a4:1188_5	kaniṭṭho yudhiṭṭhilakumāro nāma pitaraṃ vanditvā “tāta, mayhaṃ pabbajjaṃ anujānāthā”ti	1188	
PA_atk-s05_13a4:1188_6	anujānāpesi. Ubhopi bhātaro pitaraṃ vanditvā kāme pahāya mahājanaparivutā vinicchayato	1188	
PA_atk-s05_13a4:1188_7	nikkhamiṃsu. Devīpi mahāsattaṃ oloketvā “mama putte pabbajite rammanagaraṃ tucchaṃ	1188	
PA_atk-s05_13a4:1188_8	bhavissatī”ti paridevamānā gāthādvayamāha –	1188	
PA_atk-s05_13a4:1190	“Abhidhāvatha bhaddante, suññaṃ hessati rammakaṃ;	119	
PA_atk-s05_13a4:1191	Yudhañcayo anuññāto, sabbadattena rājinā.	119	
PA_atk-s05_13a4:1193	“Yohu seṭṭho sahassassa, yuvā kañcanasannibho;	119	
PA_atk-s05_13a4:1194	Soyaṃ kumāro pabbajito, kāsāyavasano balī”ti.	119	
PA_atk-s05_13a4:1195_0	Tattha abhidhāvathāti parivāretvā ṭhitā nāriyo sabbā vegena dhāvathāti āṇāpeti. Bhaddanteti	1195	
PA_atk-s05_13a4:1195_1	evaṃ gantvā “bhaddaṃ tava hotū”ti vadatha. Rammakanti rammanagaraṃ sandhāyāha. Yohu	1195	
PA_atk-s05_13a4:1195_2	seṭṭhoti yo rañño putto sahassassa seṭṭho ahosi, so pabbajitoti pabbajjāya gacchantaṃ sandhāyevamāha.	1195	
PA_atk-s05_13a4:1196_0	Bodhisattopi na tāva pabbajati. So hi mātāpitaro vanditvā kaniṭṭhaṃ yudhiṭṭhilakumāraṃ	1196	
PA_atk-s05_13a4:1196_1	gahetvā nagarā nikkhamma mahājanaṃ nivattetvā ubhopi bhātaro himavantaṃ pavisitvā	1196	
PA_atk-s05_13a4:1196_2	manorame ṭhāne assamapadaṃ karitvā isipabbajjaṃ pabbajitvā jhānābhiññaṃ nibbattetvā	1196	
PA_atk-s05_13a4:1196_3	vanamūlaphalādīhi yāvajīvaṃ yāpetvā brahmalokaparāyaṇā ahesuṃ. Tamatthaṃ osāne abhisambuddhagāthāya dīpeti –	1196	
PA_atk-s05_13a4:1198	“Ubho kumārā pabbajitā, yudhañcayo yudhiṭṭhilo;	119	
PA_atk-s05_13a4:1199	Pahāya mātāpitaro, saṅgaṃ chetvāna maccuno”ti.	119	
PA_atk-s05_13a4:1200	Tattha maccunoti mārassa. Idaṃ vuttaṃ hoti – bhikkhave, yudhañcayo ca yudhiṭṭhilo ca te ubhopi kumārā mātāpitaro pahāya mārassa santakaṃ rāgadosamohasaṅgaṃ chinditvā pabbajitāti.	120	
PA_atk-s05_13a4:1201_0	Satthā imaṃ dhammadesanaṃ āharitvā saccāni pakāsetvā “na bhikkhave, idāneva, pubbepi	1201	
PA_atk-s05_13a4:1201_1	tathāgato rajjaṃ chaḍḍetvā pabbajitoyevā”ti vatvā jātakaṃ samodhānesi – “tadā mātāpitaro	1201	
PA_atk-s05_13a4:1201_2	mahārājakulāni ahesuṃ, yudhiṭṭhilakumāro ānando, yudhañcayo pana ahameva ahosi”nti.	1201	
PA_atk-s05_13a4:1202	Yudhañcayajātakavaṇṇanā chaṭṭhā.	120	
PA_atk-s05_13a4:1204	[461] 7. Dasarathajātakavaṇṇanā	120	
PA_atk-s05_13a4:1205_0	Etha lakkhaṇa sītā cāti idaṃ satthā jetavane viharanto ekaṃ matapitikaṃ kuṭumbikaṃ	1205	
PA_atk-s05_13a4:1205_1	ārabbha kathesi. So hi pitari kālakate sokābhibhūto sabbakiccāni pahāya sokānuvattakova	1205	
PA_atk-s05_13a4:1205_2	ahosi. Satthā paccūsasamaye lokaṃ olokento tassa sotāpattiphalūpanissayaṃ disvā punadivase	1205	
PA_atk-s05_13a4:1205_3	sāvatthiyaṃ piṇḍāya caritvā katabhattakicco bhikkhū uyyojetvā ekaṃ pacchāsamaṇaṃ	1205	
PA_atk-s05_13a4:1205_4	gahetvā tassa gehaṃ gantvā vanditvā nisinnaṃ madhuravacanena ālapanto “kiṃ socasi	1205	
PA_atk-s05_13a4:1205_5	upāsakā”ti vatvā “āma, bhante, pitusoko maṃ bādhatī”ti vutte “upāsaka, porāṇakapaṇḍitā	1205	
PA_atk-s05_13a4:1205_6	aṭṭhavidhe lokadhamme tathato jānantā pitari kālakate appamattakampi sokaṃ na kariṃsū”ti	1205	
PA_atk-s05_13a4:1205_7	vatvā tena yācito atītaṃ āhari.	1205	
PA_atk-s05_13a4:1206_0	Atīte bārāṇasiyaṃ dasarathamahārājā nāma agatigamanaṃ pahāya dhammena rajjaṃ kāresi.	1206	
PA_atk-s05_13a4:1206_1	Tassa soḷasannaṃ itthisahassānaṃ jeṭṭhikā aggamahesī dve putte ekañca dhītaraṃ vijāyi.	1206	
PA_atk-s05_13a4:1206_2	Jeṭṭhaputto rāmapaṇḍito nāma ahosi, dutiyo lakkhaṇakumāro nāma, dhītā sītā devī nāma.	1206	
PA_atk-s05_13a4:1206_3	Aparabhāge mahesī kālamakāsi. Rājā tassā kālakatāya cirataraṃ sokavasaṃ gantvā amaccehi	1206	
PA_atk-s05_13a4:1206_4	saññāpito tassā kattabbaparihāraṃ katvā aññaṃ aggamahesiṭṭhāne ṭhapesi. Sā rañño	1206	
PA_atk-s05_13a4:1206_5	piyā ahosi manāpā. Sāpi aparabhāge gabbhaṃ gaṇhitvā laddhagabbhaparihārā puttaṃ vijāyi,	1206	
PA_atk-s05_13a4:1206_6	“bharatakumāro”tissa nāmaṃ akaṃsu. Rājā puttasinehena “bhadde, varaṃ te dammi, gaṇhāhī”ti	1206	
PA_atk-s05_13a4:1206_7	āha. Sā gahitakaṃ katvā ṭhapetvā kumārassa sattaṭṭhavassakāle rājānaṃ upasaṅkamitvā	1206	
PA_atk-s05_13a4:1206_8	“deva, tumhehi mayhaṃ puttassa varo dinno, idānissa varaṃ dethā”ti āha. Gaṇha, bhaddeti.	1206	
PA_atk-s05_13a4:1206_9	“Deva, puttassa me rajjaṃ dethā”ti vutte rājā accharaṃ paharitvā “nassa, vasali,	1206	
PA_atk-s05_13a4:1206_10	mayhaṃ dve puttā aggikkhandhā viya jalanti, te mārāpetvā tava puttassa rajjaṃ yācasī”ti	12061	
PA_atk-s05_13a4:1206_11	tajjesi. Sā bhītā sirigabbhaṃ pavisitvā aññesupi divasesu rājānaṃ punappunaṃ rajjameva yāci.	12061	
PA_atk-s05_13a4:1207_0	Rājā tassā taṃ varaṃ adatvāva cintesi “mātugāmo nāma akataññū mittadubbhī, ayaṃ me	1207	
PA_atk-s05_13a4:1207_1	kūṭapaṇṇaṃ vā kūṭalañjaṃ vā katvā putte ghātāpeyyā”ti. So putte pakkosāpetvā tamatthaṃ	1207	
PA_atk-s05_13a4:1207_2	ārocetvā “tātā, tumhākaṃ idha vasantānaṃ antarāyopi bhaveyya, tumhe sāmantarajjaṃ	1207	
PA_atk-s05_13a4:1207_3	vā araññaṃ vā gantvā mama maraṇakāle āgantvā kulasantakaṃ rajjaṃ gaṇheyyāthā”ti vatvā	1207	
PA_atk-s05_13a4:1207_4	puna nemittake brāhmaṇe pakkosāpetvā attano āyuparicchedaṃ pucchitvā “aññāni dvādasa	1207	
PA_atk-s05_13a4:1207_5	vassāni pavattissatī”ti sutvā “tātā, ito dvādasavassaccayena āgantvā chattaṃ ussāpeyyāthā”ti	1207	
PA_atk-s05_13a4:1207_6	āha. Te “sādhū”ti vatvā pitaraṃ vanditvā rodantā pāsādā otariṃsu. Sītā devī “ahampi	1207	
PA_atk-s05_13a4:1207_7	bhātikehi saddhiṃ gamissāmī”ti pitaraṃ vanditvā rodantī nikkhami. Tayopi janā mahāparivārā	1207	
PA_atk-s05_13a4:1207_8	nikkhamitvā mahājanaṃ nivattetvā anupubbena himavantaṃ pavisitvā sampannodake sulabhaphalāphale	1207	
PA_atk-s05_13a4:1207_9	padese assamaṃ māpetvā phalāphalena yāpentā vasiṃsu.	1207	
PA_atk-s05_13a4:1208_0	Lakkhaṇapaṇḍito ca sītā ca rāmapaṇḍitaṃ yācitvā “tumhe amhākaṃ pituṭṭhāne ṭhitā,	1208	
PA_atk-s05_13a4:1208_1	tasmā assameyeva hotha, mayaṃ phalāphalaṃ āharitvā tumhe posessāmā”ti paṭiññaṃ gaṇhiṃsu.	1208	
PA_atk-s05_13a4:1208_2	Tato paṭṭhāya rāmapaṇḍito tattheva hoti. Itare dve phalāphalaṃ āharitvā taṃ paṭijaggiṃsu.	1208	
PA_atk-s05_13a4:1208_3	Evaṃ tesaṃ phalāphalena yāpetvā vasantānaṃ dasarathamahārājā puttasokena navame saṃvacchare	1208	
PA_atk-s05_13a4:1208_4	kālamakāsi. Tassa sarīrakiccaṃ kāretvā devī “attano puttassa bharatakumārassa chattaṃ	1208	
PA_atk-s05_13a4:1208_5	ussāpethā”ti āha. Amaccā pana “chattassāmikā araññe vasantī”ti na adaṃsu. Bharatakumāro	1208	
PA_atk-s05_13a4:1208_6	“mama bhātaraṃ rāmapaṇḍitaṃ araññato ānetvā chattaṃ ussāpessāmī”ti pañcarājakakudhabhaṇḍāni	1208	
PA_atk-s05_13a4:1208_7	gahetvā caturaṅginiyā senāya tassa vasanaṭṭhānaṃ patvā avidūre khandhāvāraṃ katvā	1208	
PA_atk-s05_13a4:1208_8	tattha nivāsetvā katipayehi amaccehi saddhiṃ lakkhaṇapaṇḍitassa ca sītāya ca araññaṃ	1208	
PA_atk-s05_13a4:1208_9	gatakāle assamapadaṃ pavisitvā assamapadadvāre ṭhapitakañcanarūpakaṃ viya rāmapaṇḍitaṃ	1208	
PA_atk-s05_13a4:1208_10	nirāsaṅkaṃ sukhanisinnaṃ upasaṅkamitvā vanditvā ekamantaṃ ṭhito rañño pavattiṃ ārocetvā	12081	
PA_atk-s05_13a4:1208_11	saddhiṃ amaccehi pādesu patitvā rodati. Rāmapaṇḍito pana neva soci, na paridevi,	12081	
PA_atk-s05_13a4:1208_12	indriyavikāramattampissa nāhosi. Bharatassa pana roditvā nisinnakāle sāyanhasamaye	12081	
PA_atk-s05_13a4:1208_13	itare dve phalāphalaṃ ādāya āgamiṃsu. Rāmapaṇḍito cintesi “ime daharā mayhaṃ viya	12081	
PA_atk-s05_13a4:1208_14	pariggaṇhanapaññā etesaṃ natthi, sahasā ‘pitā vo mato’ti vutte sokaṃ sandhāretuṃ	12081	
PA_atk-s05_13a4:1208_15	asakkontānaṃ hadayampi tesaṃ phaleyya, upāyena te udakaṃ otāretvā etaṃ pavattiṃ ārocessāmī”ti.	12081	
PA_atk-s05_13a4:1208_16	Atha nesaṃ purato ekaṃ udakaṭṭhānaṃ dassetvā “tumhe aticirena āgatā, idaṃ vo daṇḍakammaṃ	12081	
PA_atk-s05_13a4:1208_17	hotu, imaṃ udakaṃ otaritvā tiṭṭhathā”ti upaḍḍhagāthaṃ tāva āha –	12081	
PA_atk-s05_13a4:1210	“Etha lakkhaṇa sītā ca, ubho otarathodaka”nti.	121	
PA_atk-s05_13a4:1211	Tassattho – etha lakkhaṇa sītā ca āgacchatha, ubhopi otaratha udakanti;	121	
PA_atk-s05_13a4:1212	Te ekavacaneneva otaritvā aṭṭhaṃsu. Atha nesaṃ pitu pavattiṃ ārocento sesaṃ upaḍḍhagāthamāha –	121	
PA_atk-s05_13a4:1213	“Evāyaṃ bharato āha, rājā dasaratho mato”ti.	121	
PA_atk-s05_13a4:1214_0	Te pitu matasāsanaṃ sutvāva visaññā ahesuṃ. Punapi nesaṃ kathesi, punapi te visaññā	1214	
PA_atk-s05_13a4:1214_1	ahesunti evaṃ yāvatatiyaṃ visaññitaṃ patte te amaccā ukkhipitvā udakā nīharitvā thale	1214	
PA_atk-s05_13a4:1214_2	nisīdāpetvā laddhassāsesu tesu sabbe aññamaññaṃ roditvā paridevitvā nisīdiṃsu. Tadā	1214	
PA_atk-s05_13a4:1214_3	bharatakumāro cintesi – “mayhaṃ bhātā lakkhaṇakumāro ca bhaginī ca sītā devī pitu	1214	
PA_atk-s05_13a4:1214_4	matasāsanaṃ sutvāva sokaṃ sandhāretuṃ na sakkonti, rāmapaṇḍito pana neva socati,	1214	
PA_atk-s05_13a4:1214_5	na paridevati, kiṃ nu kho tassa asocanakāraṇaṃ, pucchissāmi na”nti. So taṃ pucchanto dutiyaṃ gāthamāha –	1214	
PA_atk-s05_13a4:1216	“Kena rāmappabhāvena, socitabbaṃ na socasi;	121	
PA_atk-s05_13a4:1217	Pitaraṃ kālakataṃ sutvā, na taṃ pasahate dukha”nti.	121	
PA_atk-s05_13a4:1218	Tattha pabhāvenāti ānubhāvena. Na taṃ pasahate dukhanti evarūpaṃ dukkhaṃ kena kāraṇena taṃ na pīḷeti, kiṃ te asocanakāraṇaṃ, kathehi tāva nanti.	121	
PA_atk-s05_13a4:1219	Athassa rāmapaṇḍito attano asocanakāraṇaṃ kathento –	121	
PA_atk-s05_13a4:1221	“Yaṃ na sakkā nipāletuṃ, posena lapataṃ bahuṃ;	122	
PA_atk-s05_13a4:1222	Sa kissa viññū medhāvī, attānamupatāpaye.	122	
PA_atk-s05_13a4:1224	“Daharā ca hi vuddhā ca, ye bālā ye ca paṇḍitā;	122	
PA_atk-s05_13a4:1225	Aḍḍhā ceva daliddā ca, sabbe maccuparāyaṇā.	122	
PA_atk-s05_13a4:1227	“Phalānamiva pakkānaṃ, niccaṃ patanato bhayaṃ;	122	
PA_atk-s05_13a4:1228	Evaṃ jātāna maccānaṃ, niccaṃ maraṇato bhayaṃ.	122	
PA_atk-s05_13a4:1230	“Sāyameke na dissanti, pāto diṭṭhā bahujjanā;	123	
PA_atk-s05_13a4:1231	Pāto eke na dissanti, sāyaṃ diṭṭhā bahujjanā.	123	
PA_atk-s05_13a4:1233	“Paridevayamāno ce, kiñcidatthaṃ udabbahe;	123	
PA_atk-s05_13a4:1234	Sammūḷho hiṃsamattānaṃ, kayirā taṃ vicakkhaṇo.	123	
PA_atk-s05_13a4:1236	“Kiso vivaṇṇo bhavati, hiṃsamattānamattano;	123	
PA_atk-s05_13a4:1237	Na tena petā pālenti, niratthā paridevanā.	123	
PA_atk-s05_13a4:1239	“Yathā saraṇamādittaṃ, vārinā parinibbaye;	123	
PA_atk-s05_13a4:1240	Evampi dhīro sutavā, medhāvī paṇḍito naro;	124	
PA_atk-s05_13a4:1241	Khippamuppatitaṃ sokaṃ, vāto tūlaṃva dhaṃsaye.	124	
PA_atk-s05_13a4:1243	“Macco ekova acceti, ekova jāyate kule;	124	
PA_atk-s05_13a4:1244	Saṃyogaparamātveva, sambhogā sabbapāṇinaṃ.	124	
PA_atk-s05_13a4:1246	“Tasmā hi dhīrassa bahussutassa, sampassato lokamimaṃ parañca;	124	
PA_atk-s05_13a4:1247	Aññāya dhammaṃ hadayaṃ manañca, sokā mahantāpi na tāpayanti.	124	
PA_atk-s05_13a4:1249	“Sohaṃ dassañca bhokkhañca, bharissāmi ca ñātake;	124	
PA_atk-s05_13a4:1250	Sesañca pālayissāmi, kiccametaṃ vijānato”ti. –	125	
PA_atk-s05_13a4:1251	Imāhi dasahi gāthāhi aniccataṃ pakāseti.	125	
PA_atk-s05_13a4:1252_0	Tattha nipāletunti rakkhituṃ. Lapatanti lapantānaṃ. Idaṃ vuttaṃ hoti – “tāta bharata,	1252	
PA_atk-s05_13a4:1252_1	yaṃ sattānaṃ jīvitaṃ bahumpi vilapantānaṃ purisānaṃ ekenāpi mā ucchijjīti na sakkā	1252	
PA_atk-s05_13a4:1252_2	rakkhituṃ, so dāni mādiso aṭṭha lokadhamme tathato jānanto viññū medhāvī paṇḍito	1252	
PA_atk-s05_13a4:1252_3	maraṇapariyosānajīvitesu sattesu kissa attānamupatāpaye, kiṃkāraṇā anupakārena sokadukkhena	1252	
PA_atk-s05_13a4:1252_4	attānaṃ santāpeyyā”ti.	1252	
PA_atk-s05_13a4:1253_0	Daharā cāti gāthā “maccu nāmesa tāta bharata, neva suvaṇṇarūpakasadisānaṃ daharānaṃ	1253	
PA_atk-s05_13a4:1253_1	khattiyakumārakādīnaṃ, na vuddhippattānaṃ mahāyodhānaṃ, na bālānaṃ puthujjanasattānaṃ,	1253	
PA_atk-s05_13a4:1253_2	na buddhādīnaṃ paṇḍitānaṃ, na cakkavattiādīnaṃ issarānaṃ, na niddhanānaṃ daliddādīnaṃ	1253	
PA_atk-s05_13a4:1253_3	lajjati, sabbepime sattā maccuparāyaṇā maraṇamukhe saṃbhaggavibhaggā bhavantiyevā”ti dassanatthaṃ vuttā.	1253	
PA_atk-s05_13a4:1254_0	Niccaṃ patanatoti idaṃ vuttaṃ hoti – yathā hi tāta bharata, pakkānaṃ phalānaṃ pakkakālato	1254	
PA_atk-s05_13a4:1254_1	paṭṭhāya “idāni vaṇṭā chijjitvā patissanti, idāni patissantī”ti patanato bhayaṃ niccaṃ	1254	
PA_atk-s05_13a4:1254_2	dhuvaṃ ekaṃsikameva bhavati, evaṃ āsaṅkanīyato evaṃ jātānaṃ maccānampi ekaṃsikaṃyeva	1254	
PA_atk-s05_13a4:1254_3	maraṇato bhayaṃ, natthi so khaṇo vā layo vā yattha tesaṃ maraṇaṃ na āsaṅkitabbaṃ bhaveyyāti.	1254	
PA_atk-s05_13a4:1255_0	Sāyanti vikāle. Iminā rattibhāge ca diṭṭhānaṃ divasabhāge adassanaṃ, divasabhāge	1255	
PA_atk-s05_13a4:1255_1	ca diṭṭhānaṃ rattibhāge adassanaṃ dīpeti. Kiñcidatthanti “pitā me, putto me”tiādīhi	1255	
PA_atk-s05_13a4:1255_2	paridevamānova poso sammūḷho attānaṃ hiṃsanto kilamento appamattakampi atthaṃ āhareyya.	1255	
PA_atk-s05_13a4:1255_3	Kayirā taṃ vicakkhaṇoti atha paṇḍito puriso evaṃ paridevaṃ kareyya, yasmā pana paridevanto	1255	
PA_atk-s05_13a4:1255_4	mataṃ vā ānetuṃ aññaṃ vā tassa vaḍḍhiṃ kātuṃ na sakkoti, tasmā niratthakattā paridevitassa	1255	
PA_atk-s05_13a4:1255_5	paṇḍitā na paridevanti.	1255	
PA_atk-s05_13a4:1256_0	Attānamattanoti attano attabhāvaṃ sokaparidevadukkhena hiṃsanto. Na tenāti tena paridevena	1256	
PA_atk-s05_13a4:1256_1	paralokaṃ gatā sattā na pālenti na yāpenti. Niratthāti tasmā tesaṃ matasattānaṃ ayaṃ	1256	
PA_atk-s05_13a4:1256_2	paridevanā niratthakā. Saraṇanti nivāsagehaṃ. Idaṃ vuttaṃ hoti – yathā paṇḍito puriso	1256	
PA_atk-s05_13a4:1256_3	attano vasanāgāre āditte muhuttampi vosānaṃ anāpajjitvā ghaṭasatena ghaṭasahassena	1256	
PA_atk-s05_13a4:1256_4	vārinā nibbāpayateva, evaṃ dhīro uppatitaṃ sokaṃ khippameva nibbāpaye. Tūlaṃ viya	1256	
PA_atk-s05_13a4:1256_5	ca vāto yathā saṇṭhātuṃ na sakkoti, evaṃ dhaṃsaye viddhaṃseyyāti attho.	1256	
PA_atk-s05_13a4:1257_0	Macco ekova accetīti ettha tāta bharata, ime sattā kammassakā nāma, tathā hi ito	1257	
PA_atk-s05_13a4:1257_1	paralokaṃ gacchanto satto ekova acceti atikkamati, khattiyādikule jāyamānopi ekova	1257	
PA_atk-s05_13a4:1257_2	gantvā jāyati. Tattha tattha pana ñātimittasaṃyogena “ayaṃ me pitā, ayaṃ me mātā,	1257	
PA_atk-s05_13a4:1257_3	ayaṃ me mitto”ti saṃyogaparamātveva sambhogā sabbapāṇīnaṃ, paramatthena pana tīsupi	1257	
PA_atk-s05_13a4:1257_4	bhavesu kammassakāvete sattāti attho.	1257	
PA_atk-s05_13a4:1258_0	Tasmāti yasmā etesaṃ sattānaṃ ñātimittasaṃyogaṃ ñātimittaparibhogamattaṃ ṭhapetvā	1258	
PA_atk-s05_13a4:1258_1	ito paraṃ aññaṃ natthi, tasmā. Sampassatoti imañca parañca lokaṃ nānābhāvavinābhāvameva	1258	
PA_atk-s05_13a4:1258_2	sammā passato. Aññāya dhammanti aṭṭhavidhalokadhammaṃ jānitvā. Hadayaṃ manañcāti	1258	
PA_atk-s05_13a4:1258_3	idaṃ ubhayampi cittasseva nāmaṃ. Idaṃ vuttaṃ hoti –	1258	
PA_atk-s05_13a4:1259	“Lābho alābho yaso ayaso ca, nindā pasaṃsā ca sukhañca dukkhaṃ;	125	
PA_atk-s05_13a4:1260	Ete aniccā manujesu dhammā, mā soca kiṃ socasi poṭṭhapādā”ti. –	126	
PA_atk-s05_13a4:1261_0	Imesaṃ aṭṭhannaṃ lokadhammānaṃ yena kenaci cittaṃ pariyādīyati, tassa ca aniccataṃ	1261	
PA_atk-s05_13a4:1261_1	ñatvā ṭhitassa dhīrassa pituputtamaraṇādivatthukā mahantāpi sokā hadayaṃ na tāpayantīti.	1261	
PA_atk-s05_13a4:1261_2	Etaṃ vā aṭṭhavidhaṃ lokadhammaṃ ñatvā ṭhitassa hadayavatthuñca manañca mahantāpi	1261	
PA_atk-s05_13a4:1261_3	sokā na tāpayantīti evampettha attho daṭṭhabbo.	1261	
PA_atk-s05_13a4:1262_0	Sohaṃ dassañca bhokkhañcāti gāthāya – tāta bharata, andhabālānaṃ sattānaṃ viya mama	1262	
PA_atk-s05_13a4:1262_1	rodanaparidevanaṃ nāma na anucchavikaṃ, ahaṃ pana pitu accayena tassa ṭhāne ṭhatvā	1262	
PA_atk-s05_13a4:1262_2	kapaṇādīnaṃ dānārahānaṃ dānaṃ, ṭhānantarārahānaṃ ṭhānantaraṃ, yasārahānaṃ yasaṃ dassāmi,	1262	
PA_atk-s05_13a4:1262_3	pitarā me paribhuttanayena issariyaṃ paribhuñjissāmi, ñātake ca posessāmi, avasesañca	1262	
PA_atk-s05_13a4:1262_4	antoparijanādikaṃ janaṃ pālessāmi, dhammikasamaṇabrāhmaṇānaṃ dhammikaṃ rakkhāvaraṇaguttiṃ	1262	
PA_atk-s05_13a4:1262_5	karissāmīti evañhi jānato paṇḍitapurisassa anurūpaṃ kiccanti attho.	1262	
PA_atk-s05_13a4:1263_0	Parisā imaṃ rāmapaṇḍitassa aniccatāpakāsanaṃ dhammadesanaṃ sutvā nissokā ahesuṃ.	1263	
PA_atk-s05_13a4:1263_1	Tato bharatakumāro rāmapaṇḍitaṃ vanditvā “bārāṇasirajjaṃ sampaṭicchathā”ti āha. Tāta	1263	
PA_atk-s05_13a4:1263_2	lakkhaṇañca, sītādeviñca gahetvā gantvā rajjaṃ anusāsathāti. Tumhe pana, devāti.	1263	
PA_atk-s05_13a4:1263_3	Tāta, mama pitā “dvādasavassaccayena āgantvā rajjaṃ kāreyyāsī”ti maṃ avoca, ahaṃ	1263	
PA_atk-s05_13a4:1263_4	idāneva gacchanto tassa vacanakaro nāma na homi, aññānipi tīṇi vassāni atikkamitvā	1263	
PA_atk-s05_13a4:1263_5	āgamissāmīti. “Ettakaṃ kālaṃ ko rajjaṃ kāressatī”ti? “Tumhe kārethā”ti. “Na mayaṃ	1263	
PA_atk-s05_13a4:1263_6	kāressāmā”ti. “Tena hi yāva mamāgamanā imā pādukā kāressantī”ti attano tiṇapādukā	1263	
PA_atk-s05_13a4:1263_7	omuñcitvā adāsi. Te tayopi janā pādukā gahetvā rāmapaṇḍitaṃ vanditvā mahājanaparivutā	1263	
PA_atk-s05_13a4:1263_8	bārāṇasiṃ agamaṃsu. Tīṇi saṃvaccharāni pādukā rajjaṃ kāresuṃ. Amaccā tiṇapādukā rājapallaṅke	1263	
PA_atk-s05_13a4:1263_9	ṭhapetvā aḍḍaṃ vinicchinanti. Sace dubbinicchito hoti, pādukā aññamaññaṃ paṭihaññanti.	1263	
PA_atk-s05_13a4:1263_10	Tāya saññāya puna vinicchinanti. Sammā vinicchitakāle pādukā nissaddā sannisīdanti.	12631	
PA_atk-s05_13a4:1263_11	Rāmapaṇḍito tiṇṇaṃ saṃvaccharānaṃ accayena araññā nikkhamitvā bārāṇasinagaraṃ patvā	12631	
PA_atk-s05_13a4:1263_12	uyyānaṃ pāvisi. Tassa āgamanabhāvaṃ ñatvā kumārā amaccagaṇaparivutā uyyānaṃ gantvā	12631	
PA_atk-s05_13a4:1263_13	sītaṃ aggamahesiṃ katvā ubhinnampi abhisekaṃ akaṃsu. Evaṃ abhisekappatto mahāsatto	12631	
PA_atk-s05_13a4:1263_14	alaṅkatarathe ṭhatvā mahantena parivārena nagaraṃ pavisitvā padakkhiṇaṃ katvā candakapāsādavarassa	12631	
PA_atk-s05_13a4:1263_15	mahātalaṃ abhiruhi. Tato paṭṭhāya soḷasa vassasahassāni dhammena rajjaṃ kāretvā āyupariyosāne saggapuraṃ pūresi.	12631	
PA_atk-s05_13a4:1265	“Dasa vassasahassāni, saṭṭhi vassasatāni ca;	126	
PA_atk-s05_13a4:1266	Kambugīvo mahābāhu, rāmo rajjamakārayī”ti. –	126	
PA_atk-s05_13a4:1267	Ayaṃ abhisambuddhagāthā tamatthaṃ dīpeti.	126	
PA_atk-s05_13a4:1268	Tattha kambugīvoti suvaṇṇāḷiṅgasadisagīvo. Suvaṇṇañhi kambūti vuccati.	126	
PA_atk-s05_13a4:1269_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	1269	
PA_atk-s05_13a4:1269_1	kuṭumbiko sotāpattiphale patiṭṭhahi. Tadā dasarathamahārājā suddhodanamahārājā ahosi,	1269	
PA_atk-s05_13a4:1269_2	mātā mahāmāyādevī, sītā rāhulamātā, bharato ānando, lakkhaṇo sāriputto, parisā buddhaparisā,	1269	
PA_atk-s05_13a4:1269_3	rāmapaṇḍito pana ahameva ahosinti.	1269	
PA_atk-s05_13a4:1270	Dasarathajātakavaṇṇanā sattamā.	127	
PA_atk-s05_13a4:1272	[462] 8. Saṃvarajātakavaṇṇanā	127	
PA_atk-s05_13a4:1273_0	Jānanto no mahārājāti idaṃ satthā jetavane viharanto ekaṃ ossaṭṭhavīriyaṃ bhikkhuṃ	1273	
PA_atk-s05_13a4:1273_1	ārabbha kathesi. So kira sāvatthivāsī kulaputto satthu dhammadesanaṃ sutvā pabbajitvā	1273	
PA_atk-s05_13a4:1273_2	laddhūpasampado ācariyupajjhāyavattaṃ pūrento ubhayāni pātimokkhāni paguṇāni katvā	1273	
PA_atk-s05_13a4:1273_3	paripuṇṇapañcavasso kammaṭṭhānaṃ gahetvā “araññe vasissāmī”ti ācariyupajjhāye āpucchitvā	1273	
PA_atk-s05_13a4:1273_4	kosalaraṭṭhe ekaṃ paccantagāmaṃ gantvā tattha iriyāpathe pasannamanussehi paṇṇasālaṃ	1273	
PA_atk-s05_13a4:1273_5	katvā upaṭṭhiyamāno vassaṃ upagantvā yuñjanto ghaṭento vāyamanto accāraddhena vīriyena	1273	
PA_atk-s05_13a4:1273_6	temāsaṃ kammaṭṭhānaṃ bhāvetvā obhāsamattampi uppādetuṃ asakkonto cintesi “addhā ahaṃ	1273	
PA_atk-s05_13a4:1273_7	satthārā desitesu catūsu puggalesu padaparamo, kiṃ me araññavāsena, jetavanaṃ gantvā	1273	
PA_atk-s05_13a4:1273_8	tathāgatassa rūpasiriṃ passanto madhuradhammadesanaṃ suṇanto vītināmessāmī”ti. So	1273	
PA_atk-s05_13a4:1273_9	vīriyaṃ ossajitvā tato nikkhanto anupubbena jetavanaṃ gantvā ācariyupajjhāyehi ceva	1273	
PA_atk-s05_13a4:1273_10	sandiṭṭhasambhattehi ca āgamanakāraṇaṃ puṭṭho tamatthaṃ kathetvā tehi “kasmā evamakāsī”ti	12731	
PA_atk-s05_13a4:1273_11	garahitvā satthu santikaṃ netvā “kiṃ, bhikkhave, anicchamānaṃ bhikkhuṃ ānayitthā”ti	12731	
PA_atk-s05_13a4:1273_12	vutte “ayaṃ, bhante, vīriyaṃ ossajitvā āgato”ti ārocite satthā “saccaṃ kirā”ti pucchitvā	12731	
PA_atk-s05_13a4:1273_13	“saccaṃ, bhante”ti vutte “kasmā bhikkhu vīriyaṃ ossaji, imasmiñhi sāsane nibbīriyassa	12731	
PA_atk-s05_13a4:1273_14	kusītapuggalassa aggaphalaṃ arahattaṃ nāma natthi, āraddhavīriyā imaṃ dhammaṃ ārādhenti,	12731	
PA_atk-s05_13a4:1273_15	tvaṃ kho pana pubbe vīriyavā ovādakkhamo, teneva kāraṇena bārāṇasirañño puttasatassa	12731	
PA_atk-s05_13a4:1273_16	sabbakaniṭṭho hutvāpi paṇḍitānaṃ ovāde ṭhatvā setacchattaṃ pattosī”ti vatvā atītaṃ āhari.	12731	
PA_atk-s05_13a4:1274_0	Atīte bārāṇasiyaṃ brahmadatte rajjaṃ kārente saṃvarakumāro nāma puttasatassa sabbakaniṭṭho	1274	
PA_atk-s05_13a4:1274_1	ahosi. Rājā ekekaṃ puttaṃ “sikkhitabbayuttakaṃ sikkhāpethā”ti ekekassa amaccassa	1274	
PA_atk-s05_13a4:1274_2	adāsi. Saṃvarakumārassa ācariyo amacco bodhisatto ahosi paṇḍito byatto rājaputtassa	1274	
PA_atk-s05_13a4:1274_3	pituṭṭhāne ṭhito. Amaccā sikkhitasippe rājaputte rañño dassesuṃ. Rājā tesaṃ janapadaṃ	1274	
PA_atk-s05_13a4:1274_4	datvā uyyojesi. Saṃvarakumāro sabbasippassa nipphattiṃ patvā bodhisattaṃ pucchi “tāta,	1274	
PA_atk-s05_13a4:1274_5	sace maṃ pitā janapadaṃ peseti, kiṃ karomī”ti? “Tāta, tvaṃ janapade dīyamāne taṃ	1274	
PA_atk-s05_13a4:1274_6	aggahetvā ‘deva ahaṃ sabbakaniṭṭho, mayipi gate tumhākaṃ pādamūlaṃ tucchaṃ bhavissati,	1274	
PA_atk-s05_13a4:1274_7	ahaṃ tumhākaṃ pādamūleyeva vasissāmī’ti vadeyyāsī”ti. Athekadivasaṃ rājā saṃvarakumāraṃ	1274	
PA_atk-s05_13a4:1274_8	vanditvā ekamantaṃ nisinnaṃ pucchi “kiṃ tāta, sippaṃ te niṭṭhita”nti? “Āma, devā”ti.	1274	
PA_atk-s05_13a4:1274_9	“Tuyhampi janapadaṃ demī”ti. “Deva tumhākaṃ pādamūlaṃ tucchaṃ bhavissati, pādamūleyeva	1274	
PA_atk-s05_13a4:1274_10	vasissāmī”ti. Rājā tussitvā “sādhū”ti sampaṭicchi. So tato paṭṭhāya rañño pādamūleyeva	12741	
PA_atk-s05_13a4:1274_11	hutvā punapi bodhisattaṃ pucchi “tāta aññaṃ kiṃ karomī”ti? “Tāta rājānaṃ ekaṃ purāṇuyyānaṃ	12741	
PA_atk-s05_13a4:1274_12	yācāhī”ti. So “sādhū”ti uyyānaṃ yācitvā tattha jātakehi pupphaphalehi nagare issarajanaṃ	12741	
PA_atk-s05_13a4:1274_13	saṅgaṇhitvā puna “kiṃ karomī”ti pucchi. “Tāta, rājānaṃ āpucchitvā antonagare bhattavetanaṃ	12741	
PA_atk-s05_13a4:1274_14	tvameva dehī”ti. So tathā katvā antonagare kassaci kiñci ahāpetvā bhattavetanaṃ datvā	12741	
PA_atk-s05_13a4:1274_15	puna bodhisattaṃ pucchitvā rājānaṃ viññāpetvā antonivesane dāsaporisānampi hatthīnampi	12741	
PA_atk-s05_13a4:1274_16	assānampi balakāyassapi vattaṃ aparihāpetvā adāsi, tirojanapadehi āgatānaṃ dūtādīnaṃ	12741	
PA_atk-s05_13a4:1274_17	nivāsaṭṭhānādīni vāṇijānaṃ suṅkanti sabbakaraṇīyāni attanāva akāsi. Evaṃ so mahāsattassa	12741	
PA_atk-s05_13a4:1274_18	ovāde ṭhatvā sabbaṃ antojanañca bahijanañca nāgare ca raṭṭhavāsino ca āgantuke ca	12741	
PA_atk-s05_13a4:1274_19	āyavattane ca tena tena saṅgahavatthunā ābandhitvā saṅgaṇhi, sabbesaṃ piyo ahosi manāpo.	12741	
PA_atk-s05_13a4:1275_0	Aparabhāge rājānaṃ maraṇamañce nipannaṃ amaccā pucchiṃsu “deva, tumhākaṃ accayena	1275	
PA_atk-s05_13a4:1275_1	setacchattaṃ kassa demā”ti? “Tāta, mama puttā sabbepi setacchattassa sāminova. Yo	1275	
PA_atk-s05_13a4:1275_2	pana tumhākaṃ manaṃ gaṇhāti, tasseva setacchatthaṃ dadeyyāthā”ti. Te tasmiṃ kālakate	1275	
PA_atk-s05_13a4:1275_3	tassa sarīraparihāraṃ katvā sattame divase sannipatitvā “raññā ‘yo tumhākaṃ manaṃ	1275	
PA_atk-s05_13a4:1275_4	gaṇhāti, tassa setacchattaṃ ussāpeyyāthā’ti vuttaṃ, amhākañca ayaṃ saṃvarakumāro	1275	
PA_atk-s05_13a4:1275_5	manaṃ gaṇhātī”ti ñātakehi parivāritā tassa kañcanamālaṃ setacchattaṃ ussāpayiṃsu.	1275	
PA_atk-s05_13a4:1275_6	Saṃvaramahārājā bodhisattassa ovāde ṭhatvā dhammena rajjaṃ kāresi. Itare ekūnasatakumārā	1275	
PA_atk-s05_13a4:1275_7	“pitā kira no kālakato, saṃvarakumārassa kira setacchattaṃ ussāpesuṃ, so sabbakaniṭṭho,	1275	
PA_atk-s05_13a4:1275_8	tassa chattaṃ na pāpuṇāti, sabbajeṭṭhakassa chattaṃ ussāpessāmā”ti ekato āgantvā	1275	
PA_atk-s05_13a4:1275_9	“chattaṃ vā no detu, yuddhaṃ vā”ti saṃvaramahārājassa paṇṇaṃ pesetvā nagaraṃ uparundhiṃsu.	1275	
PA_atk-s05_13a4:1275_10	Rājā bodhisattassa taṃ pavattiṃ ārocetvā “idāni kiṃ karomā”ti pucchi. Mahārāja, tava	12751	
PA_atk-s05_13a4:1275_11	bhātikehi saddhiṃ yujjhanakiccaṃ natthi, tvaṃ pitu santakaṃ dhanaṃ satakoṭṭhāse kāretvā	12751	
PA_atk-s05_13a4:1275_12	ekūnasataṃ bhātikānaṃ pesetvā “imaṃ tumhākaṃ koṭṭhāsaṃ pitu santakaṃ gaṇhatha, nāhaṃ	12751	
PA_atk-s05_13a4:1275_13	tumhehi saddhiṃ yujjhāmī”ti sāsanaṃ pahiṇāhīti. So tathā akāsi. Athassa sabbajeṭṭhabhātiko	12751	
PA_atk-s05_13a4:1275_14	uposathakumāro nāma sese āmantetvā “tātā, rājānaṃ nāma abhibhavituṃ samatthā nāma	12751	
PA_atk-s05_13a4:1275_15	natthi, ayañca no kaniṭṭhabhātiko paṭisattupi hutvā na tiṭṭhati, amhākaṃ pitu santakaṃ	12751	
PA_atk-s05_13a4:1275_16	dhanaṃ pesetvā ‘nāhaṃ tumhehi saddhiṃ yujjhāmī’ti pesesi, na kho pana mayaṃ sabbepi	12751	
PA_atk-s05_13a4:1275_17	ekakkhaṇe chattaṃ ussāpessāma, ekasseva chattaṃ ussāpessāma, ayameva rājā hotu, etha	12751	
PA_atk-s05_13a4:1275_18	taṃ passitvā rājakuṭumbaṃ paṭicchādetvā amhākaṃ janapadameva gacchāmā”ti āha. Atha	12751	
PA_atk-s05_13a4:1275_19	te sabbepi kumārā nagaradvāraṃ vivarāpetvā paṭisattuno ahutvā nagaraṃ pavisiṃsu.	12751	
PA_atk-s05_13a4:1276_0	Rājāpi tesaṃ amaccehi paṇṇākāraṃ gāhāpetvā paṭimaggaṃ peseti. Kumārā nātimahantena	1276	
PA_atk-s05_13a4:1276_1	parivārena pattikāva āgantvā rājanivesanaṃ abhiruhitvā saṃvaramahārājassa nipaccakāraṃ	1276	
PA_atk-s05_13a4:1276_2	dassetvā nīcāsane nisīdiṃsu. Saṃvaramahārājā setacchattassa heṭṭhā sīhāsane nisīdi,	1276	
PA_atk-s05_13a4:1276_3	mahanto yaso mahantaṃ sirisobhaggaṃ ahosi, olokitolokitaṭṭhānaṃ kampi. Uposathakumāro	1276	
PA_atk-s05_13a4:1276_4	saṃvaramahārājassa sirivibhavaṃ oloketvā “amhākaṃ pitā attano accayena saṃvarakumārassa	1276	
PA_atk-s05_13a4:1276_5	rājabhāvaṃ ñatvā maññe amhākaṃ janapade datvā imassa na adāsī”ti cintetvā tena saddhiṃ	1276	
PA_atk-s05_13a4:1276_6	sallapanto tisso gāthā abhāsi –	1276	
PA_atk-s05_13a4:1278	“Jānanto no mahārāja, tava sīlaṃ janādhipo;	127	
PA_atk-s05_13a4:1279	Ime kumāre pūjento, na taṃ kenaci maññatha.	127	
PA_atk-s05_13a4:1281	“Tiṭṭhante no mahārāje, adu deve divaṅgate;	128	
PA_atk-s05_13a4:1282	Ñātī taṃ samanuññiṃsu, sampassaṃ atthamattano.	128	
PA_atk-s05_13a4:1284	“Kena saṃvara vattena, sañjāte abhitiṭṭhasi;	128	
PA_atk-s05_13a4:1285	Kena taṃ nātivattanti, ñātisaṅghā samāgatā”ti.	128	
PA_atk-s05_13a4:1286_0	Tattha jānanto noti jānanto nu. Janādhipoti amhākaṃ pitā narindo. Imeti ime ekūnasate	1286	
PA_atk-s05_13a4:1286_1	kumāre. Pāḷipotthakesu pana “aññe kumāre”ti likhitaṃ. Pūjentoti tena tena janapadena	1286	
PA_atk-s05_13a4:1286_2	mānento. Na taṃ kenacīti khuddakenāpi kenaci janapadena taṃ pūjetabbaṃ na maññittha,	1286	
PA_atk-s05_13a4:1286_3	“ayaṃ mama accayena rājā bhavissatī”ti ñatvā maññe attano pādamūleyeva vāsesīti.	1286	
PA_atk-s05_13a4:1286_4	Tiṭṭhante noti tiṭṭhante nu, dharamāneyeva nūti pucchati, adu deveti udāhu amhākaṃ	1286	
PA_atk-s05_13a4:1286_5	pitari divaṅgate attano atthaṃ vuḍḍhiṃ passantā saddhiṃ rājakārakehi negamajānapadehi	1286	
PA_atk-s05_13a4:1286_6	ñātayo taṃ “rājā hohī”ti samanuññiṃsu. Vattenāti sīlācārena. Sañjāte abhitiṭṭhasīti	1286	
PA_atk-s05_13a4:1286_7	samānajātike ekūnasatabhātaro abhibhavitvā tiṭṭhasi. Nātivattantīti na abhibhavanti.	1286	
PA_atk-s05_13a4:1287	Taṃ sutvā saṃvaramahārājā attano guṇaṃ kathento cha gāthā abhāsi –	128	
PA_atk-s05_13a4:1289	“Na rājaputta usūyāmi, samaṇānaṃ mahesinaṃ;	128	
PA_atk-s05_13a4:1290	Sakkaccaṃ te namassāmi, pāde vandāmi tādinaṃ.	129	
PA_atk-s05_13a4:1292	“Te maṃ dhammaguṇe yuttaṃ, sussūsamanusūyakaṃ;	129	
PA_atk-s05_13a4:1293	Samaṇā manusāsanti, isī dhammaguṇe ratā.	129	
PA_atk-s05_13a4:1295	“Tesāhaṃ vacanaṃ sutvā, samaṇānaṃ mahesinaṃ;	129	
PA_atk-s05_13a4:1296	Na kiñci atimaññāmi, dhamme me nirato mano.	129	
PA_atk-s05_13a4:1298	“Hatthārohā anīkaṭṭhā, rathikā pattikārakā;	129	
PA_atk-s05_13a4:1299	Tesaṃ nappaṭibandhāmi, niviṭṭhaṃ bhattavetanaṃ.	129	
PA_atk-s05_13a4:1301	“Mahāmattā ca me atthi, mantino paricārakā;	130	
PA_atk-s05_13a4:1302	Bārāṇasiṃ voharanti, bahumaṃsasurodanaṃ.	130	
PA_atk-s05_13a4:1304	“Athopi vāṇijā phītā, nānāraṭṭhehi āgatā;	130	
PA_atk-s05_13a4:1305	Tesu me vihitā rakkhā, evaṃ jānāhuposathā”ti.	130	
PA_atk-s05_13a4:1306_0	Tattha na rājaputtāti ahaṃ rājaputta, kañci sattaṃ “ayaṃ sampatti imassa mā hotū”ti	1306	
PA_atk-s05_13a4:1306_1	na usūyāmi. Tādinanti tādilakkhaṇayuttānaṃ samitapāpatāya samaṇānaṃ mahantānaṃ sīlakkhandhādīnaṃ	1306	
PA_atk-s05_13a4:1306_2	guṇānaṃ esitatāya mahesīnaṃ dhammikasamaṇabrāhmaṇānaṃ pañcapatiṭṭhitena pāde vandāmi,	1306	
PA_atk-s05_13a4:1306_3	dānaṃ dadanto dhammikañca nesaṃ rakkhāvaraṇaguttiṃ paccupaṭṭhapento sakkaccaṃ te	1306	
PA_atk-s05_13a4:1306_4	namassāmi, manena sampiyāyanto ca pūjemīti attho. Te manti te samaṇā maṃ “ayaṃ dhammakoṭṭhāse	1306	
PA_atk-s05_13a4:1306_5	yuttapayutto sussūsaṃ anusūyako”ti tathato ñatvā maṃ dhammaguṇe yuttaṃ sussūsaṃ anusūyakaṃ	1306	
PA_atk-s05_13a4:1306_6	anusāsanti, “idaṃ kara, idaṃ mā karī”ti ovadantīti attho. Tesāhanti tesaṃ ahaṃ. Hatthārohāti	1306	
PA_atk-s05_13a4:1306_7	hatthiṃ āruyha yujjhanakā yodhā. Anīkaṭṭhāti hatthānīkādīsu ṭhitā. Rathikāti rathayodhā.	1306	
PA_atk-s05_13a4:1306_8	Pattikārakāti pattinova. Niviṭṭhanti yaṃ tehi sajjitaṃ bhattañca vetanañca, ahaṃ	1306	
PA_atk-s05_13a4:1306_9	taṃ nappaṭibandhāmi, aparihāpetvā dadāmīti attho.	1306	
PA_atk-s05_13a4:1307_0	Mahāmattāti bhātika, mayhaṃ mahāpaññā mantesu kusalā mahāamaccā ceva avasesamantino	1307	
PA_atk-s05_13a4:1307_1	ca paricārakā atthi. Iminā imaṃ dasseti “tumhe mantasampanne paṇḍite ācariye na labhittha,	1307	
PA_atk-s05_13a4:1307_2	amhākaṃ pana ācariyā paṇḍitā upāyakusalā, te no setacchattena yojesu”nti. Bārāṇasinti	1307	
PA_atk-s05_13a4:1307_3	bhātika, mama chattaṃ ussāpitakālato paṭṭhāya “amhākaṃ rājā dhammiko anvaddhamāsaṃ	1307	
PA_atk-s05_13a4:1307_4	devo vassati, tena sassāni sampajjanti, bārāṇasiyaṃ bahuṃ khāditabbayuttakaṃ macchamaṃsaṃ	1307	
PA_atk-s05_13a4:1307_5	pāyitabbayuttakaṃ surodakañca jāta”nti evaṃ raṭṭhavāsino bahumaṃsasurodakaṃ katvā	1307	
PA_atk-s05_13a4:1307_6	bārāṇasiṃ voharanti. Phītāti hatthiratanaassaratanamuttaratanādīni āharitvā nirupaddavā	1307	
PA_atk-s05_13a4:1307_7	vohāraṃ karontā phītā samiddhā. Evaṃ jānāhīti bhātika uposatha ahaṃ imehi ettakehi	1307	
PA_atk-s05_13a4:1307_8	kāraṇehi sabbakaniṭṭhopi hutvā mama bhātike abhibhavitvā setacchattaṃ patto, evaṃ jānāhīti.	1307	
PA_atk-s05_13a4:1308	Athassa guṇaṃ sutvā uposathakumāro dve gāthā abhāsi –	130	
PA_atk-s05_13a4:1310	“Dhammena kira ñātīnaṃ, rajjaṃ kārehi saṃvara;	131	
PA_atk-s05_13a4:1311	Medhāvī paṇḍito cāsi, athopi ñātinaṃ hito.	131	
PA_atk-s05_13a4:1313	“Taṃ taṃ ñātiparibyūḷhaṃ, nānāratanamocitaṃ;	131	
PA_atk-s05_13a4:1314	Amittā nappasahanti, indaṃva asurādhipo”ti.	131	
PA_atk-s05_13a4:1315_0	Tattha dhammena kira ñātīnanti tāta saṃvara mahārāja, dhammena kira tvaṃ ekūnasatānaṃ	1315	
PA_atk-s05_13a4:1315_1	ñātīnaṃ attano jeṭṭhabhātikānaṃ ānubhāvaṃ abhibhavasi, ito paṭṭhāya tvameva rajjaṃ	1315	
PA_atk-s05_13a4:1315_2	kārehi, tvameva medhāvī ceva paṇḍito ca ñātīnañca hitoti attho. Taṃ tanti evaṃ vividhaguṇasampannaṃ	1315	
PA_atk-s05_13a4:1315_3	taṃ. Ñātiparibyūḷhanti amhehi ekūnasatehi ñātakehi parivāritaṃ. Nānāratanamocitanti	1315	
PA_atk-s05_13a4:1315_4	nānāratanehi ocitaṃ sañcitaṃ bahuratanasañcayaṃ. Asurādhipoti yathā tāvatiṃsehi parivāritaṃ	1315	
PA_atk-s05_13a4:1315_5	indaṃ asurarājā nappasahati, evaṃ amhehi ārakkhaṃ karontehi parivāritaṃ taṃ tiyojanasatike	1315	
PA_atk-s05_13a4:1315_6	kāsiraṭṭhe dvādasayojanikāya bārāṇasiyā rajjaṃ kārentaṃ amittā nappasahantīti dīpeti.	1315	
PA_atk-s05_13a4:1316_0	Saṃvaramahārājā sabbesampi bhātikānaṃ mahantaṃ yasaṃ adāsi. Te tassa santike māsaḍḍhamāsaṃ	1316	
PA_atk-s05_13a4:1316_1	vasitvā “mahārāja janapadesu coresu uṭṭhahantesu mayaṃ jānissāma, tvaṃ rajjasukhaṃ	1316	
PA_atk-s05_13a4:1316_2	anubhavā”ti vatvā attano attano janapadaṃ gatā. Rājāpi bodhisattassa ovāde ṭhatvā	1316	
PA_atk-s05_13a4:1316_3	āyupariyosāne devanagaraṃ pūrento agamāsi.	1316	
PA_atk-s05_13a4:1317_0	Satthā imaṃ dhammadesanaṃ āharitvā “bhikkhu evaṃ tvaṃ pubbe ovādakkhamo, idāni kasmā	1317	
PA_atk-s05_13a4:1317_1	vīriyaṃ na akāsī”ti vatvā saccāni pakāsetvā jātakaṃ samodhānesi, saccapariyosāne	1317	
PA_atk-s05_13a4:1317_2	so bhikkhu sotāpattiphale patiṭṭhahi.	1317	
PA_atk-s05_13a4:1318	Tadā saṃvaramahārājā ayaṃ bhikkhu ahosi, uposathakumāro sāriputto, sesabhātikā therānutherā, parisā buddhaparisā, ovādadāyako amacco pana ahameva ahosinti.	131	
PA_atk-s05_13a4:1319	Saṃvarajātakavaṇṇanā aṭṭhamā.	131	
PA_atk-s05_13a4:1321	[463] 9. Suppārakajātakavaṇṇanā	132	
PA_atk-s05_13a4:1322_0	Ummujjanti nimujjantīti idaṃ satthā jetavane viharanto paññāpāramiṃ ārabbha kathesi.	1322	
PA_atk-s05_13a4:1322_1	Ekadivasañhi sāyanhasamaye tathāgatassa dhammaṃ desetuṃ nikkhamanaṃ āgamayamānā bhikkhū	1322	
PA_atk-s05_13a4:1322_2	dhammasabhāyaṃ nisīditvā “āvuso, aho satthā mahāpañño puthupañño hāsapañño javanapañño	1322	
PA_atk-s05_13a4:1322_3	tikkhapañño nibbedhikapañño tatra tatra upāyapaññāya samannāgato vipulāya pathavīsamāya,	1322	
PA_atk-s05_13a4:1322_4	mahāsamuddo viya gambhīrāya, ākāso viya vitthiṇṇāya, sakalajambudīpasmiñhi uṭṭhitapañho	1322	
PA_atk-s05_13a4:1322_5	dasabalaṃ atikkamitvā gantuṃ samattho nāma natthi. Yathā mahāsamudde uṭṭhitaūmiyo	1322	
PA_atk-s05_13a4:1322_6	velaṃ nātikkamanti, velaṃ patvāva bhijjanti, evaṃ na koci pañho dasabalaṃ atikkamati,	1322	
PA_atk-s05_13a4:1322_7	satthu pādamūlaṃ patvā bhijjatevā”ti dasabalassa mahāpaññāpāramiṃ vaṇṇesuṃ. Satthā	1322	
PA_atk-s05_13a4:1322_8	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	1322	
PA_atk-s05_13a4:1322_9	vutte “na, bhikkhave, tathāgato idāneva paññavā, pubbepi aparipakke ñāṇe paññavāva,	1322	
PA_atk-s05_13a4:1322_10	andho hutvāpi mahāsamudde udakasaññāya ‘imasmiṃ imasmiṃ samudde idaṃ nāma idaṃ nāma	13221	
PA_atk-s05_13a4:1322_11	ratana’nti aññāsī”ti vatvā atītaṃ āhari.	13221	
PA_atk-s05_13a4:1323_0	Atīte kururaṭṭhe kururājā nāma rajjaṃ kāresi, kurukacchaṃ nāma paṭṭanagāmo ahosi.	1323	
PA_atk-s05_13a4:1323_1	Tadā bodhisatto kurukacche niyāmakajeṭṭhakassa putto hutvā nibbatti pāsādiko suvaṇṇavaṇṇo,	1323	
PA_atk-s05_13a4:1323_2	“suppārakakumāro”tissa nāmaṃ kariṃsu. So mahantena parivārena vaḍḍhanto soḷasavassakāleyeva	1323	
PA_atk-s05_13a4:1323_3	niyāmakasippe nipphattiṃ patvā aparabhāge pitu accayena niyāmakajeṭṭhako hutvā niyāmakakammaṃ	1323	
PA_atk-s05_13a4:1323_4	akāsi, paṇḍito ñāṇasampanno ahosi. Tena āruḷhanāvāya byāpatti nāma natthi. Tassa	1323	
PA_atk-s05_13a4:1323_5	aparabhāge loṇajalapahaṭāni dvepi cakkhūni nassiṃsu. So tato paṭṭhāya niyāmakajeṭṭhako	1323	
PA_atk-s05_13a4:1323_6	hutvāpi niyāmakakammaṃ akatvā “rājānaṃ nissāya jīvissāmī”ti rājānaṃ upasaṅkami. Atha	1323	
PA_atk-s05_13a4:1323_7	naṃ rājā agghāpaniyakamme ṭhapesi. So tato paṭṭhāya rañño hatthiratanaassaratanamuttasāramaṇisārādīni agghāpesi.	1323	
PA_atk-s05_13a4:1324_0	Athekadivasaṃ “rañño maṅgalahatthī bhavissatī”ti kāḷapāsāṇakūṭavaṇṇaṃ ekaṃ vāraṇaṃ	1324	
PA_atk-s05_13a4:1324_1	ānesuṃ. Taṃ disvā rājā “paṇḍitassa dassethā”ti āha. Atha naṃ tassa santikaṃ nayiṃsu.	1324	
PA_atk-s05_13a4:1324_2	So hatthena tassa sarīraṃ parimajjitvā “nāyaṃ maṅgalahatthī bhavituṃ anucchaviko,	1324	
PA_atk-s05_13a4:1324_3	pādehi vāmanadhātuko esa, etañhi mātā vijāyamānā aṅkena sampaṭicchituṃ nāsakkhi,	1324	
PA_atk-s05_13a4:1324_4	tasmā bhūmiyaṃ patitvā pacchimapādehi vāmanadhātuko hotī”ti āha. Hatthiṃ gahetvā	1324	
PA_atk-s05_13a4:1324_5	āgate pucchiṃsu. Te “saccaṃ paṇḍito kathetī”ti vadiṃsu. Taṃ kāraṇaṃ rājā sutvā tuṭṭho	1324	
PA_atk-s05_13a4:1324_6	tassa aṭṭha kahāpaṇe dāpesi.	1324	
PA_atk-s05_13a4:1325_0	Punekadivasaṃ “rañño maṅgalaasso bhavissatī”ti ekaṃ assaṃ ānayiṃsu. Tampi rājā paṇḍitassa	1325	
PA_atk-s05_13a4:1325_1	santikaṃ pesesi. So tampi hatthena parāmasitvā “ayaṃ maṅgalaasso bhavituṃ na yutto,	1325	
PA_atk-s05_13a4:1325_2	etassa hi jātadivaseyeva mātā mari, tasmā mātu khīraṃ alabhanto na sammā vaḍḍhito”ti	1325	
PA_atk-s05_13a4:1325_3	āha. Sāpissa kathā saccāva ahosi. Tampi sutvā rājā tussitvā aṭṭha kahāpaṇe dāpesi.	1325	
PA_atk-s05_13a4:1325_4	Athekadivasaṃ “rañño maṅgalaratho bhavissatī”ti rathaṃ āhariṃsu. Tampi rājā tassa	1325	
PA_atk-s05_13a4:1325_5	santikaṃ pesesi. So tampi hatthena parāmasitvā “ayaṃ ratho susirarukkhena kato, tasmā	1325	
PA_atk-s05_13a4:1325_6	rañño nānucchaviko”ti āha. Sāpissa kathā saccāva ahosi. Rājā tampi sutvā aṭṭheva	1325	
PA_atk-s05_13a4:1325_7	kahāpaṇe dāpesi. Athassa mahagghaṃ kambalaratanaṃ āhariṃsu. Tampi tasseva pesesi.	1325	
PA_atk-s05_13a4:1325_8	So tampi hatthena parāmasitvā “imassa mūsikacchinnaṃ ekaṭṭhānaṃ atthī”ti āha. Sodhentā	1325	
PA_atk-s05_13a4:1325_9	taṃ disvā rañño ārocesuṃ. Rājā sutvā tussitvā aṭṭheva kahāpaṇe dāpesi.	1325	
PA_atk-s05_13a4:1326_0	So cintesi “ayaṃ rājā evarūpānipi acchariyāni disvā aṭṭheva kahāpaṇe dāpesi, imassa	1326	
PA_atk-s05_13a4:1326_1	dāyo nhāpitadāyo, nhāpitajātiko bhavissati, kiṃ me evarūpena rājupaṭṭhānena, attano	1326	
PA_atk-s05_13a4:1326_2	vasanaṭṭhānameva gamissāmī”ti. So kurukacchapaṭṭanameva paccāgami. Tasmiṃ tattha	1326	
PA_atk-s05_13a4:1326_3	vasante vāṇijā nāvaṃ sajjetvā “kaṃ niyāmakaṃ karissāmā”ti mantesuṃ. “Suppārakapaṇḍitena	1326	
PA_atk-s05_13a4:1326_4	āruḷhanāvā na byāpajjati, esa paṇḍito upāyakusalo, andho samānopi suppārakapaṇḍitova	1326	
PA_atk-s05_13a4:1326_5	uttamo”ti taṃ upasaṅkamitvā “niyāmako no hohī”ti vatvā “tātā, ahaṃ andho, kathaṃ	1326	
PA_atk-s05_13a4:1326_6	niyāmakakammaṃ karissāmī”ti vutte “sāmi, andhāpi tumheyeva amhākaṃ uttamā”ti punappunaṃ	1326	
PA_atk-s05_13a4:1326_7	yāciyamāno “sādhu tātā, tumhehi ārocitasaññāya niyāmako bhavissāmī”ti tesaṃ nāvaṃ	1326	
PA_atk-s05_13a4:1326_8	abhiruhi. Te nāvāya mahāsamuddaṃ pakkhandiṃsu. Nāvā satta divasāni nirupaddavā agamāsi,	1326	
PA_atk-s05_13a4:1326_9	tato akālavātaṃ uppātitaṃ uppajji, nāvā cattāro māse pakatisamuddapiṭṭhe vicaritvā	1326	
PA_atk-s05_13a4:1326_10	khuramālīsamuddaṃ nāma pattā. Tattha macchā manussasamānasarīrā khuranāsā udake ummujjanimujjaṃ	13261	
PA_atk-s05_13a4:1326_11	karonti. Vāṇijā te disvā mahāsattaṃ tassa samuddassa nāmaṃ pucchantā paṭhamaṃ gāthamāhaṃsu –	13261	
PA_atk-s05_13a4:1328	“Ummujjanti nimujjanti, manussā khuranāsikā;	132	
PA_atk-s05_13a4:1329	Suppārakaṃ taṃ pucchāma, samuddo katamo aya”nti.	132	
PA_atk-s05_13a4:1330	Evaṃ tehi puṭṭho mahāsatto attano niyāmakasuttena saṃsanditvā dutiyaṃ gāthamāha –	133	
PA_atk-s05_13a4:1332	“Kurukacchā payātānaṃ, vāṇijānaṃ dhanesinaṃ;	133	
PA_atk-s05_13a4:1333	Nāvāya vippanaṭṭhāya, khuramālīti vuccatī”ti.	133	
PA_atk-s05_13a4:1334_0	Tattha payātānanti kurukacchapaṭṭanā nikkhamitvā gacchantānaṃ. Dhanesinanti tumhākaṃ	1334	
PA_atk-s05_13a4:1334_1	vāṇijānaṃ dhanaṃ pariyesantānaṃ. Nāvāya vippanaṭṭhāyāti tāta tumhākaṃ imāya videsaṃ	1334	
PA_atk-s05_13a4:1334_2	pakkhandanāvāya kammakārakaṃ pakatisamuddaṃ atikkamitvā sampatto ayaṃ samuddo “khuramālī”ti	1334	
PA_atk-s05_13a4:1334_3	vuccati, evametaṃ paṇḍitā kathentīti.	1334	
PA_atk-s05_13a4:1335_0	Tasmiṃ pana samudde vajiraṃ ussannaṃ hoti. Mahāsatto “sacāhaṃ ‘ayaṃ vajirasamuddo’ti	1335	
PA_atk-s05_13a4:1335_1	evaṃ etesaṃ kathessāmi, lobhena bahuṃ vajiraṃ gaṇhitvā nāvaṃ osīdāpessantī”ti tesaṃ	1335	
PA_atk-s05_13a4:1335_2	anācikkhitvāva nāvaṃ laggāpetvā upāyenekaṃ yottaṃ gahetvā macchagahaṇaniyāmena jālaṃ	1335	
PA_atk-s05_13a4:1335_3	khipāpetvā vajirasāraṃ uddharitvā nāvāyaṃ pakkhipitvā aññaṃ appagghabhaṇḍaṃ chaḍḍāpesi.	1335	
PA_atk-s05_13a4:1335_4	Nāvā taṃ samuddaṃ atikkamitvā purato aggimāliṃ nāma gatā. So pajjalitaaggikkhandho	1335	
PA_atk-s05_13a4:1335_5	viya majjhanhikasūriyo viya ca obhāsaṃ muñcanto aṭṭhāsi. Vāṇijā –	1335	
PA_atk-s05_13a4:1337	“Yathā aggīva sūriyova, samuddo paṭidissati;	133	
PA_atk-s05_13a4:1338	Suppārakaṃ taṃ pucchāma, samuddo katamo aya”nti. – gāthāya taṃ pucchiṃsu;	133	
PA_atk-s05_13a4:1339	Mahāsattopi tesaṃ anantaragāthāya kathesi –	133	
PA_atk-s05_13a4:1341	“Kurukacchā payātānaṃ, vāṇijānaṃ dhanesinaṃ;	134	
PA_atk-s05_13a4:1342	Nāvāya vippanaṭṭhāya, aggimālīti vuccatī”ti.	134	
PA_atk-s05_13a4:1343_0	Tasmiṃ pana samudde suvaṇṇaṃ ussannaṃ ahosi. Mahāsatto purimanayeneva tatopi suvaṇṇaṃ	1343	
PA_atk-s05_13a4:1343_1	gāhāpetvā nāvāyaṃ pakkhipāpesi. Nāvā tampi samuddaṃ atikkamitvā khīraṃ viya dadhiṃ	1343	
PA_atk-s05_13a4:1343_2	viya ca obhāsantaṃ dadhimāliṃ nāma samuddaṃ pāpuṇi. Vāṇijā –	1343	
PA_atk-s05_13a4:1345	“Yathā dadhīva khīraṃva, samuddo paṭidissati;	134	
PA_atk-s05_13a4:1346	Suppārakaṃ taṃ pucchāma, samuddo katamo aya”nti. –	134	
PA_atk-s05_13a4:1347	Gāthāya tassapi nāmaṃ pucchiṃsu.	134	
PA_atk-s05_13a4:1348	Mahāsatto anantaragāthāya ācikkhi –	134	
PA_atk-s05_13a4:1350	“Kurukacchā payātānaṃ, vāṇijānaṃ dhanesinaṃ;	135	
PA_atk-s05_13a4:1351	Nāvāya vippanaṭṭhāya, dadhimālīti vuccatī”ti.	135	
PA_atk-s05_13a4:1352_0	Tasmiṃ pana samudde rajataṃ ussannaṃ ahosi. So tampi upāyena gāhāpetvā nāvāyaṃ pakkhipāpesi.	1352	
PA_atk-s05_13a4:1352_1	Nāvā tampi samuddaṃ atikkamitvā nīlakusatiṇaṃ viya sampannasassaṃ viya ca obhāsamānaṃ	1352	
PA_atk-s05_13a4:1352_2	nīlavaṇṇaṃ kusamāliṃ nāma samuddaṃ pāpuṇi. Vāṇijā –	1352	
PA_atk-s05_13a4:1354	“Yathā kusova sassova, samuddo paṭidissati;	135	
PA_atk-s05_13a4:1355	Suppārakaṃ taṃ pucchāma, samuddo katamo aya”nti. –	135	
PA_atk-s05_13a4:1356	Gāthāya tassapi nāmaṃ pucchiṃsu.	135	
PA_atk-s05_13a4:1357	So anantaragāthāya ācikkhi –	135	
PA_atk-s05_13a4:1359	“Kurukacchā payātānaṃ, vāṇijānaṃ dhanesinaṃ;	135	
PA_atk-s05_13a4:1360	Nāvāya vippanaṭṭhāya, kusamālīti vuccatī”ti.	136	
PA_atk-s05_13a4:1361_0	Tasmiṃ pana samudde nīlamaṇiratanaṃ ussannaṃ ahosi. So tampi upāyeneva gāhāpetvā	1361	
PA_atk-s05_13a4:1361_1	nāvāyaṃ pakkhipāpesi. Nāvā tampi samuddaṃ atikkamitvā naḷavanaṃ viya veḷuvanaṃ viya	1361	
PA_atk-s05_13a4:1361_2	ca khāyamānaṃ naḷamāliṃ nāma samuddaṃ pāpuṇi. Vāṇijā –	1361	
PA_atk-s05_13a4:1363	“Yathā naḷova veḷūva, samuddo paṭidissati;	136	
PA_atk-s05_13a4:1364	Suppārakaṃ taṃ pucchāma, samuddo katamo aya”nti. –	136	
PA_atk-s05_13a4:1365	Gāthāya tassapi nāmaṃ pucchiṃsu.	136	
PA_atk-s05_13a4:1366	Mahāsatto anantaragāthāya kathesi –	136	
PA_atk-s05_13a4:1368	“Kurukacchā payātānaṃ, vāṇijānaṃ dhanesinaṃ;	136	
PA_atk-s05_13a4:1369	Nāvāya vippanaṭṭhāya, naḷamālīti vuccatī”ti.	136	
PA_atk-s05_13a4:1370_0	Tasmiṃ pana samudde masāragallaṃ veḷuriyaṃ ussannaṃ ahosi. So tampi upāyena gāhāpetvā	1370	
PA_atk-s05_13a4:1370_1	nāvāyaṃ pakkhipāpesi. Aparo nayo – naḷoti vicchikanaḷopi kakkaṭakanaḷopi, so rattavaṇṇo	1370	
PA_atk-s05_13a4:1370_2	hoti. Veḷūti pana pavāḷassetaṃ nāmaṃ, so ca samuddo pavāḷussanno rattobhāso ahosi,	1370	
PA_atk-s05_13a4:1370_3	tasmā “yathā naḷova veḷuvā”ti pucchiṃsu. Mahāsatto tato pavāḷaṃ gāhāpesīti.	1370	
PA_atk-s05_13a4:1371_0	Vāṇijā naḷamāliṃ atikkantā balavāmukhasamuddaṃ nāma passiṃsu. Tattha udakaṃ kaḍḍhitvā	1371	
PA_atk-s05_13a4:1371_1	kaḍḍhitvā sabbato bhāgena uggacchati. Tasmiṃ sabbato bhāgena uggate udakaṃ sabbato	1371	
PA_atk-s05_13a4:1371_2	bhāgena chinnapapātamahāsobbho viya paññāyati, ūmiyā uggatāya ekato papātasadisaṃ	1371	
PA_atk-s05_13a4:1371_3	hoti, bhayajanano saddo uppajjati sotāni bhindanto viya hadayaṃ phālento viya ca.	1371	
PA_atk-s05_13a4:1371_4	Taṃ disvā vāṇijā bhītatasitā –	1371	
PA_atk-s05_13a4:1373	“Mahabbhayo bhiṃsanako, saddo suyyatimānuso;	137	
PA_atk-s05_13a4:1374	Yathā sobbho papātova, samuddo paṭidissati;	137	
PA_atk-s05_13a4:1375	Suppārakaṃ taṃ pucchāma, samuddo katamo aya”nti. –	137	
PA_atk-s05_13a4:1376	Gāthāya tassapi nāmaṃ pucchiṃsu.	137	
PA_atk-s05_13a4:1377	Tattha suyyatimānusoti suyyati amānuso saddo.	137	
PA_atk-s05_13a4:1379	“Kurukacchā payātānaṃ, vāṇijānaṃ dhanesinaṃ;	137	
PA_atk-s05_13a4:1380	Nāvāya vippanaṭṭhāya, balavāmukhīti vuccatī”ti. –	138	
PA_atk-s05_13a4:1381_0	Bodhisatto anantaragāthāya tassa nāmaṃ ācikkhitvā “tātā, imaṃ balavāmukhasamuddaṃ	1381	
PA_atk-s05_13a4:1381_1	patvā nivattituṃ samatthā nāvā nāma natthi, ayaṃ sampattanāvaṃ nimujjāpetvā vināsaṃ	1381	
PA_atk-s05_13a4:1381_2	pāpetī”ti āha. Tañca nāvaṃ satta manussasatāni abhiruhiṃsu. Te sabbe maraṇabhayabhītā	1381	
PA_atk-s05_13a4:1381_3	ekappahāreneva avīcimhi paccamānasattā viya atikāruññaṃ ravaṃ muñciṃsu. Mahāsatto	1381	
PA_atk-s05_13a4:1381_4	“ṭhapetvā maṃ añño etesaṃ sotthibhāvaṃ kātuṃ samattho nāma natthi, saccakiriyāya	1381	
PA_atk-s05_13a4:1381_5	tesaṃ sotthiṃ karissāmī”ti cintetvā te āmantetvā āha – “tātā, khippaṃ maṃ gandhodakena	1381	
PA_atk-s05_13a4:1381_6	nhāpetvā ahatavatthāni nivāsāpetvā puṇṇapātiṃ sajjetvā nāvāya dhure ṭhapethā”ti.	1381	
PA_atk-s05_13a4:1381_7	Te vegena tathā kariṃsu. Mahāsatto ubhohi hatthehi puṇṇapātiṃ gahetvā nāvāya dhure	1381	
PA_atk-s05_13a4:1381_8	ṭhito saccakiriyaṃ karonto osānagāthamāha –	1381	
PA_atk-s05_13a4:1383	“Yato sarāmi attānaṃ, yato pattosmi viññutaṃ;	138	
PA_atk-s05_13a4:1384	Nābhijānāmi sañcicca, ekapāṇampi hiṃsitaṃ;	138	
PA_atk-s05_13a4:1385	Etena saccavajjena, sotthiṃ nāvā nivattatū”ti.	138	
PA_atk-s05_13a4:1386_0	Tattha yatoti yato paṭṭhāya ahaṃ attānaṃ sarāmi, yato paṭṭhāya camhi viññutaṃ pattoti	1386	
PA_atk-s05_13a4:1386_1	attho. Ekapāṇampi hiṃsitanti etthantare sañcicca ekaṃ kunthakipillikapāṇampi hiṃsitaṃ	1386	
PA_atk-s05_13a4:1386_2	nābhijānāmi. Desanāmattamevetaṃ, bodhisatto pana tiṇasalākampi upādāya mayā parasantakaṃ	1386	
PA_atk-s05_13a4:1386_3	na gahitapubbaṃ, lobhavasena paradāraṃ na olokitapubbaṃ, musā na bhāsitapubbā, tiṇaggenāpi	1386	
PA_atk-s05_13a4:1386_4	majjaṃ na pivitapubbanti evaṃ pañcasīlavasena pana saccakiriyaṃ akāsi, katvā ca pana	1386	
PA_atk-s05_13a4:1386_5	puṇṇapātiyā udakaṃ nāvāya dhure abhisiñci.	1386	
PA_atk-s05_13a4:1387_0	Cattāro māse videsaṃ pakkhandanāvā nivattitvā iddhimā viya saccānubhāvena ekadivaseneva	1387	
PA_atk-s05_13a4:1387_1	kurukacchapaṭṭanaṃ agamāsi. Gantvā ca pana thalepi aṭṭhusabhamattaṃ ṭhānaṃ pakkhanditvā	1387	
PA_atk-s05_13a4:1387_2	nāvikassa gharadvāreyeva aṭṭhāsi. Mahāsatto tesaṃ vāṇijānaṃ suvaṇṇarajatamaṇipavāḷamuttavajirāni	1387	
PA_atk-s05_13a4:1387_3	bhājetvā adāsi. “Ettakehi vo ratanehi alaṃ, mā puna samuddaṃ pavisathā”ti tesaṃ ovādaṃ	1387	
PA_atk-s05_13a4:1387_4	datvā yāvajīvaṃ dānādīni puññāni katvā devapuraṃ pūresi.	1387	
PA_atk-s05_13a4:1388_0	Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahāpaññoyevā”ti	1388	
PA_atk-s05_13a4:1388_1	vatvā jātakaṃ samodhānesi – “tadā parisā buddhaparisā ahesuṃ, suppārakapaṇḍito pana ahameva ahosi”nti.	1388	
PA_atk-s05_13a4:1389	Suppārakajātakavaṇṇanā navamā.	138	
PA_atk-s05_13a4:1390	Jātakuddānaṃ –	139	
PA_atk-s05_13a4:1391	Mātuposaka juṇho ca, dhamma udaya pānīyo;	139	
PA_atk-s05_13a4:1392	Yudhañcayo dasaratho, saṃvaro ca suppārako;	139	
PA_atk-s05_13a4:1393	Ekādasanipātamhi, saṅgītā nava jātakā.	139	
PA_atk-s05_13a4:1394	Ekādasakanipātavaṇṇanā niṭṭhitā.	139	
PA_atk-s05_13a4:1395	12. Dvādasakanipāto	139	
PA_atk-s05_13a4:1397	[464] 1. Cūḷakuṇālajātakavaṇṇanā	139	
PA_atk-s05_13a4:1399	Luddhānaṃ lahucittānanti idaṃ jātakaṃ kuṇālajātake āvi bhavissati;	139	
PA_atk-s05_13a4:1400	Cūḷakuṇālajātakavaṇṇanā paṭhamā.	140	
PA_atk-s05_13a4:1402	[465] 2. Bhaddasālajātakavaṇṇanā	140	
PA_atk-s05_13a4:1403_0	Kā tvaṃ suddhehi vatthehīti idaṃ satthā jetavane viharanto ñātatthacariyaṃ ārabbha	1403	
PA_atk-s05_13a4:1403_1	kathesi. Sāvatthiyañhi anāthapiṇḍikassa nivesane pañcannaṃ bhikkhusatānaṃ nibaddhabhojanaṃ	1403	
PA_atk-s05_13a4:1403_2	pavattati, tathā visākhāya ca kosalarañño ca. Tattha pana kiñcāpi nānaggarasabhojanaṃ	1403	
PA_atk-s05_13a4:1403_3	dīyati, bhikkhūnaṃ panettha koci vissāsiko natthi, tasmā bhikkhū rājanivesane na	1403	
PA_atk-s05_13a4:1403_4	bhuñjanti, bhattaṃ gahetvā anāthapiṇḍikassa vā visākhāya vā aññesaṃ vā vissāsikānaṃ	1403	
PA_atk-s05_13a4:1403_5	gharaṃ gantvā bhuñjanti. Rājā ekadivasaṃ paṇṇākāraṃ āhaṭaṃ “bhikkhūnaṃ dethā”ti bhattaggaṃ	1403	
PA_atk-s05_13a4:1403_6	pesetvā “bhattagge bhikkhū natthī”ti vutte “kahaṃ gatā”ti pucchitvā “attano vissāsikagehesu	1403	
PA_atk-s05_13a4:1403_7	nisīditvā bhuñjantī”ti sutvā bhuttapātarāso satthu santikaṃ gantvā “bhante, bhojanaṃ	1403	
PA_atk-s05_13a4:1403_8	nāma kiṃ parama”nti pucchi. Vissāsaparamaṃ mahārāja, kañjikamattakampi vissāsikena	1403	
PA_atk-s05_13a4:1403_9	dinnaṃ madhuraṃ hotīti. Bhante, kena pana saddhiṃ bhikkhūnaṃ vissāso hotīti? “Ñātīhi	1403	
PA_atk-s05_13a4:1403_10	vā sekkhakulehi vā, mahārājā”ti. Tato rājā cintesi “ekaṃ sakyadhītaraṃ ānetvā aggamahesiṃ	14031	
PA_atk-s05_13a4:1403_11	karissāmi, evaṃ mayā saddhiṃ bhikkhūnaṃ ñātake viya vissāso bhavissatī”ti. So uṭṭhāyāsanā	14031	
PA_atk-s05_13a4:1403_12	attano nivesanaṃ gantvā kapilavatthuṃ dūtaṃ pesesi “dhītaraṃ me detha, ahaṃ tumhehi	14031	
PA_atk-s05_13a4:1403_13	saddhiṃ ñātibhāvaṃ icchāmī”ti.	14031	
PA_atk-s05_13a4:1404_0	Sākiyā dūtavacanaṃ sutvā sannipatitvā mantayiṃsu “mayaṃ kosalarañño āṇāpavattiṭṭhāne	1404	
PA_atk-s05_13a4:1404_1	vasāma, sace dārikaṃ na dassāma, mahantaṃ veraṃ bhavissati, sace dassāma, kulavaṃso	1404	
PA_atk-s05_13a4:1404_2	no bhijjissati, kiṃ nu kho kātabba”nti. Atha ne mahānāmo āha – “mā cintayittha, mama	1404	
PA_atk-s05_13a4:1404_3	dhītā vāsabhakhattiyā nāma nāgamuṇḍāya nāma dāsiyā kucchismiṃ nibbatti. Sā soḷasavassuddesikā	1404	
PA_atk-s05_13a4:1404_4	uttamarūpadharā sobhaggappattā pitu vaṃsena khattiyajātikā, tamassa ‘khattiyakaññā’ti	1404	
PA_atk-s05_13a4:1404_5	pesessāmā”ti. Sākiyā “sādhū”ti sampaṭicchitvā dūte pakkosāpetvā “sādhu, dārikaṃ dassāma,	1404	
PA_atk-s05_13a4:1404_6	idāneva naṃ gahetvā gacchathā”ti āhaṃsu. Dūtā cintesuṃ “ime sākiyā nāma jātiṃ nissāya	1404	
PA_atk-s05_13a4:1404_7	atimānino, ‘sadisī no’ti vatvā asadisimpi dadeyyuṃ, etehi saddhiṃ ekato bhuñjamānameva	1404	
PA_atk-s05_13a4:1404_8	gaṇhissāmā”ti. Te evamāhaṃsu “mayaṃ gahetvā gacchantā yā tumhehi saddhiṃ ekato bhuñjati,	1404	
PA_atk-s05_13a4:1404_9	taṃ gahetvā gamissāmā”ti. Sākiyā tesaṃ nivāsaṭṭhānaṃ dāpetvā “kiṃ karissāmā”ti cintayiṃsu.	1404	
PA_atk-s05_13a4:1404_10	Mahānāmo āha – “tumhe mā cintayittha, ahaṃ upāyaṃ karissāmi, tumhe mama bhojanakāle	14041	
PA_atk-s05_13a4:1404_11	vāsabhakhattiyaṃ alaṅkaritvā ānetvā mayā ekasmiṃ kabaḷe gahitamatte ‘deva, asukarājā	14041	
PA_atk-s05_13a4:1404_12	paṇṇaṃ pahiṇi, imaṃ tāva sāsanaṃ suṇāthā’ti paṇṇaṃ dasseyyāthā”ti. Te “sādhū”ti sampaṭicchitvā	14041	
PA_atk-s05_13a4:1404_13	tasmiṃ bhuñjamāne kumārikaṃ alaṅkariṃsu.	14041	
PA_atk-s05_13a4:1405_0	Mahānāmo “dhītaraṃ me ānetha, mayā saddhiṃ bhuñjatū”ti āha. Atha naṃ alaṅkaritvā	1405	
PA_atk-s05_13a4:1405_1	tāvadeva thokaṃ papañcaṃ katvā ānayiṃsu. Sā “pitarā saddhiṃ bhuñjissāmī”ti ekapātiyaṃ	1405	
PA_atk-s05_13a4:1405_2	hatthaṃ otāresi. Mahānāmopi tāya saddhiṃ ekapiṇḍaṃ gahetvā mukhe ṭhapesi. Dutiyapiṇḍāya	1405	
PA_atk-s05_13a4:1405_3	hatthe pasārite “deva, asukaraññā paṇṇaṃ pahitaṃ, imaṃ tāva sāsanaṃ suṇāthā”ti paṇṇaṃ	1405	
PA_atk-s05_13a4:1405_4	upanāmesuṃ. Mahānāmo “amma, tvaṃ bhuñjāhī”ti dakkhiṇahatthaṃ pātiyāyeva katvā vāmahatthena	1405	
PA_atk-s05_13a4:1405_5	gahetvā paṇṇaṃ olokesi. Tassa taṃ sāsanaṃ upadhārentasseva itarā bhuñji. So tassā	1405	
PA_atk-s05_13a4:1405_6	bhuttakāle hatthaṃ dhovitvā mukhaṃ vikkhālesi. Taṃ disvā dūtā “nicchayenesā etassa	1405	
PA_atk-s05_13a4:1405_7	dhītā”ti niṭṭhamakaṃsu, na taṃ antaraṃ jānituṃ sakkhiṃsu. Mahānāmo mahantena parivārena	1405	
PA_atk-s05_13a4:1405_8	dhītaraṃ pesesi. Dūtāpi naṃ sāvatthiṃ netvā “ayaṃ kumārikā jātisampannā mahānāmassa	1405	
PA_atk-s05_13a4:1405_9	dhītā”ti vadiṃsu. Rājā tussitvā sakalanagaraṃ alaṅkārāpetvā taṃ ratanarāsimhi ṭhapetvā	1405	
PA_atk-s05_13a4:1405_10	aggamahesiṭṭhāne abhisiñcāpesi. Sā rañño piyā ahosi manāpā.	14051	
PA_atk-s05_13a4:1406_0	Athassā na cirasseva gabbho patiṭṭhahi. Rājā gabbhaparihāramadāsi. Sā dasamāsaccayena	1406	
PA_atk-s05_13a4:1406_1	suvaṇṇavaṇṇaṃ puttaṃ vijāyi. Athassa nāmaggahaṇadivase rājā attano ayyakassa santikaṃ	1406	
PA_atk-s05_13a4:1406_2	pesesi “sakyarājadhītā vāsabhakhattiyā puttaṃ vijāyi, kimassa nāmaṃ karomā”ti. Taṃ	1406	
PA_atk-s05_13a4:1406_3	pana sāsanaṃ gahetvā gato amacco thokaṃ badhiradhātuko, so gantvā rañño ayyakassārocesi.	1406	
PA_atk-s05_13a4:1406_4	So taṃ sutvā “vāsabhakhattiyā puttaṃ avijāyitvāpi sabbaṃ janaṃ abhibhavati, idāni	1406	
PA_atk-s05_13a4:1406_5	pana ativiya rañño vallabhā bhavissatī”ti āha. So badhiraamacco “vallabhā”ti vacanaṃ	1406	
PA_atk-s05_13a4:1406_6	dussutaṃ sutvā “viṭaṭūbho”ti sallakkhetvā rājānaṃ upagantvā “deva, kumārassa kira	1406	
PA_atk-s05_13a4:1406_7	‘viṭaṭūbho’ti nāmaṃ karothā”ti āha. Rājā “porāṇakaṃ no kuladattikaṃ nāmaṃ bhavissatī”ti	1406	
PA_atk-s05_13a4:1406_8	cintetvā “viṭaṭūbho”ti nāmaṃ akāsi. Tato paṭṭhāya kumāro kumāraparihārena vaḍḍhanto	1406	
PA_atk-s05_13a4:1406_9	sattavassikakāle aññesaṃ kumārānaṃ mātāmahakulato hatthirūpakaassarūpakādīni āhariyamānāni	1406	
PA_atk-s05_13a4:1406_10	disvā mātaraṃ pucchi “amma, aññesaṃ mātāmahakulato paṇṇākāro āhariyati, mayhaṃ koci	14061	
PA_atk-s05_13a4:1406_11	kiñci na pesesi, kiṃ tvaṃ nimmātā nippitāsī”ti? Atha naṃ sā “tāta, sakyarājāno mātāmahā	14061	
PA_atk-s05_13a4:1406_12	dūre pana vasanti, tena te kiñci na pesentī”ti vatvā vañcesi.	14061	
PA_atk-s05_13a4:1407_0	Puna soḷasavassikakāle “amma, mātāmahakulaṃ passitukāmomhī”ti vatvā “alaṃ tāta, kiṃ	1407	
PA_atk-s05_13a4:1407_1	tattha gantvā karissasī”ti vāriyamānopi punappunaṃ yāci. Athassa mātā “tena hi gacchāhī”ti	1407	
PA_atk-s05_13a4:1407_2	sampaṭicchi. So pitu ārocetvā mahantena parivārena nikkhami. Vāsabhakhattiyā puretaraṃ	1407	
PA_atk-s05_13a4:1407_3	paṇṇaṃ pesesi “ahaṃ idha sukhaṃ vasāmi, sāmino kiñci antaraṃ mā dassayiṃsū”ti. Sākiyā	1407	
PA_atk-s05_13a4:1407_4	viṭaṭūbhassa āgamanaṃ ñatvā “vandituṃ na sakkā”ti tassa daharadahare kumārake janapadaṃ	1407	
PA_atk-s05_13a4:1407_5	pahiṇiṃsu. Kumāre kapilavatthuṃ sampatte sākiyā santhāgāre sannipatiṃsu. Kumāro santhāgāraṃ	1407	
PA_atk-s05_13a4:1407_6	gantvā aṭṭhāsi. Atha naṃ “ayaṃ te, tāta, mātāmaho, ayaṃ mātulo”ti vadiṃsu so sabbe	1407	
PA_atk-s05_13a4:1407_7	vandamāno vicari. So yāvapiṭṭhiyā rujanappamāṇā vanditvā ekampi attānaṃ vandamānaṃ	1407	
PA_atk-s05_13a4:1407_8	adisvā “kiṃ nu kho maṃ vandantā natthī”ti pucchi. Sākiyā “tāta, tava kaniṭṭhakumārā	1407	
PA_atk-s05_13a4:1407_9	janapadaṃ gatā”ti vatvā tassa mahantaṃ sakkāraṃ kariṃsu. So katipāhaṃ vasitvā mahantena	1407	
PA_atk-s05_13a4:1407_10	parivārena nikkhami. Athekā dāsī santhāgāre tena nisinnaphalakaṃ “idaṃ vāsabhakhattiyāya	14071	
PA_atk-s05_13a4:1407_11	dāsiyā puttassa nisinnaphalaka”nti akkositvā paribhāsitvā khīrodakena dhovi. Eko	14071	
PA_atk-s05_13a4:1407_12	puriso attano āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ	14071	
PA_atk-s05_13a4:1407_13	sutvā taṃ antaraṃ pucchitvā “vāsabhakhattiyā dāsiyā kucchismiṃ mahānāmasakkassa jātā”ti	14071	
PA_atk-s05_13a4:1407_14	ñatvā gantvā balakāyassa kathesi. “Vāsabhakhattiyā kira dāsiyā dhītā”ti mahākolāhalaṃ ahosi.	14071	
PA_atk-s05_13a4:1408_0	Kumāro taṃ sutvā “ete tāva mama nisinnaphalakaṃ khīrodakena dhovantu, ahaṃ pana rajje	1408	
PA_atk-s05_13a4:1408_1	patiṭṭhitakāle etesaṃ galalohitaṃ gahetvā mama nisinnaphalakaṃ dhovissāmī”ti cittaṃ	1408	
PA_atk-s05_13a4:1408_2	paṭṭhapesi. Tasmiṃ sāvatthiṃ gate amaccā sabbaṃ pavattiṃ rañño ārocesuṃ. Rājā “sabbe	1408	
PA_atk-s05_13a4:1408_3	mayhaṃ dāsidhītaraṃ adaṃsū”ti sākiyānaṃ kujjhitvā vāsabhakhattiyāya ca puttassa ca	1408	
PA_atk-s05_13a4:1408_4	dinnaparihāraṃ acchinditvā dāsadāsīhi laddhabbaparihāramattameva dāpesi. Tato katipāhaccayena	1408	
PA_atk-s05_13a4:1408_5	satthā rājanivesanaṃ āgantvā nisīdi. Rājā satthāraṃ vanditvā “bhante, tumhākaṃ kira	1408	
PA_atk-s05_13a4:1408_6	ñātakehi dāsidhītā mayhaṃ dinnā, tenassā ahaṃ saputtāya parihāraṃ acchinditvā dāsadāsīhi	1408	
PA_atk-s05_13a4:1408_7	laddhabbaparihāramattameva dāpesi”nti āha. Satthā “ayuttaṃ, mahārāja, sākiyehi kataṃ,	1408	
PA_atk-s05_13a4:1408_8	dadantehi nāma samānajātikā dātabbā assa. Taṃ pana mahārāja, vadāmi vāsabhakhattiyā	1408	
PA_atk-s05_13a4:1408_9	khattiyarājadhītā khattiyassa rañño gehe abhisekaṃ labhi, viṭaṭūbhopi khattiyarājānameva	1408	
PA_atk-s05_13a4:1408_10	paṭicca jāto, mātugottaṃ nāma kiṃ karissati, pitugottameva pamāṇanti porāṇakapaṇḍitā	14081	
PA_atk-s05_13a4:1408_11	dalidditthiyā kaṭṭhahārikāyapi aggamahesiṭṭhānaṃ adaṃsu, tassā ca kucchimhi jātakumāro	14081	
PA_atk-s05_13a4:1408_12	dvādasayojanikāya bārāṇasiyā rajjaṃ katvā kaṭṭhavāhanarājā nāma jāto”ti kaṭṭhavāhanajātakaṃ	14081	
PA_atk-s05_13a4:1408_13	kathesi. Rājā satthu dhammakathaṃ sutvā “pitugottameva kira pamāṇa”nti sutvā tussitvā	14081	
PA_atk-s05_13a4:1408_14	mātāputtānaṃ pakatiparihārameva dāpesi.	14081	
PA_atk-s05_13a4:1409_0	Rañño pana bandhulo nāma senāpati mallikaṃ nāma attano bhariyaṃ vañjhaṃ “tava kulagharameva	1409	
PA_atk-s05_13a4:1409_1	gacchāhī”ti kusinārameva pesesi. Sā “satthāraṃ disvāva gamissāmī”ti jetavanaṃ pavisitvā	1409	
PA_atk-s05_13a4:1409_2	tathāgataṃ vanditvā ekamantaṃ ṭhitā “kahaṃ gacchasī”ti ca puṭṭhā “sāmiko me, bhante,	1409	
PA_atk-s05_13a4:1409_3	kulagharaṃ pesesī”ti vatvā “kasmā”ti vuttā “vañjhā aputtikā, bhante”ti vatvā satthārā	1409	
PA_atk-s05_13a4:1409_4	“yadi evaṃ gamanakiccaṃ natthi, nivattāhī”ti vuttā tuṭṭhā satthāraṃ vanditvā nivesanameva	1409	
PA_atk-s05_13a4:1409_5	puna agamāsi. “Kasmā nivattasī”ti puṭṭhā “dasabalena nivattitāmhī”ti āha. Senāpati	1409	
PA_atk-s05_13a4:1409_6	“diṭṭhaṃ bhavissati tathāgatena kāraṇa”nti āha. Sā na cirasseva gabbhaṃ paṭilabhitvā	1409	
PA_atk-s05_13a4:1409_7	uppannadohaḷā “dohaḷo me uppanno”ti ārocesi. “Kiṃ dohaḷo”ti? “Vesāliyā nagare licchavirājānaṃ	1409	
PA_atk-s05_13a4:1409_8	abhisekamaṅgalapokkharaṇiṃ otaritvā nhatvā pānīyaṃ pivitukāmāmhi, sāmī”ti. Senāpati	1409	
PA_atk-s05_13a4:1409_9	“sādhū”ti vatvā sahassathāmadhanuṃ gahetvā taṃ rathaṃ āropetvā sāvatthito nikkhamitvā	1409	
PA_atk-s05_13a4:1409_10	rathaṃ pājento vesāliṃ pāvisi.	14091	
PA_atk-s05_13a4:1410_0	Tasmiñca kāle kosalarañño bandhulasenāpatinā saddhiṃ ekācariyakule uggahitasippo	1410	
PA_atk-s05_13a4:1410_1	mahāli nāma licchavī andho licchavīnaṃ atthañca dhammañca anusāsanto dvārasamīpe	1410	
PA_atk-s05_13a4:1410_2	vasati. So rathassa ummāre paṭighaṭṭanasaddaṃ sutvā “bandhulamallassa rathapatanasaddo	1410	
PA_atk-s05_13a4:1410_3	eso, ajja licchavīnaṃ bhayaṃ uppajjissatī”ti āha. Pokkharaṇiyā anto ca bahi ca ārakkhā	1410	
PA_atk-s05_13a4:1410_4	balavā, upari lohajālaṃ patthaṭaṃ, sakuṇānampi okāso natthi. Senāpati pana rathā	1410	
PA_atk-s05_13a4:1410_5	otaritvā ārakkhake khaggena paharanto palāpetvā lohajālaṃ chinditvā antopokkharaṇiyaṃ	1410	
PA_atk-s05_13a4:1410_6	bhariyaṃ otāretvā nhāpetvā pāyetvā sayampi nhatvā mallikaṃ rathaṃ āropetvā nagarā	1410	
PA_atk-s05_13a4:1410_7	nikkhamitvā āgatamaggeneva pāyāsi. Ārakkhakā gantvā licchavīnaṃ ārocesuṃ. Licchavirājāno	1410	
PA_atk-s05_13a4:1410_8	kujjhitvā pañca rathasatāni āruyha “bandhulamallaṃ gaṇhissāmā”ti nikkhamiṃsu. Taṃ	1410	
PA_atk-s05_13a4:1410_9	pavattiṃ mahālissa ārocesuṃ. Mahāli “mā gamittha, so hi vo sabbe ghātayissatī”ti	1410	
PA_atk-s05_13a4:1410_10	āha. Tepi “mayaṃ gamissāmayevā”ti vadiṃsu. Tena hi cakkassa yāva nābhito pathaviṃ	14101	
PA_atk-s05_13a4:1410_11	paviṭṭhaṭṭhānaṃ disvā nivatteyyātha, tato anivattantā purato asanisaddaṃ viya suṇissatha,	14101	
PA_atk-s05_13a4:1410_12	tamhā ṭhānā nivatteyyātha, tato anivattantā tumhākaṃ rathadhuresu chiddaṃ passissatha,	14101	
PA_atk-s05_13a4:1410_13	tamhā ṭhānā nivatteyyātha, purato māgamitthāti. Te tassa vacanena anivattitvā taṃ anubandhiṃsuyeva.	14101	
PA_atk-s05_13a4:1411_0	Mallikā disvā “rathā, sāmi, paññāyantī”ti āha. Tena hi ekassa rathassa viya paññāyanakāle	1411	
PA_atk-s05_13a4:1411_1	mama āroceyyāsīti. Sā yadā sabbe eko viya hutvā paññāyiṃsu, tadā “ekameva sāmi rathasīsaṃ	1411	
PA_atk-s05_13a4:1411_2	paññāyatī”ti āha. Bandhulo “tena hi imā rasmiyo gaṇhāhī”ti tassā rasmiyo datvā rathe	1411	
PA_atk-s05_13a4:1411_3	ṭhitova dhanuṃ āropeti, rathacakkaṃ yāva nābhito pathaviṃ pāvisi, licchavino taṃ	1411	
PA_atk-s05_13a4:1411_4	ṭhānaṃ disvāpi na nivattiṃsu. Itaro thokaṃ gantvā jiyaṃ pothesi, asanisaddo viya	1411	
PA_atk-s05_13a4:1411_5	ahosi. Te tatopi na nivattiṃsu, anubandhantā gacchanteva. Bandhulo rathe ṭhitakova	1411	
PA_atk-s05_13a4:1411_6	ekaṃ saraṃ khipi. So pañcannaṃ rathasatānaṃ rathasīsaṃ chiddaṃ katvā pañca rājasatāni	1411	
PA_atk-s05_13a4:1411_7	parikarabandhanaṭṭhāne vijjhitvā pathaviṃ pāvisi. Te attano viddhabhāvaṃ ajānitvā	1411	
PA_atk-s05_13a4:1411_8	“tiṭṭha re, tiṭṭha re”ti vadantā anubandhiṃsuyeva. Bandhulo rathaṃ ṭhapetvā “tumhe	1411	
PA_atk-s05_13a4:1411_9	matakā, matakehi saddhiṃ mayhaṃ yuddhaṃ nāma natthī”ti āha. Te “matakā nāma amhādisā	1411	
PA_atk-s05_13a4:1411_10	neva hontī”ti vadiṃsu. “Tena hi sabbapacchimassa parikaraṃ mocethā”ti. Te mocayiṃsu.	14111	
PA_atk-s05_13a4:1411_11	So muttamatteyeva maritvā patito. Atha ne “sabbepi tumhe evarūpā, attano gharāni	14111	
PA_atk-s05_13a4:1411_12	gantvā saṃvidhātabbaṃ saṃvidahitvā puttadāre anusāsitvā sannāhaṃ mocethā”ti āha.	14111	
PA_atk-s05_13a4:1411_13	Te tathā katvā sabbe jīvitakkhayaṃ pattā.	14111	
PA_atk-s05_13a4:1412_0	Bandhulopi mallikaṃ sāvatthiṃ ānesi. Sā soḷasakkhattuṃ yamake putte vijāyi, sabbepi	1412	
PA_atk-s05_13a4:1412_1	sūrā thāmasampannā ahesuṃ, sabbasippe nipphattiṃ pāpuṇiṃsu. Ekekassapi purisasahassaparivāro	1412	
PA_atk-s05_13a4:1412_2	ahosi. Pitarā saddhiṃ rājanivesanaṃ gacchantehi teheva rājaṅgaṇaṃ paripūri. Athekadivasaṃ	1412	
PA_atk-s05_13a4:1412_3	vinicchaye kūṭaḍḍaparājitā manussā bandhulaṃ āgacchantaṃ disvā mahāravaṃ viravantā	1412	
PA_atk-s05_13a4:1412_4	vinicchayaamaccānaṃ kūṭaḍḍakāraṇaṃ tassa ārocesuṃ. Sopi vinicchayaṃ gantvā taṃ aḍḍaṃ	1412	
PA_atk-s05_13a4:1412_5	tīretvā sāmikameva sāmikaṃ, assāmikameva assāmikaṃ akāsi. Mahājano mahāsaddena sādhukāraṃ	1412	
PA_atk-s05_13a4:1412_6	pavattesi. Rājā “kimida”nti pucchitvā tamatthaṃ sutvā tussitvā sabbepi te amacce	1412	
PA_atk-s05_13a4:1412_7	hāretvā bandhulasseva vinicchayaṃ niyyādesi. So tato paṭṭhāya sammā vinicchini. Tato	1412	
PA_atk-s05_13a4:1412_8	porāṇakavinicchayikā lañjaṃ alabhantā appalābhā hutvā “bandhulo rajjaṃ patthetī”ti	1412	
PA_atk-s05_13a4:1412_9	rājakule paribhindiṃsu. Rājā taṃ kathaṃ gahetvā cittaṃ niggahetuṃ nāsakkhi, “imasmiṃ	1412	
PA_atk-s05_13a4:1412_10	idheva ghātiyamāne garahā me uppajjissatī”ti puna cintetvā “payuttapurisehi paccantaṃ	14121	
PA_atk-s05_13a4:1412_11	paharāpetvā te palāpetvā nivattakāle antarāmagge puttehi saddhiṃ māretuṃ vaṭṭatī”ti	14121	
PA_atk-s05_13a4:1412_12	bandhulaṃ pakkosāpetvā “paccanto kira kupito, tava puttehi saddhiṃ gantvā core gaṇhāhī”ti	14121	
PA_atk-s05_13a4:1412_13	pahiṇitvā “etthevassa dvattiṃsāya puttehi saddhiṃ sīsaṃ chinditvā āharathā”ti tehi	14121	
PA_atk-s05_13a4:1412_14	saddhiṃ aññepi samatthe mahāyodhe pesesi. Tasmiṃ paccantaṃ gacchanteyeva “senāpati	14121	
PA_atk-s05_13a4:1412_15	kira āgacchatī”ti sutvāva payuttakacorā palāyiṃsu. So taṃ padesaṃ āvāsāpetvā janapadaṃ	14121	
PA_atk-s05_13a4:1412_16	saṇṭhapetvā nivatti.	14121	
PA_atk-s05_13a4:1413_0	Athassa nagarato avidūre ṭhāne te yodhā puttehi saddhiṃ sīsaṃ chindiṃsu. Taṃ divasaṃ	1413	
PA_atk-s05_13a4:1413_1	mallikāya pañcahi bhikkhusatehi saddhiṃ dve aggasāvakā nimantitā honti. Athassā pubbaṇhasamaye	1413	
PA_atk-s05_13a4:1413_2	“sāmikassa te saddhiṃ puttehi sīsaṃ chindiṃsū”ti paṇṇaṃ āharitvā adaṃsu. Sā taṃ pavattiṃ	1413	
PA_atk-s05_13a4:1413_3	ñatvā kassaci kiñci avatvā paṇṇaṃ ucchaṅge katvā bhikkhusaṅghameva parivisi. Athassā	1413	
PA_atk-s05_13a4:1413_4	paricārikā bhikkhūnaṃ bhattaṃ datvā sappicāṭiṃ āharantiyo therānaṃ purato cāṭiṃ bhindiṃsu.	1413	
PA_atk-s05_13a4:1413_5	Dhammasenāpati “upāsike, bhedanadhammaṃ bhinnaṃ, na cintetabba”nti āha. Sā ucchaṅgato	1413	
PA_atk-s05_13a4:1413_6	paṇṇaṃ nīharitvā “dvattiṃsaputtehi saddhiṃ pitu sīsaṃ chinnanti me imaṃ paṇṇaṃ āhariṃsu,	1413	
PA_atk-s05_13a4:1413_7	ahaṃ idaṃ sutvāpi na cintemi, sappicāṭiyā bhinnāya kiṃ cintemi, bhante”ti āha. Dhammasenāpati	1413	
PA_atk-s05_13a4:1413_8	“animittamanaññāta”ntiādīni vatvā dhammaṃ desetvā uṭṭhāyāsanā vihāraṃ agamāsi. Sāpi	1413	
PA_atk-s05_13a4:1413_9	dvattiṃsa suṇisāyo pakkosāpetvā “tumhākaṃ sāmikā attano purimakammaphalaṃ labhiṃsu,	1413	
PA_atk-s05_13a4:1413_10	tumhe mā socittha mā paridevittha, rañño upari manopadosaṃ mā karitthā”ti ovadi.	14131	
PA_atk-s05_13a4:1414_0	Rañño carapurisā taṃ kathaṃ sutvā tesaṃ niddosabhāvaṃ rañño kathayiṃsu. Rājā saṃvegappatto	1414	
PA_atk-s05_13a4:1414_1	tassā nivesanaṃ gantvā mallikañca suṇisāyo cassā khamāpetvā mallikāya varaṃ adāsi.	1414	
PA_atk-s05_13a4:1414_2	Sā “gahito me hotū”ti vatvā tasmiṃ gate matakabhattaṃ datvā nhatvā rājānaṃ upasaṅkamitvā	1414	
PA_atk-s05_13a4:1414_3	vanditvā “deva, tumhehi me varo dinno, mayhañca aññena attho natthi, dvattiṃsāya	1414	
PA_atk-s05_13a4:1414_4	me suṇisānaṃ mama ca kulagharagamanaṃ anujānāthā”ti āha. Rājā sampaṭicchi. Sā dvattiṃsāya	1414	
PA_atk-s05_13a4:1414_5	suṇisānaṃ sakakulaṃ pesetvā sayaṃ kusināranagare attano kulagharaṃ agamāsi. Rājā	1414	
PA_atk-s05_13a4:1414_6	bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi. So	1414	
PA_atk-s05_13a4:1414_7	pana “mātulo me iminā mārito”ti rañño otāraṃ gavesanto vicarati. Rājāpi nipparādhassa	1414	
PA_atk-s05_13a4:1414_8	bandhulassa māritakālato paṭṭhāya vippaṭisārī cittassādaṃ na labhati, rajjasukhaṃ nānubhoti.	1414	
PA_atk-s05_13a4:1415_0	Tadā satthā sākiyānaṃ veḷuṃ nāma nigamaṃ upanissāya viharati. Rājā tattha gantvā	1415	
PA_atk-s05_13a4:1415_1	ārāmato avidūre khandhāvāraṃ nivāsetvā “mahantena parivārena satthāraṃ vandissāmā”ti	1415	
PA_atk-s05_13a4:1415_2	vihāraṃ gantvā pañca rājakakudhabhaṇḍāni dīghakārāyanassa datvā ekakova gandhakuṭiṃ	1415	
PA_atk-s05_13a4:1415_3	pāvisi. Sabbaṃ dhammacetiyasuttaniyāmeneva veditabbaṃ. Tasmiṃ gandhakuṭiṃ paviṭṭhe	1415	
PA_atk-s05_13a4:1415_4	dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ katvā rañño	1415	
PA_atk-s05_13a4:1415_5	ekaṃ assaṃ ekañca upaṭṭhānakārikaṃ mātugāmaṃ nivattetvā sāvatthiṃ agamāsi. Rājā satthārā	1415	
PA_atk-s05_13a4:1415_6	saddhiṃ piyakathaṃ kathetvā nikkhanto senaṃ adisvā taṃ mātugāmaṃ pucchitvā taṃ pavattiṃ	1415	
PA_atk-s05_13a4:1415_7	sutvā “ahaṃ bhāgineyyaṃ ajātasattuṃ ādāya āgantvā viṭaṭūbhaṃ gahessāmī”ti rājagahanagaraṃ	1415	
PA_atk-s05_13a4:1415_8	gacchanto vikāle dvāresu pihitesu nagaraṃ pavisitumasakkonto ekissāya sālāya nipajjitvā	1415	
PA_atk-s05_13a4:1415_9	vātātapena kilanto rattibhāge tattheva kālamakāsi. Vibhātāya rattiyā “deva kosalanarinda,	1415	
PA_atk-s05_13a4:1415_10	idāni anāthosi jāto”ti vilapantiyā tassā itthiyā saddaṃ sutvā rañño ārocesuṃ. So	14151	
PA_atk-s05_13a4:1415_11	mātulassa mahantena sakkārena sarīrakiccaṃ kāresi.	14151	
PA_atk-s05_13a4:1416_0	Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā	1416	
PA_atk-s05_13a4:1416_1	senāya nikkhami. Taṃ divasaṃ satthā paccūsasamaye lokaṃ volokento ñātisaṅghassa vināsaṃ	1416	
PA_atk-s05_13a4:1416_2	disvā “ñātisaṅgahaṃ kātuṃ vaṭṭatī”ti cintetvā pubbaṇhasamaye piṇḍāya caritvā piṇḍapātapaṭikkanto	1416	
PA_atk-s05_13a4:1416_3	gandhakuṭiyaṃ sīhaseyyaṃ kappetvā sāyanhasamaye ākāsena gantvā kapilavatthusāmante	1416	
PA_atk-s05_13a4:1416_4	ekasmiṃ kabaracchāye rukkhamūle nisīdi. Tato avidūre viṭaṭūbhassa rajjasīmāya anto	1416	
PA_atk-s05_13a4:1416_5	sandacchāyo nigrodharukkho atthi, viṭaṭūbho satthāraṃ disvā upasaṅkamitvā vanditvā	1416	
PA_atk-s05_13a4:1416_6	“bhante, kiṃkāraṇā evarūpāya uṇhavelāya imasmiṃ kabaracchāye rukkhamūle nisīdatha,	1416	
PA_atk-s05_13a4:1416_7	etasmiṃ sandacchāye nigrodharukkhamūle nisīdatha, bhante”ti vatvā “hotu, mahārāja,	1416	
PA_atk-s05_13a4:1416_8	ñātakānaṃ chāyā nāma sītalā”ti vutte “ñātakānaṃ rakkhaṇatthāya satthā āgato bhavissatī”ti	1416	
PA_atk-s05_13a4:1416_9	cintetvā satthāraṃ vanditvā sāvatthimeva paccāgami. Satthāpi uppatitvā jetavanameva gato.	1416	
PA_atk-s05_13a4:1417_0	Rājā sākiyānaṃ dosaṃ saritvā dutiyaṃ nikkhamitvā tatheva satthāraṃ passitvā puna	1417	
PA_atk-s05_13a4:1417_1	nivattitvā tatiyavāre nikkhamitvā tattheva satthāraṃ passitvā nivatti. Catutthavāre	1417	
PA_atk-s05_13a4:1417_2	pana tasmiṃ nikkhante satthā sākiyānaṃ pubbakammaṃ oloketvā tesaṃ nadiyaṃ visapakkhipanapāpakammassa	1417	
PA_atk-s05_13a4:1417_3	appaṭibāhirabhāvaṃ ñatvā catutthavāre na agamāsi. Viṭaṭūbharājā khīrapāyake dārake	1417	
PA_atk-s05_13a4:1417_4	ādiṃ katvā sabbe sākiye ghātetvā galalohitena nisinnaphalakaṃ dhovitvā paccāgami.	1417	
PA_atk-s05_13a4:1417_5	Satthari tatiyavāre gamanato paccāgantvā punadivase piṇḍāya caritvā niṭṭhāpitabhattakicce	1417	
PA_atk-s05_13a4:1417_6	gandhakuṭiyaṃ pavisante disāhi sannipatitā bhikkhū dhammasabhāyaṃ nisīditvā “āvuso,	1417	
PA_atk-s05_13a4:1417_7	satthā attānaṃ dassetvā rājānaṃ nivattāpetvā ñātake maraṇabhayā mocesi, evaṃ ñātakānaṃ	1417	
PA_atk-s05_13a4:1417_8	atthacaro satthā”ti bhagavato guṇakathaṃ kathayiṃsu. Satthā āgantvā “kāya nuttha,	1417	
PA_atk-s05_13a4:1417_9	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	1417	
PA_atk-s05_13a4:1417_10	idāneva tathāgato ñātakānaṃ atthaṃ carati, pubbepi cariyevā”ti vatvā atītaṃ āhari.	14171	
PA_atk-s05_13a4:1418_0	Atīte bārāṇasiyaṃ brahmadatto nāma rājā dasa rājadhamme akopetvā dhammena rajjaṃ	1418	
PA_atk-s05_13a4:1418_1	kārento ekadivasaṃ cintesi “jambudīpatale rājāno bahuthambhesu pāsādesu vasanti,	1418	
PA_atk-s05_13a4:1418_2	tasmā bahūhi thambhehi pāsādakaraṇaṃ nāma anacchariyaṃ, yaṃnūnāhaṃ ekathambhakaṃ	1418	
PA_atk-s05_13a4:1418_3	pāsādaṃ kāreyyaṃ, evaṃ sabbarājūnaṃ aggarājā bhavissāmī”ti. So vaḍḍhakī pakkosāpetvā	1418	
PA_atk-s05_13a4:1418_4	“mayhaṃ sobhaggappattaṃ ekathambhakaṃ pāsādaṃ karothā”ti āha. Te “sādhū”ti sampaṭicchitvā	1418	
PA_atk-s05_13a4:1418_5	araññaṃ pavisitvā ujū mahante ekathambhakapāsādārahe bahū rukkhe disvā “ime rukkhā	1418	
PA_atk-s05_13a4:1418_6	santi, maggo pana visamo, na sakkā otāretuṃ, rañño ācikkhissāmā”ti cintetvā tathā	1418	
PA_atk-s05_13a4:1418_7	akaṃsu. Rājā “kenaci upāyena saṇikaṃ otārethā”ti vatvā “deva, yena kenaci upāyena	1418	
PA_atk-s05_13a4:1418_8	na sakkā”ti vutte “tena hi mama uyyāne ekaṃ rukkhaṃ upadhārethā”ti āha. Vaḍḍhakī	1418	
PA_atk-s05_13a4:1418_9	uyyānaṃ gantvā ekaṃ sujātaṃ ujukaṃ gāmanigamapūjitaṃ rājakulatopi laddhabalikammaṃ	1418	
PA_atk-s05_13a4:1418_10	maṅgalasālarukkhaṃ disvā rañño santikaṃ gantvā tamatthaṃ ārocesuṃ. Rājā “uyyāne rukkho	14181	
PA_atk-s05_13a4:1418_11	nāma mama paṭibaddho, gacchatha bho taṃ chindathā”ti āha. Te “sādhū”ti sampaṭicchitvā	14181	
PA_atk-s05_13a4:1418_12	gandhamālādihatthā uyyānaṃ gantvā rukkhe gandhapañcaṅgulikaṃ datvā suttena parikkhipitvā	14181	
PA_atk-s05_13a4:1418_13	pupphakaṇṇikaṃ bandhitvā dīpaṃ jāletvā balikammaṃ katvā “ito sattame divase āgantvā	14181	
PA_atk-s05_13a4:1418_14	rukkhaṃ chindissāma, rājā chindāpeti, imasmiṃ rukkhe nibbattadevatā aññattha gacchatu,	14181	
PA_atk-s05_13a4:1418_15	amhākaṃ doso natthī”ti sāvesuṃ.	14181	
PA_atk-s05_13a4:1419_0	Atha tasmiṃ nibbatto devaputto taṃ vacanaṃ sutvā “nissaṃsayaṃ ime vaḍḍhakī imaṃ rukkhaṃ	1419	
PA_atk-s05_13a4:1419_1	chindissanti, vimānaṃ me nassissati, vimānapariyantikameva kho pana mayhaṃ jīvitaṃ,	1419	
PA_atk-s05_13a4:1419_2	imañca rakkhaṃ parivāretvā ṭhitesu taruṇasālarukkhesu nibbattānaṃ mama ñātidevatānampi	1419	
PA_atk-s05_13a4:1419_3	bahūni vimānāni nassissanti. Vimānapariyantikameva mama ñātīnaṃ devatānampi jīvitaṃ,	1419	
PA_atk-s05_13a4:1419_4	na kho pana maṃ tathā attano vināso bādhati, yathā ñātīnaṃ, tasmā nesaṃ mayā jīvitaṃ	1419	
PA_atk-s05_13a4:1419_5	dātuṃ vaṭṭatī”ti cintetvā aḍḍharattasamaye dibbālaṅkārapaṭimaṇḍito rañño sirigabbhaṃ	1419	
PA_atk-s05_13a4:1419_6	pavisitvā sakalagabbhaṃ ekobhāsaṃ katvā ussisakapasse rodamāno aṭṭhāsi. Rājā taṃ	1419	
PA_atk-s05_13a4:1419_7	disvā bhītatasito tena saddhiṃ sallapanto paṭhamaṃ gāthamāha –	1419	
PA_atk-s05_13a4:1421	“Kā tvaṃ suddhehi vatthehi, aghe vehāyasaṃ ṭhitā;	142	
PA_atk-s05_13a4:1422	Kena tyāssūni vattanti, kuto taṃ bhayamāgata”nti.	142	
PA_atk-s05_13a4:1423_0	Tattha kā tvanti nāgayakkhasupaṇṇasakkādīsu kā nāma tvanti pucchati. Vatthehīti vacanamattamevetaṃ,	1423	
PA_atk-s05_13a4:1423_1	sabbepi pana dibbālaṅkāre sandhāyevamāha. Agheti appaṭighe ākāse. Vehāyasanti tasseva	1423	
PA_atk-s05_13a4:1423_2	vevacanaṃ. Kena tyāssūni vattantīti kena kāraṇena tava assūni vattanti. Kutoti ñātiviyogadhanavināsādīnaṃ	1423	
PA_atk-s05_13a4:1423_3	kiṃ nissāya taṃ bhayamāgatanti pucchati.	1423	
PA_atk-s05_13a4:1424	Tato devarājā dve gāthā abhāsi –	142	
PA_atk-s05_13a4:1426	“Taveva deva vijite, bhaddasāloti maṃ vidū;	142	
PA_atk-s05_13a4:1427	Saṭṭhi vassasahassāni, tiṭṭhato pūjitassa me.	142	
PA_atk-s05_13a4:1429	“Kārayantā nagarāni, agāre ca disampati;	142	
PA_atk-s05_13a4:1430	Vividhe cāpi pāsāde, na maṃ te accamaññisuṃ;	143	
PA_atk-s05_13a4:1431	Yatheva maṃ te pūjesuṃ, tatheva tvampi pūjayā”ti.	143	
PA_atk-s05_13a4:1432_0	Tattha tiṭṭhatoti sakalabārāṇasinagarehi ceva gāmanigamehi ca tayā ca pūjitassa niccaṃ	1432	
PA_atk-s05_13a4:1432_1	balikammañca sakkārañca labhantassa mayhaṃ imasmiṃ uyyāne tiṭṭhantassa ettako kālo	1432	
PA_atk-s05_13a4:1432_2	gatoti dasseti. Nagarānīti nagarapaṭisaṅkharaṇakammāni. Agārecāti bhūmigehāni. Disampatīti	1432	
PA_atk-s05_13a4:1432_3	disānaṃ pati, mahārāja. Na maṃ teti te nagarapaṭisaṅkharaṇādīni karontā imasmiṃ nagare	1432	
PA_atk-s05_13a4:1432_4	porāṇakarājāno maṃ nātimaññisuṃ nātikkamiṃsu na viheṭhayiṃsu, mama nivāsarukkhaṃ	1432	
PA_atk-s05_13a4:1432_5	chinditvā attano kammaṃ na kariṃsu, mayhaṃ pana sakkārameva kariṃsūti avaca. Yathevāti	1432	
PA_atk-s05_13a4:1432_6	tasmā yatheva te porāṇakarājāno maṃ pūjayiṃsu, ekopi imaṃ rukkhaṃ na chindāpesi,	1432	
PA_atk-s05_13a4:1432_7	tvañcāpi maṃ tatheva pūjaya, mā me rukkhaṃ chedayīti.	1432	
PA_atk-s05_13a4:1433	Tato rājā dve gāthā abhāsi –	143	
PA_atk-s05_13a4:1435	“Taṃ ivāhaṃ na passāmi, thūlaṃ kāyena te dumaṃ;	143	
PA_atk-s05_13a4:1436	Ārohapariṇāhena, abhirūposi jātiyā.	143	
PA_atk-s05_13a4:1438	“Pāsādaṃ kārayissāmi, ekatthambhaṃ manoramaṃ;	143	
PA_atk-s05_13a4:1439	Tattha taṃ upanessāmi, ciraṃ te yakkha jīvita”nti.	143	
PA_atk-s05_13a4:1440_0	Tattha kāyenāti pamāṇena. Idaṃ vuttaṃ hoti – tava pamāṇena taṃ viya thūlaṃ mahantaṃ	1440	
PA_atk-s05_13a4:1440_1	aññaṃ dumaṃ na passāmi, tvaññeva pana ārohapariṇāhena sujātasaṅkhātāya samasaṇṭhānaujubhāvappakārāya	1440	
PA_atk-s05_13a4:1440_2	jātiyā ca abhirūpo sobhaggappatto ekathambhapāsādārahoti. Pāsādanti tasmā taṃ chedāpetvā	1440	
PA_atk-s05_13a4:1440_3	ahaṃ pāsādaṃ kārāpessāmeva. Tattha tanti taṃ panāhaṃ samma devarāja, tattha pāsāde	1440	
PA_atk-s05_13a4:1440_4	upanessāmi, so tvaṃ mayā saddhiṃ ekato vasanto aggagandhamālādīni labhanto sakkārappatto	1440	
PA_atk-s05_13a4:1440_5	sukhaṃ jīvissasi, nivāsaṭṭhānābhāvena me vināso bhavissatīti mā cintayi, ciraṃ te	1440	
PA_atk-s05_13a4:1440_6	yakkha jīvitaṃ bhavissatīti.	1440	
PA_atk-s05_13a4:1441	Taṃ sutvā devarājā dve gāthā abhāsi –	144	
PA_atk-s05_13a4:1443	“Evaṃ cittaṃ udapādi, sarīrena vinābhāvo;	144	
PA_atk-s05_13a4:1444	Puthuso maṃ vikantitvā, khaṇḍaso avakantatha.	144	
PA_atk-s05_13a4:1446	“Agge ca chetvā majjhe ca, pacchā mūlamhi chindatha;	144	
PA_atk-s05_13a4:1447	Evaṃ me chijjamānassa, na dukkhaṃ maraṇaṃ siyā”ti.	144	
PA_atk-s05_13a4:1448_0	Tattha evaṃ cittaṃ udapādīti yadi evaṃ cittaṃ tava uppannaṃ. Sarīrena vinābhāvoti	1448	
PA_atk-s05_13a4:1448_1	yadi te mama sarīrena bhaddasālarukkhena saddhiṃ mama vinābhāvo patthito. Puthusoti	1448	
PA_atk-s05_13a4:1448_2	bahudhā. Vikantitvāti chinditvā. Khaṇḍasoti khaṇḍākhaṇḍaṃ katvā avakantatha. Agge	1448	
PA_atk-s05_13a4:1448_3	cāti avakantantā pana paṭhamaṃ agge, tato majjhe chetvā sabbapacchā mūle chindatha.	1448	
PA_atk-s05_13a4:1448_4	Evañhi me chijjamānassa na dukkhaṃ maraṇaṃ siyā, sukhaṃ nu khaṇḍaso bhaveyyāti yācati.	1448	
PA_atk-s05_13a4:1449	Tato rājā dve gāthā abhāsi –	144	
PA_atk-s05_13a4:1451	“Hatthapādaṃ yathā chinde, kaṇṇanāsañca jīvato;	145	
PA_atk-s05_13a4:1452	Tato pacchā siro chinde, taṃ dukkhaṃ maraṇaṃ siyā.	145	
PA_atk-s05_13a4:1454	“Sukhaṃ nu khaṇḍaso chinnaṃ, bhaddasāla vanappati;	145	
PA_atk-s05_13a4:1455	Kiṃhetu kiṃ upādāya, khaṇḍaso chinnamicchasī”ti.	145	
PA_atk-s05_13a4:1456_0	Tattha hatthapādanti hatthe ca pāde ca. Taṃ dukkhanti evaṃ paṭipāṭiyā chijjantassa	1456	
PA_atk-s05_13a4:1456_1	corassa taṃ maraṇaṃ dukkhaṃ siyā. Sukhaṃ nūti samma bhaddasāla, vajjhappattā corā	1456	
PA_atk-s05_13a4:1456_2	sukhena maritukāmā sīsacchedaṃ yācanti, na khaṇḍaso chedanaṃ, tvaṃ pana evaṃ yācasi,	1456	
PA_atk-s05_13a4:1456_3	tena taṃ pucchāmi “sukhaṃ nu khaṇḍaso chinna”nti. Kiṃhetūti khaṇḍaso chinnaṃ nāma	1456	
PA_atk-s05_13a4:1456_4	na sukhaṃ, kāraṇena panettha bhavitabbanti taṃ pucchanto evamāha.	1456	
PA_atk-s05_13a4:1457	Athassa ācikkhanto bhaddasālo dve gāthā abhāsi –	145	
PA_atk-s05_13a4:1459	“Yañca hetumupādāya, hetuṃ dhammūpasaṃhitaṃ;	145	
PA_atk-s05_13a4:1460	Khaṇḍaso chinnamicchāmi, mahārāja suṇohi me.	146	
PA_atk-s05_13a4:1462	“Ñātī me sukhasaṃvaddhā, mama passe nivātajā;	146	
PA_atk-s05_13a4:1463	Tepihaṃ upahiṃseyya, paresaṃ asukhocita”nti.	146	
PA_atk-s05_13a4:1464_0	Tattha hetuṃ dhammūpasaṃhitanti mahārāja, yaṃ hetusabhāvayuttameva, na hetupatirūpakaṃ,	1464	
PA_atk-s05_13a4:1464_1	hetuṃ upādāya ārabbha sandhāyāhaṃ khaṇḍaso chinnamicchāmi, taṃ ohitasoto suṇohīti	1464	
PA_atk-s05_13a4:1464_2	attho. Ñātī meti mama bhaddasālarukkhassa chāyāya sukhasaṃvaddhā mama passe taruṇasālarukkhesu	1464	
PA_atk-s05_13a4:1464_3	nibbattā mayā katavātaparittāṇattā nivātajā mama ñātakā devasaṅghā atthi, te ahaṃ	1464	
PA_atk-s05_13a4:1464_4	visālasākhaviṭapo mūle chinditvā patanto upahiṃseyyaṃ, saṃbhaggavimāne karonto vināseyyanti	1464	
PA_atk-s05_13a4:1464_5	attho. Paresaṃ asukhocitanti evaṃ sante mayā tesaṃ paresaṃ ñātidevasaṅghānaṃ asukhaṃ	1464	
PA_atk-s05_13a4:1464_6	dukkhaṃ ocitaṃ vaḍḍhitaṃ, na cāhaṃ tesaṃ dukkhakāmo, tasmā bhaddasālaṃ khaṇḍaso khaṇḍaso	1464	
PA_atk-s05_13a4:1464_7	chindāpemīti ayametthādhippāyo.	1464	
PA_atk-s05_13a4:1465	Taṃ sutvā rājā “dhammiko vatāyaṃ, devaputto, attano vimānavināsatopi ñātīnaṃ vimānavināsaṃ na icchati, ñātīnaṃ atthacariyaṃ carati, abhayamassa dassāmī”ti tussitvā osānagāthamāha –	146	
PA_atk-s05_13a4:1467	“Ceteyyarūpaṃ cetesi, bhaddasāla vanappati;	146	
PA_atk-s05_13a4:1468	Hitakāmosi ñātīnaṃ, abhayaṃ samma dammi te”ti.	146	
PA_atk-s05_13a4:1469_0	Tattha ceteyyarūpaṃ cetesīti ñātīsu muducittatāya cintento cintetabbayuttakameva	1469	
PA_atk-s05_13a4:1469_1	cintesi. Chedeyyarūpaṃ chedesītipi pāṭho. Tassattho – khaṇḍaso chinnamicchanto chedetabbayuttakameva	1469	
PA_atk-s05_13a4:1469_2	chedesīti. Abhayanti etasmiṃ te samma, guṇe pasīditvā abhayaṃ dadāmi, na me pāsādenattho,	1469	
PA_atk-s05_13a4:1469_3	nāhaṃ taṃ chedāpessāmi, gaccha ñātisaṅghaparivuto sakkatagarukato sukhaṃ jīvāti āha.	1469	
PA_atk-s05_13a4:1470	Devarājā rañño dhammaṃ desetvā agamāsi. Rājā tassovāde ṭhatvā dānādīni puññāni katvā saggapuraṃ pūresi.	147	
PA_atk-s05_13a4:1471_0	Satthā imaṃ dhammadesanaṃ āharitvā “evaṃ, bhikkhave, pubbepi tathāgato ñātatthacariyaṃ	1471	
PA_atk-s05_13a4:1471_1	acariyevā”ti vatvā jātakaṃ samodhānesi – “tadā rājā ānando ahosi, taruṇasālesu nibbattadevatā	1471	
PA_atk-s05_13a4:1471_2	buddhaparisā, bhaddasāladevarājā pana ahameva ahosi”nti.	1471	
PA_atk-s05_13a4:1472	Bhaddasālajātakavaṇṇanā dutiyā.	147	
PA_atk-s05_13a4:1474	[466] 3. Samuddavāṇijajātakavaṇṇanā	147	
PA_atk-s05_13a4:1475_0	Kasanti vapanti te janāti idaṃ satthā jetavane viharanto devadattassa pañca kulasatāni	1475	
PA_atk-s05_13a4:1475_1	gahetvā niraye patitabhāvaṃ ārabbha kathesi. So hi aggasāvakesu parisaṃ gahetvā pakkantesu	1475	
PA_atk-s05_13a4:1475_2	sokaṃ sandhāretuṃ asakkonto uṇhalohite mukhato nikkhante balavavedanāpīḷito tathāgatassa	1475	
PA_atk-s05_13a4:1475_3	guṇaṃ anussaritvā “ahameva nava māse tathāgatassa anatthaṃ cintesiṃ, satthu pana	1475	
PA_atk-s05_13a4:1475_4	mayi pāpacittaṃ nāma natthi, asītimahātherānampi mayi āghāto nāma natthi, mayā katakammena	1475	
PA_atk-s05_13a4:1475_5	ahameva idāni anātho jāto, satthārāpimhi vissaṭṭho mahātherehipi ñātiseṭṭhena rāhulattherenapi	1475	
PA_atk-s05_13a4:1475_6	sakyarājakulehipi, gantvā satthāraṃ khamāpessāmī”ti parisāya saññaṃ datvā attānaṃ	1475	
PA_atk-s05_13a4:1475_7	pañcakena gāhāpetvā rattiṃ rattiṃ gacchanto kosalaraṭṭhaṃ sampāpuṇi. Ānandatthero	1475	
PA_atk-s05_13a4:1475_8	satthu ārocesi “devadatto kira, bhante, tumhākaṃ khamāpetuṃ āgacchatī”ti. “Ānanda,	1475	
PA_atk-s05_13a4:1475_9	devadatto mama dassanaṃ na labhissatī”ti.	1475	
PA_atk-s05_13a4:1476_0	Atha tasmiṃ sāvatthinagaradvāraṃ sampatte puna thero ārocesi, bhagavāpi tatheva avaca.	1476	
PA_atk-s05_13a4:1476_1	Tassa jetavane pokkharaṇiyā samīpaṃ āgatassa pāpaṃ matthakaṃ pāpuṇi, sarīre ḍāho	1476	
PA_atk-s05_13a4:1476_2	uppajji, nhatvā pānīyaṃ pivitukāmo hutvā “mañcakato maṃ āvuso otāretha, pānīyaṃ pivissāmī”ti	1476	
PA_atk-s05_13a4:1476_3	āha. Tassa otāretvā bhūmiyaṃ ṭhapitamattassa cittassāde aladdheyeva mahāpathavī vivaramadāsi.	1476	
PA_atk-s05_13a4:1476_4	Tāvadeva taṃ avīcito aggijālā uṭṭhāya parikkhipitvā gaṇhi. So “pāpakammaṃ me matthakaṃ	1476	
PA_atk-s05_13a4:1476_5	patta”nti tathāgatassa guṇe anussaritvā –	1476	
PA_atk-s05_13a4:1477	“Imehi aṭṭhīhi tamaggapuggalaṃ, devātidevaṃ naradammasārathiṃ;	147	
PA_atk-s05_13a4:1478	Samantacakkhuṃ satapuññalakkhaṇaṃ, pāṇehi buddhaṃ saraṇaṃ upemī”ti. –	147	
PA_atk-s05_13a4:1479_0	Imāya gāthāya saraṇe patiṭṭhahanto avīciparāyaṇo ahosi. Tassa pana pañca upaṭṭhākakulasatāni	1479	
PA_atk-s05_13a4:1479_1	ahesuṃ. Tānipi tappakkhikāni hutvā dasabalaṃ akkositvā avīcimhiyeva nibbattiṃsu.	1479	
PA_atk-s05_13a4:1479_2	Evaṃ so tāni pañca kulasatāni gaṇhitvā avīcimhi patiṭṭhito.	1479	
PA_atk-s05_13a4:1480_0	Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso, devadatto pāpo	1480	
PA_atk-s05_13a4:1480_1	lābhasakkāragiddhatāya sammāsambuddhe aṭṭhāne kopaṃ bandhitvā anāgatabhayamanoloketvā	1480	
PA_atk-s05_13a4:1480_2	pañcahi kulasatehi saddhiṃ avīciparāyaṇo jāto”ti. Satthā āgantvā “kāya nuttha, bhikkhave,	1480	
PA_atk-s05_13a4:1480_3	etarahi kathāya sannisinnā”ti pucchitvā “imāya nāmā”ti vutte “na bhikkhave, idāneva	1480	
PA_atk-s05_13a4:1480_4	devadatto lābhasakkāragiddho hutvā anāgatabhayaṃ na olokesi, pubbepi anāgatabhayaṃ	1480	
PA_atk-s05_13a4:1480_5	anoloketvā paccuppannasukhagiddhena saddhiṃ parisāya mahāvināsaṃ patto”ti vatvā atītaṃ āhari.	1480	
PA_atk-s05_13a4:1481_0	Atīte bārāṇasiyaṃ brahmadatte rajjaṃ kārente bārāṇasito avidūre kulasahassanivāso	1481	
PA_atk-s05_13a4:1481_1	mahāvaḍḍhakīgāmo ahosi. Tattha vaḍḍhakī “tumhākaṃ mañcaṃ karissāma, pīṭhaṃ karissāma,	1481	
PA_atk-s05_13a4:1481_2	gehaṃ karissāmā”ti vatvā manussānaṃ hatthato bahuṃ iṇaṃ gahetvā kiñci kātuṃ na sakkhiṃsu.	1481	
PA_atk-s05_13a4:1481_3	Manussā diṭṭhadiṭṭhe vaḍḍhakī codenti palibuddhanti. Te iṇāyikehi upaddutā sukhaṃ	1481	
PA_atk-s05_13a4:1481_4	vasituṃ asakkontā “videsaṃ gantvā yattha katthaci vasissāmā”ti araññaṃ pavisitvā	1481	
PA_atk-s05_13a4:1481_5	rukkhe chinditvā mahatiṃ nāvaṃ bandhitvā nadiṃ otāretvā āharitvā gāmato gāvutaḍḍhayojanamatte	1481	
PA_atk-s05_13a4:1481_6	ṭhāne ṭhapetvā aḍḍharattasamaye gāmaṃ āgantvā puttadāramādāya nāvaṭṭhānaṃ gantvā	1481	
PA_atk-s05_13a4:1481_7	nāvaṃ āruyha anukkamena mahāsamuddaṃ pavisitvā vātavegena vicarantā samuddamajjhe	1481	
PA_atk-s05_13a4:1481_8	ekaṃ dīpakaṃ pāpuṇiṃsu. Tasmiṃ pana dīpake sayaṃjātasāliucchukadaliambajambupanasatālanāḷikerādīni	1481	
PA_atk-s05_13a4:1481_9	vividhaphalāni atthi, aññataro pabhinnanāvo puriso paṭhamataraṃ taṃ dīpakaṃ patvā	1481	
PA_atk-s05_13a4:1481_10	sālibhattaṃ bhuñjamāno ucchuādīni khādamāno thūlasarīro naggo parūḷhakesamassu tasmiṃ dīpake paṭivasati.	14811	
PA_atk-s05_13a4:1482_0	Vaḍḍhakī cintayiṃsu “sace ayaṃ dīpako rakkhasapariggahito bhavissati, sabbepi amhe	1482	
PA_atk-s05_13a4:1482_1	vināsaṃ pāpuṇissāma, pariggaṇhissāma tāva na”nti. Atha sattaṭṭha purisā sūrā balavanto	1482	
PA_atk-s05_13a4:1482_2	sannaddhapañcāvudhā hutvā otaritvā dīpakaṃ pariggaṇhiṃsu. Tasmiṃ khaṇe so puriso	1482	
PA_atk-s05_13a4:1482_3	bhuttapātarāso ucchurasaṃ pivitvā sukhappatto ramaṇīye padese rajatapaṭṭasadise vālukatale	1482	
PA_atk-s05_13a4:1482_4	sītacchāyāya uttānako nipajjitvā “jambudīpavāsino kasantā vapantā evarūpaṃ sukhaṃ	1482	
PA_atk-s05_13a4:1482_5	na labhanti, jambudīpato mayhaṃ ayameva dīpako vara”nti gāyamāno udānaṃ udānesi.	1482	
PA_atk-s05_13a4:1482_6	Atha satthā bhikkhū āmantetvā “so bhikkhave puriso imaṃ udānaṃ udānesī”ti dassento	1482	
PA_atk-s05_13a4:1482_7	paṭhamaṃ gāthamāha –	1482	
PA_atk-s05_13a4:1484	“Kasanti vapanti te janā, manujā kammaphalūpajīvino;	148	
PA_atk-s05_13a4:1485	Nayimassa dīpakassa bhāgino, jambudīpā idameva no vara”nti.	148	
PA_atk-s05_13a4:1486	Tattha te janāti te jambudīpavāsino janā. Kammaphalūpajīvinoti nānākammānaṃ phalūpajīvino sattā.	148	
PA_atk-s05_13a4:1487_0	Atha te dīpakaṃ pariggaṇhantā purisā tassa gītasaddaṃ sutvā “manussasaddo viya suyyati,	1487	
PA_atk-s05_13a4:1487_1	jānissāma na”nti saddānusārena gantvā taṃ purisaṃ disvā “yakkho bhavissatī”ti bhītatasitā	1487	
PA_atk-s05_13a4:1487_2	sare sannahiṃsu. Sopi te disvā attano vadhabhayena “nāhaṃ, sāmi, yakkho, purisomhi,	1487	
PA_atk-s05_13a4:1487_3	jīvitaṃ me dethā”ti yācanto “purisā nāma tumhādisā naggā na hontī”ti vutte punappunaṃ	1487	
PA_atk-s05_13a4:1487_4	yācitvā manussabhāvaṃ viññāpesi. Te taṃ purisaṃ upasaṅkamitvā sammodanīyaṃ kathaṃ	1487	
PA_atk-s05_13a4:1487_5	sutvā tassa tattha āgataniyāmaṃ pucchiṃsu. Sopi sabbaṃ tesaṃ kathetvā “tumhe attano	1487	
PA_atk-s05_13a4:1487_6	puññasampattiyā idhāgatā, ayaṃ uttamadīpo, na ettha sahatthena kammaṃ katvā jīvanti,	1487	
PA_atk-s05_13a4:1487_7	sayaṃjātasālīnañceva ucchuādīnañcettha anto natthīti anukkaṇṭhantā vasathā”ti āha.	1487	
PA_atk-s05_13a4:1487_8	Idha pana vasantānaṃ amhākaṃ añño paripantho natthi, aññaṃ bhayaṃ ettha natthi, ayaṃ	1487	
PA_atk-s05_13a4:1487_9	pana amanussapariggahito, amanussā tumhākaṃ uccārapassāvaṃ disvā kujjheyyuṃ, tasmā	1487	
PA_atk-s05_13a4:1487_10	taṃ karontā vālukaṃ viyūhitvā vālukāya paṭicchādeyyātha, ettakaṃ idha bhayaṃ, aññaṃ	14871	
PA_atk-s05_13a4:1487_11	natthi, niccaṃ appamattā bhaveyyāthāti. Te tattha vāsaṃ upagacchiṃsu. Tasmiṃ pana	14871	
PA_atk-s05_13a4:1487_12	kulasahasse pañcannaṃ pañcannaṃ kulasatānaṃ jeṭṭhakā dve vaḍḍhakī ahesuṃ. Tesu eko	14871	
PA_atk-s05_13a4:1487_13	bālo ahosi rasagiddho, eko paṇḍito rasesu anallīno.	14871	
PA_atk-s05_13a4:1488_0	Aparabhāge sabbepi te tattha sukhaṃ vasantā thūlasarīrā hutvā cintayiṃsu “ciraṃ pītā	1488	
PA_atk-s05_13a4:1488_1	no surā, ucchurasena merayaṃ katvā pivissāmā”ti. Te merayaṃ kāretvā pivitvā madavasena	1488	
PA_atk-s05_13a4:1488_2	gāyantā naccantā kīḷantā pamattā tattha tattha uccārapassāvaṃ katvā appaṭicchādetvā	1488	
PA_atk-s05_13a4:1488_3	dīpakaṃ jegucchaṃ paṭikūlaṃ kariṃsu. Devatā “ime amhākaṃ kīḷāmaṇḍalaṃ paṭikūlaṃ karontī”ti	1488	
PA_atk-s05_13a4:1488_4	kujjhitvā “mahāsamuddaṃ uttarāpetvā dīpakadhovanaṃ karissāmā”ti mantetvā “ayaṃ kāḷapakkho,	1488	
PA_atk-s05_13a4:1488_5	ajja amhākaṃ samāgamo ca bhinno, ito dāni pannarasame divase puṇṇamīuposathadivase	1488	
PA_atk-s05_13a4:1488_6	candassuggamanavelāya samuddaṃ ubbattetvā sabbepime ghātessāmā”ti divasaṃ ṭhapayiṃsu.	1488	
PA_atk-s05_13a4:1488_7	Atha nesaṃ antare eko dhammiko devaputto “mā ime mama passantassa nassiṃsū”ti anukampāya	1488	
PA_atk-s05_13a4:1488_8	tesu sāyamāsaṃ bhuñjitvā gharadvāre sukhakathāya nisinnesu sabbālaṅkārapaṭimaṇḍito	1488	
PA_atk-s05_13a4:1488_9	sakaladīpaṃ ekobhāsaṃ katvā uttarāya disāya ākāse ṭhatvā “ambho vaḍḍhakī, devatā	1488	
PA_atk-s05_13a4:1488_10	tumhākaṃ kuddhā. Imasmiṃ ṭhāne mā vasittha, ito aḍḍhamāsaccayena hi devatā samuddaṃ	14881	
PA_atk-s05_13a4:1488_11	ubbattetvā sabbeva tumhe ghātessanti, ito nikkhamitvā palāyathā”ti vatvā dutiyaṃ gāthamāha –	14881	
PA_atk-s05_13a4:1490	“Tipañcarattūpagatamhi cande, vego mahā hehiti sāgarassa;	149	
PA_atk-s05_13a4:1491	Uplavissaṃ dīpamimaṃ uḷāraṃ, mā vo vadhī gacchatha leṇamañña”nti.	149	
PA_atk-s05_13a4:1492	Tattha uplavissanti imaṃ dīpakaṃ uplavanto ajjhottharanto abhibhavissati. Mā vo vadhīti so sāgaravego tumhe mā vadhi.	149	
PA_atk-s05_13a4:1493_0	Iti so tesaṃ ovādaṃ datvā attano ṭhānameva gato. Tasmiṃ gate aparo sāhasiko kakkhaḷo	1493	
PA_atk-s05_13a4:1493_1	devaputto “ime imassa vacanaṃ gahetvā palāyeyyuṃ, ahaṃ nesaṃ gamanaṃ nivāretvā sabbepime	1493	
PA_atk-s05_13a4:1493_2	mahāvināsaṃ pāpessāmī”ti cintetvā dibbālaṅkārapaṭimaṇḍito sakaladīpaṃ ekobhāsaṃ karonto	1493	
PA_atk-s05_13a4:1493_3	āgantvā dakkhiṇāya disāya ākāse ṭhatvā “eko devaputto idhāgato, no”ti pucchitvā “āgato”ti	1493	
PA_atk-s05_13a4:1493_4	vutte “so vo kiṃ kathesī”ti vatvā “imaṃ nāma, sāmī”ti vutte “so tumhākaṃ idha nivāsaṃ	1493	
PA_atk-s05_13a4:1493_5	na icchati, dosena katheti, tumhe aññattha agantvā idheva vasathā”ti vatvā dve gāthā abhāsi –	1493	
PA_atk-s05_13a4:1495	“Na jātuyaṃ sāgaravārivego, uplavissaṃ dīpamimaṃ uḷāraṃ;	149	
PA_atk-s05_13a4:1496	Taṃ me nimittehi bahūhi diṭṭhaṃ, mā bhetha kiṃ socatha modathavho.	149	
PA_atk-s05_13a4:1498	“Pahūtabhakkhaṃ bahuannapānaṃ, pattattha āvāsamimaṃ uḷāraṃ;	149	
PA_atk-s05_13a4:1499	Na vo bhayaṃ paṭipassāmi kiñci, āputtaputtehi pamodathavho”ti.	149	
PA_atk-s05_13a4:1500_0	Tattha na jātuyanti na jātu ayaṃ. Mā bhethāti mā bhāyittha. Modathavhoti pamoditā	1500	
PA_atk-s05_13a4:1500_1	pītisomanassajātā hotha. Āputtaputtehīti yāva puttānampi puttehi pamodatha, natthi	1500	
PA_atk-s05_13a4:1500_2	vo imasmiṃ ṭhāne bhayanti.	1500	
PA_atk-s05_13a4:1501_0	Evaṃ so imāhi dvīhi gāthāhi te assāsetvā pakkāmi. Tassa pakkantakāle dhammikadevaputtassa	1501	
PA_atk-s05_13a4:1501_1	vacanaṃ anādiyanto bālavaḍḍhakī “suṇantu me, bhonto, vacana”nti sesavaḍḍhakī āmantetvā	1501	
PA_atk-s05_13a4:1501_2	pañcamaṃ gāthamāha –	1501	
PA_atk-s05_13a4:1503	“Yo devoyaṃ dakkhiṇāyaṃ disāyaṃ, khemanti pakkosati tassa saccaṃ;	150	
PA_atk-s05_13a4:1504	Na uttaro vedi bhayābhayassa, mā bhetha kiṃ socatha modathavho”ti.	150	
PA_atk-s05_13a4:1505	Tattha dakkhiṇāyanti dakkhiṇāya, ayameva vā pāṭho.	150	
PA_atk-s05_13a4:1506	Taṃ sutvā rasagiddhā pañcasatā vaḍḍhakī tassa bālassa vacanaṃ ādiyiṃsu. Itaro pana paṇḍitavaḍḍhakī tassa vacanaṃ anādiyanto te vaḍḍhakī āmantetvā catasso gāthā abhāsi –	150	
PA_atk-s05_13a4:1508	“Yathā ime vippavadanti yakkhā, eko bhayaṃ saṃsati khemameko;	150	
PA_atk-s05_13a4:1509	Tadiṅgha mayhaṃ vacanaṃ suṇātha, khippaṃ lahuṃ mā vinassimha sabbe.	150	
PA_atk-s05_13a4:1511	“Sabbe samāgamma karoma nāvaṃ, doṇiṃ daḷhaṃ sabbayantūpapannaṃ;	151	
PA_atk-s05_13a4:1512	Sace ayaṃ dakkhiṇo saccamāha, moghaṃ paṭikkosati uttaroyaṃ;	151	
PA_atk-s05_13a4:1513	Sā ceva no hehiti āpadatthā, imañca dīpaṃ na pariccajema.	151	
PA_atk-s05_13a4:1515	“Sace ca kho uttaro saccamāha, moghaṃ paṭikkosati dakkhiṇoyaṃ;	151	
PA_atk-s05_13a4:1516	Tameva nāvaṃ abhiruyha sabbe, evaṃ mayaṃ sotthi taremu pāraṃ.	151	
PA_atk-s05_13a4:1518	“Na ve sugaṇhaṃ paṭhamena seṭṭhaṃ, kaniṭṭhamāpāthagataṃ gahetvā;	151	
PA_atk-s05_13a4:1519	Yo cīdha tacchaṃ paviceyya gaṇhati, sa ve naro seṭṭhamupeti ṭhāna”nti.	151	
PA_atk-s05_13a4:1520_0	Tattha vippavadantīti aññamaññaṃ viruddhaṃ vadanti. Lahunti purimassa atthadīpanaṃ.	1520	
PA_atk-s05_13a4:1520_1	Doṇinti gambhīraṃ mahānāvaṃ. Sabbayantūpapannanti sabbehi phiyārittādīhi yantehi	1520	
PA_atk-s05_13a4:1520_2	upapannaṃ. Sā ceva no hehiti āpadatthāti sā ca no nāvā pacchāpi uppannāya āpadāya	1520	
PA_atk-s05_13a4:1520_3	atthā bhavissati, imañca dīpaṃ na pariccajissāma. Taremūti tarissāma. Na ve sugaṇhanti	1520	
PA_atk-s05_13a4:1520_4	na ve sukhena gaṇhitabbaṃ. Seṭṭhanti uttamaṃ tathaṃ saccaṃ. Kaniṭṭhanti paṭhamavacanaṃ	1520	
PA_atk-s05_13a4:1520_5	upādāya pacchimavacanaṃ kaniṭṭhaṃ nāma. Idhāpi “na ve sugaṇha”nti anuvattateva. Idaṃ	1520	
PA_atk-s05_13a4:1520_6	vuttaṃ hoti – ambho vaḍḍhakī, yena kenaci paṭhamena vuttavacanaṃ “idameva seṭṭhaṃ	1520	
PA_atk-s05_13a4:1520_7	tathaṃ sacca”nti sukhaṃ na gaṇhitabbameva, yathā ca taṃ, evaṃ kaniṭṭhaṃ gacchā vuttavacanampi	1520	
PA_atk-s05_13a4:1520_8	“idameva tathaṃ sacca”nti na gaṇhitabbaṃ. Yaṃ pana sotavisayaṃ āpāthagataṃ hoti,	1520	
PA_atk-s05_13a4:1520_9	taṃ āpāthagataṃ gahetvā yo idha paṇḍitapuriso purimavacanañca pacchimavacanañca paviceyya	1520	
PA_atk-s05_13a4:1520_10	vicinitvā tīretvā upaparikkhitvā tacchaṃ gaṇhāti, yaṃ tathaṃ saccaṃ sabhāvabhūtaṃ,	15201	
PA_atk-s05_13a4:1520_11	tadeva paccakkhaṃ katvā gaṇhāti. Sa ve naro seṭṭhamupeti ṭhānanti so uttamaṃ ṭhānaṃ	15201	
PA_atk-s05_13a4:1520_12	upeti adhigacchati vindati labhatīti.	15201	
PA_atk-s05_13a4:1521_0	So evañca pana vatvā āha – “ambho, mayaṃ dvinnampi devatānaṃ vacanaṃ karissāma, nāvaṃ	1521	
PA_atk-s05_13a4:1521_1	tāva sajjeyyāma. Sace paṭhamassa vacanaṃ saccaṃ bhavissati, taṃ nāvaṃ abhiruhitvā	1521	
PA_atk-s05_13a4:1521_2	palāyissāma, atha itarassa vacanaṃ saccaṃ bhavissati, nāvaṃ ekamante ṭhapetvā idheva	1521	
PA_atk-s05_13a4:1521_3	vasissāmā”ti. Evaṃ vutte bālavaḍḍhakī “ambho, tvaṃ udakapātiyaṃ susumāraṃ passasi,	1521	
PA_atk-s05_13a4:1521_4	atīva dīghaṃ passasi, paṭhamadevaputto amhesu dosavasena kathesi, pacchimo sineheneva,	1521	
PA_atk-s05_13a4:1521_5	imaṃ evarūpaṃ varadīpaṃ pahāya kuhiṃ gamissāma, sace pana tvaṃ gantukāmo, tava parisaṃ	1521	
PA_atk-s05_13a4:1521_6	gaṇhitvā nāvaṃ karohi, amhākaṃ nāvāya kiccaṃ natthī”ti āha. Paṇḍito attano parisaṃ	1521	
PA_atk-s05_13a4:1521_7	gahetvā nāvaṃ sajjetvā nāvāya sabbūpakaraṇāni āropetvā sapariso nāvāya aṭṭhāsi.	1521	
PA_atk-s05_13a4:1522_0	Tato puṇṇamadivase candassa uggamanavelāya samuddato ūmi uttaritvā jāṇukapamāṇā hutvā	1522	
PA_atk-s05_13a4:1522_1	dīpakaṃ dhovitvā gatā. Paṇḍito samuddassa uttaraṇabhāvaṃ ñatvā nāvaṃ vissajjesi.	1522	
PA_atk-s05_13a4:1522_2	Bālavaḍḍhakipakkhikāni pañca kulasatāni “samuddato ūmi dīpadhovanatthāya āgatā, ettakameva	1522	
PA_atk-s05_13a4:1522_3	eta”nti kathentā nisīdiṃsu. Tato paṭipāṭiyā kaṭippamāṇā purisappamāṇā tālappamāṇā	1522	
PA_atk-s05_13a4:1522_4	sattatālappamāṇā sāgaraūmi dīpakampi vuyhamānā āgañchi. Paṇḍito upāyakusalatāya rase	1522	
PA_atk-s05_13a4:1522_5	alaggo sotthinā gato, bālavaḍḍhakī rasagiddhena anāgatabhayaṃ anolokento pañcahi	1522	
PA_atk-s05_13a4:1522_6	kulasatehi saddhiṃ vināsaṃ patto.	1522	
PA_atk-s05_13a4:1523	Ito parā sānusāsanī tamatthaṃ dīpayamānā tisso abhisambuddhagāthā honti –	152	
PA_atk-s05_13a4:1525	“Yathāpi te sāgaravārimajjhe, sakammunā sotthi vahiṃsu vāṇijā;	152	
PA_atk-s05_13a4:1526	Anāgatatthaṃ paṭivijjhiyāna, appampi nācceti sa bhūripañño.	152	
PA_atk-s05_13a4:1528	“Bālā ca mohena rasānugiddhā, anāgataṃ appaṭivijjhiyatthaṃ;	152	
PA_atk-s05_13a4:1529	Paccuppanne sīdanti atthajāte, samuddamajjhe yathā te manussā.	152	
PA_atk-s05_13a4:1531	“Anāgataṃ paṭikayirātha kiccaṃ, ‘mā maṃ kiccaṃ kiccakāle byadhesi’;	153	
PA_atk-s05_13a4:1532	Taṃ tādisaṃ paṭikatakiccakāriṃ, na taṃ kiccaṃ kiccakāle byadhetī”ti.	153	
PA_atk-s05_13a4:1533_0	Tattha sakammunāti anāgatabhayaṃ disvā puretaraṃ katena attano kammena. Sotthi vahiṃsūti	1533	
PA_atk-s05_13a4:1533_1	khemena gamiṃsu. Vāṇijāti samudde vicaraṇabhāvena vaḍḍhakī vuttā. Paṭivijjhiyānāti	1533	
PA_atk-s05_13a4:1533_2	evaṃ, bhikkhave, paṭhamataraṃ kattabbaṃ anāgataṃ atthaṃ paṭivijjhitvā idhaloke bhūripañño	1533	
PA_atk-s05_13a4:1533_3	kulaputto appamattakampi attano atthaṃ na acceti nātivattati, na hāpetīti attho.	1533	
PA_atk-s05_13a4:1533_4	Appaṭivijjhiyatthanti appaṭivijjhitvā atthaṃ, paṭhamameva kattabbaṃ akatvāti attho.	1533	
PA_atk-s05_13a4:1533_5	Paccuppanneti yadā taṃ anāgataṃ atthajātaṃ uppajjati, tadā tasmiṃ paccuppanne sīdanti,	1533	
PA_atk-s05_13a4:1533_6	atthe jāte attano patiṭṭhaṃ na labhanti, samudde te bālavaḍḍhakī manussā viya vināsaṃ pāpuṇanti.	1533	
PA_atk-s05_13a4:1534_0	Anāgatanti bhikkhave, paṇḍitapuriso anāgataṃ paṭhamataraṃ kattabbakiccaṃ samparāyikaṃ	1534	
PA_atk-s05_13a4:1534_1	vā diṭṭhadhammikaṃ vā paṭikayirātha, puretarameva kareyya. Kiṃkāraṇā? Mā maṃ kiccaṃ	1534	
PA_atk-s05_13a4:1534_2	kiccakāle byadhesi, pure kattabbañhi pure akayiramānaṃ pacchā paccuppannabhāvappattaṃ	1534	
PA_atk-s05_13a4:1534_3	attano kiccakāle kāyacittābādhena byadheti, taṃ maṃ mā byadhesīti paṭhamameva naṃ	1534	
PA_atk-s05_13a4:1534_4	paṇḍito kareyya. Taṃ tādisanti yathā paṇḍitaṃ purisaṃ. Paṭikatakiccakārinti paṭikacceva	1534	
PA_atk-s05_13a4:1534_5	kattabbakiccakārinaṃ. Taṃ kiccaṃ kiccakāleti anāgataṃ kiccaṃ kayiramānaṃ pacchā paccuppannabhāvappattaṃ	1534	
PA_atk-s05_13a4:1534_6	attano kiccakāle kāyacittābādhakāle tādisaṃ purimaṃ na byadheti na bādhati. Kasmā? Pureyeva katattāti.	1534	
PA_atk-s05_13a4:1535_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto paccuppannasukhe	1535	
PA_atk-s05_13a4:1535_1	laggo anāgatabhayaṃ anoloketvā sapariso vināsaṃ patto”ti vatvā jātakaṃ samodhānesi	1535	
PA_atk-s05_13a4:1535_2	– “tadā bālavaḍḍhakī devadatto ahosi, dakkhiṇadisāya ṭhito adhammikadevaputto kokāliko,	1535	
PA_atk-s05_13a4:1535_3	uttaradisāya ṭhito dhammikadevaputto sāriputto, paṇḍitavaḍḍhakī pana ahameva ahosi”nti.	1535	
PA_atk-s05_13a4:1536	Samuddavāṇijajātakavaṇṇanā tatiyā.	153	
PA_atk-s05_13a4:1538	[467] 4. Kāmajātakavaṇṇanā	153	
PA_atk-s05_13a4:1539_0	Kāmaṃ kāmayamānassāti idaṃ satthā jetavane viharanto aññataraṃ brāhmaṇaṃ ārabbha	1539	
PA_atk-s05_13a4:1539_1	kathesi. Eko kira sāvatthivāsī brāhmaṇo aciravatītīre khettakaraṇatthāya araññaṃ	1539	
PA_atk-s05_13a4:1539_2	koṭesi. Satthā tassa upanissayaṃ disvā sāvatthiṃ piṇḍāya pavisanto maggā okkamma	1539	
PA_atk-s05_13a4:1539_3	tena saddhiṃ paṭisanthāraṃ katvā “kiṃ karosi brāhmaṇā”ti vatvā “khettaṭṭhānaṃ koṭāpemi	1539	
PA_atk-s05_13a4:1539_4	bho, gotamā”ti vutte “sādhu, brāhmaṇa, kammaṃ karohī”ti vatvā agamāsi. Eteneva upāyena	1539	
PA_atk-s05_13a4:1539_5	chinnarukkhe hāretvā khettassa sodhanakāle kasanakāle kedārabandhanakāle vapanakāleti	1539	
PA_atk-s05_13a4:1539_6	punappunaṃ gantvā tena saddhiṃ paṭisanthāramakāsi. Vapanadivase pana so brāhmaṇo	1539	
PA_atk-s05_13a4:1539_7	“ajja, bho gotama, mayhaṃ vappamaṅgalaṃ, ahaṃ imasmiṃ sasse nipphanne buddhappamukhassa	1539	
PA_atk-s05_13a4:1539_8	bhikkhusaṅghassa mahādānaṃ dassāmī”ti āha. Satthā tuṇhībhāvena adhivāsetvā pakkāmi.	1539	
PA_atk-s05_13a4:1539_9	Punekadivasaṃ brāhmaṇo sassaṃ olokento aṭṭhāsi. Satthāpi tattha gantvā “kiṃ karosi	1539	
PA_atk-s05_13a4:1539_10	brāhmaṇā”ti pucchitvā “sassaṃ olokemi bho gotamā”ti vutte “sādhu brāhmaṇā”ti vatvā	15391	
PA_atk-s05_13a4:1539_11	pakkāmi. Tadā brāhmaṇo cintesi “samaṇo gotamo abhiṇhaṃ āgacchati, nissaṃsayaṃ bhattena	15391	
PA_atk-s05_13a4:1539_12	atthiko, dassāmahaṃ tassa bhatta”nti. Tassevaṃ cintetvā gehaṃ gatadivase satthāpi	15391	
PA_atk-s05_13a4:1539_13	tattha agamāsi. Atha brāhmaṇassa ativiya vissāso ahosi. Aparabhāge pariṇate sasse	15391	
PA_atk-s05_13a4:1539_14	“sve khettaṃ lāyissāmī”ti sanniṭṭhānaṃ katvā nipanne brāhmaṇe aciravatiyā upari sabbarattiṃ	15391	
PA_atk-s05_13a4:1539_15	karakavassaṃ vassi. Mahogho āgantvā ekanāḷimattampi anavasesaṃ katvā sabbaṃ sassaṃ	15391	
PA_atk-s05_13a4:1539_16	samuddaṃ pavesesi. Brāhmaṇo oghamhi patite sassavināsaṃ oloketvā sakabhāvena saṇṭhātuṃ	15391	
PA_atk-s05_13a4:1539_17	nāhosi, balavasokābhibhūto hatthena uraṃ paharitvā paridevamāno rodanto nipajji.	15391	
PA_atk-s05_13a4:1540_0	Satthā paccūsasamaye sokābhibhūtaṃ brāhmaṇaṃ disvā “brāhmaṇassāvassayo bhavissāmī”ti	1540	
PA_atk-s05_13a4:1540_1	punadivase sāvatthiyaṃ piṇḍāya caritvā piṇḍapātapaṭikkanto bhikkhū vihāraṃ pesetvā	1540	
PA_atk-s05_13a4:1540_2	pacchāsamaṇena saddhiṃ tassa gehadvāraṃ agamāsi. Brāhmaṇo satthu āgatabhāvaṃ sutvā	1540	
PA_atk-s05_13a4:1540_3	“paṭisanthāratthāya me sahāyo āgato bhavissatī”ti paṭiladdhassāso āsanaṃ paññapesi.	1540	
PA_atk-s05_13a4:1540_4	Satthā pavisitvā paññattāsane nisīditvā “brāhmaṇa, kasmā tvaṃ dummanosi, kiṃ te aphāsuka”nti	1540	
PA_atk-s05_13a4:1540_5	pucchi. Bho gotama, aciravatītīre mayā rukkhacchedanato paṭṭhāya kataṃ kammaṃ tumhe	1540	
PA_atk-s05_13a4:1540_6	jānātha, ahaṃ “imasmiṃ sasse nipphanne tumhākaṃ dānaṃ dassāmī”ti vicarāmi, idāni	1540	
PA_atk-s05_13a4:1540_7	me sabbaṃ taṃ sassaṃ mahogho samuddameva pavesesi, kiñci avasiṭṭhaṃ natthi, sakaṭasatamattaṃ	1540	
PA_atk-s05_13a4:1540_8	dhaññaṃ vinaṭṭhaṃ, tena me mahāsoko uppannoti. “Kiṃ pana, brāhmaṇa, socantassa naṭṭhaṃ	1540	
PA_atk-s05_13a4:1540_9	punāgacchatī”ti. “No hetaṃ bho gotamā”ti. “Evaṃ sante kasmā socasi, imesaṃ sattānaṃ	1540	
PA_atk-s05_13a4:1540_10	dhanadhaññaṃ nāma uppajjanakāle uppajjati, nassanakāle nassati, kiñci saṅkhāragataṃ	15401	
PA_atk-s05_13a4:1540_11	anassanadhammaṃ nāma natthi, mā cintayī”ti. Iti naṃ satthā samassāsetvā tassa sappāyadhammaṃ	15401	
PA_atk-s05_13a4:1540_12	desento kāmasuttaṃ kathesi. Suttapariyosāne socanto brāhmaṇo sotāpattiphale patiṭṭhahi.	15401	
PA_atk-s05_13a4:1540_13	Satthā taṃ nissokaṃ katvā uṭṭhāyāsanā vihāraṃ agamāsi. “Satthā asukaṃ nāma brāhmaṇaṃ	15401	
PA_atk-s05_13a4:1540_14	sokasallasamappitaṃ nissokaṃ katvā sotāpattiphale patiṭṭhāpesī”ti sakalanagaraṃ aññāsi.	15401	
PA_atk-s05_13a4:1540_15	Bhikkhū dhammasabhāyaṃ kathaṃ samuṭṭhāpesuṃ “āvuso, dasabalo brāhmaṇena saddhiṃ mittaṃ	15401	
PA_atk-s05_13a4:1540_16	katvā vissāsiko hutvā upāyeneva tassa sokasallasamappitassa dhammaṃ desetvā taṃ nissokaṃ	15401	
PA_atk-s05_13a4:1540_17	katvā sotāpattiphale patiṭṭhāpesī”ti. Satthā āgantvā “kāya nuttha, bhikkhave, etarahi	15401	
PA_atk-s05_13a4:1540_18	kathāya sannisinnā”ti pucchitvā “imāya nāmā”ti vutte “na, bhikkhave, idāneva, pubbepāhaṃ	15401	
PA_atk-s05_13a4:1540_19	etaṃ nissokamakāsi”nti vatvā atītaṃ āhari.	15401	
PA_atk-s05_13a4:1541_0	Atīte bārāṇasiyaṃ brahmadattassa rañño dve puttā ahesuṃ. So jeṭṭhakassa uparajjaṃ	1541	
PA_atk-s05_13a4:1541_1	adāsi, kaniṭṭhassa senāpatiṭṭhānaṃ. Aparabhāge brahmadatte kālakate amaccā jeṭṭhakassa	1541	
PA_atk-s05_13a4:1541_2	abhisekaṃ paṭṭhapesuṃ. So “na mayhaṃ rajjenattho, kaniṭṭhassa me dethā”ti vatvā punappunaṃ	1541	
PA_atk-s05_13a4:1541_3	yāciyamānopi paṭikkhipitvā kaniṭṭhassa abhiseke kate “na me issariyenattho”ti uparajjādīnipi	1541	
PA_atk-s05_13a4:1541_4	na icchi. “Tena hi sādūni bhojanāni bhuñjanto idheva vasāhī”ti vuttepi “na me imasmiṃ	1541	
PA_atk-s05_13a4:1541_5	nagare kiccaṃ atthī”ti bārāṇasito nikkhamitvā paccantaṃ gantvā ekaṃ seṭṭhikulaṃ nissāya	1541	
PA_atk-s05_13a4:1541_6	sahatthena kammaṃ karonto vasi. Te aparabhāge tassa rājakumārabhāvaṃ ñatvā kammaṃ	1541	
PA_atk-s05_13a4:1541_7	kātuṃ nādaṃsu, kumāraparihāreneva taṃ parihariṃsu. Aparabhāge rājakammikā khettappamāṇaggahaṇatthāya	1541	
PA_atk-s05_13a4:1541_8	taṃ gāmaṃ agamaṃsu. Seṭṭhi rājakumāraṃ upasaṅkamitvā “sāmi, mayaṃ tumhe posema, kaniṭṭhabhātikassa	1541	
PA_atk-s05_13a4:1541_9	paṇṇaṃ pesetvā amhākaṃ baliṃ hārethā”ti āha. So “sādhū”ti sampaṭicchitvā “ahaṃ asukaseṭṭhikulaṃ	1541	
PA_atk-s05_13a4:1541_10	nāma upanissāya vasāmi, maṃ nissāya etesaṃ baliṃ vissajjehī”ti paṇṇaṃ pesesi. Rājā	15411	
PA_atk-s05_13a4:1541_11	“sādhū”ti vatvā tathā kāresi.	15411	
PA_atk-s05_13a4:1542_0	Atha naṃ sakalagāmavāsinopi janapadavāsinopi upasaṅkamitvā “mayaṃ tumhākaññeva baliṃ	1542	
PA_atk-s05_13a4:1542_1	dassāma, amhākampi suṅkaṃ vissajjāpehī”ti āhaṃsu. So tesampi atthāya paṇṇaṃ pesetvā	1542	
PA_atk-s05_13a4:1542_2	vissajjāpesi. Tato paṭṭhāya te tasseva baliṃ adaṃsu. Athassa mahālābhasakkāro ahosi,	1542	
PA_atk-s05_13a4:1542_3	tena saddhiññevassa taṇhāpi mahatī jātā. So aparabhāgepi sabbaṃ janapadaṃ yāci, upaḍḍharajjaṃ	1542	
PA_atk-s05_13a4:1542_4	yāci, kaniṭṭhopi tassa adāsiyeva. So taṇhāya vaḍḍhamānāya upaḍḍharajjenapi asantuṭṭho	1542	
PA_atk-s05_13a4:1542_5	“rajjaṃ gaṇhissāmī”ti janapadaparivuto taṃ nagaraṃ gantvā bahinagare ṭhatvā “rajjaṃ	1542	
PA_atk-s05_13a4:1542_6	vā me detu yuddhaṃ vā”ti kaniṭṭhassa paṇṇaṃ pahiṇi. Kaniṭṭho cintesi “ayaṃ bālo pubbe	1542	
PA_atk-s05_13a4:1542_7	rajjampi uparajjādīnipi paṭikkhipitvā idāni ‘yuddhena gaṇhāmī’ti vadati, sace kho	1542	
PA_atk-s05_13a4:1542_8	panāhaṃ imaṃ yuddhena māressāmi, garahā me bhavissati, kiṃ me rajjenā”ti. Athassa	1542	
PA_atk-s05_13a4:1542_9	“alaṃ yuddhena, rajjaṃ gaṇhatū”ti pesesi. So rajjaṃ gaṇhitvā kaniṭṭhassa uparajjaṃ	1542	
PA_atk-s05_13a4:1542_10	datvā tato paṭṭhāya rajjaṃ kārento taṇhāvasiko hutvā ekena rajjena asantuṭṭho dve	15421	
PA_atk-s05_13a4:1542_11	tīṇi rajjāni patthetvā taṇhāya koṭiṃ nāddasa.	15421	
PA_atk-s05_13a4:1543_0	Tadā sakko devarājā “ke nu kho loke mātāpitaro upaṭṭhahanti, ke dānādīni puññāni	1543	
PA_atk-s05_13a4:1543_1	karonti, ke taṇhāvasikā”ti olokento tassa taṇhāvasikabhāvaṃ ñatvā “ayaṃ bālo bārāṇasirajjenapi	1543	
PA_atk-s05_13a4:1543_2	na tussati, ahaṃ sikkhāpessāmi na”nti māṇavakavesena rājadvāre ṭhatvā “eko upāyakusalo	1543	
PA_atk-s05_13a4:1543_3	māṇavo dvāre ṭhito”ti ārocāpetvā “pavisatū”ti vutte pavisitvā rājānaṃ jayāpetvā “kiṃkāraṇā	1543	
PA_atk-s05_13a4:1543_4	āgatosī”ti vutte “mahārāja tumhākaṃ kiñci vattabbaṃ atthi, raho paccāsīsāmī”ti āha.	1543	
PA_atk-s05_13a4:1543_5	Sakkānubhāvena tāvadeva manussā paṭikkamiṃsu. Atha naṃ māṇavo “ahaṃ, mahārāja, phītāni	1543	
PA_atk-s05_13a4:1543_6	ākiṇṇamanussāni sampannabalavāhanāni tīṇi nagarāni passāmi, ahaṃ te attano ānubhāvena	1543	
PA_atk-s05_13a4:1543_7	tesu rajjaṃ gahetvā dassāmi, papañcaṃ akatvā sīghaṃ gantuṃ vaṭṭatī”ti āha. So taṇhāvasiko	1543	
PA_atk-s05_13a4:1543_8	rājā “sādhū”ti sampaṭicchitvā sakkānubhāvena “ko vā tvaṃ, kuto vā āgato, kiṃ vā te	1543	
PA_atk-s05_13a4:1543_9	laddhuṃ vaṭṭatī”ti na pucchi. Sopi ettakaṃ vatvā tāvatiṃsabhavanameva agamāsi.	1543	
PA_atk-s05_13a4:1544_0	Rājā amacce pakkosāpetvā “eko māṇavo ‘amhākaṃ tīṇi rajjāni gahetvā dassāmī’ti āha,	1544	
PA_atk-s05_13a4:1544_1	taṃ pakkosatha, nagare bheriṃ carāpetvā balakāyaṃ sannipātāpetha, papañcaṃ akatvā	1544	
PA_atk-s05_13a4:1544_2	tīṇi rajjāni gaṇhissāmī”ti vatvā “kiṃ pana te, mahārāja, tassa māṇavassa sakkāro	1544	
PA_atk-s05_13a4:1544_3	vā kato, nivāsaṭṭhānaṃ vā pucchita”nti vutte “neva sakkāraṃ akāsiṃ, na nivāsaṭṭhānaṃ	1544	
PA_atk-s05_13a4:1544_4	pucchiṃ, gacchatha naṃ upadhārethā”ti āha. Upadhārentā naṃ adisvā “mahārāja, sakalanagare	1544	
PA_atk-s05_13a4:1544_5	māṇavaṃ na passāmā”ti ārocesuṃ. Taṃ sutvā rājā domanassajāto “tīsu nagaresu rajjaṃ	1544	
PA_atk-s05_13a4:1544_6	naṭṭhaṃ, mahantenamhi yasena parihīno, ‘neva me paribbayaṃ adāsi, na ca pucchi nivāsaṭṭhāna’nti	1544	
PA_atk-s05_13a4:1544_7	mayhaṃ kujjhitvā māṇavo anāgato bhavissatī”ti punappunaṃ cintesi. Athassa taṇhāvasikassa	1544	
PA_atk-s05_13a4:1544_8	sarīre ḍāho uppajji, sarīre pariḍayhante udaraṃ khobhetvā lohitapakkhandikā udapādi.	1544	
PA_atk-s05_13a4:1544_9	Ekaṃ bhājanaṃ pavisati, ekaṃ nikkhamati, vejjā tikicchituṃ na sakkonti, rājā kilamati.	1544	
PA_atk-s05_13a4:1544_10	Athassa byādhitabhāvo sakalanagare pākaṭo ahosi.	15441	
PA_atk-s05_13a4:1545_0	Tadā bodhisatto takkasilato sabbasippāni uggaṇhitvā bārāṇasinagare mātāpitūnaṃ santikaṃ	1545	
PA_atk-s05_13a4:1545_1	āgato taṃ rañño pavattiṃ sutvā “ahaṃ tikicchissāmī”ti rājadvāraṃ gantvā “eko kira	1545	
PA_atk-s05_13a4:1545_2	taruṇamāṇavo tumhe tikicchituṃ āgato”ti ārocāpesi. Rājā “mahantamahantā disāpāmokkhavejjāpi	1545	
PA_atk-s05_13a4:1545_3	maṃ tikicchituṃ na sakkonti, kiṃ taruṇamāṇavo sakkhissati, paribbayaṃ datvā vissajjetha	1545	
PA_atk-s05_13a4:1545_4	na”nti āha. Taṃ sutvā māṇavo “mayhaṃ vejjakammena vetanaṃ natthi, ahaṃ tikicchāmi,	1545	
PA_atk-s05_13a4:1545_5	kevalaṃ bhesajjamūlamattaṃ detū”ti āha. Taṃ sutvā rājā “sādhū”ti pakkosāpesi. Māṇavo	1545	
PA_atk-s05_13a4:1545_6	rājānaṃ vanditvā “mā bhāyi, mahārāja, ahaṃ te tikicchāmi, apica kho pana me rogassa	1545	
PA_atk-s05_13a4:1545_7	samuṭṭhānaṃ ācikkhāhī”ti āha. Rājā harāyamāno “kiṃ te samuṭṭhānena, bhesajjaṃ eva	1545	
PA_atk-s05_13a4:1545_8	karohī”ti āha. Mahārāja, vejjā nāma “ayaṃ byādhi imaṃ nissāya samuṭṭhito”ti ñatvā	1545	
PA_atk-s05_13a4:1545_9	anucchavikaṃ bhesajjaṃ karontīti. Rājā “sādhu tātā”ti samuṭṭhānaṃ kathento “ekena	1545	
PA_atk-s05_13a4:1545_10	māṇavena āgantvā tīsu nagaresu rajjaṃ gahetvā dassāmī”tiādiṃ katvā sabbaṃ kathetvā	15451	
PA_atk-s05_13a4:1545_11	“iti me tāta, taṇhaṃ nissāya byādhi uppanno, sace tikicchituṃ sakkosi, tikicchāhī”ti	15451	
PA_atk-s05_13a4:1545_12	āha. Kiṃ pana mahārāja, socanāya tāni nagarāni sakkā laddhunti? “Na sakkā tātā”ti.	15451	
PA_atk-s05_13a4:1545_13	“Evaṃ sante kasmā socasi, mahārāja, sabbameva hi saviññāṇakāviññāṇakavatthuṃ attano	15451	
PA_atk-s05_13a4:1545_14	kāyaṃ ādiṃ katvā pahāya gamanīyaṃ, catūsu nagaresu rajjaṃ gahetvāpi tvaṃ ekappahāreneva	15451	
PA_atk-s05_13a4:1545_15	na catasso bhattapātiyo bhuñjissasi, na catūsu sayanesu sayissasi, na cattāri vatthayugāni	15451	
PA_atk-s05_13a4:1545_16	acchādessasi, taṇhāvasikena nāma bhavituṃ na vaṭṭati, ayañhi taṇhā nāma vaḍḍhamānā	15451	
PA_atk-s05_13a4:1545_17	catūhi apāyehi muccituṃ na detīti.	15451	
PA_atk-s05_13a4:1546	Iti naṃ mahāsatto ovaditvā athassa dhammaṃ desento imā gāthā abhāsi –	154	
PA_atk-s05_13a4:1548	“Kāmaṃ kāmayamānassa, tassa ce taṃ samijjhati;	154	
PA_atk-s05_13a4:1549	Addhā pītimano hoti, laddhā macco yadicchati.	154	
PA_atk-s05_13a4:1551	“Kāmaṃ kāmayamānassa, tassa ce taṃ samijjhati;	155	
PA_atk-s05_13a4:1552	Tato naṃ aparaṃ kāme, ghamme taṇhaṃva vindati.	155	
PA_atk-s05_13a4:1554	“Gavaṃva siṅgino siṅgaṃ, vaḍḍhamānassa vaḍḍhati;	155	
PA_atk-s05_13a4:1555	Evaṃ mandassa posassa, bālassa avijānato;	155	
PA_atk-s05_13a4:1556	Bhiyyo taṇhā pipāsā ca, vaḍḍhamānassa vaḍḍhati.	155	
PA_atk-s05_13a4:1558	“Pathabyā sāliyavakaṃ, gavāssaṃ dāsaporisaṃ;	155	
PA_atk-s05_13a4:1559	Datvā ca nālamekassa, iti vidvā samaṃ care.	155	
PA_atk-s05_13a4:1561	“Rājā pasayha pathaviṃ vijitvā, sasāgarantaṃ mahimāvasanto;	156	
PA_atk-s05_13a4:1562	Oraṃ samuddassa atittarūpo, pāraṃ samuddassapi patthayetha.	156	
PA_atk-s05_13a4:1564	“Yāva anussaraṃ kāme, manasā titti nājjhagā;	156	
PA_atk-s05_13a4:1565	Tato nivattā paṭikkamma disvā, te ve sutittā ye paññāya tittā.	156	
PA_atk-s05_13a4:1567	“Paññāya tittinaṃ seṭṭhaṃ, na so kāmehi tappati;	156	
PA_atk-s05_13a4:1568	Paññāya tittaṃ purisaṃ, taṇhā na kurute vasaṃ.	156	
PA_atk-s05_13a4:1570	“Apacinetheva kāmānaṃ, appicchassa alolupo;	157	
PA_atk-s05_13a4:1571	Samuddamatto puriso, na so kāmehi tappati.	157	
PA_atk-s05_13a4:1573	“Rathakārova cammassa, parikantaṃ upāhanaṃ;	157	
PA_atk-s05_13a4:1574	Yaṃ yaṃ cajati kāmānaṃ, taṃ taṃ sampajjate sukhaṃ;	157	
PA_atk-s05_13a4:1575	Sabbañce sukhamiccheyya, sabbe kāme pariccaje”ti.	157	
PA_atk-s05_13a4:1576_0	Tattha kāmanti vatthukāmampi kilesakāmampi. Kāmayamānassāti patthayamānassa. Tassa	1576	
PA_atk-s05_13a4:1576_1	ce taṃ samijjhatīti tassa puggalassa taṃ kāmitavatthu samijjhati ce, nipphajjati	1576	
PA_atk-s05_13a4:1576_2	ceti attho. Tato naṃ aparaṃ kāmeti ettha nanti nipātamattaṃ. Aparanti parabhāgadīpanaṃ.	1576	
PA_atk-s05_13a4:1576_3	Kāmeti upayogabahuvacanaṃ. Idaṃ vuttaṃ hoti – sace kāmaṃ kāmayamānassa taṃ kāmitavatthu	1576	
PA_atk-s05_13a4:1576_4	samijjhati, tasmiṃ samiddhe tato paraṃ so puggalo kāmayamāno yathā nāma ghamme gimhakāle	1576	
PA_atk-s05_13a4:1576_5	vātātapena kilanto taṇhaṃ vindati, pānīyapipāsaṃ paṭilabhati, evaṃ bhiyyo kāmataṇhāsaṅkhāte	1576	
PA_atk-s05_13a4:1576_6	kāme vindati paṭilabhati, rūpataṇhādikā taṇhā cassa vaḍḍhatiyevāti. Gavaṃvāti gorūpassa	1576	
PA_atk-s05_13a4:1576_7	viya. Siṅginoti matthakaṃ padāletvā uṭṭhitasiṅgassa. Mandassāti mandapaññassa. Bālassāti	1576	
PA_atk-s05_13a4:1576_8	bāladhamme yuttassa. Idaṃ vuttaṃ hoti – yathā vacchakassa vaḍḍhantassa sarīreneva	1576	
PA_atk-s05_13a4:1576_9	saddhiṃ siṅgaṃ vaḍḍhati, evaṃ andhabālassapi appattakāmataṇhā ca pattakāmapipāsā	1576	
PA_atk-s05_13a4:1576_10	ca aparāparaṃ vaḍḍhatīti.	15761	
PA_atk-s05_13a4:1577_0	Sāliyavakanti sālikhettayavakhettaṃ. Etena sāliyavādikaṃ sabbaṃ dhaññaṃ dasseti,	1577	
PA_atk-s05_13a4:1577_1	dutiyapadena sabbaṃ dvipadacatuppadaṃ dasseti. Paṭhamapadena vā sabbaṃ aviññāṇakaṃ,	1577	
PA_atk-s05_13a4:1577_2	itarena saviññāṇakaṃ. Datvā cāti datvāpi. Idaṃ vuttaṃ hoti – tiṭṭhantu tīṇi rajjāni,	1577	
PA_atk-s05_13a4:1577_3	sace so māṇavo aññaṃ vā sakalampi pathaviṃ saviññāṇakāviññāṇakaratanapūraṃ kassaci	1577	
PA_atk-s05_13a4:1577_4	datvā gaccheyya, idampi ettakaṃ vatthu ekasseva apariyantaṃ, evaṃ duppūrā esā taṇhā	1577	
PA_atk-s05_13a4:1577_5	nāma. Iti vidvā samaṃ careti evaṃ jānanto puriso taṇhāvasiko ahutvā kāyasamācārādīni pūrento careyya.	1577	
PA_atk-s05_13a4:1578_0	Oranti orimakoṭṭhāsaṃ patvā tena atittarūpo puna samuddapārampi patthayetha. Evaṃ	1578	
PA_atk-s05_13a4:1578_1	taṇhāvasikasattā nāma duppūrāti dasseti. Yāvāti aniyāmitaparicchedo. Anussaranti	1578	
PA_atk-s05_13a4:1578_2	anussaranto. Nājjhagāti na vindati. Idaṃ vuttaṃ hoti – mahārāja, puriso apariyantepi	1578	
PA_atk-s05_13a4:1578_3	kāme manasā anussaranto tittiṃ na vindati, pattukāmova hoti, evaṃ kāmesu sattānaṃ	1578	
PA_atk-s05_13a4:1578_4	taṇhā vaḍḍhateva. Tato nivattāti tato pana vatthukāmakilesakāmato cittena nivattitvā	1578	
PA_atk-s05_13a4:1578_5	kāyena paṭikkamma ñāṇena ādīnavaṃ disvā ye paññāya tittā paripuṇṇā, te tittā nāma.	1578	
PA_atk-s05_13a4:1579_0	Paññāya tittinaṃ seṭṭhanti paññāya tittīnaṃ ayaṃ paripuṇṇaseṭṭho, ayameva vā pāṭho.	1579	
PA_atk-s05_13a4:1579_1	Na so kāmehi tappatīti “na hī”tipi pāṭho. Yasmā paññāya titto puriso kāmehi na pariḍayhatīti	1579	
PA_atk-s05_13a4:1579_2	attho. Na kurute vasanti tādisañhi purisaṃ taṇhā vase vattetuṃ na sakkoti, sveva	1579	
PA_atk-s05_13a4:1579_3	pana taṇhāya ādīnavaṃ disvā sarabhaṅgamāṇavo viya ca aḍḍhamāsakarājā viya ca taṇhāvase	1579	
PA_atk-s05_13a4:1579_4	na pavattatīti attho. Apacinethevāti viddhaṃsetheva. Samuddamattoti mahatiyā paññāya	1579	
PA_atk-s05_13a4:1579_5	samannāgatattā samuddappamāṇo. So mahantena aggināpi samuddo viya kilesakāmehi na tappati na ḍayhati.	1579	
PA_atk-s05_13a4:1580_0	Rathakāroti cammakāro. Parikantanti parikantanto. Idaṃ vuttaṃ hoti – yathā cammakāro	1580	
PA_atk-s05_13a4:1580_1	upāhanaṃ parikantanto yaṃ yaṃ cammassa agayhūpagaṭṭhānaṃ hoti, taṃ taṃ cajitvā upāhanaṃ	1580	
PA_atk-s05_13a4:1580_2	katvā upāhanamūlaṃ labhitvā sukhito hoti, evameva paṇḍito cammakārasatthasadisāya	1580	
PA_atk-s05_13a4:1580_3	paññāya kantanto yaṃ yaṃ odhiṃ kāmānaṃ cajati, tena tenassa kāmodhinā rahitaṃ taṃ	1580	
PA_atk-s05_13a4:1580_4	taṃ kāyakammaṃ vacīkammaṃ manokammañca sukhaṃ sampajjati vigatadarathaṃ, sace pana	1580	
PA_atk-s05_13a4:1580_5	sabbampi kāyakammādisukhaṃ vigatapariḷāhameva iccheyya, kasiṇaṃ bhāvetvā jhānaṃ nibbattetvā	1580	
PA_atk-s05_13a4:1580_6	sabbe kāme pariccajeti.	1580	
PA_atk-s05_13a4:1581_0	Bodhisattassa pana imaṃ gāthaṃ kathentassa rañño setacchattaṃ ārammaṇaṃ katvā odātakasiṇajjhānaṃ	1581	
PA_atk-s05_13a4:1581_1	udapādi, rājāpi arogo ahosi. So tuṭṭho sayanā vuṭṭhahitvā “ettakā vejjā maṃ tikicchituṃ	1581	
PA_atk-s05_13a4:1581_2	nāsakkhiṃsu, paṇḍitamāṇavo pana attano ñāṇosadhena maṃ nirogaṃ akāsī”ti tena saddhiṃ	1581	
PA_atk-s05_13a4:1581_3	sallapanto dasamaṃ gāthamāha –	1581	
PA_atk-s05_13a4:1583	“Aṭṭha te bhāsitā gāthā, sabbā honti sahassiyā;	158	
PA_atk-s05_13a4:1584	Paṭigaṇha mahābrahme, sādhetaṃ tava bhāsita”nti.	158	
PA_atk-s05_13a4:1585	Tattha aṭṭhāti dutiyagāthaṃ ādiṃ katvā kāmādīnavasaṃyuttā aṭṭha. Sahassiyāti sahassārahā. Paṭigaṇhāti aṭṭha sahassāni gaṇha. Sādhetaṃ tava bhāsitanti sādhu etaṃ tava vacanaṃ.	158	
PA_atk-s05_13a4:1586	Taṃ sutvā mahāsatto ekādasamaṃ gāthamāha –	158	
PA_atk-s05_13a4:1588	“Na me attho sahassehi, satehi nahutehi vā;	158	
PA_atk-s05_13a4:1589	Pacchimaṃ bhāsato gāthaṃ, kāme me na rato mano”ti.	158	
PA_atk-s05_13a4:1590_0	Tattha pacchimanti “rathakārova cammassā”ti gāthaṃ. Kāme me na rato manoti imaṃ gāthaṃ	1590	
PA_atk-s05_13a4:1590_1	bhāsamānasseva mama vatthukāmepi kilesakāmepi mano nābhiramāmi. Ahañhi imaṃ gāthaṃ	1590	
PA_atk-s05_13a4:1590_2	bhāsamāno attanova dhammadesanāya jhānaṃ nibbattesiṃ, mahārājāti.	1590	
PA_atk-s05_13a4:1591	Rājā bhiyyosomattāya tussitvā mahāsattaṃ vaṇṇento osānagāthamāha –	159	
PA_atk-s05_13a4:1593	“Bhadrako vatāyaṃ māṇavako, sabbalokavidū muni;	159	
PA_atk-s05_13a4:1594	Yo imaṃ taṇhaṃ dukkhajananiṃ, parijānāti paṇḍito”ti.	159	
PA_atk-s05_13a4:1595	Tattha dukkhajananinti sakalavaṭṭadukkhajananiṃ. Parijānātīti parijāni paricchindi, luñcitvā nīharīti bodhisattaṃ vaṇṇento evamāha.	159	
PA_atk-s05_13a4:1596_0	Bodhisattopi “mahārāja, appamatto hutvā dhammaṃ carā”ti rājānaṃ ovaditvā ākāsena	1596	
PA_atk-s05_13a4:1596_1	himavantaṃ gantvā isipabbajjaṃ pabbajitvā yāvatāyukaṃ ṭhatvā brahmavihāre bhāvetvā	1596	
PA_atk-s05_13a4:1596_2	aparihīnajjhāno hutvā brahmalokūpago ahosi.	1596	
PA_atk-s05_13a4:1597_0	Satthā imaṃ dhammadesanaṃ āharitvā “evaṃ, bhikkhave, pubbepāhaṃ etaṃ brāhmaṇaṃ nissokamakāsi”nti	1597	
PA_atk-s05_13a4:1597_1	vatvā jātakaṃ samodhānesi – “tadā rājā esa brāhmaṇo ahosi, paṇḍitamāṇavo pana ahameva ahosi”nti.	1597	
PA_atk-s05_13a4:1598	Kāmajātakavaṇṇanā catutthā.	159	
PA_atk-s05_13a4:1600	[468] 5. Janasandhajātakavaṇṇanā	160	
PA_atk-s05_13a4:1601_0	Dasa khalūti idaṃ satthā jetavane viharanto kosalarañño ovādatthāya kathesi. Ekasmiñhi	1601	
PA_atk-s05_13a4:1601_1	kāle rājā issariyamadamatto kilesasukhanissito vinicchayampi na paṭṭhapesi, buddhupaṭṭhānampi	1601	
PA_atk-s05_13a4:1601_2	pamajji. So ekadivase dasabalaṃ anussaritvā “satthāraṃ vandissāmī”ti bhuttapātarāso	1601	
PA_atk-s05_13a4:1601_3	rathavaramāruyha vihāraṃ gantvā satthāraṃ vanditvā nisīdi. Atha naṃ satthā “kiṃ mahārāja	1601	
PA_atk-s05_13a4:1601_4	ciraṃ na paññāyasī”ti vatvā “bahukiccatāya no bhante buddhupaṭṭhānassa okāso na jāto”ti	1601	
PA_atk-s05_13a4:1601_5	vutte “mahārāja, mādise nāma ovādadāyake sabbaññubuddhe dhuravihāre viharante ayuttaṃ	1601	
PA_atk-s05_13a4:1601_6	tava pamajjituṃ, raññā nāma rājakiccesu appamattena bhavitabbaṃ, raṭṭhavāsīnaṃ mātāpitusamena	1601	
PA_atk-s05_13a4:1601_7	agatigamanaṃ pahāya dasa rājadhamme akopentena rajjaṃ kāretuṃ vaṭṭati, rañño hi dhammikabhāve	1601	
PA_atk-s05_13a4:1601_8	sati parisāpissa dhammikā honti, anacchariyaṃ kho panetaṃ, yaṃ mayi anusāsante tvaṃ	1601	
PA_atk-s05_13a4:1601_9	dhammena rajjaṃ kāreyyāsi, porāṇakapaṇḍitā anusāsakaācariye avijjamānepi attano matiyāva	1601	
PA_atk-s05_13a4:1601_10	tividhasucaritadhamme patiṭṭhāya mahājanassa dhammaṃ desetvā saggapathaṃ pūrayamānā	16011	
PA_atk-s05_13a4:1601_11	agamaṃsū”ti vatvā tena yācito atītaṃ āhari.	16011	
PA_atk-s05_13a4:1602_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	1602	
PA_atk-s05_13a4:1602_1	nibbatti, “janasandhakumāro”tissa nāmaṃ kariṃsu. Athassa vayappattassa takkasilato	1602	
PA_atk-s05_13a4:1602_2	sabbasippāni uggaṇhitvā āgatakāle rājā sabbāni bandhanāgārāni sodhāpetvā uparajjaṃ	1602	
PA_atk-s05_13a4:1602_3	adāsi. So aparabhāge pitu accayena rajje patiṭṭhāya catūsu nagaradvāresu nagaramajjhe	1602	
PA_atk-s05_13a4:1602_4	rājadvāre cāti cha dānasālāyo kārāpetvā divase divase cha satasahassāni pariccajitvā	1602	
PA_atk-s05_13a4:1602_5	sakalajambudīpaṃ saṅkhobhetvā mahādānaṃ pavattento bandhanāgārāni niccaṃ vivaṭāni	1602	
PA_atk-s05_13a4:1602_6	kārāpetvā dhammabhaṇḍikaṃ sodhāpetvā catūhi saṅgahavatthūhi lokaṃ saṅgaṇhanto pañca	1602	
PA_atk-s05_13a4:1602_7	sīlāni rakkhanto uposathavāsaṃ vasanto dhammena rajjaṃ kāresi. Antarantarā ca raṭṭhavāsino	1602	
PA_atk-s05_13a4:1602_8	sannipātāpetvā “dānaṃ detha, sīlaṃ samādiyatha, bhāvanaṃ bhāvetha, dhammena kammante	1602	
PA_atk-s05_13a4:1602_9	ca vohāre ca payojetha, daharakāleyeva sippāni uggaṇhatha, dhanaṃ uppādetha, gāmakūṭakammaṃ	1602	
PA_atk-s05_13a4:1602_10	vā pisuṇavācākammaṃ vā mā karittha, caṇḍā pharusā mā ahuvattha, mātupaṭṭhānaṃ pitupaṭṭhānaṃ	16021	
PA_atk-s05_13a4:1602_11	pūretha, kule jeṭṭhāpacāyino bhavathā”ti dhammaṃ desetvā mahājane sucaritadhamme	16021	
PA_atk-s05_13a4:1602_12	patiṭṭhāpesi. So ekadivasaṃ pannarasīuposathe samādinnuposatho “mahājanassa bhiyyo	16021	
PA_atk-s05_13a4:1602_13	hitasukhatthāya appamādavihāratthāya dhammaṃ desessāmī”ti cintetvā nagare bheriṃ	16021	
PA_atk-s05_13a4:1602_14	carāpetvā attano orodhe ādiṃ katvā sabbanagarajanaṃ sannipātāpetvā rājaṅgaṇe alaṅkaritvā	16021	
PA_atk-s05_13a4:1602_15	alaṅkataratanamaṇḍapamajjhe supaññattavarapallaṅke nisīditvā “ambho, nagaravāsino	16021	
PA_atk-s05_13a4:1602_16	tumhākaṃ tapanīye ca atapanīye ca dhamme desessāmi, appamattā hutvā ohitasotā sakkaccaṃ	16021	
PA_atk-s05_13a4:1602_17	suṇāthā”ti vatvā dhammaṃ desesi.	16021	
PA_atk-s05_13a4:1603	Satthā saccaparibhāvitaṃ mukharatanaṃ vivaritvā taṃ dhammadesanaṃ madhurena sarena kosalarañño āvi karonto –	160	
PA_atk-s05_13a4:1605	“Dasa khalu imāni ṭhānāni, yāni pubbe akaritvā;	160	
PA_atk-s05_13a4:1606	Sa pacchā manutappati, iccevāha janasandho.	160	
PA_atk-s05_13a4:1608	“Aladdhā vittaṃ tappati, pubbe asamudānitaṃ;	160	
PA_atk-s05_13a4:1609	Na pubbe dhanamesissaṃ, iti pacchānutappati.	160	
PA_atk-s05_13a4:1611	“Sakyarūpaṃ pure santaṃ, mayā sippaṃ na sikkhitaṃ;	161	
PA_atk-s05_13a4:1612	Kicchā vutti asippassa, iti pacchānutappati.	161	
PA_atk-s05_13a4:1614	“Kūṭavedī pure āsiṃ, pisuṇo piṭṭhimaṃsiko;	161	
PA_atk-s05_13a4:1615	Caṇḍo ca pharuso cāpi, iti pacchānutappati.	161	
PA_atk-s05_13a4:1617	“Pāṇātipātī pure āsiṃ, luddo cāpi anāriyo;	161	
PA_atk-s05_13a4:1618	Bhūtānaṃ nāpacāyissaṃ, iti pacchānutappati.	161	
PA_atk-s05_13a4:1620	“Bahūsu vata santīsu, anāpādāsu itthisu;	162	
PA_atk-s05_13a4:1621	Paradāraṃ asevissaṃ, iti pacchānutappati.	162	
PA_atk-s05_13a4:1623	“Bahumhi vata santamhi, annapāne upaṭṭhite;	162	
PA_atk-s05_13a4:1624	Na pubbe adadaṃ dānaṃ, iti pacchānutappati.	162	
PA_atk-s05_13a4:1626	“Mātaraṃ pitaraṃ cāpi, jiṇṇakaṃ gatayobbanaṃ;	162	
PA_atk-s05_13a4:1627	Pahu santo na posissaṃ, iti pacchānutappati.	162	
PA_atk-s05_13a4:1629	“Ācariyamanusatthāraṃ, sabbakāmarasāharaṃ;	162	
PA_atk-s05_13a4:1630	Pitaraṃ atimaññissaṃ, iti pacchānutappati.	163	
PA_atk-s05_13a4:1632	“Samaṇe brāhmaṇe cāpi, sīlavante bahussute;	163	
PA_atk-s05_13a4:1633	Na pubbe payirupāsissaṃ, iti pacchānutappati.	163	
PA_atk-s05_13a4:1635	“Sādhu hoti tapo ciṇṇo, santo ca payirupāsito;	163	
PA_atk-s05_13a4:1636	Na ca pubbe tapo ciṇṇo, iti pacchānutappati.	163	
PA_atk-s05_13a4:1638	“Yo ca etāni ṭhānāni, yoniso paṭipajjati;	163	
PA_atk-s05_13a4:1639	Karaṃ purisakiccāni, sa pacchā nānutappatī”ti. – imā gāthā āha;	163	
PA_atk-s05_13a4:1640_0	Tattha ṭhānānīti kāraṇāni. Pubbeti paṭhamameva akaritvā. Sa pacchā manutappatīti	1640	
PA_atk-s05_13a4:1640_1	so paṭhamaṃ kattabbānaṃ akārako puggalo pacchā idhalokepi paralokepi tappati kilamati.	1640	
PA_atk-s05_13a4:1640_2	“Pacchā vā anutappatī”tipi pāṭho. Iccevāhāti iti evaṃ āhāti padacchedo, iti evaṃ	1640	
PA_atk-s05_13a4:1640_3	rājā janasandho avoca. Iccassuhātipi pāṭho. Tattha assu-kāro nipātamattaṃ iti assu	1640	
PA_atk-s05_13a4:1640_4	āhāti padacchedo. Idāni tāni dasa tapanīyakāraṇāni pakāsetuṃ bodhisattassa dhammakathā	1640	
PA_atk-s05_13a4:1640_5	hoti. Tattha pubbeti paṭhamameva taruṇakāle parakkamaṃ katvā asamudānitaṃ asambhataṃ	1640	
PA_atk-s05_13a4:1640_6	dhanaṃ mahallakakāle alabhitvā tappati socati, pare ca sukhite disvā sayaṃ dukkhaṃ	1640	
PA_atk-s05_13a4:1640_7	jīvanto “pubbe dhanaṃ na pariyesissa”nti evaṃ pacchā anutappati, tasmā mahallakakāle	1640	
PA_atk-s05_13a4:1640_8	sukhaṃ jīvitukāmā daharakāleyeva dhammikāni kasikammādīni katvā dhanaṃ pariyesathāti dasseti.	1640	
PA_atk-s05_13a4:1641_0	Pure santanti pure daharakāle ācariye payirupāsitvā mayā kātuṃ sakyarūpaṃ samānaṃ	1641	
PA_atk-s05_13a4:1641_1	hatthisippādikaṃ kiñci sippaṃ na sikkhitaṃ. Kicchāti mahallakakāle asippassa dukkhā	1641	
PA_atk-s05_13a4:1641_2	jīvitavutti, neva sakkā tadā sippaṃ sikkhituṃ, tasmā mahallakakāle sukhaṃ jīvitukāmā	1641	
PA_atk-s05_13a4:1641_3	taruṇakāleyeva sippaṃ sikkhathāti dasseti. Kuṭavedīti kūṭajānanako gāmakūṭako vā	1641	
PA_atk-s05_13a4:1641_4	lokassa anatthakārako vā tulākūṭādikārako vā kūṭaṭṭakārako vāti attho. Āsinti evarūpo	1641	
PA_atk-s05_13a4:1641_5	ahaṃ pubbe ahosiṃ. Pisuṇoti pesuññakāraṇo. Piṭṭhimaṃsikoti lañjaṃ gahetvā asāmike	1641	
PA_atk-s05_13a4:1641_6	sāmike karonto paresaṃ piṭṭhimaṃsakhādako. Iti pacchāti evaṃ maraṇamañce nipanno	1641	
PA_atk-s05_13a4:1641_7	anutappati, tasmā sace niraye na vasitukāmāttha, mā evarūpaṃ pāpakammaṃ karitthāti ovadati.	1641	
PA_atk-s05_13a4:1642_0	Luddoti dāruṇo. Anāriyoti na ariyo nīcasamācāro. Nāpacāyissanti khantimettānuddayavasena	1642	
PA_atk-s05_13a4:1642_1	nīcavuttiko nāhosiṃ. Sesaṃ purimanayeneva yojetabbaṃ. Anāpādāsūti āpādānaṃ āpādo,	1642	
PA_atk-s05_13a4:1642_2	pariggahoti attho. Natthi āpādo yāsaṃ tā anāpādā, aññehi akatapariggahāsūti attho.	1642	
PA_atk-s05_13a4:1642_3	Upaṭṭhiteti paccupaṭṭhite. Na pubbeti ito pubbe dānaṃ na adadaṃ. Pahu santoti dhanabalenāpi	1642	
PA_atk-s05_13a4:1642_4	kāyabalenāpi posituṃ samattho paṭibalo samāno. Ācariyanti ācāre sikkhāpanato idha	1642	
PA_atk-s05_13a4:1642_5	pitā “ācariyo”ti adhippeto. Anusatthāranti anusāsakaṃ. Sabbakāmarasāharanti sabbe	1642	
PA_atk-s05_13a4:1642_6	vatthukāmarase āharitvā positāraṃ. Atimaññissanti tassa ovādaṃ agaṇhanto atikkamitvā maññissaṃ.	1642	
PA_atk-s05_13a4:1643_0	Na pubbeti ito pubbe dhammikasamaṇabrāhmaṇepi gilānāgilānepi cīvarādīni datvā appaṭijagganena	1643	
PA_atk-s05_13a4:1643_1	na payirupāsissaṃ. Tapoti sucaritatapo. Santoti tīhi dvārehi upasanto sīlavā. Idaṃ	1643	
PA_atk-s05_13a4:1643_2	vuttaṃ hoti – tividhasucaritasaṅkhāto tapo ciṇṇo evarūpo ca upasanto payirupāsito	1643	
PA_atk-s05_13a4:1643_3	nāma sādhu sundaro. Na pubbeti mayā daharakāle evarūpo tapo na ciṇṇo, iti pacchā	1643	
PA_atk-s05_13a4:1643_4	jarājiṇṇo maraṇabhayatajjito anutappati socati. Sace tumhe evaṃ na socitukāmā, tapokammaṃ	1643	
PA_atk-s05_13a4:1643_5	karothāti vadati. Yo ca etānīti yo pana etāni dasa kāraṇāni paṭhamameva upāyena paṭipajjati	1643	
PA_atk-s05_13a4:1643_6	samādāya vattati, purisehi kattabbāni dhammikakiccāni karonto so appamādavihārī puriso	1643	
PA_atk-s05_13a4:1643_7	pacchā nānutappati, somanassappattova hotīti.	1643	
PA_atk-s05_13a4:1644	Iti mahāsatto anvaddhamāsaṃ iminā niyāmena mahājanassa dhammaṃ desesi. Mahājanopissa ovāde ṭhatvā tāni dasa ṭhānāni pūretvā saggaparāyaṇova ahosi.	164	
PA_atk-s05_13a4:1645_0	Satthā imaṃ dhammadesanaṃ āharitvā “evaṃ, mahārāja, porāṇakapaṇḍitā anācariyakāpi	1645	
PA_atk-s05_13a4:1645_1	attano matiyāva dhammaṃ desetvā mahājanaṃ saggapathe patiṭṭhāpesu”nti vatvā jātakaṃ	1645	
PA_atk-s05_13a4:1645_2	samodhānesi – “tadā parisā buddhaparisā ahesuṃ, janasandharājā pana ahameva ahosi”nti.	1645	
PA_atk-s05_13a4:1646	Janasandhajātakavaṇṇanā pañcamā.	164	
PA_atk-s05_13a4:1648	[469] 6. Mahākaṇhajātakavaṇṇanā	164	
PA_atk-s05_13a4:1649_0	Kaṇho kaṇho cāti idaṃ satthā jetavane viharanto lokatthacariyaṃ ārabbha kathesi.	1649	
PA_atk-s05_13a4:1649_1	Ekadivasañhi bhikkhū dhammasabhāyaṃ nisīditvā “yāvañcidaṃ, āvuso, satthā bahujanahitāya	1649	
PA_atk-s05_13a4:1649_2	paṭipanno attano phāsuvihāraṃ pahāya lokasseva atthaṃ carati, paramābhisambodhiṃ	1649	
PA_atk-s05_13a4:1649_3	patvā sayaṃ pattacīvaramādāya aṭṭhārasayojanamaggaṃ gantvā pañcavaggiyattherānaṃ	1649	
PA_atk-s05_13a4:1649_4	dhammacakkaṃ pavattetvā pañcamiyā pakkhassa anattalakkhaṇasuttaṃ kathetvā sabbesaṃ	1649	
PA_atk-s05_13a4:1649_5	arahattaṃ adāsi. Uruvelaṃ gantvā tebhātikajaṭilānaṃ aḍḍhuḍḍhāni pāṭihāriyasahassāni	1649	
PA_atk-s05_13a4:1649_6	dassetvā pabbājetvā gayāsīse ādittapariyāyaṃ kathetvā jaṭilasahassānaṃ arahattaṃ	1649	
PA_atk-s05_13a4:1649_7	adāsi, mahākassapassa tīṇi gāvutāni paccuggamanaṃ gantvā tīhi ovādehi upasampadaṃ	1649	
PA_atk-s05_13a4:1649_8	adāsi. Eko pacchābhattaṃ pañcacattālīsayojanamaggaṃ gantvā pukkusātikulaputtaṃ anāgāmiphale	1649	
PA_atk-s05_13a4:1649_9	patiṭṭhāpesi, mahākappinassa vīsayojanasataṃ paccuggamanaṃ katvā arahattaṃ adāsi,	1649	
PA_atk-s05_13a4:1649_10	eko pacchābhattaṃ tiṃsayojanamaggaṃ gantvā tāva kakkhaḷaṃ pharusaṃ aṅgulimālaṃ arahatte	16491	
PA_atk-s05_13a4:1649_11	patiṭṭhāpesi, tiṃsayojanamaggaṃ gantvā āḷavakaṃ yakkhaṃ sotāpattiphale patiṭṭhāpetvā	16491	
PA_atk-s05_13a4:1649_12	kumārassa sotthiṃ akāsi. Tāvatiṃsabhavane temāsaṃ vasanto asītiyā devatākoṭīnaṃ dhammābhisamayaṃ	16491	
PA_atk-s05_13a4:1649_13	sampādesi, brahmalokaṃ gantvā bakabrahmuno diṭṭhiṃ bhinditvā dasannaṃ brahmasahassānaṃ	16491	
PA_atk-s05_13a4:1649_14	arahattaṃ adāsi, anusaṃvaccharaṃ tīsu maṇḍalesu cārikaṃ caramāno upanissayasampannānaṃ	16491	
PA_atk-s05_13a4:1649_15	manussānaṃ saraṇāni ceva sīlānica maggaphalāni ca deti, nāgasupaṇṇādīnampi nānappakāraṃ	16491	
PA_atk-s05_13a4:1649_16	atthaṃ caratī”ti dasabalassa lokatthacariyaguṇaṃ kathayiṃsu. Satthā āgantvā “kāya	16491	
PA_atk-s05_13a4:1649_17	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “anacchariyaṃ,	16491	
PA_atk-s05_13a4:1649_18	bhikkhave, sohaṃ idāni abhisambodhiṃ patvā lokassa atthaṃ careyyaṃ, pubbe sarāgakālepi	16491	
PA_atk-s05_13a4:1649_19	lokassa atthaṃ acari”nti vatvā atītaṃ āhari.	16491	
PA_atk-s05_13a4:1650_0	Atīte kassapasammāsambuddhakāle bārāṇasiyaṃ usīnako nāma rājā rajjaṃ kāresi. Kassapasammāsambuddhe	1650	
PA_atk-s05_13a4:1650_1	catusaccadesanāya mahājanaṃ kilesabandhanā mocetvā nibbānanagaraṃ pūretvā parinibbute	1650	
PA_atk-s05_13a4:1650_2	dīghassa addhuno accayena sāsanaṃ osakki. Bhikkhū ekavīsatiyā anesanāhi jīvikaṃ kappenti,	1650	
PA_atk-s05_13a4:1650_3	bhikkhū gihisaṃsaggaṃ karonti, puttadhītādīhi vaḍḍhanti. Bhikkhuniyopi gihisaṃsaggaṃ	1650	
PA_atk-s05_13a4:1650_4	karonti, puttadhītādīhi vaḍḍhanti. Bhikkhū bhikkhudhammaṃ, bhikkhuniyo bhikkhunidhammaṃ,	1650	
PA_atk-s05_13a4:1650_5	uposakā upāsakadhammaṃ, upāsikā upāsikadhammaṃ, brāhmaṇā brāhmaṇadhammaṃ vissajjesuṃ.	1650	
PA_atk-s05_13a4:1650_6	Yebhuyyena manussā dasa akusalakammapathe samādāya vattiṃsu, matamatā apāyesu paripūresuṃ.	1650	
PA_atk-s05_13a4:1650_7	Tadā sakko devarājā nave nave deve apassanto manussalokaṃ oloketvā manussānaṃ apāyesu	1650	
PA_atk-s05_13a4:1650_8	nibbattitabhāvaṃ ñatvā satthu sāsanaṃ osakkitaṃ disvā “kiṃ nu karissāmī”ti cintetvā	1650	
PA_atk-s05_13a4:1650_9	“attheko upāyo, mahājanaṃ tāsetvā bhītabhāvaṃ ñatvā pacchā assāsetvā dhammaṃ desetvā	1650	
PA_atk-s05_13a4:1650_10	osakkitaṃ sāsanaṃ paggayha aparampi vassasahassaṃ pavattanakāraṇaṃ karissāmī”ti sanniṭṭhānaṃ	16501	
PA_atk-s05_13a4:1650_11	katvā mātalidevaputtaṃ mocappamāṇadāṭhaṃ catūhi dāṭhāhi viniggatarasmiyā bhayānakaṃ	16501	
PA_atk-s05_13a4:1650_12	katvā gabbhinīnaṃ dassaneneva gabbhapātanasamatthaṃ ghorarūpaṃ ājāneyyappamāṇaṃ kāḷavaṇṇaṃ	16501	
PA_atk-s05_13a4:1650_13	mahākaṇhasunakhaṃ māpetvā pañcabandhanena bandhitvā rattamālaṃ kaṇṭhe piḷandhitvā	16501	
PA_atk-s05_13a4:1650_14	rajjukoṭikaṃ ādāya sayaṃ dve kāsāyāni nivāsetvā pacchāmukhe pañcadhā kese bandhitvā	16501	
PA_atk-s05_13a4:1650_15	rattamālaṃ piḷandhitvā āropitapavāḷavaṇṇajiyaṃ mahādhanuṃ gahetvā vajiragganārācaṃ	16501	
PA_atk-s05_13a4:1650_16	nakhena parivaṭṭento vanacarakavesaṃ gahetvā nagarato yojanamatte ṭhāne otaritvā	16501	
PA_atk-s05_13a4:1650_17	“nassati loko, nassati loko”ti tikkhattuṃ saddaṃ anusāvetvā manusse uttāsetvā nagarūpacāraṃ	16501	
PA_atk-s05_13a4:1650_18	patvā puna saddamakāsi.	16501	
PA_atk-s05_13a4:1651_0	Manussā sunakhaṃ disvā utrastā nagaraṃ pavisitvā taṃ pavattiṃ rañño ārocesuṃ. Rājā	1651	
PA_atk-s05_13a4:1651_1	sīghaṃ nagaradvārāni pidahāpesi. Sakkopi aṭṭhārasahatthaṃ pākāraṃ ullaṅghitvā sunakhena	1651	
PA_atk-s05_13a4:1651_2	saddhiṃ antonagare patiṭṭhahi. Manussā bhītatasitā palāyitvā gehāni pavisitvā nilīyiṃsu.	1651	
PA_atk-s05_13a4:1651_3	Mahākaṇhopi diṭṭhadiṭṭhe manusse upadhāvitvā santāsento rājanivesanaṃ agamāsi. Rājaṅgaṇe	1651	
PA_atk-s05_13a4:1651_4	manussā bhayena palāyitvā rājanivesanaṃ pavisitvā dvāraṃ pidahiṃsu. Usīnakarājāpi	1651	
PA_atk-s05_13a4:1651_5	orodhe gahetvā pāsādaṃ abhiruhi. Mahākaṇho sunakho purimapāde ukkhipitvā vātapāne	1651	
PA_atk-s05_13a4:1651_6	ṭhatvā mahābhussitaṃ bhussi. Tassa saddo heṭṭhā avīciṃ, upari bhavaggaṃ patvā sakalacakkavāḷaṃ	1651	
PA_atk-s05_13a4:1651_7	ekaninnādaṃ ahosi. Vidhurajātake hi puṇṇakayakkharañño, kusajātake kusarañño, bhūridattajātake	1651	
PA_atk-s05_13a4:1651_8	sudassananāgarañño, imasmiṃ mahākaṇhajātake ayaṃ saddoti ime cattāro saddā jambudipe	1651	
PA_atk-s05_13a4:1651_9	mahāsaddā nāma ahesuṃ.	1651	
PA_atk-s05_13a4:1652_0	Nagaravāsino bhītatasitā hutvā ekapurisopi sakkena saddhiṃ kathetuṃ nāsakkhi, rājāyeva	1652	
PA_atk-s05_13a4:1652_1	satiṃ upaṭṭhāpetvā vātapānaṃ nissāya sakkaṃ āmantetvā “ambho luddaka, kasmā te sunakho	1652	
PA_atk-s05_13a4:1652_2	bhussatī”ti āha. “Chātabhāvena, mahārājā”ti. “Tena hi tassa bhattaṃ dāpessāmī”ti	1652	
PA_atk-s05_13a4:1652_3	antojanassa ca attano ca pakkabhattaṃ sabbaṃ dāpesi. Taṃ sabbaṃ sunakho ekakabaḷaṃ	1652	
PA_atk-s05_13a4:1652_4	viya katvā puna saddamakāsi. Puna rājā pucchitvā “idānipi me sunakho chātoyevā”ti	1652	
PA_atk-s05_13a4:1652_5	sutvā hatthiassādīnaṃ pakkabhattaṃ sabbaṃ āharāpetvā dāpesi. Tasmiṃ ekappahāreneva	1652	
PA_atk-s05_13a4:1652_6	niṭṭhāpite sakalanagarassa pakkabhattaṃ dāpesi. Tampi so tatheva bhuñjitvā puna saddamakāsi.	1652	
PA_atk-s05_13a4:1652_7	Rājā “na esa sunakho, nissaṃsayaṃ esa yakkho bhavissati, āgamanakāraṇaṃ pucchissāmī”ti	1652	
PA_atk-s05_13a4:1652_8	bhītatasito hutvā pucchanto paṭhamaṃ gāthamāha –	1652	
PA_atk-s05_13a4:1654	“Kaṇho kaṇho ca ghoro ca, sukkadāṭho pabhāsavā;	165	
PA_atk-s05_13a4:1655	Baddho pañcahi rajjūhi, kiṃ ravi sunakho tavā”ti.	165	
PA_atk-s05_13a4:1656_0	Tattha kaṇho kaṇhoti bhayavasena daḷhīvasena vā āmeḍitaṃ. Ghoroti passantānaṃ bhayajanako.	1656	
PA_atk-s05_13a4:1656_1	Pabhāsavāti dāṭhā nikkhantaraṃsipabhāsena pabhāsavā. Kiṃ ravīti kiṃ viravi. Tavesa	1656	
PA_atk-s05_13a4:1656_2	evarūpo kakkhaḷo sunakho kiṃ karoti, kiṃ mige gaṇhāti, udāhu te amitte, kiṃ te iminā,	1656	
PA_atk-s05_13a4:1656_3	vissajjehi nanti adhippāyenevamāha.	1656	
PA_atk-s05_13a4:1657	Taṃ sutvā sakko dutiyaṃ gāthamāha –	165	
PA_atk-s05_13a4:1659	“Nāyaṃ migānamatthāya, usīnaka bhavissati;	165	
PA_atk-s05_13a4:1660	Manussānaṃ anayo hutvā, tadā kaṇho pamokkhatī”ti.	166	
PA_atk-s05_13a4:1661_0	Tassattho – ayañhi “migamaṃsaṃ khādissāmī”ti idha nāgato, tasmā migānaṃ attho na	1661	
PA_atk-s05_13a4:1661_1	bhavissati, manussamaṃsaṃ pana khādituṃ āgato, tasmā tesaṃ anayo mahāvināsakārako	1661	
PA_atk-s05_13a4:1661_2	hutvā yadā anena manussā vināsaṃ pāpitā bhavissanti, tadā ayaṃ kaṇho pamokkhati,	1661	
PA_atk-s05_13a4:1661_3	mama hatthato muccissatīti.	1661	
PA_atk-s05_13a4:1662_0	Atha naṃ rājā “kiṃ pana te bho luddaka-sunakho sabbesaṃyeva manussānaṃ maṃsaṃ khādissati,	1662	
PA_atk-s05_13a4:1662_1	udāhu tava amittānaññevā”ti pucchitvā “amittānaññeva me, mahārājā”ti vutte “ke pana	1662	
PA_atk-s05_13a4:1662_2	idha te amittā”ti pucchitvā “adhammābhiratā visamacārino, mahārājā”ti vutte “kathehi	1662	
PA_atk-s05_13a4:1662_3	tāva ne amhāka”nti pucchi. Athassa kathento devarājā dasa gāthā abhāsi –	1662	
PA_atk-s05_13a4:1664	“Pattahatthā samaṇakā, muṇḍā saṅghāṭipārutā;	166	
PA_atk-s05_13a4:1665	Naṅgalehi kasissanti, tadā kaṇho pamokkhati.	166	
PA_atk-s05_13a4:1667	“Tapassiniyo pabbajitā, muṇḍā saṅghāṭipārutā;	166	
PA_atk-s05_13a4:1668	Yadā loke gamissanti, tadā kaṇho pamokkhati.	166	
PA_atk-s05_13a4:1670	“Dīghottaroṭṭhā jaṭilā, paṅkadantā rajassirā;	167	
PA_atk-s05_13a4:1671	Iṇaṃ codāya gacchanti, tadā kaṇho pamokkhati.	167	
PA_atk-s05_13a4:1673	“Adhicca vede sāvittiṃ, yaññatantañca brāhmaṇā;	167	
PA_atk-s05_13a4:1674	Bhatikāya yajissanti, tadā kaṇho pamokkhati.	167	
PA_atk-s05_13a4:1676	“Mātaraṃ pitaraṃ cāpi, jiṇṇakaṃ gatayobbanaṃ;	167	
PA_atk-s05_13a4:1677	Pahū santo na bharanti, tadā kaṇho pamokkhati.	167	
PA_atk-s05_13a4:1679	“Mātaraṃ pitaraṃ cāpi, jiṇṇakaṃ gatayobbanaṃ;	167	
PA_atk-s05_13a4:1680	Bālā tumheti vakkhanti, tadā kaṇho pamokkhati.	168	
PA_atk-s05_13a4:1682	“Ācariyabhariyaṃ sakhiṃ, mātulāniṃ pitucchakiṃ;	168	
PA_atk-s05_13a4:1683	Yadā loke gamissanti, tadā kaṇho pamokkhati.	168	
PA_atk-s05_13a4:1685	“Asicammaṃ gahetvāna, khaggaṃ paggayha brāhmaṇā;	168	
PA_atk-s05_13a4:1686	Panthaghātaṃ karissanti, tadā kaṇho pamokkhati.	168	
PA_atk-s05_13a4:1688	“Sukkacchavī vedhaverā, thūlabāhū apātubhā;	168	
PA_atk-s05_13a4:1689	Mittabhedaṃ karissanti, tadā kaṇho pamokkhati.	168	
PA_atk-s05_13a4:1691	“Māyāvino nekatikā, asappurisacintakā;	169	
PA_atk-s05_13a4:1692	Yadā loke bhavissanti, tadā kaṇho pamokkhatī”ti.	169	
PA_atk-s05_13a4:1693_0	Tattha samaṇakāti “mayaṃ samaṇāmhā”ti paṭiññāmattakena hīḷitavohārenevamāha. Kasissantīti	1693	
PA_atk-s05_13a4:1693_1	te tadāpi kasantiyeva. Ayaṃ pana ajānanto viya evamāha. Ayañhissa adhippāyo – ete	1693	
PA_atk-s05_13a4:1693_2	evarūpā dussīlā mama amittā, yadā mama sunakhena ete māretvā maṃsaṃ khāditaṃ bhavissati,	1693	
PA_atk-s05_13a4:1693_3	tadā esa kaṇho ito pañcarajjubandhanā pamokkhatīti. Iminā upāyena sabbagāthāsu adhippāyayojanā veditabbā.	1693	
PA_atk-s05_13a4:1694_0	Pabbajitāti buddhasāsane pabbajitā. Gamissantīti agāramajjhe pañca kāmaguṇe paribhuñjantiyo	1694	
PA_atk-s05_13a4:1694_1	vicarissanti. Dīghottaroṭṭhāti dāṭhikānaṃ vaḍḍhitattā dīghuttaroṭṭhā. Paṅkadantāti	1694	
PA_atk-s05_13a4:1694_2	paṅkena malena samannāgatadantā. Iṇaṃ codāyāti bhikkhācariyāya dhanaṃ saṃharitvā	1694	
PA_atk-s05_13a4:1694_3	vaḍḍhiyā iṇaṃ payojetvā taṃ codetvā tato laddhena jīvikaṃ kappentā yadā gacchantīti attho.	1694	
PA_atk-s05_13a4:1695_0	Sāvittinti sāvittiñca adhiyitvā. Yaññatantañcāti yaññavidhāyakatantaṃ, yaññaṃ adhiyitvāti	1695	
PA_atk-s05_13a4:1695_1	attho. Bhatikāyāti te te rājarājamahāmatte upasaṅkamitvā “tumhākaṃ yaññaṃ yajissāma,	1695	
PA_atk-s05_13a4:1695_2	dhanaṃ dethā”ti evaṃ bhatiatthāya yadā yaññaṃ yajissanti. Pahū santoti bharituṃ posetuṃ	1695	
PA_atk-s05_13a4:1695_3	samatthā samānā. Bālā tumheti tumhe bālā na kiñci jānāthāti yadā vakkhanti. Gamissantīti	1695	
PA_atk-s05_13a4:1695_4	lokadhammasevanavasena gamissanti. Panthaghātanti panthe ṭhatvā manusse māretvā tesaṃ bhaṇḍaggahaṇaṃ.	1695	
PA_atk-s05_13a4:1696_0	Sukkacchavīti kasāvacuṇṇādighaṃsanena samuṭṭhāpitasukkacchavivaṇṇā. Vedhaverāti vidhavā	1696	
PA_atk-s05_13a4:1696_1	apatikā, tāhi vidhavāhi veraṃ carantīti vedhaverā. Thūlabāhūti pādaparimaddanādīhi	1696	
PA_atk-s05_13a4:1696_2	samuṭṭhāpitamaṃsatāya mahābāhū. Apātubhāti apātubhāvā, dhanuppādarahitāti attho.	1696	
PA_atk-s05_13a4:1696_3	Mittabhedanti mithubhedaṃ, ayameva vā pāṭho. Idaṃ vuttaṃ hoti – yadā evarūpā itthidhuttā	1696	
PA_atk-s05_13a4:1696_4	“imā amhe na jahissantī”ti sahiraññā vidhavā upagantvā saṃvāsaṃ kappetvā tāsaṃ santakaṃ	1696	
PA_atk-s05_13a4:1696_5	khāditvā tāhi saddhiṃ mittabhedaṃ karissanti, vissāsaṃ bhinditvā aññaṃ sahiraññaṃ	1696	
PA_atk-s05_13a4:1696_6	gamissanti, tadā esa te core sabbeva khāditvā muccissati. Asappurisacintakāti asappurisacittehi	1696	
PA_atk-s05_13a4:1696_7	paradukkhacintanasīlā. Tadāti tadā sabbepime ghātetvā khāditamaṃso kaṇho pamokkhatīti.	1696	
PA_atk-s05_13a4:1697_0	Evañca pana vatvā “ime mayhaṃ, mahārāja, amittā”ti te te adhammakārake pakkhanditvā	1697	
PA_atk-s05_13a4:1697_1	khāditukāmataṃ viya katvā dasseti. So tato mahājanassa utrastakāle sunakhaṃ rajjuyā	1697	
PA_atk-s05_13a4:1697_2	ākaḍḍhitvā ṭhapitaṃ viya katvā luddakavesaṃ vijahitvā attano ānubhāvena ākāse jalamāno	1697	
PA_atk-s05_13a4:1697_3	ṭhatvā “mahārāja, ahaṃ sakko devarājā, ‘ayaṃ loko vinassatī’ti āgato, pamattā hi	1697	
PA_atk-s05_13a4:1697_4	mahājanā, adhammaṃ vattitvā matamatā sampati apāye pūrenti, devaloko tuccho viya	1697	
PA_atk-s05_13a4:1697_5	vito, ito paṭṭhāya adhammikesu kattabbaṃ ahaṃ jānissāmi, tvaṃ appamatto hohi, mahārājā”ti	1697	
PA_atk-s05_13a4:1697_6	catūhi satārahagāthāhi dhammaṃ desetvā manussānaṃ dānasīlesu patiṭṭhāpetvā osakkitasāsanaṃ	1697	
PA_atk-s05_13a4:1697_7	aññaṃ vassasahassaṃ pavattanasamatthaṃ katvā mātaliṃ ādāya sakaṭṭhānameva gato. Mahājanā	1697	
PA_atk-s05_13a4:1697_8	dānasīlādīni puññāni katvā devaloke nibbattiṃsu.	1697	
PA_atk-s05_13a4:1698	Satthā imaṃ dhammadesanaṃ āharitvā “evaṃ bhikkhave pubbepāhaṃ lokassa atthameva carāmī”ti vatvā jātakaṃ samodhānesi – “tadā mātali ānando ahosi, sakko pana ahameva ahosi”nti.	169	
PA_atk-s05_13a4:1699	Mahākaṇhajātakavaṇṇanā chaṭṭhā.	169	
PA_atk-s05_13a4:1701	[470] 7. Kosiyajātakavaṇṇanā	170	
PA_atk-s05_13a4:1702	73-93. Kosiyajātakaṃ sudhābhojanajātake āvi bhavissati.	170	
PA_atk-s05_13a4:1703	Kosiyajātakavaṇṇanā sattamā.	170	
PA_atk-s05_13a4:1705	[471] 8. Meṇḍakapañhajātakavaṇṇanā	170	
PA_atk-s05_13a4:1706	94-105. Meṇḍakapañhajātakaṃ umaṅgajātake āvi bhavissati.	170	
PA_atk-s05_13a4:1707	Meṇḍakapañhajātakavaṇṇanā aṭṭhamā.	170	
PA_atk-s05_13a4:1709	[472] 9. Mahāpadumajātakavaṇṇanā	170	
PA_atk-s05_13a4:1710_0	Nādaṭṭhā parato dosanti idaṃ satthā jetavane viharanto ciñcamāṇavikaṃ ārabbha kathesi.	1710	
PA_atk-s05_13a4:1710_1	Paṭhamabodhiyañhi dasabalassa puthubhūtesu sāvakesu aparimāṇesu devamanussesu ariyabhūmiṃ	1710	
PA_atk-s05_13a4:1710_2	okkantesu patthaṭesu guṇasamudayesu mahālābhasakkāro udapādi. Titthiyā sūriyuggamane	1710	
PA_atk-s05_13a4:1710_3	khajjopanakasadisā ahesuṃ hatalābhasakkārā. Te antaravīthiyaṃ ṭhatvā “kiṃ samaṇo	1710	
PA_atk-s05_13a4:1710_4	gotamova buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ	1710	
PA_atk-s05_13a4:1710_5	mahapphalameva, amhākampi detha karothā”ti evaṃ manusse viññāpentāpi lābhasakkāraṃ	1710	
PA_atk-s05_13a4:1710_6	alabhantā raho sannipatitvā “kena nu kho upāyena samaṇassa gotamassa manussānaṃ antare	1710	
PA_atk-s05_13a4:1710_7	avaṇṇaṃ uppādetvā lābhasakkāraṃ nāseyyāmā”ti mantayiṃsu. Tadā sāvatthiyaṃ ciñcamāṇavikā	1710	
PA_atk-s05_13a4:1710_8	nāmekā paribbājikā uttamarūpadharā sobhaggappattā devaccharā viya. Tassā sarīrato	1710	
PA_atk-s05_13a4:1710_9	rasmiyo niccharanti. Atheko kharamantī evamāha – “ciñcamāṇavikaṃ paṭicca samaṇassa	1710	
PA_atk-s05_13a4:1710_10	gotamassa avaṇṇaṃ uppādetvā lābhasakkāraṃ nāsessāmā”ti. Te “attheso upāyo”ti sampaṭicchiṃsu.	17101	
PA_atk-s05_13a4:1710_11	Atha sā titthiyārāmaṃ gantvā vanditvā aṭṭhāsi, titthiyā tāya saddhiṃ na kathesuṃ.	17101	
PA_atk-s05_13a4:1710_12	Sā “ko nu kho me doso”ti yāvatatiyaṃ “vandāmi ayyā”ti vatvā “ayyā, ko nu kho me doso,	17101	
PA_atk-s05_13a4:1710_13	kiṃ mayā saddhiṃ na kathethā”ti āha. “Bhagini, samaṇaṃ gotamaṃ amhe viheṭhentaṃ hatalābhasakkāre	17101	
PA_atk-s05_13a4:1710_14	katvā vicarantaṃ na jānāsī”ti. “Nāhaṃ jānāmi ayyā, mayā kiṃ panettha kattabbanti.	17101	
PA_atk-s05_13a4:1710_15	Sace tvaṃ bhagini, amhākaṃ sukhamicchasi, attānaṃ paṭicca samaṇassa gotamassa avaṇṇaṃ	17101	
PA_atk-s05_13a4:1710_16	uppādetvā lābhasakkāraṃ nāsehī”ti.	17101	
PA_atk-s05_13a4:1711_0	Sā “sādhu ayyā, mayhameveso bhāro, mā cintayitthā”ti vatvā pakkamitvā itthimāyāsu	1711	
PA_atk-s05_13a4:1711_1	kusalatāya tato paṭṭhāya sāvatthivāsīnaṃ dhammakathaṃ sutvā jetavanā nikkhamanasamaye	1711	
PA_atk-s05_13a4:1711_2	indagopakavaṇṇaṃ paṭaṃ pārupitvā gandhamālādihatthā jetavanābhimukhī gacchantī “imāya	1711	
PA_atk-s05_13a4:1711_3	velāya kuhiṃ gacchasī”ti vutte “kiṃ tumhākaṃ mama gamanaṭṭhānenā”ti vatvā jetavanasamīpe	1711	
PA_atk-s05_13a4:1711_4	titthiyārāme vasitvā pātova “aggavandanaṃ vandissāmā”ti nagarā nikkhamante upāsakajane	1711	
PA_atk-s05_13a4:1711_5	jetavane vutthā viya hutvā nagaraṃ pavisati. “Kuhiṃ vutthāsī”ti vutte “kiṃ tumhākaṃ	1711	
PA_atk-s05_13a4:1711_6	mama vutthaṭṭhānenā”ti vatvā māsaḍḍhamāsaccayena pucchiyamānā “jetavane samaṇena	1711	
PA_atk-s05_13a4:1711_7	gotamena saddhiṃ ekagandhakuṭiyā vutthāmhī”ti āha. Puthujjanānaṃ “saccaṃ nu kho etaṃ,	1711	
PA_atk-s05_13a4:1711_8	no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ	1711	
PA_atk-s05_13a4:1711_9	dassetvā upari rattapaṭaṃ pārupitvā “samaṇaṃ gotamaṃ paṭicca gabbho me laddho”ti	1711	
PA_atk-s05_13a4:1711_10	andhabāle gāhāpetvā aṭṭhanavamāsaccayena udare dārumaṇḍalikaṃ bandhitvā upari rattapaṭaṃ	17111	
PA_atk-s05_13a4:1711_11	pārupitvā hatthapādapiṭṭhiyo gohanukena koṭṭāpetvā ussade dassetvā kilantindriyā	17111	
PA_atk-s05_13a4:1711_12	hutvā sāyanhasamaye tathāgate alaṅkatadhammāsane nisīditvā dhammaṃ desente dhammasabhaṃ	17111	
PA_atk-s05_13a4:1711_13	gantvā tathāgatassa purato ṭhatvā “mahāsamaṇa, mahājanassa tāva dhammaṃ desesi, madhuro	17111	
PA_atk-s05_13a4:1711_14	te saddo, suphusitaṃ dantāvaraṇaṃ, ahaṃ pana taṃ paṭicca gabbhaṃ labhitvā paripuṇṇagabbhā	17111	
PA_atk-s05_13a4:1711_15	jātā, neva me sūtigharaṃ jānāsi, na sappitelādīni, sayaṃ akaronto upaṭṭhākānampi	17111	
PA_atk-s05_13a4:1711_16	aññataraṃ kosalarājānaṃ vā anāthapiṇḍikaṃ vā visākhaṃ upāsikaṃ vā “imissā ciñcamāṇavikāya	17111	
PA_atk-s05_13a4:1711_17	kattabbayuttaṃ karohī’ti na vadasi, abhiramituṃyeva jānāsi, gabbhaparihāraṃ na jānāsī”ti	17111	
PA_atk-s05_13a4:1711_18	gūthapiṇḍaṃ gahetvā candamaṇḍalaṃ dūsetuṃ vāyamantī viya parisamajjhe tathāgataṃ	17111	
PA_atk-s05_13a4:1711_19	akkosi. Tathāgato dhammakathaṃ ṭhapetvā sīho viya abhinadanto “bhagini, tayā kathitassa	17111	
PA_atk-s05_13a4:1711_20	tathabhāvaṃ vā atathabhāvaṃ vā ahañceva tvañca jānāmā”ti āha. Āma, samaṇa, tayā ca	17112	
PA_atk-s05_13a4:1711_21	mayā ca ñātabhāvenetaṃ jātanti.	17112	
PA_atk-s05_13a4:1712_0	Tasmiṃ khaṇe sakkassa bhavanaṃ uṇhākāraṃ dassesi. So āvajjamāno “ciñcamāṇavikā tathāgataṃ	1712	
PA_atk-s05_13a4:1712_1	abhūtena akkosatī”ti ñatvā “imaṃ vatthuṃ sodhessāmī”ti catūhi devaputtehi saddhiṃ	1712	
PA_atk-s05_13a4:1712_2	āgami. Devaputtā mūsikapotakā hutvā dārumaṇḍalikassa bandhanarajjuke ekappahāreneva	1712	
PA_atk-s05_13a4:1712_3	chindiṃsu, pārutapaṭaṃ vāto ukkhipi, dārumaṇḍalikaṃ patamānaṃ tassā pādapiṭṭhiyaṃ	1712	
PA_atk-s05_13a4:1712_4	pati, ubho aggapādā chijjiṃsu. Manussā uṭṭhāya “kāḷakaṇṇi, sammāsambuddhaṃ akkosasī”ti	1712	
PA_atk-s05_13a4:1712_5	sīse kheḷaṃ pātetvā leḍḍudaṇḍādihatthā jetavanā nīhariṃsu. Athassā tathāgatassa cakkhupathaṃ	1712	
PA_atk-s05_13a4:1712_6	atikkantakāle mahāpathavī bhijjitvā vivaramadāsi, avīcito aggijālā uṭṭhahi. Sā kuladattiyaṃ	1712	
PA_atk-s05_13a4:1712_7	kambalaṃ pārupamānā viya gantvā avīcimhi nibbatti. Aññatitthiyānaṃ lābhasakkāro parihāyi,	1712	
PA_atk-s05_13a4:1712_8	dasabalassa bhiyyosomattāya vaḍḍhi. Punadivase dhammasabhāyaṃ kathaṃ samuṭṭhāpesuṃ	1712	
PA_atk-s05_13a4:1712_9	“āvuso, ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā	1712	
PA_atk-s05_13a4:1712_10	mahāvināsaṃ pattā”ti. Satthā āgantvā “kāya nuttha, bhikkhave, etarahi kathāya sannisinnā”ti	17121	
PA_atk-s05_13a4:1712_11	pucchitvā “imāya nāmā”ti vutte “na, bhikkhave, idāneva, pubbepi esā maṃ abhūtena	17121	
PA_atk-s05_13a4:1712_12	akkositvā mahāvināsaṃ pattā”ti vatvā atītaṃ āhari.	17121	
PA_atk-s05_13a4:1713_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi	1713	
PA_atk-s05_13a4:1713_1	nibbatti, phullapadumasassirikamukhattā panassa “padumakumāro”tveva nāmaṃ kariṃsu.	1713	
PA_atk-s05_13a4:1713_2	So vayappatto takkasilāyaṃ gantvā sabbasippāni uggaṇhitvā āgami. Athassa mātā kālamakāsi.	1713	
PA_atk-s05_13a4:1713_3	Rājā aññaṃ aggamahesiṃ katvā puttassa uparajjaṃ adāsi. Aparabhāge rājā paccantaṃ	1713	
PA_atk-s05_13a4:1713_4	kupitaṃ vūpasametuṃ aggamahesiṃ āha “bhadde, idheva vasa, ahaṃ paccantaṃ kupitaṃ	1713	
PA_atk-s05_13a4:1713_5	vūpasametuṃ gacchāmī”ti vatvā “nāhaṃ idheva vasissāmi, ahampi gamissāmī”ti vutte	1713	
PA_atk-s05_13a4:1713_6	yuddhabhūmiyā ādīnavaṃ dassetvā “yāva mamāgamanā anukkaṇṭhamānā vasa, ahaṃ padumakumāraṃ	1713	
PA_atk-s05_13a4:1713_7	yathā tava kattabbakiccesu appamatto hoti, evaṃ āṇāpetvā gamissāmī”ti vatvā tathā	1713	
PA_atk-s05_13a4:1713_8	katvā gantvā paccāmitte palāpetvā janapadaṃ santappetvā paccāgantvā bahinagare khandhāvāraṃ	1713	
PA_atk-s05_13a4:1713_9	nivāsesi. Bodhisatto pitu āgatabhāvaṃ ñatvā nagaraṃ alaṅkārāpetvā rājagehaṃ paṭijaggāpetvā	1713	
PA_atk-s05_13a4:1713_10	ekakova tassā santikaṃ agamāsi.	17131	
PA_atk-s05_13a4:1714_0	Sā tassa rūpasampattiṃ disvā paṭibaddhacittā ahosi. Bodhisatto taṃ vanditvā “amma,	1714	
PA_atk-s05_13a4:1714_1	kiṃ amhākaṃ kattabba”nti pucchi. Atha naṃ “ammāti maṃ vadasī”ti uṭṭhāya hatthe gahetvā	1714	
PA_atk-s05_13a4:1714_2	“sayanaṃ abhiruhā”ti āha. “Kiṃkāraṇā”ti? “Yāva rājā na āgacchati, tāva ubhopi kilesaratiyā	1714	
PA_atk-s05_13a4:1714_3	ramissāmā”ti. “Amma, tvaṃ mama mātā ca sasāmikā ca, mayā sapariggaho mātugāmo nāma	1714	
PA_atk-s05_13a4:1714_4	kilesavasena indriyāni bhinditvā na olokitapubbo, kathaṃ tayā saddhiṃ evarūpaṃ kiliṭṭhakammaṃ	1714	
PA_atk-s05_13a4:1714_5	karissāmī”ti. Sā dve tayo vāre kathetvā tasmiṃ anicchamāne “mama vacanaṃ na karosī”ti	1714	
PA_atk-s05_13a4:1714_6	āha. “Āma, na karomī”ti. “Tena hi rañño kathetvā sīsaṃ te chindāpessāmī”ti. Mahāsatto	1714	
PA_atk-s05_13a4:1714_7	“tava ruciṃ karohī”ti vatvā taṃ lajjāpetvā pakkāmi.	1714	
PA_atk-s05_13a4:1715_0	Sā bhītatasitā cintesi “sace ayaṃ paṭhamaṃ pitu ārocessati, jīvitaṃ me natthi, ahameva	1715	
PA_atk-s05_13a4:1715_1	puretaraṃ kathessāmī”ti bhattaṃ abhuñjitvā kiliṭṭhalomavatthaṃ nivāsetvā sarīre nakharājiyo	1715	
PA_atk-s05_13a4:1715_2	dassetvā “kuhiṃ devīti rañño pucchanakāle “gilānā’ti katheyyāthā”ti paricārikānaṃ	1715	
PA_atk-s05_13a4:1715_3	saññaṃ datvā gilānālayaṃ katvā nipajji. Rājāpi nagaraṃ padakkhiṇaṃ katvā nivesanaṃ	1715	
PA_atk-s05_13a4:1715_4	āruyha taṃ apassanto “kuhiṃ devī”ti pucchitvā “gilānā”ti sutvā sirigabbhaṃ pavisitvā	1715	
PA_atk-s05_13a4:1715_5	“kiṃ te devi, aphāsuka”nti pucchi. Sā tassa vacanaṃ asuṇantī viya hutvā dve tayo	1715	
PA_atk-s05_13a4:1715_6	vāre pucchitā “mahārāja, kasmā kathesi, tuṇhī hohi, sasāmikaitthiyo nāma mādisā na	1715	
PA_atk-s05_13a4:1715_7	hontī”ti vatvā “kena tvaṃ viheṭhitāsi, sīghaṃ me kathehi, sīsamassa chindissāmī”ti	1715	
PA_atk-s05_13a4:1715_8	vutte “kaṃsi tvaṃ, mahārāja, nagare ṭhapetvā gato”ti vatvā “padumakumāra”nti vutte	1715	
PA_atk-s05_13a4:1715_9	“so mayhaṃ vasanaṭṭhānaṃ āgantvā ‘tāta, mā evaṃ karohi, ahaṃ tava mātā’ti vuccamānopi	1715	
PA_atk-s05_13a4:1715_10	‘ṭhapetvā maṃ añño rājā natthi, ahaṃ taṃ gehe karitvā kilesaratiyā ramissāmī’ti maṃ	17151	
PA_atk-s05_13a4:1715_11	kesesu gahetvā aparāparaṃ luñcitvā attano vacanaṃ akarontiṃ maṃ pātetvā koṭṭetvā gato”ti āha.	17151	
PA_atk-s05_13a4:1716_0	Rājā anupaparikkhitvāva āsīviso viya kuddho purise āṇāpesi “gacchatha, bhaṇe, padumakumāraṃ	1716	
PA_atk-s05_13a4:1716_1	bandhitvā ānethā”ti. Te nagaraṃ avattharantā viya tassa gehaṃ gantvā taṃ bandhitvā	1716	
PA_atk-s05_13a4:1716_2	paharitvā pacchābāhaṃ gāḷhabandhanaṃ bandhitvā rattakaṇaveramālaṃ gīvāyaṃ paṭimuñcitvā	1716	
PA_atk-s05_13a4:1716_3	vajjhaṃ katvā ānayiṃsu. So “deviyā idaṃ kamma”nti ñatvā “bho purisā, nāhaṃ rañño	1716	
PA_atk-s05_13a4:1716_4	dosakārako, nipparādhohamasmī”ti vilapanto āgacchati. Sakalanagaraṃ saṃkhubbhitvā	1716	
PA_atk-s05_13a4:1716_5	“rājā kira mātugāmassa vacanaṃ gahetvā mahāpadumakumāraṃ ghātāpesī”ti sannipatitvā	1716	
PA_atk-s05_13a4:1716_6	rājakumārassa pādamūle nipatitvā “idaṃ te sāmi, ananucchavika”nti mahāsaddena paridevi.	1716	
PA_atk-s05_13a4:1716_7	Atha naṃ netvā rañño dassesuṃ. Rājā disvāva cittaṃ niggaṇhituṃ asakkonto “ayaṃ arājāva	1716	
PA_atk-s05_13a4:1716_8	rājalīḷaṃ karoti, mama putto hutvā aggamahesiyā aparajjhati, gacchatha naṃ corapapāte	1716	
PA_atk-s05_13a4:1716_9	pātetvā vināsaṃ pāpethā”ti āha. Mahāsatto “na mayhaṃ, tāta, evarūpo aparādho atthi,	1716	
PA_atk-s05_13a4:1716_10	mātugāmassa vacanaṃ gahetvā mā maṃ nāsehī”ti pitaraṃ yāci. So tassa kathaṃ na gaṇhi.	17161	
PA_atk-s05_13a4:1717_0	Tato soḷasasahassā antepurikā “tāta mahāpadumakumāra, attano ananucchavikaṃ idaṃ	1717	
PA_atk-s05_13a4:1717_1	laddha”nti mahāviravaṃ viraviṃsu. Sabbe khattiyamahāsālādayopi amaccaparijanāpi “deva,	1717	
PA_atk-s05_13a4:1717_2	kumāro sīlācāraguṇasampanno vaṃsānurakkhito rajjadāyādo, mā naṃ mātugāmassa vacanaṃ	1717	
PA_atk-s05_13a4:1717_3	gahetvā anupaparikkhitvāva vināsehi, raññā nāma nisammakārinā bhavitabba”nti vatvā	1717	
PA_atk-s05_13a4:1717_4	satta gāthā abhāsiṃsu –	1717	
PA_atk-s05_13a4:1719	“Nādaṭṭhā parato dosaṃ, aṇuṃ thūlāni sabbaso;	171	
PA_atk-s05_13a4:1720	Issaro paṇaye daṇḍaṃ, sāmaṃ appaṭivekkhiya.	172	
PA_atk-s05_13a4:1722	“Yo ca appaṭivekkhitvā, daṇḍaṃ kubbati khattiyo;	172	
PA_atk-s05_13a4:1723	Sakaṇṭakaṃ so gilati, jaccandhova samakkhikaṃ.	172	
PA_atk-s05_13a4:1725	“Adaṇḍiyaṃ daṇḍayati, daṇḍiyañca adaṇḍiyaṃ;	172	
PA_atk-s05_13a4:1726	Andhova visamaṃ maggaṃ, na jānāti samāsamaṃ.	172	
PA_atk-s05_13a4:1728	“Yo ca etāni ṭhānāni, aṇuṃ thūlāni sabbaso;	172	
PA_atk-s05_13a4:1729	Sudiṭṭhamanusāseyya, sa ve voharitu marahati.	172	
PA_atk-s05_13a4:1731	“Nekantamudunā sakkā, ekantatikhiṇena vā;	173	
PA_atk-s05_13a4:1732	Attaṃ mahante ṭhapetuṃ, tasmā ubhayamācare.	173	
PA_atk-s05_13a4:1734	“Paribhūto mudu hoti, atitikkho ca veravā;	173	
PA_atk-s05_13a4:1735	Etañca ubhayaṃ ñatvā, anumajjhaṃ samācare.	173	
PA_atk-s05_13a4:1737	“Bahumpi ratto bhāseyya, duṭṭhopi bahu bhāsati;	173	
PA_atk-s05_13a4:1738	Na itthikāraṇā rāja, puttaṃ ghātetumarahasī”ti.	173	
PA_atk-s05_13a4:1739_0	Tattha nādaṭṭhāti na adisvā. Paratoti parassa. Sabbasoti sabbāni. Aṇuṃthūlānīti khuddakamahantāni	1739	
PA_atk-s05_13a4:1739_1	vajjāni. Sāmaṃ appaṭivekkhiyāti parassa vacanaṃ gahetvā attano paccakkhaṃ akatvā	1739	
PA_atk-s05_13a4:1739_2	pathavissaro rājā daṇḍaṃ na paṇaye na paṭṭhapeyya. Mahāsammatarājakālasmiñhi satato	1739	
PA_atk-s05_13a4:1739_3	uttari daṇḍo nāma natthi, tāḷanagarahaṇapabbājanato uddhaṃ hatthapādacchedanaghātanaṃ	1739	
PA_atk-s05_13a4:1739_4	nāma natthi, pacchā kakkhaḷarājūnaṃyeva kāle etaṃ uppannaṃ, taṃ sandhāya te amaccā	1739	
PA_atk-s05_13a4:1739_5	“ekanteneva parassa dosaṃ sāmaṃ adisvā kātuṃ na yutta”nti kathentā evamāhaṃsu.	1739	
PA_atk-s05_13a4:1740_0	Yo ca appaṭivekkhitvāti mahārāja, evaṃ appaṭivekkhitvā dosānucchavike daṇḍe paṇetabbe	1740	
PA_atk-s05_13a4:1740_1	yo rājā agatigamane ṭhito taṃ dosaṃ appaṭivekkhitvā hatthacchedādidaṇḍaṃ karoti,	1740	
PA_atk-s05_13a4:1740_2	so attano dukkhakāraṇaṃ karonto sakaṇṭakaṃ bhojanaṃ gilati nāma, jaccandho viya ca	1740	
PA_atk-s05_13a4:1740_3	samakkhikaṃ bhuñjati nāma. Adaṇḍiyanti yo adaṇḍiyaṃ adaṇḍapaṇetabbañca daṇḍetvā daṇḍiyañca	1740	
PA_atk-s05_13a4:1740_4	daṇḍapaṇetabbaṃ adaṇḍetvā attano rucimeva karoti, so andho viya visamaṃ maggaṃ paṭipanno,	1740	
PA_atk-s05_13a4:1740_5	na jānāti samāsamaṃ, tato pāsāṇādīsu pakkhalanto andho viya catūsu apāyesu mahādukkhaṃ	1740	
PA_atk-s05_13a4:1740_6	pāpuṇātīti attho. Etāni ṭhānānīti etāni daṇḍiyādaṇḍiyakāraṇāni ceva daṇḍiyakāraṇesupi	1740	
PA_atk-s05_13a4:1740_7	aṇuṃthūlāni ca sabbāni sudiṭṭhaṃ disvā anusāseyya, sa ve voharituṃ rajjamanusāsituṃ arahatīti attho.	1740	
PA_atk-s05_13a4:1741_0	Attaṃ mahante ṭhapetunti evarūpo anuppanne bhoge uppādetvā uppanne thāvare katvā	1741	
PA_atk-s05_13a4:1741_1	attānaṃ mahante uḷāre issariye ṭhapetuṃ na sakkotīti attho. Mudūti mudurājā raṭṭhavāsīnaṃ	1741	
PA_atk-s05_13a4:1741_2	paribhūto hoti avaññāto, so rajjaṃ niccoraṃ kātuṃ na sakkoti. Veravāti atitikkhassa	1741	
PA_atk-s05_13a4:1741_3	pana sabbepi raṭṭhavāsino verino hontīti so veravā nāma hoti. Anumajjhanti anubhūtaṃ	1741	
PA_atk-s05_13a4:1741_4	mudutikhiṇabhāvānaṃ majjhaṃ samācare, amudu atikkho hutvā rajjaṃ kāreyyāti attho.	1741	
PA_atk-s05_13a4:1741_5	Na itthikāraṇāti pāpaṃ lāmakaṃ mātugāmaṃ nissāya vaṃsānurakkhakaṃ chattadāyādaṃ puttaṃ	1741	
PA_atk-s05_13a4:1741_6	ghātetuṃ nārahasi, mahārājāti.	1741	
PA_atk-s05_13a4:1742_0	Evaṃ nānākāraṇehi kathentāpi amaccā attano kathaṃ gāhāpetuṃ nāsakkhiṃsu. Bodhisattopi	1742	
PA_atk-s05_13a4:1742_1	yācanto attano kathaṃ gāhāpetuṃ nāsakkhi. Andhabālo pana rājā “gacchatha naṃ corapapāte	1742	
PA_atk-s05_13a4:1742_2	khipathā”ti āṇāpento aṭṭhamaṃ gāthamāha –	1742	
PA_atk-s05_13a4:1744	“Sabbova loko ekato, itthī ca ayamekikā;	174	
PA_atk-s05_13a4:1745	Tenāhaṃ paṭipajjissaṃ, gacchatha pakkhipatheva ta”nti.	174	
PA_atk-s05_13a4:1746_0	Tattha tenāhanti yena kāraṇena sabbo loko ekato kumārasseva pakkho hutvā ṭhito, ayañca	1746	
PA_atk-s05_13a4:1746_1	itthī ekikāva, tena kāraṇena ahaṃ imissā vacanaṃ paṭipajjissaṃ, gacchatha taṃ pabbataṃ	1746	
PA_atk-s05_13a4:1746_2	āropetvā papāte khipathevāti.	1746	
PA_atk-s05_13a4:1747_0	Evaṃ vutte soḷasasahassāsu rājaitthīsu ekāpi sakabhāvena saṇṭhātuṃ nāsakkhi, sakalanagaravāsino	1747	
PA_atk-s05_13a4:1747_1	bāhā paggayha kanditvā kese vikirayamānā vilapiṃsu. Rājā “ime imassa papāte khipanaṃ	1747	
PA_atk-s05_13a4:1747_2	paṭibāheyyu”nti saparivāro gantvā mahājanassa paridevantasseva naṃ uddhaṃpādaṃ avaṃsiraṃ	1747	
PA_atk-s05_13a4:1747_3	katvā gāhāpetvā papāte khipāpesi. Athassa mettānubhāvena pabbate adhivatthā devatā	1747	
PA_atk-s05_13a4:1747_4	“mā bhāyi mahāpadumā”ti taṃ samassāsetvā ubhohi hatthehi gahetvā hadaye ṭhapetvā	1747	
PA_atk-s05_13a4:1747_5	dibbasamphassaṃ pharāpetvā otaritvā pabbatapāde patiṭṭhitanāgarājassa phaṇagabbhe	1747	
PA_atk-s05_13a4:1747_6	ṭhapesi. Nāgarājā bodhisattaṃ nāgabhavanaṃ netvā attano yasaṃ majjhe bhinditvā adāsi.	1747	
PA_atk-s05_13a4:1747_7	So tattha ekasaṃvaccharaṃ vasitvā “manussapathaṃ gamissāmī”ti vatvā “kataraṃ ṭhāna”nti	1747	
PA_atk-s05_13a4:1747_8	vutte “himavantaṃ gantvā pabbajissāmī”ti āha. Nāgarājā “sādhū”ti taṃ gahetvā manussapathe	1747	
PA_atk-s05_13a4:1747_9	patiṭṭhāpetvā pabbajitaparikkhāre datvā sakaṭṭhānameva gato. Sopi himavantaṃ pavisitvā	1747	
PA_atk-s05_13a4:1747_10	isipabbajjaṃ pabbajitvā jhānābhiññaṃ nibbattetvā vanamūlaphalāhāro tattha paṭivasati.	17471	
PA_atk-s05_13a4:1748_0	Atheko bārāṇasivāsī vanacarako taṃ ṭhānaṃ patto mahāsattaṃ sañjānitvā “nanu tvaṃ	1748	
PA_atk-s05_13a4:1748_1	deva, mahāpadumakumāro”ti vatvā “āma, sammā”ti vutte taṃ vanditvā katipāhaṃ tattha	1748	
PA_atk-s05_13a4:1748_2	vasitvā bārāṇasiṃ gantvā rañño ārocesi “deva, putto te himavantapadese isipabbajjaṃ	1748	
PA_atk-s05_13a4:1748_3	pabbajitvā paṇṇasālāyaṃ vasati, ahaṃ tassa santike vasitvā āgato”ti. “Paccakkhato	1748	
PA_atk-s05_13a4:1748_4	te diṭṭho”ti? “Āma devā”ti. Rājā mahābalakāyaparivuto tattha gantvā vanapariyante	1748	
PA_atk-s05_13a4:1748_5	khandhāvāraṃ bandhitvā amaccagaṇaparivuto paṇṇasālaṃ gantvā kañcanarūpasadisaṃ paṇṇasāladvāre	1748	
PA_atk-s05_13a4:1748_6	nisinnaṃ mahāsattaṃ disvā vanditvā ekamantaṃ nisīdi. Amaccāpi vanditvā paṭisanthāraṃ	1748	
PA_atk-s05_13a4:1748_7	katvā nisīdiṃsu. Bodhisattopi rājānaṃ paṭipucchitvā paṭisanthāramakāsi. Atha naṃ	1748	
PA_atk-s05_13a4:1748_8	rājā “tāta, mayā tvaṃ gambhīre papāte khipāpito, kathaṃ sajīvitosī”ti pucchanto navamaṃ gāthamāha –	1748	
PA_atk-s05_13a4:1750	“Anekatāle narake, gambhīre ca suduttare;	175	
PA_atk-s05_13a4:1751	Pātito giriduggasmiṃ, kena tvaṃ tattha nāmarī”ti.	175	
PA_atk-s05_13a4:1752	Tattha anekatāleti anekatālappamāṇe. Nāmarīti na amari.	175	
PA_atk-s05_13a4:1753	Tatoparaṃ –	175	
PA_atk-s05_13a4:1755	“Nāgo jātaphaṇo tattha, thāmavā girisānujo;	175	
PA_atk-s05_13a4:1756	Paccaggahi maṃ bhogehi, tenāhaṃ tattha nāmariṃ.	175	
PA_atk-s05_13a4:1758	“Ehi taṃ paṭinessāmi, rājaputta sakaṃ gharaṃ;	175	
PA_atk-s05_13a4:1759	Rajjaṃ kārehi bhaddante, kiṃ araññe karissasi.	175	
PA_atk-s05_13a4:1761	“Yathā gilitvā baḷisaṃ, uddhareyya salohitaṃ;	176	
PA_atk-s05_13a4:1762	Uddharitvā sukhī assa, evaṃ passāmi attanaṃ.	176	
PA_atk-s05_13a4:1764	“Kiṃ nu tvaṃ baḷisaṃ brūsi, kiṃ tvaṃ brūsi salohitaṃ;	176	
PA_atk-s05_13a4:1765	Kiṃ nu tvaṃ ubbhataṃ brūsi, taṃ me akkhāhi pucchito.	176	
PA_atk-s05_13a4:1767	“Kāmāhaṃ baḷisaṃ brūmi, hatthiassaṃ salohitaṃ;	176	
PA_atk-s05_13a4:1768	Cattāhaṃ ubbhataṃ brūmi, evaṃ jānāhi khattiyā”ti. –	176	
PA_atk-s05_13a4:1769	Imāsu pañcasu ekantarikā tisso gāthā bodhisattassa, dve rañño.	176	
PA_atk-s05_13a4:1770_0	Tattha paccaggahi manti pabbatapatanakāle devatāya pariggahetvā dibbasamphassena	1770	
PA_atk-s05_13a4:1770_1	samassāsetvā upanītaṃ maṃ paṭiggaṇhi, gahetvā ca pana nāgabhavanaṃ ānetvā mahantaṃ	1770	
PA_atk-s05_13a4:1770_2	yasaṃ datvā “manussapathaṃ maṃ nehī”ti vutto maṃ manussapathaṃ ānesi. Ahaṃ idhāgantvā	1770	
PA_atk-s05_13a4:1770_3	pabbajito, iti tena devatāya ca nāgarājassa ca ānubhāvena ahaṃ tattha nāmarinti sabbaṃ ārocesi.	1770	
PA_atk-s05_13a4:1771_0	Ehīti rājā tassa vacanaṃ sutvā somanassappatto hutvā “tāta, ahaṃ bālabhāvena itthiyā	1771	
PA_atk-s05_13a4:1771_1	vacanaṃ gahetvā evaṃ sīlācārasampanne tayi aparajjhiṃ, khamāhi me dosa”nti pādesu	1771	
PA_atk-s05_13a4:1771_2	nipatitvā “uṭṭhehi, mahārāja, khamāma te dosaṃ, ito paraṃ puna mā evaṃ anisammakārī	1771	
PA_atk-s05_13a4:1771_3	bhaveyyāsī”ti vutte “tāta, tvaṃ attano kulasantakaṃ setacchattaṃ ussāpetvā rajjaṃ	1771	
PA_atk-s05_13a4:1771_4	anusāsanto mayhaṃ khamasi nāmā”ti evamāha.	1771	
PA_atk-s05_13a4:1772_0	Uddharitvāti hadayavakkādīni asampattameva taṃ uddharitvā sukhī assa. Evaṃ passāmi	1772	
PA_atk-s05_13a4:1772_1	attananti attānaṃ mahārāja, evaṃ ahampi puna sotthibhāvappattaṃ gilitabaḷisaṃ purisamiva	1772	
PA_atk-s05_13a4:1772_2	attānaṃ passāmīti. “Kiṃ nu tva”nti idaṃ rājā tamatthaṃ vitthārato sotuṃ pucchati.	1772	
PA_atk-s05_13a4:1772_3	Kāmāhanti pañca kāmaguṇe ahaṃ. Hatthiassaṃ salohitanti evaṃ hatthiassarathavāhanaṃ	1772	
PA_atk-s05_13a4:1772_4	sattaratanādivibhavaṃ “salohita”nti brūmi. Cattāhanti cattaṃ ahaṃ, yadā taṃ sabbampi	1772	
PA_atk-s05_13a4:1772_5	cattaṃ hoti pariccattaṃ, taṃ dānāhaṃ “ubbhata”nti brūmi.	1772	
PA_atk-s05_13a4:1773_0	“Iti kho, mahārāja, mayhaṃ rajjena kiccaṃ natthi, tvaṃ pana dasa rājadhamme akopetvā	1773	
PA_atk-s05_13a4:1773_1	agatigamanaṃ pahāya dhammena rajjaṃ kārehī”ti mahāsatto pitu ovādaṃ adāsi. So rājā	1773	
PA_atk-s05_13a4:1773_2	roditvā paridevitvā nagaraṃ gacchanto antarāmagge amacce pucchi. “Ahaṃ kaṃ nissāya	1773	
PA_atk-s05_13a4:1773_3	evarūpena ācāraguṇasampannena puttena viyogaṃ patto”ti? “Aggamahesiṃ, devā”ti. Rājā	1773	
PA_atk-s05_13a4:1773_4	taṃ uddhaṃpādaṃ gāhāpetvā corapapāte khipāpetvā nagaraṃ pavisitvā dhammena rajjaṃ kāresi.	1773	
PA_atk-s05_13a4:1774	Satthā imaṃ dhammadesanaṃ āharitvā “evaṃ, bhikkhave, pubbepesā maṃ akkositvā mahāvināsaṃ pattā”ti vatvā –	177	
PA_atk-s05_13a4:1776	“Ciñcamāṇavikā mātā, devadatto ca me pitā;	177	
PA_atk-s05_13a4:1777	Ānando paṇḍito nāgo, sāriputto ca devatā;	177	
PA_atk-s05_13a4:1778	Rājaputto ahaṃ āsiṃ, evaṃ dhāretha jātaka”nti. –	177	
PA_atk-s05_13a4:1779	Osānagāthāya jātakaṃ samodhānesi.	177	
PA_atk-s05_13a4:1780	Mahāpadumajātakavaṇṇanā navamā.	178	
PA_atk-s05_13a4:1782	[473] 10. Mittāmittajātakavaṇṇanā	178	
PA_atk-s05_13a4:1783_0	Kāni kammānīti idaṃ satthā jetavane viharanto kosalarañño atthacarakaṃ amaccaṃ ārabbha	1783	
PA_atk-s05_13a4:1783_1	kathesi. So kira rañño bahūpakāro ahosi. Athassa rājā atirekasammānaṃ kāresi. Avasesā	1783	
PA_atk-s05_13a4:1783_2	naṃ asahamānā “deva, asuko nāma amacco tumhākaṃ anatthakārako”ti paribhindiṃsu. Rājā	1783	
PA_atk-s05_13a4:1783_3	taṃ pariggaṇhanto kiñci dosaṃ adisvā “ahaṃ imassa kiñci dosaṃ na passāmi, kathaṃ	1783	
PA_atk-s05_13a4:1783_4	nu kho sakkā mayā imassa mittabhāvaṃ vā amittabhāvaṃ vā jānitu”nti cintetvā “imaṃ	1783	
PA_atk-s05_13a4:1783_5	pañhaṃ ṭhapetvā tathāgataṃ añño jānituṃ na sakkhissati, gantvā pucchissāmī”ti bhuttapātarāso	1783	
PA_atk-s05_13a4:1783_6	satthāraṃ upasaṅkamitvā “bhante, kathaṃ nu kho sakkā purisena attano mittabhāvaṃ	1783	
PA_atk-s05_13a4:1783_7	vā amittabhāvaṃ vā jānitu”nti pucchi. Atha naṃ satthā “pubbepi mahārāja, paṇḍitā	1783	
PA_atk-s05_13a4:1783_8	imaṃ pañhaṃ cintetvā paṇḍite pucchitvā tehi kathitavasena ñatvā amitte vajjetvā mitte	1783	
PA_atk-s05_13a4:1783_9	seviṃsū”ti vatvā tena yācito atītaṃ āhari.	1783	
PA_atk-s05_13a4:1784_0	Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako	1784	
PA_atk-s05_13a4:1784_1	amacco ahosi. Tadā bārāṇasirañño ekaṃ atthacarakaṃ amaccaṃ sesā paribhindiṃsu. Rājā	1784	
PA_atk-s05_13a4:1784_2	tassa dosaṃ apassanto “kathaṃ nu kho sakkā mittaṃ vā amittaṃ vā ñātu”nti mahāsattaṃ	1784	
PA_atk-s05_13a4:1784_3	pucchanto paṭhamaṃ gāthamāha –	1784	
PA_atk-s05_13a4:1786	“Kāni kammāni kubbānaṃ, kathaṃ viññū parakkame;	178	
PA_atk-s05_13a4:1787	Amittaṃ jāneyya medhāvī, disvā sutvā ca paṇḍito”ti.	178	
PA_atk-s05_13a4:1788	Tassattho – kāni kammāni karontaṃ medhāvī paṇḍito puriso cakkhunā disvā vā sotena sutvā vā “ayaṃ mayhaṃ amitto”ti jāneyya, tassa jānanatthāya kathaṃ viññū parakkameyyāti.	178	
PA_atk-s05_13a4:1789	Athassa amittalakkhaṇaṃ kathento āha –	178	
PA_atk-s05_13a4:1791	“Na naṃ umhayate disvā, na ca naṃ paṭinandati;	179	
PA_atk-s05_13a4:1792	Cakkhūni cassa na dadāti, paṭilomañca vattati.	179	
PA_atk-s05_13a4:1794	“Amitte tassa bhajati, mitte tassa na sevati;	179	
PA_atk-s05_13a4:1795	Vaṇṇakāme nivāreti, akkosante pasaṃsati.	179	
PA_atk-s05_13a4:1797	“Guyhañca tassa nakkhāti, tassa guyhaṃ na gūhati;	179	
PA_atk-s05_13a4:1798	Kammaṃ tassa na vaṇṇeti, paññassa nappasaṃsati.	179	
PA_atk-s05_13a4:1800	“Abhave nandati tassa, bhave tassa na nandati;	180	
PA_atk-s05_13a4:1801	Accheraṃ bhojanaṃ laddhā, tassa nuppajjate sati;	180	
PA_atk-s05_13a4:1802	Tato naṃ nānukampati, aho sopi labheyyito.	180	
PA_atk-s05_13a4:1804	“Iccete soḷasākārā, amittasmiṃ patiṭṭhitā;	180	
PA_atk-s05_13a4:1805	Yehi amittaṃ jāneyya, disvā sutvā ca paṇḍito”ti.	180	
PA_atk-s05_13a4:1806	Mahāsatto imā pañca gāthā vatvāna puna –	180	
PA_atk-s05_13a4:1808	“Kāni kammāni kubbānaṃ, kathaṃ viññū parakkame;	180	
PA_atk-s05_13a4:1809	Mittaṃ jāneyya medhāvī, disvā sutvā ca paṇḍito”ti. –	180	
PA_atk-s05_13a4:1810	Imāya gāthāya mittalakkhaṇaṃ puṭṭho sesagāthā abhāsi –	181	
PA_atk-s05_13a4:1812	“Pavutthaṃ tassa sarati, āgataṃ abhinandati;	181	
PA_atk-s05_13a4:1813	Tato kelāyito hoti, vācāya paṭinandati.	181	
PA_atk-s05_13a4:1815	“Mitte tasseva bhajati, amitte tassa na sevati;	181	
PA_atk-s05_13a4:1816	Akkosante nivāreti, vaṇṇakāme pasaṃsati.	181	
PA_atk-s05_13a4:1818	“Guyhañca tassa akkhāti, tassa guyhañca gūhati;	181	
PA_atk-s05_13a4:1819	Kammañca tassa vaṇṇeti, paññaṃ tassa pasaṃsati.	181	
PA_atk-s05_13a4:1821	“Bhave ca nandati tassa, abhave tassa na nandati;	182	
PA_atk-s05_13a4:1822	Accheraṃ bhojanaṃ laddhā, tassa uppajjate sati;	182	
PA_atk-s05_13a4:1823	Tato naṃ anukampati, aho sopi labheyyito.	182	
PA_atk-s05_13a4:1825	“Iccete soḷasākārā, mittasmiṃ suppatiṭṭhitā;	182	
PA_atk-s05_13a4:1826	Yehi mittañca jāneyya, disvā sutvā ca paṇḍito”ti.	182	
PA_atk-s05_13a4:1827_0	Tattha na naṃ umhayate disvāti taṃ mittaṃ mittapatirūpako disvā sitaṃ na karoti,	1827	
PA_atk-s05_13a4:1827_1	pahaṭṭhākāraṃ na dasseti. Na ca naṃ paṭinandatīti tassa kathaṃ paggaṇhanto na paṭinandati	1827	
PA_atk-s05_13a4:1827_2	na tussati. Cakkhūni cassa na dadātīti olokentaṃ na oloketi. Paṭilomañcāti tassa	1827	
PA_atk-s05_13a4:1827_3	kathaṃ paṭippharati paṭisattu hoti. Vaṇṇakāmeti tassa vaṇṇaṃ bhaṇante. Nakkhātīti	1827	
PA_atk-s05_13a4:1827_4	attano guyhaṃ tassa na ācikkhati. Kammaṃ tassāti tena katakammaṃ na vaṇṇayati. Paññassāti	1827	
PA_atk-s05_13a4:1827_5	assa paññaṃ nappasaṃsati, ñāṇasampadaṃ na pasaṃsati. Abhaveti avaḍḍhiyaṃ. Tassa nuppajjate	1827	
PA_atk-s05_13a4:1827_6	satīti tassa mittapatirūpakassa “mama mittassapi ito dassāmī”ti sati na uppajjati.	1827	
PA_atk-s05_13a4:1827_7	Nānukampatīti muducittena na cinteti. Labheyyitoti labheyya ito. Ākārāti kāraṇāni.	1827	
PA_atk-s05_13a4:1827_8	Pavutthanti videsagataṃ. Kelāyitoti kelāyati mamāyati pattheti piheti icchatīti attho.	1827	
PA_atk-s05_13a4:1827_9	Vācāyāti madhuravacanena taṃ samudācaranto paṭinandati tussati. Sesaṃ vuttapaṭipakkhanayena	1827	
PA_atk-s05_13a4:1827_10	veditabbaṃ. Rājā mahāsattassa kathāya attamano hutvā tassa mahantaṃ yasaṃ adāsi.	18271	
PA_atk-s05_13a4:1828_0	Satthā imaṃ dhammadesanaṃ āharitvā “evaṃ, mahārāja, pubbepesa pañho samuṭṭhahi, paṇḍitāva	1828	
PA_atk-s05_13a4:1828_1	naṃ kathayiṃsu, imehi dvattiṃsāya ākārehi mittāmitto jānitabbo”ti vatvā jātakaṃ samodhānesi	1828	
PA_atk-s05_13a4:1828_2	– “tadā rājā ānando ahosi, paṇḍitāmacco pana ahameva ahosi”nti.	1828	
PA_atk-s05_13a4:1829	Mittāmittajātakavaṇṇanā dasamā.	182	
PA_atk-s05_13a4:1830	Jātakuddānaṃ –	183	
PA_atk-s05_13a4:1831	Kuṇālaṃ bhaddasālañca, samuddavāṇija paṇḍitaṃ;	183	
PA_atk-s05_13a4:1832	Janasandhaṃ mahākaṇhaṃ, kosiyaṃ sirimantakaṃ.	183	
PA_atk-s05_13a4:1833	Padumaṃ mittāmittañca, iccete dasa jātake;	183	
PA_atk-s05_13a4:1834	Saṅgāyiṃsu mahātherā, dvādasamhi nipātake.	183	
PA_atk-s05_13a4:1835	Dvādasakanipātavaṇṇanā niṭṭhitā.	183	
PA_atk-s05_13a4:1836	13. Terasakanipāto	183	
PA_atk-s05_13a4:1838	[474] 1. Ambajātakavaṇṇanā	183	
PA_atk-s05_13a4:1839_0	Ahāsi me ambaphalāni pubbeti idaṃ satthā jetavane viharanto devadattaṃ ārabbha kathesi.	1839	
PA_atk-s05_13a4:1839_1	Devadatto hi “ahaṃ buddho bhavissāmi, mayhaṃ samaṇo gotamo neva ācariyo na upajjhāyo”ti	1839	
PA_atk-s05_13a4:1839_2	ācariyaṃ paccakkhāya jhānaparihīno saṅghaṃ bhinditvā anupubbena sāvatthiṃ āgacchanto	1839	
PA_atk-s05_13a4:1839_3	bahijetavane pathaviyā vivare dinne avīciṃ pāvisi. Tadā bhikkhū dhammasabhāyaṃ kathaṃ	1839	
PA_atk-s05_13a4:1839_4	samuṭṭhāpesuṃ “āvuso, devadatto ācariyaṃ paccakkhāya mahāvināsaṃ patto, avīcimahāniraye	1839	
PA_atk-s05_13a4:1839_5	nibbatto”ti. Satthā āgantvā “kāya nuttha, bhikkhave, etarahi kathāya sannisinnā”ti	1839	
PA_atk-s05_13a4:1839_6	pucchitvā “imāya nāmā”ti vutte “na, bhikkhave, idāneva, pubbepi devadatto ācariyaṃ	1839	
PA_atk-s05_13a4:1839_7	paccakkhāya mahāvināsaṃ pattoyevā”ti vatvā atītaṃ āhari.	1839	
PA_atk-s05_13a4:1840_0	Atīte bārāṇasiyaṃ brahmadatte rajjaṃ kārente tassa purohitakulaṃ ahivātarogena vinassi.	1840	
PA_atk-s05_13a4:1840_1	Ekova putto bhittiṃ bhinditvā palāto. So takkasilaṃ gantvā disāpāmokkhassācariyassa	1840	
PA_atk-s05_13a4:1840_2	santike tayo vede ca avasesasippāni ca uggahetvā ācariyaṃ vanditvā nikkhanto “desacārittaṃ	1840	
PA_atk-s05_13a4:1840_3	jānissāmī”ti caranto ekaṃ paccantanagaraṃ pāpuṇi. Taṃ nissāya mahācaṇḍālagāmako ahosi.	1840	
PA_atk-s05_13a4:1840_4	Tadā bodhisatto tasmiṃ gāme paṭivasati, paṇḍito byatto akāle phalaṃ gaṇhāpanamantaṃ	1840	
PA_atk-s05_13a4:1840_5	jānāti. So pātova vuṭṭhāya kājaṃ ādāya tato gāmā nikkhimitvā araññe ekaṃ ambarukkhaṃ	1840	
PA_atk-s05_13a4:1840_6	upasaṅkamitvā sattapadamatthake ṭhito taṃ mantaṃ parivattetvā ambarukkhaṃ ekena udakapasatena	1840	
PA_atk-s05_13a4:1840_7	paharati. Rukkhato taṅkhaṇaññeva purāṇapaṇṇāni patanti, navāni uṭṭhahanti, pupphāni	1840	
PA_atk-s05_13a4:1840_8	pupphitvā patanti, ambaphalāni uṭṭhāya muhutteneva paccitvā madhurāni ojavantāni	1840	
PA_atk-s05_13a4:1840_9	dibbarasasadisāni hutvā rukkhato patanti. Mahāsatto tāni uccinitvā yāvadatthaṃ khāditvā	1840	
PA_atk-s05_13a4:1840_10	kājaṃ pūrāpetvā gehaṃ gantvā tāni vikkiṇitvā puttadāraṃ posesi.	18401	
PA_atk-s05_13a4:1841_0	So brāhmaṇakumāro mahāsattaṃ akāle ambapakkāni āharitvā vikkiṇantaṃ disvā “nissaṃsayena	1841	
PA_atk-s05_13a4:1841_1	tehi mantabalena uppannehi bhavitabbaṃ, imaṃ purisaṃ nissāya idaṃ anagghamantaṃ labhissāmī”ti	1841	
PA_atk-s05_13a4:1841_2	cintetvā mahāsattassa ambāni āharaṇaniyāmaṃ pariggaṇhanto tathato ñatvā tasmiṃ araññato	1841	
PA_atk-s05_13a4:1841_3	anāgateyeva tassa gehaṃ gantvā ajānanto viya hutvā tassa bhariyaṃ “kuhiṃ ayyo, ācariyo”ti	1841	
PA_atk-s05_13a4:1841_4	pucchitvā “araññaṃ gato”ti vutte taṃ āgataṃ āgamayamānova ṭhatvā āgacchantaṃ disvā	1841	
PA_atk-s05_13a4:1841_5	hatthato pacchiṃ gahetvā āharitvā gehe ṭhapesi. Mahāsatto taṃ oloketvā bhariyaṃ āha	1841	
PA_atk-s05_13a4:1841_6	– “bhadde, ayaṃ māṇavo mantatthāya āgato, tassa hatthe manto nassati, asappuriso	1841	
PA_atk-s05_13a4:1841_7	eso”ti. Māṇavopi “ahaṃ imaṃ mantaṃ ācariyassa upakārako hutvā labhissāmī”ti cintetvā	1841	
PA_atk-s05_13a4:1841_8	tato paṭṭhāya tassa gehe sabbakiccāni karoti. Dārūni āharati, vīhiṃ koṭṭeti, bhattaṃ	1841	
PA_atk-s05_13a4:1841_9	pacati, dantakaṭṭhamukhadhovanādīni deti, pādaṃ dhovati.	1841	
PA_atk-s05_13a4:1842_0	Ekadivasaṃ mahāsattena “tāta māṇava, mañcapādānaṃ me upadhānaṃ dehī”ti vutte aññaṃ	1842	
PA_atk-s05_13a4:1842_1	apassitvā sabbarattiṃ ūrumhi ṭhapetvā nisīdi. Aparabhāge mahāsattassa bhariyā puttaṃ	1842	
PA_atk-s05_13a4:1842_2	vijāyi. Tassā pasūtikāle parikammaṃ sabbamakāsi. Sā ekadivasaṃ mahāsattaṃ āha “sāmi,	1842	
PA_atk-s05_13a4:1842_3	ayaṃ māṇavo jātisampanno hutvā mantatthāya amhākaṃ veyyāvaccaṃ karoti, etassa hatthe	1842	
PA_atk-s05_13a4:1842_4	manto tiṭṭhatu vā mā vā, detha tassa manta”nti. So “sādhū”ti sampaṭicchitvā tassa	1842	
PA_atk-s05_13a4:1842_5	mantaṃ datvā evamāha – “tāta, anagghoyaṃ manto, tava imaṃ nissāya mahālābhasakkāro	1842	
PA_atk-s05_13a4:1842_6	bhavissati, raññā vā rājamahāmattena vā ‘ko te ācariyo’ti puṭṭhakāle mā maṃ nigūhittho,	1842	
PA_atk-s05_13a4:1842_7	sace hi ‘caṇḍālassa me santikā manto gahito’ti lajjanto ‘brāhmaṇamahāsālo me ācariyo’ti	1842	
PA_atk-s05_13a4:1842_8	kathessasi, imassa mantassa phalaṃ na labhissasī”ti. So “kiṃ kāraṇā taṃ nigūhissāmi,	1842	
PA_atk-s05_13a4:1842_9	kenaci puṭṭhakāle tumheyeva kathessāmī”ti vatvā taṃ vanditvā caṇḍālagāmato nikkhamitvā	1842	
PA_atk-s05_13a4:1842_10	mantaṃ vīmaṃsitvā anupubbena bārāṇasiṃ patvā ambāni vikkiṇitvā bahuṃ dhanaṃ labhi.	18421	
PA_atk-s05_13a4:1843_0	Athekadivasaṃ uyyānapālo tassa hatthato ambaṃ kiṇitvā rañño adāsi. Rājā taṃ paribhuñjitvā	1843	
PA_atk-s05_13a4:1843_1	“kuto samma, tayā evarūpaṃ ambaṃ laddha”nti pucchi. Deva, eko māṇavo akālaambaphalāni	1843	
PA_atk-s05_13a4:1843_2	ānetvā vikkiṇāti, tato me gahitanti. Tena hi “ito paṭṭhāya idheva ambāni āharatū”ti	1843	
PA_atk-s05_13a4:1843_3	naṃ vadehīti. So tathā akāsi. Māṇavopi tato paṭṭhāya ambāni rājakulaṃ harati. Atha	1843	
PA_atk-s05_13a4:1843_4	raññā “upaṭṭhaha ma”nti vutte rājānaṃ upaṭṭhahanto bahuṃ dhanaṃ labhitvā anukkamena	1843	
PA_atk-s05_13a4:1843_5	vissāsiko jāto. Atha naṃ ekadivasaṃ rājā pucchi “māṇava, kuto akāle evaṃ vaṇṇagandharasasampannāni	1843	
PA_atk-s05_13a4:1843_6	ambāni labhasi, kiṃ te nāgo vā supaṇṇo vā devo vā koci deti, udāhu mantabalaṃ eta”nti?	1843	
PA_atk-s05_13a4:1843_7	“Na me mahārāja, koci deti, anaggho pana me manto atthi, tasseva bala”nti. “Tena	1843	
PA_atk-s05_13a4:1843_8	hi mayampi te ekadivasaṃ mantabalaṃ daṭṭhukāmā”ti. “Sādhu, deva, dassessāmī”ti. Rājā	1843	
PA_atk-s05_13a4:1843_9	punadivase tena saddhiṃ uyyānaṃ gantvā “dassehī”ti āha. So “sādhū”ti ambarukkhaṃ	1843	
PA_atk-s05_13a4:1843_10	upagantvā sattapadamatthake ṭhito mantaṃ parivattetvā rukkhaṃ udakena pahari. Taṅkhaṇaññeva	18431	
PA_atk-s05_13a4:1843_11	ambarukkho heṭṭhā vuttaniyāmeneva phalaṃ gahetvā mahāmegho viya ambavassaṃ vassi.	18431	
PA_atk-s05_13a4:1843_12	Mahājano sādhukāraṃ adāsi, celukkhepā pavattiṃsu.	18431	
PA_atk-s05_13a4:1844_0	Rājā ambaphalāni khāditvā tassa bahuṃ dhanaṃ datvā “māṇavaka, evarūpo te acchariyamanto	1844	
PA_atk-s05_13a4:1844_1	kassa santike gahito”ti pucchi. Māṇavo “sacāhaṃ ‘caṇḍālassa santike’ti vakkhāmi,	1844	
PA_atk-s05_13a4:1844_2	lajjitabbakaṃ bhavissati, mañca garahissanti, manto kho pana me paguṇo, idāni na	1844	
PA_atk-s05_13a4:1844_3	nassissati, disāpāmokkhaṃ ācariyaṃ apadisāmī”ti cintetvā musāvādaṃ katvā “takkasilāyaṃ	1844	
PA_atk-s05_13a4:1844_4	disāpāmokkhācariyassa santike gahito me”ti vadanto ācariyaṃ paccakkhāsi. Taṅkhaṇaññeva	1844	
PA_atk-s05_13a4:1844_5	manto antaradhāyi. Rājā somanassajāto taṃ ādāya nagaraṃ pavisitvā punadivase “ambāni	1844	
PA_atk-s05_13a4:1844_6	khādissāmī”ti uyyānaṃ gantvā maṅgalasilāpaṭṭe nisīditvā māṇava, ambāni āharāti āha.	1844	
PA_atk-s05_13a4:1844_7	So “sādhū”ti ambaṃ upagantvā sattapadamatthake ṭhito “mantaṃ parivattessāmī”ti mante	1844	
PA_atk-s05_13a4:1844_8	anupaṭṭhahante antarahitabhāvaṃ ñatvā lajjito aṭṭhāsi. Rājā “ayaṃ pubbe parisamajjheyeva	1844	
PA_atk-s05_13a4:1844_9	ambāni āharitvā amhākaṃ deti, ghanameghavassaṃ viya ambavassaṃ vassāpeti, idāni thaddho	1844	
PA_atk-s05_13a4:1844_10	viya ṭhito, kiṃ nu kho kāraṇa”nti cintetvā taṃ pucchanto paṭhamaṃ gāthamāha –	18441	
PA_atk-s05_13a4:1846	“Ahāsi me ambaphalāni pubbe, aṇūni thūlāni ca brahmacāri;	184	
PA_atk-s05_13a4:1847	Teheva mantehi na dāni tuyhaṃ, dumapphalā pātubhavanti brahme”ti.	184	
PA_atk-s05_13a4:1848	Tattha ahāsīti āhari. Dumapphalāti rukkhaphalāni.	184	
PA_atk-s05_13a4:1849	Taṃ sutvā māṇavo “sace ‘ajja ambaphalaṃ na gaṇhāmī’ti vakkhāmi, rājā me kujjhissati, musāvādena naṃ vañcessāmī”ti dutiyaṃ gāthamāha –	184	
PA_atk-s05_13a4:1851	“Nakkhattayogaṃ paṭimānayāmi, khaṇaṃ muhuttañca mante na passaṃ;	185	
PA_atk-s05_13a4:1852	Nakkhattayogañca khaṇañca laddhā, addhā harissambaphalaṃ pahūta”nti.	185	
PA_atk-s05_13a4:1853	Tattha addhāharissambaphalanti addhā ambaphalaṃ āharissāmi.	185	
PA_atk-s05_13a4:1854	Rājā “ayaṃ aññadā nakkhattayogaṃ na vadati, kiṃ nu kho eta”nti pucchanto dve gāthā abhāsi –	185	
PA_atk-s05_13a4:1856	“Nakkhattayogaṃ na pure abhāṇi, khaṇaṃ muhuttaṃ na pure asaṃsi;	185	
PA_atk-s05_13a4:1857	Sayaṃ harī ambaphalaṃ pahūtaṃ, vaṇṇena gandhena rasenupetaṃ.	185	
PA_atk-s05_13a4:1859	“Mantābhijappena pure hi tuyhaṃ, dumapphalā pātubhavanti brahme;	185	
PA_atk-s05_13a4:1860	Svājja na pāresi jappampi mantaṃ, ayaṃ so ko nāma tavajja dhammo”ti.	186	
PA_atk-s05_13a4:1861	Tattha na pāresīti na sakkosi. Jappampīti jappantopi parivattentopi. Ayaṃ soti ayameva so tava sabhāvo ajja ko nāma jātoti.	186	
PA_atk-s05_13a4:1862	Taṃ sutvā māṇavo “na sakkā rājānaṃ musāvādena vañcetuṃ, sacepi me sabhāve kathite āṇaṃ kareyya, karotu, sabhāvameva kathessāmī”ti cintetvā dve gāthā abhāsi –	186	
PA_atk-s05_13a4:1864	“Caṇḍālaputto mama sampadāsi, dhammena mante pakatiñca saṃsi;	186	
PA_atk-s05_13a4:1865	Mā cassu me pucchito nāmagottaṃ, guyhittho atthaṃ vijaheyya manto.	186	
PA_atk-s05_13a4:1867	“Sohaṃ janindena janamhi puṭṭho, makkhābhibhūto alikaṃ abhāṇiṃ;	186	
PA_atk-s05_13a4:1868	‘Mantā ime brāhmaṇassā’ti micchā, pahīnamanto kapaṇo rudāmī”ti.	186	
PA_atk-s05_13a4:1869_0	Tattha dhammenāti samena kāraṇena appaṭicchādetvāva adāsi. Pakatiñca saṃsīti “mā	1869	
PA_atk-s05_13a4:1869_1	me pucchito nāmagottaṃ guyhittho, sace gūhasi, mantā te nassissantī”ti tesaṃ nassanapakatiñca	1869	
PA_atk-s05_13a4:1869_2	mayhaṃ saṃsi. Brāhmaṇassāti micchāti “brāhmaṇassa santike mayā ime mantā gahitā”ti	1869	
PA_atk-s05_13a4:1869_3	micchāya abhaṇiṃ, tena me te mantā naṭṭhā, svāhaṃ pahīnamanto idāni kapaṇo rudāmīti.	1869	
PA_atk-s05_13a4:1870	Taṃ sutvā rājā “ayaṃ pāpadhammo evarūpaṃ ratanamantaṃ na olokesi, evarūpasmiñhi uttamaratanamante laddhe jāti kiṃ karissatī”ti kujjhitvā tassa garahanto –	187	
PA_atk-s05_13a4:1872	“Eraṇḍā pucimandā vā, atha vā pālibhaddakā;	187	
PA_atk-s05_13a4:1873	Madhuṃ madhutthiko vinde, so hi tassa dumuttamo.	187	
PA_atk-s05_13a4:1875	“Khattiyā brāhmaṇā vessā, suddā caṇḍālapukkusā;	187	
PA_atk-s05_13a4:1876	Yamhā dhammaṃ vijāneyya, so hi tassa naruttamo.	187	
PA_atk-s05_13a4:1878	“Imassa daṇḍañca vadhañca datvā, gale gahetvā khalayātha jammaṃ;	187	
PA_atk-s05_13a4:1879	Yo uttamatthaṃ kasirena laddhaṃ, mānātimānena vināsayitthā”ti. –	187	
PA_atk-s05_13a4:1880	Imā gāthā āha.	188	
PA_atk-s05_13a4:1881_0	Tattha madhutthikoti madhuatthiko puriso araññe madhuṃ olokento etesaṃ rukkhānaṃ	1881	
PA_atk-s05_13a4:1881_1	yato madhuṃ labhati, sova dumo tassa dumuttamo nāma. Tatheva khattiyādīsu yamhā purisā	1881	
PA_atk-s05_13a4:1881_2	dhammaṃ kāraṇaṃ yuttaṃ atthaṃ vijāneyya, sova tassa uttamo naro nāma. Imassa daṇḍañcāti	1881	
PA_atk-s05_13a4:1881_3	imassa pāpadhammassa sabbassaharaṇadaṇḍañca veḷupesikādīhi piṭṭhicammaṃ uppāṭetvā	1881	
PA_atk-s05_13a4:1881_4	vadhañca datvā imaṃ jammaṃ gale gahetvā khalayātha, khalikārattaṃ pāpetvā niddhamatha	1881	
PA_atk-s05_13a4:1881_5	nikkaḍḍhatha, kiṃ iminā idha vasantenāti.	1881	
PA_atk-s05_13a4:1882_0	Rājapurisā tathā katvā “tavācariyassa santikaṃ gantvā taṃ ārādhetvāva sace puna mante	1882	
PA_atk-s05_13a4:1882_1	labhissasi, idha āgaccheyyāsi, no ce, imaṃ disaṃ mā olokeyyāsī”ti taṃ nibbisayamakaṃsu.	1882	
PA_atk-s05_13a4:1882_2	So anātho hutvā “ṭhapetvā ācariyaṃ na me aññaṃ paṭisaraṇaṃ atthi, tasseva santikaṃ	1882	
PA_atk-s05_13a4:1882_3	gantvā taṃ ārādhetvā puna mantaṃ yācissāmī”ti rodanto taṃ gāmaṃ agamāsi. Atha naṃ	1882	
PA_atk-s05_13a4:1882_4	āgacchantaṃ disvā mahāsatto bhariyaṃ āmantetvā “bhadde, passa taṃ pāpadhammaṃ parihīnamantaṃ	1882	
PA_atk-s05_13a4:1882_5	puna āgacchanta”nti āha. So mahāsattaṃ upasaṅkamitvā vanditvā ekamantaṃ nisinno “kiṃkāraṇā	1882	
PA_atk-s05_13a4:1882_6	āgatosī”ti puṭṭho “ācariya, musāvādaṃ katvā ācariyaṃ paccakkhitvā mahāvināsaṃ pattomhī”ti	1882	
PA_atk-s05_13a4:1882_7	vatvā accayaṃ dassetvā puna mante yācanto –	1882	
PA_atk-s05_13a4:1884	“Yathā samaṃ maññamāno pateyya, sobbhaṃ guhaṃ narakaṃ pūtipādaṃ;	188	
PA_atk-s05_13a4:1885	Rajjūti vā akkame kaṇhasappaṃ, andho yathā jotimadhiṭṭhaheyya;	188	
PA_atk-s05_13a4:1886	Evampi maṃ taṃ khalitaṃ sapañña, pahīnamantassa punappadāhī”ti. – gāthamāha;	188	
PA_atk-s05_13a4:1887_0	Tattha yathā samanti yathā puriso idaṃ samaṃ ṭhānanti maññamāno sobbhaṃ vā guhaṃ	1887	
PA_atk-s05_13a4:1887_1	vā bhūmiyā phalitaṭṭhānasaṅkhātaṃ narakaṃ vā pūtipādaṃ vā pateyya. Pūtipādoti himavantapadese	1887	
PA_atk-s05_13a4:1887_2	mahārukkhe sussitvā mate tassa mūlesu pūtikesu jātesu tasmiṃ ṭhāne mahāāvāṭo hoti,	1887	
PA_atk-s05_13a4:1887_3	tassa nāmaṃ. Jotimadhiṭṭhaheyyāti aggiṃ akkameyya. Evampīti evaṃ ahampi paññācakkhuno	1887	
PA_atk-s05_13a4:1887_4	abhāvā andho tumhākaṃ visesaṃ ajānanto tumhesu khalito, taṃ maṃ khalitaṃ viditvā	1887	
PA_atk-s05_13a4:1887_5	sapañña ñāṇasampanna pahīnamantassa mama punapi dethāti.	1887	
PA_atk-s05_13a4:1888	Atha naṃ ācariyo “tāta, kiṃ kathesi, andho hi saññāya dinnāya sobbhādīni pariharati, mayā paṭhamameva tava kathitaṃ, idāni kimatthaṃ mama santikaṃ āgatosī”ti vatvā –	188	
PA_atk-s05_13a4:1890	“Dhammena mantaṃ tava sampadāsiṃ, tuvampi dhammena paṭiggahesi;	189	
PA_atk-s05_13a4:1891	Pakatimpi te attamano asaṃsiṃ, dhamme ṭhitaṃ taṃ na jaheyya manto.	189	
PA_atk-s05_13a4:1893	“Yo bāla-mantaṃ kasirena laddhaṃ, yaṃ dullabhaṃ ajja manussaloke;	189	
PA_atk-s05_13a4:1894	Kiñcāpi laddhā jīvituṃ appapañño, vināsayī alikaṃ bhāsamāno.	189	
PA_atk-s05_13a4:1896	“Bālassa mūḷhassa akataññuno ca, musā bhaṇantassa asaññatassa;	189	
PA_atk-s05_13a4:1897	Mante mayaṃ tādisake na dema, kuto mantā gaccha na mayhaṃ ruccasī”ti. –	189	
PA_atk-s05_13a4:1898	Imā gāthā āha.	189	
PA_atk-s05_13a4:1899_0	Tattha dhammenāti ahampi tava ācariyabhāgaṃ hiraññaṃ vā suvaṇṇaṃ vā aggahetvā dhammeneva	1899	
PA_atk-s05_13a4:1899_1	mantaṃ sampadāsiṃ, tvampi kiñci adatvā dhammena sameneva paṭiggahesi. Dhamme ṭhitanti	1899	
PA_atk-s05_13a4:1899_2	ācariyapūjakadhamme ṭhitaṃ. Tādisaketi tathārūpe akālaphalagaṇhāpake mante na dema,	1899	
PA_atk-s05_13a4:1899_3	gaccha na me ruccasīti.	1899	
PA_atk-s05_13a4:1900	So evaṃ ācariyena uyyojito “kiṃ mayhaṃ jīvitenā”ti araññaṃ pavisitvā anāthamaraṇaṃ mari.	190	
PA_atk-s05_13a4:1901_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto ācariyaṃ	1901	
PA_atk-s05_13a4:1901_1	paccakkhāya mahāvināsaṃ patto”ti vatvā jātakaṃ samodhānesi – “tadā akataññū māṇavo	1901	
PA_atk-s05_13a4:1901_2	devadatto ahosi, rājā ānando, caṇḍālaputto pana ahameva ahosi”nti.	1901	
PA_atk-s05_13a4:1902	Ambajātakavaṇṇanā paṭhamā.	190	
PA_atk-s05_13a4:1904	[475] 2. Phandanajātakavaṇṇanā	190	
PA_atk-s05_13a4:1905_0	Kuṭhārihattho purisoti idaṃ satthā rohiṇīnadītīre viharanto ñātakānaṃ kalahaṃ ārabbha	1905	
PA_atk-s05_13a4:1905_1	kathesi. Vatthu pana kuṇālajātake āvi bhavissati. Tadā pana satthā ñātake āmantetvā	1905	
PA_atk-s05_13a4:1905_2	– mahārājā, atīte bārāṇasiyaṃ brahmadatte rajjaṃ kārente bahinagare vaḍḍhakigāmo	1905	
PA_atk-s05_13a4:1905_3	ahosi. Tatreko brāhmaṇavaḍḍhakī araññato dārūni āharitvā rathaṃ katvā jīvikaṃ kappesi.	1905	
PA_atk-s05_13a4:1905_4	Tadā himavantapadese mahāphandanarukkho ahosi. Eko kāḷasīho gocaraṃ pariyesitvā āgantvā	1905	
PA_atk-s05_13a4:1905_5	tassa mūle nipajji. Athassa ekadivasaṃ vāte paharante eko sukkhadaṇḍako patitvā khandhe	1905	
PA_atk-s05_13a4:1905_6	avatthāsi. So thokaṃ khandhena rujantena bhītatasito uṭṭhāya pakkhanditvā puna nivatto	1905	
PA_atk-s05_13a4:1905_7	āgatamaggaṃ olokento kiñci adisvā “añño maṃ sīho vā byaggho vā anubandhanto natthi,	1905	
PA_atk-s05_13a4:1905_8	imasmiṃ pana rukkhe nibbattadevatā maṃ ettha nipajjantaṃ na sahati maññe, hotu jānissāmī”ti	1905	
PA_atk-s05_13a4:1905_9	aṭṭhāne kopaṃ bandhitvā rukkhaṃ paharitvā “neva tava rukkhassa pattaṃ khādāmi, na	1905	
PA_atk-s05_13a4:1905_10	sākhaṃ bhañjāmi, idha aññe mige vasante sahasi, maṃ na sahasi, ko mayhaṃ doso atthi,	19051	
PA_atk-s05_13a4:1905_11	katipāhaṃ āgamehi, samūlaṃ te rukkhaṃ uppāṭetvā khaṇḍākhaṇḍikaṃ chedāpessāmī”ti rukkhadevataṃ	19051	
PA_atk-s05_13a4:1905_12	tajjetvā ekaṃ purisaṃ upadhārento vicari. Tadā so brāhmaṇavaḍḍhakī dve tayo manusse	19051	
PA_atk-s05_13a4:1905_13	ādāya rathadārūnaṃ atthāya yānakena taṃ padesaṃ gantvā ekasmiṃ ṭhāne yānakaṃ ṭhapetvā	19051	
PA_atk-s05_13a4:1905_14	vāsipharasuhattho rukkhe upadhārento phandanasamīpaṃ agamāsi. Kāḷasīho taṃ disvā	19051	
PA_atk-s05_13a4:1905_15	“ajja, mayā paccāmittassa piṭṭhiṃ daṭṭhuṃ vaṭṭatī”ti gantvā rukkhamūle aṭṭhāsi. Vaḍḍhakī	19051	
PA_atk-s05_13a4:1905_16	ca ito cito oloketvā phandanasamīpena pāyāsi. So “yāva eso nātikkamati, tāvadevassa	19051	
PA_atk-s05_13a4:1905_17	kathessāmī”ti cintetvā paṭhamaṃ gāthamāha –	19051	
PA_atk-s05_13a4:1907	“Kuṭhārihattho puriso, vanamogayha tiṭṭhasi;	190	
PA_atk-s05_13a4:1908	Puṭṭho me samma akkhāhi, kiṃ dāruṃ chetumicchasī”ti.	190	
PA_atk-s05_13a4:1909	Tattha purisoti tvaṃ kuṭhārihattho eko puriso imaṃ vanaṃ ogayha tiṭṭhasīti.	190	
PA_atk-s05_13a4:1910_0	So tassa vacanaṃ sutvā “acchariyaṃ vata bho, na vata me ito pubbe migo manussavācaṃ	1910	
PA_atk-s05_13a4:1910_1	bhāsanto diṭṭhapubbo, esa rathānucchavikaṃ dāruṃ jānissati, pucchissāmi na”nti cintetvā dutiyaṃ gāthamāha –	1910	
PA_atk-s05_13a4:1912	“Isso vanāni carasi, samāni visamāni ca;	191	
PA_atk-s05_13a4:1913	Puṭṭho me samma akkhāhi, kiṃ dāruṃ nemiyā daḷha”nti.	191	
PA_atk-s05_13a4:1914	Tattha issoti tvampi eko kāḷasīho vanāni carasi, tvaṃ rathānucchavikaṃ dāruṃ jānissasīti.	191	
PA_atk-s05_13a4:1915	Taṃ sutvā kāḷasīho “idāni me manoratho matthakaṃ pāpuṇissatī”ti cintetvā tatiyaṃ gāthamāha –	191	
PA_atk-s05_13a4:1917	“Neva sālo na khadiro, nāssakaṇṇo kuto dhavo;	191	
PA_atk-s05_13a4:1918	Rukkho ca phandano nāma, taṃ dāruṃ nemiyā daḷha”nti.	191	
PA_atk-s05_13a4:1919	So taṃ sutvā somanassajāto “sudivasena vatamhi ajja araññaṃ paviṭṭho, tiracchānagato me rathānucchavikaṃ dāruṃ ācikkhati, aho sādhū”ti pucchanto catutthaṃ gāthamāha –	191	
PA_atk-s05_13a4:1921	“Kīdisānissa pattāni, khandho vā pana kīdiso;	192	
PA_atk-s05_13a4:1922	Puṭṭho me samma akkhāhi, yathā jānemu phandana”nti.	192	
PA_atk-s05_13a4:1923	Athassa so ācikkhanto dve gāthā abhāsi –	192	
PA_atk-s05_13a4:1925	“Yassa sākhā palambanti, namanti na ca bhañjare;	192	
PA_atk-s05_13a4:1926	So rukkho phandano nāma, yassa mūle ahaṃ ṭhito.	192	
PA_atk-s05_13a4:1928	“Arānaṃ cakkanābhīnaṃ, īsānemirathassa ca;	192	
PA_atk-s05_13a4:1929	Sabbassa te kammaniyo, ayaṃ hessati phandano”ti.	192	
PA_atk-s05_13a4:1930_0	Tattha “arāna”nti idaṃ so “kadācesa imaṃ rukkhaṃ na gaṇheyya, guṇampissa kathessāmī”ti	1930	
PA_atk-s05_13a4:1930_1	cintetvā evamāha. Tattha īsānemirathassa cāti īsāya ca nemiyā ca sesassa ca rathassa	1930	
PA_atk-s05_13a4:1930_2	sabbassa te esa kammaniyo kammakkhamo bhavissatīti.	1930	
PA_atk-s05_13a4:1931_0	So evaṃ ācikkhitvā tuṭṭhamānaso ekamante vicari, vaḍḍhakīpi rukkhaṃ chindituṃ ārabhi.	1931	
PA_atk-s05_13a4:1931_1	Rukkhadevatā cintesi “mayā etassa upari na kiñci pātitaṃ, ayaṃ aṭṭhāne āghātaṃ bandhitvā	1931	
PA_atk-s05_13a4:1931_2	mama vimānaṃ nāseti, ahañca vinassissāmi, ekenupāyena imañca issaṃ vināsessāmī”ti.	1931	
PA_atk-s05_13a4:1931_3	Sā vanakammikapuriso viya hutvā tassa santikaṃ āgantvā pucchi “bho purisa manāpo	1931	
PA_atk-s05_13a4:1931_4	te rukkho laddho, imaṃ chinditvā kiṃ karissasī”ti? “Rathanemiṃ karissāmī”ti. “Iminā	1931	
PA_atk-s05_13a4:1931_5	rukkhena ratho bhavissatī”ti kena te akkhātanti. “Ekena kāḷasīhenā”ti. “Sādhu suṭṭhu	1931	
PA_atk-s05_13a4:1931_6	tena akkhātaṃ, iminā rukkhena ratho sundaro bhavissati, kāḷasīhassa galacammaṃ uppāṭetvā	1931	
PA_atk-s05_13a4:1931_7	caturaṅgulamatte ṭhāne ayapaṭṭena viya nemimaṇḍale parikkhitte nemi ca thirā bhavissati,	1931	
PA_atk-s05_13a4:1931_8	bahuñca dhanaṃ labhissasī”ti. “Kāḷasīhacammaṃ kuto lacchāmī”ti? “Tvaṃ bālakosi, ayaṃ	1931	
PA_atk-s05_13a4:1931_9	tava rukkho vane ṭhito na palāyati, tvaṃ yena te rukkho akkhāto, tassa santikaṃ gantvā	1931	
PA_atk-s05_13a4:1931_10	‘sāmi tayā dassitarukkhaṃ kataraṭṭhāne chindāmī’ti vañcetvā ānehi, atha naṃ nirāsaṅkaṃ	19311	
PA_atk-s05_13a4:1931_11	‘idha ca ettha ca chindā’ti mukhatuṇḍaṃ pasāretvā ācikkhantaṃ tikhiṇena mahāpharasunā	19311	
PA_atk-s05_13a4:1931_12	koṭṭetvā jīvitakkhayaṃ pāpetvā cammaṃ ādāya varamaṃsaṃ khāditvā rukkhaṃ chindā”ti	19311	
PA_atk-s05_13a4:1931_13	veraṃ appesi. Tamatthaṃ pakāsento satthā imā gāthā āha –	19311	
PA_atk-s05_13a4:1933	“Iti phandanarukkhopi, tāvade ajjhabhāsatha;	193	
PA_atk-s05_13a4:1934	Mayhampi vacanaṃ atthi, bhāradvāja suṇohi me.	193	
PA_atk-s05_13a4:1936	“Issassa upakkhandhamhā, ukkacca caturaṅgulaṃ;	193	
PA_atk-s05_13a4:1937	Tena nemiṃ pasāresi, evaṃ daḷhataraṃ siyā.	193	
PA_atk-s05_13a4:1939	“Iti phandanarukkhopi, veraṃ appesi tāvade;	193	
PA_atk-s05_13a4:1940	Jātānañca ajātānaṃ, issānaṃ dukkhamāvahī”ti.	194	
PA_atk-s05_13a4:1941	Tattha bhāradvājāti taṃ gottena ālapati. Upakkhandhamhāti khandhato. Ukkaccāti ukkantitvā.	194	
PA_atk-s05_13a4:1942	Vaḍḍhakī rukkhadevatāya vacanaṃ sutvā “aho ajja mayhaṃ maṅgaladivaso”ti kāḷasīhaṃ ghātetvā rukkhaṃ chetvā pakkāmi. Tamatthaṃ pakāsento satthā āha –	194	
PA_atk-s05_13a4:1944	“Iccevaṃ phandano issaṃ, isso ca pana phandanaṃ;	194	
PA_atk-s05_13a4:1945	Aññamaññaṃ vivādena, aññamaññamaghātayuṃ.	194	
PA_atk-s05_13a4:1947	“Evameva manussānaṃ, vivādo yattha jāyati;	194	
PA_atk-s05_13a4:1948	Mayūranaccaṃ naccanti, yathā te issaphandanā.	194	
PA_atk-s05_13a4:1950	“Taṃ vo vadāmi bhaddaṃ vo, yāvantettha samāgatā;	195	
PA_atk-s05_13a4:1951	Sammodatha mā vivadatha, mā hotha issaphandanā.	195	
PA_atk-s05_13a4:1953	“Sāmaggimeva sikkhetha, buddhehetaṃ pasaṃsitaṃ;	195	
PA_atk-s05_13a4:1954	Sāmaggirato dhammaṭṭho, yogakkhemā na dhaṃsatī”ti.	195	
PA_atk-s05_13a4:1955_0	Tattha aghātayunti ghātāpesuṃ. Mayūranaccaṃ naccantīti mahārājā yattha hi manussānaṃ	1955	
PA_atk-s05_13a4:1955_1	vivādo hoti, tattha yathā nāma mayūrā naccantā paṭicchādetabbaṃ rahassaṅgaṃ pākaṭaṃ	1955	
PA_atk-s05_13a4:1955_2	karonti, evaṃ manussā aññamaññassa randhaṃ pakāsentā mayūranaccaṃ naccanti nāma.	1955	
PA_atk-s05_13a4:1955_3	Yathā te issaphandanā aññamaññassa randhaṃ pakāsentā nacciṃsu nāma. Taṃ voti tena	1955	
PA_atk-s05_13a4:1955_4	kāraṇena tumhe vadāmi. Bhaddaṃ voti bhaddaṃ tumhākaṃ hotu. Yāvantetthāti yāvanto	1955	
PA_atk-s05_13a4:1955_5	ettha issaphandanasadisā mā ahuvattha. Sāmaggimeva sikkhethāti samaggabhāvameva tumhe	1955	
PA_atk-s05_13a4:1955_6	sikkhatha, idaṃ paññāvuddhehi paṇḍitehi pasaṃsitaṃ. Dhammaṭṭhoti sucaritadhamme ṭhito.	1955	
PA_atk-s05_13a4:1955_7	Yogakkhemā na dhaṃsatīti yogehi khemā nibbānā na parihāyatīti nibbānena desanākūṭaṃ	1955	
PA_atk-s05_13a4:1955_8	gaṇhi. Sakyarājāno dhammakathaṃ sutvā samaggā jātā.	1955	
PA_atk-s05_13a4:1956	Satthā imaṃ dhammadesanaṃ āharitvā jātakaṃ samodhānesi “tadā taṃ kāraṇaṃ viditvā tasmiṃ vanasaṇḍe nivutthadevatā ahameva ahosi”nti.	195	
PA_atk-s05_13a4:1957	Phandanajātakavaṇṇanā dutiyā.	195	
PA_atk-s05_13a4:1959	[476] 3. Javanahaṃsajātakavaṇṇanā	195	
PA_atk-s05_13a4:1960	Idheva haṃsa nipatāti idaṃ satthā jetavane viharanto daḷhadhammadhanuggahasuttantadesanaṃ ārabbha kathesi. Bhagavatā hi –	196	
PA_atk-s05_13a4:1961_0	“Seyyathāpi, bhikkhave, cattāro daḷhadhammā dhanuggahā susikkhitā katahatthā katūpāsanā	1961	
PA_atk-s05_13a4:1961_1	catuddisā ṭhitā assu, atha puriso āgaccheyya ‘ahaṃ imesaṃ catunnaṃ daḷhadhammānaṃ	1961	
PA_atk-s05_13a4:1961_2	dhanuggahānaṃ susikkhitānaṃ katahatthānaṃ katūpāsanānaṃ catuddisā kaṇḍe khitte apatiṭṭhite	1961	
PA_atk-s05_13a4:1961_3	pathaviyaṃ gahetvā āharissāmī’ti. “Taṃ kiṃ maññatha, bhikkhave, ‘javano puriso paramena	1961	
PA_atk-s05_13a4:1961_4	javena samannāgato’ti alaṃ vacanāyā”ti? “Evaṃ bhante”ti. Yathā ca, bhikkhave, tassa	1961	
PA_atk-s05_13a4:1961_5	purisassa javo, yathā ca candimasūriyānaṃ javo, tato sīghataro. Yathā ca, bhikkhave,	1961	
PA_atk-s05_13a4:1961_6	tassa purisassa javo, yathā ca candimasūriyānaṃ javo, yathā ca yā devatā candimasūriyānaṃ	1961	
PA_atk-s05_13a4:1961_7	purato dhāvanti, tāsaṃ devatānaṃ javo, tato sīghataraṃ āyusaṅkhārā khīyanti, tasmātiha,	1961	
PA_atk-s05_13a4:1961_8	bhikkhave, evaṃ sikkhitabbaṃ ‘appamattā viharissāmā’ti. Evañhi vo, bhikkhave, sikkhitabba”nti –	1961	
PA_atk-s05_13a4:1962_0	Imassa suttassa kathitadivasato dutiyadivase bhikkhū dhammasabhāyaṃ kathaṃ samuṭṭhāpesuṃ	1962	
PA_atk-s05_13a4:1962_1	“āvuso, satthā attano buddhavisaye ṭhatvā imesaṃ sattānaṃ āyusaṅkhāre ittare dubbale	1962	
PA_atk-s05_13a4:1962_2	katvā paridīpento puthujjanabhikkhū ativiya santāsaṃ pāpesi, aho buddhabalaṃ nāmā”ti.	1962	
PA_atk-s05_13a4:1962_3	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	1962	
PA_atk-s05_13a4:1962_4	nāmā”ti vutte “anacchariyaṃ, bhikkhave, svāhaṃ idāni sabbaññutaṃ patto āyusaṅkhārānaṃ	1962	
PA_atk-s05_13a4:1962_5	ittarabhāvaṃ dassetvā bhikkhū saṃvejetvā dhammaṃ desemi, mayā hi pubbe ahetukahaṃsayoniyaṃ	1962	
PA_atk-s05_13a4:1962_6	nibbattenapi āyusaṅkhārānaṃ ittarabhāvaṃ dassetvā bārāṇasirājānaṃ ādiṃ katvā sakalarājaparisaṃ	1962	
PA_atk-s05_13a4:1962_7	saṃvejetvā dhammo desito”ti vatvā atītaṃ āhari.	1962	
PA_atk-s05_13a4:1963_0	Atīte bārāṇasiyaṃ brahmadatte rajjaṃ kārente bodhisatto javanahaṃsayoniyaṃ nibbattitvā	1963	
PA_atk-s05_13a4:1963_1	navutihaṃsasahassaparivuto cittakūṭe paṭivasati. So ekadivasaṃ jambudīpatale ekasmiṃ	1963	
PA_atk-s05_13a4:1963_2	sare saparivāro sayaṃjātasāliṃ khāditvā ākāse suvaṇṇakilañjaṃ pattharanto viya mahantena	1963	
PA_atk-s05_13a4:1963_3	parivārena bārāṇasinagarassa matthakena mandamandāya vilāsagatiyā cittakūṭaṃ gacchati.	1963	
PA_atk-s05_13a4:1963_4	Atha naṃ bārāṇasirājā disvā “imināpi mādisena raññā bhavitabba”nti amaccānaṃ vatvā	1963	
PA_atk-s05_13a4:1963_5	tasmiṃ sinehaṃ uppādetvā mālāgandhavilepanaṃ gahetvā mahāsattaṃ oloketvā sabbatūriyāni	1963	
PA_atk-s05_13a4:1963_6	paggaṇhāpesi. Mahāsatto attano sakkāraṃ karontaṃ disvā haṃse pucchi “rājā, mama evarūpaṃ	1963	
PA_atk-s05_13a4:1963_7	sakkāraṃ karonto kiṃ paccāsīsatī”ti? “Tumhehi saddhiṃ mittabhāvaṃ devā”ti. “Tena	1963	
PA_atk-s05_13a4:1963_8	hi rañño amhehi saddhiṃ mittabhāvo hotū”ti raññā saddhiṃ mittabhāvaṃ katvā pakkāmi.	1963	
PA_atk-s05_13a4:1963_9	Athekadivasaṃ rañño uyyānaṃ gatakāle anotattadahaṃ gantvā ekena pakkhena udakaṃ,	1963	
PA_atk-s05_13a4:1963_10	ekena candanacuṇṇaṃ ādāya āgantvā rājānaṃ tena udakena nhāpetvā candanacuṇṇena okiritvā	19631	
PA_atk-s05_13a4:1963_11	mahājanassa passantasseva saparivāro cittakūṭaṃ agamāsi. Tato paṭṭhāya rājā mahāsattaṃ	19631	
PA_atk-s05_13a4:1963_12	daṭṭhukāmo hutvā “sahāyo me ajja āgamissati, sahāyo me ajja āgamissatī”ti āgamanamaggaṃ olokento acchati.	19631	
PA_atk-s05_13a4:1964_0	Tadā mahāsattassa kaniṭṭhā dve haṃsapotakā “sūriyena saddhiṃ javissāmā”ti mantetvā	1964	
PA_atk-s05_13a4:1964_1	mahāsattassa ārocesuṃ “mayaṃ sūriyena saddhiṃ javissāmā”ti. “Tātā, sūriyajavo nāma	1964	
PA_atk-s05_13a4:1964_2	sīgho, sūriyena saddhiṃ javituṃ na sakkhissatha, antarāva vinassissatha, mā gamitthā”ti.	1964	
PA_atk-s05_13a4:1964_3	Te dutiyampi tatiyampi yāciṃsu, bodhisattopi te yāvatatiyaṃ vāresiyeva. Te mānathaddhā	1964	
PA_atk-s05_13a4:1964_4	attano balaṃ ajānantā mahāsattassa anācikkhitvāva “sūriyena saddhiṃ javissāmā”ti	1964	
PA_atk-s05_13a4:1964_5	sūriye anuggateyeva gantvā yugandharamatthake nisīdiṃsu. Mahāsatto te adisvā “kahaṃ	1964	
PA_atk-s05_13a4:1964_6	nu kho gatā”ti pucchitvā taṃ pavattiṃ sutvā cintesi “te sūriyena saddhiṃ javituṃ	1964	
PA_atk-s05_13a4:1964_7	na sakkhissanti, antarāva vinassissanti, jīvitaṃ tesaṃ dassāmī”ti. Sopi gantvā yugandharamatthakeyeva	1964	
PA_atk-s05_13a4:1964_8	nisīdi. Atha uggate sūriyamaṇḍale haṃsapotakā uppatitvā sūriyena saddhiṃ pakkhandiṃsu,	1964	
PA_atk-s05_13a4:1964_9	mahāsattopi tehi saddhiṃ pakkhandi. Kaniṭṭhabhātiko yāva pubbaṇhasamayā javitvā kilami,	1964	
PA_atk-s05_13a4:1964_10	pakkhasandhīsu aggiuṭṭhānakālo viya ahosi. So bodhisattassa saññaṃ adāsi “bhātika,	19641	
PA_atk-s05_13a4:1964_11	na sakkomī”ti. Atha naṃ mahāsatto “mā bhāyi, jīvitaṃ te dassāmī”ti pakkhapañjarena	19641	
PA_atk-s05_13a4:1964_12	parikkhipitvā assāsetvā cittakūṭapabbataṃ netvā haṃsānaṃ majjhe ṭhapetvā puna pakkhanditvā	19641	
PA_atk-s05_13a4:1964_13	sūriyaṃ patvā itarena saddhiṃ pāyāsi. Sopi yāva upakaṭṭhamajjhanhikā sūriyena saddhiṃ	19641	
PA_atk-s05_13a4:1964_14	javitvā kilami, pakkhasandhīsu aggiuṭṭhānakālo viya ahosi. Tadā bodhisattassa saññaṃ	19641	
PA_atk-s05_13a4:1964_15	adāsi “bhātika, na sakkomī”ti. Tampi mahāsatto tatheva samassāsetvā pakkhapañjarenādāya	19641	
PA_atk-s05_13a4:1964_16	cittakūṭameva agamāsi. Tasmiṃ khaṇe sūriyo nabhamajjhaṃ pāpuṇi.	19641	
PA_atk-s05_13a4:1965_0	Atha mahāsatto “mama ajja sarīrabalaṃ vīmaṃsissāmī”ti cintetvā ekavegena pakkhanditvā	1965	
PA_atk-s05_13a4:1965_1	yugandharamatthake nisīditvā tato uppatitvā ekavegena sūriyaṃ pāpuṇitvā kālena purato,	1965	
PA_atk-s05_13a4:1965_2	kālena pacchato javitvā cintesi “mayhaṃ sūriyena saddhiṃ javanaṃ nāma niratthakaṃ	1965	
PA_atk-s05_13a4:1965_3	ayonisomanasikārasambhūtaṃ, kiṃ me iminā, bārāṇasiṃ gantvā mama sahāyakassa rañño	1965	
PA_atk-s05_13a4:1965_4	atthayuttaṃ dhammayuttaṃ kathaṃ kathessāmī”ti. So nivattitvā sūriye nabhamajjhaṃ	1965	
PA_atk-s05_13a4:1965_5	anatikkanteyeva sakalacakkavāḷagabbhaṃ antantena anusaṃyāyitvā vegaṃ parihāpento	1965	
PA_atk-s05_13a4:1965_6	sakalajambudīpaṃ antantena anusaṃyāyitvā bārāṇasiṃ pāpuṇi. Dvādasayojanikaṃ sakalanagaraṃ	1965	
PA_atk-s05_13a4:1965_7	haṃsacchannaṃ viya ahosi, chiddaṃ nāma na paññāyi, anukkamena vege parihāyante ākāse	1965	
PA_atk-s05_13a4:1965_8	chiddāni paññāyiṃsu. Mahāsatto vegaṃ parihāpetvā ākāsato otaritvā sīhapañjarassa	1965	
PA_atk-s05_13a4:1965_9	abhimukhaṭṭhāne aṭṭhāsi. Rājā “āgato me sahāyo”ti somanassappatto tassa nisīdanatthāya	1965	
PA_atk-s05_13a4:1965_10	kañcanapīṭhaṃ paññapetvā “samma, pavisa, idha nisīdā”ti vatvā paṭhamaṃ gāthamāha –	19651	
PA_atk-s05_13a4:1967	“Idheva haṃsa nipata, piyaṃ me tava dassanaṃ;	196	
PA_atk-s05_13a4:1968	Issarosi anuppatto, yamidhatthi pavedayā”ti.	196	
PA_atk-s05_13a4:1969_0	Tattha “idhā”ti kañcanapīṭhaṃ sandhāyāha. Nipatāti nisīda. Issarosīti tvaṃ imassa	1969	
PA_atk-s05_13a4:1969_1	ṭhānassa issaro sāmi hutvā āgatosīti vadati. Yamidhatthi pavedayāti yaṃ imasmiṃ nivesane	1969	
PA_atk-s05_13a4:1969_2	atthi, taṃ aparisaṅkanto amhākaṃ kathehīti.	1969	
PA_atk-s05_13a4:1970_0	Mahāsatto kañcanapīṭhe nisīdi. Rājā satapākasahassapākehi telehi tassa pakkhantarāni	1970	
PA_atk-s05_13a4:1970_1	makkhetvā kañcanataṭṭake madhulāje ca madhurodakañca sakkharodakañca dāpetvā madhurapaṭisanthāraṃ	1970	
PA_atk-s05_13a4:1970_2	katvā “samma, tvaṃ ekakova āgatosi, kuhiṃ agamitthā”ti pucchi. So taṃ pavattiṃ vitthārena	1970	
PA_atk-s05_13a4:1970_3	kathesi. Atha naṃ rājā āha “samma, mamapi sūriyena saddhiṃ javitavegaṃ dassehī”ti.	1970	
PA_atk-s05_13a4:1970_4	Mahārāja, na sakkā so vego dassetunti. Tena hi me sarikkhakamattaṃ dassehīti. Sādhu,	1970	
PA_atk-s05_13a4:1970_5	mahārāja, sarikkhakamattaṃ dassessāmi, akkhaṇavedhī dhanuggahe sannipātehīti. Rājā	1970	
PA_atk-s05_13a4:1970_6	sannipātesi. Mahāsatto cattāro dhanuggahe gahetvā nivesanā oruyha rājaṅgaṇe silāthambhaṃ	1970	
PA_atk-s05_13a4:1970_7	nikhaṇāpetvā attano gīvāyaṃ ghaṇṭaṃ bandhāpetvā silāthambhamatthake nisīditvā cattāro	1970	
PA_atk-s05_13a4:1970_8	dhanuggahe thambhaṃ nissāya catuddisābhimukhe ṭhapetvā “mahārāja, ime cattāro janā	1970	
PA_atk-s05_13a4:1970_9	ekappahāreneva catuddisābhimukhā cattāri kaṇḍāni khipantu, tāni ahaṃ pathaviṃ appattāneva	1970	
PA_atk-s05_13a4:1970_10	āharitvā etesaṃ pādamūle pātessāmi. Mama kaṇḍagahaṇatthāya gatabhāvaṃ ghaṇṭasaddasaññāya	19701	
PA_atk-s05_13a4:1970_11	jāneyyāsi, maṃ pana na passissasī”ti vatvā tehi ekappahāreneva khittakaṇḍāni āharitvā	19701	
PA_atk-s05_13a4:1970_12	tesaṃ pādamūle pātetvā silāthambhamatthake nisinnameva attānaṃ dassetvā “diṭṭho te,	19701	
PA_atk-s05_13a4:1970_13	mahārāja, mayhaṃ vego”ti vatvā “mahārāja, ayaṃ vego mayhaṃ neva uttamo, majjhimo,	19701	
PA_atk-s05_13a4:1970_14	paritto lāmakavego esa, evaṃ sīgho, mahārāja, amhākaṃ vego”ti āha.	19701	
PA_atk-s05_13a4:1971_0	Atha naṃ rājā pucchi “samma, atthi pana tumhākaṃ vegato añño sīghataro vego”ti? “Āma,	1971	
PA_atk-s05_13a4:1971_1	mahārāja, amhākaṃ uttamavegatopi sataguṇena sahassaguṇena satasahassaguṇena imesaṃ	1971	
PA_atk-s05_13a4:1971_2	sattānaṃ āyusaṅkhārā sīghataraṃ khīyanti bhijjanti, khayaṃ gacchantī”ti khaṇikanirodhavasena	1971	
PA_atk-s05_13a4:1971_3	rūpadhammānaṃ nirodhaṃ dasseti, tato nāmadhammānaṃ. Rājā mahāsattassa kathaṃ sutvā	1971	
PA_atk-s05_13a4:1971_4	maraṇabhayabhīto satiṃ paccupaṭṭhāpetuṃ asakkonto bhūmiyaṃ pati, mahājano utrāsaṃ	1971	
PA_atk-s05_13a4:1971_5	patto ahosi. Rañño mukhaṃ udakena siñcitvā satiṃ labhāpesi. Atha naṃ mahāsatto “mahārāja,	1971	
PA_atk-s05_13a4:1971_6	mā bhāyi, maraṇassatiṃ bhāvehi, dhammaṃ carāhi, dānādīni puññāni karohi, appamatto	1971	
PA_atk-s05_13a4:1971_7	hohi, devā”ti ovadi. Atha rājā “sāmi, mayaṃ tumhādisena ñāṇabalasampannena ācariyena	1971	
PA_atk-s05_13a4:1971_8	vinā vasituṃ na sakkhissāma, cittakūṭaṃ agantvā mayhaṃ dhammaṃ desento mayhaṃ ovādācariyo	1971	
PA_atk-s05_13a4:1971_9	hutvā idheva vasāhī”ti yācanto dve gāthā abhāsi –	1971	
PA_atk-s05_13a4:1973	“Savanena ekassa piyā bhavanti, disvā panekassa viyeti chando;	197	
PA_atk-s05_13a4:1974	Disvā ca sutvā ca piyā bhavanti, kaccinnu me pīyasi dassanena.	197	
PA_atk-s05_13a4:1976	“Savanena piyo mesi, bhiyyo cāgamma dassanaṃ;	197	
PA_atk-s05_13a4:1977	Evaṃ piyadassano me, vasa haṃsa mamantike”ti.	197	
PA_atk-s05_13a4:1978_0	Tāsaṃ attho – samma haṃsarāja savanena ekassa ekacce piyā honti, “evaṃ guṇo nāmā”ti	1978	
PA_atk-s05_13a4:1978_1	sutvā savanena piyāyati, ekassa pana ekacce disvāva chando vigacchati, pemaṃ antaradhāyati,	1978	
PA_atk-s05_13a4:1978_2	khādituṃ āgatā yakkhā viya upaṭṭhahanti, ekassa ekacce disvā ca sutvā cāti ubhayathāpi	1978	
PA_atk-s05_13a4:1978_3	piyā honti, tena taṃ pucchāmi. Kaccinnu me pīyasi dassanenāti kacci nu tvaṃ maṃ piyāyasi,	1978	
PA_atk-s05_13a4:1978_4	mayhaṃ pana tvaṃ savanena piyova, dassanaṃ panāgamma atipiyova. Evaṃ mama piyadassano	1978	
PA_atk-s05_13a4:1978_5	samāno cittakūṭaṃ agantvā idha mama santike vasāti.	1978	
PA_atk-s05_13a4:1979	Bodhisatto āha –	197	
PA_atk-s05_13a4:1981	“Vaseyyāma tavāgāre, niccaṃ sakkatapūjitā;	198	
PA_atk-s05_13a4:1982	Matto ca ekadā vajje, haṃsarājaṃ pacantu me”ti.	198	
PA_atk-s05_13a4:1983_0	Tattha matto ca ekadāti mahārāja, mayaṃ tava ghare niccaṃ pūjitā vaseyyāma, tvaṃ	1983	
PA_atk-s05_13a4:1983_1	pana kadāci surāmadamatto maṃsakhādanatthaṃ “haṃsarājaṃ pacantu me”ti vadeyyāsi,	1983	
PA_atk-s05_13a4:1983_2	atha evaṃ tava anujīvino maṃ māretvā paceyyuṃ, tadāhaṃ kiṃ karissāmīti.	1983	
PA_atk-s05_13a4:1984	Athassa rājā “tena hi majjameva na pivissāmī”ti paṭiññaṃ dātuṃ imaṃ gāthamāha –	198	
PA_atk-s05_13a4:1986	“Dhiratthu taṃ majjapānaṃ, yaṃ me piyataraṃ tayā;	198	
PA_atk-s05_13a4:1987	Na cāpi majjaṃ pissāmi, yāva me vacchasī ghare”ti.	198	
PA_atk-s05_13a4:1988	Tato paraṃ bodhisatto cha gāthā āha –	198	
PA_atk-s05_13a4:1990	“Suvijānaṃ siṅgālānaṃ, sakuṇānañca vassitaṃ;	199	
PA_atk-s05_13a4:1991	Manussavassitaṃ rāja, dubbijānataraṃ tato.	199	
PA_atk-s05_13a4:1993	“Api ce maññatī poso, ñāti mitto sakhāti vā;	199	
PA_atk-s05_13a4:1994	Yo pubbe sumano hutvā, pacchā sampajjate diso.	199	
PA_atk-s05_13a4:1996	“Yasmiṃ mano nivisati, avidūre sahāpi so;	199	
PA_atk-s05_13a4:1997	Santikepi hi so dūre, yasmiṃ nāvisate mano.	199	
PA_atk-s05_13a4:1999	“Antopi so hoti pasannacitto, pāraṃ samuddassa pasannacitto;	199	
PA_atk-s05_13a4:2000	Antopi so hoti paduṭṭhacitto, pāraṃ samuddassa paduṭṭhacitto.	200	
PA_atk-s05_13a4:2002	“Saṃvasantā vivasanti, ye disā te rathesabha;	200	
PA_atk-s05_13a4:2003	Ārā santo saṃvasanti, manasā raṭṭhavaḍḍhana.	200	
PA_atk-s05_13a4:2005	“Aticiraṃ nivāsena, piyo bhavati appiyo;	200	
PA_atk-s05_13a4:2006	Āmanta kho taṃ gacchāma, purā te homa appiyā”ti.	200	
PA_atk-s05_13a4:2007_0	Tattha vassitanti mahārāja, tiracchānagatā ujuhadayā, tena tesaṃ vassitaṃ suvijānaṃ,	2007	
PA_atk-s05_13a4:2007_1	manussā pana kakkhaḷā, tasmā tesaṃ vacanaṃ dubbijānataranti attho. Yo pubbeti yo	2007	
PA_atk-s05_13a4:2007_2	puggalo paṭhamameva attamano hutvā “tvaṃ mayhaṃ ñātako mitto pāṇasamo sakhā”ti api	2007	
PA_atk-s05_13a4:2007_3	evaṃ maññati, sveva pacchā diso verī sampajjati, evaṃ dubbijānaṃ nāma manussahadayanti.	2007	
PA_atk-s05_13a4:2007_4	Nivisatīti mahārāja, yasmiṃ puggale pemavasena mano nivisati, so dūre vasantopi avidūre	2007	
PA_atk-s05_13a4:2007_5	sahāpi vasatiyeva nāma. Yasmiṃ pana puggale mano na nivisati apeti, so santike vasantopi dūreyeva.	2007	
PA_atk-s05_13a4:2008_0	Antopi so hotīti mahārāja, yo sahāyo pasannacitto, so cittena allīnattā pāraṃ samuddassa	2008	
PA_atk-s05_13a4:2008_1	vasantopi antoyeva hoti. Yo pana paduṭṭhacitto, so cittena anallīnattā anto vasantopi	2008	
PA_atk-s05_13a4:2008_2	pāraṃ samuddassa nāma. Ye disā teti ye verino paccatthikā, te ekato vasantāpi dūre	2008	
PA_atk-s05_13a4:2008_3	vasantiyeva nāma. Santo pana paṇḍitā ārā ṭhitāpi mettābhāvitena manasā āvajjentā	2008	
PA_atk-s05_13a4:2008_4	saṃvasantiyeva. Purā te homāti yāva tava appiyā na homa, tāvadeva taṃ āmantetvā gacchāmāti vadati.	2008	
PA_atk-s05_13a4:2009	Atha naṃ rājā āha –	200	
PA_atk-s05_13a4:2011	“Evaṃ ce yācamānānaṃ, añjaliṃ nāvabujjhasi;	201	
PA_atk-s05_13a4:2012	Paricārakānaṃ sataṃ, vacanaṃ na karosi no;	201	
PA_atk-s05_13a4:2013	Evaṃ taṃ abhiyācāma, puna kayirāsi pariyāya”nti.	201	
PA_atk-s05_13a4:2014_0	Tattha evaṃ ceti sace haṃsarāja, evaṃ añjaliṃ paggayha yācamānānaṃ amhākaṃ imaṃ añjaliṃ	2014	
PA_atk-s05_13a4:2014_1	nāvabujjhasi, tava paricārakānaṃ samānānaṃ vacanaṃ na karosi, atha naṃ evaṃ yācāma.	2014	
PA_atk-s05_13a4:2014_2	Puna kayirāsi pariyāyanti kālena kālaṃ idha āgamanāya vāraṃ kareyyāsīti attho.	2014	
PA_atk-s05_13a4:2015	Tato bodhisatto āha –	201	
PA_atk-s05_13a4:2017	“Evaṃ ce no viharataṃ, antarāyo na hessati;	201	
PA_atk-s05_13a4:2018	Tuyhaṃ cāpi mahārāja, mayhañca raṭṭhavaḍḍhana;	201	
PA_atk-s05_13a4:2019	Appeva nāma passemu, ahorattānamaccaye”ti.	201	
PA_atk-s05_13a4:2020_0	Tattha evaṃ ce noti mahārāja, mā cintayittha, sace amhākampi evaṃ viharantānaṃ jīvitantarāyo	2020	
PA_atk-s05_13a4:2020_1	na bhavissati, appeva nāma ubho aññamaññaṃ passissāma, apica tvaṃ mayā dinnaṃ ovādameva	2020	
PA_atk-s05_13a4:2020_2	mama ṭhāne ṭhapetvā evaṃ ittarajīvite lokasannivāse appamatto hutvā dānādīni puññāni	2020	
PA_atk-s05_13a4:2020_3	karonto dasa rājadhamme akopetvā dhammena rajjaṃ kārehi, evañhi me ovādaṃ karonto	2020	
PA_atk-s05_13a4:2020_4	maṃ passissatiyevāti. Evaṃ mahāsatto rājānaṃ ovaditvā cittakūṭapabbatameva gato.	2020	
PA_atk-s05_13a4:2021_0	Satthā imaṃ dhammadesanaṃ āharitvā “evaṃ, bhikkhave, pubbe tiracchānayoniyaṃ nibbattenapi	2021	
PA_atk-s05_13a4:2021_1	mayā āyusaṅkhārānaṃ dubbalabhāvaṃ dassetvā dhammo desito”ti vatvā jātakaṃ samodhānesi	2021	
PA_atk-s05_13a4:2021_2	– “tadā rājā ānando ahosi, kaniṭṭho moggallāno, majjhimo sāriputto, sesahaṃsagaṇā	2021	
PA_atk-s05_13a4:2021_3	buddhaparisā, javanahaṃso pana ahameva ahosi”nti.	2021	
PA_atk-s05_13a4:2022	Javanahaṃsajātakavaṇṇanā tatiyā.	202	
PA_atk-s05_13a4:2024	[477] 4. Cūḷanāradajātakavaṇṇanā	202	
PA_atk-s05_13a4:2025_0	Na te kaṭṭhāni bhinnānīti idaṃ satthā jetavane viharanto thullakumārikāpalobhanaṃ	2025	
PA_atk-s05_13a4:2025_1	ārabbha kathesi. Sāvatthivāsino kirekassa kulassa pannarasasoḷasavassuddesikā dhītā	2025	
PA_atk-s05_13a4:2025_2	ahosi sobhaggappattā, na ca naṃ koci vāresi. Athassā mātā cintesi “mama dhītā vayappattā,	2025	
PA_atk-s05_13a4:2025_3	na ca naṃ koci vāreti, āmisena macchaṃ viya etāya ekaṃ sākiyabhikkhuṃ palobhetvā	2025	
PA_atk-s05_13a4:2025_4	uppabbājetvā taṃ nissāya jīvissāmī”ti. Tadā ca sāvatthivāsī eko kulaputto sāsane	2025	
PA_atk-s05_13a4:2025_5	uraṃ datvā pabbajitvā upasampannakālato paṭṭhāya sikkhākāmataṃ pahāya ālasiyo sarīramaṇḍanamanuyutto	2025	
PA_atk-s05_13a4:2025_6	vihāsi. Mahāupāsikā gehe yāgukhādanīyabhojanīyāni sampādetvā dvāre ṭhatvā antaravīthiyā	2025	
PA_atk-s05_13a4:2025_7	gacchantesu bhikkhūsu ekaṃ bhikkhuṃ rasataṇhāya bandhitvā gahetuṃ sakkuṇeyyarūpaṃ	2025	
PA_atk-s05_13a4:2025_8	upadhārentī tepiṭakaābhidhammikavinayadharānaṃ mahantena parivārena gacchantānaṃ	2025	
PA_atk-s05_13a4:2025_9	antare kañci gayhupagaṃ adisvā tesaṃ pacchato gacchantānaṃ madhuradhammakathikānaṃ	2025	
PA_atk-s05_13a4:2025_10	acchinnavalāhakasadisānaṃ piṇḍapātikānampi antare kañci adisvāva ekaṃ yāva bahi apaṅgā	20251	
PA_atk-s05_13a4:2025_11	akkhīni añjetvā kese osaṇhetvā dukūlantaravāsakaṃ nivāsetvā ghaṭitamaṭṭhaṃ cīvaraṃ	20251	
PA_atk-s05_13a4:2025_12	pārupitvā maṇivaṇṇapattaṃ ādāya manoramaṃ chattaṃ dhārayamānaṃ vissaṭṭhindriyaṃ kāyadaḷhibahulaṃ	20251	
PA_atk-s05_13a4:2025_13	āgacchantaṃ disvā “imaṃ sakkā gaṇhitu”nti gantvā vanditvā pattaṃ gahetvā “etha, bhante”ti	20251	
PA_atk-s05_13a4:2025_14	gharaṃ ānetvā nisīdāpetvā yāguādīhi parivisitvā katabhattakiccaṃ taṃ bhikkhuṃ “bhante,	20251	
PA_atk-s05_13a4:2025_15	ito paṭṭhāya idhevāgaccheyyāthā”ti āha. Sopi tato paṭṭhāya tattheva gantvā aparabhāge vissāsiko ahosi.	20251	
PA_atk-s05_13a4:2026_0	Athekadivasaṃ mahāupāsikā tassa savanapathe ṭhatvā “imasmiṃ gehe upabhogaparibhogamattā	2026	
PA_atk-s05_13a4:2026_1	atthi, tathārūpo pana me putto vā jāmātā vā gehaṃ vicārituṃ samattho natthī”ti āha.	2026	
PA_atk-s05_13a4:2026_2	So tassā vacanaṃ sutvā “kimatthaṃ nu kho kathetī”ti thokaṃ hadaye viddho viya ahosi.	2026	
PA_atk-s05_13a4:2026_3	Sā dhītaraṃ āha “imaṃ palobhetvā tava vase vattāpehī”ti. Sā tato paṭṭhāya maṇḍitapasādhitā	2026	
PA_atk-s05_13a4:2026_4	itthikuttavilāsehi taṃ palobhesi. Thullakumārikāti na ca thūlasarīrā daṭṭhabbā, thūlā	2026	
PA_atk-s05_13a4:2026_5	vā hotu kisā vā, pañcakāmaguṇikarāgena pana thūlatāya “thullakumārikā”ti vuccati.	2026	
PA_atk-s05_13a4:2026_6	So daharo kilesavasiko hutvā “na dānāhaṃ buddhasāsane patiṭṭhātuṃ sakkhissāmī”ti	2026	
PA_atk-s05_13a4:2026_7	cintetvā “vihāraṃ gantvā pattacīvaraṃ niyyādetvā asukaṭṭhānaṃ nāma gamissāmi, tatra	2026	
PA_atk-s05_13a4:2026_8	me vatthāni pesethā”ti vatvā vihāraṃ gantvā pattacīvaraṃ niyyādetvā “ukkaṇṭhitosmī”ti	2026	
PA_atk-s05_13a4:2026_9	ācariyupajjhāye āha. Te taṃ ādāya satthu santikaṃ netvā “ayaṃ bhikkhu ukkaṇṭhito”ti	2026	
PA_atk-s05_13a4:2026_10	ārocesuṃ. Satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ, bhante”ti	20261	
PA_atk-s05_13a4:2026_11	vutte “kena ukkaṇṭhāpitosī”ti vatvā “thullakumārikāya, bhante”ti vutte “bhikkhu pubbepesā	20261	
PA_atk-s05_13a4:2026_12	tava araññe vasantassa brahmacariyantarāyaṃ katvā mahantaṃ anatthamakāsi, puna tvaṃ	20261	
PA_atk-s05_13a4:2026_13	etameva nissāya kasmā ukkaṇṭhitosī”ti vatvā bhikkhūhi yācito atītaṃ āhari.	20261	
PA_atk-s05_13a4:2027_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhoge brāhmaṇakule	2027	
PA_atk-s05_13a4:2027_1	nibbattitvā uggahitasippo kuṭumbaṃ saṇṭhapesi, athassa bhariyā ekaṃ puttaṃ vijāyitvā	2027	
PA_atk-s05_13a4:2027_2	kālamakāsi. So “yatheva me piyabhariyāya, evaṃ mayipi maraṇaṃ āgamissati, kiṃ me	2027	
PA_atk-s05_13a4:2027_3	gharāvāsena, pabbajissāmī”ti cintetvā kāme pahāya puttaṃ ādāya himavantaṃ pavisitvā	2027	
PA_atk-s05_13a4:2027_4	tena saddhiṃ isipabbajjaṃ pabbajitvā jhānābhiññā nibbattetvā vanamūlaphalāhāro araññe	2027	
PA_atk-s05_13a4:2027_5	vihāsi. Tadā paccantavāsino corā janapadaṃ pavisitvā gāmaṃ paharitvā karamare gahetvā	2027	
PA_atk-s05_13a4:2027_6	bhaṇḍikaṃ ukkhipāpetvā puna paccantaṃ pāpayiṃsu. Tesaṃ antare ekā abhirūpā kumārikā	2027	
PA_atk-s05_13a4:2027_7	kerāṭikapaññāya samannāgatā cintesi “ime amhe gahetvā dāsibhogena paribhuñjissanti,	2027	
PA_atk-s05_13a4:2027_8	ekena upāyena palāyituṃ vaṭṭatī”ti. Sā “sāmi, sarīrakiccaṃ kātukāmāmhi, thokaṃ paṭikkamitvā	2027	
PA_atk-s05_13a4:2027_9	tiṭṭhathā”ti vatvā core vañcetvā palāyitvā araññaṃ pavisantī bodhisattassa puttaṃ	2027	
PA_atk-s05_13a4:2027_10	assame ṭhapetvā phalāphalatthāya gatakāle pubbaṇhasamaye taṃ assamaṃ pāpuṇitvā taṃ	20271	
PA_atk-s05_13a4:2027_11	tāpasakumāraṃ kāmaratiyā palobhetvā sīlamassa bhinditvā attano vase vattetvā “kiṃ	20271	
PA_atk-s05_13a4:2027_12	te araññavāsena, ehi gāmaṃ gantvā vasissāma, tatra hi rūpādayo kāmaguṇā sulabhā”ti	20271	
PA_atk-s05_13a4:2027_13	āha. Sopi “sādhū”ti sampaṭicchitvā “pitā tāva me araññato phalāphalaṃ āharituṃ gato,	20271	
PA_atk-s05_13a4:2027_14	taṃ disvā ubhopi ekatova gamissāmā”ti āha.	20271	
PA_atk-s05_13a4:2028_0	Sā cintesi – “ayaṃ taruṇadārako na kiñci jānāti, pitarā panassa mahallakakāle pabbajitena	2028	
PA_atk-s05_13a4:2028_1	bhavitabbaṃ, so āgantvā ‘idha kiṃ karosī’ti maṃ pothetvā pāde gahetvā kaḍḍhetvā araññe	2028	
PA_atk-s05_13a4:2028_2	khipissati, tasmiṃ anāgateyeva palāyissāmī”ti. Atha naṃ “ahaṃ purato gacchāmi, tvaṃ	2028	
PA_atk-s05_13a4:2028_3	pacchā āgaccheyyāsī”ti vatvā maggasaññaṃ ācikkhitvā pakkāmi. So tassā gatakālato	2028	
PA_atk-s05_13a4:2028_4	paṭṭhāya uppannadomanasso yathā pure kiñci vattaṃ akatvā sasīsaṃ pārupitvā antopaṇṇasālāya	2028	
PA_atk-s05_13a4:2028_5	pajjhāyanto nipajji. Mahāsatto phalāphalaṃ ādāya āgantvā tassā padavalañjaṃ disvā	2028	
PA_atk-s05_13a4:2028_6	“ayaṃ mātugāmassa padavalañjo, “puttassa mama sīlaṃ bhinnaṃ bhavissatī”ti cintento	2028	
PA_atk-s05_13a4:2028_7	paṇṇasālaṃ pavisitvā phalāphalaṃ otāretvā puttaṃ pucchanto paṭhamaṃ gāthamāha –	2028	
PA_atk-s05_13a4:2030	“Na te kaṭṭhāni bhinnāni, na te udakamābhataṃ;	203	
PA_atk-s05_13a4:2031	Aggīpi te na hāpito, kiṃ nu mandova jhāyasī”ti.	203	
PA_atk-s05_13a4:2032	Tattha aggīpi te na hāpitoti aggipi te na jālito. Mandovāti nippañño andhabālo viya.	203	
PA_atk-s05_13a4:2033	So pitu kathaṃ sutvā uṭṭhāya pitaraṃ vanditvā gāraveneva araññavāse anussāhaṃ pavedento gāthādvayamāha –	203	
PA_atk-s05_13a4:2035	“Na ussahe vane vatthuṃ, kassapāmantayāmi taṃ;	203	
PA_atk-s05_13a4:2036	Dukkho vāso araññamhi, raṭṭhaṃ icchāmi gantave.	203	
PA_atk-s05_13a4:2038	“Yathā ahaṃ ito gantvā, yasmiṃ janapade vasaṃ;	203	
PA_atk-s05_13a4:2039	Ācāraṃ brahme sikkheyyaṃ, taṃ dhammaṃ anusāsa ma”nti.	203	
PA_atk-s05_13a4:2040_0	Tattha kassapāmantayāmi tanti kassapa āmantayāmi taṃ. Gantaveti gantuṃ. Ācāranti	2040	
PA_atk-s05_13a4:2040_1	yasmiṃ janapade vasāmi, tattha vasanto yathā ācāraṃ janapadacārittaṃ sikkheyyaṃ jāneyyaṃ,	2040	
PA_atk-s05_13a4:2040_2	taṃ dhammaṃ anusāsa ovadāhīti vadati.	2040	
PA_atk-s05_13a4:2041	Mahāsatto “sādhu, tāta, desacārittaṃ te kathessāmī”ti vatvā gāthādvayamāha –	204	
PA_atk-s05_13a4:2043	“Sace araññaṃ hitvāna, vanamūlaphalāni ca;	204	
PA_atk-s05_13a4:2044	Raṭṭhe rocayase vāsaṃ, taṃ dhammaṃ nisāmehi me.	204	
PA_atk-s05_13a4:2046	“Visaṃ mā paṭisevittho, papātaṃ parivajjaya;	204	
PA_atk-s05_13a4:2047	Paṅke ca mā visīdittho, yatto cāsīvise care”ti.	204	
PA_atk-s05_13a4:2048_0	Tattha dhammanti sace raṭṭhavāsaṃ rocesi, tena hi tvaṃ janapadacārittaṃ dhammaṃ nisāmehi.	2048	
PA_atk-s05_13a4:2048_1	Yatto cāsīviseti āsīvisassa santike yatto paṭiyatto careyyāsi, sakkonto āsīvisaṃ	2048	
PA_atk-s05_13a4:2048_2	parivajjeyyāsīti attho.	2048	
PA_atk-s05_13a4:2049	Tāpasakumāro saṃkhittena bhāsitassa atthaṃ ajānanto pucchi –	204	
PA_atk-s05_13a4:2051	“Kiṃ nu visaṃ papāto vā, paṅko vā brahmacārinaṃ;	205	
PA_atk-s05_13a4:2052	Kaṃ tvaṃ āsīvisaṃ brūsi, taṃ me akkhāhi pucchito”ti.	205	
PA_atk-s05_13a4:2053	Itaropissa byākāsi –	205	
PA_atk-s05_13a4:2055	“Āsavo tāta lokasmiṃ, surā nāma pavuccati;	205	
PA_atk-s05_13a4:2056	Manuñño surabhī vaggu, sādu khuddarasūpamo;	205	
PA_atk-s05_13a4:2057	Visaṃ tadāhu ariyā se, brahmacariyassa nārada.	205	
PA_atk-s05_13a4:2059	“Itthiyo tāta lokasmiṃ, pamattaṃ pamathenti tā;	205	
PA_atk-s05_13a4:2060	Haranti yuvino cittaṃ, tūlaṃ bhaṭṭhaṃva māluto;	206	
PA_atk-s05_13a4:2061	Papāto eso akkhāto, brahmacariyassa nārada.	206	
PA_atk-s05_13a4:2063	“Lābho siloko sakkāro, pūjā parakulesu ca;	206	
PA_atk-s05_13a4:2064	Paṅko eso ca akkhāto, brahmacariyassa nārada.	206	
PA_atk-s05_13a4:2066	“Sasatthā tāta rājāno, āvasanti mahiṃ imaṃ;	206	
PA_atk-s05_13a4:2067	Te tādise manussinde, mahante tāta nārada.	206	
PA_atk-s05_13a4:2069	“Issarānaṃ adhipatīnaṃ, na tesaṃ pādato care;	206	
PA_atk-s05_13a4:2070	Āsīvisoti akkhāto, brahmacariyassa nārada.	207	
PA_atk-s05_13a4:2072	“Bhattattho bhattakāle ca, yaṃ gehamupasaṅkame;	207	
PA_atk-s05_13a4:2073	Yadettha kusalaṃ jaññā, tattha ghāsesanaṃ care.	207	
PA_atk-s05_13a4:2075	“Pavisitvā parakulaṃ, pānatthaṃ bhojanāya vā;	207	
PA_atk-s05_13a4:2076	Mitaṃ khāde mitaṃ bhuñje, na ca rūpe manaṃ kare.	207	
PA_atk-s05_13a4:2078	“Goṭṭhaṃ majjaṃ kirāṭañca, sabhā nikiraṇāni ca;	207	
PA_atk-s05_13a4:2079	Ārakā parivajjehi, yānīva visamaṃ patha”nti.	207	
PA_atk-s05_13a4:2080_0	Tattha āsavoti pupphāsavādi. Visaṃ tadāhūti taṃ āsavasaṅkhātaṃ suraṃ ariyā “brahmacariyassa	2080	
PA_atk-s05_13a4:2080_1	visa”nti vadanti. Pamattanti muṭṭhassatiṃ. Tūlaṃ bhaṭṭhaṃvāti rukkhā bhassitvā patitatūlaṃ	2080	
PA_atk-s05_13a4:2080_2	viya. Akkhātoti buddhādīhi kathito. Silokoti kittivaṇṇo. Sakkāroti añjalikammādi.	2080	
PA_atk-s05_13a4:2080_3	Pūjāti gandhamālādīhi pūjā. Paṅkoti esa osīdāpanaṭṭhena “paṅko”ti akkhāto. Mahanteti	2080	
PA_atk-s05_13a4:2080_4	mahantabhāvappatte. Na tesaṃ pādato careti tesaṃ santike na care, rājakulūpako na	2080	
PA_atk-s05_13a4:2080_5	bhaveyyāsīti attho. Rājāno hi āsīvisā viya muhutteneva kujjhitvā anayabyasanaṃ pāpenti.	2080	
PA_atk-s05_13a4:2080_6	Apica antepurappavesane vuttādīnavavasenapettha attho veditabbo.	2080	
PA_atk-s05_13a4:2081_0	Bhattatthoti bhattena atthiko hutvā. Yadettha kusalanti yaṃ tesu upasaṅkamitabbesu	2081	
PA_atk-s05_13a4:2081_1	gehesu kusalaṃ anavajjaṃ pañcaagocararahitaṃ jāneyyāsi, tattha ghāsesanaṃ careyyāsīti	2081	
PA_atk-s05_13a4:2081_2	attho. Na ca rūpe manaṃ kareti parakule mattaññū hutvā bhojanaṃ bhuñjantopi tattha	2081	
PA_atk-s05_13a4:2081_3	itthirūpe manaṃ mā kareyyāsi, mā cakkhuṃ ummīletvā itthirūpe nimittaṃ gaṇheyyāsīti	2081	
PA_atk-s05_13a4:2081_4	vadati. Goṭṭhaṃ majjaṃ kirāṭanti ayaṃ potthakesu pāṭho, aṭṭhakathāyaṃ pana “goṭṭhaṃ	2081	
PA_atk-s05_13a4:2081_5	majjaṃ kirāsañcā”ti vatvā “goṭṭhanti gunnaṃ ṭhitaṭṭhānaṃ. Majjanti pānāgāraṃ. Kirāsanti	2081	
PA_atk-s05_13a4:2081_6	dhuttakerāṭikajana”nti vuttaṃ. Sabhā nikiraṇāni cāti sabhāyo ca hiraññasuvaṇṇānaṃ	2081	
PA_atk-s05_13a4:2081_7	nikiraṇaṭṭhānāni ca. Ārakāti etāni sabbāni dūrato parivajjeyyāsi. Yānīvāti sappitelayānena	2081	
PA_atk-s05_13a4:2081_8	gacchanto visamaṃ maggaṃ viya.	2081	
PA_atk-s05_13a4:2082_0	Māṇavo pitu kathentasseva satiṃ paṭilabhitvā “tāta, alaṃ me manussapathenā”ti āha.	2082	
PA_atk-s05_13a4:2082_1	Athassa pitā mettādibhāvanaṃ ācikkhi. So tassovāde ṭhatvā na cirasseva jhānābhiññā	2082	
PA_atk-s05_13a4:2082_2	nibbattesi. Ubhopi pitāputtā aparihīnajjhānā kālaṃ katvā brahmaloke nibbattiṃsu.	2082	
PA_atk-s05_13a4:2083	Satthā imaṃ dhammadesanaṃ āharitvā jātakaṃ samodhānesi – “tadā sā kumārikā ayaṃ kumārikā ahosi, tāpasakumāro ukkaṇṭhitabhikkhu, pitā pana ahameva ahosi”nti.	208	
PA_atk-s05_13a4:2084	Cūḷanāradajātakavaṇṇanā catutthā.	208	
PA_atk-s05_13a4:2086	[478] 5. Dūtajātakavaṇṇanā	208	
PA_atk-s05_13a4:2087_0	Dūte te brahme pāhesinti idaṃ satthā jetavane viharanto attano paññāpasaṃsanaṃ ārabbha	2087	
PA_atk-s05_13a4:2087_1	kathesi. Dhammasabhāyaṃ bhikkhū kathaṃ samuṭṭhāpesuṃ “passatha, āvuso, dasabalassa	2087	
PA_atk-s05_13a4:2087_2	upāyakosallaṃ, nandassa sakyaputtassa accharāgaṇaṃ dassetvā arahattaṃ adāsi, cūḷapanthakassa	2087	
PA_atk-s05_13a4:2087_3	pilotikaṃ datvā saha paṭisambhidāhi arahattaṃ adāsi, kammāraputtassa padumaṃ dassetvā	2087	
PA_atk-s05_13a4:2087_4	arahattaṃ adāsi, evaṃ nānāupāyehi satte vinetī”ti. Satthā āgantvā “kāya nuttha, bhikkhave,	2087	
PA_atk-s05_13a4:2087_5	etarahi kathāya sannisinnā”ti pucchitvā “imāya nāmā”ti vutte “na, bhikkhave, tathāgato	2087	
PA_atk-s05_13a4:2087_6	idāneva ‘iminā idaṃ hotī’ti upāyakusalo, pubbepi upāyakusaloyevā”ti vatvā atītaṃ āhari.	2087	
PA_atk-s05_13a4:2088_0	Atīte bārāṇasiyaṃ brahmadatte rajjaṃ kārente janapado ahirañño ahosi. So hi janapadaṃ	2088	
PA_atk-s05_13a4:2088_1	pīḷetvā dhanameva saṃkaḍḍhi. Tadā bodhisatto kāsigāme brāhmaṇakule nibbattitvā vayappatto	2088	
PA_atk-s05_13a4:2088_2	takkasilaṃ gantvā “pacchā dhammena bhikkhaṃ caritvā ācariyadhanaṃ āharissāmī”ti vatvā	2088	
PA_atk-s05_13a4:2088_3	sippaṃ paṭṭhapetvā niṭṭhitasippo anuyogaṃ datvā “ācariya, tumhākaṃ dhanaṃ āharissāmī”ti	2088	
PA_atk-s05_13a4:2088_4	āpucchitvā nikkhamma janapade caranto dhammena samena pariyesitvā satta nikkhe labhitvā	2088	
PA_atk-s05_13a4:2088_5	“ācariyassa dassāmī”ti gacchanto antarāmagge gaṅgaṃ otarituṃ nāvaṃ abhiruhi. Tassa	2088	
PA_atk-s05_13a4:2088_6	tattha nāvāya viparivattamānāya taṃ suvaṇṇaṃ udake pati. So cintesi “dullabhaṃ hiraññaṃ,	2088	
PA_atk-s05_13a4:2088_7	janapade puna ācariyadhane pariyesiyamāne papañco bhavissati, yaṃnūnāhaṃ gaṅgātīreyeva	2088	
PA_atk-s05_13a4:2088_8	nirāhāro nisīdeyyaṃ, tassa me nisinnabhāvaṃ anupubbena rājā jānissati, tato amacce	2088	
PA_atk-s05_13a4:2088_9	pesessati, ahaṃ tehi saddhiṃ na mantessāmi, tato rājā sayaṃ āgamissati, iminā upāyena	2088	
PA_atk-s05_13a4:2088_10	tassa santike ācariyadhanaṃ labhissāmī”ti. So gaṅgātīre uttarisāṭakaṃ pārupitvā yaññasuttaṃ	20881	
PA_atk-s05_13a4:2088_11	bahi ṭhapetvā rajatapaṭṭavaṇṇe vālukatale suvaṇṇapaṭimā viya nisīdi. Taṃ nirāhāraṃ	20881	
PA_atk-s05_13a4:2088_12	nisinnaṃ disvā mahājano “kasmā nisinnosī”ti pucchi, kassaci na kathesi. Punadivase	20881	
PA_atk-s05_13a4:2088_13	dvāragāmavāsino tassa tattha nisinnabhāvaṃ sutvā āgantvā pucchiṃsu, tesampi na kathesi.	20881	
PA_atk-s05_13a4:2088_14	Te tassa kilamathaṃ disvā paridevantā pakkamiṃsu. Tatiyadivase nagaravāsino āgamiṃsu,	20881	
PA_atk-s05_13a4:2088_15	catutthadivase nagarato issarajanā, pañcamadivase rājapurisā. Chaṭṭhadivase rājā	20881	
PA_atk-s05_13a4:2088_16	amacce pesesi, tehipi saddhiṃ na kathesi. Sattamadivase rājā bhayaṭṭito hutvā tassa	20881	
PA_atk-s05_13a4:2088_17	santikaṃ gantvā pucchanto paṭhamaṃ gāthamāha –	20881	
PA_atk-s05_13a4:2090	“Dūte te brahme pāhesiṃ, gaṅgātīrasmi jhāyato;	209	
PA_atk-s05_13a4:2091	Tesaṃ puṭṭho na byākāsi, dukkhaṃ guyhamataṃ nu te”ti.	209	
PA_atk-s05_13a4:2092	Tattha dukkhaṃ guyhamataṃ nu teti kiṃ nu kho, brāhmaṇa, yaṃ tava dukkhaṃ uppannaṃ, taṃ te guyhameva mataṃ, na aññassa ācikkhitabbanti.	209	
PA_atk-s05_13a4:2093	Taṃ sutvā mahāsatto “mahārāja, dukkhaṃ nāma harituṃ samatthasseva ācikkhitabbaṃ, na aññassā”ti vatvā satta gāthā abhāsi –	209	
PA_atk-s05_13a4:2095	“Sace te dukkhamuppajje, kāsīnaṃ raṭṭhavaḍḍhana;	209	
PA_atk-s05_13a4:2096	Mā kho naṃ tassa akkhāhi, yo taṃ dukkhā na mocaye.	209	
PA_atk-s05_13a4:2098	“Yo tassa dukkhajātassa, ekaṅgamapi bhāgaso;	209	
PA_atk-s05_13a4:2099	Vippamoceyya dhammena, kāmaṃ tassa pavedaya.	209	
PA_atk-s05_13a4:2101	“Suvijānaṃ siṅgālānaṃ, sakuṇānañca vassitaṃ;	210	
PA_atk-s05_13a4:2102	Manussavassitaṃ rāja, dubbijānataraṃ tato.	210	
PA_atk-s05_13a4:2104	“Api ce maññatī poso, ñāti mitto sakhāti vā;	210	
PA_atk-s05_13a4:2105	Yo pubbe sumano hutvā, pacchā sampajjate diso.	210	
PA_atk-s05_13a4:2107	“Yo attano dukkhamanānupuṭṭho, pavedaye jantu akālarūpe;	210	
PA_atk-s05_13a4:2108	Ānandino tassa bhavanti mittā, hitesino tassa dukhī bhavanti.	210	
PA_atk-s05_13a4:2110	“Kālañca ñatvāna tathāvidhassa, medhāvinaṃ ekamanaṃ viditvā;	211	
PA_atk-s05_13a4:2111	Akkheyya tibbāni parassa dhīro, saṇhaṃ giraṃ atthavatiṃ pamuñce.	211	
PA_atk-s05_13a4:2113	“Sace ca jaññā avisayhamattano, na te hi mayhaṃ sukhāgamāya;	211	
PA_atk-s05_13a4:2114	Ekova tibbāni saheyya dhīro, saccaṃ hirottappamapekkhamāno”ti.	211	
PA_atk-s05_13a4:2115_0	Tattha uppajjeti sace tava uppajjeyya. Mā akkhāhīti mā kathehi. Dubbijānataraṃ tatoti	2115	
PA_atk-s05_13a4:2115_1	tato tiracchānagatavassitatopi dubbijānataraṃ, tasmā tathato ajānitvā harituṃ asamatthassa	2115	
PA_atk-s05_13a4:2115_2	attano dukkhaṃ na kathetabbamevāti. Api ceti gāthā vuttatthāva. Anānupuṭṭhoti punappunaṃ	2115	
PA_atk-s05_13a4:2115_3	puṭṭho. Pavedayeti katheti. Akālarūpeti akāle. Kālanti attano guyhassa kathanakālaṃ.	2115	
PA_atk-s05_13a4:2115_4	Tathāvidhassāti paṇḍitapurisaṃ attanā saddhiṃ ekamanaṃ viditvā tathāvidhassa ācikkheyya. Tibbānīti dukkhāni.	2115	
PA_atk-s05_13a4:2116_0	Saceti yadi attano dukkhaṃ avisayhaṃ attano vā paresaṃ vā purisakārena atekicchaṃ	2116	
PA_atk-s05_13a4:2116_1	jāneyya. Te hīti te eva lokapaveṇikā, aṭṭhalokadhammāti attho. Idaṃ vuttaṃ hoti –	2116	
PA_atk-s05_13a4:2116_2	atha ayaṃ lokapaveṇī na mayhaṃ eva sukhāgamāya uppannā, aṭṭhahi lokadhammehi parimutto	2116	
PA_atk-s05_13a4:2116_3	nāma natthi, evaṃ sante sukhameva patthentena parassa dukkhāropanaṃ nāma na yuttaṃ,	2116	
PA_atk-s05_13a4:2116_4	netaṃ hirottappasampannena kattabbaṃ, atthi ca me hirī ottappanti saccaṃ saṃvijjamānaṃ	2116	
PA_atk-s05_13a4:2116_5	attani hirottappaṃ apekkhamānova aññassa anārocetvā ekova tibbāni saheyya dhīroti.	2116	
PA_atk-s05_13a4:2117	Evaṃ mahāsatto sattahi gāthāhi rañño dhammaṃ desetvā attano ācariyadhanassa pariyesitabhāvaṃ dassento catasso gāthā abhāsi –	211	
PA_atk-s05_13a4:2119	“Ahaṃ raṭṭhe vicaranto, nigame rājadhāniyo;	211	
PA_atk-s05_13a4:2120	Bhikkhamāno mahārāja, ācariyassa dhanatthiko.	212	
PA_atk-s05_13a4:2122	“Gahapatī rājapurise, mahāsāle ca brāhmaṇe;	212	
PA_atk-s05_13a4:2123	Alatthaṃ satta nikkhāni, suvaṇṇassa janādhipa;	212	
PA_atk-s05_13a4:2124	Te me naṭṭhā mahārāja, tasmā socāmahaṃ bhusaṃ.	212	
PA_atk-s05_13a4:2126	“Purisā te mahārāja, manasānuvicintitā;	212	
PA_atk-s05_13a4:2127	Nālaṃ dukkhā pamocetuṃ, tasmā tesaṃ na byāhariṃ.	212	
PA_atk-s05_13a4:2129	“Tvañca kho me mahārāja, manasānuvicintito;	212	
PA_atk-s05_13a4:2130	Alaṃ dukkhā pamocetuṃ, tasmā tuyhaṃ pavedayi”nti.	213	
PA_atk-s05_13a4:2131_0	Tattha bhikkhamānoti ete gahapatiādayo yācamāno. Te meti te satta nikkhā mama gaṅgaṃ	2131	
PA_atk-s05_13a4:2131_1	tarantassa naṭṭhā, gaṅgāyaṃ patitā. Purisā teti mahārāja, tava dūtapurisā. Anuvicintitāti	2131	
PA_atk-s05_13a4:2131_2	“nālaṃ ime maṃ dukkhā mocetu”nti mayā ñātā. Tasmāti tena kāraṇena tesaṃ attano dukkhaṃ	2131	
PA_atk-s05_13a4:2131_3	nācikkhiṃ. Pavedayinti kathesiṃ.	2131	
PA_atk-s05_13a4:2132	Rājā tassa dhammakathaṃ sutvā “mā cintayi, brāhmaṇa, ahaṃ te ācariyadhanaṃ dassāmī”ti dviguṇadhanamadāsi. Tamatthaṃ pakāsento satthā osānagāthamāha –	213	
PA_atk-s05_13a4:2134	“Tassādāsi pasannatto, kāsīnaṃ raṭṭhavaḍḍhano;	213	
PA_atk-s05_13a4:2135	Jātarūpamaye nikkhe, suvaṇṇassa catuddasā”ti.	213	
PA_atk-s05_13a4:2136	Tattha jātarūpamayeti te suvaṇṇassa catuddasa nikkhe jātarūpamayeyeva adāsi, na yassa vā tassa vā suvaṇṇassāti attho.	213	
PA_atk-s05_13a4:2137	Mahāsatto rañño ovādaṃ datvā ācariyassa dhanaṃ datvā dānādīni puññāni katvā rājāpi tassovāde ṭhito dhammena rajjaṃ kāretvā ubhopi yathākammaṃ gatā.	213	
PA_atk-s05_13a4:2138_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato upāyakusaloyevā”ti	2138	
PA_atk-s05_13a4:2138_1	vatvā jātakaṃ samodhānesi – “tadā rājā ānando ahosi, ācariyo sāriputto, brāhmaṇamāṇavo	2138	
PA_atk-s05_13a4:2138_2	pana ahameva ahosi”nti.	2138	
PA_atk-s05_13a4:2139	Dūtajātakavaṇṇanā pañcamā.	213	
PA_atk-s05_13a4:2141	[479] 6. Kāliṅgabodhijātakavaṇṇanā	214	
PA_atk-s05_13a4:2142_0	Rājā kāliṅgo cakkavattīti idaṃ satthā jetavane viharanto ānandattherena kataṃ mahābodhipūjaṃ	2142	
PA_atk-s05_13a4:2142_1	ārabbha kathesi. Veneyyasaṅgahatthāya hi tathāgate janapadacārikaṃ pakkante sāvatthivāsino	2142	
PA_atk-s05_13a4:2142_2	gandhamālādihatthā jetavanaṃ gantvā aññaṃ pūjanīyaṭṭhānaṃ alabhitvā gandhakuṭidvāre	2142	
PA_atk-s05_13a4:2142_3	pātetvā gacchanti, te uḷārapāmojjā na honti. Taṃ kāraṇaṃ ñatvā anāthapiṇḍiko tathāgatassa	2142	
PA_atk-s05_13a4:2142_4	jetavanaṃ āgatakāle ānandattherassa santikaṃ gantvā “bhante, ayaṃ vihāro tathāgate	2142	
PA_atk-s05_13a4:2142_5	cārikaṃ pakkante nipaccayo hoti, manussānaṃ gandhamālādīhi pūjanīyaṭṭhānaṃ na hoti,	2142	
PA_atk-s05_13a4:2142_6	sādhu, bhante, tathāgatassa imamatthaṃ ārocetvā ekassa pūjanīyaṭṭhānassa sakkuṇeyyabhāvaṃ	2142	
PA_atk-s05_13a4:2142_7	jānāthā”ti āha. So “sādhū”ti sampaṭicchitvā tathāgataṃ pucchi “kati nu kho, bhante,	2142	
PA_atk-s05_13a4:2142_8	cetiyānī”ti? “Tīṇi ānandā”ti. “Katamāni, bhante, tīṇī”ti? “Sārīrikaṃ pāribhogikaṃ	2142	
PA_atk-s05_13a4:2142_9	uddissaka”nti. “Sakkā pana, bhante, tumhesu dharantesuyeva cetiyaṃ kātu”nti. “Ānanda,	2142	
PA_atk-s05_13a4:2142_10	sārīrikaṃ na sakkā kātuṃ. Tañhi buddhānaṃ parinibbānakāle hoti, uddissakaṃ avatthukaṃ	21421	
PA_atk-s05_13a4:2142_11	mamāyanamattameva hoti, buddhehi paribhutto mahābodhirukkho buddhesu dharantesupi	21421	
PA_atk-s05_13a4:2142_12	cetiyamevā”ti. “Bhante, tumhesu pakkantesu jetavanavihāro appaṭisaraṇo hoti, mahājano	21421	
PA_atk-s05_13a4:2142_13	pūjanīyaṭṭhānaṃ na labhati, mahābodhito bījaṃ āharitvā jetavanadvāre ropessāmi, bhante”ti.	21421	
PA_atk-s05_13a4:2142_14	“Sādhu, ānanda, ropehi, evaṃ sante jetavane mama nibaddhavāso viya bhavissatī”ti.	21421	
PA_atk-s05_13a4:2143_0	Thero kosalanarindassa anāthapiṇḍikassa visākhādīnañca ārocetvā jetavanadvāre bodhiropanaṭṭhāne	2143	
PA_atk-s05_13a4:2143_1	āvāṭaṃ khaṇāpetvā mahāmoggallānattheraṃ āha – “bhante, ahaṃ jetavanadvāre bodhiṃ	2143	
PA_atk-s05_13a4:2143_2	ropessāmi, mahābodhito me bodhipakkaṃ āharathā”ti. Thero “sādhū”ti sampaṭicchitvā	2143	
PA_atk-s05_13a4:2143_3	ākāsena bodhimaṇḍaṃ gantvā vaṇṭā parigalantaṃ pakkaṃ bhūmiṃ asampattameva cīvarena	2143	
PA_atk-s05_13a4:2143_4	sampaṭicchitvā gahetvā ānandattherassa adāsi. Ānandatthero “ajja bodhiṃ ropessāmī”ti	2143	
PA_atk-s05_13a4:2143_5	kosalarājādīnaṃ ārocesi. Rājā sāyanhasamaye mahantena parivārena sabbūpakaraṇāni	2143	
PA_atk-s05_13a4:2143_6	gāhāpetvā āgami, tathā anāthapiṇḍiko visākhā ca añño ca saddho jano. Thero mahābodhiropanaṭṭhāne	2143	
PA_atk-s05_13a4:2143_7	mahantaṃ suvaṇṇakaṭāhaṃ ṭhapetvā heṭṭhā chiddaṃ kāretvā gandhakalalassa pūretvā “idaṃ	2143	
PA_atk-s05_13a4:2143_8	bodhipakkaṃ ropehi, mahārājā”ti rañño adāsi. So cintesi “rajjaṃ nāma na sabbakālaṃ	2143	
PA_atk-s05_13a4:2143_9	amhākaṃ hatthe tiṭṭhati, idaṃ mayā anāthapiṇḍikena ropāpetuṃ vaṭṭatī”ti. So taṃ bodhipakkaṃ	2143	
PA_atk-s05_13a4:2143_10	mahāseṭṭhissa hatthe ṭhapesi. Anāthapiṇḍiko gandhakalalaṃ viyūhitvā tattha pātesi.	21431	
PA_atk-s05_13a4:2143_11	Tasmiṃ tassa hatthato muttamatteyeva sabbesaṃ passantānaññeva naṅgalasīsappamāṇo	21431	
PA_atk-s05_13a4:2143_12	bodhikhandho paṇṇāsahatthubbedho uṭṭhahi, catūsu disāsu uddhañcāti pañca mahāsākhā	21431	
PA_atk-s05_13a4:2143_13	paṇṇāsahatthāva nikkhamiṃsu. Iti so taṅkhaṇaññeva vanappatijeṭṭhako hutvā aṭṭhāsi.	21431	
PA_atk-s05_13a4:2143_14	Rājā aṭṭhārasamatte suvaṇṇarajataghaṭe gandhodakena pūretvā nīluppalahatthakādipaṭimaṇḍite	21431	
PA_atk-s05_13a4:2143_15	mahābodhiṃ parikkhipitvā puṇṇaghaṭe paṭipāṭiyā ṭhapesi, sattaratanamayaṃ vedikaṃ	21431	
PA_atk-s05_13a4:2143_16	kāresi, suvaṇṇamissakaṃ vālukaṃ okiri, pākāraparikkhepaṃ kāresi, sattaratanamayaṃ	21431	
PA_atk-s05_13a4:2143_17	dvārakoṭṭhakaṃ kāresi, sakkāro mahā ahosi.	21431	
PA_atk-s05_13a4:2144_0	Thero tathāgataṃ upasaṅkamitvā “bhante, tumhehi mahābodhimūle samāpannasamāpattiṃ	2144	
PA_atk-s05_13a4:2144_1	mayā ropitabodhimūle nisīditvā mahājanassa hitatthāya samāpajjathā”ti āha. “Ānanda,	2144	
PA_atk-s05_13a4:2144_2	kiṃ kathesi, mayi mahābodhimūle samāpannasamāpattiṃ samāpajjitvā nisinne añño padeso	2144	
PA_atk-s05_13a4:2144_3	dhāretuṃ na sakkotī”ti. “Bhante, mahājanassa hitatthāya imassa bhūmippadesassa dhuvaniyāmena	2144	
PA_atk-s05_13a4:2144_4	samāpattisukhena taṃ bodhimūlaṃ paribhuñjathā”ti. Satthā ekarattiṃ samāpattisukhena	2144	
PA_atk-s05_13a4:2144_5	paribhuñji. Thero kosalarājādīnaṃ kathetvā bodhimahaṃ nāma kāresi. Sopi kho bodhirukkho	2144	
PA_atk-s05_13a4:2144_6	ānandattherena ropitattā ānandabodhiyevāti paññāyittha. Tadā bhikkhū dhammasabhāyaṃ	2144	
PA_atk-s05_13a4:2144_7	kathaṃ samuṭṭhāpesuṃ “āvuso āyasmā ānando dharanteyeva tathāgate bodhiṃ ropetvā mahāpūjaṃ	2144	
PA_atk-s05_13a4:2144_8	kāresi, aho mahāguṇo thero”ti. Satthā āgantvā “kāya nuttha, bhikkhave, etarahi kathāya	2144	
PA_atk-s05_13a4:2144_9	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi ānando	2144	
PA_atk-s05_13a4:2144_10	saparivāresu catūsu mahādīpesu manusse gahetvā bahugandhamālādīni āharitvā mahābodhimaṇḍe	21441	
PA_atk-s05_13a4:2144_11	bodhimahaṃ kāresiyevā”ti vatvā atītaṃ āhari.	21441	
PA_atk-s05_13a4:2145_0	Atīte kaliṅgaraṭṭhe dantapuranagare kāliṅgo nāma rājā rajjaṃ kāresi. Tassa mahākāliṅgo,	2145	
PA_atk-s05_13a4:2145_1	cūḷakāliṅgoti dve puttā ahesuṃ. Nemittakā “jeṭṭhaputto pitu accayena rajjaṃ kāressati,	2145	
PA_atk-s05_13a4:2145_2	kaniṭṭho pana isipabbajjaṃ pabbajitvā bhikkhāya carissati, putto panassa cakkavattī	2145	
PA_atk-s05_13a4:2145_3	bhavissatī”ti byākariṃsu. Aparabhāge jeṭṭhaputto pitu accayena rājā ahosi, kaniṭṭho	2145	
PA_atk-s05_13a4:2145_4	pana uparājā. So “putto kira me cakkavattī bhavissatī”ti puttaṃ nissāya mānaṃ akāsi.	2145	
PA_atk-s05_13a4:2145_5	Rājā asahanto “cūḷakāliṅgaṃ gaṇhā”ti ekaṃ atthacarakaṃ āṇāpesi. So gantvā “kumāra,	2145	
PA_atk-s05_13a4:2145_6	rājā taṃ gaṇhāpetukāmo, tava jīvitaṃ rakkhāhī”ti āha. So attano lañjanamuddikañca	2145	
PA_atk-s05_13a4:2145_7	sukhumakambalañca khaggañcāti imāni tīṇi atthacarakāmaccassa dassetvā “imāya saññāya	2145	
PA_atk-s05_13a4:2145_8	mama puttassa rajjaṃ dadeyyāthā”ti vatvā araññaṃ pavisitvā ramaṇīye bhūmibhāge assamaṃ	2145	
PA_atk-s05_13a4:2145_9	katvā isipabbajjaṃ pabbajitvā nadītīre vāsaṃ kappesi.	2145	
PA_atk-s05_13a4:2146_0	Maddaraṭṭhepi sāgalanagare maddarañño aggamahesī dhītaraṃ vijāyi. Taṃ nemittakā “ayaṃ	2146	
PA_atk-s05_13a4:2146_1	bhikkhaṃ caritvā jīvikaṃ kappessati, putto panassā cakkavattī bhavissatī”ti byākariṃsu.	2146	
PA_atk-s05_13a4:2146_2	Sakalajambudīpe rājāno taṃ pavattiṃ sutvā ekappahāreneva āgantvā sāgalanagaraṃ rundhiṃsu.	2146	
PA_atk-s05_13a4:2146_3	Maddarājā cintesi “sacāhaṃ imaṃ ekassa dassāmi, sesarājāno kujjhissanti, mama dhītaraṃ	2146	
PA_atk-s05_13a4:2146_4	rakkhissāmī”ti dhītarañca bhariyañca gahetvā aññātakavesena palāyitvā araññaṃ pavisitvā	2146	
PA_atk-s05_13a4:2146_5	cūḷakāliṅgakumārassa assamapadato uparibhāge assamaṃ katvā pabbajitvā uñchācariyāya	2146	
PA_atk-s05_13a4:2146_6	jīvikaṃ kappento tattha paṭivasati. Mātāpitaro “dhītaraṃ rakkhissāmā”ti taṃ assamapade	2146	
PA_atk-s05_13a4:2146_7	katvā phalāphalatthāya gacchanti. Sā tesaṃ gatakāle nānāpupphāni gahetvā pupphacumbaṭakaṃ	2146	
PA_atk-s05_13a4:2146_8	katvā gaṅgātīre ṭhapitasopānapanti viya jāto eko supupphito ambarukkho atthi, taṃ	2146	
PA_atk-s05_13a4:2146_9	abhiruhitvā kīḷitvā pupphacumbaṭakaṃ udake khipi. Taṃ ekadivasaṃ gaṅgāyaṃ nhāyantassa	2146	
PA_atk-s05_13a4:2146_10	cūḷakāliṅgakumārassa sīse laggi. So taṃ oloketvā “idaṃ ekāya itthiyā kataṃ, no ca	21461	
PA_atk-s05_13a4:2146_11	kho mahallikāya, taruṇakumārikāya katakammaṃ, vīmaṃsissāmi tāva na”nti kilesavasena	21461	
PA_atk-s05_13a4:2146_12	uparigaṅgaṃ gantvā tassā ambarukkhe nisīditvā madhurena sarena gāyantiyā saddaṃ sutvā	21461	
PA_atk-s05_13a4:2146_13	rukkhamūlaṃ gantvā taṃ disvā “bhadde, kā nāma tva”nti āha. “Manussitthīhamasmi sāmī”ti.	21461	
PA_atk-s05_13a4:2146_14	“Tena hi otarāhī”ti. “Na sakkā sāmi, ahaṃ khattiyā”ti. “Bhadde, ahampi khattiyoyeva,	21461	
PA_atk-s05_13a4:2146_15	otarāhī”ti. Sāmi, na vacanamatteneva khattiyo hoti, yadisi khattiyo, khattiyamāyaṃ	21461	
PA_atk-s05_13a4:2146_16	kathehī”ti. Te ubhopi aññamaññaṃ khattiyamāyaṃ kathayiṃsu. Rājadhītā otari.	21461	
PA_atk-s05_13a4:2147_0	Te aññamaññaṃ ajjhācāraṃ cariṃsu. Sā mātāpitūsu āgatesu tassa kāliṅgarājaputtabhāvañceva	2147	
PA_atk-s05_13a4:2147_1	araññaṃ paviṭṭhakāraṇañca vitthārena tesaṃ kathesi. Te “sādhū”ti sampaṭicchitvā taṃ	2147	
PA_atk-s05_13a4:2147_2	tassa adaṃsu. Tesaṃ piyasaṃvāsena vasantānaṃ rājadhītā gabbhaṃ labhitvā dasamāsaccayena	2147	
PA_atk-s05_13a4:2147_3	dhaññapuññalakkhaṇasampannaṃ puttaṃ vijāyi, “kāliṅgo”tissa nāmaṃ akaṃsu. So vayappatto	2147	
PA_atk-s05_13a4:2147_4	pitu ceva ayyakassa ca santike sabbasippānaṃ nipphattiṃ pāpuṇi. Athassa pitā nakkhattayogavasena	2147	
PA_atk-s05_13a4:2147_5	bhātu matabhāvaṃ ñatvā “tāta, mā tvaṃ araññe vasa, petteyyo te mahākāliṅgo kālakato,	2147	
PA_atk-s05_13a4:2147_6	tvaṃ dantapuranagaraṃ gantvā kulasantakaṃ sakalarajjaṃ gaṇhāhī”ti vatvā attanā ānītaṃ	2147	
PA_atk-s05_13a4:2147_7	muddikañca kambalañca khaggañca datvā “tāta, dantapuranagare asukavīthiyaṃ amhākaṃ	2147	
PA_atk-s05_13a4:2147_8	atthacarako amacco atthi, tassa gehe sayanamajjhe otaritvā imāni tīṇi ratanāni tassa	2147	
PA_atk-s05_13a4:2147_9	dassetvā mama puttabhāvaṃ ācikkha, so taṃ rajje patiṭṭhāpessatī”ti uyyojesi. So mātāpitaro	2147	
PA_atk-s05_13a4:2147_10	ca ayyakāyyike ca vanditvā puññamahiddhiyā ākāsena gantvā amaccassa sayanapiṭṭheyeva	21471	
PA_atk-s05_13a4:2147_11	otaritvā “kosi tva”nti puṭṭho “cūḷakāliṅgassa puttomhī”ti ācikkhitvā tāni ratanāni	21471	
PA_atk-s05_13a4:2147_12	dassesi. Amacco rājaparisāya ārocesi. Amaccā nagaraṃ alaṅkārāpetvā tassa setacchattaṃ ussāpayiṃsu.	21471	
PA_atk-s05_13a4:2148_0	Athassa kāliṅgabhāradvājo nāma purohito tassa dasa cakkavattivattāni ācikkhi. So	2148	
PA_atk-s05_13a4:2148_1	taṃ vattaṃ pūresi. Athassa pannarasauposathadivase cakkadahato cakkaratanaṃ, uposathakulato	2148	
PA_atk-s05_13a4:2148_2	hatthiratanaṃ, valāhakakulato assaratanaṃ, vepullapabbatato maṇiratanaṃ āgami, itthiratanagahapatiratanapariṇāyakaratanāni	2148	
PA_atk-s05_13a4:2148_3	pātubhavanti. So sakalacakkavāḷagabbhe rajjaṃ gaṇhitvā ekadivasañca chattiṃsayojanāya	2148	
PA_atk-s05_13a4:2148_4	parisāya parivuto sabbasetaṃ kelāsakūṭapaṭibhāgaṃ hatthiṃ āruyha mahantena sirivilāsena	2148	
PA_atk-s05_13a4:2148_5	mātāpitūnaṃ santikaṃ pāyāsi. Athassa sabbabuddhānaṃ jayapallaṅkassa pathavīnābhibhūtassa	2148	
PA_atk-s05_13a4:2148_6	mahābodhimaṇḍassa uparibhāge nāgo gantuṃ nāsakkhi. Rājā punappunaṃ codesi, so nāsakkhiyeva.	2148	
PA_atk-s05_13a4:2148_7	Tamatthaṃ pakāsento satthā paṭhamaṃ gāthamāha –	2148	
PA_atk-s05_13a4:2150	“Rājā kāliṅgo cakkavatti, dhammena pathavimanusāsaṃ;	215	
PA_atk-s05_13a4:2151	Agamā bodhisamīpaṃ, nāgena mahānubhāvenā”ti.	215	
PA_atk-s05_13a4:2152_0	Atha rañño purohito raññā saddhiṃ gacchanto “ākāse āvaraṇaṃ nāma natthi, kiṃ nu kho	2152	
PA_atk-s05_13a4:2152_1	rājā hatthiṃ pesetuṃ na sakkoti, vīmaṃsissāmī”ti ākāsato oruyha sabbabuddhānaṃyeva	2152	
PA_atk-s05_13a4:2152_2	jayapallaṅkaṃ pathavīnābhimaṇḍalabhūtaṃ bhūmibhāgaṃ passi. Tadā kira tattha aṭṭharājakarīsamatte	2152	
PA_atk-s05_13a4:2152_3	ṭhāne kesamassumattampi tiṇaṃ nāma natthi, rajatapaṭṭavaṇṇavālukā vippakiṇṇā honti,	2152	
PA_atk-s05_13a4:2152_4	samantā tiṇalatāvanappatiyo bodhimaṇḍaṃ padakkhiṇaṃ katvā āvaṭṭetvā bodhimaṇḍābhimukhāva	2152	
PA_atk-s05_13a4:2152_5	aṭṭhaṃsu. Brāhmaṇo taṃ bhūmibhāgaṃ oloketvā “idañhi sabbabuddhānaṃ sabbakilesaviddhaṃsanaṭṭhānaṃ,	2152	
PA_atk-s05_13a4:2152_6	imassa uparibhāge sakkādīhipi na sakkā gantu”nti cintetvā kāliṅgarañño santikaṃ gantvā	2152	
PA_atk-s05_13a4:2152_7	bodhimaṇḍassa vaṇṇaṃ kathetvā rājānaṃ “otarā”ti āha. Tamatthaṃ pakāsento satthā imā gāthā āha –	2152	
PA_atk-s05_13a4:2154	“Kāliṅgo bhāradvājo ca, rājānaṃ kāliṅgaṃ samaṇakolaññaṃ;	215	
PA_atk-s05_13a4:2155	Cakkaṃ vattayato pariggahetvā, pañjalī idamavoca.	215	
PA_atk-s05_13a4:2157	“Paccoroha mahārāja, bhūmibhāgo yathā samaṇuggato;	215	
PA_atk-s05_13a4:2158	Idha anadhivarā buddhā, abhisambuddhā virocanti.	215	
PA_atk-s05_13a4:2160	“Padakkhiṇato āvaṭṭā, tiṇalatā asmiṃ bhūmibhāgasmiṃ;	216	
PA_atk-s05_13a4:2161	Pathaviyā nābhiyaṃ maṇḍo, iti no sutaṃ mante mahārāja.	216	
PA_atk-s05_13a4:2163	“Sāgarapariyantāya, mediniyā sabbabhūtadharaṇiyā;	216	
PA_atk-s05_13a4:2164	Pathaviyā ayaṃ maṇḍo, orohitvā namo karohi.	216	
PA_atk-s05_13a4:2166	“Ye te bhavanti nāgā ca, abhijātā ca kuñjarā;	216	
PA_atk-s05_13a4:2167	Ettāvatā padesaṃ te, nāgā neva mupayanti.	216	
PA_atk-s05_13a4:2169	“Abhijāto nāgo kāmaṃ, pesehi kuñjaraṃ dantiṃ;	216	
PA_atk-s05_13a4:2170	Ettāvatā padeso, sakkā nāgena mupagantuṃ.	217	
PA_atk-s05_13a4:2172	“Taṃ sutvā rājā kāliṅgo, veyyañjanikavaco nisāmetvā;	217	
PA_atk-s05_13a4:2173	Sampesesi nāgaṃ ñassāma, mayaṃ yathimassidaṃ vacanaṃ.	217	
PA_atk-s05_13a4:2175	“Sampesito ca raññā, nāgo koñcova abhinaditvāna;	217	
PA_atk-s05_13a4:2176	Paṭisakkitvā nisīdi, garuṃva bhāraṃ asahamāno”ti.	217	
PA_atk-s05_13a4:2177_0	Tattha samaṇakolaññanti tāpasānaṃ puttaṃ. Cakkaṃ vattayatoti cakkaṃ vattayamānaṃ,	2177	
PA_atk-s05_13a4:2177_1	cakkavattinti attho. Pariggahetvāti bhūmibhāgaṃ vīmaṃsitvā. Samaṇuggatoti sabbabuddhehi	2177	
PA_atk-s05_13a4:2177_2	vaṇṇito. Anadhivarāti atulyā appameyyā. Virocantīti vihatasabbakilesandhakārā taruṇasūriyā	2177	
PA_atk-s05_13a4:2177_3	viya idha nisinnā virocanti. Tiṇalatāti tiṇāni ca latāyo ca. Maṇḍoti catunahutādhikadviyojanasatasahassabahalāya	2177	
PA_atk-s05_13a4:2177_4	pathaviyā maṇḍo sāro nābhibhūto acalaṭṭhānaṃ, kappe saṇṭhahante paṭhamaṃ saṇṭhahati,	2177	
PA_atk-s05_13a4:2177_5	vinassante pacchā vinassati. Iti no sutanti evaṃ amhehi lakkhaṇamantavasena sutaṃ.	2177	
PA_atk-s05_13a4:2177_6	Orohitvāti ākāsato otaritvā imassa sabbabuddhānaṃ kilesaviddhaṃsanaṭṭhānassa namo	2177	
PA_atk-s05_13a4:2177_7	karohi, pūjāsakkāraṃ karohi.	2177	
PA_atk-s05_13a4:2178_0	Ye teti ye cakkavattirañño hatthiratanasaṅkhātā uposathakule nibbattanāgā. Ettāvatāti	2178	
PA_atk-s05_13a4:2178_1	sabbepi te ettakaṃ padesaṃ neva upayanti, koṭṭiyamānāpi na upagacchantiyeva. Abhijātoti	2178	
PA_atk-s05_13a4:2178_2	gocariyādīni aṭṭha hatthikulāni abhibhavitvā atikkamitvā uposathakule jāto. Kuñjaranti	2178	
PA_atk-s05_13a4:2178_3	uttamaṃ. Ettāvatāti ettako padeso sakkā etena nāgena upagantuṃ, ito uttari na sakkā,	2178	
PA_atk-s05_13a4:2178_4	abhikaṅkhanto vajiraṅkusena saññaṃ datvā pesehīti. Veyyañjanikavaco nisāmetvāti bhikkhave,	2178	
PA_atk-s05_13a4:2178_5	so rājā tassa lakkhaṇapāṭhakassa veyyañjanikassa kāliṅgabhāradvājassa vaco nisāmetvā	2178	
PA_atk-s05_13a4:2178_6	upadhāretvā “ñassāma mayaṃ yathā imassa vacanaṃ yadi vā saccaṃ yadi vā alika”nti	2178	
PA_atk-s05_13a4:2178_7	vīmaṃsanto nāgaṃ pesesīti attho. Koñcova abhinaditvānāti bhikkhave, so nāgo tena	2178	
PA_atk-s05_13a4:2178_8	raññā vajiraṅkusena codetvā pesito koñcasakuṇo viya naditvā paṭisakkitvā soṇḍaṃ ukkhipitvā	2178	
PA_atk-s05_13a4:2178_9	gīvaṃ unnāmetvā garuṃ bhāraṃ vahituṃ asakkonto viya ākāseyeva nisīdi.	2178	
PA_atk-s05_13a4:2179_0	So tena punappunaṃ vijjhiyamāno vedanaṃ sahituṃ asakkonto kālamakāsi. Rājā panassa	2179	
PA_atk-s05_13a4:2179_1	matabhāvaṃ ajānanto piṭṭhe nisinnova ahosi. Kāliṅgabhāradvājo “mahārāja, tava nāgo	2179	
PA_atk-s05_13a4:2179_2	niruddho, aññaṃ hatthiṃ saṅkamā”ti āha. Tamatthaṃ pakāsento satthā dasamaṃ gāthamāha –	2179	
PA_atk-s05_13a4:2181	“Kāliṅgabhāradvājo, nāgaṃ khīṇāyukaṃ viditvāna;	218	
PA_atk-s05_13a4:2182	Rājānaṃ kāliṅgaṃ, taramāno ajjhabhāsittha;	218	
PA_atk-s05_13a4:2183	Aññaṃ saṅkama nāgaṃ, nāgo khīṇāyuko mahārājā”ti.	218	
PA_atk-s05_13a4:2184_0	Tattha nāgo khīṇāyukoti nāgo te jīvitakkhayaṃ patto, yaṃ kiñci karontena na sakkā	2184	
PA_atk-s05_13a4:2184_1	piṭṭhe nisinnena bodhimaṇḍamatthakena gantuṃ. Aññaṃ nāgaṃ saṅkamāti rañño puññiddhibalena	2184	
PA_atk-s05_13a4:2184_2	añño nāgo uposathakulato āgantvā piṭṭhiṃ upanāmesi.	2184	
PA_atk-s05_13a4:2185	Rājā tassa piṭṭhiyaṃ nisīdi. Tasmiṃ khaṇe matahatthī bhūmiyaṃ pati. Tamatthaṃ pakāsento satthā itaraṃ gāthamāha –	218	
PA_atk-s05_13a4:2187	“Taṃ sutvā kāliṅgo, taramāno saṅkamī nāgaṃ;	218	
PA_atk-s05_13a4:2188	Saṅkanteva raññe nāgo, tattheva pati bhumyā;	218	
PA_atk-s05_13a4:2189	Veyyañjanikavaco, yathā tathā ahu nāgo”ti.	218	
PA_atk-s05_13a4:2190	Atha rājā ākāsato oruyha bodhimaṇḍaṃ oloketvā pāṭihāriyaṃ disvā bhāradvājassa thutiṃ karonto āha –	219	
PA_atk-s05_13a4:2192	“Kāliṅgo rājā kāliṅgaṃ, brāhmaṇaṃ etadavoca;	219	
PA_atk-s05_13a4:2193	Tvameva asi sambuddho, sabbaññū sabbadassāvī”ti.	219	
PA_atk-s05_13a4:2194	Brāhmaṇo taṃ anadhivāsento attānaṃ nīcaṭṭhāne ṭhapetvā buddheyeva ukkhipitvā vaṇṇesi. Tamatthaṃ pakāsento satthā imā gāthā abhāsi –	219	
PA_atk-s05_13a4:2196	“Taṃ anadhivāsento kāliṅga, brāhmaṇo idamavoca;	219	
PA_atk-s05_13a4:2197	Veyyañjanikā hi mayaṃ, buddhā sabbaññuno mahārāja.	219	
PA_atk-s05_13a4:2199	“Sabbaññū sabbavidū ca, buddhā na lakkhaṇena jānanti;	219	
PA_atk-s05_13a4:2200	Āgamabalasā hi mayaṃ, buddhā sabbaṃ pajānantī”ti.	220	
PA_atk-s05_13a4:2201_0	Tattha veyyañjanikāti mahārāja, mayaṃ byañjanaṃ disvā byākaraṇasamatthā sutabuddhā	2201	
PA_atk-s05_13a4:2201_1	nāma, buddhā pana sabbaññū sabbavidū. Buddhā hi atītādibhedaṃ sabbaṃ jānanti ceva	2201	
PA_atk-s05_13a4:2201_2	passanti ca, sabbaññutaññāṇena te sabbaṃ jānanti, na lakkhaṇena. Mayaṃ pana āgamabalasā	2201	
PA_atk-s05_13a4:2201_3	attano sippabaleneva jānāma, tañca ekadesameva, buddhā pana sabbaṃ pajānantīti.	2201	
PA_atk-s05_13a4:2202_0	Rājā buddhaguṇe sutvā somanassappatto hutvā sakalacakkavāḷavāsikehi bahugandhamālaṃ	2202	
PA_atk-s05_13a4:2202_1	āharāpetvā mahābodhimaṇḍe sattāhaṃ vasitvā mahābodhipūjaṃ kāresi. Tamatthaṃ pakāsento	2202	
PA_atk-s05_13a4:2202_2	satthā imaṃ gāthādvayamāha –	2202	
PA_atk-s05_13a4:2204	“Mahayitvā sambodhiṃ, nānāturiyehi vajjamānehi;	220	
PA_atk-s05_13a4:2205	Mālāvilepanaṃ abhiharitvā, atha rājā manupāyāsi.	220	
PA_atk-s05_13a4:2207	“Saṭṭhi vāhasahassāni, pupphānaṃ sannipātayi;	220	
PA_atk-s05_13a4:2208	Pūjesi rājā kāliṅgo, bodhimaṇḍamanuttara”nti.	220	
PA_atk-s05_13a4:2209_0	Tattha manupāyāsīti mātāpitūnaṃ santikaṃ agamāsi. So mahābodhimaṇḍe aṭṭhārasahatthaṃ	2209	
PA_atk-s05_13a4:2209_1	suvaṇṇatthambhaṃ ussāpesi. Tassa sattaratanamayā vedikā kāresi, ratanamissakaṃ vālukaṃ	2209	
PA_atk-s05_13a4:2209_2	okirāpetvā pākāraparikkhittaṃ kāresi, sattaratanamayaṃ dvārakoṭṭhakaṃ kāresi, devasikaṃ	2209	
PA_atk-s05_13a4:2209_3	pupphānaṃ saṭṭhivāhasahassāni sannipātayi, evaṃ bodhimaṇḍaṃ pūjesi. Pāḷiyaṃ pana	2209	
PA_atk-s05_13a4:2209_4	“saṭṭhi vāhasahassāni pupphāna”nti ettakameva āgataṃ.	2209	
PA_atk-s05_13a4:2210	Evaṃ mahābodhipūjaṃ katvā mātāpitaro ayyakāyyike ca ādāya dantapurameva ānetvā dānādīni puññāni katvā tāvatiṃsabhavane nibbatti.	221	
PA_atk-s05_13a4:2211_0	Satthā imaṃ dhammadesanaṃ āharitvā “na, bhikkhave, idāneva, pubbepi ānando bodhipūjaṃ	2211	
PA_atk-s05_13a4:2211_1	kāresiyevā”ti vatvā jātakaṃ samodhānesi – “tadā māṇavakakāliṅgo ānando ahosi, kāliṅgabhāradvājo	2211	
PA_atk-s05_13a4:2211_2	pana ahameva ahosi”nti.	2211	
PA_atk-s05_13a4:2212	Kāliṅgabodhijātakavaṇṇanā chaṭṭhā.	221	
PA_atk-s05_13a4:2214	[480] 7. Akittijātakavaṇṇanā	221	
PA_atk-s05_13a4:2215_0	Akittiṃ disvā sammantanti idaṃ satthā jetavane viharanto ekaṃ sāvatthivāsiṃ dānapatiṃ	2215	
PA_atk-s05_13a4:2215_1	upāsakaṃ ārabbha kathesi. So kira satthāraṃ nimantetvā sattāhaṃ buddhappamukhassa	2215	
PA_atk-s05_13a4:2215_2	bhikkhusaṅghassa mahādānaṃ datvā pariyosānadivase ariyasaṅghassa sabbaparikkhāre	2215	
PA_atk-s05_13a4:2215_3	adāsi. Athassa satthā parisamajjheyeva anumodanaṃ karonto “upāsaka, mahā te pariccāgo,	2215	
PA_atk-s05_13a4:2215_4	aho dukkaraṃ tayā kataṃ, ayañhi dānavaṃso nāma porāṇakapaṇḍitānaṃ vaṃso, dānaṃ nāma	2215	
PA_atk-s05_13a4:2215_5	gihināpi pabbajitenāpi dātabbameva. Porāṇakapaṇḍitā pana pabbajitvā araññe vasantāpi	2215	
PA_atk-s05_13a4:2215_6	aloṇakaṃ vidhūpanaṃ udakamattasittaṃ kārapaṇṇaṃ khādamānāpi sampattayācakānaṃ yāvadatthaṃ	2215	
PA_atk-s05_13a4:2215_7	datvā sayaṃ pītisukhena yāpayiṃsū”ti vatvā “bhante, idaṃ tāva sabbaparikkhāradānaṃ	2215	
PA_atk-s05_13a4:2215_8	mahājanassa pākaṭaṃ, tumhehi vuttaṃ apākaṭaṃ, taṃ no kathethā”ti tena yācito atītaṃ āhari.	2215	
PA_atk-s05_13a4:2216_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālassa	2216	
PA_atk-s05_13a4:2216_1	kule nibbatti, “akittī”tissa nāmaṃ kariṃsu. Tassa padasā gamanakāle bhaginīpi jāyi,	2216	
PA_atk-s05_13a4:2216_2	“yasavatī”tissā nāmaṃ kariṃsu. Mahāsatto soḷasavassakāle takkasilaṃ gantvā sabbasippāni	2216	
PA_atk-s05_13a4:2216_3	uggaṇhitvā paccāgami. Athassa mātāpitaro kālamakaṃsu. So tesaṃ petakiccāni kāretvā	2216	
PA_atk-s05_13a4:2216_4	dhanavilokanaṃ karonto “asuko nāma ettakaṃ dhanaṃ saṇṭhapetvā atīto, asuko ettaka”nti	2216	
PA_atk-s05_13a4:2216_5	vacanaṃ sutvā saṃviggamānaso hutvā “idaṃ dhanameva paññāyati, na dhanassa saṃhārakā,	2216	
PA_atk-s05_13a4:2216_6	sabbe imaṃ dhanaṃ pahāyeva gatā, ahaṃ pana taṃ ādāya gamissāmī”ti bhaginiṃ pakkosāpetvā	2216	
PA_atk-s05_13a4:2216_7	“tvaṃ imaṃ dhanaṃ paṭipajjāhī”ti āha. “Tumhākaṃ pana ko ajjhāsayo”ti? “Pabbajitukāmomhī”ti.	2216	
PA_atk-s05_13a4:2216_8	“Bhātika, ahaṃ tumhehi chaḍḍitaṃ kheḷaṃ na sirasā sampaṭicchāmi, na me iminā attho,	2216	
PA_atk-s05_13a4:2216_9	ahampi pabbajissāmī”ti. So rājānaṃ āpucchitvā bheriṃ carāpesi “dhanena atthikā akittipaṇḍitassa	2216	
PA_atk-s05_13a4:2216_10	gehaṃ āgacchantū”ti.	22161	
PA_atk-s05_13a4:2217_0	So sattāhaṃ mahādānaṃ pavattetvā dhane akhīyamāne cintesi “ime saṅkhārā khīyanti,	2217	
PA_atk-s05_13a4:2217_1	kiṃ me dhanakīḷāya, atthikā taṃ gaṇhissantī”ti nivesanadvāraṃ vivaritvā “dinnaññeva	2217	
PA_atk-s05_13a4:2217_2	harantū”ti sahiraññasuvaṇṇaṃ gehaṃ pahāya ñātimaṇḍalassa paridevantassa bhaginiṃ	2217	
PA_atk-s05_13a4:2217_3	gahetvā bārāṇasito nikkhami. Yena dvārena nikkhami, taṃ akittidvāraṃ nāma jātaṃ,	2217	
PA_atk-s05_13a4:2217_4	yena titthena nadiṃ otiṇṇo, tampi akittititthaṃ nāma jātaṃ. So dve tīṇi yojanāni	2217	
PA_atk-s05_13a4:2217_5	gantvā ramaṇīye ṭhāne paṇṇasālaṃ katvā bhaginiyā saddhiṃ pabbaji. Tassa pabbajitakālato	2217	
PA_atk-s05_13a4:2217_6	paṭṭhāya bahugāmanigamarājadhānivāsino pabbajiṃsu. Mahāparivāro ahosi, mahālābhasakkāro	2217	
PA_atk-s05_13a4:2217_7	nibbatti, buddhuppādakālo viya pavatti. Atha mahāsatto “ayaṃ lābhasakkāro mahā, parivāropi	2217	
PA_atk-s05_13a4:2217_8	mahanto, mayā ekakeneva viharituṃ vaṭṭatī”ti cintetvā avelāya antamaso bhaginimpi	2217	
PA_atk-s05_13a4:2217_9	ajānāpetvā ekakova nikkhamitvā anupubbena damiḷaraṭṭhaṃ patvā kāvīrapaṭṭanasamīpe	2217	
PA_atk-s05_13a4:2217_10	uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So	22171	
PA_atk-s05_13a4:2217_11	taṃ jigucchitvā chaḍḍetvā ākāsena gantvā nāgadīpasamīpe kāradīpe otari. Tadā kāradīpo	22171	
PA_atk-s05_13a4:2217_12	ahidīpo nāma ahosi. So tattha mahantaṃ kārarukkhaṃ upanissāya paṇṇasālaṃ māpetvā	22171	
PA_atk-s05_13a4:2217_13	vāsaṃ kappesi. Tattha tassa vasanabhāvaṃ na koci jānāti. Athassa bhaginī bhātaraṃ	22171	
PA_atk-s05_13a4:2217_14	gavesamānā anupubbena damiḷaraṭṭhaṃ patvā taṃ adisvā tena vasitaṭṭhāneyeva vasi,	22171	
PA_atk-s05_13a4:2217_15	jhānaṃ pana nibbattetuṃ nāsakkhi.	22171	
PA_atk-s05_13a4:2218_0	Mahāsatto appicchatāya katthaci agantvā tassa rukkhassa phalakāle phalāni khādati,	2218	
PA_atk-s05_13a4:2218_1	pattakāle pattāni udakasittāni khādati. Tassa sīlatejena sakkassa paṇḍukambalasilāsanaṃ	2218	
PA_atk-s05_13a4:2218_2	uṇhākāraṃ dassesi. Sakko “ko nu kho maṃ ṭhānā cāvetukāmo”ti āvajjento akittipaṇḍitaṃ	2218	
PA_atk-s05_13a4:2218_3	disvā “kimatthaṃ esa tāpaso sīlāni rakkhati, sakkattaṃ nu kho pattheti, udāhu aññaṃ,	2218	
PA_atk-s05_13a4:2218_4	vīmiṃsissāmi naṃ. Ayañhi dukkhena jīvikaṃ kappesi, udakasittāni kārapaṇṇāni khādati,	2218	
PA_atk-s05_13a4:2218_5	sace sakkattaṃ pattheti, attano sittapattāni mayhaṃ dassati, no ce, na dassatī”ti	2218	
PA_atk-s05_13a4:2218_6	brāhmaṇavaṇṇena tassa santikaṃ agamāsi. Bodhisatto kārapaṇṇāni sedetvā otāretvā “sītalabhūtāni	2218	
PA_atk-s05_13a4:2218_7	khādissāmī”ti paṇṇasāladvāre nisīdi. Athassa purato sakko bhikkhāya aṭṭhāsi. Mahāsatto	2218	
PA_atk-s05_13a4:2218_8	taṃ disvā somanassappatto hutvā “lābhā vata me, yohaṃ yācakaṃ passāmi, ajja me manorathaṃ	2218	
PA_atk-s05_13a4:2218_9	matthakaṃ pāpetvā dānaṃ dassāmī”ti pakkabhājaneneva ādāya gantvā “idaṃ me dānaṃ sabbaññutaññāṇassa	2218	
PA_atk-s05_13a4:2218_10	paccayo hotū”ti attano asesetvāva tassa bhājane pakkhipi. Brāhmaṇo taṃ gahetvā thokaṃ	22181	
PA_atk-s05_13a4:2218_11	gantvā antaradhāyi. Mahāsattopi tassa datvā puna apacitvā pītisukheneva vītināmetvā	22181	
PA_atk-s05_13a4:2218_12	punadivase pacitvā tattheva paṇṇasāladvāre nisīdi.	22181	
PA_atk-s05_13a4:2219_0	Sakko puna brāhmaṇavesena agamāsi. Punapissa datvā mahāsatto tatheva vītināmesi.	2219	
PA_atk-s05_13a4:2219_1	Tatiyadivasepi tatheva datvā “aho me lābhā vata, kārapaṇṇāni nissāya mahantaṃ puññaṃ	2219	
PA_atk-s05_13a4:2219_2	pasuta”nti somanassappatto tayo divase anāhāratāya dubbalopi samāno majjhanhikasamaye	2219	
PA_atk-s05_13a4:2219_3	paṇṇasālato nikkhamitvā dānaṃ āvajjento paṇṇasāladvāre nisīdi. Sakkopi cintesi “ayaṃ	2219	
PA_atk-s05_13a4:2219_4	brāhmaṇo tayo divase nirāhāro hutvā evaṃ dubbalopi dānaṃ dento tuṭṭhacittova deti,	2219	
PA_atk-s05_13a4:2219_5	cittassa aññathattampi natthi, ahaṃ imaṃ ‘idaṃ nāma patthetvā detī’ti na jānāmi,	2219	
PA_atk-s05_13a4:2219_6	pucchitvā ajjhāsayamassa sutvā dānakāraṇaṃ jānissāmī”ti. So majjhanhike vītivatte	2219	
PA_atk-s05_13a4:2219_7	mahantena sirisobhaggena gaganatale taruṇasūriyo viya jalamāno āgantvā mahāsattassa	2219	
PA_atk-s05_13a4:2219_8	puratova ṭhatvā “ambho tāpasa, evaṃ uṇhavāte paharante evarūpe loṇajalaparikkhitte	2219	
PA_atk-s05_13a4:2219_9	araññe kimatthaṃ tapokammaṃ karosī”ti pucchi. Tamatthaṃ pakāsento satthā paṭhamaṃ gāthamāha –	2219	
PA_atk-s05_13a4:2221	“Akittiṃ disvā sammantaṃ, sakko bhūtapatī bravi;	222	
PA_atk-s05_13a4:2222	Kiṃ patthayaṃ mahābrahme, eko sammasi ghammanī”ti.	222	
PA_atk-s05_13a4:2223	Tattha kiṃ patthayanti kiṃ manussasampattiṃ patthento, udāhu sakkasampattiādīnaṃ aññataranti.	222	
PA_atk-s05_13a4:2224	Mahāsatto taṃ sutvā sakkabhāvañcassa ñatvā “nāhaṃ etā sampattiyo patthemi, sabbaññutaṃ pana patthento tapokammaṃ karomī”ti pakāsetuṃ dutiyaṃ gāthamāha –	222	
PA_atk-s05_13a4:2226	“Dukkho punabbhavo sakka, sarīrassa ca bhedanaṃ;	222	
PA_atk-s05_13a4:2227	Sammohamaraṇaṃ dukkhaṃ, tasmā sammāmi vāsavā”ti.	222	
PA_atk-s05_13a4:2228_0	Tattha tasmāti yasmā punappunaṃ jāti khandhānaṃ bhedanaṃ sammohamaraṇañca dukkhaṃ,	2228	
PA_atk-s05_13a4:2228_1	tasmā yatthetāni natthi, taṃ nibbānaṃ patthento idha sammāmīti evaṃ attano nibbānajjhāsayataṃ dīpeti.	2228	
PA_atk-s05_13a4:2229	Taṃ sutvā sakko tuṭṭhamānaso “sabbabhavesu kirāyaṃ ukkaṇṭhito nibbānatthāya araññe viharati, varamassa dassāmī”ti varena nimantento tatiyaṃ gāthamāha –	222	
PA_atk-s05_13a4:2231	“Etasmiṃ te sulapite, patirūpe subhāsite;	223	
PA_atk-s05_13a4:2232	Varaṃ kassapa te dammi, yaṃ kiñci manasicchasī”ti.	223	
PA_atk-s05_13a4:2233	Tattha yaṃ kiñci manasicchasīti yaṃ manasā icchasi, taṃ dammi, varaṃ gaṇhāhīti.	223	
PA_atk-s05_13a4:2234	Mahāsatto varaṃ gaṇhanto catutthaṃ gāthamāha –	223	
PA_atk-s05_13a4:2236	“Varañce me ado sakka, sabbabhūtānamissara;	223	
PA_atk-s05_13a4:2237	Yena putte ca dāre ca, dhanadhaññaṃ piyāni ca;	223	
PA_atk-s05_13a4:2238	Laddhā narā na tappanti, so lobho na mayī vase”ti.	223	
PA_atk-s05_13a4:2239_0	Tattha varañce me adoti sace varaṃ mayhaṃ desi. Piyāni cāti aññāni ca yāni piyabhaṇḍāni.	2239	
PA_atk-s05_13a4:2239_1	Na tappantīti punappunaṃ puttādayo patthentiyeva, na tittiṃ upagacchanti. Na mayī	2239	
PA_atk-s05_13a4:2239_2	vaseti mayi mā vasatu mā uppajjatu.	2239	
PA_atk-s05_13a4:2240	Athassa sakko tussitvā uttarimpi varaṃ dento mahāsatto ca varaṃ gaṇhanto imā gāthā abhāsiṃsu –	224	
PA_atk-s05_13a4:2242	“Etasmiṃ te sulapite, patirūpe subhāsite;	224	
PA_atk-s05_13a4:2243	Varaṃ kassapa te dammi, yaṃ kiñci manasicchasi.	224	
PA_atk-s05_13a4:2245	“Varañce me ado sakka, sabbabhūtānamissara;	224	
PA_atk-s05_13a4:2246	Khettaṃ vatthuṃ hiraññañca, gavāssaṃ dāsaporisaṃ;	224	
PA_atk-s05_13a4:2247	Yena jātena jīyanti, so doso na mayī vase.	224	
PA_atk-s05_13a4:2249	“Etasmiṃ te sulapite, patirūpe subhāsite;	224	
PA_atk-s05_13a4:2250	Varaṃ kassapa te dammi, yaṃ kiñci manasicchasi.	225	
PA_atk-s05_13a4:2252	“Varañce me ado sakka, sabbabhūtānamissara;	225	
PA_atk-s05_13a4:2253	Bālaṃ na passe na suṇe, na ca bālena saṃvase;	225	
PA_atk-s05_13a4:2254	Bālenallāpasallāpaṃ, na kare na ca rocaye.	225	
PA_atk-s05_13a4:2256	“Kiṃ nu te akaraṃ bālo, vada kassapa kāraṇaṃ;	225	
PA_atk-s05_13a4:2257	Kena kassapa bālassa, dassanaṃ nābhikaṅkhasi.	225	
PA_atk-s05_13a4:2259	“Anayaṃ nayati dummedho, adhurāyaṃ niyuñjati;	225	
PA_atk-s05_13a4:2260	Dunnayo seyyaso hoti, sammā vutto pakuppati;	226	
PA_atk-s05_13a4:2261	Vinayaṃ so na jānāti, sādhu tassa adassanaṃ.	226	
PA_atk-s05_13a4:2263	“Etasmiṃ te sulapite, patirūpe subhāsite;	226	
PA_atk-s05_13a4:2264	Varaṃ kassapa te dammi, yaṃ kiñci manasicchasi.	226	
PA_atk-s05_13a4:2266	“Varañce me ado sakka, sabbabhūtānamissara;	226	
PA_atk-s05_13a4:2267	Dhīraṃ passe suṇe dhīraṃ, dhīrena saha saṃvase;	226	
PA_atk-s05_13a4:2268	Dhīrenallāpasallāpaṃ, taṃ kare tañca rocaye.	226	
PA_atk-s05_13a4:2270	“Kiṃ nu te akaraṃ dhīro, vada kassapa kāraṇaṃ;	227	
PA_atk-s05_13a4:2271	Kena kassapa dhīrassa, dassanaṃ abhikaṅkhasi.	227	
PA_atk-s05_13a4:2273	“Nayaṃ nayati medhāvī, adhurāyaṃ na yuñjati;	227	
PA_atk-s05_13a4:2274	Sunayo seyyaso hoti, sammā vutto na kuppati;	227	
PA_atk-s05_13a4:2275	Vinayaṃ so pajānāti, sādhu tena samāgamo.	227	
PA_atk-s05_13a4:2277	“Etasmiṃ te sulapite, patirūpe subhāsite;	227	
PA_atk-s05_13a4:2278	Varaṃ kassapa te dammi, yaṃ kiñci manasicchasi.	227	
PA_atk-s05_13a4:2280	“Varañce me ado sakka, sabbabhūtānamissara;	228	
PA_atk-s05_13a4:2281	Tato ratyā vivasāne, sūriyuggamanaṃ pati;	228	
PA_atk-s05_13a4:2282	Dibbā bhakkhā pātubhaveyyuṃ, sīlavanto ca yācakā.	228	
PA_atk-s05_13a4:2284	“Dadato me na khīyetha, datvā nānutapeyyahaṃ;	228	
PA_atk-s05_13a4:2285	Dadaṃ cittaṃ pasādeyyaṃ, etaṃ sakka varaṃ vare.	228	
PA_atk-s05_13a4:2287	“Etasmiṃ te sulapite, patirūpe subhāsite;	228	
PA_atk-s05_13a4:2288	Varaṃ kassapa te dammi, yaṃ kiñci manasicchasi.	228	
PA_atk-s05_13a4:2290	“Varañce me ado sakka, sabbabhūtānamissara;	229	
PA_atk-s05_13a4:2291	Na maṃ puna upeyyāsi, etaṃ sakka varaṃ vare.	229	
PA_atk-s05_13a4:2293	“Bahūhi vatacariyāhi, narā ca atha nāriyo;	229	
PA_atk-s05_13a4:2294	Dassanaṃ abhikaṅkhanti, kiṃ nu me dassane bhayaṃ.	229	
PA_atk-s05_13a4:2296	“Taṃ tādisaṃ devavaṇṇaṃ, sabbakāmasamiddhinaṃ;	229	
PA_atk-s05_13a4:2297	Disvā tapo pamajjeyyaṃ, etaṃ te dassane bhaya”nti.	229	
PA_atk-s05_13a4:2298_0	Tattha yena jātenāti yena cittena jātena kuddhā sattā pāṇavadhādīnaṃ katattā rājadaṇḍavasena	2298	
PA_atk-s05_13a4:2298_1	visakhādanādīhi vā attano maraṇavasena etāni khettādīni jīyanti, so doso mayi na	2298	
PA_atk-s05_13a4:2298_2	vaseyyāti yācati. Na suṇeti asukaṭṭhāne nāma vasatītipi imehi kāraṇehi na suṇeyyaṃ.	2298	
PA_atk-s05_13a4:2298_3	Kiṃ nu te akaranti kiṃ nu tava bālena mātā māritā, udāhu tava pitā, aññaṃ vā pana	2298	
PA_atk-s05_13a4:2298_4	te kiṃ nāma anatthaṃ bālo akaraṃ.	2298	
PA_atk-s05_13a4:2299_0	Anayaṃ nayatīti akāraṇaṃ “kāraṇa”nti gaṇhāti, pāṇātipātādīni katvā jīvikaṃ kappessāmīti	2299	
PA_atk-s05_13a4:2299_1	evarūpāni anatthakammāni cinteti. Adhurāyanti saddhādhurasīladhurapaññādhuresu ayojetvā	2299	
PA_atk-s05_13a4:2299_2	ayoge niyuñjati. Dunnayo seyyaso hotīti dunnayova tassa seyyo hoti. Pañca dussīlakammāni	2299	
PA_atk-s05_13a4:2299_3	samādāya vattanameva seyyoti gaṇhāti, hitapaṭipattiyā vā dunnayo hoti netuṃ asakkuṇeyyo.	2299	
PA_atk-s05_13a4:2299_4	Sammā vuttoti hetunā kāraṇena vutto kuppati. Vinayanti “evaṃ abhikkamitabba”ntiādikaṃ	2299	
PA_atk-s05_13a4:2299_5	ācāravinayaṃ na jānāti, ovādañca na sampaṭicchati. Sādhu tassāti etehi kāraṇehi tassa adassanameva sādhu.	2299	
PA_atk-s05_13a4:2300_0	Sūriyuggamanaṃ patīti sūriyuggamanavelāya. Dibbā bhakkhāti dibbabhojanaṃ yācakāti	2300	
PA_atk-s05_13a4:2300_1	tassa dibbabhojanassa paṭiggāhakā. Vatacariyāhīti dānasīlauposathakammehi. Dassanaṃ	2300	
PA_atk-s05_13a4:2300_2	abhikaṅkhantīti dassanaṃ mama abhikaṅkhanti. Taṃ tādisanti evarūpaṃ dibbālaṅkāravibhūsitaṃ.	2300	
PA_atk-s05_13a4:2300_3	Pamajjeyyanti pamādaṃ āpajjeyyaṃ. Tava sirisampattiṃ pattheyyaṃ, evaṃ nibbānatthāya	2300	
PA_atk-s05_13a4:2300_4	pavattite tapokamme sakkaṭṭhānaṃ patthento pamatto nāma bhaveyyaṃ, etaṃ tava dassane mayhaṃ bhayanti.	2300	
PA_atk-s05_13a4:2301	Sakko “sādhu, bhante, ito paṭṭhāya na te santikaṃ āgamissāmā”ti taṃ vanditvā khamāpetvā pakkāmi. Mahāsatto yāvajīvaṃ tattheva vasanto brahmavihāre bhāvetvā brahmaloke nibbatti.	230	
PA_atk-s05_13a4:2302	Satthā imaṃ dhammadesanaṃ āharitvā jātakaṃ samodhānesi – “tadā sakko anuruddho ahosi, akittipaṇḍito pana ahameva ahosi”nti.	230	
PA_atk-s05_13a4:2303	Akittijātakavaṇṇanā sattamā.	230	
PA_atk-s05_13a4:2305	[481] 8. Takkāriyajātakavaṇṇanā	230	
PA_atk-s05_13a4:2306_0	Ahameva dubbhāsitaṃ bhāsi bāloti idaṃ satthā jetavane viharanto kokālikaṃ ārabbha	2306	
PA_atk-s05_13a4:2306_1	kathesi. Ekasmiñhi antovasse dve aggasāvakā gaṇaṃ pahāya vivittāvāsaṃ vasitukāmā	2306	
PA_atk-s05_13a4:2306_2	satthāraṃ āpucchitvā kokālikaraṭṭhe kokālikassa vasanaṭṭhānaṃ gantvā taṃ evamāhaṃsu	2306	
PA_atk-s05_13a4:2306_3	“āvuso kokālika, taṃ nissāya amhākaṃ, amhe ca nissāya tava phāsuvihāro bhavissati,	2306	
PA_atk-s05_13a4:2306_4	imaṃ temāsaṃ idha vaseyyāmā”ti. “Ko panāvuso, maṃ nissāya tumhākaṃ phāsuvihāro”ti.	2306	
PA_atk-s05_13a4:2306_5	Sace tvaṃ āvuso “dve aggasāvakā idha viharantī”ti kassaci nāroceyyāsi, mayaṃ sukhaṃ	2306	
PA_atk-s05_13a4:2306_6	vihareyyāma, ayaṃ taṃ nissāya amhākaṃ phāsuvihāroti. “Atha tumhe nissāya mayhaṃ ko	2306	
PA_atk-s05_13a4:2306_7	phāsuvihāro”ti? “Mayaṃ tuyhaṃ antotemāsaṃ dhammaṃ vācessāma, dhammakathaṃ kathessāma,	2306	
PA_atk-s05_13a4:2306_8	esa tuyhaṃ amhe nissāya phāsuvihāro”ti. “Vasathāvuso, yathājjhāsayenā”ti. So tesaṃ	2306	
PA_atk-s05_13a4:2306_9	patirūpaṃ senāsanaṃ adāsi. Te phalasamāpattisukhena sukhaṃ vasiṃsu. Koci nesaṃ tattha	2306	
PA_atk-s05_13a4:2306_10	vasanabhāvaṃ na jānāti.	23061	
PA_atk-s05_13a4:2307_0	Te vutthavassā pavāretvā “āvuso, taṃ nissāya sukhaṃ vutthāmha, satthāraṃ vandituṃ	2307	
PA_atk-s05_13a4:2307_1	gacchāmā”ti taṃ āpucchiṃsu. So “sādhū”ti sampaṭicchitvā te ādāya dhuragāme piṇḍāya	2307	
PA_atk-s05_13a4:2307_2	cari. Therā katabhattakiccā gāmato nikkhamiṃsu. Kokāliko te uyyojetvā nivattitvā	2307	
PA_atk-s05_13a4:2307_3	manussānaṃ ārocesi “upāsakā, tumhe tiracchānasadisā, dve aggasāvake temāsaṃ dhuravihāre	2307	
PA_atk-s05_13a4:2307_4	vasante na jānittha, idāni te gatā”ti. Manussā “kasmā pana, bhante, amhākaṃ nārocitthā”ti	2307	
PA_atk-s05_13a4:2307_5	vatvā bahuṃ sappitelādibhesajjañceva vatthacchādanañca gahetvā there upasaṅkamitvā	2307	
PA_atk-s05_13a4:2307_6	vanditvā “khamatha no, bhante, mayaṃ tumhākaṃ aggasāvakabhāvaṃ na jānāma, ajja no	2307	
PA_atk-s05_13a4:2307_7	kokālikabhadantassa vacanena ñātā, amhākaṃ anukampāya imāni bhesajjavatthacchādanāni gaṇhathā”ti āhaṃsu.	2307	
PA_atk-s05_13a4:2308_0	Kokāliko “therā appicchā santuṭṭhā, imāni vatthāni attanā aggahetvā mayhaṃ dassantī”ti	2308	
PA_atk-s05_13a4:2308_1	cintetvā upāsakehi saddhiṃyeva therānaṃ santikaṃ gato. Therā bhikkhuparipācitattā	2308	
PA_atk-s05_13a4:2308_2	tato kiñci neva attanā gaṇhiṃsu, na kokālikassa dāpesuṃ. Upāsakā “bhante, idāni agaṇhantā	2308	
PA_atk-s05_13a4:2308_3	puna amhākaṃ anukampāya idha āgaccheyyāthā”ti yāciṃsu. Therā anadhivāsetvā satthu	2308	
PA_atk-s05_13a4:2308_4	santikaṃ agamiṃsu. Kokāliko “ime therā attanā agaṇhantā mayhaṃ na dāpesu”nti āghātaṃ	2308	
PA_atk-s05_13a4:2308_5	bandhi. Therāpi satthu santike thokaṃ vasitvā attano parivāre pañcabhikkhusate ca	2308	
PA_atk-s05_13a4:2308_6	ādāya bhikkhusahassena saddhiṃ cārikaṃ caramānā kokālikaraṭṭhaṃ pattā. Te upāsakā	2308	
PA_atk-s05_13a4:2308_7	paccuggamanaṃ katvā there ādāya tameva vihāraṃ netvā devasikaṃ mahāsakkāraṃ kariṃsu.	2308	
PA_atk-s05_13a4:2308_8	Pahutaṃ bhesajjavatthacchādanaṃ uppajji, therehi saddhiṃ āgatabhikkhū cīvarāni vicārentā	2308	
PA_atk-s05_13a4:2308_9	saddhiṃ āgatānaṃ bhikkhūnaññeva denti, kokālikassa na denti, therāpi tassa na dāpenti.	2308	
PA_atk-s05_13a4:2308_10	Kokāliko cīvaraṃ alabhitvā “pāpicchā sāriputtamoggallānā, pubbe dīyamānaṃ lābhaṃ	23081	
PA_atk-s05_13a4:2308_11	aggahetvā idāni gaṇhanti, pūretuṃ na sakkā, aññe na olokentī”ti there akkosati paribhāsati.	23081	
PA_atk-s05_13a4:2308_12	Therā “ayaṃ amhe nissāya akusalaṃ pasavatī”ti saparivārā nikkhamitvā “aññaṃ, bhante,	23081	
PA_atk-s05_13a4:2308_13	katipāhaṃ vasathā”ti manussehi yāciyamānāpi nivattituṃ na icchiṃsu.	23081	
PA_atk-s05_13a4:2309_0	Atheko daharo bhikkhu āha – “upāsakā, kathaṃ therā vasissanti, tumhākaṃ kulūpako	2309	
PA_atk-s05_13a4:2309_1	thero idha imesaṃ vāsaṃ na sahatī”ti. Te tassa santikaṃ gantvā “bhante, tumhe kira	2309	
PA_atk-s05_13a4:2309_2	therānaṃ idha vāsaṃ na sahatha, gacchatha ne khamāpetvā nivattetha, sace na nivattetha,	2309	
PA_atk-s05_13a4:2309_3	palāyitvā aññattha vasathā”ti āhaṃsu. So upāsakānaṃ bhayena gantvā there yāci. Therā	2309	
PA_atk-s05_13a4:2309_4	“gacchāvuso, na mayaṃ nivattāmā”ti pakkamiṃsu. So there nivattetuṃ asakkonto vihārameva	2309	
PA_atk-s05_13a4:2309_5	paccāgato. Atha naṃ upāsakā pucchiṃsu “nivattitā te, bhante, therā”ti. “Nivattetuṃ	2309	
PA_atk-s05_13a4:2309_6	nāsakkhiṃ āvuso”ti. Atha naṃ “imasmiṃ pāpadhamme vasante idha pesalā bhikkhū na vasissanti,	2309	
PA_atk-s05_13a4:2309_7	nikkaḍḍhāma na”nti cintetvā “bhante, mā tvaṃ idha vasi, amhe nissāya tuyhaṃ kiñci	2309	
PA_atk-s05_13a4:2309_8	natthī”ti āhaṃsu. So tehi nikkaḍḍhito pattacīvaramādāya jetavanaṃ gantvā satthāraṃ	2309	
PA_atk-s05_13a4:2309_9	upasaṅkamitvā “pāpicchā, bhante, sāriputtamoggallānā, pāpikānaṃ icchānaṃ vasaṃ gatā”ti	2309	
PA_atk-s05_13a4:2309_10	āha. Atha naṃ satthā “mā hevaṃ kokālika, avaca, mā hevaṃ kokālika avaca, pasādehi	23091	
PA_atk-s05_13a4:2309_11	kokālika, sāriputtamoggallānesu cittaṃ, te pesalā bhikkhū”ti vāreti. Vāritopi kokāliko	23091	
PA_atk-s05_13a4:2309_12	“tumhe, bhante, tumhākaṃ aggasāvakānaṃ saddahatha, ahaṃ paccakkhato addasaṃ, pāpicchā	23091	
PA_atk-s05_13a4:2309_13	ete paṭicchannakammantā dussīlā”ti vatvā yāvatatiyaṃ satthārā vāritopi tatheva vatvā	23091	
PA_atk-s05_13a4:2309_14	uṭṭhāyāsanā pakkāmi. Tassa pakkantamattasseva sakalasarīre sāsapamattā piḷakā uṭṭhahitvā	23091	
PA_atk-s05_13a4:2309_15	anupubbena vaḍḍhitvā beḷuvapakkamattā hutvā bhijjitvā pubbalohitāni pagghariṃsu.	23091	
PA_atk-s05_13a4:2309_16	So nitthunanto vedanāppatto jetavanadvārakoṭṭhake nipajji. “Kokālikena dve aggasāvakā	23091	
PA_atk-s05_13a4:2309_17	akkuṭṭhā”ti yāva brahmalokā ekakolāhalaṃ ahosi.	23091	
PA_atk-s05_13a4:2310_0	Athassa upajjhāyo turū nāma brahmā taṃ kāraṇaṃ ñatvā “there khamāpessāmī”ti āgantvā	2310	
PA_atk-s05_13a4:2310_1	ākāse ṭhatvā “kokālika, pharusaṃ te kammaṃ kataṃ, aggasāvake pasādehī”ti āha. “Ko	2310	
PA_atk-s05_13a4:2310_2	pana tvaṃ āvuso”ti? “Turū brahmā nāmāha”nti. “Nanu tvaṃ, āvuso, bhagavatā anāgāmīti	2310	
PA_atk-s05_13a4:2310_3	byākato, anāgāmī ca anāvattidhammo asmā lokāti vuttaṃ, tvaṃ saṅkāraṭṭhāne yakkho	2310	
PA_atk-s05_13a4:2310_4	bhavissasī”ti mahābrahmaṃ apasādesi. So taṃ attano vacanaṃ gāhāpetuṃ asakkonto “tava	2310	
PA_atk-s05_13a4:2310_5	vācāya tvaññeva paññāyissasī”ti vatvā suddhāvāsameva gato. Kokālikopi kālaṃ katvā	2310	
PA_atk-s05_13a4:2310_6	padumaniraye uppajji. Tassa tattha nibbattabhāvaṃ ñatvā sahampatibrahmā tathāgatassa	2310	
PA_atk-s05_13a4:2310_7	ārocesi, satthā bhikkhūnaṃ ārocesi. Bhikkhū tassa aguṇaṃ kathentā dhammasabhāyaṃ	2310	
PA_atk-s05_13a4:2310_8	kathaṃ samuṭṭhāpesuṃ “āvuso, kokāliko kira sāriputtamoggallāne akkositvā attano mukhaṃ	2310	
PA_atk-s05_13a4:2310_9	nissāya padumaniraye uppanno”ti. Satthā āgantvā “kāya nuttha, bhikkhave, etarahi	2310	
PA_atk-s05_13a4:2310_10	kathāya sannisinnā”ti pucchitvā “imāya nāmā”ti vutte “na, bhikkhave, idāneva kokāliko	23101	
PA_atk-s05_13a4:2310_11	vacanena hato attano mukhaṃ nissāya dukkhaṃ anubhoti, pubbepi esa attano mukhaṃ nissāya	23101	
PA_atk-s05_13a4:2310_12	dukkhaṃ anubhosiyevā”ti vatvā atītaṃ āhari.	23101	
PA_atk-s05_13a4:2311_0	Atīte bārāṇasiyaṃ brahmadatte rajjaṃ kārente tassa purohito piṅgalo nikkhantadāṭho	2311	
PA_atk-s05_13a4:2311_1	ahosi. Tassa brāhmaṇī aññena brāhmaṇena saddhiṃ aticari, sopi tādisova. Purohito	2311	
PA_atk-s05_13a4:2311_2	brāhmaṇiṃ punappunaṃ vārentopi vāretuṃ asakkonto cintesi “imaṃ mama veriṃ sahatthā	2311	
PA_atk-s05_13a4:2311_3	māretuṃ na sakkā, upāyena naṃ māressāmī”ti. So rājānaṃ upasaṅkamitvā āha “mahārāja,	2311	
PA_atk-s05_13a4:2311_4	tava nagaraṃ sakalajambudīpe agganagaraṃ, tvaṃ aggarājā, evaṃ aggarañño nāma tava	2311	
PA_atk-s05_13a4:2311_5	dakkhiṇadvāraṃ duyuttaṃ avamaṅgala”nti. “Ācariya, idāni kiṃ kātabba”nti? “Maṅgalaṃ	2311	
PA_atk-s05_13a4:2311_6	katvā yojetabba”nti. “Kiṃ laddhuṃ vaṭṭatī”ti. “Purāṇadvāraṃ hāretvā maṅgalayuttāni	2311	
PA_atk-s05_13a4:2311_7	dārūni gahetvā nagarapariggāhakānaṃ bhūtānaṃ baliṃ datvā maṅgalanakkhattena patiṭṭhāpetuṃ	2311	
PA_atk-s05_13a4:2311_8	vaṭṭatī”ti. “Tena hi evaṃ karothā”ti. Tadā bodhisatto takkāriyo nāma māṇavo hutvā	2311	
PA_atk-s05_13a4:2311_9	tassa santike sippaṃ uggaṇhāti. Purohito purāṇadvāraṃ hāretvā navaṃ niṭṭhāpetvā rājānaṃ	2311	
PA_atk-s05_13a4:2311_10	āha – “niṭṭhitaṃ, deva, dvāraṃ, sve bhaddakaṃ nakkhattaṃ, taṃ anatikkamitvā baliṃ	23111	
PA_atk-s05_13a4:2311_11	katvā dvāraṃ patiṭṭhāpetuṃ vaṭṭatī”ti. “Ācariya, balikammatthāya kiṃ laddhuṃ vaṭṭatī”ti?	23111	
PA_atk-s05_13a4:2311_12	“Deva, mahesakkhaṃ dvāraṃ mahesakkhāhi devatāhi pariggahitaṃ, ekaṃ piṅgalaṃ nikkhantadāṭhaṃ	23111	
PA_atk-s05_13a4:2311_13	ubhatovisuddhaṃ brāhmaṇaṃ māretvā tassa maṃsalohitena baliṃ katvā sarīraṃ heṭṭhā	23111	
PA_atk-s05_13a4:2311_14	khipitvā dvāraṃ patiṭṭhāpetabbaṃ, evaṃ tumhākañca nagarassa ca vuḍḍhi bhavissatī”ti.	23111	
PA_atk-s05_13a4:2311_15	“Sādhu ācariya, evarūpaṃ brāhmaṇaṃ māretvā dvāraṃ patiṭṭhāpehī”ti.	23111	
PA_atk-s05_13a4:2312_0	So tuṭṭhamānaso “sve paccāmittassa piṭṭhiṃ passissāmī”ti ussāhajāto attano gehaṃ	2312	
PA_atk-s05_13a4:2312_1	gantvā mukhaṃ rakkhituṃ asakkonto turitaturito bhariyaṃ āha – “pāpe caṇḍāli ito paṭṭhāya	2312	
PA_atk-s05_13a4:2312_2	kena saddhiṃ abhiramissasi, sve te jāraṃ māretvā balikammaṃ karissāmī”ti. “Niraparādhaṃ	2312	
PA_atk-s05_13a4:2312_3	kiṃkāraṇā māressasī”ti? Rājā “kaḷārapiṅgalassa brāhmaṇassa maṃsalohitena balikammaṃ	2312	
PA_atk-s05_13a4:2312_4	katvā nagaradvāraṃ patiṭṭhāpehī”ti āha, “jāro ca te kaḷārapiṅgalo, taṃ māretvā balikammaṃ	2312	
PA_atk-s05_13a4:2312_5	karissāmī”ti. Sā jārassa santikaṃ sāsanaṃ pāhesi “rājā kira kaḷārapiṅgalaṃ brāhmaṇaṃ	2312	
PA_atk-s05_13a4:2312_6	māretvā baliṃ kātukāmo, sace jīvitukāmo, aññepi tayā sadise brāhmaṇe gahetvā kālasseva	2312	
PA_atk-s05_13a4:2312_7	palāyassū”ti. So tathā akāsi. Taṃ nagare pākaṭaṃ ahosi, sakalanagarato sabbe kaḷārapiṅgalā palāyiṃsu.	2312	
PA_atk-s05_13a4:2313_0	Purohito paccāmittassa palātabhāvaṃ ajānitvā pātova rājānaṃ upasaṅkamitvā “deva,	2313	
PA_atk-s05_13a4:2313_1	asukaṭṭhāne kaḷārapiṅgalo brāhmaṇo atthi, taṃ gaṇhāpethā”ti āha. Rājā amacce pesesi.	2313	
PA_atk-s05_13a4:2313_2	Te taṃ apassantā āgantvā “palāto kirā”ti ārocesuṃ. “Aññattha upadhārethā”ti sakalanagaraṃ	2313	
PA_atk-s05_13a4:2313_3	upadhārentāpi na passiṃsu. Tato “aññaṃ upadhārethā”ti vutte “deva, ṭhapetvā purohitaṃ	2313	
PA_atk-s05_13a4:2313_4	añño evarūpo natthī”ti vadiṃsu. Purohitaṃ na sakkā māretunti. “Deva, kiṃ kathetha,	2313	
PA_atk-s05_13a4:2313_5	purohitassa kāraṇā ajja dvāre appatiṭṭhāpite nagaraṃ aguttaṃ bhavissati, ācariyo	2313	
PA_atk-s05_13a4:2313_6	kathento “ajja nakkhattaṃ atikkamitvā ito saṃvaccharaccayena nakkhattaṃ labhissatī”ti	2313	
PA_atk-s05_13a4:2313_7	kathesi, saṃvaccharaṃ nagare advārake paccatthikānaṃ okāso bhavissati, imaṃ māretvā	2313	
PA_atk-s05_13a4:2313_8	aññena byattena brāhmaṇena balikammaṃ kāretvā dvāraṃ patiṭṭhāpessāmā”ti. “Atthi pana	2313	
PA_atk-s05_13a4:2313_9	añño ācariyasadiso paṇḍito brāhmaṇo”ti? “Atthi deva, tassa antevāsī takkāriyamāṇavo	2313	
PA_atk-s05_13a4:2313_10	nāma, tassa purohitaṭṭhānaṃ datvā maṅgalaṃ karothā”ti.	23131	
PA_atk-s05_13a4:2314_0	Rājā taṃ pakkosāpetvā sammānaṃ kāretvā purohitaṭṭhānaṃ datvā tathā kātuṃ āṇāpesi.	2314	
PA_atk-s05_13a4:2314_1	So mahantena parivārena nagaradvāraṃ agamāsi. Purohitaṃ rājānubhāvena bandhitvā ānayiṃsu.	2314	
PA_atk-s05_13a4:2314_2	Mahāsatto dvāraṭṭhapanaṭṭhāne āvāṭaṃ khaṇāpetvā sāṇiṃ parikkhipāpetvā ācariyena saddhiṃ	2314	
PA_atk-s05_13a4:2314_3	antosāṇiyaṃ aṭṭhāsi. Ācariyo āvāṭaṃ oloketvā attano patiṭṭhaṃ alabhanto “attho tāva	2314	
PA_atk-s05_13a4:2314_4	me nipphādito ahosi, bālattā pana mukhaṃ rakkhituṃ asakkonto vegena pāpitthiyā kathesiṃ,	2314	
PA_atk-s05_13a4:2314_5	attanāva attano vadho ābhato”ti mahāsattaṃ ālapanto paṭhamaṃ gāthamāha –	2314	
PA_atk-s05_13a4:2316	“Ahameva dubbhāsitaṃ bhāsi bālo, bhekovaraññe ahimavhāyamāno;	231	
PA_atk-s05_13a4:2317	Takkāriye sobbhamimaṃ patāmi, na kireva sādhu ativelabhāṇī”ti.	231	
PA_atk-s05_13a4:2318_0	Tattha dubbhāsitaṃ bhāsīti dubbhāsitaṃ bhāsiṃ. Bhekovāti yathā araññe maṇḍūko vassanto	2318	
PA_atk-s05_13a4:2318_1	attano khādakaṃ ahiṃ avhāyamāno dubbhāsitaṃ bhāsati nāma, evaṃ ahameva dubbhāsitaṃ	2318	
PA_atk-s05_13a4:2318_2	bhāsiṃ. Takkāriyeti tassa nāmaṃ, takkāriyāti itthiliṅgaṃ nāmaṃ, teneva taṃ ālapanto evamāha.	2318	
PA_atk-s05_13a4:2319	Taṃ sutvā mahāsatto dutiyaṃ gāthamāha –	231	
PA_atk-s05_13a4:2321	“Pappoti macco ativelabhāṇī, bandhaṃ vadhaṃ sokapariddavañca;	232	
PA_atk-s05_13a4:2322	Attānameva garahāsi ettha, ācera yaṃ taṃ nikhaṇanti sobbhe”ti.	232	
PA_atk-s05_13a4:2323_0	Tattha ativelabhāṇīti velātikkantaṃ pamāṇātikkantaṃ katvā kathanaṃ nāma na sādhu,	2323	
PA_atk-s05_13a4:2323_1	ativelabhāṇī puriso na sādhūti attho. Sokapariddavañcāti ācariya, evameva ativelabhāṇī	2323	
PA_atk-s05_13a4:2323_2	puriso vadhaṃ bandhañca sokañca mahantena saddena paridevañca pappoti. Garahāsīti	2323	
PA_atk-s05_13a4:2323_3	paraṃ agarahitvā attānaṃyeva garaheyyāsi. Etthāti etasmiṃ kāraṇe. Ācera yaṃ tanti	2323	
PA_atk-s05_13a4:2323_4	ācariya, yena kāraṇena taṃ nikhaṇanti sobbhe, taṃ tayāva kataṃ, tasmā attānameva	2323	
PA_atk-s05_13a4:2323_5	garaheyyāsīti vadati.	2323	
PA_atk-s05_13a4:2324	Evañca pana vatvā “ācariya, vācaṃ arakkhitvā na kevalaṃ tvameva dukkhappatto, aññopi dukkhappattoyevā”ti vatvā atītaṃ āharitvā dassesi.	232	
PA_atk-s05_13a4:2325_0	Pubbe kira bārāṇasiyaṃ kāḷī nāma gaṇikā ahosi, tassā tuṇḍilo nāma bhātā. Kāḷī ekadivasaṃ	2325	
PA_atk-s05_13a4:2325_1	sahassaṃ gaṇhāti. Tuṇḍilo pana itthidhutto surādhutto akkhadhutto ahosi. Sā tassa	2325	
PA_atk-s05_13a4:2325_2	dhanaṃ deti, so laddhaṃ laddhaṃ vināseti. Sā taṃ vārentīpi vāretuṃ nāsakkhi. So ekadivasaṃ	2325	
PA_atk-s05_13a4:2325_3	jūtaparājito nivatthavatthāni datvā kaṭasārakakhaṇḍaṃ nivāsetvā tassā gehaṃ āgami.	2325	
PA_atk-s05_13a4:2325_4	Tāya ca dāsiyo āṇattā honti “tuṇḍilassa āgatakāle kiñci adatvā gīvāyaṃ naṃ gahetvā	2325	
PA_atk-s05_13a4:2325_5	nīhareyyāthā”ti. Tā tathā kariṃsu. So dvāramūle rodanto aṭṭhāsi.	2325	
PA_atk-s05_13a4:2326_0	Atheko seṭṭhiputto niccakālaṃ kāḷiyā sahassaṃ āharāpento disvā “kasmā tuṇḍila rodasī”ti	2326	
PA_atk-s05_13a4:2326_1	pucchi. “Sāmi, jūtaparājito mama bhaginiyā santikaṃ āgatomhi, taṃ maṃ dāsiyo gīvāyaṃ	2326	
PA_atk-s05_13a4:2326_2	gahetvā nīhariṃsū”ti. “Tena hi tiṭṭha, bhaginiyā te kathessāmī”ti so gantvā “bhātā	2326	
PA_atk-s05_13a4:2326_3	te kaṭasārakakhaṇḍaṃ nivāsetvā dvāramūle ṭhito, vatthānissa kimatthaṃ na desī”ti	2326	
PA_atk-s05_13a4:2326_4	āha. “Ahaṃ tāva na demi, sace pana te sineho atthi, tvaṃ dehī”ti. Tasmiṃ pana gaṇikāya	2326	
PA_atk-s05_13a4:2326_5	ghare idaṃcārittaṃ – ābhatasahassato pañcasatāni gaṇikāya honti, pañcasatāni vatthagandhamālamūlāni	2326	
PA_atk-s05_13a4:2326_6	honti. Āgatapurisā tasmiṃ ghare laddhavatthāni nivāsetvā rattiṃ vasitvā punadivase	2326	
PA_atk-s05_13a4:2326_7	gacchantā ābhatavatthāneva nivāsetvā gacchanti. Tasmā so seṭṭhiputto tāya dinnavatthāni	2326	
PA_atk-s05_13a4:2326_8	nivāsetvā attano sāṭake tuṇḍilassa dāpesi. So nivāsetvā nadanto gajjanto gantvā surāgehaṃ	2326	
PA_atk-s05_13a4:2326_9	pāvisi. Kāḷīpi dāsiyo āṇāpesi “sve etassa gamanakāle vatthāni acchindeyyāthā”ti.	2326	
PA_atk-s05_13a4:2326_10	Tā tassa nikkhamanakāle ito cito ca upadhāvitvā vilumpamānā sāṭake gahetvā “idāni	23261	
PA_atk-s05_13a4:2326_11	yāhi kumārā”ti naggaṃ katvā vissajjesuṃ. So naggova nikkhami. Jano parihāsaṃ karoti.	23261	
PA_atk-s05_13a4:2326_12	So lajjitvā “mayāvetaṃ kataṃ, ahameva attano mukhaṃ rakkhituṃ nāsakkhi”nti paridevi.	23261	
PA_atk-s05_13a4:2326_13	Idaṃ tāva dassetuṃ tatiyaṃ gāthamāha –	23261	
PA_atk-s05_13a4:2328	“Kimevahaṃ tuṇḍilamanupucchiṃ, kareyya saṃ bhātaraṃ kāḷikāyaṃ;	232	
PA_atk-s05_13a4:2329	Naggovahaṃ vatthayugañca jīno, ayampi attho bahutādisovā”ti.	232	
PA_atk-s05_13a4:2330	Tattha bahutādisovāti seṭṭhiputto hi attanā katena dukkhaṃ patto, tvampi tasmā ayampi tuyhaṃ dukkhappatti attho. Bahūhi kāraṇehi tādisova.	233	
PA_atk-s05_13a4:2331_0	Aparopi bārāṇasiyaṃ ajapālānaṃ pamādena gocarabhūmiyaṃ dvīsu meṇḍesu yujjhantesu	2331	
PA_atk-s05_13a4:2331_1	eko kuliṅgasakuṇo “ime dāni bhinnehi sīsehi marissanti, vāressāmi teti mātulā mā	2331	
PA_atk-s05_13a4:2331_2	yujjhathā”ti vāretvā tesaṃ kathaṃ aggahetvā yujjhantānaññeva piṭṭhiyampi sīsepi nisīditvā	2331	
PA_atk-s05_13a4:2331_3	yācitvā vāretuṃ asakkonto “tena hi maṃ māretvā yujjhathā”ti ubhinnampi sīsantaraṃ	2331	
PA_atk-s05_13a4:2331_4	pāvisi. Te aññamaññaṃ yujjhiṃsuyeva. So saṇhakaraṇiyaṃ pisito viya attanā kateneva	2331	
PA_atk-s05_13a4:2331_5	vināsaṃ patto. Idampi aparaṃ kāraṇaṃ dassetuṃ catutthaṃ gāthamāha –	2331	
PA_atk-s05_13a4:2333	“Yo yujjhamānānamayujjhamāno, meṇḍantaraṃ accupatī kuliṅgo;	233	
PA_atk-s05_13a4:2334	So piṃsito meṇḍasirehi tattha, ayampi attho bahutādisovā”ti.	233	
PA_atk-s05_13a4:2335	Tattha meṇḍantaranti meṇḍānaṃ antaraṃ. Accupatīti atigantvā uppati, ākāse sīsānaṃ vemajjhe aṭṭhāsīti attho. Piṃsitoti pīḷito.	233	
PA_atk-s05_13a4:2336_0	Aparepi bārāṇasivāsino gopālakā phalitaṃ tālarukkhaṃ disvā ekaṃ tālaphalatthāya rukkhaṃ	2336	
PA_atk-s05_13a4:2336_1	āropesuṃ. Tasmiṃ phalāni pātente eko kaṇhasappo vammikā nikkhamitvā tālarukkhaṃ āruhi.	2336	
PA_atk-s05_13a4:2336_2	Heṭṭhā patiṭṭhitā daṇḍehi paharantā nivāretuṃ nāsakkhiṃsu. Te “sappo tālaṃ abhiruhatī”ti	2336	
PA_atk-s05_13a4:2336_3	itarassa ācikkhiṃsu. So bhīto mahāviravaṃ viravi. Heṭṭhā ṭhitā ekaṃ thirasāṭakaṃ	2336	
PA_atk-s05_13a4:2336_4	catūsu kaṇṇesu gahetvā “imasmiṃ sāṭake patā”ti āhaṃsu. So patanto catunnampi antare	2336	
PA_atk-s05_13a4:2336_5	sāṭakamajjhe pati. Tassa pana pātanavegena te sandhāretuṃ asakkontā aññamaññaṃ sīsehi	2336	
PA_atk-s05_13a4:2336_6	paharitvā bhinnehi sīsehi jīvitakkhayaṃ pattā. Idampi kāraṇaṃ dassento pañcamaṃ gāthamāha –	2336	
PA_atk-s05_13a4:2338	“Caturo janā potthakamaggahesuṃ, ekañca posaṃ anurakkhamānā;	233	
PA_atk-s05_13a4:2339	Sabbeva te bhinnasirā sayiṃsu, ayampi attho bahutādisovā”ti.	233	
PA_atk-s05_13a4:2340	Tattha potthakanti sāṇasāṭakaṃ. Sabbeva teti tepi cattāro janā attanā kateneva bhinnasīsā sayiṃsu.	234	
PA_atk-s05_13a4:2341_0	Aparepi bārāṇasivāsino eḷakacorā rattiṃ ekaṃ ajaṃ thenetvā “divā araññe khādissāmā”ti	2341	
PA_atk-s05_13a4:2341_1	tassā avassanatthāya mukhaṃ bandhitvā veḷugumbe ṭhapesuṃ. Punadivase taṃ khādituṃ	2341	
PA_atk-s05_13a4:2341_2	gacchantā āvudhaṃ pamussitvā agamaṃsu. Te “ajaṃ māretvā maṃsaṃ pacitvā khādissāma,	2341	
PA_atk-s05_13a4:2341_3	āharathāvudha”nti ekassapi hatthe āvudhaṃ adisvā “vinā āvudhena etaṃ māretvāpi maṃsaṃ	2341	
PA_atk-s05_13a4:2341_4	gahetuṃ na sakkā, vissajjetha naṃ, puññamassa atthī”ti vissajjesuṃ. Tadā eko naḷakāro	2341	
PA_atk-s05_13a4:2341_5	veḷuṃ gahetvā “punapi āgantvā gahessāmī”ti naḷakārasatthaṃ veḷugumbantare ṭhapetvā	2341	
PA_atk-s05_13a4:2341_6	pakkāmi. Ajā “muttāmhī”ti tussitvā veḷumūle kīḷamānā pacchimapādehi paharitvā taṃ	2341	
PA_atk-s05_13a4:2341_7	satthaṃ pātesi. Corā satthasaddaṃ sutvā upadhārentā taṃ disvā tuṭṭhamānasā ajaṃ māretvā	2341	
PA_atk-s05_13a4:2341_8	maṃsaṃ khādiṃsu. Iti “sāpi ajā attanā kateneva matā”ti dassetuṃ chaṭṭhaṃ gāthamāha –	2341	
PA_atk-s05_13a4:2343	“Ajā yathā veḷugumbasmiṃ baddhā, avakkhipantī asimajjhagacchi;	234	
PA_atk-s05_13a4:2344	Teneva tassā galakāvakantaṃ, ayampi attho bahutādisovā”ti.	234	
PA_atk-s05_13a4:2345	Tattha avakkhipantīti kīḷamānā pacchimapāde khipantī.	234	
PA_atk-s05_13a4:2346	Evañca pana vatvā “attano vacanaṃ rakkhitvā mitabhāṇino nāma maraṇadukkhā muccantī”ti dassetvā kinnaravatthuṃ āhari.	234	
PA_atk-s05_13a4:2347_0	Bārāṇasivāsī kireko luddako himavantaṃ gantvā ekenupāyena jayampatike dve kinnare	2347	
PA_atk-s05_13a4:2347_1	gahetvā ānetvā rañño adāsi. Rājā adiṭṭhapubbe kinnare disvā tussitvā “ludda, imesaṃ	2347	
PA_atk-s05_13a4:2347_2	ko guṇo”ti pucchi. “Deva, ete madhurena saddena gāyanti, manuññaṃ naccanti, manussā	2347	
PA_atk-s05_13a4:2347_3	evaṃ gāyituñca naccituñca na jānantī”ti. Rājā luddassa bahuṃ dhanaṃ datvā kinnare	2347	
PA_atk-s05_13a4:2347_4	“gāyatha naccathā”ti āha. Kinnarā “sace mayaṃ gāyantā byañjanaṃ paripuṇṇaṃ kātuṃ	2347	
PA_atk-s05_13a4:2347_5	na sakkhissāma, duggītaṃ hoti, amhe garahissanti vadhissanti, bahuṃ kathentānañca	2347	
PA_atk-s05_13a4:2347_6	pana musāvādopi hotī”ti musāvādabhayena raññā punappunaṃ vuttāpi na gāyiṃsu na nacciṃsu.	2347	
PA_atk-s05_13a4:2347_7	Rājā kujjhitvā “ime māretvā maṃsaṃ pacitvā āharathā”ti āṇāpento sattamaṃ gāthamāha –	2347	
PA_atk-s05_13a4:2349	“Ime na devā na gandhabbaputtā, migā ime atthavasaṃ gatā me;	234	
PA_atk-s05_13a4:2350	Ekañca naṃ sāyamāse pacantu, ekaṃ punappātarāse pacantū”ti.	235	
PA_atk-s05_13a4:2351_0	Tattha migā imeti ime sace devā gandhabbā vā bhaveyyuṃ, nacceyyuñceva gāyeyyuñca,	2351	
PA_atk-s05_13a4:2351_1	ime pana migā tiracchānagatā. Atthavasaṃ gatā meti atthaṃ paccāsīsantena luddena	2351	
PA_atk-s05_13a4:2351_2	ānītattā atthavasena mama hatthaṃ gatā. Etesu ekaṃ sāyamāse, ekaṃ pātarāse pacantūti.	2351	
PA_atk-s05_13a4:2352	Kinnarī cintesi “rājā kuddho nissaṃsayaṃ māressati, idāni kathetuṃ kālo”ti aṭṭhamaṃ gāthamāha –	235	
PA_atk-s05_13a4:2354	“Sataṃ sahassāni dubhāsitāni, kalampi nāgghanti subhāsitassa;	235	
PA_atk-s05_13a4:2355	Dubbhāsitaṃ saṅkamāno kileso, tasmā tuṇhī kimpurisā na bālyā”ti.	235	
PA_atk-s05_13a4:2356	Tattha saṅkamāno kilesoti kadāci ahaṃ bhāsamāno dubbhāsitaṃ bhāseyyaṃ, evaṃ dubbhāsitaṃ saṅkamāno kilissati kilamati. Tasmāti tena kāraṇena tumhākaṃ na gāyiṃ, na bālabhāvenāti.	235	
PA_atk-s05_13a4:2357	Rājā kinnariyā tussitvā anantaraṃ gāthamāha –	235	
PA_atk-s05_13a4:2359	“Yā mesā byāhāsi pamuñcathetaṃ, giriñca naṃ himavantaṃ nayantu;	235	
PA_atk-s05_13a4:2360	Imañca kho dentu mahānasāya, pātova naṃ pātarāse pacantū”ti.	236	
PA_atk-s05_13a4:2361	Tattha yā mesāti yā me esā. Dentūti mahānasatthāya dentu.	236	
PA_atk-s05_13a4:2362	Kinnaro rañño vacanaṃ sutvā “ayaṃ maṃ akathentaṃ avassaṃ māressati, idāni kathetuṃ vaṭṭatī”ti itaraṃ gāthamāha –	236	
PA_atk-s05_13a4:2364	“Pajjunnanāthā pasavo, pasunāthā ayaṃ pajā;	236	
PA_atk-s05_13a4:2365	Tvaṃ nāthosi mahārāja, nāthohaṃ bhariyāya me;	236	
PA_atk-s05_13a4:2366	Dvinnamaññataraṃ ñatvā, mutto gaccheyya pabbata”nti.	236	
PA_atk-s05_13a4:2367_0	Tattha pajjunnanāthā pasavoti tiṇabhakkhā pasavo meghanāthā nāma. Pasunāthā ayaṃ	2367	
PA_atk-s05_13a4:2367_1	pajāti ayaṃ pana manussapajā pañcagorasena upajīvantī pasunāthā pasupatiṭṭhā. Tvaṃ	2367	
PA_atk-s05_13a4:2367_2	nāthosīti tvaṃ mama patiṭṭhā asi. Nāthohanti mama bhariyāya ahaṃ nātho, ahamassā	2367	
PA_atk-s05_13a4:2367_3	patiṭṭhā. Dvinnamaññataraṃ ñatvā, mutto gaccheyya pabbatanti amhākaṃ dvinnaṃ antare	2367	
PA_atk-s05_13a4:2367_4	eko ekaṃ mataṃ ñatvā sayaṃ maraṇato mutto himavantaṃ gaccheyya, jīvamānā pana mayaṃ	2367	
PA_atk-s05_13a4:2367_5	aññamaññaṃ na jahāma, tasmā sacepi imaṃ himavantaṃ pesetukāmo, maṃ paṭhamaṃ māretvā pacchā pesehīti.	2367	
PA_atk-s05_13a4:2368	Evañca pana vatvā “mahārāja, na mayaṃ tava vacanaṃ akātukāmatāya tuṇhī ahumha, mayaṃ kathāya pana dosaṃ disvā na kathayimhā”ti dīpento imaṃ gāthādvayamāha –	236	
PA_atk-s05_13a4:2370	“Na ve nindā suparivajjayetha, nānā janā sevitabbā janinda;	237	
PA_atk-s05_13a4:2371	Yeneva eko labhate pasaṃsaṃ, teneva añño labhate ninditāraṃ.	237	
PA_atk-s05_13a4:2373	“Sabbo loko paricitto aticitto, sabbo loko cittavā samhi citte;	237	
PA_atk-s05_13a4:2374	Paccekacittā puthu sabbasattā, kassīdha cittassa vasena vatte”ti.	237	
PA_atk-s05_13a4:2375_0	Tattha suparivajjayethāti mahārāja, nindā nāma sukhena parivajjetuṃ na sakkā. Nānā	2375	
PA_atk-s05_13a4:2375_1	janāti nānāchandā janā. Yenevāti yena sīlādiguṇena eko pasaṃsaṃ labhati, teneva añño	2375	
PA_atk-s05_13a4:2375_2	ninditāraṃ labhati. Amhākañhi kinnarānaṃ antare kathanena pasaṃsaṃ labhati, manussānaṃ	2375	
PA_atk-s05_13a4:2375_3	antare nindaṃ, iti nindā nāma dupparivajjiyā, svāhaṃ kathaṃ tava santikā pasaṃsaṃ labhissāmīti.	2375	
PA_atk-s05_13a4:2376_0	Sabbo loko paricittoti mahārāja, asappuriso nāma pāṇātipātādicittena, sappuriso pāṇātipātā	2376	
PA_atk-s05_13a4:2376_1	veramaṇi ādicittena aticittoti, evaṃ sabbo loko paricitto aticittoti attho. Cittavā	2376	
PA_atk-s05_13a4:2376_2	samhi citteti sabbo pana loko attano hīnena vā paṇītena vā cittena cittavā nāma.	2376	
PA_atk-s05_13a4:2376_3	Paccekacittāti pāṭiyekkacittā puthuppabhedā sabbe sattā. Tesu kassekassa tava vā	2376	
PA_atk-s05_13a4:2376_4	aññassa vā cittena kinnarī vā mādiso vā añño vā vatteyya, tasmā “ayaṃ mama cittavasena	2376	
PA_atk-s05_13a4:2376_5	na vattatī”ti, mā mayhaṃ kujjhi. Sabbasattā hi attano cittavasena gacchanti, devāti.	2376	
PA_atk-s05_13a4:2376_6	Kimpuriso rañño dhammaṃ desesi.	2376	
PA_atk-s05_13a4:2377	Rājā “sabhāvameva katheti paṇḍito kinnaro”ti somanassappatto hutvā osānagāthamāha –	237	
PA_atk-s05_13a4:2379	“Tuṇhī ahū kimpuriso sabhariyo, yo dāni byāhāsi bhayassa bhīto;	237	
PA_atk-s05_13a4:2380	So dāni mutto sukhito arogo, vācākirevatthavatī narāna”nti.	238	
PA_atk-s05_13a4:2381	Tattha vācākirevatthavatī narānanti vācāgirā eva imesaṃ sattānaṃ atthavatī hitāvahā hotīti attho.	238	
PA_atk-s05_13a4:2382_0	Rājā kinnare suvaṇṇapañjare nisīdāpetvā tameva luddaṃ pakkosāpetvā “gaccha bhaṇe,	2382	
PA_atk-s05_13a4:2382_1	gahitaṭṭhāneyeva vissajjehī”ti vissajjāpesi. Mahāsattopi “ācariya, evaṃ kinnarā vācaṃ	2382	
PA_atk-s05_13a4:2382_2	rakkhitvā pattakāle kathitena subhāsiteneva muttā, tvaṃ pana dukkathitena mahādukkhaṃ	2382	
PA_atk-s05_13a4:2382_3	patto”ti idaṃ udāharaṇaṃ dassetvā “ācariya, mā bhāyi, jīvitaṃ te ahaṃ dassāmī”ti	2382	
PA_atk-s05_13a4:2382_4	assāsesi, “apica kho pana tumhe maṃ rakkheyyāthā”tivutte “na tāva nakkhattayogo labbhatī”ti	2382	
PA_atk-s05_13a4:2382_5	divasaṃ vītināmetvā majjhimayāmasamanantare mataṃ eḷakaṃ āharāpetvā “brāhmaṇa, yattha	2382	
PA_atk-s05_13a4:2382_6	katthaci gantvā jīvāhī”ti kañci ajānāpetvā uyyojetvā eḷakamaṃsena baliṃ katvā dvāraṃ patiṭṭhāpesi.	2382	
PA_atk-s05_13a4:2383_0	Satthā imaṃ dhammadesanaṃ āharitvā “na, bhikkhave, idāneva, pubbepi kokāliko vācāya	2383	
PA_atk-s05_13a4:2383_1	hatoyevā”ti vatvā jātakaṃ samodhānesi – “tadā kaḷārapiṅgalo kokāliko ahosi, takkāriyapaṇḍito	2383	
PA_atk-s05_13a4:2383_2	pana ahameva ahosi”nti.	2383	
PA_atk-s05_13a4:2384	Takkāriyajātakavaṇṇanā aṭṭhamā.	238	
PA_atk-s05_13a4:2386	[482] 9. Rurumigarājajātakavaṇṇanā	238	
PA_atk-s05_13a4:2387_0	Tassa gāmavaraṃ dammīti idaṃ satthā veḷuvane viharanto devadattaṃ ārabbha kathesi.	2387	
PA_atk-s05_13a4:2387_1	So kira bhikkhūhi “bahūpakāro te āvuso, devadattasatthā, tvaṃ tathāgataṃ nissāya	2387	
PA_atk-s05_13a4:2387_2	pabbajjaṃ labhi, tīṇi piṭakāni uggaṇhi, lābhasakkāraṃ pāpuṇī”ti vutto “āvuso, satthārā	2387	
PA_atk-s05_13a4:2387_3	mama tiṇaggamattopi upakāro na kato, ahaṃ sayameva pabbajiṃ, sayaṃ tīṇi piṭakāni	2387	
PA_atk-s05_13a4:2387_4	uggaṇhiṃ, sayaṃ lābhasakkāraṃ pāpuṇi”nti kathesi. Bhikkhū dhammasabhāyaṃ kathaṃ samuṭṭhāpesuṃ	2387	
PA_atk-s05_13a4:2387_5	“akataññū āvuso, devadatto akatavedī”ti. Satthā āgantvā “kāya nuttha, bhikkhave,	2387	
PA_atk-s05_13a4:2387_6	etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto	2387	
PA_atk-s05_13a4:2387_7	idāneva akataññū, pubbepi akataññūyeva, pubbepesa mayā jīvite dinnepi mama guṇamattaṃ	2387	
PA_atk-s05_13a4:2387_8	na jānātī”ti vatvā atītaṃ āhari.	2387	
PA_atk-s05_13a4:2388_0	Atīte bārāṇasiyaṃ brahmadatte rajjaṃ kārente eko asītikoṭivibhavo seṭṭhi puttaṃ labhitvā	2388	
PA_atk-s05_13a4:2388_1	“mahādhanako”tissa, nāmaṃ katvā “sippaṃ uggaṇhanto mama putto kilamissatī”ti na kiñci	2388	
PA_atk-s05_13a4:2388_2	sippaṃ uggaṇhāpesi. So gītanaccavāditakhādanabhojanato uddhaṃ na kiñci aññāsi. Taṃ	2388	
PA_atk-s05_13a4:2388_3	vayappattaṃ patirūpena dārena saṃyojetvā mātāpitaro kālamakaṃsu. So tesaṃ accayena	2388	
PA_atk-s05_13a4:2388_4	itthidhuttasurādhuttādīhi parivuto nānābyasanamukhehi iṇaṃ ādāya taṃ dātuṃ asakkonto	2388	
PA_atk-s05_13a4:2388_5	iṇāyikehi codiyamāno cintesi “kiṃ mayhaṃ jīvitena, ekenamhi attabhāvena añño viya	2388	
PA_atk-s05_13a4:2388_6	jāto, mataṃ me seyyo”ti. So iṇāyike āha – “tumhākaṃ iṇapaṇṇāni gahetvā āgacchatha,	2388	
PA_atk-s05_13a4:2388_7	gaṅgātīre me nidahitaṃ kulasantakaṃ dhanaṃ atthi, taṃ vo dassāmī”ti. Te tena saddhiṃ	2388	
PA_atk-s05_13a4:2388_8	agamaṃsu. So “idha dhana”nti nidhiṭṭhānaṃ ācikkhanto viya “gaṅgāyaṃ patitvā marissāmī”ti	2388	
PA_atk-s05_13a4:2388_9	palāyitvā gaṅgāyaṃ pati. So caṇḍasotena vuyhanto kāruññaravaṃ viravi.	2388	
PA_atk-s05_13a4:2389_0	Tadā mahāsatto rurumigayoniyaṃ nibbattitvā parivāraṃ chaḍḍetvā ekakova gaṅgānivattane	2389	
PA_atk-s05_13a4:2389_1	ramaṇīye sālamissake supupphitaambavane vasati uposathaṃ upavutthāya. Tassa sarīracchavi	2389	
PA_atk-s05_13a4:2389_2	sumajjitakañcanapaṭṭavaṇṇā ahosi, hatthapādā lākhārasaparikammakatā viya, naṅguṭṭhaṃ	2389	
PA_atk-s05_13a4:2389_3	cāmarīnaṅguṭṭhaṃ viya, siṅgāni rajatadāmasadisāni, akkhīni sumajjitamaṇiguḷikā viya,	2389	
PA_atk-s05_13a4:2389_4	mukhaṃ odahitvā ṭhapitarattakambalageṇḍukaṃ viya. Evarūpaṃ tassa rūpaṃ ahosi. So	2389	
PA_atk-s05_13a4:2389_5	aḍḍharattasamaye tassa kāruññasaddaṃ sutvā “manussasaddo sūyati, mā mayi dharante	2389	
PA_atk-s05_13a4:2389_6	maratu, jīvitamassa dassāmī”ti cintetvā sayanagumbā uṭṭhāya nadītīraṃ gantvā “ambho	2389	
PA_atk-s05_13a4:2389_7	purisa, mā bhāyi, jīvitaṃ te dassāmī”ti assāsetvā sotaṃ chindanto gantvā taṃ piṭṭhiyaṃ	2389	
PA_atk-s05_13a4:2389_8	āropetvā tīraṃ pāpetvā attano vasanaṭṭhānaṃ netvā phalāphalāni datvā dvīhatīhaccayena	2389	
PA_atk-s05_13a4:2389_9	“bho purisa, ahaṃ taṃ ito araññato nīharitvā bārāṇasimagge ṭhapessāmi, tvaṃ sotthinā	2389	
PA_atk-s05_13a4:2389_10	gamissasi, apica kho pana tvaṃ ‘asukaṭṭhāne nāma kañcanamigo vasatī’ti dhanakāraṇā	23891	
PA_atk-s05_13a4:2389_11	maṃ rañño ceva rājamahāmattassa ca mā ācikkhāhī”ti āha. So “sādhu sāmī”ti sampaṭicchi.	23891	
PA_atk-s05_13a4:2390_0	Mahāsatto tassa paṭiññaṃ gahetvā taṃ attano piṭṭhiyaṃ āropetvā bārāṇasimagge otāretvā	2390	
PA_atk-s05_13a4:2390_1	nivatti. Tassa bārāṇasipavisanadivaseyeva khemā nāma rañño aggamahesī paccūsakāle	2390	
PA_atk-s05_13a4:2390_2	supinante suvaṇṇavaṇṇaṃ migaṃ attano dhammaṃ desentaṃ disvā cintesi “sace evarūpo	2390	
PA_atk-s05_13a4:2390_3	migo na bhaveyya, nāhaṃ supine passeyyaṃ, addhā bhavissati, rañño ārocessāmī”ti.	2390	
PA_atk-s05_13a4:2390_4	Sā rājānaṃ upasaṅkamitvā “mahārāja, ahaṃ suvaṇṇavaṇṇaṃ migaṃ passituṃ icchāmi, suvaṇṇavaṇṇamigassa	2390	
PA_atk-s05_13a4:2390_5	dhammaṃ sotukāmāmhi, labhissāmi ce, jīveyyaṃ, no ce, natthi me jīvita”nti āha. Rājā	2390	
PA_atk-s05_13a4:2390_6	taṃ assāsetvā “sace manussaloke atthi, labhissasī”ti vatvā brāhmaṇe pakkosāpetvā	2390	
PA_atk-s05_13a4:2390_7	“suvaṇṇavaṇṇā migā nāma hontī”ti pucchitvā “āma, deva, hontī”ti sutvā alaṅkatahatthikkhandhe	2390	
PA_atk-s05_13a4:2390_8	suvaṇṇacaṅkoṭake sahassathavikaṃ ṭhapetvā yo suvaṇṇavaṇṇaṃ migaṃ ācikkhissati, tassa	2390	
PA_atk-s05_13a4:2390_9	saddhiṃ sahassathavikasuvaṇṇacaṅkoṭakena tañca hatthiṃ tato ca uttari dātukāmo hutvā	2390	
PA_atk-s05_13a4:2390_10	suvaṇṇapaṭṭe gāthaṃ likhāpetvā ekaṃ amaccaṃ pakkosāpetvā “ehi tāta, mama vacanena	23901	
PA_atk-s05_13a4:2390_11	imaṃ gāthaṃ nagaravāsīnaṃ kathehī”ti imasmiṃ jātake paṭhamaṃ gāthamāha –	23901	
PA_atk-s05_13a4:2392	“Tassa gāmavaraṃ dammi, nāriyo ca alaṅkatā;	239	
PA_atk-s05_13a4:2393	Yo me taṃ migamakkhāti, migānaṃ migamuttama”nti.	239	
PA_atk-s05_13a4:2394_0	Amacco suvaṇṇapaṭṭaṃ gahetvā sakalanagare vācāpesi. Atha so seṭṭhiputto bārāṇasiṃ	2394	
PA_atk-s05_13a4:2394_1	pavisantova taṃ kathaṃ sutvā amaccassa santikaṃ gantvā “ahaṃ rañño evarūpaṃ migaṃ	2394	
PA_atk-s05_13a4:2394_2	ācikkhissāmi, maṃ rañño dassehī”ti āha. Amacco hatthikkhandhato otaritvā taṃ rañño	2394	
PA_atk-s05_13a4:2394_3	santikaṃ netvā “ayaṃ kira, deva, taṃ migaṃ ācikkhissatī”ti dassesi. Rājā “saccaṃ	2394	
PA_atk-s05_13a4:2394_4	ambho purisā”ti pucchi. So “saccaṃ mahārāja, tvaṃ etaṃ yasaṃ mayhaṃ dehī”ti vadanto dutiyaṃ gāthamāha –	2394	
PA_atk-s05_13a4:2396	“Mayhaṃ gāmavaraṃ dehi, nāriyo ca alaṅkatā;	239	
PA_atk-s05_13a4:2397	Ahaṃ te migamakkhissaṃ, migānaṃ migamuttama”nti.	239	
PA_atk-s05_13a4:2398_0	Taṃ sutvā rājā tassa mittadubbhissa tussitvā “abbho kuhiṃ so migo vasatī”ti pucchitvā	2398	
PA_atk-s05_13a4:2398_1	“asukaṭṭhāne nāma devā”ti vutte tameva maggadesakaṃ katvā mahantena parivārena taṃ	2398	
PA_atk-s05_13a4:2398_2	ṭhānaṃ agamāsi. Atha naṃ so mittadubbhī “senaṃ, deva, sannisīdāpehī”ti vatvā sannisinnāya	2398	
PA_atk-s05_13a4:2398_3	senāya eso, deva, suvaṇṇamigo etasmiṃ vane vasatī”ti hatthaṃ pasāretvā ācikkhanto tatiyaṃ gāthamāha –	2398	
PA_atk-s05_13a4:2400	“Etasmiṃ vanasaṇḍasmiṃ, ambā sālā ca pupphitā;	240	
PA_atk-s05_13a4:2401	Indagopakasañchannā, ettheso tiṭṭhate migo”ti.	240	
PA_atk-s05_13a4:2402_0	Tattha indagopakasañchannāti etassa vanasaṇḍassa bhūmi indagopakavaṇṇāya rattāya	2402	
PA_atk-s05_13a4:2402_1	sukhasamphassāya tiṇajātiyā sañchannā, sasakucchi viya mudukā, ettha etasmiṃ ramaṇīye	2402	
PA_atk-s05_13a4:2402_2	vanasaṇḍe eso tiṭṭhatīti dasseti.	2402	
PA_atk-s05_13a4:2403_0	Rājā tassa vacanaṃ sutvā amacce āṇāpesi “tassa migassa palāyituṃ adatvā khippaṃ āvudhahatthehi	2403	
PA_atk-s05_13a4:2403_1	purisehi saddhiṃ vanasaṇḍaṃ parivārethā”ti. Te tathā katvā unnadiṃsu. Rājā katipayehi	2403	
PA_atk-s05_13a4:2403_2	janehi saddhiṃ ekamantaṃ aṭṭhāsi, sopissa avidūre aṭṭhāsi. Mahāsatto taṃ saddaṃ sutvā	2403	
PA_atk-s05_13a4:2403_3	cintesi “mahanto balakāyasaddo, tamhā me purisā bhayena uppannena bhavitabba”nti.	2403	
PA_atk-s05_13a4:2403_4	So uṭṭhāya sakalaparisaṃ oloketvā rañño ṭhitaṭṭhānaṃ disvā “rañño ṭhitaṭṭhāneyeva	2403	
PA_atk-s05_13a4:2403_5	me sotthi bhavissati, ettheva mayā gantuṃ vaṭṭatī”ti cintetvā rājābhimukho pāyāsi.	2403	
PA_atk-s05_13a4:2403_6	Rājā taṃ āgacchantaṃ disvā “nāgabalo migo avattharanto viya āgaccheyya, saraṃ sannayhitvā	2403	
PA_atk-s05_13a4:2403_7	imaṃ migaṃ santāsetvā sace palāyati, vijjhitvā dubbalaṃ katvā gaṇhissāmī”ti dhanuṃ	2403	
PA_atk-s05_13a4:2403_8	āropetvā bodhisattābhimukho ahosi. Tamatthaṃ pakāsento satthā imaṃ gāthādvayamāha –	2403	
PA_atk-s05_13a4:2405	“Dhanuṃ advejjhaṃ katvāna, usuṃ sannayhupāgami;	240	
PA_atk-s05_13a4:2406	Migo ca disvā rājānaṃ, dūrato ajjhabhāsatha.	240	
PA_atk-s05_13a4:2408	“Āgamehi mahārāja, mā maṃ vijjhi rathesabha;	240	
PA_atk-s05_13a4:2409	Ko nu te idamakkhāsi, ettheso tiṭṭhate migo”ti.	240	
PA_atk-s05_13a4:2410_0	Tattha advejjhaṃ katvānāti jiyāya ca sarena ca saddhiṃ ekameva katvā. Sannayhāti	2410	
PA_atk-s05_13a4:2410_1	sannayhitvā. Āgamehīti “tiṭṭha, mahārāja, mā maṃ vijjhi, jīvaggāhameva gaṇhāhī”ti	2410	
PA_atk-s05_13a4:2410_2	madhurāya manussavācāya abhāsi.	2410	
PA_atk-s05_13a4:2411_0	Rājā tassa madhurakathāya bandhitvā dhanuṃ otāretvā gāravena aṭṭhāsi. Mahāsattopi	2411	
PA_atk-s05_13a4:2411_1	rājānaṃ upasaṅkamitvā madhurapaṭisanthāraṃ katvā ekamantaṃ aṭṭhāsi. Mahājanopi sabbāvudhāni	2411	
PA_atk-s05_13a4:2411_2	chaḍḍetvā āgantvā rājānaṃ parivāresi. Tasmiṃ khaṇe mahāsatto suvaṇṇakiṅkiṇikaṃ cālento	2411	
PA_atk-s05_13a4:2411_3	viya madhurena sarena rājānaṃ pucchi “ko nu te idamakkhāsi, ettheso tiṭṭhate migo”ti?	2411	
PA_atk-s05_13a4:2411_4	Tasmiṃ khaṇe pāpapuriso thokaṃ paṭikkamitvā sotapatheva aṭṭhāsi. Rājā “iminā me dassito”ti	2411	
PA_atk-s05_13a4:2411_5	kathento chaṭṭhaṃ gāthamāha –	2411	
PA_atk-s05_13a4:2413	“Esa pāpacaro poso, samma tiṭṭhati ārakā;	241	
PA_atk-s05_13a4:2414	Soyaṃ me idamakkhāsi, ettheso tiṭṭhate migo”ti.	241	
PA_atk-s05_13a4:2415	Tattha pāpacaroti vissaṭṭhācāro.	241	
PA_atk-s05_13a4:2416	Taṃ sutvā mahāsatto taṃ mittadubbhiṃ garahitvā raññā saddhiṃ sallapanto sattamaṃ gāthamāha –	241	
PA_atk-s05_13a4:2418	“Saccaṃ kireva māhaṃsu, narā ekacciyā idha;	241	
PA_atk-s05_13a4:2419	Kaṭṭhaṃ niplavitaṃ seyyo, na tvevekacciyo naro”ti.	241	
PA_atk-s05_13a4:2420_0	Tattha niplavitanti uttāritaṃ. Ekacciyoti ekacco pana mittadubbhī pāpapuggalo udake	2420	
PA_atk-s05_13a4:2420_1	patantopi uttārito na tveva seyyo. Kaṭṭhañhi nānappakārena upakārāya saṃvattati,	2420	
PA_atk-s05_13a4:2420_2	mittadubbhī pana pāpapuggalo vināsāya, tasmā tato kaṭṭhameva varataranti porāṇakapaṇḍitā	2420	
PA_atk-s05_13a4:2420_3	kathayiṃsu, mayā pana tesaṃ vacanaṃ na katanti.	2420	
PA_atk-s05_13a4:2421	Taṃ sutvā rājā itaraṃ gāthamāha –	242	
PA_atk-s05_13a4:2423	“Kiṃ nu ruru garahasi migānaṃ, kiṃ pakkhīnaṃ kiṃ pana mānusānaṃ;	242	
PA_atk-s05_13a4:2424	Bhayaṃ hi maṃ vindatinapparūpaṃ, sutvāna taṃ mānusiṃ bhāsamāna”nti.	242	
PA_atk-s05_13a4:2425_0	Tattha migānanti migānamaññataraṃ garahasi, udāhu pakkhīnaṃ, mānusānanti pucchi.	2425	
PA_atk-s05_13a4:2425_1	Bhayañhi maṃ vindatīti bhayaṃ maṃ paṭilabhati, ahaṃ attani anissaro bhayasantako	2425	
PA_atk-s05_13a4:2425_2	viya homi. Anapparūpanti mahantaṃ.	2425	
PA_atk-s05_13a4:2426	Tato mahāsatto “mahārāja, na migaṃ, na pakkhiṃ garahāmi, manussaṃ pana garahāmī”ti dassento navamaṃ gāthamāha –	242	
PA_atk-s05_13a4:2428	“Yamuddhariṃ vāhane vuyhamānaṃ, mahodake salile sīghasote;	242	
PA_atk-s05_13a4:2429	Tatonidānaṃ bhayamāgataṃ mama, dukkho have rāja asabbhi saṅgamo”ti.	242	
PA_atk-s05_13a4:2430_0	Tattha vāhaneti patitapatite vahituṃ samatthe gaṅgāvahe. Mahodake salileti mahāudake	2430	
PA_atk-s05_13a4:2430_1	mahāsalileti attho. Ubhayenāpi gaṅgāvahasseva bahuudakataṃ dasseti. Tatonidānanti	2430	
PA_atk-s05_13a4:2430_2	mahārāja, yo mayhaṃ tayā dassito puriso, eso mayā gaṅgāya vuyhamāno aḍḍharattasamaye	2430	
PA_atk-s05_13a4:2430_3	kāruññaravaṃ viravanto uddharito, tatonidānaṃ me idamajja bhayaṃ āgataṃ, asappurisehi	2430	
PA_atk-s05_13a4:2430_4	samāgamo nāma dukkho, mahārājāti.	2430	
PA_atk-s05_13a4:2431	Taṃ sutvā rājā tassa kujjhitvā “evaṃ bahūpakārassa nāma guṇaṃ na jānāti, vijjhitvā naṃ jīvitakkhayaṃ pāpessāmī”ti dasamaṃ gāthamāha –	243	
PA_atk-s05_13a4:2433	“Sohaṃ catuppattamimaṃ vihaṅgamaṃ, tanucchidaṃ hadaye ossajāmi;	243	
PA_atk-s05_13a4:2434	Hanāmi taṃ mittadubbhiṃ akiccakāriṃ, yo tādisaṃ kammakataṃ na jāne”ti.	243	
PA_atk-s05_13a4:2435	Tattha catuppattanti catūhi vājapattehi samannāgataṃ. Vihaṅgamanti ākāsagāmiṃ. Tanucchidanti sarīrachindanaṃ. Ossajāmīti etassa hadaye vissajjemi.	243	
PA_atk-s05_13a4:2436	Tato mahāsatto “mā esa maṃ nissāya nassatū”ti cintetvā ekādasamaṃ gāthamāha –	243	
PA_atk-s05_13a4:2438	“Dhīrassa bālassa have janinda, santo vadhaṃ nappasaṃsanti jātu;	243	
PA_atk-s05_13a4:2439	Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dehi;	243	
PA_atk-s05_13a4:2440	Ahañca te kāmakaro bhavāmī”ti.	244	
PA_atk-s05_13a4:2441_0	Tattha kāmanti kāmena yathāruciyā attano gharaṃ gacchatu. Yañcassa bhaṭṭhaṃ tadetassa	2441	
PA_atk-s05_13a4:2441_1	dehīti yañca tassa “idaṃ nāma te dassāmī”ti tayā kathitaṃ, taṃ tassa dehi. Kāmakaroti	2441	
PA_atk-s05_13a4:2441_2	icchākaro, yaṃ icchasi, taṃ karohi, maṃsaṃ vā me khāda, kīḷāmigaṃ vā karohi, sabbattha	2441	
PA_atk-s05_13a4:2441_3	te anukūlavattī bhavissāmīti attho.	2441	
PA_atk-s05_13a4:2442	Taṃ sutvā rājā tuṭṭhamānaso mahāsattassa thutiṃ karonto anantaraṃ gāthamāha –	244	
PA_atk-s05_13a4:2444	“Addhā rurū aññataro sataṃ so, yo dubbhato mānusassa na dubbhi;	244	
PA_atk-s05_13a4:2445	Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dammi;	244	
PA_atk-s05_13a4:2446	Ahañca te kāmacāraṃ dadāmī”ti.	244	
PA_atk-s05_13a4:2447_0	Tattha sataṃ soti addhā tvaṃ sataṃ paṇḍitānaṃ aññataro. Kāmacāranti ahaṃ tava dhammakathāya	2447	
PA_atk-s05_13a4:2447_1	pasīditvā tuyhaṃ kāmacāraṃ abhayaṃ dadāmi, ito paṭṭhāya tumhe nibbhayā yathāruciyā	2447	
PA_atk-s05_13a4:2447_2	viharathāti mahāsattassa varaṃ adāsi.	2447	
PA_atk-s05_13a4:2448	Atha naṃ mahāsatto “mahārāja, manussā nāma aññaṃ mukhena bhāsanti, aññaṃ kāyena karontī”ti pariggaṇhanto dve gāthā abhāsi –	244	
PA_atk-s05_13a4:2450	“Suvijānaṃ siṅgālānaṃ, sakuṇānañca vassitaṃ;	245	
PA_atk-s05_13a4:2451	Manussavassitaṃ rāja, dubbijānataraṃ tato.	245	
PA_atk-s05_13a4:2453	“Api ce maññatī poso, ñāti mitto sakhāti vā;	245	
PA_atk-s05_13a4:2454	Yo pubbe sumano hutvā, pacchā sampajjate diso”ti.	245	
PA_atk-s05_13a4:2455_0	Taṃ sutvā rājā “migarāja, mā maṃ evaṃ maññi, ahañhi rajjaṃ jahantopi na tuyhaṃ dinnavaraṃ	2455	
PA_atk-s05_13a4:2455_1	jahissaṃ, saddahatha, mayha”nti varaṃ adāsi. Mahāsatto tassa santike varaṃ gaṇhanto	2455	
PA_atk-s05_13a4:2455_2	attānaṃ ādiṃ katvā sabbasattānaṃ abhayadānaṃ varaṃ gaṇhi. Rājāpi taṃ varaṃ datvā	2455	
PA_atk-s05_13a4:2455_3	bodhisattaṃ nagaraṃ netvā mahāsattañca nagarañca alaṅkārāpetvā deviyā dhammaṃ desāpesi.	2455	
PA_atk-s05_13a4:2455_4	Mahāsatto deviṃ ādiṃ katvā rañño ca rājaparisāya ca madhurāya manussabhāsāya dhammaṃ	2455	
PA_atk-s05_13a4:2455_5	desetvā rājānaṃ dasahi rājadhammehi ovaditvā mahājanaṃ anusāsitvā araññaṃ pavisitvā	2455	
PA_atk-s05_13a4:2455_6	migagaṇaparivuto vāsaṃ kappesi. Rājā “sabbesaṃ sattānaṃ abhayaṃ dammī”ti nagare bheriṃ	2455	
PA_atk-s05_13a4:2455_7	carāpesi. Tato paṭṭhāya migapakkhīnaṃ koci hatthaṃ pasāretuṃ samattho nāma nāhosi.	2455	
PA_atk-s05_13a4:2455_8	Migagaṇo manussānaṃ sassāni khādati, koci vāretuṃ na sakkoti. Mahājano rājaṅgaṇaṃ	2455	
PA_atk-s05_13a4:2455_9	gantvā upakkosi. Tamatthaṃ pakāsento satthā imaṃ gāthamāha –	2455	
PA_atk-s05_13a4:2457	“Samāgatā jānapadā, negamā ca samāgatā;	245	
PA_atk-s05_13a4:2458	Migā sassāni khādanti, taṃ devo paṭisedhatū”ti.	245	
PA_atk-s05_13a4:2459	Tattha taṃ devoti taṃ migagaṇaṃ devo paṭisedhatūti.	245	
PA_atk-s05_13a4:2460	Taṃ sutvā rājā gāthādvayamāha –	246	
PA_atk-s05_13a4:2462	“Kāmaṃ janapado māsi, raṭṭhañcāpi vinassatu;	246	
PA_atk-s05_13a4:2463	Na tvevāhaṃ ruruṃ dubbhe, datvā abhayadakkhiṇaṃ.	246	
PA_atk-s05_13a4:2465	“Mā me janapado āsi, raṭṭhañcāpi vinassatu;	246	
PA_atk-s05_13a4:2466	Na tvevāhaṃ migarājassa, varaṃ datvā musā bhaṇe”ti.	246	
PA_atk-s05_13a4:2467	Tattha māsīti kāmaṃ mayhaṃ janapado mā hotu. Rurunti na tveva ahaṃ suvaṇṇavaṇṇassa rurumigarājassa abhayadakkhiṇaṃ datvā dubbhissāmīti.	246	
PA_atk-s05_13a4:2468_0	Mahājano rañño vacanaṃ sutvā kiñci vattuṃ avisahanto paṭikkami. Sā kathā vitthārikā	2468	
PA_atk-s05_13a4:2468_1	ahosi. Taṃ sutvā mahāsatto migagaṇaṃ sannipātāpetvā “ito paṭṭhāya manussānaṃ sassāni	2468	
PA_atk-s05_13a4:2468_2	mā khādathā”ti ovaditvā “attano khettesu paṇṇasaññaṃ bandhantū”ti manussānaṃ ghosāpesi.	2468	
PA_atk-s05_13a4:2468_3	Te tathā bandhiṃsu, tāya saññāya migā yāvajjatanā sassāni na khādanti.	2468	
PA_atk-s05_13a4:2469_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto akataññūyevā”ti	2469	
PA_atk-s05_13a4:2469_1	vatvā jātakaṃ samodhānesi “tadā seṭṭhiputto devadatto ahosi, rājā ānando, rurumigarājā	2469	
PA_atk-s05_13a4:2469_2	pana ahameva ahosi”nti.	2469	
PA_atk-s05_13a4:2470	Rurumigarājajātakavaṇṇanā navamā.	247	
PA_atk-s05_13a4:2472	[483] 10. Sarabhamigajātakavaṇṇanā	247	
PA_atk-s05_13a4:2473_0	Āsīsetheva purisoti idaṃ satthā jetavane viharanto attanā saṃkhittena pucchitapañhassa	2473	
PA_atk-s05_13a4:2473_1	dhammasenāpatino vitthārena byākaraṇaṃ ārabbha kathesi. Kadā pana satthā theraṃ saṃkhittena	2473	
PA_atk-s05_13a4:2473_2	pañhaṃ pucchīti? Devorohane. Tatrāyaṃ saṅkhepato anupubbikathā. Rājagahaseṭṭhino	2473	
PA_atk-s05_13a4:2473_3	hi santake candanapatte āyasmatā piṇḍolabhāradvājena iddhiyā gahite satthā bhikkhūnaṃ	2473	
PA_atk-s05_13a4:2473_4	iddhipāṭihāriyakaraṇaṃ paṭikkhipi. Tadā titthiyā “paṭikkhittaṃ samaṇena gotamena	2473	
PA_atk-s05_13a4:2473_5	iddhipāṭihāriyakaraṇaṃ, idāni sayampi na karissatī”ti cintetvā maṅkubhūtehi attano	2473	
PA_atk-s05_13a4:2473_6	sāvakehi “kiṃ, bhante, iddhiyā pattaṃ na gaṇhathā”ti vuccamānā “netaṃ āvuso, amhākaṃ	2473	
PA_atk-s05_13a4:2473_7	dukkaraṃ, chavassa pana dārupattassatthāya attano saṇhasukhumaguṇaṃ ko gihīnaṃ pakāsessatīti	2473	
PA_atk-s05_13a4:2473_8	na gaṇhimha, samaṇā pana sakyaputtiyā lolatāya iddhiṃ dassetvā gaṇhiṃsu. Mā ‘amhākaṃ	2473	
PA_atk-s05_13a4:2473_9	iddhikaraṇaṃ bhāro’ti cintayittha, mayañhi tiṭṭhantu samaṇassa gotamassa sāvakā,	2473	
PA_atk-s05_13a4:2473_10	ākaṅkhamānā pana samaṇena gotamena saddhiṃ iddhiṃ dassessāma, sace hi samaṇo gotamo	24731	
PA_atk-s05_13a4:2473_11	ekaṃ pāṭihāriyaṃ karissati, mayaṃ dviguṇaṃ karissāmā”ti kathayiṃsu.	24731	
PA_atk-s05_13a4:2474_0	Taṃ sutvā bhikkhū bhagavato ārocesuṃ “bhante, titthiyā kira pāṭihāriyaṃ karissantī”ti.	2474	
PA_atk-s05_13a4:2474_1	Satthā “bhikkhave, karontu, ahampi karissāmī”ti āha. Taṃ sutvā bimbisāro āgantvā	2474	
PA_atk-s05_13a4:2474_2	bhagavantaṃ pucchi “bhante, pāṭihāriyaṃ kira karissathā”ti? “Āma, mahārājā”ti. “Nanu,	2474	
PA_atk-s05_13a4:2474_3	bhante, sikkhāpadaṃ paññatta”nti. “Mahārāja, taṃ mayā sāvakānaṃ paññattaṃ, buddhānaṃ	2474	
PA_atk-s05_13a4:2474_4	pana sikkhāpadaṃ nāma natthi. “Yathā hi, mahārāja, tava uyyāne pupphaphalaṃ aññesaṃ	2474	
PA_atk-s05_13a4:2474_5	vāritaṃ, na tava, evaṃsampadamidaṃ daṭṭhabba”nti. “Kattha pana, bhante, pāṭihāriyaṃ	2474	
PA_atk-s05_13a4:2474_6	karissathā”ti? “Sāvatthinagaradvāre kaṇḍambarukkhamūle”ti. “Amhehi tattha kiṃ kattabba”nti?	2474	
PA_atk-s05_13a4:2474_7	“Natthi kiñci mahārājā”ti. Punadivase satthā katabhattakicco cārikaṃ pakkāmi. Manussā	2474	
PA_atk-s05_13a4:2474_8	“kuhiṃ, bhante, satthā gacchatī”ti pucchanti. “Sāvatthinagaradvāre kaṇḍambarukkhamūle	2474	
PA_atk-s05_13a4:2474_9	titthiyamaddanaṃ yamakapāṭihāriyaṃ kātu”nti tesaṃ bhikkhū kathayanti. Mahājano “acchariyarūpaṃ	2474	
PA_atk-s05_13a4:2474_10	kira pāṭihāriyaṃ bhavissati, passissāma na”nti gharadvārāni chaḍḍetvā satthārā saddhiṃyeva agamāsi.	24741	
PA_atk-s05_13a4:2475_0	Aññatitthiyā “mayampi samaṇassa gotamassa pāṭihāriyakaraṇaṭṭhāne pāṭihāriyaṃ karissāmā”ti	2475	
PA_atk-s05_13a4:2475_1	upaṭṭhākehi saddhiṃ satthārameva anubandhiṃsu. Satthā anupubbena sāvatthiṃ gantvā	2475	
PA_atk-s05_13a4:2475_2	raññā “pāṭihāriyaṃ kira, bhante, karissathā”ti pucchito “karissāmī”ti vatvā “kadā,	2475	
PA_atk-s05_13a4:2475_3	bhante”ti vutte “ito sattame divase āsāḷhipuṇṇamāsiya”nti āha. “Maṇḍapaṃ karomi bhante”ti?	2475	
PA_atk-s05_13a4:2475_4	“Alaṃ mahārāja, mama pāṭihāriyakaraṇaṭṭhāne sakko devarājā dvādasayojanikaṃ ratanamaṇḍapaṃ	2475	
PA_atk-s05_13a4:2475_5	karissatī”ti. “Etaṃ kāraṇaṃ nagare ugghosāpemi, bhante”ti? “Ugghosāpehi mahārājā”ti.	2475	
PA_atk-s05_13a4:2475_6	Rājā dhammaghosakaṃ alaṅkatahatthipiṭṭhiṃ āropetvā “bhagavā kira sāvatthinagaradvāre	2475	
PA_atk-s05_13a4:2475_7	kaṇḍambarukkhamūle titthiyamaddanaṃ pāṭihāriyaṃ karissati ito sattame divase”ti yāva	2475	
PA_atk-s05_13a4:2475_8	chaṭṭhadivasā devasikaṃ ghosanaṃ kāresi. Titthiyā “kaṇḍambarukkhamūle kira karissatī”ti	2475	
PA_atk-s05_13a4:2475_9	sāmikānaṃ dhanaṃ datvā sāvatthisāmante ambarukkhe chindāpayiṃsu. Dhammaghosako puṇṇamīdivase	2475	
PA_atk-s05_13a4:2475_10	pātova “ajja, bhagavato pāṭihāriyaṃ bhavissatī”ti ugghosesi. Devatānubhāvena sakalajambudīpe	24751	
PA_atk-s05_13a4:2475_11	dvāre ṭhatvā ugghositaṃ viya ahosi. Ye ye gantuṃ cittaṃ uppādenti, te te sāvatthiṃ	24751	
PA_atk-s05_13a4:2475_12	pattameva attānaṃ passiṃsu, dvādasayojanikā parisā ahosi.	24751	
PA_atk-s05_13a4:2476_0	Satthā pātova sāvatthiṃ piṇḍāya pavisituṃ nikkhami. Kaṇḍo nāma uyyānapālo piṇḍipakkameva	2476	
PA_atk-s05_13a4:2476_1	kumbhapamāṇaṃ mahantaṃ ambapakkaṃ rañño haranto satthāraṃ nagaradvāre disvā “idaṃ	2476	
PA_atk-s05_13a4:2476_2	tathāgatasseva anucchavika”nti adāsi. Satthā paṭiggahetvā tattheva ekamantaṃ nisinno	2476	
PA_atk-s05_13a4:2476_3	paribhuñjitvā “ānanda, imaṃ ambaṭṭhiṃ uyyānapālakassa imasmiṃ ṭhāne ropanatthāya	2476	
PA_atk-s05_13a4:2476_4	dehi, esa kaṇḍambo nāma bhavissatī”ti āha. Thero tathā akāsi. Uyyānapālo paṃsuṃ viyūhitvā	2476	
PA_atk-s05_13a4:2476_5	ropesi. Taṅkhaṇaññeva aṭṭhiṃ bhinditvā mūlāni otariṃsu, naṅgalasīsapamāṇo rattaṅkuro	2476	
PA_atk-s05_13a4:2476_6	uṭṭhahi, mahājanassa olokentasseva paṇṇāsahatthakkhandho paṇṇāsahatthasākho ubbedhato	2476	
PA_atk-s05_13a4:2476_7	ca hatthasatiko ambarukkho sampajji, tāvadevassa pupphāni ca phalāni ca uṭṭhahiṃsu.	2476	
PA_atk-s05_13a4:2476_8	So madhukaraparivuto suvaṇṇavaṇṇaphalabharito nabhaṃ pūretvā aṭṭhāsi, vātappaharaṇakāle	2476	
PA_atk-s05_13a4:2476_9	madhurapakkāni patiṃsu. Pacchā āgacchantā bhikkhū paribhuñjitvāva āgamiṃsu.	2476	
PA_atk-s05_13a4:2477_0	Sāyanhasamaye sakko devarājā āvajjento “satthu ratanamaṇḍapakaraṇaṃ amhākaṃ bhāro”ti	2477	
PA_atk-s05_13a4:2477_1	ñatvā vissakammadevaputtaṃ pesetvā dvādasayojanikaṃ nīluppalasañchannaṃ sattaratanamaṇḍapaṃ	2477	
PA_atk-s05_13a4:2477_2	kāresi. Evaṃ dasasahassacakkavāḷadevatā sannipatiṃsu. Satthā titthiyamaddanaṃ asādhāraṇaṃ	2477	
PA_atk-s05_13a4:2477_3	sāvakehi yamakapāṭihāriyaṃ katvā bahujanassa pasannabhāvaṃ ñatvā oruyha buddhāsane	2477	
PA_atk-s05_13a4:2477_4	nisinno dhammaṃ desesi. Vīsati pāṇakoṭiyo amatapānaṃ piviṃsu. Tato “purimabuddhā	2477	
PA_atk-s05_13a4:2477_5	pana pāṭihāriyaṃ katvā kattha gacchantī”ti āvajjento “tāvatiṃsabhavana”nti ñatvā	2477	
PA_atk-s05_13a4:2477_6	buddhāsanā uṭṭhāya dakkhiṇapādaṃ yugandharamuddhani ṭhapetvā vāmapādena sinerumatthakaṃ	2477	
PA_atk-s05_13a4:2477_7	akkamitvā pāricchattakamūle paṇḍukambalasilāyaṃ vassaṃ upagantvā antotemāsaṃ devānaṃ	2477	
PA_atk-s05_13a4:2477_8	abhidhammapiṭakaṃ kathesi. Parisā satthu gataṭṭhānaṃ ajānantī “disvāva gamissāmā”ti	2477	
PA_atk-s05_13a4:2477_9	tattheva temāsaṃ vasi. Upakaṭṭhāya pavāraṇāya mahāmoggallānatthero gantvā bhagavato	2477	
PA_atk-s05_13a4:2477_10	ārocesi. Atha naṃ satthā pucchi “kahaṃ pana etarahi sāriputto”ti? “Eso, bhante, pāṭihāriye	24771	
PA_atk-s05_13a4:2477_11	pasīditvā pabbajitehi pañcahi bhikkhusatehi saddhiṃ saṅkassanagaradvāre vasī”ti.	24771	
PA_atk-s05_13a4:2477_12	“Moggallāna, ahaṃ ito sattame divase saṅkassanagaradvāre otarissāmi, tathāgataṃ daṭṭhukāmā	24771	
PA_atk-s05_13a4:2477_13	saṅkassanagare ekato sannipatantū”ti. Thero “sādhū”ti paṭissuṇitvā āgantvā parisāya	24771	
PA_atk-s05_13a4:2477_14	ārocetvā sakalaparisaṃ sāvatthito tiṃsayojanaṃ saṅkassanagaraṃ ekamuhutteneva pāpesi.	24771	
PA_atk-s05_13a4:2478_0	Satthā vutthavasso pavāretvā “mahārāja, manussalokaṃ gamissāmī”ti sakkassa ārocesi.	2478	
PA_atk-s05_13a4:2478_1	Sakko vissakammaṃ āmantetvā “dasabalassa manussalokagamanatthāya tīṇi sopānāni karohī”ti	2478	
PA_atk-s05_13a4:2478_2	āha. So sinerumatthake sopānasīsaṃ saṅkassanagaradvāre dhurasopānaṃ katvā majjhe	2478	
PA_atk-s05_13a4:2478_3	maṇimayaṃ, ekasmiṃ passe rajatamayaṃ, ekasmiṃ passe suvaṇṇamayanti tīṇi sopānāni	2478	
PA_atk-s05_13a4:2478_4	māpesi, sattaratanamayā vedikāparikkhepā. Satthā lokavivaraṇaṃ pāṭihāriyaṃ katvā	2478	
PA_atk-s05_13a4:2478_5	majjhe maṇimayena sopānena otari. Sakko pattacīvaraṃ aggahesi, suyāmo vālabījaniṃ,	2478	
PA_atk-s05_13a4:2478_6	sahampati mahābrahmā chattaṃ dhāresi, dasasahassacakkavāḷadevatā dibbagandhamālādīhi	2478	
PA_atk-s05_13a4:2478_7	pūjayiṃsu. Satthāraṃ dhurasopāne patiṭṭhitaṃ paṭhamameva sāriputtatthero vandi, pacchā	2478	
PA_atk-s05_13a4:2478_8	sesaparisā. Tasmiṃ samāgame satthā cintesi “moggallāno “iddhimā’ti pākaṭo, upāli	2478	
PA_atk-s05_13a4:2478_9	‘vinayadharo’ti. Sāriputtassa pana mahāpaññaguṇo apākaṭo, ṭhapetvā maṃ añño etena	2478	
PA_atk-s05_13a4:2478_10	sadiso samapañño nāma natthi, paññāguṇamassa pākaṭaṃ karissāmī”ti paṭhamaṃ tāva puthujjanānaṃ	24781	
PA_atk-s05_13a4:2478_11	visaye pañhaṃ pucchi, taṃ puthujjanāva kathayiṃsu tato sotāpannānaṃ visaye pañhaṃ	24781	
PA_atk-s05_13a4:2478_12	pucchi, tampi sotāpannāva kathayiṃsu, puthujjanā na jāniṃsu. Evaṃ sakadāgāmivisaye	24781	
PA_atk-s05_13a4:2478_13	anāgāmivisaye khīṇāsavavisaye mahāsāvakavisaye ca pañhaṃ pucchi, tampi heṭṭhimā heṭṭhimā	24781	
PA_atk-s05_13a4:2478_14	na jāniṃsu, uparimā uparimāva kathayiṃsu. Aggasāvakavisaye puṭṭhapañhampi aggasāvakāva	24781	
PA_atk-s05_13a4:2478_15	kathayiṃsu, aññe na jāniṃsu. Tato sāriputtattherassa visaye pañhaṃ pucchi, taṃ therova	24781	
PA_atk-s05_13a4:2478_16	kathesi, aññe na jāniṃsu.	24781	
PA_atk-s05_13a4:2479_0	Manussā “ko nāma esa thero satthārā saddhiṃ kathesī”ti pucchitvā “dhammasenāpati	2479	
PA_atk-s05_13a4:2479_1	sāriputtatthero nāmā”ti sutvā “aho mahāpañño”ti vadiṃsu. Tato paṭṭhāya devamanussānaṃ	2479	
PA_atk-s05_13a4:2479_2	antare therassa mahāpaññaguṇo pākaṭo jāto. Atha naṃ satthā –	2479	
PA_atk-s05_13a4:2480	“Ye ca saṅkhātadhammāse, ye ca sekhā puthū idha;	248	
PA_atk-s05_13a4:2481	Tesaṃ me nipako iriyaṃ, puṭṭho pabrūhi mārisā”ti. –	248	
PA_atk-s05_13a4:2482_0	Buddhavisaye pañhaṃ pucchitvā “imassa nu kho sāriputta, saṃkhittena bhāsitassa kathaṃ	2482	
PA_atk-s05_13a4:2482_1	vitthārena attho daṭṭhabbo”ti āha. Thero pañhaṃ oloketvā “satthā maṃ sekhāsekhānaṃ	2482	
PA_atk-s05_13a4:2482_2	bhikkhūnaṃ āgamanapaṭipadaṃ pucchatī”ti pañhe nikkaṅkho hutvā “āgamanapaṭipadā nāma	2482	
PA_atk-s05_13a4:2482_3	khandhādivasena bahūhi mukhehi sakkā kathetuṃ, kataṃ nu kho kathento satthu ajjhāsayaṃ	2482	
PA_atk-s05_13a4:2482_4	gaṇhituṃ sakkhissāmī”ti ajjhāsaye kaṅkhi. Satthā “sāriputto pañhe nikkaṅkho, ajjhāsaye	2482	
PA_atk-s05_13a4:2482_5	pana me kaṅkhati, mayā naye adinne kathetuṃ na sakkhissati, nayamassa dassāmī”ti	2482	
PA_atk-s05_13a4:2482_6	nayaṃ dadanto “bhūtamidaṃ sāriputta samanupassā”ti āha. Evaṃ kirassa ahosi “sāriputto	2482	
PA_atk-s05_13a4:2482_7	mama ajjhāsayaṃ gahetvā kathento khandhavasena kathessatī”ti. Therassa saha nayadānena	2482	
PA_atk-s05_13a4:2482_8	so pañho nayasatena nayasahassena upaṭṭhāsi. So satthārā dinnanaye ṭhatvā buddhavisaye pañhaṃ kathesi.	2482	
PA_atk-s05_13a4:2483_0	Satthā dvādasayojanikāya parisāya dhammaṃ desesi. Tiṃsa pāṇakoṭiyo amatapānaṃ piviṃsu.	2483	
PA_atk-s05_13a4:2483_1	Satthā parisaṃ uyyojetvā cārikaṃ caranto anupubbena sāvatthiṃ gantvā punadivase sāvatthiyaṃ	2483	
PA_atk-s05_13a4:2483_2	piṇḍāya caritvā piṇḍapātapaṭikkanto bhikkhūhi vatte dassite gandhakuṭiṃ pāvisi. Sāyanhasamaye	2483	
PA_atk-s05_13a4:2483_3	bhikkhū therassa guṇakathaṃ kathentā dhammasabhāyaṃ nisīdiṃsu “mahāpañño, āvuso,	2483	
PA_atk-s05_13a4:2483_4	sāriputto puthupañño javanapañño tikkhapañño nibbedhikapañño dasabalena saṃkhittena	2483	
PA_atk-s05_13a4:2483_5	pucchitapañhaṃ vitthārena kathesī”ti. Satthā āgantvā “kāya nuttha, bhikkhave, etarahi	2483	
PA_atk-s05_13a4:2483_6	kathāya sannisinnā”ti pucchitvā “imāya nāmā”ti vutte “na, bhikkhave, idāneva, pubbepi	2483	
PA_atk-s05_13a4:2483_7	esa saṃkhittena bhāsitassa vitthārena atthaṃ kathesiyevā”ti vatvā atītaṃ āhari.	2483	
PA_atk-s05_13a4:2484_0	Atīte bārāṇasiyaṃ brahmadatte rajjaṃ kārente bodhisatto sarabhamigayoniyaṃ nibbattitvā	2484	
PA_atk-s05_13a4:2484_1	araññe vasati. Rājā migavittako ahosi thāmasampanno, aññaṃ manussaṃ “manusso”tipi	2484	
PA_atk-s05_13a4:2484_2	na gaṇeti. So ekadivasaṃ migavaṃ gantvā amacce āha – “yassa passena migo palāyati,	2484	
PA_atk-s05_13a4:2484_3	tena so daṇḍo dātabbo”ti. Te cintayiṃsu “kadāci vemajjhe ṭhitamigaṃ vijjhanti, kadāci	2484	
PA_atk-s05_13a4:2484_4	uṭṭhitaṃ, kadāci palāyantampi, ajja pana yena kenaci upāyena rañño ṭhitaṭṭhānaññeva	2484	
PA_atk-s05_13a4:2484_5	āropessāmā”ti. Cintetvā ca pana katikaṃ katvā rañño dhuramaggaṃ adaṃsu. Te mahantaṃ	2484	
PA_atk-s05_13a4:2484_6	gumbaṃ parikkhipitvā muggarādīhi bhūmiṃ pothayiṃsu. Paṭhamameva sarabhamigo uṭṭhāya	2484	
PA_atk-s05_13a4:2484_7	tikkhattuṃ gubbhaṃ anuparigantvā palāyanokāsaṃ olokento sesadisāsu manusse bāhāya	2484	
PA_atk-s05_13a4:2484_8	bāhaṃ dhanunā dhanuṃ āhacca nirantare ṭhite disvā rañño ṭhitaṭṭhāneyeva okāsaṃ addasa.	2484	
PA_atk-s05_13a4:2484_9	So ummīlitesu akkhīsu vālukaṃ khipamāno viya rājānaṃ abhimukho agamāsi. Rājā taṃ	2484	
PA_atk-s05_13a4:2484_10	lahusampattaṃ disvā saraṃ ukkhipitvā vijjhi. Sarabhamigā nāma saraṃ vañcetuṃ chekā	24841	
PA_atk-s05_13a4:2484_11	honti, sare abhimukhaṃ āgacchante vegaṃ hāpetvā tiṭṭhanti, pacchato āgacchante vegena	24841	
PA_atk-s05_13a4:2484_12	purato javanti, uparibhāgenāgacchante piṭṭhiṃ nāmenti, passenāgacchante thokaṃ apagacchanti,	24841	
PA_atk-s05_13a4:2484_13	kucchiṃ sandhāyāgacchante parivattitvā patanti, sare atikkante vātacchinnavalāhakavegena palāyanti.	24841	
PA_atk-s05_13a4:2485_0	Sopi rājā tasmiṃ parivattitvā patite “sarabhamigo me viddho”ti nādaṃ muñci. Sarabho	2485	
PA_atk-s05_13a4:2485_1	uṭṭhāya vātavegena palāyi. Balamaṇḍalaṃ bhijjitvā ubhosu passesu ṭhitaamaccā sarabhaṃ	2485	
PA_atk-s05_13a4:2485_2	palāyamānaṃ disvā ekato hutvā pucchiṃsu “migo kassa ṭhitaṭṭhānaṃ abhiruhī”ti? “Rañño	2485	
PA_atk-s05_13a4:2485_3	ṭhitaṭṭhāna”nti. “Rājā ‘viddho me’ti vadati, konena viddho, nibbirajjho bho amhākaṃ	2485	
PA_atk-s05_13a4:2485_4	rājā, bhūminena viddhā”ti te nānappakārena raññā saddhiṃ keḷiṃ kariṃsu. Rājā cintesi	2485	
PA_atk-s05_13a4:2485_5	“ime maṃ parihasanti, na mama pamāṇaṃ jānantī”ti gāḷhaṃ nivāsetvā pattikova khaggaṃ	2485	
PA_atk-s05_13a4:2485_6	ādāya “sarabhaṃ gaṇhissāmī”ti vegena pakkhandi. Atha naṃ disvā tīṇi yojanāni anubandhi.	2485	
PA_atk-s05_13a4:2485_7	Sarabho araññaṃ pāvisi, rājāpi pāvisi. Tattha sarabhamigassa gamanamagge saṭṭhihatthamatto	2485	
PA_atk-s05_13a4:2485_8	mahāpūtipādanarakāvāṭo atthi, so tiṃsahatthamattaṃ udakena puṇṇo tiṇehi ca paṭicchanno.	2485	
PA_atk-s05_13a4:2485_9	Sarabho udakagandhaṃ ghāyitvāva āvāṭabhāvaṃ ñatvā thokaṃ osakkitvā gato. Rājā pana	2485	
PA_atk-s05_13a4:2485_10	ujukameva gacchanto tasmiṃ pati.	24851	
PA_atk-s05_13a4:2486_0	Sarabho tassa padasaddaṃ asuṇanto nivattitvā taṃ apassanto “narakāvāṭe patito bhavissatī”ti	2486	
PA_atk-s05_13a4:2486_1	ñatvā āgantvā olokento taṃ gambhīraudake apatiṭṭhaṃ kilamantaṃ disvā tena kataṃ aparādhaṃ	2486	
PA_atk-s05_13a4:2486_2	hadaye akatvā sañjātakāruñño “mā mayi passanteva rājā nassatu, imamhā dukkhā naṃ	2486	
PA_atk-s05_13a4:2486_3	mocessāmī”ti āvāṭatīre ṭhito “mā bhāyi, mahārāja, mahantā dukkhā taṃ mocessāmī”ti	2486	
PA_atk-s05_13a4:2486_4	vatvā attano piyaputtaṃ uddharituṃ ussāhaṃ karonto viya tassuddharaṇatthāya silāya	2486	
PA_atk-s05_13a4:2486_5	yoggaṃ katvāva “vijjhissāmī”ti āgataṃ rājānaṃ saṭṭhihatthā narakā uddharitvā assāsetvā	2486	
PA_atk-s05_13a4:2486_6	piṭṭhiṃ āropetvā araññā nīharitvā senāya avidūre otāretvā ovādamassa datvā pañcasu	2486	
PA_atk-s05_13a4:2486_7	sīlesu patiṭṭhāpesi. Rājā mahāsattaṃ vinā vasituṃ asakkonto āha “sāmi sarabhamigarāja,	2486	
PA_atk-s05_13a4:2486_8	mayā saddhiṃ bārāṇasiṃ ehi, dvādasayojanikāya te bārāṇasiyaṃ rajjaṃ dammi, taṃ kārehī”ti.	2486	
PA_atk-s05_13a4:2486_9	“Mahārāja, mayaṃ tiracchānagatā, na me rajjenattho, sace te mayi sineho atthi, mayā	2486	
PA_atk-s05_13a4:2486_10	dinnāni sīlāni rakkhanto raṭṭhavāsinopi sīlaṃ rakkhāpehī”ti taṃ ovaditvā araññameva pāvisi.	24861	
PA_atk-s05_13a4:2487_0	So assupuṇṇehi nettehi tassa guṇaṃ sarantova senaṃ pāpuṇitvā senaṅgaparivuto nagaraṃ	2487	
PA_atk-s05_13a4:2487_1	gantvā “ito paṭṭhāya sakalanagaravāsino pañca sīlāni rakkhantū”ti dhammabheriṃ carāpesi.	2487	
PA_atk-s05_13a4:2487_2	Mahāsattena pana attano kataguṇaṃ kassaci akathetvā sāyanhe nānaggarasabhojanaṃ bhuñjitvā	2487	
PA_atk-s05_13a4:2487_3	alaṅkatasayane sayitvā paccūsakāle mahāsattassa guṇaṃ saritvā uṭṭhāya sayanapiṭṭhe	2487	
PA_atk-s05_13a4:2487_4	pallaṅkena nisīditvā pītipuṇṇena hadayena chahi gāthāhi udānesi –	2487	
PA_atk-s05_13a4:2489	“Āsīsetheva puriso, na nibbindeyya paṇḍito;	248	
PA_atk-s05_13a4:2490	Passāmi vohaṃ attānaṃ, yathā icchiṃ tathā ahu.	249	
PA_atk-s05_13a4:2492	“Āsīsetheva puriso, na nibbindeyya paṇḍito;	249	
PA_atk-s05_13a4:2493	Passāmi vohaṃ attānaṃ, udakā thalamubbhataṃ.	249	
PA_atk-s05_13a4:2495	“Vāyametheva puriso, na nibbindeyya paṇḍito;	249	
PA_atk-s05_13a4:2496	Passāmi vohaṃ attānaṃ, yathā icchiṃ tathā ahu.	249	
PA_atk-s05_13a4:2498	“Vāyametheva puriso, na nibbindeyya paṇḍito;	249	
PA_atk-s05_13a4:2499	Passāmi vohaṃ attānaṃ, udakā thalamubbhataṃ.	249	
PA_atk-s05_13a4:2501	“Dukkhūpanītopi naro sapañño, āsaṃ na chindeyya sukhāgamāya;	250	
PA_atk-s05_13a4:2502	Bahū hi phassā ahitā hitā ca, avitakkitā maccumupabbajanti.	250	
PA_atk-s05_13a4:2504	“Acintitampi bhavati, cintitampi vinassati;	250	
PA_atk-s05_13a4:2505	Na hi cintāmayā bhogā, itthiyā purisassa vā”ti.	250	
PA_atk-s05_13a4:2506_0	Tattha āsīsetheva purisoti āsacchedakakammaṃ akatvā attano kammesu āsaṃ karotheva	2506	
PA_atk-s05_13a4:2506_1	na ukkaṇṭheyya. Yathā icchinti ahañhi saṭṭhihatthā narakā uṭṭhānaṃ icchiṃ, somhi	2506	
PA_atk-s05_13a4:2506_2	tatheva jāto, tato uṭṭhitoyevāti dīpeti. Ahitā hitā cāti dukkhaphassā ca sukhaphassā	2506	
PA_atk-s05_13a4:2506_3	ca, “maraṇaphassā jīvitaphassā cā”tipi attho, sattānañhi maraṇaphasso ahito jīvitaphasso	2506	
PA_atk-s05_13a4:2506_4	hito, tesaṃ avitakkito acintitopi maraṇaphasso āgacchatīti dasseti. Acinti tampīti	2506	
PA_atk-s05_13a4:2506_5	mayā “āvāṭe patissāmī”ti na cintitaṃ, “sarabhaṃ māressāmī”ti cintitaṃ, idāni pana	2506	
PA_atk-s05_13a4:2506_6	me cintitaṃ naṭṭhaṃ, acintitameva jātaṃ. Bhogāti yasaparivārā. Ete cintāmayā na honti,	2506	
PA_atk-s05_13a4:2506_7	tasmā ñāṇavatā vīriyameva kātabbaṃ. Vīriyavato hi acintitampi hotiyeva.	2506	
PA_atk-s05_13a4:2507_0	Tassevaṃ udānaṃ udānentasseva aruṇaṃ uṭṭhahi. Purohito ca pātova sukhaseyyapucchanatthaṃ	2507	
PA_atk-s05_13a4:2507_1	āgantvā rājadvāre ṭhito tassa udānagītasaddaṃ sutvā cintesi “rājā hiyyo migavaṃ agamāsi,	2507	
PA_atk-s05_13a4:2507_2	tattha sarabhamigaṃ viraddho bhavissati, tato amaccehi avahasiyamāno ‘māretvā naṃ	2507	
PA_atk-s05_13a4:2507_3	āharissāmī’ti khattiyamānena taṃ anubandhanto saṭṭhihatthe narake patito bhavissati,	2507	
PA_atk-s05_13a4:2507_4	dayālunā sarabharājena rañño dosaṃ acintetvā rājā uddharito bhavissati, tena maññe	2507	
PA_atk-s05_13a4:2507_5	udānaṃ udānetī”ti. Evaṃ brāhmaṇassa rañño paripuṇṇabyañjanaṃ udānaṃ sutvā sumajjite	2507	
PA_atk-s05_13a4:2507_6	ādāse mukhaṃ olokentassa chāyā viya raññā ca sarabhena ca katakāraṇaṃ pākaṭaṃ ahosi.	2507	
PA_atk-s05_13a4:2507_7	So nakhaggena dvāraṃ ākoṭesi. Rājā “ko eso”ti pucchi. “Ahaṃ deva purohito”ti. Athassa	2507	
PA_atk-s05_13a4:2507_8	dvāraṃ vivaritvā “ito ehācariyā”ti āha. So pavisitvā rājānaṃ jayāpetvā ekamantaṃ	2507	
PA_atk-s05_13a4:2507_9	ṭhito “ahaṃ, mahārāja, tayā araññe katakāraṇaṃ jānāmi, tvaṃ ekaṃ sarabhamigaṃ anubandhanto	2507	
PA_atk-s05_13a4:2507_10	narake patito, atha naṃ so sarabho silāya yoggaṃ katvā narakato uddhari, so tvaṃ	25071	
PA_atk-s05_13a4:2507_11	tassa guṇaṃ anussaritvā udānaṃ udānesī”ti vatvā dve gāthā abhāsi –	25071	
PA_atk-s05_13a4:2509	“Sarabhaṃ giriduggasmiṃ, yaṃ tvaṃ anusarī pure;	250	
PA_atk-s05_13a4:2510	Alīnacittassa tuvaṃ, vikkantamanujīvasi.	251	
PA_atk-s05_13a4:2512	“Yo taṃ viduggā narakā samuddhari, silāya yoggaṃ sarabho karitvā;	251	
PA_atk-s05_13a4:2513	Dukkhūpanītaṃ maccumukhā pamocayi, alīnacittaṃ ta migaṃ vadesī”ti.	251	
PA_atk-s05_13a4:2514_0	Tattha anusarīti anubandhi. Vikkantanti uddharaṇatthāya kataparakkamaṃ. Anujīvasīti	2514	
PA_atk-s05_13a4:2514_1	upajīvasi, tassānubhāvena tayā jīvitaṃ laddhanti attho. Samuddharīti uddhari. Ta	2514	
PA_atk-s05_13a4:2514_2	migaṃ vadesīti taṃ suvaṇṇasarabhamigaṃ idha sirisayane nisinno vaṇṇesi.	2514	
PA_atk-s05_13a4:2515	Taṃ sutvā rājā “ayaṃ mayā saddhiṃ na migavaṃ gato, sabbaṃ pavattiṃ jānāti, kathaṃ nu kho jānāti, pucchissāmi na”nti cintetvā navamaṃ gāthamāha –	251	
PA_atk-s05_13a4:2517	“Kiṃ tvaṃ nu tattheva tadā ahosi, udāhu te koci naṃ etadakkhā;	251	
PA_atk-s05_13a4:2518	Vivaṭacchaddo nusi sabbadassī, ñāṇaṃ nu te brāhmaṇa bhiṃsarūpa”nti.	251	
PA_atk-s05_13a4:2519	Tattha bhiṃsarūpanti kiṃ nu te ñāṇaṃ balavajātikaṃ, tenetaṃ jānāsīti.	251	
PA_atk-s05_13a4:2520	Brāhmaṇo “nāhaṃ sabbaññubuddho, byañjanaṃ amakkhetvā tayā kathitagāthānaṃ pana mayhaṃ attho upaṭṭhātī”ti dīpento dasamaṃ gāthamāha –	252	
PA_atk-s05_13a4:2522	“Na cevahaṃ tattha tadā ahosiṃ, na cāpi me koci naṃ etadakkhā;	252	
PA_atk-s05_13a4:2523	Gāthāpadānañca subhāsitānaṃ, atthaṃ tadānenti janinda dhīrā”ti.	252	
PA_atk-s05_13a4:2524	Tattha subhāsitānanti byañjanaṃ amakkhetvā suṭṭhu bhāsitānaṃ. Atthaṃ tadānentīti yo tesaṃ attho, taṃ ānenti upadhārentīti.	252	
PA_atk-s05_13a4:2525_0	Rājā tassa tussitvā bahuṃ dhanaṃ adāsi. Tato paṭṭhāya dānādipuññābhirato ahosi, manussāpi	2525	
PA_atk-s05_13a4:2525_1	puññābhiratā hutvā matamatā saggameva pūrayiṃsu. Athekadivasaṃ rājā “lakkhaṃ vijjhissāmī”ti	2525	
PA_atk-s05_13a4:2525_2	purohitamādāya uyyānaṃ gato. Tadā sakko devarājā bahū nave deve ca devakaññāyo ca	2525	
PA_atk-s05_13a4:2525_3	disvā “kiṃ nu kho kāraṇa”nti āvajjento sarabhamigena narakā uddharitvā rañño sīlesu	2525	
PA_atk-s05_13a4:2525_4	patiṭṭhāpitabhāvaṃ ñatvā “rañño ānubhāvena mahājano puññāni karoti, tena devaloko	2525	
PA_atk-s05_13a4:2525_5	paripūrati, idāni kho pana rājā lakkhaṃ vijjhituṃ uyyānaṃ gato, taṃ vīmaṃsitvā sīhanādaṃ	2525	
PA_atk-s05_13a4:2525_6	nadāpetvā sarabhamigassa guṇaṃ kathāpetvā attano ca sakkabhāvaṃ jānāpetvā ākāse ṭhito	2525	
PA_atk-s05_13a4:2525_7	dhammaṃ desetvā mettāya ceva pañcannaṃ sīlānañca guṇaṃ kathetvā āgamissāmī”ti cintetvā	2525	
PA_atk-s05_13a4:2525_8	uyyānaṃ agamāsi. Rājāpi “lakkhaṃ vijjhissāmī”ti dhanuṃ āropetvā saraṃ sannayhi. Tasmiṃ	2525	
PA_atk-s05_13a4:2525_9	khaṇe sakko rañño ca lakkhassa ca antare attano ānubhāvena sarabhaṃ dassesi. Rājā	2525	
PA_atk-s05_13a4:2525_10	taṃ disvā saraṃ na muñci. Atha naṃ sakko purohitassa sarīre adhimuccitvā gāthaṃ abhāsi –	25251	
PA_atk-s05_13a4:2527	“Ādāya pattiṃ paraviriyaghātiṃ, cāpe saraṃ kiṃ vicikicchase tuvaṃ;	252	
PA_atk-s05_13a4:2528	Nunno saro sarabhaṃ hantu khippaṃ, annañhi etaṃ varapañña rañño”ti.	252	
PA_atk-s05_13a4:2529_0	Tattha pattinti vājapattehi samannāgataṃ. Paraviriyaghātinti paresaṃ vīriyaghātakaṃ.	2529	
PA_atk-s05_13a4:2529_1	Cāpe saranti etaṃ pattasahitaṃ saraṃ cāpe ādāya sannayhitvā idāni tvaṃ kiṃ vicikicchasi.	2529	
PA_atk-s05_13a4:2529_2	Hantūti tayā vissaṭṭho hutvā esa saro khippaṃ imaṃ sarabhaṃ hanatu. Annañhi etanti	2529	
PA_atk-s05_13a4:2529_3	varapañña, mahārāja, sarabho nāma rañño āhāro bhakkhoti attho.	2529	
PA_atk-s05_13a4:2530	Tato rājā gāthamāha –	253	
PA_atk-s05_13a4:2532	“Addhā pajānāmi ahampi etaṃ, annaṃ migo brāhmaṇa khattiyassa;	253	
PA_atk-s05_13a4:2533	Pubbe katañca apacāyamāno, tasmā migaṃ sarabhaṃ no hanāmī”ti.	253	
PA_atk-s05_13a4:2534	Tattha pubbe katañcāti brāhmaṇa, ahametaṃ ekaṃsena jānāmi yathā migo khattiyassa annaṃ, pubbe pana iminā mayhaṃ kataguṇaṃ pūjemi, tasmā taṃ na hanāmīti.	253	
PA_atk-s05_13a4:2535	Tato sakko gāthādvayamāha –	253	
PA_atk-s05_13a4:2537	“Neso migo mahārāja, asureso disampati;	253	
PA_atk-s05_13a4:2538	Etaṃ hantvā manussinda, bhavassu amarādhipo.	253	
PA_atk-s05_13a4:2540	“Sace ca rājā vicikicchase tuvaṃ, hantuṃ migaṃ sarabhaṃ sahāyakaṃ;	254	
PA_atk-s05_13a4:2541	Saputtadāro naravīraseṭṭha, gantā tuvaṃ vetaraṇiṃ yamassā”ti.	254	
PA_atk-s05_13a4:2542_0	Tattha asuresoti asuro eso, asurajeṭṭhako sakko esoti adhippāyena vadati. Amarādhipoti	2542	
PA_atk-s05_13a4:2542_1	tvaṃ etaṃ sakkaṃ māretvā sayaṃ sakko devarājā hohīti vadati. Vetaraṇiṃ yamassāti	2542	
PA_atk-s05_13a4:2542_2	“sace etaṃ ‘sahāyo me’ti cintetvā na māressasi, saputtadāro yamassa vetaraṇinirayaṃ	2542	
PA_atk-s05_13a4:2542_3	gato bhavissasī”ti naṃ tāsesi.	2542	
PA_atk-s05_13a4:2543	Tato rājā dve gāthā abhāsi –	254	
PA_atk-s05_13a4:2545	“Kāmaṃ ahaṃ jānapadā ca sabbe, puttā ca dārā ca sahāyasaṅghā;	254	
PA_atk-s05_13a4:2546	Gacchemu taṃ vetaraṇiṃ yamassa, na tveva hañño mama pāṇado yo.	254	
PA_atk-s05_13a4:2548	“Ayaṃ migo kicchagatassa mayhaṃ, ekassa kattā vivanasmi ghore;	254	
PA_atk-s05_13a4:2549	Taṃ tādisaṃ pubbakiccaṃ saranto, jānaṃ mahābrahme kathaṃ haneyya”nti.	254	
PA_atk-s05_13a4:2550_0	Tattha mama pāṇado yoti brāhmaṇa, yo mama pāṇadado yena me piyaṃ jīvitaṃ dinnaṃ,	2550	
PA_atk-s05_13a4:2550_1	narakaṃ pavisantena mayā so na tveva hañño na hanitabbo, avajjho esoti vadati. Ekassa	2550	
PA_atk-s05_13a4:2550_2	kattā vivanasmi ghoreti dāruṇe araññe paviṭṭhassa sato ekassa asahāyakassa mama kattā	2550	
PA_atk-s05_13a4:2550_3	kārako jīvitassa dāyako, svāhaṃ taṃ iminā kataṃ tādisaṃ pubbakiccaṃ sarantoyeva taṃ	2550	
PA_atk-s05_13a4:2550_4	guṇaṃ jānantoyeva kathaṃ haneyyaṃ.	2550	
PA_atk-s05_13a4:2551	Atha sakko purohitassa sarīrato apagantvā sakkattabhāvaṃ māpetvā ākāse ṭhatvā rañño guṇaṃ pakāsento gāthādvayamāha –	255	
PA_atk-s05_13a4:2553	“Mittābhirādhī cirameva jīva, rajjaṃ imaṃ dhammaguṇe pasāsa;	255	
PA_atk-s05_13a4:2554	Nārīgaṇehi paricāriyanto, modassu raṭṭhe tidiveva vāsavo.	255	
PA_atk-s05_13a4:2556	“Akkodhano niccapasannacitto, sabbātithī yācayogo bhavitvā;	255	
PA_atk-s05_13a4:2557	Datvā ca bhutvā ca yathānubhāvaṃ, anindito saggamupehi ṭhāna”nti.	255	
PA_atk-s05_13a4:2558_0	Tattha mittābhirādhīti mitte ārādhento tosento tesu adubbhamāno. Sabbātithīti sabbe	2558	
PA_atk-s05_13a4:2558_1	dhammikasamaṇabrāhmaṇe atithī pāhunakeyeva katvā pariharanto yācitabbayuttako hutvā.	2558	
PA_atk-s05_13a4:2558_2	Aninditoti dānādīni puññāni karaṇena pamudito devalokena abhinandito hutvā saggaṭṭhānaṃ upehīti.	2558	
PA_atk-s05_13a4:2559	Evaṃ vatvā sakko “ahaṃ mahārājaṃ taṃ pariggaṇhituṃ āgato, tvaṃ attānaṃ pariggaṇhituṃ nādāsi, appamatto hohī”ti taṃ ovaditvā sakaṭṭhānameva gato.	255	
PA_atk-s05_13a4:2560_0	Satthā imaṃ dhammadesanaṃ āharitvā “na, bhikkhave, idāneva, pubbepi sāriputto saṃkhittena	2560	
PA_atk-s05_13a4:2560_1	bhāsitassa vitthārena atthaṃ jānātiyevā”ti vatvā jātakaṃ samodhānesi – “tadā rājā	2560	
PA_atk-s05_13a4:2560_2	ānando ahosi, purohito sāriputto, sarabhamigo pana ahameva ahosi”nti.	2560	
PA_atk-s05_13a4:2561	Sarabhamigajātakavaṇṇanā dasamā.	256	
PA_atk-s05_13a4:2562	Jātakuddānaṃ –	256	
PA_atk-s05_13a4:2563	Amba phandana javana, nārada dūta kaliṅgā;	256	
PA_atk-s05_13a4:2564	Akitti takkāriyaṃ ruru, sarabhaṃ dasa terase.	256	
PA_atk-s05_13a4:2565	Terasakanipātavaṇṇanā niṭṭhitā.	256	
PA_atk-s05_13a4:2566	14. Pakiṇṇakanipāto	256	
PA_atk-s05_13a4:2568	[484] 1. Sālikedārajātakavaṇṇanā	256	
PA_atk-s05_13a4:2569_0	Sampannaṃ sālikedāranti idaṃ satthā jetavane viharanto mātuposakabhikkhuṃ ārabbha	2569	
PA_atk-s05_13a4:2569_1	kathesi. Paccuppannavatthu sāmajātake āvi bhavissati. Satthā pana taṃ bhikkhuṃ pakkosāpetvā	2569	
PA_atk-s05_13a4:2569_2	“saccaṃ kira tvaṃ bhikkhu gihī posesī”ti pucchitvā “saccaṃ, bhante”ti vutte “kiṃ	2569	
PA_atk-s05_13a4:2569_3	te hontī”ti vatvā “mātāpitaro me, bhante”ti vutte “sādhu bhikkhu, porāṇakapaṇḍitā	2569	
PA_atk-s05_13a4:2569_4	tiracchānā hutvā suvayoniyaṃ nibbattitvāpi jiṇṇe mātāpitaro kulāvake nipajjāpetvā	2569	
PA_atk-s05_13a4:2569_5	mukhatuṇḍakena gocaraṃ āharitvā posesu”nti vatvā atītaṃ āhari.	2569	
PA_atk-s05_13a4:2570_0	Atīte rājagahe magadharājā nāma rajjaṃ kāresi. Tadā nagarato pubbuttaradisāya sāliddiyo	2570	
PA_atk-s05_13a4:2570_1	nāma brāhmaṇagāmo ahosi. Tassa pubbuttaradisāya magadhakhettaṃ atthi, tattha kosiyagotto	2570	
PA_atk-s05_13a4:2570_2	nāma sāliddiyavāsī brāhmaṇo sahassakarīsamattaṃ khettaṃ gahetvā sāliṃ vapāpesi. Uṭṭhite	2570	
PA_atk-s05_13a4:2570_3	ca pana sasse vatiṃ thiraṃ kāretvā kassaci paṇṇāsakarīsamattaṃ, kassaci saṭṭhikarīsamattanti	2570	
PA_atk-s05_13a4:2570_4	evaṃ pañcasatakarīsamattaṃ khettaṃ attano purisānaṃyeva ārakkhaṇatthāya datvā sesaṃ	2570	
PA_atk-s05_13a4:2570_5	pañcasatakarīsamattaṃ khettaṃ bhatiṃ katvā ekassa bhatakassa adāsi. So tattha kuṭiṃ	2570	
PA_atk-s05_13a4:2570_6	katvā rattindivaṃ vasati. Khettassa pana pubbuttaradisābhāge ekasmiṃ sānupabbate	2570	
PA_atk-s05_13a4:2570_7	mahantaṃ simbalivanaṃ atthi, tattha anekāni suvasatāni vasanti. Tadā bodhisatto tasmiṃ	2570	
PA_atk-s05_13a4:2570_8	suvasaṅghe suvarañño putto hutvā nibbatti. So vayappatto abhirūpo thāmasampanno sakaṭanābhipamāṇasarīro	2570	
PA_atk-s05_13a4:2570_9	ahosi. Athassa pitā mahallakakāle “ahaṃ idāni dūraṃ gantuṃ na sakkomi, tvaṃ imaṃ	2570	
PA_atk-s05_13a4:2570_10	gaṇaṃ pariharā”ti gaṇaṃ niyyādesi. So punadivasato paṭṭhāya mātāpitūnaṃ gocaratthāya	25701	
PA_atk-s05_13a4:2570_11	gantuṃ nādāsi, suvagaṇaṃ pariharanto himavantaṃ gantvā sayaṃjātasālivane yāvadatthaṃ	25701	
PA_atk-s05_13a4:2570_12	sāliṃ khāditvā āgamanakāle mātāpitūnaṃ pahonakaṃ gocaraṃ āharitvā mātāpitaro posesi.	25701	
PA_atk-s05_13a4:2571_0	Athassa ekadivasaṃ suvā ārocesuṃ “pubbe imasmiṃ kāle magadhakhette sāli paccati,	2571	
PA_atk-s05_13a4:2571_1	idāni kiṃ nu kho jāta”nti? “Tena hi jānāthā”ti dve suve pahiṇiṃsu. Te gantvā magadhakhette	2571	
PA_atk-s05_13a4:2571_2	otarantā tassa bhatiyā rakkhaṇapurisassa khette otaritvā sāliṃ khāditvā ekaṃ sālisīsaṃ	2571	
PA_atk-s05_13a4:2571_3	ādāya simbalivanaṃ gantvā sālisīsaṃ mahāsattassa pādamūle ṭhapetvā “tattha evarūpo	2571	
PA_atk-s05_13a4:2571_4	sālī”ti vadiṃsu. So punadivase suvagaṇaparivuto tattha gantvā tasmiṃ bhatakassa khette	2571	
PA_atk-s05_13a4:2571_5	otari. So pana puriso suve sāliṃ khādante disvā ito cito ca dhāvitvā vārentopi vāretuṃ	2571	
PA_atk-s05_13a4:2571_6	na sakkoti. Sesā suvā yāvadatthaṃ sāliṃ khāditvā tucchamukhāva gacchanti. Suvarājā	2571	
PA_atk-s05_13a4:2571_7	pana bahūni sālisīsāni ekato katvā tehi parivuto hutvā āharitvā mātāpitūnaṃ deti.	2571	
PA_atk-s05_13a4:2571_8	Suvā punadivasato paṭṭhāya tattheva sāliṃ khādiṃsu. Atha so puriso “sace ime aññaṃ	2571	
PA_atk-s05_13a4:2571_9	katipāhaṃ evaṃ khādissanti, kiñci na bhavissati, brāhmaṇo sāliṃ agghāpetvā mayhaṃ	2571	
PA_atk-s05_13a4:2571_10	iṇaṃ karissati, gantvā tassa ārocessāmī”ti sālimuṭṭhinā saddhiṃ tathārūpaṃ paṇṇākāraṃ	25711	
PA_atk-s05_13a4:2571_11	gahetvā sāliddiyagāmaṃ gantvā brāhmaṇaṃ passitvā vanditvā paṇṇākāraṃ datvā ekamantaṃ	25711	
PA_atk-s05_13a4:2571_12	ṭhito “kiṃ, bho purisa, sampannaṃ sālikhetta”nti puṭṭho “āma, brāhmaṇa, sampanna”nti	25711	
PA_atk-s05_13a4:2571_13	vatvā dve gāthā abhāsi –	25711	
PA_atk-s05_13a4:2573	“Sampannaṃ sālikedāraṃ, suvā bhuñjanti kosiya;	257	
PA_atk-s05_13a4:2574	Paṭivedemi te brahme, na ne vāretumussahe.	257	
PA_atk-s05_13a4:2576	“Eko ca tattha sakuṇo, yo nesaṃ sabbasundaro;	257	
PA_atk-s05_13a4:2577	Bhutvā sāliṃ yathākāmaṃ, tuṇḍenādāya gacchatī”ti.	257	
PA_atk-s05_13a4:2578_0	Tattha sampannanti paripuṇṇaṃ avekallaṃ. Sālikedāranti sālikhettaṃ. Sabbasundaroti	2578	
PA_atk-s05_13a4:2578_1	sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi	2578	
PA_atk-s05_13a4:2578_2	parikkhittagīvo mahāmayūrapamāṇo so yāvadatthaṃ sāliṃ khāditvā aññaṃ tuṇḍena gahetvā gacchatīti.	2578	
PA_atk-s05_13a4:2579	Brāhmaṇo tassa kathaṃ sutvā suvarāje sinehaṃ uppādetvā khettapālaṃ pucchi “ambho purisa, pāsaṃ oḍḍetuṃ jānāsī”ti? “Āma, jānāmī”ti. Atha naṃ gāthāya ajjhabhāsi –	257	
PA_atk-s05_13a4:2581	“Oḍḍentu vālapāsāni, yathā bajjhetha so dijo;	258	
PA_atk-s05_13a4:2582	Jīvañca naṃ gahetvāna, ānayehi mamantike”ti.	258	
PA_atk-s05_13a4:2583	Tattha oḍḍentūti oḍḍayantu. Vālapāsānīti assavālādirajjumayapāsāni. Jīvañca nanti jīvantaṃ eva naṃ. Ānayehīti ānehi.	258	
PA_atk-s05_13a4:2584_0	Taṃ sutvā khettapālo sāliṃ agghāpetvā iṇassa akatabhāvena tuṭṭho gantvā assavāle	2584	
PA_atk-s05_13a4:2584_1	vaṭṭetvā “ajja imasmiṃ ṭhāne otarissatī”ti suvarañño otaraṇaṭṭhānaṃ sallakkhetvā	2584	
PA_atk-s05_13a4:2584_2	punadivase pātova cāṭipamāṇaṃ pañjaraṃ katvā pāsañca oḍḍetvā suvānaṃ āgamanaṃ olokento	2584	
PA_atk-s05_13a4:2584_3	kuṭiyaṃ nisīdi. Suvarājāpi suvagaṇaparivuto āgantvā aloluppacāratāya hiyyo khāditaṭṭhāne	2584	
PA_atk-s05_13a4:2584_4	oḍḍitapāse pādaṃ pavesantova otari. So attano baddhabhāvaṃ ñatvā cintesi “sacāhaṃ	2584	
PA_atk-s05_13a4:2584_5	idāneva baddharavaṃ ravissāmi, ñātakāme bhayatajjitā gocaraṃ aggahetvāva palāyissanti,	2584	
PA_atk-s05_13a4:2584_6	yāva etesaṃ gocaraggahaṇaṃ, tāva adhivāsessāmī”ti. So tesaṃ suhitabhāvaṃ ñatvā maraṇabhayatajjito	2584	
PA_atk-s05_13a4:2584_7	hutvā tikkhattuṃ baddharavaṃ ravi. Atha sabbe te suvā palāyiṃsu. Suvarājā “ettakesu	2584	
PA_atk-s05_13a4:2584_8	me ñātakesu nivattitvā olokento ekopi natthi, kiṃ nu kho mayā pāpaṃ kata”nti vilapanto gāthamāha –	2584	
PA_atk-s05_13a4:2586	“Ete bhutvā pivitvā ca, pakkamanti vihaṅgamā;	258	
PA_atk-s05_13a4:2587	Eko baddhosmi pāsena, kiṃ pāpaṃ pakataṃ mayā”ti.	258	
PA_atk-s05_13a4:2588_0	Khettapālo suvarājassa baddharavaṃ suvānañca ākāse pakkhandanasaddaṃ sutvā “kiṃ nu	2588	
PA_atk-s05_13a4:2588_1	kho”ti kuṭiyā oruyha pāsāṭṭhānaṃ gantvā suvarājānaṃ disvā “yasseva me pāso oḍḍito,	2588	
PA_atk-s05_13a4:2588_2	sveva baddho”ti tuṭṭhamānaso suvarājānaṃ pāsato mocetvā dve pāde ekato bandhitvā	2588	
PA_atk-s05_13a4:2588_3	daḷhaṃ ādāya sāliddiyagāmaṃ gantvā suvarājaṃ brāhmaṇassa adāsi. Brāhmaṇo balavasinehena	2588	
PA_atk-s05_13a4:2588_4	mahāsattaṃ ubhohi hatthehi daḷhaṃ gahetvā aṅke nisīdāpetvā tena saddhiṃ sallapanto dve gāthā abhāsi –	2588	
PA_atk-s05_13a4:2590	“Udaraṃ nūna aññesaṃ, suva accodaraṃ tava;	259	
PA_atk-s05_13a4:2591	Bhutvā sāliṃ yathākāmaṃ, tuṇḍenādāya gacchasi.	259	
PA_atk-s05_13a4:2593	“Koṭṭhaṃ nu tattha pūresi, suva veraṃ nu te mayā;	259	
PA_atk-s05_13a4:2594	Puṭṭho me samma akkhāhi, kuhiṃ sāliṃ nidāhasī”ti.	259	
PA_atk-s05_13a4:2595_0	Tattha udaraṃ nūnāti aññesaṃ udaraṃ udarameva maññe, tava udaraṃ pana atiudaraṃ.	2595	
PA_atk-s05_13a4:2595_1	Tatthāti tasmiṃ simbalivane. Pūresīti vassārattatthāya pūresi. Nidāhasīti nidhānaṃ	2595	
PA_atk-s05_13a4:2595_2	katvā ṭhapesi, “nidhīyasī”tipi pāṭho.	2595	
PA_atk-s05_13a4:2596	Taṃ sutvā suvarājā madhurāya manussabhāsāya sattamaṃ gāthamāha –	259	
PA_atk-s05_13a4:2598	“Na me veraṃ tayā saddhiṃ, koṭṭho mayhaṃ na vijjati;	259	
PA_atk-s05_13a4:2599	Iṇaṃ muñcāmiṇaṃ dammi, sampatto koṭasimbaliṃ;	259	
PA_atk-s05_13a4:2600	Nidhimpi tattha nidahāmi, evaṃ jānāhi kosiyā”ti.	260	
PA_atk-s05_13a4:2601	Tattha iṇaṃ muñcāmiṇaṃ dammīti tava sāliṃ haritvā iṇaṃ muñcāmi ceva dammi cāti vadati. Nidhimpīti ekaṃ tattha simbalivane anugāmikanidhimpi nidahāmi.	260	
PA_atk-s05_13a4:2602	Atha naṃ brāhmaṇo pucchi –	260	
PA_atk-s05_13a4:2604	“Kīdisaṃ te iṇadānaṃ, iṇamokkho ca kīdiso;	260	
PA_atk-s05_13a4:2605	Nidhinidhānamakkhāhi, atha pāsā pamokkhasī”ti.	260	
PA_atk-s05_13a4:2606	Tattha iṇadānanti iṇassa dānaṃ. Nidhinidhānanti nidhino nidhānaṃ.	260	
PA_atk-s05_13a4:2607	Evaṃ brāhmaṇena puṭṭho suvarājā tassa byākaronto catasso gāthā abhāsi –	260	
PA_atk-s05_13a4:2609	“Ajātapakkhā taruṇā, puttakā mayha kosiya;	260	
PA_atk-s05_13a4:2610	Te maṃ bhatā bharissanti, tasmā tesaṃ iṇaṃ dade.	261	
PA_atk-s05_13a4:2612	“Mātā pitā ca me vuddhā, jiṇṇakā gatayobbanā;	261	
PA_atk-s05_13a4:2613	Tesaṃ tuṇḍena hātūna, muñce pubbakataṃ iṇaṃ.	261	
PA_atk-s05_13a4:2615	“Aññepi tattha sakuṇā, khīṇapakkhā sudubbalā;	261	
PA_atk-s05_13a4:2616	Tesaṃ puññatthiko dammi, taṃ nidhiṃ āhu paṇḍitā.	261	
PA_atk-s05_13a4:2618	“Īdisaṃ me iṇadānaṃ, iṇamokkho ca īdiso;	261	
PA_atk-s05_13a4:2619	Nidhinidhānamakkhāmi, evaṃ jānāhi kosiyā”ti.	261	
PA_atk-s05_13a4:2620	Tattha hātūnāti haritvā. Taṃ nidhinti taṃ puññakammaṃ paṇḍitā anugāmikanidhiṃ nāma kathenti. Nidhinidhānanti nidhino nidhānaṃ, “nidhānanidhi”ntipi pāṭho, ayamevattho.	262	
PA_atk-s05_13a4:2621	Brāhmaṇo mahāsattassa dhammakathaṃ sutvā pasannacitto dve gāthā abhāsi.	262	
PA_atk-s05_13a4:2623	“Bhaddako vatayaṃ pakkhī, dijo paramadhammiko;	262	
PA_atk-s05_13a4:2624	Ekaccesu manussesu, ayaṃ dhammo na vijjati.	262	
PA_atk-s05_13a4:2626	“Bhuñja sāliṃ yathākāmaṃ, saha sabbehi ñātibhi;	262	
PA_atk-s05_13a4:2627	Punāpi suva passemu, piyaṃ me tava dassana”nti.	262	
PA_atk-s05_13a4:2628	Tattha bhuñja sālinti ito paṭṭhāya nibbhayo hutvā bhuñjāti karīsasahassampi tasseva niyyādento evamāha. Passemūti attano ruciyā āgataṃ aññesupi divasesu taṃ passeyyāmāti.	262	
PA_atk-s05_13a4:2629_0	Evaṃ brāhmaṇo mahāsattaṃ yācitvā piyaputtaṃ viya muducittena olokento pādato bandhanaṃ	2629	
PA_atk-s05_13a4:2629_1	mocetvā satapākatelena pāde makkhetvā bhaddapīṭhe nisīdāpetvā kañcanataṭṭake madhulāje	2629	
PA_atk-s05_13a4:2629_2	khādāpetvā sakkharodakaṃ pāyesi. Athassa suvarājā “appamatto hohi, brāhmaṇā”ti vatvā ovādaṃ dento āha –	2629	
PA_atk-s05_13a4:2631	“Bhuttañca pītañca tavassamamhi, ratī ca no kosiya te sakāse;	263	
PA_atk-s05_13a4:2632	Nikkhittadaṇḍesu dadāhi dānaṃ, jiṇṇe ca mātāpitaro bharassū”ti.	263	
PA_atk-s05_13a4:2633	Tattha tavassamamhīti tava nivesane. Ratīti abhirati.	263	
PA_atk-s05_13a4:2634	Taṃ sutvā brāhmaṇo tuṭṭhamānaso udānaṃ udānento gāthamāha –	263	
PA_atk-s05_13a4:2636	“Lakkhī vata me udapādi ajja, yo addasāsiṃ pavaraṃ dijānaṃ;	263	
PA_atk-s05_13a4:2637	Suvassa sutvāna subhāsitāni, kāhāmi puññāni anappakānī”ti.	263	
PA_atk-s05_13a4:2638	Tattha lakkhīti sirīpi puññampi paññāpi.	263	
PA_atk-s05_13a4:2639_0	Mahāsatto brāhmaṇena attano dinnaṃ karīsasahassamattaṃ paṭikkhipitvā aṭṭhakarīsameva	2639	
PA_atk-s05_13a4:2639_1	gaṇhi. Brāhmaṇo thambhe nikhanitvā tassa khettaṃ niyyādetvā gandhamālādīhi pūjetvā	2639	
PA_atk-s05_13a4:2639_2	khamāpetvā “gaccha sāmi, assumukhe rodamāne mātāpitaro assāsehī”ti vatvā taṃ uyyojesi.	2639	
PA_atk-s05_13a4:2639_3	So tuṭṭhamānaso sālisīsaṃ ādāya gantvā mātāpitūnaṃ purato nikkhipitvā “ammatātā,	2639	
PA_atk-s05_13a4:2639_4	uṭṭhethā”ti āha. Te assumukhā rodamānā uṭṭhahiṃsu, tāvadeva suvagaṇā sannipatitvā	2639	
PA_atk-s05_13a4:2639_5	“kathaṃ muttosi, devā”ti pucchiṃsu. So tesaṃ sabbaṃ vitthārato kathesi. Kosiyopi	2639	
PA_atk-s05_13a4:2639_6	suvarañño ovādaṃ sutvā tato paṭṭhāya dhammikasamaṇabrāhmaṇānaṃ mahādānaṃ paṭṭhapesi.	2639	
PA_atk-s05_13a4:2639_7	Tamatthaṃ pakāsento satthā osānagāthamāha –	2639	
PA_atk-s05_13a4:2641	“So kosiyo attamano udaggo, annañca pānañcabhisaṅkharitvā;	264	
PA_atk-s05_13a4:2642	Annena pānena pasannacitto, santappayi samaṇabrāhmaṇe cā”ti.	264	
PA_atk-s05_13a4:2643	Tattha santappayīti gahitagahitāni bhājanāni pūrento santappesīti.	264	
PA_atk-s05_13a4:2644_0	Satthā imaṃ dhammadesanaṃ āharitvā “evaṃ bhikkhu mātāpitūnaṃ posanaṃ nāma paṇḍitānaṃ	2644	
PA_atk-s05_13a4:2644_1	vaṃso”ti vatvā saccāni pakāsetvā jātakaṃ samodhānesi, saccapariyosāne so bhikkhu	2644	
PA_atk-s05_13a4:2644_2	sotāpattiphale patiṭṭhahi. Tadā suvagaṇā buddhaparisā ahesuṃ, mātāpitaro mahārājakulāni,	2644	
PA_atk-s05_13a4:2644_3	khettapālo channo, brāhmaṇo ānando, suvarājā pana ahameva ahosinti.	2644	
PA_atk-s05_13a4:2645	Sālikedārajātakavaṇṇanā paṭhamā.	264	
PA_atk-s05_13a4:2647	[485] 2. Candakinnarījātakavaṇṇanā	264	
PA_atk-s05_13a4:2648_0	Upanīyatidaṃ maññeti idaṃ satthā kapilavatthupuraṃ upanissāya nigrodhārāme viharanto	2648	
PA_atk-s05_13a4:2648_1	rājanivesane rāhulamātaraṃ ārabbha kathesi. Idaṃ pana jātakaṃ dūrenidānato paṭṭhāya	2648	
PA_atk-s05_13a4:2648_2	kathetabbaṃ. Sā panesā nidānakathā yāva laṭṭhivane uruvelakassapasīhanādā apaṇṇakajātake	2648	
PA_atk-s05_13a4:2648_3	kathitā, tato paraṃ yāva kapilavatthugamanā vessantarajātake āvi bhavissati. Satthā	2648	
PA_atk-s05_13a4:2648_4	pana pitu nivesane nisīditvā antarabhattasamaye mahādhammapālajātakaṃ kathetvā katabhattakicco	2648	
PA_atk-s05_13a4:2648_5	“rāhulamātu nivesane nisīditvā tassā guṇaṃ vaṇṇento candakinnarījātakaṃ kathessāmī”ti	2648	
PA_atk-s05_13a4:2648_6	rājānaṃ pattaṃ gāhāpetvā dvīhi aggasāvakehi saddhiṃ rāhulamātu nivesanaṭṭhānaṃ pāyāsi.	2648	
PA_atk-s05_13a4:2648_7	Tadā tassā sammukhā cattālīsasahassanāṭakitthiyo vasanti tāsu khattiyakaññānaṃyeva	2648	
PA_atk-s05_13a4:2648_8	navutiadhikasahassaṃ. Sā tathāgatassa āgamanaṃ ñatvā “sabbā kāsāvāneva nivāsentū”ti	2648	
PA_atk-s05_13a4:2648_9	tāsaṃ ārocāpesi. Tā tathā kariṃsu. Satthā āgantvā paññattāsane nisīdi. Atha tā sabbāpi	2648	
PA_atk-s05_13a4:2648_10	ekappahāreneva viraviṃsu, mahāparidevasaddo ahosi. Rāhulamātāpi paridevitvā sokaṃ	26481	
PA_atk-s05_13a4:2648_11	vinodetvā satthāraṃ vanditvā rājagatena bahumānena sagāravena nisīdi. Rājā tassā	26481	
PA_atk-s05_13a4:2648_12	guṇakathaṃ ārabhi, “bhante, mama suṇhā ‘tumhehi kāsāvāni nivatthānī’ti sutvā kāsāvāneva	26481	
PA_atk-s05_13a4:2648_13	nivāsesi, ‘mālādīni pariccattānī’ti sutvā mālādīni pariccaji, ‘bhūmiyaṃ sayatī’ti	26481	
PA_atk-s05_13a4:2648_14	sutvā bhūmisayanāva jātā, tumhākaṃ pabbajitakāle vidhavā hutvā aññehi rājūhi pesitaṃ	26481	
PA_atk-s05_13a4:2648_15	paṇṇākāraṃ na gaṇhi, evaṃ tumhesu asaṃhīracittā esā”ti nānappakārehi tassā guṇakathaṃ	26481	
PA_atk-s05_13a4:2648_16	kathesi. Satthā “anacchariyaṃ, mahārāja, yaṃ esā idāni mama pacchime attabhāve mayi	26481	
PA_atk-s05_13a4:2648_17	sasinehā asaṃhīracittā anaññaneyyā bhaveyya. Esā tiracchānayoniyaṃ nibbattāpi mayi	26481	
PA_atk-s05_13a4:2648_18	asaṃhīracittā anaññaneyyā ahosī”ti vatvā tena yācito atītaṃ āhari.	26481	
PA_atk-s05_13a4:2649_0	Atīte bārāṇasiyaṃ brahmadatte rajjaṃ kārente mahāsatto himavantapadese kinnarayoniyaṃ	2649	
PA_atk-s05_13a4:2649_1	nibbatti, candā nāmassa bhariyā. Te ubhopi candanāmake rajatapabbate vasiṃsu. Tadā	2649	
PA_atk-s05_13a4:2649_2	bārāṇasirājā amaccānaṃ rajjaṃ niyyādetvā dve kāsāyāni nivāsetvā sannaddhapañcāvudho	2649	
PA_atk-s05_13a4:2649_3	ekakova himavantaṃ pāvisi. So migamaṃsaṃ khādanto ekaṃ khuddakanadiṃ anusañcaranto	2649	
PA_atk-s05_13a4:2649_4	uddhaṃ abhiruhi. Candapabbatavāsino kinnarā vassārattasamaye anotaritvā pabbateyeva	2649	
PA_atk-s05_13a4:2649_5	vasanti, nidāghasamaye otaranti. Tadā ca so candakinnaro attano bhariyāya saddhiṃ	2649	
PA_atk-s05_13a4:2649_6	otaritvā tesu tesu ṭhānesu gandhe vilimpanto pupphareṇuṃ khādanto pupphapaṭe nivāsento	2649	
PA_atk-s05_13a4:2649_7	pārupanto latādolāhi kīḷanto madhurassarena gāyanto taṃ khuddakanadiṃ patvā ekasmiṃ	2649	
PA_atk-s05_13a4:2649_8	nivattanaṭṭhāne otaritvā udake pupphāni vikiritvā udakakīḷaṃ kīḷitvā pupphapaṭe nivāsetvā	2649	
PA_atk-s05_13a4:2649_9	pārupitvā rajatapaṭṭavaṇṇāya vālukāya pupphāsanaṃ paññapetvā ekaṃ veḷu daṇḍakaṃ gahetvā	2649	
PA_atk-s05_13a4:2649_10	sayane nisīdi. Tato candakinnaro veḷuṃ vādento madhurasaddena gāyi. Candakinnarī	26491	
PA_atk-s05_13a4:2649_11	muduhatthe nāmetvā tassa avidūre ṭhitā nacci ceva gāyi ca. So rājā tesaṃ saddaṃ sutvā	26491	
PA_atk-s05_13a4:2649_12	padasaddaṃ asāvento saṇikaṃ gantvā paṭicchanne ṭhatvā te kinnare disvā kinnariyā	26491	
PA_atk-s05_13a4:2649_13	paṭibaddhacitto hutvā “taṃ kinnaraṃ vijjhitvā jīvitakkhayaṃ pāpetvā imāya saddhiṃ	26491	
PA_atk-s05_13a4:2649_14	saṃvāsaṃ kappessāmī”ti ṭhatvā candakinnaraṃ vijjhi. So vedanāppatto paridevamāno	26491	
PA_atk-s05_13a4:2649_15	catasso gāthā abhāsi –	26491	
PA_atk-s05_13a4:2651	“Upanīyatidaṃ maññe, cande lohitamaddane;	265	
PA_atk-s05_13a4:2652	Ajja jahāmi jīvitaṃ, pāṇā me cande nirujjhanti.	265	
PA_atk-s05_13a4:2654	“Osīdi me dukkhaṃ hadayaṃ, me ḍayhate nitammāmi;	265	
PA_atk-s05_13a4:2655	Tava candiyā socantiyā, na naṃ aññehi sokehi.	265	
PA_atk-s05_13a4:2657	“Tiṇamiva vanamiva milāyāmi, nadī aparipuṇṇāva sussāmi;	265	
PA_atk-s05_13a4:2658	Tava candiyā socantiyā, na naṃ aññehi sokehi.	265	
PA_atk-s05_13a4:2660	“Vassamiva sare pāde, imāni assūni vattare mayhaṃ;	266	
PA_atk-s05_13a4:2661	Tava candiyā socantiyā, na naṃ aññehi sokehī”ti.	266	
PA_atk-s05_13a4:2662_0	Tattha upanīyatīti santativicchedaṃ upanīyati. Idanti jīvitaṃ. Pāṇā meti bhadde,	2662	
PA_atk-s05_13a4:2662_1	cande mama jīvitapāṇā nirujjhanti. Osīdi meti jīvitaṃ me osīdati. Nitammāmīti atikilamāmi.	2662	
PA_atk-s05_13a4:2662_2	Tava candiyāti idaṃ mama dukkhaṃ, na naṃ aññehi sokehi, atha kho tava candiyā socantiyā	2662	
PA_atk-s05_13a4:2662_3	sokahetu yasmā tvaṃ mama viyogena socissasi, tasmāti attho. Tiṇamiva vanamiva milāyāmīti	2662	
PA_atk-s05_13a4:2662_4	tattapāsāṇe khittatiṇamiva mūlachinnavanamiva milāyāmīti vadati. Sare pādeti yathā	2662	
PA_atk-s05_13a4:2662_5	nāma pabbatapāde patitavassaṃ saritvā acchinnadhāraṃ vattati.	2662	
PA_atk-s05_13a4:2663_0	Mahāsatto imāhi catūhi gāthāhi paridevitvā pupphasayane nipannova satiṃ vissajjetvā	2663	
PA_atk-s05_13a4:2663_1	parivatti. Rājā patiṭṭhitova. Itarā mahāsatte paridevante attano ratiyā mattā hutvā	2663	
PA_atk-s05_13a4:2663_2	tassa viddhabhāvaṃ na jānāti, visaññaṃ pana naṃ parivattitvā nipannaṃ disvā “kiṃ	2663	
PA_atk-s05_13a4:2663_3	nu kho me piyasāmikassa dukkha”nti upadhārentī pahāramukhato paggharantaṃ lohitaṃ	2663	
PA_atk-s05_13a4:2663_4	disvā piyasāmike uppannaṃ balavasokaṃ sandhāretuṃ asakkontī mahāsaddena paridevi.	2663	
PA_atk-s05_13a4:2663_5	Rājā “kinnaro mato bhavissatī”ti nikkhamitvā attānaṃ dassesi. Candā taṃ disvā “iminā	2663	
PA_atk-s05_13a4:2663_6	me corena piyasāmiko viddho bhavissatī”ti kampamānā palāyitvā pabbatamatthake ṭhatvā	2663	
PA_atk-s05_13a4:2663_7	rājānaṃ paribhāsantī pañca gāthā abhāsi –	2663	
PA_atk-s05_13a4:2665	“Pāpo khosi rājaputta, yo me icchitaṃ patiṃ varākiyā;	266	
PA_atk-s05_13a4:2666	Vijjhasi vanamūlasmiṃ, soyaṃ viddho chamā seti.	266	
PA_atk-s05_13a4:2668	“Imaṃ mayhaṃ hadayasokaṃ, paṭimuñcatu rājaputta tava mātā;	266	
PA_atk-s05_13a4:2669	Yo mayhaṃ hadayasoko, kimpurisaṃ avekkhamānāya.	266	
PA_atk-s05_13a4:2671	“Imaṃ mayhaṃ hadayasokaṃ, paṭimuñcatu rājaputta tava jāyā;	267	
PA_atk-s05_13a4:2672	Yo mayhaṃ hadayasoko, kimpurisaṃ avekkhamānāya.	267	
PA_atk-s05_13a4:2674	“Mā ca puttaṃ mā ca patiṃ, addakkhi rājaputta tava mātā;	267	
PA_atk-s05_13a4:2675	Yo kimpurisaṃ avadhi, adūsakaṃ mayha kāmā hi.	267	
PA_atk-s05_13a4:2677	“Mā ca puttaṃ mā ca patiṃ, addakkhi rājaputta tava jāyā;	267	
PA_atk-s05_13a4:2678	Yo kimpurisaṃ avadhi, adūsakaṃ mayha kāmā hī”ti.	267	
PA_atk-s05_13a4:2679	Tattha varākiyāti kapaṇāya. Paṭimuñcatūti paṭilabhatu phusatu pāpuṇātu. Mayha kāmā hīti mayhaṃ kāmena.	267	
PA_atk-s05_13a4:2680	Rājā naṃ pañcahi gāthāhi paribhāsitvā pabbatamatthake ṭhitaṃyeva assāsento gāthamāha –	268	
PA_atk-s05_13a4:2682	“Mā tvaṃ cande rodi mā sopi, vanatimiramattakkhi;	268	
PA_atk-s05_13a4:2683	Mama tvaṃ hehisi bhariyā, rājakule pūjitā nārībhī”ti.	268	
PA_atk-s05_13a4:2684_0	Tattha candeti mahāsattassa paridevanakāle nāmassa sutattā evamāha. Vanatimiramattakkhīti	2684	
PA_atk-s05_13a4:2684_1	vanatimirapupphasamānaakkhi. Pūjitā nārībhīti soḷasannaṃ itthisahassānaṃ jeṭṭhikā aggamahesī hessasi.	2684	
PA_atk-s05_13a4:2685	Candā tassa vacanaṃ sutvā “tvaṃ kiṃ maṃ vadesī”ti sīhanādaṃ nadantī anantaragāthamāha –	268	
PA_atk-s05_13a4:2687	“Api nūnahaṃ marissaṃ, nāhaṃ rājaputta tava hessaṃ;	268	
PA_atk-s05_13a4:2688	Yo kimpurisaṃ avadhi, adūsakaṃ mayha kāmā hī”ti.	268	
PA_atk-s05_13a4:2689	Tattha api nūnahanti api ekaṃseneva ahaṃ marissaṃ.	268	
PA_atk-s05_13a4:2690	So tassā vacanaṃ sutvā nicchandarāgo hutvā itaraṃ gāthamāha –	269	
PA_atk-s05_13a4:2692	“Api bhīruke api jīvitukāmike, kimpurisi gaccha himavantaṃ;	269	
PA_atk-s05_13a4:2693	Tālīsatagarabhojanā, aññe taṃ migā ramissantī”ti.	269	
PA_atk-s05_13a4:2694_0	Tattha api bhīruketi bhīrujātike. Tālīsatagarabhojanāti tvaṃ tālīsapattatagarapattabhojanā	2694	
PA_atk-s05_13a4:2694_1	migī, tasmā aññe taṃ migā ramissanti, na tvaṃ rājakulārahā, gacchāti naṃ avaca, vatvā	2694	
PA_atk-s05_13a4:2694_2	ca pana nirapekkho hutvā pakkāmi.	2694	
PA_atk-s05_13a4:2695_0	Sā tassa gatabhāvaṃ ñatvā oruyha mahāsattaṃ āliṅgitvā pabbatamatthakaṃ āropetvā pabbatatale	2695	
PA_atk-s05_13a4:2695_1	nipajjāpetvā sīsamassa attano ūrūsu katvā balavaparidevaṃ paridevamānā dvādasa gāthā abhāsi –	2695	
PA_atk-s05_13a4:2697	“Te pabbatā tā ca kandarā, tā ca giriguhāyo tatheva tiṭṭhanti;	269	
PA_atk-s05_13a4:2698	Tattheva taṃ apassantī, kimpurisa kathaṃ ahaṃ kassaṃ.	269	
PA_atk-s05_13a4:2700	“Te paṇṇasanthatā ramaṇīyā, vāḷamigehi anuciṇṇā;	270	
PA_atk-s05_13a4:2701	Tattheva taṃ apassantī, kimpurisa kathaṃ ahaṃ kassaṃ.	270	
PA_atk-s05_13a4:2703	“Te pupphasanthatā ramaṇīyā, vāḷamigehi anuciṇṇā;	270	
PA_atk-s05_13a4:2704	Tattheva taṃ apassantī, kimpurisa kathaṃ ahaṃ kassaṃ.	270	
PA_atk-s05_13a4:2706	“Acchā savanti girivananadiyo, kusumābhikiṇṇasotāyo;	270	
PA_atk-s05_13a4:2707	Tattheva taṃ apassantī, kimpurisa kathaṃ ahaṃ kassaṃ.	270	
PA_atk-s05_13a4:2709	“Nīlāni himavato pabbatassa, kūṭāni dassanīyāni;	270	
PA_atk-s05_13a4:2710	Tattheva taṃ apassantī, kimpurisa kathaṃ ahaṃ kassaṃ.	271	
PA_atk-s05_13a4:2712	“Pītāni himavato pabbatassa, kūṭāni dassanīyāni;	271	
PA_atk-s05_13a4:2713	Tattheva taṃ apassantī, kimpurisa kathaṃ ahaṃ kassaṃ.	271	
PA_atk-s05_13a4:2715	“Tambāni himavato pabbatassa, kūṭāni dassanīyāni;	271	
PA_atk-s05_13a4:2716	Tattheva taṃ apassantī, kimpurisa kathaṃ ahaṃ kassaṃ.	271	
PA_atk-s05_13a4:2718	“Tuṅgāni himavato pabbatassa, kūṭāni dassanīyāni;	271	
PA_atk-s05_13a4:2719	Tattheva taṃ apassantī, kimpurisa kathaṃ ahaṃ kassaṃ.	271	
PA_atk-s05_13a4:2721	“Setāni himavato pabbatassa, kūṭāni dassanīyāni;	272	
PA_atk-s05_13a4:2722	Tattheva taṃ apassantī, kimpurisa kathaṃ ahaṃ kassaṃ.	272	
PA_atk-s05_13a4:2724	“Citrāni himavato pabbatassa, kūṭāni dassanīyāni;	272	
PA_atk-s05_13a4:2725	Tattheva taṃ apassantī, kimpurisa kathaṃ ahaṃ kassaṃ.	272	
PA_atk-s05_13a4:2727	“Yakkhagaṇasevite gandhamādane, osadhebhi sañchanne;	272	
PA_atk-s05_13a4:2728	Tattheva taṃ apassantī, kimpurisa kathaṃ ahaṃ kassaṃ.	272	
PA_atk-s05_13a4:2730	“Kimpurisasevite gandhamādane, osadhebhi sañchanne;	273	
PA_atk-s05_13a4:2731	Tattheva taṃ apassantī, kimpurisa kathaṃ ahaṃ kassa”nti.	273	
PA_atk-s05_13a4:2732_0	Tattha te pabbatāti yesu mayaṃ ekatova abhiramimha, ime te pabbatā tā ca kandarā	2732	
PA_atk-s05_13a4:2732_1	tā ca giriguhāyo tatheva ṭhitā. Tesu ahaṃ idāni taṃ apassantī kathaṃ kassaṃ, kiṃ	2732	
PA_atk-s05_13a4:2732_2	karissāmi, tesu pupphaphalapallavādisobhaṃ taṃ apassantī kathaṃ adhivāsetuṃ sakkhissāmīti	2732	
PA_atk-s05_13a4:2732_3	paridevati. Paṇṇasanthatāti tālīsapattādigandhapaṇṇasantharā. Acchāti vippasannodakā.	2732	
PA_atk-s05_13a4:2732_4	Nīlānīti nīlamaṇimayāni. Pītānīti sovaṇṇamayāni. Tambānīti manosilamayāni. Tuṅgānīti	2732	
PA_atk-s05_13a4:2732_5	uccāni tikhiṇaggāni. Setānīti rajatamayāni. Citrānīti sattaratanamissakāni. Yakkhagaṇaseviteti	2732	
PA_atk-s05_13a4:2732_6	bhummadevatāhi sevite.	2732	
PA_atk-s05_13a4:2733_0	Iti sā dvādasahi gāthāhi paridevitvā mahāsattassa ure hatthaṃ ṭhapetvā santāpabhāvaṃ	2733	
PA_atk-s05_13a4:2733_1	ñatvā “cando jīvatiyeva, devujjhānakammaṃ katvā jīvitamassa dassāmī”ti cintetvā “kiṃ	2733	
PA_atk-s05_13a4:2733_2	nu kho lokapālā nāma natthi, udāhu vippavutthā, adu matā, te me piyasāmikaṃ na rakkhantī”ti	2733	
PA_atk-s05_13a4:2733_3	devujjhānakammaṃ akāsi. Tassā sokavegena sakkassa āsanaṃ uṇhaṃ ahosi. Sakko āvajjento	2733	
PA_atk-s05_13a4:2733_4	taṃ kāraṇaṃ ñatvā brāhmaṇavaṇṇena vegeneva āgantvā kuṇḍikato udakaṃ gahetvā mahāsattaṃ	2733	
PA_atk-s05_13a4:2733_5	āsiñci. Tāvadeva visaṃ antaradhāyi, vaṇo ruhi, imasmiṃ ṭhāne viddhotipi na paññāyi.	2733	
PA_atk-s05_13a4:2733_6	Mahāsatto sukhito uṭṭhāsi. Candā piyasāmikaṃ arogaṃ disvā somanassappattā sakkassa	2733	
PA_atk-s05_13a4:2733_7	pāde vandantī anantaragāthamāha –	2733	
PA_atk-s05_13a4:2735	“Vande te ayirabrahme, yo me icchitaṃ patiṃ varākiyā;	273	
PA_atk-s05_13a4:2736	Amatena abhisiñci, samāgatāsmi piyatamenā”ti.	273	
PA_atk-s05_13a4:2737	Tattha amatenāti udakaṃ “amata”nti maññamānā evamāha. Piyatamenāti piyatarena, ayameva vā pāṭho.	273	
PA_atk-s05_13a4:2738_0	Sakko tesaṃ ovādamadāsi “ito paṭṭhāya candapabbatato oruyha manussapathaṃ mā gamittha,	2738	
PA_atk-s05_13a4:2738_1	idheva vasathā”ti. Evañca pana vatvā te ovaditvā sakaṭṭhānameva gato. Candāpi “kiṃ	2738	
PA_atk-s05_13a4:2738_2	no sāmi iminā paripanthaṭṭhānena, ehi candapabbatameva gacchāmā”ti vatvā osānagāthamāha –	2738	
PA_atk-s05_13a4:2740	“Vicarāma dāni girivananadiyo, kusumābhikiṇṇasotāyo;	274	
PA_atk-s05_13a4:2741	Nānādumavasanāyo, piyaṃvadā aññamaññassā”ti.	274	
PA_atk-s05_13a4:2742_0	Satthā imaṃ dhammadesanaṃ āharitvā “na idāneva, pubbepesā mayi asaṃhīracittā anaññaneyyā	2742	
PA_atk-s05_13a4:2742_1	evā”ti vatvā jātakaṃ samodhānesi – “tadā rājā devadatto ahosi, sakko anuruddho, candā	2742	
PA_atk-s05_13a4:2742_2	rāhulamātā, candakinnaro pana ahameva ahosi”nti.	2742	
PA_atk-s05_13a4:2743	Candakinnarījātakavaṇṇanā dutiyā.	274	
PA_atk-s05_13a4:2745	[486] 3. Mahāukkusajātakavaṇṇanā	274	
PA_atk-s05_13a4:2746_0	Ukkā cilācā bandhantīti idaṃ satthā jetavane viharanto mittabandhakaupāsakaṃ ārabbha	2746	
PA_atk-s05_13a4:2746_1	kathesi. So kira sāvatthiyaṃ parijiṇṇassa kulassa putto sahāyaṃ pesetvā aññataraṃ	2746	
PA_atk-s05_13a4:2746_2	kuladhītaraṃ vārāpetvā “atthi panassa uppannakiccaṃ nittharaṇasamattho mitto vā sahāyo	2746	
PA_atk-s05_13a4:2746_3	vā”ti vutte “natthī”ti vatvā “tena hi mitte tāva bandhatū”ti vutte tasmiṃ ovāde ṭhatvā	2746	
PA_atk-s05_13a4:2746_4	paṭhamaṃ tāva catūhi dovārikehi saddhiṃ mettiṃ akāsi, athānupubbena nagaraguttikagaṇakamahāmattādīhi	2746	
PA_atk-s05_13a4:2746_5	saddhiṃ mettiṃ katvā senāpatināpi uparājenāpi saddhiṃ mettiṃ akāsi. Tehi pana saddhiṃ	2746	
PA_atk-s05_13a4:2746_6	ekato hutvā raññā saddhiṃ mettiṃ akāsi. Tato asītiyā mahātherehi saddhiṃ ānandattherenapi	2746	
PA_atk-s05_13a4:2746_7	saddhiṃ ekato hutvā tathāgatena saddhiṃ mettiṃ akāsi. Atha naṃ satthā saraṇesu ca	2746	
PA_atk-s05_13a4:2746_8	sīlesu ca patiṭṭhāpesi, rājāpissa issariyamadāsi. So mittabandhakoyevāti pākaṭo jāto.	2746	
PA_atk-s05_13a4:2746_9	Athassa rājā mahantaṃ gehaṃ datvā āvāhamaṅgalaṃ kāresi. Rājānaṃ ādiṃ katvā mahājano	2746	
PA_atk-s05_13a4:2746_10	paṇṇākāre pahiṇi. Athassa bhariyā raññā pahitaṃ paṇṇākāraṃ uparājassa, uparājena	27461	
PA_atk-s05_13a4:2746_11	pahitaṃ paṇṇākāraṃ senāpatissāti etena upāyena sakalanagaravāsino ābandhitvā gaṇhi.	27461	
PA_atk-s05_13a4:2746_12	Sattame divase mahāsakkāraṃ katvā dasabalaṃ nimantetvā pañcasatassa buddhappamukhassa	27461	
PA_atk-s05_13a4:2746_13	bhikkhusaṅghassa mahādānaṃ datvā bhattakiccāvasāne satthārā kathitaṃ anumodanaṃ sutvā	27461	
PA_atk-s05_13a4:2746_14	ubhopi jayampatikā sotāpattiphale patiṭṭhahiṃsu.	27461	
PA_atk-s05_13a4:2747_0	Bhikkhū dhammasabhāyaṃ kathaṃ samuṭṭhāpesuṃ “āvuso, mittabandhakaupāsako attano bhariyaṃ	2747	
PA_atk-s05_13a4:2747_1	nissāya tassā vacanaṃ katvā sabbehi mettiṃ katvā rañño santikā mahantaṃ sakkāraṃ	2747	
PA_atk-s05_13a4:2747_2	labhi, tathāgatena pana saddhiṃ mettiṃ katvā ubhopi jayampatikā sotāpattiphale patiṭṭhitā”ti.	2747	
PA_atk-s05_13a4:2747_3	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2747	
PA_atk-s05_13a4:2747_4	nāmā”ti vutte “na, bhikkhave, idāneva so etaṃ mātugāmaṃ nissāya mahantaṃ yasaṃ sampatto,	2747	
PA_atk-s05_13a4:2747_5	pubbe tiracchānayoniyaṃ nibbattopi panesa etissā vacanena bahūhi saddhiṃ mettiṃ katvā	2747	
PA_atk-s05_13a4:2747_6	puttasokato muttoyevā”ti vatvā tehi yācito atītaṃ āhari.	2747	
PA_atk-s05_13a4:2748_0	Atīte bārāṇasiyaṃ brahmadatte rajjaṃ kārente ekacce paccantavāsino yattha yattha	2748	
PA_atk-s05_13a4:2748_1	bahuṃ maṃsaṃ labhanti, tattha tattha gāmaṃ nivāsetvā araññe caritvā migādayo māretvā	2748	
PA_atk-s05_13a4:2748_2	maṃsaṃ āharitvā puttadāre posenti. Tesaṃ gāmato avidūre mahājātassaro atthi. Tassa	2748	
PA_atk-s05_13a4:2748_3	dakkhiṇapasse eko senasakuṇo, pacchimapasse ekā senasakuṇī, uttarapasse sīho migarājā,	2748	
PA_atk-s05_13a4:2748_4	pācīnapasse ukkusasakuṇarājā vasati. Jātassaramajjhe pana unnataṭṭhāne kacchapo vasati.	2748	
PA_atk-s05_13a4:2748_5	Tadā seno seniṃ “bhariyā me hohī”ti vadati. Atha naṃ sā āha – “atthi pana te koci	2748	
PA_atk-s05_13a4:2748_6	mitto”ti? “Natthi bhadde”ti. Amhākaṃ uppannaṃ bhayaṃ vā dukkhaṃ vā haraṇasamatthaṃ	2748	
PA_atk-s05_13a4:2748_7	mittaṃ vā sahāyaṃ vā laddhuṃ vaṭṭati, mitte tāva gaṇhāhīti. “Kehi saddhiṃ mettiṃ	2748	
PA_atk-s05_13a4:2748_8	karomi bhadde”ti? Pācīnapasse vasantena ukkusarājena, uttarapasse sīhena, jātassaramajjhe	2748	
PA_atk-s05_13a4:2748_9	kacchapena saddhiṃ mettiṃ karohīti. So tassā vacanaṃ sampaṭicchitvā tathā akāsi.	2748	
PA_atk-s05_13a4:2748_10	Tadā te ubhopi saṃvāsaṃ kappetvā tasmiṃyeva sare ekasmiṃ dīpake kadambarukkho atthi	27481	
PA_atk-s05_13a4:2748_11	samantā udakena parikkhitto, tasmiṃ kulāvakaṃ katvā paṭivasiṃsu.	27481	
PA_atk-s05_13a4:2749_0	Tesaṃ aparabhāge dve sakuṇapotakā jāyiṃsu. Tesaṃ pakkhesu asañjātesuyeva ekadivasaṃ	2749	
PA_atk-s05_13a4:2749_1	te jānapadā divasaṃ araññe caritvā kiñci alabhitvā “na sakkā tucchahatthena gharaṃ	2749	
PA_atk-s05_13a4:2749_2	gantuṃ, macche vā kacchape vā gaṇhissāmā”ti saraṃ otaritvā taṃ dīpakaṃ gantvā tassa	2749	
PA_atk-s05_13a4:2749_3	kadambassa mūle nipajjitvā makasādīhi khajjamānā tesaṃ palāpanatthāya araṇiṃ manthetvā	2749	
PA_atk-s05_13a4:2749_4	aggiṃ nibbattetvā dhūmaṃ kariṃsu. Dhumo uggantvā sakuṇe pahari, sakuṇapotakā viraviṃsu.	2749	
PA_atk-s05_13a4:2749_5	Jānapadā taṃ sutvā “ambho, sakuṇapotakānaṃ sūyati saddo, uṭṭhetha ukkā bandhatha,	2749	
PA_atk-s05_13a4:2749_6	chātā sayituṃ na sakkoma, sakuṇamaṃsaṃ khāditvāva sayissāmā”ti vatvā aggiṃ jāletvā	2749	
PA_atk-s05_13a4:2749_7	ukkā bandhiṃsu. Sakuṇikā tesaṃ saddaṃ sutvā “ime amhākaṃ potake khāditukāmā, mayaṃ	2749	
PA_atk-s05_13a4:2749_8	evarūpassa bhayassa haraṇatthāya mitte gaṇhimha, sāmikaṃ ukkusarājassa santikaṃ pesessāmī”ti	2749	
PA_atk-s05_13a4:2749_9	cintetvā “gaccha, sāmi, puttānaṃ no uppannabhayaṃ ukkusarājassa ārocehī”ti vatvā	2749	
PA_atk-s05_13a4:2749_10	paṭhamaṃ gāthamāha –	27491	
PA_atk-s05_13a4:2751	“Ukkā cilācā bandhanti dīpe, pajā mamaṃ khādituṃ patthayanti;	275	
PA_atk-s05_13a4:2752	Mittaṃ sahāyañca vadehi senaka, ācikkha ñātibyasanaṃ dijāna”nti.	275	
PA_atk-s05_13a4:2753_0	Tattha cilācāti jānapadā. Dīpeti dīpakamhi. Pajā mamanti mama puttake. Senakāti senakasakuṇaṃ	2753	
PA_atk-s05_13a4:2753_1	nāmenālapati. Ñātibyasananti puttānaṃ byasanaṃ. Dijānanti amhākaṃ ñātīnaṃ dijānaṃ	2753	
PA_atk-s05_13a4:2753_2	idaṃ byasanaṃ ukkusarājassa santikaṃ gantvā ācikkhāhīti vadati.	2753	
PA_atk-s05_13a4:2754	So vegena tassa vasanaṭṭhānaṃ gantvā vassitvā attano āgatabhāvaṃ jānāpetvā katokāso upasaṅkamitvā vanditvā “kiṃkāraṇā āgatosī”ti puṭṭho āgatakāraṇaṃ dassento dutiyaṃ gāthamāha –	275	
PA_atk-s05_13a4:2756	“Dijo dijānaṃ pavarosi pakkhima, ukkusarāja saraṇaṃ taṃ upema;	275	
PA_atk-s05_13a4:2757	Pajā mamaṃ khādituṃ patthayanti, luddā cilācā bhava me sukhāyā”ti.	275	
PA_atk-s05_13a4:2758	Tattha dijoti tvaṃ dijo ceva dijānaṃ pavaro ca.	275	
PA_atk-s05_13a4:2759	Ukkusarājā “senaka mā bhāyī”ti taṃ assāsetvā tatiyaṃ gāthamāha –	275	
PA_atk-s05_13a4:2761	“Mittaṃ sahāyañca karonti paṇḍitā, kāle akāle sukhamesamānā;	276	
PA_atk-s05_13a4:2762	Karomi te senaka etamatthaṃ, ariyo hi ariyassa karoti kicca”nti.	276	
PA_atk-s05_13a4:2763	Tattha kāle akāleti divā ca rattiñca. Ariyoti idha ācāraariyo adhippeto. Ācārasampanno hi ācārasampannassa kiccaṃ karoteva, kimettha karaṇīyanti vadati.	276	
PA_atk-s05_13a4:2764_0	Atha naṃ pucchi “kiṃ, samma, rukkhaṃ abhiruḷhā cilācā”ti? Na tāva abhiruḷhā, ukkāyeva	2764	
PA_atk-s05_13a4:2764_1	bandhantīti. Tena hi tvaṃ sīghaṃ gantvā mama sahāyikaṃ assāsetvā mamāgamanabhāvaṃ	2764	
PA_atk-s05_13a4:2764_2	ācikkhāhīti. So tathā akāsi. Ukkusarājāpi gantvā kadambassa avidūre cilācānaṃ abhiruhanaṃ	2764	
PA_atk-s05_13a4:2764_3	olokento ekasmiṃ rukkhagge nisīditvā ekassa cilācassa abhiruhanakāle tasmiṃ kulāvakassa	2764	
PA_atk-s05_13a4:2764_4	avidūraṃ abhiruḷhe sare nimujjitvā pakkhehi ca mukhena ca udakaṃ āharitvā ukkāya	2764	
PA_atk-s05_13a4:2764_5	upari āsiñci, sā nibbāyi. Cilācā “imañca senakasakuṇapotake cassa khādissāmī”ti otaritvā	2764	
PA_atk-s05_13a4:2764_6	puna ukkaṃ jālāpetvā abhiruhiṃsu. Puna so ukkaṃ vijjhāpesi. Etenupāyena baddhaṃ baddhaṃ	2764	
PA_atk-s05_13a4:2764_7	vijjhāpentassevassa aḍḍharatto jāto. So ativiya kilami, heṭṭhāudare kilomakaṃ tanutaṃ	2764	
PA_atk-s05_13a4:2764_8	gataṃ, akkhīni rattāni jātāni. Taṃ disvā sakuṇī sāmikaṃ āha – “sāmi, ativiya kilanto	2764	
PA_atk-s05_13a4:2764_9	ukkusarājā, etassa thokaṃ vissamanatthāya gantvā kacchaparājassa kathehī”ti. So tassā	2764	
PA_atk-s05_13a4:2764_10	vacanaṃ sutvā ukkusaṃ upasaṅkamitvā gāthāya ajjhabhāsi –	27641	
PA_atk-s05_13a4:2766	“Yaṃ hoti kiccaṃ anukampakena, ariyassa ariyena kataṃ tayīdaṃ;	276	
PA_atk-s05_13a4:2767	Attānurakkhī bhava mā aḍayhi, lacchāma putte tayi jīvamāne”ti.	276	
PA_atk-s05_13a4:2768	Tattha tayīdanti tayā idaṃ, ayameva vā pāṭho.	276	
PA_atk-s05_13a4:2769	So tassa vacanaṃ sutvā sīhanādaṃ nadanto pañcamaṃ gāthamāha –	276	
PA_atk-s05_13a4:2771	“Taveva rakkhāvaraṇaṃ karonto, sarīrabhedāpi na santasāmi;	277	
PA_atk-s05_13a4:2772	Karonti heke sakhinaṃ sakhāro, pāṇaṃ cajantā satamesa dhammo”ti.	277	
PA_atk-s05_13a4:2773	Chaṭṭhaṃ pana satthā abhisambuddho hutvā tassa guṇaṃ vaṇṇento āha –	277	
PA_atk-s05_13a4:2775	“Sudukkaraṃ kammamakāsi, aṇḍajāyaṃ vihaṅgamo;	277	
PA_atk-s05_13a4:2776	Atthāya kuraro putte, aḍḍharatte anāgate”ti.	277	
PA_atk-s05_13a4:2777	Tattha kuraroti ukkusarājā. Putteti senakassa putte rakkhanto tesaṃ atthāya aḍḍharatte anāgate yāva diyaḍḍhayāmā vāyāmaṃ karonto dukkaraṃ akāsi.	277	
PA_atk-s05_13a4:2778_0	Senopi ukkusaṃ “thokaṃ vissamāhi, sammā”ti vatvā kacchapassa santikaṃ gantvā taṃ	2778	
PA_atk-s05_13a4:2778_1	uṭṭhāpetvā “kiṃ, samma, āgatosī”ti vutto “evarūpaṃ nāma bhayaṃ uppannaṃ, ukkusarājā	2778	
PA_atk-s05_13a4:2778_2	paṭhamayāmato paṭṭhāya vāyamanto kilami, tenamhi tava santikaṃ āgato”ti vatvā sattamaṃ gāthamāha –	2778	
PA_atk-s05_13a4:2780	“Cutāpi heke khalitā sakammunā, mittānukampāya patiṭṭhahanti;	278	
PA_atk-s05_13a4:2781	Puttā mamaṭṭā gatimāgatosmi, atthaṃ caretho mama vāricarā”ti.	278	
PA_atk-s05_13a4:2782_0	Tassattho – sāmi, ekacce hi yasato vā dhanato vā cutāpi sakammunā khalitāpi mittānaṃ	2782	
PA_atk-s05_13a4:2782_1	anukampāya patiṭṭhahanti, mama ca puttā aṭṭā āturā, tenāhaṃ taṃ gatiṃ paṭisaraṇaṃ	2782	
PA_atk-s05_13a4:2782_2	katvā āgatosmi, puttānaṃ jīvitadānaṃ dadanto atthaṃ me carāhi vāricarāti.	2782	
PA_atk-s05_13a4:2783	Taṃ sutvā kacchapo itaraṃ gāthamāha –	278	
PA_atk-s05_13a4:2785	“Dhanena dhaññena ca attanā ca, mittaṃ sahāyañca karonti paṇḍitā;	278	
PA_atk-s05_13a4:2786	Karomi te senaka etamatthaṃ, ariyo hi ariyassa karoti kicca”nti.	278	
PA_atk-s05_13a4:2787	Athassa putto avidūre nipanno pitu vacanaṃ sutvā “mā me pitā kilamatu, ahaṃ pitu kiccaṃ karissāmī”ti cintetvā navamaṃ gāthamāha –	278	
PA_atk-s05_13a4:2789	“Appossukko tāta tuvaṃ nisīda, putto pitu carati atthacariyaṃ;	278	
PA_atk-s05_13a4:2790	Ahaṃ carissāmi tavetamatthaṃ, senassa putte paritāyamāno”ti.	279	
PA_atk-s05_13a4:2791	Atha naṃ pitā gāthāya ajjhabhāsi –	279	
PA_atk-s05_13a4:2793	“Addhā hi tāta satamesa dhammo, putto pitu yaṃ care atthacariyaṃ;	279	
PA_atk-s05_13a4:2794	Appeva maṃ disvāna pavaḍḍhakāyaṃ, senassa puttā na viheṭhayeyyu”nti.	279	
PA_atk-s05_13a4:2795	Tattha satamesa dhammoti paṇḍitānaṃ esa dhammo. Puttāti senassa putte cilācā na heṭhayeyyunti.	279	
PA_atk-s05_13a4:2796_0	Evaṃ vatvā mahākacchapo “samma, mā bhāyi, tvaṃ purato gaccha, idānāhaṃ āgamissāmī”ti	2796	
PA_atk-s05_13a4:2796_1	taṃ uyyojetvā udake patitvā kalalañca sevālañca saṃkaḍḍhitvā ādāya dīpakaṃ gantvā	2796	
PA_atk-s05_13a4:2796_2	aggiṃ vijjhāpetvā nipajji. Cilācā “kiṃ no senapotakehi, imaṃ kāḷakacchapaṃ parivattetvā	2796	
PA_atk-s05_13a4:2796_3	māressāma, ayaṃ no sabbesaṃ pahossatī”ti valliyo uddharitvā jiyā gahetvā nivatthapilotikāpi	2796	
PA_atk-s05_13a4:2796_4	mocetvā tesu tesu ṭhānesu bandhitvā kacchapaṃ parivattetuṃ na sakkonti. Kacchapo	2796	
PA_atk-s05_13a4:2796_5	te ākaḍḍhanto gantvā gambhīraṭṭhāne udake pati. Tepi kacchapalobhena saddhiṃyeva	2796	
PA_atk-s05_13a4:2796_6	patitvā udakapuṇṇāya kucchiyā kilantā nikkhamitvā “bho ekena no ukkusena yāva aḍḍharattā	2796	
PA_atk-s05_13a4:2796_7	ukkā vijjhāpitā, idāni iminā kacchapena udake pātetvā udakaṃ pāyetvā mahodarā katamha,	2796	
PA_atk-s05_13a4:2796_8	puna aggiṃ karitvā aruṇe uggatepi ime senakapotake khādissāmā”ti aggiṃ kātuṃ ārabhiṃsu.	2796	
PA_atk-s05_13a4:2796_9	Sakuṇī tesaṃ kathaṃ sutvā “sāmi, ime yāya kāyaci velāya amhākaṃ puttake khāditvā	2796	
PA_atk-s05_13a4:2796_10	gamissanti, sahāyassa no sīhassa santikaṃ gacchāhī”ti āha. So taṅkhaṇaññeva sīhassa	27961	
PA_atk-s05_13a4:2796_11	santikaṃ gantvā “kiṃ avelāya āgatosī”ti vutte ādito paṭṭhāya taṃ pavattiṃ ārocetvā	27961	
PA_atk-s05_13a4:2796_12	ekādasamaṃ gāthamāha –	27961	
PA_atk-s05_13a4:2798	“Pasū manussā migavīraseṭṭha, bhayaṭṭitā seṭṭhamupabbajanti;	279	
PA_atk-s05_13a4:2799	Puttā mamaṭṭā gatimāgatosmi, tvaṃ nosi rājā bhava me sukhāyā”ti.	279	
PA_atk-s05_13a4:2800_0	Tattha pasūti sabbatiracchāne āha. Idaṃ vuttaṃ hoti – “sāmi, migesu vīriyena seṭṭha,	2800	
PA_atk-s05_13a4:2800_1	sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṃ upagacchanti,	2800	
PA_atk-s05_13a4:2800_2	mama ca puttā aṭṭā āturā. Tasmāhaṃ taṃ gatiṃ katvā āgatomhi, tvaṃ amhākaṃ rājā sukhāya me bhavāhī”ti.	2800	
PA_atk-s05_13a4:2801	Taṃ sutvā sīho gāthamāha –	280	
PA_atk-s05_13a4:2803	“Karomi te senaka etamatthaṃ, āyāmi te taṃ disataṃ vadhāya;	280	
PA_atk-s05_13a4:2804	Kathañhi viññū pahu sampajāno, na vāyame attajanassa guttiyā”ti.	280	
PA_atk-s05_13a4:2805_0	Tattha taṃ disatanti taṃ disasamūhaṃ, taṃ tava paccatthikagaṇanti attho. Pahūti amitte	2805	
PA_atk-s05_13a4:2805_1	hantuṃ samattho. Sampajānoti mittassa bhayuppattiṃ jānanto. Attajanassāti attasamassa	2805	
PA_atk-s05_13a4:2805_2	aṅgasamānassa janassa, mittassāti attho.	2805	
PA_atk-s05_13a4:2806_0	Evañca pana vatvā “gaccha tvaṃ putte samassāsehī”ti taṃ uyyojetvā maṇivaṇṇaṃ udakaṃ	2806	
PA_atk-s05_13a4:2806_1	maddamāno pāyāsi. Cilācā taṃ āgacchantaṃ disvā “kurarena tāva amhākaṃ ukkā vijjhāpitā,	2806	
PA_atk-s05_13a4:2806_2	tathā kacchapena amhe nivatthapilotikānampi assāmikā katā, idāni pana naṭṭhamhā,	2806	
PA_atk-s05_13a4:2806_3	sīho no jīvitakkhayameva pāpessatī”ti maraṇabhayatajjitā yena vā tena vā palāyiṃsu.	2806	
PA_atk-s05_13a4:2806_4	Sīho āgantvā rukkhamūle na kiñci addasa. Atha naṃ kuraro ca kacchapo ca seno ca upasaṅkamitvā	2806	
PA_atk-s05_13a4:2806_5	vandiṃsu. So tesaṃ mittānisaṃsaṃ kathetvā “ito paṭṭhāya mittadhammaṃ abhinditvā appamattā	2806	
PA_atk-s05_13a4:2806_6	hothā”ti ovaditvā pakkāmi, tepi sakaṭhānāni gatā. Senasakuṇī attano putte oloketvā	2806	
PA_atk-s05_13a4:2806_7	“mitte nissāya amhehi dārakā laddhā”ti sukhanisinnasamaye senena saddhiṃ sallapantī	2806	
PA_atk-s05_13a4:2806_8	mittadhammaṃ pakāsamānā cha gāthā abhāsi –	2806	
PA_atk-s05_13a4:2808	“Mittañca kayirātha suhadayañca, ayirañca kayirātha sukhāgamāya;	280	
PA_atk-s05_13a4:2809	Nivatthakocova sarebhihantvā, modāma puttehi samaṅgibhūtā.	280	
PA_atk-s05_13a4:2811	“Sakamittassa kammena, sahāyassāpalāyino;	281	
PA_atk-s05_13a4:2812	Kūjantamupakūjanti, lomasā hadayaṅgamaṃ.	281	
PA_atk-s05_13a4:2814	“Mittaṃ sahāyaṃ adhigamma paṇḍito, so bhuñjatī putta pasuṃ dhanaṃ vā;	281	
PA_atk-s05_13a4:2815	Ahañca puttā ca patī ca mayhaṃ, mittānukampāya samaṅgibhūtā.	281	
PA_atk-s05_13a4:2817	“Rājavatā sūravatā ca attho, sampannasakhissa bhavanti hete;	281	
PA_atk-s05_13a4:2818	So mittavā yasavā uggatatto, asmiṃdhaloke modati kāmakāmī.	281	
PA_atk-s05_13a4:2820	“Karaṇīyāni mittāni, daliddenāpi senaka;	282	
PA_atk-s05_13a4:2821	Passa mittānukampāya, samaggamhā sañātake.	282	
PA_atk-s05_13a4:2823	“Sūrena balavantena, yo mitte kurute dijo;	282	
PA_atk-s05_13a4:2824	Evaṃ so sukhito hoti, yathāhaṃ tvañca senakā”ti.	282	
PA_atk-s05_13a4:2825_0	Tattha mittañcāti yaṃkiñci attano mittañca suhadayañca suhadayasahāyañca sāmikasaṅkhātaṃ	2825	
PA_atk-s05_13a4:2825_1	ayirañca karotheva. Nivatthakocova sarebhihantvāti ettha kocoti kavaco. Yathā nāma	2825	
PA_atk-s05_13a4:2825_2	paṭimukkakavaco sare abhihanati nivāreti, evaṃ mayampi mittabalena paccatthike abhihantvā	2825	
PA_atk-s05_13a4:2825_3	puttehi saddhiṃ modāmāti vadati. Sakamittassa kammenāti sakassa mittassa parakkamena.	2825	
PA_atk-s05_13a4:2825_4	Sahāyassāpalāyinoti sahāyassa apalāyino migarājassa. Lomasāti pakkhino amhākaṃ puttakā	2825	
PA_atk-s05_13a4:2825_5	mañca tañca kūjantaṃ hadayaṅgamaṃ madhurassaraṃ nicchāretvā upakūjanti. Samaṅgibhūtāti ekaṭṭhāne ṭhitā.	2825	
PA_atk-s05_13a4:2826_0	Rājavatā sūravatā ca atthoti yassa sīhasadiso rājā ukkusakacchapasadisā ca sūrā mittā	2826	
PA_atk-s05_13a4:2826_1	honti, tena rājavatā sūravatā ca attho sakkā pāpuṇituṃ. Bhavanti heteti yo ca sampannasakho	2826	
PA_atk-s05_13a4:2826_2	paripuṇṇamittadhammo, tassa ete sahāyā bhavanti. Uggatattoti sirisobhaggena uggatasabhāvo.	2826	
PA_atk-s05_13a4:2826_3	Asmiṃdhaloketi idhalokasaṅkhāte asmiṃ loke modati. Kāmakāmīti sāmikaṃ ālapati. So	2826	
PA_atk-s05_13a4:2826_4	hi kāme kāmanato kāmakāmī nāma. Samaggamhāti samaggā jātamhā. Sañātaketi ñātakehi puttehi saddhiṃ.	2826	
PA_atk-s05_13a4:2827	Evaṃ sā chahi gāthāhi mittadhammassa guṇakathaṃ kathesi. Te sabbepi sahāyakā mittadhammaṃ abhinditvā yāvatāyukaṃ ṭhatvā yathākammaṃ gatā.	282	
PA_atk-s05_13a4:2828_0	Satthā imaṃ dhammadesanaṃ āharitvā “na, bhikkhave, idāneva so bhariyaṃ nissāya sukhappatto,	2828	
PA_atk-s05_13a4:2828_1	pubbepi sukhappattoyevā”ti vatvā jātakaṃ samodhānesi – “tadā seno ca senī ca jayampatikā	2828	
PA_atk-s05_13a4:2828_2	ahesuṃ, puttakacchapo rāhulo, pitā mahāmoggallāno, ukkuso sāriputto, sīho pana ahameva ahosi”nti.	2828	
PA_atk-s05_13a4:2829	Mahāukkusajātakavaṇṇanā tatiyā.	282	
PA_atk-s05_13a4:2831	[487] 4. Uddālakajātakavaṇṇanā	283	
PA_atk-s05_13a4:2832_0	Kharājinā jaṭilā paṅkadantāti idaṃ satthā jetavane viharanto ekaṃ kuhakabhikkhuṃ	2832	
PA_atk-s05_13a4:2832_1	ārabbha kathesi. So hi niyyānikasāsane pabbajitvāpi catupaccayatthāya tividhaṃ kuhakavatthuṃ	2832	
PA_atk-s05_13a4:2832_2	pūresi. Athassa aguṇaṃ pakāsentā bhikkhū dhammasabhāyaṃ kathaṃ samuṭṭhāpesuṃ “āvuso,	2832	
PA_atk-s05_13a4:2832_3	asuko nāma bhikkhu evarūpe niyyānikasāsane pabbajitvā kuhanaṃ nissāya jīvikaṃ kappetī”ti.	2832	
PA_atk-s05_13a4:2832_4	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2832	
PA_atk-s05_13a4:2832_5	nāmā”ti vutte “na, bhikkhave, idāneva, pubbepesa kuhakoyevā”ti vatvā atītaṃ āhari.	2832	
PA_atk-s05_13a4:2833_0	Atīte bārāṇasiyaṃ brahmadatte rajjaṃ kārente bodhisatto tassa purohito ahosi paṇḍito	2833	
PA_atk-s05_13a4:2833_1	byatto. So ekadivasaṃ uyyānakīḷaṃ gato ekaṃ abhirūpaṃ gaṇikaṃ disvā paṭibaddhacitto	2833	
PA_atk-s05_13a4:2833_2	tāya saddhiṃ saṃvāsaṃ kappesi. Sā taṃ paṭicca gabbhaṃ paṭilabhi. Gabbhassa patiṭṭhitabhāvaṃ	2833	
PA_atk-s05_13a4:2833_3	ñatvā taṃ āha – “sāmi, gabbho me patiṭṭhito, jātakāle nāmaṃ karontī assa kiṃ nāmaṃ	2833	
PA_atk-s05_13a4:2833_4	karomī”ti? So “vaṇṇadāsiyā kucchimhi nibbattattā na sakkā kulanāmaṃ kātu”nti cintetvā	2833	
PA_atk-s05_13a4:2833_5	“bhadde, ayaṃ vātaghātarukkho uddālo nāma, idha paṭiladdhattā ‘uddālako’tissa nāmaṃ	2833	
PA_atk-s05_13a4:2833_6	kareyyāsī”ti vatvā aṅgulimuddikaṃ adāsi. “Sace dhītā hoti, imāya naṃ poseyyāsi, sace	2833	
PA_atk-s05_13a4:2833_7	putto, atha naṃ vayappattaṃ mayhaṃ dasseyyāsī”ti āha. Sā aparabhāge puttaṃ vijāyitvā	2833	
PA_atk-s05_13a4:2833_8	“uddālako”tissa nāmaṃ akāsi.	2833	
PA_atk-s05_13a4:2834_0	So vayappatto mātaraṃ pucchi – “amma, ko me pitā”ti? “Purohito tātā”ti. “Yadi evaṃ	2834	
PA_atk-s05_13a4:2834_1	vede uggaṇhissāmī”ti mātu hatthato muddikañca ācariyabhāgañca gahetvā takkasilaṃ	2834	
PA_atk-s05_13a4:2834_2	gantvā disāpāmokkhācariyassa santike sippaṃ uggaṇhanto ekaṃ tāpasagaṇaṃ disvā “imesaṃ	2834	
PA_atk-s05_13a4:2834_3	santike varasippaṃ bhavissati, taṃ uggaṇhissāmī”ti sippalobhena pabbajitvā tesaṃ	2834	
PA_atk-s05_13a4:2834_4	vattapaṭivattaṃ katvā “ācariyā maṃ tumhākaṃ jānanasippaṃ sikkhāpethā”ti āha. Te attano	2834	
PA_atk-s05_13a4:2834_5	attano jānananiyāmeneva taṃ sikkhāpesuṃ. Pañcannaṃ tāpasasatānaṃ ekopi tena atirekapañño	2834	
PA_atk-s05_13a4:2834_6	nāhosi, sveva tesaṃ paññāya aggo. Athassa te sannipatitvā ācariyaṭṭhānaṃ adaṃsu.	2834	
PA_atk-s05_13a4:2834_7	Atha ne so āha – “mārisā, tumhe niccaṃ vanamūlaphalāhārā araññeva vasatha, manussapathaṃ	2834	
PA_atk-s05_13a4:2834_8	kasmā na gacchathā”ti? “Mārisa, manussā nāma mahādānaṃ datvā anumodanaṃ kārāpenti,	2834	
PA_atk-s05_13a4:2834_9	dhammiṃ kathaṃ bhaṇāpenti, pañhaṃ pucchanti, mayaṃ tena bhayena tattha na gacchāmā”ti.	2834	
PA_atk-s05_13a4:2834_10	“Mārisā, sacepi cakkavattirājā bhavissati, manaṃ gahetvā kathanaṃ nāma mayhaṃ bhāro,	28341	
PA_atk-s05_13a4:2834_11	tumhe mā bhāyathā”ti vatvā tehi saddhiṃ cārikaṃ caramāno anupubbena bārāṇasiṃ patvā	28341	
PA_atk-s05_13a4:2834_12	rājuyyāne vasitvā punadivase sabbehi saddhiṃ dvāragāme bhikkhāya cari, manussā mahādānaṃ	28341	
PA_atk-s05_13a4:2834_13	adaṃsu. Tāpasā punadivase nagaraṃ pavisiṃsu manussā mahādānaṃ adaṃsu. Uddālakatāpaso	28341	
PA_atk-s05_13a4:2834_14	dānānumodanaṃ karoti, maṅgalaṃ vadati, pañhaṃ vissajjeti, manussā pasīditvā bahupaccaye	28341	
PA_atk-s05_13a4:2834_15	adaṃsu. Sakalanagaraṃ “paṇḍito gaṇasatthā dhammikatāpaso āgato”ti saṅkhubhi, taṃ raññopi kathayiṃsu.	28341	
PA_atk-s05_13a4:2835_0	Rājā “kuhiṃ vasatī”ti pucchitvā “uyyāne”ti sutvā “sādhu ajja tesaṃ dassanāya gamissāmī”ti	2835	
PA_atk-s05_13a4:2835_1	āha. Eko puriso gantvā “rājā kira vo passituṃ āgacchissatī”ti uddālakassa kathesi.	2835	
PA_atk-s05_13a4:2835_2	Sopi isigaṇaṃ āmantetvā “mārisā, rājā kira āgamissati, issare nāma ekadivasaṃ ārādhetvā	2835	
PA_atk-s05_13a4:2835_3	yāvajīvaṃ alaṃ hotī”ti. “Kiṃ pana kātabbaṃ ācariyā”ti? So evamāha – “tumhesu ekacce	2835	
PA_atk-s05_13a4:2835_4	vaggulivataṃ carantu, ekacce ukkuṭikappadhānamanuyuñjantu, ekacce kaṇṭakāpassayikā	2835	
PA_atk-s05_13a4:2835_5	bhavantu, ekacce pañcātapaṃ tapantu, ekacce udakorohanakammaṃ karontu, ekacce tattha	2835	
PA_atk-s05_13a4:2835_6	tattha mante sajjhāyantū”ti. Te tathā kariṃsu. Sayaṃ pana aṭṭha vā dasa vā paṇḍitavādino	2835	
PA_atk-s05_13a4:2835_7	gahetvā manorame ādhārake ramaṇīyaṃ potthakaṃ ṭhapetvā antevāsikaparivuto supaññatte	2835	
PA_atk-s05_13a4:2835_8	sāpassaye āsane nisīdi. Tasmiṃ khaṇe rājā purohitaṃ ādāya mahantena parivārena uyyānaṃ	2835	
PA_atk-s05_13a4:2835_9	gantvā te micchātapaṃ carante disvā “apāyabhayamhā muttā”ti pasīditvā uddālakassa	2835	
PA_atk-s05_13a4:2835_10	santikaṃ gantvā paṭisanthāraṃ katvā ekamantaṃ nisinno tuṭṭhamānaso purohitena saddhiṃ	28351	
PA_atk-s05_13a4:2835_11	sallapanto paṭhamaṃ gāthamāha –	28351	
PA_atk-s05_13a4:2837	“Kharājinā jaṭilā paṅkadantā, dummakkharūpā ye mantaṃ jappanti;	283	
PA_atk-s05_13a4:2838	Kaccinnu te mānusake payoge, idaṃ vidū parimuttā apāyā”ti.	283	
PA_atk-s05_13a4:2839_0	Tattha kharājināti sakhurehi ajinacammehi samannāgatā. Paṅkadantāti dantakaṭṭhassa	2839	
PA_atk-s05_13a4:2839_1	akhādanena malaggahitadantā. Dummakkharūpāti anañjitakkhā amaṇḍitarūpā lūkhasaṅghāṭidharā.	2839	
PA_atk-s05_13a4:2839_2	Mānusake payogeti manussehi kattabbavīriye. Idaṃ vidūti idaṃ tapacaraṇañca mantasajjhāyanañca	2839	
PA_atk-s05_13a4:2839_3	jānantā. Apāyāti kacci ācariya, ime catūhi apāyehi muttāti pucchati.	2839	
PA_atk-s05_13a4:2840	Taṃ sutvā purohito “ayaṃ rājā aṭṭhāne pasanno, tuṇhī bhavituṃ na vaṭṭatī”ti cintetvā dutiyaṃ gāthamāha –	284	
PA_atk-s05_13a4:2842	“Pāpāni kammāni karetha rāja, bahussuto ce na careyya dhammaṃ;	284	
PA_atk-s05_13a4:2843	Sahassavedopi na taṃ paṭicca, dukkhā pamucce caraṇaṃ apatvā”ti.	284	
PA_atk-s05_13a4:2844_0	Tattha bahussuto ceti sace mahārāja, “ahaṃ bahussutomhī”ti paguṇavedopi dasakusalakammapathadhammaṃ	2844	
PA_atk-s05_13a4:2844_1	na careyya, tīhi dvārehi pāpāneva kareyya, tiṭṭhantu tayo vedā, sahassavedopi samāno	2844	
PA_atk-s05_13a4:2844_2	taṃ bāhusaccaṃ paṭicca aṭṭhasamāpattisaṅkhātaṃ caraṇaṃ appatvā apāyadukkhato na mucceyyāti.	2844	
PA_atk-s05_13a4:2845_0	Tassa vacanaṃ sutvā uddālako cintesi “rājā yathā vā tathā vā isigaṇassa pasīdi, ayaṃ	2845	
PA_atk-s05_13a4:2845_1	pana brāhmaṇo carantaṃ goṇaṃ daṇḍena paharanto viya vaḍḍhitabhatte kacavaraṃ khipanto	2845	
PA_atk-s05_13a4:2845_2	viya kathesi, tena saddhiṃ kathessāmī”ti. So tena saddhiṃ kathento tatiyaṃ gāthamāha –	2845	
PA_atk-s05_13a4:2847	“Sahassavedopi na taṃ paṭicca, dukkhā pamucce caraṇaṃ apatvā;	284	
PA_atk-s05_13a4:2848	Maññāmi vedā aphalā bhavanti, sasaṃyamaṃ caraṇaññeva sacca”nti.	284	
PA_atk-s05_13a4:2849	Tattha aphalāti tava vāde vedā ca sesasippāni ca aphalāni āpajjanti, tāni kasmā uggaṇhanti, sīlasaṃyamena saddhiṃ caraṇaññeva ekaṃ saccaṃ āpajjatīti.	284	
PA_atk-s05_13a4:2850	Tato purohito catutthaṃ gāthamāha –	285	
PA_atk-s05_13a4:2852	“Na heva vedā aphalā bhavanti, sasaṃyamaṃ caraṇaññeva saccaṃ;	285	
PA_atk-s05_13a4:2853	Kittiñhi pappoti adhicca vede, santiṃ puṇāti caraṇena danto”ti.	285	
PA_atk-s05_13a4:2854_0	Tattha na hevāti nāhaṃ “vedā aphalā”ti vadāmi, apica kho pana sasaṃyamaṃ caraṇaṃ	2854	
PA_atk-s05_13a4:2854_1	saccameva sabhāvabhūtaṃ uttamaṃ. Tena hi sakkā dukkhā muccituṃ. Santiṃ puṇātīti samāpattisaṅkhātena	2854	
PA_atk-s05_13a4:2854_2	caraṇena danto bhayasantikaraṃ nibbānaṃ pāpuṇātīti.	2854	
PA_atk-s05_13a4:2855_0	Taṃ sutvā uddālako “na sakkā iminā saddhiṃ paṭipakkhavasena ṭhātuṃ, ‘putto tavāha’nti	2855	
PA_atk-s05_13a4:2855_1	vutte sinehaṃ akaronto nāma natthi, puttabhāvamassa kathessāmī”ti cintetvā pañcamaṃ gāthamāha –	2855	
PA_atk-s05_13a4:2857	“Bhaccā mātā pitā bandhū, yena jāto sayeva so;	285	
PA_atk-s05_13a4:2858	Uddālako ahaṃ bhoto, sottiyākulavaṃsako”ti.	285	
PA_atk-s05_13a4:2859_0	Tattha bhaccāti mātā ca pitā ca sesabandhū ca bharitabbā nāma. Yena pana jāto, soyeva	2859	
PA_atk-s05_13a4:2859_1	so hoti. Attāyeva hi attano jāyati, ahañca tayāva uddālakarukkhamūle janito, tayā	2859	
PA_atk-s05_13a4:2859_2	vuttameva nāmaṃ kataṃ, uddālako ahaṃ bhoti.	2859	
PA_atk-s05_13a4:2860_0	So “ekaṃsena tvaṃ uddālakosī”ti vutte “āmā”ti vatvā “mayā te mātu saññāṇaṃ dinnaṃ,	2860	
PA_atk-s05_13a4:2860_1	taṃ kuhi”nti vutte “idaṃ brāhmaṇā”ti muddikaṃ tassa hatthe ṭhapesi. Brāhmaṇo muddikaṃ	2860	
PA_atk-s05_13a4:2860_2	sañjānitvā nicchayena “tvaṃ brāhmaṇadhammaṃ pajānāsī”ti vatvā brāhmaṇadhammaṃ pucchanto	2860	
PA_atk-s05_13a4:2860_3	chaṭṭhaṃ gāthamāha –	2860	
PA_atk-s05_13a4:2862	“Kathaṃ bho brāhmaṇo hoti, kathaṃ bhavati kevalī;	286	
PA_atk-s05_13a4:2863	Kathañca parinibbānaṃ, dhammaṭṭho kinti vuccatī”ti.	286	
PA_atk-s05_13a4:2864	Uddālakopi tassa ācikkhanto sattamaṃ gāthamāha –	286	
PA_atk-s05_13a4:2866	“Niraṃkatvā aggimādāya brāhmaṇo, āpo siñcaṃ yajaṃ usseti yūpaṃ;	286	
PA_atk-s05_13a4:2867	Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.	286	
PA_atk-s05_13a4:2868_0	Tattha niraṃkatvā aggimādāyāti nirantaraṃ katvā aggiṃ gahetvā paricarati. Āpo siñcaṃ	2868	
PA_atk-s05_13a4:2868_1	yajaṃ usseti yūpanti abhisecanakakammaṃ karonto sammāpāsaṃ vā vājapeyyaṃ vā niraggaḷaṃ	2868	
PA_atk-s05_13a4:2868_2	vā yajanto suvaṇṇayūpaṃ ussāpeti. Khemīti khemappatto. Amāpayiṃsūti teneva ca kāraṇena	2868	
PA_atk-s05_13a4:2868_3	dhamme ṭhitaṃ kathayiṃsu.	2868	
PA_atk-s05_13a4:2869	Taṃ sutvā purohito tena kathitaṃ brāhmaṇadhammaṃ garahanto aṭṭhamaṃ gāthamāha –	286	
PA_atk-s05_13a4:2871	“Na suddhi secanenatthi, nāpi kevalī brāhmaṇo;	287	
PA_atk-s05_13a4:2872	Na khantī nāpi soraccaṃ, nāpi so parinibbuto”ti.	287	
PA_atk-s05_13a4:2873_0	Tattha secanenāti tena vuttesu brāhmaṇadhammesu ekaṃ dassetvā sabbaṃ paṭikkhipati.	2873	
PA_atk-s05_13a4:2873_1	Idaṃ vuttaṃ hoti – “aggiparicaraṇena vā udakasecanena vā pasughātayaññena vā suddhi	2873	
PA_atk-s05_13a4:2873_2	nāma natthi, nāpi ettakena brāhmaṇo kevalaparipuṇṇo hoti, na adhivāsanakhanti, na	2873	
PA_atk-s05_13a4:2873_3	sīlasoraccaṃ, nāpi kilesaparinibbānena parinibbuto nāma hotī”ti.	2873	
PA_atk-s05_13a4:2874	Tato naṃ uddālako “yadi evaṃ brāhmaṇo na hoti, atha kathaṃ hotī”ti pucchanto navamaṃ gāthamāha –	287	
PA_atk-s05_13a4:2876	“Kathaṃ so brāhmaṇo hoti, kathaṃ bhavati kevalī;	287	
PA_atk-s05_13a4:2877	Kathañca parinibbānaṃ, dhammaṭṭho kinti vuccatī”ti.	287	
PA_atk-s05_13a4:2878	Purohitopissa kathento itaraṃ gāthamāha –	287	
PA_atk-s05_13a4:2880	“Akhettabandhū amamo nirāso, nillobhapāpo bhavalobhakhīṇo;	288	
PA_atk-s05_13a4:2881	Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.	288	
PA_atk-s05_13a4:2882_0	Tattha akhettabandhūti akkhetto abandhu, khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena	2882	
PA_atk-s05_13a4:2882_1	ca rahito. Amamoti sattasaṅkhāresu taṇhādiṭṭhimamāyanarahito. Nirāsoti lābhadhanaputtajīvitāsāya	2882	
PA_atk-s05_13a4:2882_2	rahito. Nillobhapāpoti pāpalobhavisamalobhena rahito. Bhavalobhakhīṇoti khīṇabhavarāgo.	2882	
PA_atk-s05_13a4:2883	Tato uddālako gāthamāha –	288	
PA_atk-s05_13a4:2885	“Khattiyā brāhmaṇā vessā, suddā caṇḍālapukkusā;	288	
PA_atk-s05_13a4:2886	Sabbeva soratā dantā, sabbeva parinibbutā;	288	
PA_atk-s05_13a4:2887	Sabbesaṃ sītibhūtānaṃ, atthi seyyotha pāpiyo”ti.	288	
PA_atk-s05_13a4:2888_0	Tattha atthi seyyotha pāpiyoti ete khattiyādayo sabbepi soraccādīhi samannāgatā honti,	2888	
PA_atk-s05_13a4:2888_1	evaṃ bhūtānaṃ pana tesaṃ ayaṃ seyyo, ayaṃ pāpiyoti evaṃ hīnukkaṭṭhatā atthi, natthīti pucchati.	2888	
PA_atk-s05_13a4:2889	Athassa “arahattuppattito paṭṭhāya hīnukkaṭṭhatā nāma natthī”ti dassetuṃ brāhmaṇo gāthamāha –	288	
PA_atk-s05_13a4:2891	“Khattiyā brāhmaṇā vessā, suddā caṇḍālapukkusā;	289	
PA_atk-s05_13a4:2892	Sabbeva soratā dantā, sabbeva parinibbutā;	289	
PA_atk-s05_13a4:2893	Sabbesaṃ sītibhūtānaṃ, natthi seyyotha pāpiyo”ti.	289	
PA_atk-s05_13a4:2894	Atha naṃ garahanto uddālako gāthādvayamāha –	289	
PA_atk-s05_13a4:2896	“Khattiyā brāhmaṇā vessā, suddā caṇḍālapukkusā;	289	
PA_atk-s05_13a4:2897	Sabbeva soratā dantā, sabbeva parinibbutā.	289	
PA_atk-s05_13a4:2899	“Sabbesaṃ sītibhūtānaṃ, natthi seyyotha pāpiyo;	289	
PA_atk-s05_13a4:2900	Panaṭṭhaṃ carasi brahmaññaṃ, sottiyākulavaṃsata”nti.	290	
PA_atk-s05_13a4:2901_0	Tassattho – yadi etehi guṇehi samannāgatānaṃ viseso natthi, eko vaṇṇova hoti, evaṃ	2901	
PA_atk-s05_13a4:2901_1	sante tvaṃ ubhato sujātabhāvaṃ nāsento panaṭṭhaṃ carasi brahmaññaṃ, caṇḍālasamo hosi,	2901	
PA_atk-s05_13a4:2901_2	sottiyakulavaṃsataṃ nāsesīti.	2901	
PA_atk-s05_13a4:2902	Atha naṃ purohito upamāya saññāpento gāthādvayamāha –	290	
PA_atk-s05_13a4:2904	“Nānārattehi vatthehi, vimānaṃ bhavati chāditaṃ;	290	
PA_atk-s05_13a4:2905	Na tesaṃ chāyā vatthānaṃ, so rāgo anupajjatha.	290	
PA_atk-s05_13a4:2907	“Evameva manussesu, yadā sujjhanti māṇavā;	290	
PA_atk-s05_13a4:2908	Te sajātiṃ pamuñcanti, dhammamaññāya subbatā”ti.	290	
PA_atk-s05_13a4:2909_0	Tattha vimānanti gehaṃ vā maṇḍapaṃ vā. Chāyāti tesaṃ vatthānaṃ chāyā so nānāvidho	2909	
PA_atk-s05_13a4:2909_1	rāgo na upeti, sabbā chāyā ekavaṇṇāva honti. Evamevāti manussesupi evameva ekacce	2909	
PA_atk-s05_13a4:2909_2	aññāṇabrāhmaṇā akāraṇeneva cātuvaṇṇe suddhiṃ paññāpenti, esā atthīti mā gaṇhi. Yadā	2909	
PA_atk-s05_13a4:2909_3	ariyamaggena māṇavā sujjhanti, tadā tehi paṭividdhaṃ nibbānadhammaṃ jānitvā subbatā	2909	
PA_atk-s05_13a4:2909_4	sīlavantā paṇḍitapurisā te sajātiṃ muñcanti. Nibbānappattito paṭṭhāya hi jāti nāma niratthakāti.	2909	
PA_atk-s05_13a4:2910_0	Uddālako pana paccāharituṃ asakkonto appaṭibhānova nisīdi. Atha brāhmaṇo rājānaṃ	2910	
PA_atk-s05_13a4:2910_1	āha – “sabbe ete, mahārāja, kuhakā sakalajambudīpe kohaññeneva nāsenti, uddālakaṃ	2910	
PA_atk-s05_13a4:2910_2	uppabbājetvā upapurohitaṃ karotha, sese uppabbājetvā phalakāvudhāni datvā sevake	2910	
PA_atk-s05_13a4:2910_3	karothā”ti. “Sādhu, ācariyā”ti rājā tathā kāresi. Te rājānaṃ upaṭṭhahantāva yathākammaṃ gatā.	2910	
PA_atk-s05_13a4:2911_0	Satthā imaṃ dhammadesanaṃ āharitvā “na, bhikkhave, idāneva, pubbepesa kuhakoyevā”ti	2911	
PA_atk-s05_13a4:2911_1	vatvā jātakaṃ samodhānesi – “tadā uddālako kuhakabhikkhu ahosi, rājā ānando, purohito	2911	
PA_atk-s05_13a4:2911_2	pana ahameva ahosi”nti.	2911	
PA_atk-s05_13a4:2912	Uddālakajātakavaṇṇanā catutthā.	291	
PA_atk-s05_13a4:2914	[488] 5. Bhisajātakavaṇṇanā	291	
PA_atk-s05_13a4:2915_0	Assaṃ gavaṃ rajataṃ jātarūpanti idaṃ satthā jetavane viharanto ukkaṇṭhitabhikkhuṃ	2915	
PA_atk-s05_13a4:2915_1	ārabbha kathesi. Vatthu pana kusajātake āvi bhavissati. Tadā pana satthā “saccaṃ	2915	
PA_atk-s05_13a4:2915_2	kira tvaṃ bhikkhu ukkaṇṭhitosī”ti pucchitvā “saccaṃ, bhante”ti vutte “kiṃ paṭiccā”ti	2915	
PA_atk-s05_13a4:2915_3	vatvā “kilesaṃ, bhante”ti vutte “bhikkhu evarūpe niyyānikasāsane pabbajitvā kasmā	2915	
PA_atk-s05_13a4:2915_4	kilesaṃ paṭicca ukkaṇṭhitosi, porāṇakapaṇḍitā anuppanne buddhe bāhirakapabbajjaṃ	2915	
PA_atk-s05_13a4:2915_5	pabbajitvā vatthukāmakilesakāme ārabbha uppajjanakasaññaṃ sapathaṃ katvā vihariṃsū”ti vatvā atītaṃ āhari.	2915	
PA_atk-s05_13a4:2916_0	Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālakulassa	2916	
PA_atk-s05_13a4:2916_1	putto hutvā nibbatti, “mahākañcanakumāro”tissa nāmaṃ kariṃsu. Athassa padasā vicaraṇakāle	2916	
PA_atk-s05_13a4:2916_2	aparopi putto jāyi, “upakañcanakumāro”tissa nāmaṃ kariṃsu. Evaṃ paṭipāṭiyā satta	2916	
PA_atk-s05_13a4:2916_3	puttā ahesuṃ. Sabbakaniṭṭhā panekā dhītā, tassā “kañcanadevī”ti nāmaṃ kariṃsu. Mahākañcanakumāro	2916	
PA_atk-s05_13a4:2916_4	vayappatto takkasilato sabbasippāni uggaṇhitvā āgacchi. Atha naṃ mātāpitaro gharāvāsena	2916	
PA_atk-s05_13a4:2916_5	bandhitukāmā “attanā samānajātiyakulato te dārikaṃ ānessāma, gharāvāsaṃ saṇṭhapehī”ti	2916	
PA_atk-s05_13a4:2916_6	vadiṃsu. “Ammatātā, na mayhaṃ gharāvāsenattho, mayhañhi tayo bhavā ādittā viya sappaṭibhayā,	2916	
PA_atk-s05_13a4:2916_7	bandhanāgāraṃ viya palibuddhā, ukkārabhūmi viya jegucchā hutvā upaṭṭhahanti, mayā	2916	
PA_atk-s05_13a4:2916_8	supinenapi methunadhammo na diṭṭhapubbo, aññe vo puttā atthi, te gharāvāsena nimantethā”ti	2916	
PA_atk-s05_13a4:2916_9	vatvā punappunaṃ yācitopi sahāye pesetvā tehi yācitopi na icchi.	2916	
PA_atk-s05_13a4:2917_0	Atha naṃ sahāyā “samma, kiṃ pana tvaṃ patthento kāme paribhuñjituṃ na icchasī”ti	2917	
PA_atk-s05_13a4:2917_1	pucchiṃsu. So tesaṃ nekkhammajjhāsayataṃ ārocesi. Taṃ sutvā mātāpitaro sesaputte	2917	
PA_atk-s05_13a4:2917_2	nimantesuṃ, tepi na icchiṃsu. Kañcanadevīpi na icchiyeva. Aparabhāge mātāpitaro kālamakaṃsu.	2917	
PA_atk-s05_13a4:2917_3	Mahākañcanapaṇḍito mātāpitūnaṃ kattabbakiccaṃ katvā asītikoṭidhanena kapaṇaddhikānaṃ	2917	
PA_atk-s05_13a4:2917_4	mahādānaṃ datvā cha bhātaro bhaginiṃ ekaṃ dāsaṃ ekaṃ dāsiṃ ekaṃ sahāyakañca ādāya	2917	
PA_atk-s05_13a4:2917_5	mahābhinikkhamanaṃ nikkhamitvā himavantaṃ pāvisi. Te tattha ekaṃ padumasaraṃ nissāya	2917	
PA_atk-s05_13a4:2917_6	ramaṇīye bhūmibhāge assamaṃ katvā pabbajitvā vanamūlaphalāhārehi yāpayiṃsu. Te araññaṃ	2917	
PA_atk-s05_13a4:2917_7	gacchantā ekatova gantvā yattha eko phalaṃ vā pattaṃ vā passati, tattha itarepi pakkositvā	2917	
PA_atk-s05_13a4:2917_8	diṭṭhasutādīni kathentā uccinanti, gāmassa kammantaṭṭhānaṃ viya hoti. Atha ācariyo	2917	
PA_atk-s05_13a4:2917_9	mahākañcanatāpaso cintesi “amhākaṃ asītikoṭidhanaṃ chaḍḍetvā pabbajitānaṃ evaṃ loluppacāravasena	2917	
PA_atk-s05_13a4:2917_10	phalāphalatthāya vicaraṇaṃ nāma appatirūpaṃ, ito paṭṭhāya ahameva phalāphalaṃ āharissāmī”ti.	29171	
PA_atk-s05_13a4:2917_11	So assamaṃ patvā sabbepi te sāyanhasamaye sannipātetvā tamatthaṃ ārocetvā “tumhe	29171	
PA_atk-s05_13a4:2917_12	idheva samaṇadhammaṃ karontā acchatha, ahaṃ phalāphalaṃ āharissāmī”ti āha. Atha naṃ	29171	
PA_atk-s05_13a4:2917_13	upakañcanādayo “mayaṃ ācariya, tumhe nissāya pabbajitā, tumhe idheva samaṇadhammaṃ	29171	
PA_atk-s05_13a4:2917_14	karotha, bhaginīpi no idheva hotu, dāsīpi tassā santike acchatu, mayaṃ aṭṭha janā	29171	
PA_atk-s05_13a4:2917_15	vārena phalāphalaṃ āharissāma, tumhe pana tayo vāramuttāva hothā”ti vatvā paṭiññaṃ gaṇhiṃsu.	29171	
PA_atk-s05_13a4:2918_0	Tato paṭṭhāya aṭṭhasupi janesu ekeko vāreneva phalāphalaṃ āharati. Sesā attano attano	2918	
PA_atk-s05_13a4:2918_1	paṇṇasālāyameva honti, akāraṇena ekato bhavituṃ na labhanti. Vārappatto phalāphalaṃ	2918	
PA_atk-s05_13a4:2918_2	āharitvā eko māḷako atthi, tattha pāsāṇaphalake ekādasa koṭṭhāse katvā ghaṇḍisaññaṃ	2918	
PA_atk-s05_13a4:2918_3	katvā attano koṭṭhāsaṃ ādāya vasanaṭṭhānaṃ pavisati. Sesā ghaṇḍisaññāya nikkhamitvā	2918	
PA_atk-s05_13a4:2918_4	loluppaṃ akatvā gāravaparihārena gantvā attano pāpuṇanakoṭṭhāsaṃ ādāya vasanaṭṭhānaṃ	2918	
PA_atk-s05_13a4:2918_5	gantvā paribhuñjitvā samaṇadhammaṃ karonti. Te aparabhāge bhisāni āharitvā khādantā	2918	
PA_atk-s05_13a4:2918_6	tattatapā ghoratapā paramājitindriyā kasiṇaparikammaṃ karontā vihariṃsu. Atha tesaṃ	2918	
PA_atk-s05_13a4:2918_7	sīlatejena sakkassa bhavanaṃ kampi. Sakkopi āvajjento taṃ kāraṇaṃ ñatvā “kāmādhimuttā	2918	
PA_atk-s05_13a4:2918_8	nu kho ime isayo, no”ti āsaṅkaṃ karotiyeva. So “ime tāva isayo pariggaṇhissāmī”ti	2918	
PA_atk-s05_13a4:2918_9	cintetvā attano ānubhāvena mahāsattassa koṭṭhāsaṃ tayo divase antaradhāpesi. So paṭhamadivase	2918	
PA_atk-s05_13a4:2918_10	koṭṭhāsaṃ adisvā “mama koṭṭhāsaṃ pamuṭṭho bhavissatī”ti cintesi, dutiyadivase “mama	29181	
PA_atk-s05_13a4:2918_11	dosena bhavitabbaṃ, paṇāmanavasena mama koṭṭhāsaṃ na ṭhapesi maññe”ti cintesi, tatiyadivase	29181	
PA_atk-s05_13a4:2918_12	“kena nu kho kāraṇena mayhaṃ koṭṭhāsaṃ na ṭhapenti, sace me doso atthi, khamāpessāmī”ti	29181	
PA_atk-s05_13a4:2918_13	sāyanhasamaye ghaṇḍisaññaṃ adāsi.	29181	
PA_atk-s05_13a4:2919_0	Sabbe sannipatitvā “kena ghaṇḍisaññā dinnā”ti āhaṃsu. “Mayā tātā”ti. “Kiṃkāraṇā ācariyā”ti?	2919	
PA_atk-s05_13a4:2919_1	“Tātā tatiyadivase kena phalāphalaṃ ābhata”nti? Tesu eko uṭṭhāya “mayā ācariyā”ti	2919	
PA_atk-s05_13a4:2919_2	vanditvā aṭṭhāsi. Koṭṭhāse karontena te mayhaṃ koṭṭhāso katoti. “Āma, ācariya, jeṭṭhakakoṭṭhāso	2919	
PA_atk-s05_13a4:2919_3	me kato”ti. “Hiyyo kenābhata”nti? “Mayā”ti aparo uṭṭhāya vanditvā aṭṭhāsi. Koṭṭhāsaṃ	2919	
PA_atk-s05_13a4:2919_4	karonto maṃ anussarīti. “Tumhākaṃ me jeṭṭhakakoṭṭhāso ṭhapito”ti. “Ajja kenābhata”nti.	2919	
PA_atk-s05_13a4:2919_5	“Mayā”ti aparo uṭṭhāya vanditvā aṭṭhāsi. Koṭṭhāsaṃ karonto maṃ anussarīti. “Tumhākaṃ	2919	
PA_atk-s05_13a4:2919_6	me jeṭṭhakakoṭṭhāso kato”ti. “Tātā, ajja mayhaṃ koṭṭhāsaṃ alabhantassa tatiyo divaso,	2919	
PA_atk-s05_13a4:2919_7	paṭhamadivase koṭṭhāsaṃ adisvā ‘koṭṭhāsaṃ karonto maṃ pamuṭṭho bhavissatī’ti cintesiṃ,	2919	
PA_atk-s05_13a4:2919_8	dutiyadivase “mama koci doso bhavissatī”ti cintesiṃ, ajja pana “sace me doso atthi,	2919	
PA_atk-s05_13a4:2919_9	khamāpessāmī”ti cintetvā ghaṇḍisaññāya tumhe sannipātesiṃ. Ete bhisakoṭṭhāse tumhe	2919	
PA_atk-s05_13a4:2919_10	“karimhā”ti vadatha, ahaṃ na labhāmi, etesaṃ thenetvā khādakaṃ ñātuṃ vaṭṭati, kāme	29191	
PA_atk-s05_13a4:2919_11	pahāya pabbajitānaṃ bhisamattaṃ thenanaṃ nāma appatirūpanti. Te tassa kathaṃ sutvā	29191	
PA_atk-s05_13a4:2919_12	“aho sāhasikakamma”nti sabbeva ubbegappattā ahesuṃ.	29191	
PA_atk-s05_13a4:2920_0	Tasmiṃ assamapade vanajeṭṭhakarukkhe nibbattadevatāpi otaritvā āgantvā tesaṃyeva	2920	
PA_atk-s05_13a4:2920_1	santike nisīdi. Āneñjakaraṇaṃ kāriyamāno dukkhaṃ adhivāsetuṃ asakkonto āḷānaṃ bhinditvā	2920	
PA_atk-s05_13a4:2920_2	palāyitvā araññaṃ paviṭṭho eko vāraṇo kālena kālaṃ isigaṇaṃ vandati, sopi āgantvā	2920	
PA_atk-s05_13a4:2920_3	ekamantaṃ aṭṭhāsi. Sappakīḷāpanako eko vānaro ahituṇḍikassa hatthato muccitvā palāyitvā	2920	
PA_atk-s05_13a4:2920_4	araññaṃ pavisitvā tattheva assame vasati. Sopi taṃ divasaṃ isigaṇaṃ vanditvā ekamantaṃ	2920	
PA_atk-s05_13a4:2920_5	nisīdi. Sakko “isigaṇaṃ pariggaṇhissāmī”ti tesaṃ santike adissamānakāyo aṭṭhāsi.	2920	
PA_atk-s05_13a4:2920_6	Tasmiṃ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṃ vanditvā	2920	
PA_atk-s05_13a4:2920_7	sesānaṃ apacitiṃ dassetvā “ācariya, ahaṃ aññe apaṭṭhapetvā attānaññeva sodhetuṃ labhāmī”ti	2920	
PA_atk-s05_13a4:2920_8	pucchi. “Āma, labhasī”ti. So isigaṇamajjhe ṭhatvā “sace te mayā bhisāni khāditāni,	2920	
PA_atk-s05_13a4:2920_9	evarūpo nāma hotū”ti sapathaṃ karonto paṭhamaṃ gāthamāha –	2920	
PA_atk-s05_13a4:2922	“Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;	292	
PA_atk-s05_13a4:2923	Puttehi dārehi samaṅgi hotu, bhisāni te brāhmaṇa yo ahāsī”ti.	292	
PA_atk-s05_13a4:2924	Tattha “assaṃ gava”nti idaṃ “so ‘yattakāni piyavatthūni honti, tehi vippayoge tattakāni sokadukkhāni uppajjantī’ti vatthukāme garahanto abhāsī”ti veditabbaṃ.	292	
PA_atk-s05_13a4:2925_0	Taṃ sutvā isigaṇo “mārisa, mā evaṃ kathetha, atibhāriyo te sapatho”ti kaṇṇe pidahi.	2925	
PA_atk-s05_13a4:2925_1	Bodhisattopi naṃ “tāta, atibhāriyo te sapatho, na tvaṃ khādasi, tava pattāsane nisīdā”ti	2925	
PA_atk-s05_13a4:2925_2	āha. Tasmiṃ paṭhamaṃ sapathaṃ katvā nisinne dutiyopi bhātā sahasā uṭṭhāya mahāsattaṃ	2925	
PA_atk-s05_13a4:2925_3	vanditvā sapathena attānaṃ sodhento dutiyaṃ gāthamāha –	2925	
PA_atk-s05_13a4:2927	“Mālañca so kāsikacandanañca, dhāretu puttassa bahū bhavantu;	292	
PA_atk-s05_13a4:2928	Kāmesu tibbaṃ kurutaṃ apekkhaṃ, bhisāni te brāhmaṇa yo ahāsī”ti.	292	
PA_atk-s05_13a4:2929_0	Tattha tibbanti vatthukāmakilesakāmesu bahalaṃ apekkhaṃ karotūti. Idaṃ so “yassetesu	2929	
PA_atk-s05_13a4:2929_1	tibbā apekkhā honti, so tehi vippayoge mahantaṃ dukkhaṃ pāpuṇātī”ti dukkhapaṭikkhepavaseneva āha.	2929	
PA_atk-s05_13a4:2930	Tasmiṃ nisinne sesāpi attano attano ajjhāsayānurūpena taṃ taṃ gāthaṃ abhāsiṃsu –	293	
PA_atk-s05_13a4:2932	“Pahūtadhañño kasimā yasassī, putte gihī dhanimā sabbakāme;	293	
PA_atk-s05_13a4:2933	Vayaṃ apassaṃ gharamāvasātu, bhisāni te brāhmaṇa yo ahāsi.	293	
PA_atk-s05_13a4:2935	“So khattiyo hotu pasayhakārī, rājābhirājā balavā yasassī;	293	
PA_atk-s05_13a4:2936	Sa cāturantaṃ mahimāvasātu, bhisāni te brāhmaṇa yo ahāsi.	293	
PA_atk-s05_13a4:2938	“So brāhmaṇo hotu avītarāgo, muhuttanakkhattapathesu yutto;	293	
PA_atk-s05_13a4:2939	Pūjetu naṃ raṭṭhapatī yasassī, bhisāni te brāhmaṇa yo ahāsi.	293	
PA_atk-s05_13a4:2941	“Ajjhāyakaṃ sabbasamantavedaṃ, tapassinaṃ maññatu sabbaloko;	294	
PA_atk-s05_13a4:2942	Pūjentu naṃ jānapadā samecca, bhisāni te brāhmaṇa yo ahāsi.	294	
PA_atk-s05_13a4:2944	“Catussadaṃ gāmavaraṃ samiddhaṃ, dinnañhi so bhuñjatu vāsavena;	294	
PA_atk-s05_13a4:2945	Avītarāgo maraṇaṃ upetu, bhisāni te brāhmaṇa yo ahāsi.	294	
PA_atk-s05_13a4:2947	“So gāmaṇī hotu sahāyamajjhe, naccehi gītehi pamodamāno;	294	
PA_atk-s05_13a4:2948	So rājato byasana mālattha kiñci, bhisāni te brāhmaṇa yo ahāsi.	294	
PA_atk-s05_13a4:2950	“Yaṃ ekarājā pathaviṃ vijetvā, itthīsahassāna ṭhapetu aggaṃ;	295	
PA_atk-s05_13a4:2951	Sīmantinīnaṃ pavarā bhavātu, bhisāni te brāhmaṇa yā ahāsi.	295	
PA_atk-s05_13a4:2953	“Isīnañhi sā sabbasamāgatānaṃ, bhuñjeyya sāduṃ avikampamānā;	295	
PA_atk-s05_13a4:2954	Carātu lābhena vikatthamānā, bhisāni te brāhmaṇa yā ahāsi.	295	
PA_atk-s05_13a4:2956	“Āvāsiko hotu mahāvihāre, navakammiko hotu gajaṅgalāyaṃ;	295	
PA_atk-s05_13a4:2957	Ālokasandhiṃ divasaṃ karotu, bhisāni te brāhmaṇa yo ahāsi.	295	
PA_atk-s05_13a4:2959	“So bajjhatū pāsasatehi chabbhi, rammā vanā niyyatu rājadhāniṃ;	295	
PA_atk-s05_13a4:2960	Tuttehi so haññatu pācanehi, bhisāni te brāhmaṇa yo ahāsi.	296	
PA_atk-s05_13a4:2962	“Alakkamālī tipukaṇṇaviddho, laṭṭhīhato sappamukhaṃ upetu;	296	
PA_atk-s05_13a4:2963	Sakacchabandho visikhaṃ carātu, bhisāni te brāhmaṇa yo ahāsī”ti.	296	
PA_atk-s05_13a4:2964_0	Tattha tatiyena vuttagāthāya kasimāti sampannakasikammo. Putte gihī dhanimā sabbakāmeti	2964	
PA_atk-s05_13a4:2964_1	putte labhatu, gihī hotu, sattavidhena ratanadhanena dhanimā hotu, rūpādibhede sabbakāme	2964	
PA_atk-s05_13a4:2964_2	labhatu. Vayaṃ apassanti mahallakakāle pabbajjānurūpampi attano vayaṃ apassanto pañcakāmaguṇasamiddhaṃ	2964	
PA_atk-s05_13a4:2964_3	gharameva āvasatūti. Idaṃ so “pañcakāmaguṇagiddho kāmaguṇavippayogena mahāvināsaṃ	2964	
PA_atk-s05_13a4:2964_4	pāpuṇātī”ti dassetuṃ kathesi.	2964	
PA_atk-s05_13a4:2965_0	Catutthena vuttagāthāya rājābhirājāti rājūnaṃ antare abhirājāti. Idaṃ so “issarānaṃ	2965	
PA_atk-s05_13a4:2965_1	nāma issariye parigalite mahantaṃ dukkhaṃ uppajjatī”ti rajje dosaṃ dassento kathesi.	2965	
PA_atk-s05_13a4:2965_2	Pañcamena vuttagāthāya avītarāgoti purohitaṭṭhānataṇhāya sataṇhoti. Idaṃ so “purohitassa	2965	
PA_atk-s05_13a4:2965_3	purohitaṭṭhāne parigalite mahantaṃ domanassaṃ uppajjatī”ti dassetuṃ kathesi. Chaṭṭhena	2965	
PA_atk-s05_13a4:2965_4	vuttagāthāya tapassinanti tapasīlasampannoti taṃ maññatu. Idaṃ so “lābhasakkārāpagamena	2965	
PA_atk-s05_13a4:2965_5	mahantaṃ domanassaṃ uppajjatī”ti lābhasakkāragarahavasena kathesi.	2965	
PA_atk-s05_13a4:2966_0	Sahāyatāpasena vuttagāthāya catussadanti ākiṇṇamanussatāya manussehi, pahūtadhaññatāya	2966	
PA_atk-s05_13a4:2966_1	dhaññena, sulabhadārutāya dārūhi, sampannodakatāya udakenāti catūhi ussannaṃ, catussadasamannāgatanti	2966	
PA_atk-s05_13a4:2966_2	attho. Vāsavenāti vāsavena dinnaṃ viya acalaṃ, vāsavato laddhavarānubhāvena ekaṃ	2966	
PA_atk-s05_13a4:2966_3	rājānaṃ ārādhetvā tena dinnantipi attho. Avītarāgoti kaddame sūkaro viya kāmapaṅke	2966	
PA_atk-s05_13a4:2966_4	nimuggova hutvā. Iti sopi kāmānaṃ ādīnavaṃ kathento evamāha.	2966	
PA_atk-s05_13a4:2967_0	Dāsena vuttagāthāya gāmaṇīti gāmajeṭṭhako. Ayampi kāme garahantoyeva evamāha. Kañcanadeviyā	2967	
PA_atk-s05_13a4:2967_1	vuttagāthāya yanti yaṃ itthinti attho. Ekarājāti aggarājā. Itthisahassānanti vacanamaṭṭhatāya	2967	
PA_atk-s05_13a4:2967_2	vuttaṃ, soḷasannaṃ itthisahassānaṃ aggaṭṭhāne ṭhapetūti attho. Sīmantinīnanti sīmantadharānaṃ	2967	
PA_atk-s05_13a4:2967_3	itthīnanti attho. Iti sā itthibhāve ṭhatvāpi duggandhagūtharāsiṃ viya kāme garahantīyeva	2967	
PA_atk-s05_13a4:2967_4	evamāha. Dāsiyā vuttagāthāya sabbasamāgatānanti sabbesaṃ sannipatitānaṃ majjhe nisīditvā	2967	
PA_atk-s05_13a4:2967_5	avikampamānā anosakkamānā sādurasaṃ bhuñjatūti attho. Dāsīnaṃ kira sāmikassa santike	2967	
PA_atk-s05_13a4:2967_6	nisīditvā bhuñjanaṃ nāma appiyaṃ. Iti sā attano appiyatāya evamāha. Carātūti caratu.	2967	
PA_atk-s05_13a4:2967_7	Lābhena vikatthamānāti lābhahetu kuhanakammaṃ karontī lābhasakkāraṃ uppādentī caratūti	2967	
PA_atk-s05_13a4:2967_8	attho. Iminā sā dāsibhāve ṭhitāpi kilesakāmavatthukāme garahati.	2967	
PA_atk-s05_13a4:2968_0	Devatāya vuttagāthāya āvāsikoti āvāsajagganako. Gajaṅgalāyanti evaṃnāmake nagare.	2968	
PA_atk-s05_13a4:2968_1	Tattha kira dabbasambhārā sulabhā. Ālokasandhiṃ divasanti ekadivaseneva vātapānaṃ	2968	
PA_atk-s05_13a4:2968_2	karotu. So kira devaputto kassapabuddhakāle gajaṅgalanagaraṃ nissāya yojanike jiṇṇamahāvihāre	2968	
PA_atk-s05_13a4:2968_3	āvāsikasaṅghatthero hutvā jiṇṇavihāre navakammaṃ karontoyeva mahādukkhaṃ anubhavi.	2968	
PA_atk-s05_13a4:2968_4	Tasmā tadeva dukkhaṃ ārabbha evamāha. Hatthinā vuttagāthāya pāsasatehīti bahūhi pāsehi.	2968	
PA_atk-s05_13a4:2968_5	Chabbhīti catūsu pādesu gīvāya kaṭibhāge cāti chasu ṭhānesu. Tuttehīti dvikaṇḍakāhi	2968	
PA_atk-s05_13a4:2968_6	dīghalaṭṭhīhi. Pācanehīti dasapācanehi aṅkusehi vā. So kira attano anubhūtadukkhaññeva ārabbha evamāha.	2968	
PA_atk-s05_13a4:2969_0	Vānarena vuttagāthāya alakkamālīti ahituṇḍikena kaṇṭhe parikkhipitvā ṭhapitāya alakkamālāya	2969	
PA_atk-s05_13a4:2969_1	samannāgato. Tipukaṇṇaviddhoti tipupiḷandhanena piḷandhakaṇṇo. Laṭṭhīhatoti sappakīḷaṃ	2969	
PA_atk-s05_13a4:2969_2	sikkhāpayamāno laṭṭhiyā hato hutvā. Esopi ahituṇḍikassa hatthe attano anubhūtadukkhameva sandhāya evamāha.	2969	
PA_atk-s05_13a4:2970_0	Evaṃ tehi terasahi janehi sapathe kate mahāsatto cintesi “kadāci ime ‘ayaṃ anaṭṭhameva	2970	
PA_atk-s05_13a4:2970_1	naṭṭhanti kathetī’ti mayi āsaṅkaṃ kareyyuṃ, ahampi sapathaṃ karomī”ti. Atha naṃ karonto	2970	
PA_atk-s05_13a4:2970_2	cuddasamaṃ gāthamāha –	2970	
PA_atk-s05_13a4:2972	“Yo ve anaṭṭhaṃva naṭṭhanti cāha, kāmeva so labhataṃ bhuñjatañca;	297	
PA_atk-s05_13a4:2973	Agāramajjhe maraṇaṃ upetu, yo vā bhonto saṅkati kañcidevā”ti.	297	
PA_atk-s05_13a4:2974_0	Tattha bhontoti ālapanaṃ. Idaṃ vuttaṃ hoti – bhavanto yo anaṭṭhe koṭṭhāse “naṭṭhaṃ	2974	
PA_atk-s05_13a4:2974_1	me”ti vadati, yo vā tumhesu kañci āsaṅkati, so pañca kāmaguṇe labhatu ceva bhuñjatu	2974	
PA_atk-s05_13a4:2974_2	ca, ramaṇīyameva pabbajjaṃ alabhitvā agāramajjheyeva maratūti.	2974	
PA_atk-s05_13a4:2975_0	Evaṃ isīhi sapathe kate sakko bhāyitvā “ahaṃ ime vīmaṃsanto bhisāni antaradhāpesiṃ.	2975	
PA_atk-s05_13a4:2975_1	Ime ca chaḍḍitakheḷapiṇḍaṃ viya kāme garahantā sapathaṃ karonti, kāme garahakāraṇaṃ	2975	
PA_atk-s05_13a4:2975_2	te pucchissāmī”ti cintetvā dissamānarūpo bodhisattaṃ vanditvā pucchanto anantaraṃ gāthamāha –	2975	
PA_atk-s05_13a4:2977	“Yadesamānā vicaranti loke, iṭṭhañca kantañca bahūnametaṃ;	297	
PA_atk-s05_13a4:2978	Piyaṃ manuññaṃ cidha jīvaloke, kasmā isayo nappasaṃsanti kāme”ti.	297	
PA_atk-s05_13a4:2979_0	Tattha yadesamānāti yaṃ vatthukāmaṃ kilesakāmañca kasigorakkhādīhi samavisamakammehi	2979	
PA_atk-s05_13a4:2979_1	pariyesamānā sattā loke vicaranti, etaṃ bahūnaṃ devamanussānaṃ iṭṭhañca kantañca	2979	
PA_atk-s05_13a4:2979_2	piyañca manuññañca, kasmā isayo nappasaṃsanti kāmeti attho. “Kāme”ti iminā taṃ vatthuṃ sarūpato dasseti.	2979	
PA_atk-s05_13a4:2980	Athassa pañhaṃ vissajjento mahāsatto dve gāthā abhāsi –	298	
PA_atk-s05_13a4:2982	“Kāmesu ve haññare bajjhare ca, kāmesu dukkhañca bhayañca jātaṃ;	298	
PA_atk-s05_13a4:2983	Kāmesu bhūtādhipatī pamattā, pāpāni kammāni karonti mohā.	298	
PA_atk-s05_13a4:2985	“Te pāpadhammā pasavetva pāpaṃ, kāyassa bhedā nirayaṃ vajanti;	298	
PA_atk-s05_13a4:2986	Ādīnavaṃ kāmaguṇesu disvā, tasmā isayo nappasaṃsanti kāme”ti.	298	
PA_atk-s05_13a4:2987_0	Tattha kāmesūti kāmahetu, kāme nissāya kāyaduccaritādīni karontīti attho. Haññareti	2987	
PA_atk-s05_13a4:2987_1	daṇḍādīhi haññanti. Bajjhareti rajjubandhanādīhi bajjhanti. Dukkhanti kāyikacetasikaṃ	2987	
PA_atk-s05_13a4:2987_2	asātaṃ dukkhaṃ. Bhayanti attānuvādādikaṃ sabbampi bhayaṃ. Bhūtādhipatīti sakkaṃ ālapati.	2987	
PA_atk-s05_13a4:2987_3	Ādīnavanti evarūpaṃ dosaṃ. So panesa ādīnavo dukkhakkhandhādīhi suttehi dīpetabbo.	2987	
PA_atk-s05_13a4:2988	Sakko mahāsattassa kathaṃ sutvā saṃviggamānaso anantaraṃ gāthamāha –	298	
PA_atk-s05_13a4:2990	“Vīmaṃsamāno isino bhisāni, tīre gahetvāna thale nidhesiṃ;	299	
PA_atk-s05_13a4:2991	Suddhā apāpā isayo vasanti, etāni te brahmacārī bhisānī”ti.	299	
PA_atk-s05_13a4:2992_0	Tattha vimaṃsamānoti bhante, ahaṃ “ime isayo kāmādhimuttā vā, no vā”ti vīmaṃsanto.	2992	
PA_atk-s05_13a4:2992_1	Isinoti tava mahesino santakāni bhisāni. Tīre gahetvānāti tīre nikkhittāni gahetvā	2992	
PA_atk-s05_13a4:2992_2	thale ekamante nidhesiṃ. Suddhāti idāni mayā tumhākaṃ sapathakiriyāya ñātaṃ “ime	2992	
PA_atk-s05_13a4:2992_3	isayo suddhā apāpā hutvā vasantī”ti.	2992	
PA_atk-s05_13a4:2993	Taṃ sutvā bodhisatto gāthamāha –	299	
PA_atk-s05_13a4:2995	“Na te naṭā no pana kīḷaneyyā, na bandhavā no pana te sahāyā;	299	
PA_atk-s05_13a4:2996	Kismiṃ vupatthambha sahassanetta, isīhi tvaṃ kīḷasi devarājā”ti.	299	
PA_atk-s05_13a4:2997_0	Tattha na te naṭā noti devarāja, mayaṃ tava naṭā vā kīḷitabbayuttakā vā keci na homa,	2997	
PA_atk-s05_13a4:2997_1	nāpi tava ñātakā, na sahāyā, atha tvaṃ kiṃ vā upatthambhaṃ katvā kiṃ nissāya isīhi	2997	
PA_atk-s05_13a4:2997_2	saddhiṃ kīḷasīti attho.	2997	
PA_atk-s05_13a4:2998	Atha naṃ sakko khamāpento vīsatimaṃ gāthamāha –	299	
PA_atk-s05_13a4:3000	“Ācariyo mesi pitā ca mayhaṃ, esā patiṭṭhā khalitassa brahme;	300	
PA_atk-s05_13a4:3001	Ekāparādhaṃ khama bhūripañña, na paṇḍitā kodhabalā bhavantī”ti.	300	
PA_atk-s05_13a4:3002	Tattha esā patiṭṭhāti esā tava pādacchāyā ajja mama khalitassa aparaddhassa patiṭṭhā hotu. Kodhabalāti paṇḍitā nāma khantibalā bhavanti, na kodhabalāti.	300	
PA_atk-s05_13a4:3003	Atha mahāsatto sakkassa devarañño khamitvā sayaṃ isigaṇaṃ khamāpento itaraṃ gāthamāha –	300	
PA_atk-s05_13a4:3005	“Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;	300	
PA_atk-s05_13a4:3006	Sabbeva bhonto sumanā bhavantu, yaṃ brāhmaṇo paccupādī bhisānī”ti.	300	
PA_atk-s05_13a4:3007_0	Tattha suvāsitaṃ isinaṃ ekarattanti āyasmantānaṃ isīnaṃ ekarattampi imasmiṃ araññe	3007	
PA_atk-s05_13a4:3007_1	vasitaṃ suvasitameva. Kiṃkāraṇā? Yaṃ vāsavaṃ bhūtapatiṃ addasāma, sace hi mayaṃ nagare	3007	
PA_atk-s05_13a4:3007_2	avasimha, imaṃ na addasāma. Bhontoti bhavanto sabbepi sumanā bhavantu, tussantu,	3007	
PA_atk-s05_13a4:3007_3	sakkassa devarañño khamantu. Kiṃkāraṇā? Yaṃ brāhmaṇo paccupādī bhisāni, yasmā tumhākaṃ	3007	
PA_atk-s05_13a4:3007_4	ācariyo bhisāni paṭilabhīti.	3007	
PA_atk-s05_13a4:3008	Sakko isigaṇaṃ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.	300	
PA_atk-s05_13a4:3009_0	Satthā imaṃ dhammadesanaṃ āharitvā “evaṃ bhikkhu porāṇakapaṇḍitā sapathaṃ katvā kilese	3009	
PA_atk-s05_13a4:3009_1	pajahiṃsū”ti vatvā saccāni pakāsesi, saccapariyosāne ukkaṇṭhitabhikkhu sotāpattiphale	3009	
PA_atk-s05_13a4:3009_2	patiṭṭhahi. Jātakaṃ samodhānento puna satthā tisso gāthā abhāsi –	3009	
PA_atk-s05_13a4:3011	“Ahañca sāriputto ca, moggallāno ca kassapo;	301	
PA_atk-s05_13a4:3012	Anuruddho puṇṇo ānando, tadāsuṃ satta bhātaro.	301	
PA_atk-s05_13a4:3014	“Bhaginī uppalavaṇṇā ca, dāsī khujjuttarā tadā;	301	
PA_atk-s05_13a4:3015	Citto gahapati dāso, yakkho sātāgiro tadā.	301	
PA_atk-s05_13a4:3017	“Pālileyyo tadā nāgo, madhudo seṭṭhavānaro;	301	
PA_atk-s05_13a4:3018	Kāḷudāyī tadā sakko, evaṃ dhāretha jātaka”nti.	301	
PA_atk-s05_13a4:3019	Bhisajātakavaṇṇanā pañcamā.	301	
PA_atk-s05_13a4:3021	[489] 6. Surucijātakavaṇṇanā	302	
PA_atk-s05_13a4:3022_0	Mahesī surucino bhariyāti idaṃ satthā sāvatthiṃ upanissāya migāramātupāsāde viharanto	3022	
PA_atk-s05_13a4:3022_1	visākhāya mahāupāsikāya laddhe aṭṭha vare ārabbha kathesi. Sā hi ekadivasaṃ jetavane	3022	
PA_atk-s05_13a4:3022_2	dhammakathaṃ sutvā bhagavantaṃ saddhiṃ bhikkhusaṅghena svātanāya nimantetvā pakkāmi.	3022	
PA_atk-s05_13a4:3022_3	Tassā pana rattiyā accayena cātuddīpiko mahāmegho pāvassi. Bhagavā bhikkhū āmantetvā	3022	
PA_atk-s05_13a4:3022_4	“yathā, bhikkhave, jetavane vassati, evaṃ catūsu dīpesu vassati, ovassāpetha, bhikkhave,	3022	
PA_atk-s05_13a4:3022_5	kāyaṃ, ayaṃ pacchimako cātuddīpiko mahāmegho”ti vatvā ovassāpitakāyehi bhikkhūhi	3022	
PA_atk-s05_13a4:3022_6	saddhiṃ iddhibalena jetavane antarahito visākhāya koṭṭhake pāturahosi. Upāsikā “acchariyaṃ	3022	
PA_atk-s05_13a4:3022_7	vata bho, abbhutaṃ vata bho, tathāgatassa mahiddhikatā mahānubhāvatā, yatra hi nāma	3022	
PA_atk-s05_13a4:3022_8	jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi	3022	
PA_atk-s05_13a4:3022_9	pādā vā cīvarāni vā allāni bhavissantī”ti haṭṭhā udaggā buddhappamukhaṃ bhikkhusaṅghaṃ	3022	
PA_atk-s05_13a4:3022_10	parivisitvā katabhattakiccaṃ bhagavantaṃ etadavoca “aṭṭhāhaṃ, bhante, bhagavantaṃ	30221	
PA_atk-s05_13a4:3022_11	varāni yācāmī”ti. “Atikkantavarā kho, visākhe, tathāgatā”ti. “Yāni ca, bhante, kappiyāni	30221	
PA_atk-s05_13a4:3022_12	yāni ca anavajjānī”ti. “Vadehi visākhe”ti. “Icchāmahaṃ, bhante, bhikkhusaṅghassa	30221	
PA_atk-s05_13a4:3022_13	yāvajīvaṃ vassikasāṭikaṃ dātuṃ, āgantukabhattaṃ dātuṃ, gamikabhattaṃ dātuṃ, gilānabhattaṃ	30221	
PA_atk-s05_13a4:3022_14	dātuṃ, gilānupaṭṭhākabhattaṃ dātuṃ, gilānabhesajjaṃ dātuṃ, dhuvayāguṃ dātuṃ, bhikkhunisaṅghassa	30221	
PA_atk-s05_13a4:3022_15	yāvajīvaṃ udakasāṭikaṃ dātu”nti.	30221	
PA_atk-s05_13a4:3023_0	Satthā “kaṃ pana tvaṃ, visākhe, atthavasaṃ sampassamānā tathāgataṃ aṭṭha varāni yācasī”ti	3023	
PA_atk-s05_13a4:3023_1	pucchitvā tāya varānisaṃse kathite “sādhu sādhu, visākhe, sādhu kho tvaṃ, visākhe,	3023	
PA_atk-s05_13a4:3023_2	imaṃ ānisaṃsaṃ sampassamānā tathāgataṃ aṭṭha varāni yācasī”ti vatvā “anujānāmi te,	3023	
PA_atk-s05_13a4:3023_3	visākhe, aṭṭha varānī”ti aṭṭha vare datvā anumodanaṃ katvā pakkāmi. Athekadivasaṃ	3023	
PA_atk-s05_13a4:3023_4	satthari pubbārāme viharante bhikkhū dhammasabhāyaṃ kathaṃ samuṭṭhāpesuṃ “āvuso,	3023	
PA_atk-s05_13a4:3023_5	visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi,	3023	
PA_atk-s05_13a4:3023_6	aho mahāguṇā”ti. Satthā āgantvā “kāya nuttha, bhikkhave, etarahi kathāya sannisinnā”ti	3023	
PA_atk-s05_13a4:3023_7	pucchitvā “imāya nāmā”ti vutte “na, bhikkhave, visākhā idāneva mama santikā vare	3023	
PA_atk-s05_13a4:3023_8	labhati, pubbepesā labhiyevā”ti vatvā atītaṃ āhari.	3023	
PA_atk-s05_13a4:3024_0	Atīte mithilāyaṃ suruci nāma rājā rajjaṃ kārento puttaṃ paṭilabhitvā tassa “surucikumāro”tveva	3024	
PA_atk-s05_13a4:3024_1	nāmaṃ akāsi. So vayappatto “takkasilāyaṃ sippaṃ uggaṇhissāmī”ti gantvā nagaradvāre	3024	
PA_atk-s05_13a4:3024_2	sālāyaṃ nisīdi. Bārāṇasiraññopi putto brahmadattakumāro nāma tatheva gantvā surucikumārassa	3024	
PA_atk-s05_13a4:3024_3	nisinnaphalakeyeva nisīdi. Te aññamaññaṃ pucchitvā vissāsikā hutvā ekatova ācariyassa	3024	
PA_atk-s05_13a4:3024_4	santikaṃ gantvā ācariyabhāgaṃ datvā sippaṃ paṭṭhapetvā na cirasseva niṭṭhitasippā	3024	
PA_atk-s05_13a4:3024_5	ācariyaṃ āpucchitvā thokaṃ maggaṃ ekatova gantvā dvedhāpathe ṭhitā aññamaññaṃ āliṅgitvā	3024	
PA_atk-s05_13a4:3024_6	mittadhammānurakkhaṇatthaṃ katikaṃ kariṃsu “sace mama putto jāyati, tava dhītā, tava	3024	
PA_atk-s05_13a4:3024_7	putto, mama dhītā, tesaṃ āvāhavivāhaṃ karissāmā”ti. Tesu rajjaṃ kārentesu surucimahārājassa	3024	
PA_atk-s05_13a4:3024_8	putto jāyi, “surucikumāro”tvevassa nāmaṃ kariṃsu. Brahmadattassa dhītā jāyi, “sumedhā”tissā nāmaṃ kariṃsu.	3024	
PA_atk-s05_13a4:3025_0	Surucikumāro vayappatto takkasilāyaṃ gantvā sippaṃ uggaṇhitvā āgacchi. Atha naṃ pitā	3025	
PA_atk-s05_13a4:3025_1	rajje abhisiñcitukāmo hutvā “sahāyassa kira me bārāṇasirañño dhītā atthi, tamevassa	3025	
PA_atk-s05_13a4:3025_2	aggamahesiṃ karissāmī”ti tassā atthāya bahuṃ paṇṇākāraṃ datvā amacce pesesi. Tesaṃ	3025	
PA_atk-s05_13a4:3025_3	anāgatakāleyeva bārāṇasirājā deviṃ pucchi “bhadde, mātugāmassa nāma kiṃ atirekadukkha”nti?	3025	
PA_atk-s05_13a4:3025_4	“Sapattirosadukkhaṃ devā”ti. “Tena hi, bhadde, amhākaṃ ekaṃ dhītaraṃ sumedhādeviṃ	3025	
PA_atk-s05_13a4:3025_5	tamhā dukkhā mocetvā yo etaṃ ekikameva gaṇhissati, tassa dassāmā”ti āha. So tehi	3025	
PA_atk-s05_13a4:3025_6	amaccehi āgantvā tassā nāme gahite “tātā, kāmaṃ mayā pubbe mayhaṃ sahāyassa paṭiññā	3025	
PA_atk-s05_13a4:3025_7	katā, imaṃ pana mayaṃ itthighaṭāya antare na khipitukāmā, yo etaṃ ekikameva gaṇhāti,	3025	
PA_atk-s05_13a4:3025_8	tassa dātukāmamhā”ti āha. Te rañño santikaṃ pahiṇiṃsu. Rājā pana “amhākaṃ rajjaṃ	3025	
PA_atk-s05_13a4:3025_9	mahantaṃ, sattayojanikaṃ mithilanagaraṃ, tīṇi yojanasatāni raṭṭhaparicchedo, heṭṭhimantena	3025	
PA_atk-s05_13a4:3025_10	soḷasa itthisahassāni laddhuṃ vaṭṭatī”ti vatvā na rocesi.	30251	
PA_atk-s05_13a4:3026_0	Surucikumāro pana sumedhāya rūpasampadaṃ sutvā savanasaṃsaggena bajjhitvā “ahaṃ taṃ	3026	
PA_atk-s05_13a4:3026_1	ekikameva gaṇhissāmi, na mayhaṃ itthighaṭāya attho, tameva ānentū”ti mātāpitūnaṃ	3026	
PA_atk-s05_13a4:3026_2	pesesi. Te tassa manaṃ abhinditvā bahuṃ dhanaṃ pesetvā mahantena parivārena taṃ ānetvā	3026	
PA_atk-s05_13a4:3026_3	kumārassa aggamahesiṃ katvā ekatova abhisiñciṃsu. So surucimahārājā nāma hutvā dhammena	3026	
PA_atk-s05_13a4:3026_4	rajjaṃ kārento tāya saddhiṃ piyasaṃvāsaṃ vasi. Sā pana dasa vassasahassāni tassa	3026	
PA_atk-s05_13a4:3026_5	gehe vasantī neva puttaṃ, na dhītaraṃ labhi. Atha nāgarā sannipatitvā rājaṅgaṇe upakkositvā	3026	
PA_atk-s05_13a4:3026_6	“kimeta”nti vutte “rañño doso natthi, vaṃsānupālako pana vo putto na vijjati, tumhākaṃ	3026	
PA_atk-s05_13a4:3026_7	ekāva devī, rājakule ca nāma heṭṭhimantena soḷasahi itthisahassehi bhavitabbaṃ, itthighaṭaṃ	3026	
PA_atk-s05_13a4:3026_8	gaṇha, deva, addhā tāsu puññavatī puttaṃ labhissatī”ti vatvā “tātā, kiṃ kathetha,	3026	
PA_atk-s05_13a4:3026_9	‘ahaṃ aññaṃ na gaṇhissāmī’ti paṭiññaṃ datvā mayā esā ānītā, na sakkā musāvādaṃ kātuṃ,	3026	
PA_atk-s05_13a4:3026_10	na mayhaṃ itthighaṭāya attho”ti raññā paṭikkhittā pakkamiṃsu.	30261	
PA_atk-s05_13a4:3027_0	Sumedhā taṃ kathaṃ sutvā “rājā tāva saccavāditāya aññā itthiyo na ānesi, ahameva	3027	
PA_atk-s05_13a4:3027_1	panassa ānessāmī”ti rañño mātusamabhariyaṭṭhāne ṭhatvā attano ruciyāva khattiyakaññānaṃ	3027	
PA_atk-s05_13a4:3027_2	sahassaṃ, amaccakaññānaṃ sahassaṃ, gahapatikaññānaṃ sahassaṃ, sabbasamayanāṭakitthīnaṃ	3027	
PA_atk-s05_13a4:3027_3	sahassanti cattāri itthisahassāni ānesi. Tāpi dasa vassasahassāni rājakule vasitvā	3027	
PA_atk-s05_13a4:3027_4	neva puttaṃ, na dhītaraṃ labhiṃsu. Etenevupāyena aparānipi tikkhattuṃ cattāri cattāri	3027	
PA_atk-s05_13a4:3027_5	sahassāni ānesi. Tāpi neva puttaṃ, na dhītaraṃ labhiṃsu. Ettāvatā soḷasa itthisahassāni	3027	
PA_atk-s05_13a4:3027_6	ahesuṃ. Cattālīsa vassasahassāni atikkamiṃsu, tāni tāya ekikāya vutthehi dasahi sahassehi	3027	
PA_atk-s05_13a4:3027_7	saddhiṃ paññāsa vassasahassāni honti. Atha nāgarā sannipatitvā puna upakkositvā “kimeta”nti	3027	
PA_atk-s05_13a4:3027_8	vutte “deva, tumhākaṃ itthiyo puttaṃ patthetuṃ āṇāpethā”ti vadiṃsu. Rājā “sādhū”ti	3027	
PA_atk-s05_13a4:3027_9	sampaṭicchitvā “tumhe puttaṃ patthethā”ti āha. Tā tato paṭṭhāya puttaṃ patthayamānā	3027	
PA_atk-s05_13a4:3027_10	nānādevatā namassanti, nānāvatāni caranti, putto nuppajjateva. Atha rājā sumedhaṃ	30271	
PA_atk-s05_13a4:3027_11	āha “bhadde, tvampi puttaṃ patthehī”ti. Sā “sādhū”ti pannarasauposathadivase aṭṭhaṅgasamannāgataṃ	30271	
PA_atk-s05_13a4:3027_12	uposathaṃ samādāya sirigabbhe sīlāni āvajjamānā kappiyamañcake nisīdi. Sesā ajavatagovatā	30271	
PA_atk-s05_13a4:3027_13	hutvā puttaṃ alabhitvā uyyānaṃ agamaṃsu.	30271	
PA_atk-s05_13a4:3028_0	Sumedhāya sīlatejena sakkassa bhavanaṃ kampi. Tadā sakko āvajjento “sumedhā puttaṃ	3028	
PA_atk-s05_13a4:3028_1	pattheti, puttamassā dassāmi, na kho pana sakkā yaṃ vā taṃ vā dātuṃ, anucchavikamassā	3028	
PA_atk-s05_13a4:3028_2	puttaṃ upadhāressāmī”ti upadhārento naḷakāradevaputtaṃ passi. So hi puññasampanno	3028	
PA_atk-s05_13a4:3028_3	satto purimattabhāve bārāṇasiyaṃ vasanto vappakāle khettaṃ gacchanto ekaṃ paccekabuddhaṃ	3028	
PA_atk-s05_13a4:3028_4	disvā dāsakammakare “vapathā”ti pahiṇi. Sayaṃ nivattitvā paccekabuddhaṃ gehaṃ netvā	3028	
PA_atk-s05_13a4:3028_5	bhojetvā puna gaṅgātīraṃ ānetvā puttena saddhiṃ ekato hutvā udumbarabhittipādaṃ naḷabhittikaṃ	3028	
PA_atk-s05_13a4:3028_6	paṇṇasālaṃ katvā dvāraṃ yojetvā caṅkamaṃ katvā paccekabuddhaṃ tattheva temāsaṃ vasāpetvā	3028	
PA_atk-s05_13a4:3028_7	vutthavassaṃ dve pitāputtā ticīvarena acchādetvā uyyojesuṃ. Eteneva niyāmena sattaṭṭha	3028	
PA_atk-s05_13a4:3028_8	paccekabuddhe tāya paṇṇasālāya vasāpetvā ticīvarāni adaṃsu. “Dve pitāputtā naḷakārā	3028	
PA_atk-s05_13a4:3028_9	hutvā gaṅgātīre veḷuṃ upadhārentā paccekabuddhaṃ disvā evamakaṃsū”tipi vadantiyeva.	3028	
PA_atk-s05_13a4:3029_0	Te kālaṃ katvā tāvatiṃsabhavane nibbattitvā chasu kāmāvacarasaggesu anulomapaṭilomena	3029	
PA_atk-s05_13a4:3029_1	mahantaṃ devissariyaṃ anubhavantā vicaranti. Te tato cavitvā uparidevaloke nibbattitukāmā	3029	
PA_atk-s05_13a4:3029_2	honti. Sakko tathā gatabhāvaṃ ñatvā tesu ekassa vimānadvāraṃ gantvā taṃ āgantvā vanditvā	3029	
PA_atk-s05_13a4:3029_3	ṭhitaṃ āha – “mārisa, tayā manussalokaṃ gantuṃ vaṭṭatī”ti. “Mahārāja, manussaloko	3029	
PA_atk-s05_13a4:3029_4	nāma jeguccho paṭikūlo, tattha ṭhitā dānādīni puññāni katvā devalokaṃ patthenti,	3029	
PA_atk-s05_13a4:3029_5	tattha gantvā kiṃ karissāmī”ti. “Mārisa, devaloke paribhuñjitabbasampattiṃ manussaloke	3029	
PA_atk-s05_13a4:3029_6	paribhuñjissasi, pañcavīsatiyojanubbedhe navayojanaāyāme aṭṭhayojanavitthāre ratanapāsāde	3029	
PA_atk-s05_13a4:3029_7	vasissasi, adhivāsehī”ti. So adhivāsesi. Sakko tassa paṭiññaṃ gahetvā isivesena rājuyyānaṃ	3029	
PA_atk-s05_13a4:3029_8	gantvā tāsaṃ itthīnaṃ upari ākāse caṅkamanto attānaṃ dassetvā “kassāhaṃ puttavaraṃ	3029	
PA_atk-s05_13a4:3029_9	dammi, kā puttavaraṃ gaṇhissatī”ti āha. “Bhante, mayhaṃ dehi, mayhaṃ dehī”ti soḷasa	3029	
PA_atk-s05_13a4:3029_10	itthisahassāni hatthe ukkhipiṃsu. Tato sakko āha – “ahaṃ sīlavatīnaṃ puttaṃ dammi,	30291	
PA_atk-s05_13a4:3029_11	tumhākaṃ kiṃ sīlaṃ, ko ācāro”ti. Tā ukkhittahatthe samañchitvā “sace sīlavatiyā dātukāmo,	30291	
PA_atk-s05_13a4:3029_12	sumedhāya santikaṃ gacchāhī”ti vadiṃsu. So ākāseneva gantvā tassā vāsāgāre sīhapañjare aṭṭhāsi.	30291	
PA_atk-s05_13a4:3030_0	Athassā tā itthiyo ārocesuṃ “etha, devi, sakko devarājā ‘tumhākaṃ puttavaraṃ dassāmī’ti	3030	
PA_atk-s05_13a4:3030_1	ākāsenāgantvā sīhapañjare ṭhito”ti. Sā garuparihārenāgantvā sīhapañjaraṃ ugghāṭetvā	3030	
PA_atk-s05_13a4:3030_2	“saccaṃ kira, bhante, tumhe sīlavatiyā puttavaraṃ dethā”ti āha. “Āma devī”ti. “Tena	3030	
PA_atk-s05_13a4:3030_3	hi mayhaṃ dethā”ti. “Kiṃ pana te sīlaṃ, kathehi, sace me ruccati, dassāmi te puttavara”nti.	3030	
PA_atk-s05_13a4:3030_4	Sā tassa vacanaṃ sutvā “tena hi suṇāhī”ti vatvā attano sīlaguṇaṃ kathentī pannarasa gāthā abhāsi –	3030	
PA_atk-s05_13a4:3032	“Mahesī surucino bhariyā, ānītā paṭhamaṃ ahaṃ;	303	
PA_atk-s05_13a4:3033	Dasa vassasahassāni, yaṃ maṃ surucimānayi.	303	
PA_atk-s05_13a4:3035	“Sāhaṃ brāhmaṇa rājānaṃ, vedehaṃ mithilaggahaṃ;	303	
PA_atk-s05_13a4:3036	Nābhijānāmi kāyena, vācāya uda cetasā;	303	
PA_atk-s05_13a4:3037	Suruciṃ atimaññittha, āvi vā yadi vā raho.	303	
PA_atk-s05_13a4:3039	“Etena saccavajjena, putto uppajjataṃ ise;	303	
PA_atk-s05_13a4:3040	Musā me bhaṇamānāya, muddhā phalatu sattadhā.	304	
PA_atk-s05_13a4:3042	“Bhattu mama sassu mātā, pitā cāpi ca sassuro;	304	
PA_atk-s05_13a4:3043	Te maṃ brahme vinetāro, yāva aṭṭhaṃsu jīvitaṃ.	304	
PA_atk-s05_13a4:3045	“Sāhaṃ ahiṃsāratinī, kāmasā dhammacārinī;	304	
PA_atk-s05_13a4:3046	Sakkaccaṃ te upaṭṭhāsiṃ, rattindivamatanditā.	304	
PA_atk-s05_13a4:3048	“Etena saccavajjena, putto uppajjataṃ ise;	304	
PA_atk-s05_13a4:3049	Musā me bhaṇamānāya, muddhā phalatu sattadhā.	304	
PA_atk-s05_13a4:3051	“Soḷasitthisahassāni, sahabhariyāni brāhmaṇa;	305	
PA_atk-s05_13a4:3052	Tāsu issā vā kodho vā, nāhu mayhaṃ kudācanaṃ.	305	
PA_atk-s05_13a4:3054	“Hitena tāsaṃ nandāmi, na ca me kāci appiyā;	305	
PA_atk-s05_13a4:3055	Attānaṃvānukampāmi, sadā sabbā sapattiyo.	305	
PA_atk-s05_13a4:3057	“Etena saccavajjena, putto uppajjataṃ ise;	305	
PA_atk-s05_13a4:3058	Musā me bhaṇamānāya, muddhā phalatu sattadhā.	305	
PA_atk-s05_13a4:3060	“Dāse kammakare pesse, ye caññe anujīvino;	306	
PA_atk-s05_13a4:3061	Pesemi sahadhammena, sadā pamuditindriyā.	306	
PA_atk-s05_13a4:3063	“Etena saccavajjena, putto uppajjataṃ ise;	306	
PA_atk-s05_13a4:3064	Musā me bhaṇamānāya, muddhā phalatu sattadhā.	306	
PA_atk-s05_13a4:3066	“Samaṇe brāhmaṇe cāpi, aññe cāpi vanibbake;	306	
PA_atk-s05_13a4:3067	Tappemi annapānena, sadā payatapāṇinī.	306	
PA_atk-s05_13a4:3069	“Etena saccavajjena, putto uppajjataṃ ise;	306	
PA_atk-s05_13a4:3070	Musā me bhaṇamānāya, muddhā phalatu sattadhā.	307	
PA_atk-s05_13a4:3072	“Cātuddasiṃ pañcaddasiṃ, yā ca pakkhassa aṭṭhamī;	307	
PA_atk-s05_13a4:3073	Pāṭihāriyapakkhañca, aṭṭhaṅgasusamāgataṃ;	307	
PA_atk-s05_13a4:3074	Uposathaṃ upavasāmi, sadā sīlesu saṃvutā.	307	
PA_atk-s05_13a4:3076	“Etena saccavajjena, putto uppajjataṃ ise;	307	
PA_atk-s05_13a4:3077	Musā me bhaṇamānāya, muddhā phalatu sattadhā”ti.	307	
PA_atk-s05_13a4:3078_0	Tattha mahesīti aggamahesī. Surucinoti surucirañño. Paṭhamanti soḷasannaṃ itthisahassānaṃ	3078	
PA_atk-s05_13a4:3078_1	sabbapaṭhamaṃ. Yaṃ manti yasmiṃ kāle maṃ suruci ānayi, tato paṭṭhāya ahaṃ dasa vassasahassāni	3078	
PA_atk-s05_13a4:3078_2	ekikāva imasmiṃ gehe vasiṃ. Atimaññitthāti muhuttampi sammukhā vā parammukhā vā atimaññinti	3078	
PA_atk-s05_13a4:3078_3	idaṃ atikkamitvā maññanaṃ na jānāmi na sarāmi. Iseti taṃ ālapati.	3078	
PA_atk-s05_13a4:3079_0	Te manti sasuro ca sassu cāti te ubhopi maṃ vinetāro, tehi vinītā amhi, te me yāva	3079	
PA_atk-s05_13a4:3079_1	jīviṃsu, tāva ovādamadaṃsu. Ahiṃsāratinīti ahiṃsāsaṅkhātāya ratiyā samannāgatā. Mayā	3079	
PA_atk-s05_13a4:3079_2	hi kunthakipillikopi na hiṃsitapubbo. Kāmasāti ekanteneva. Dhammacārinīti dasakusalakammapathesu	3079	
PA_atk-s05_13a4:3079_3	pūremi. Upaṭṭhāsinti pādaparikammādīni kiccāni karontī upaṭṭhahiṃ.	3079	
PA_atk-s05_13a4:3080_0	Sahabhariyānīti mayā saha ekasāmikassa bhariyabhūtāni. Nāhūti kilesaṃ nissāya issādhammo	3080	
PA_atk-s05_13a4:3080_1	vā kodhadhammo vā mayhaṃ na bhūtapubbo. Hitenāti yaṃ tāsaṃ hitaṃ, teneva nandāmi,	3080	
PA_atk-s05_13a4:3080_2	ure vutthadhītaro viya tā disvā tussāmi. Kācīti tāsu ekāpi mayhaṃ appiyā nāma natthi,	3080	
PA_atk-s05_13a4:3080_3	sabbāpi piyakāyeva. Anukampāmīti muducittena sabbā soḷasasahassāpi tā attānaṃ viya anukampāmi.	3080	
PA_atk-s05_13a4:3081_0	Sahadhammenāti nayena kāraṇena yo yaṃ kātuṃ sakkoti, taṃ tasmiṃ kamme payojemīti	3081	
PA_atk-s05_13a4:3081_1	attho. Pamuditindriyāti pesentī ca niccaṃ pamuditindriyāva hutvā pesemi, “are duṭṭha	3081	
PA_atk-s05_13a4:3081_2	dāsa idaṃ nāma karohī’ti evaṃ kujjhitvā na me koci katthaci pesitapubbo. Payatapāṇinīti	3081	
PA_atk-s05_13a4:3081_3	dhotahatthā pasāritahatthāva hutvā. Pāṭihāriyapakkhañcāti aṭṭhamīcātuddasīpannarasīnaṃ	3081	
PA_atk-s05_13a4:3081_4	paccuggamanānuggamanavasena cattāro divasā. Sadāti niccakālaṃ pañcasu sīlesu saṃvutā,	3081	
PA_atk-s05_13a4:3081_5	tehi pihitagopitattabhāvāva homīti.	3081	
PA_atk-s05_13a4:3082_0	Evaṃ tassā gāthāya satenapi sahassenapi vaṇṇiyamānānaṃ guṇānaṃ pamāṇaṃ nāma natthi,	3082	
PA_atk-s05_13a4:3082_1	tāya pannarasahi gāthāhi attano guṇānaṃ vaṇṇitakāleyeva sakko attano bahukaraṇīyatāya	3082	
PA_atk-s05_13a4:3082_2	tassā kathaṃ avicchinditvā “pahūtā abbhutāyeva te guṇā”ti taṃ pasaṃsanto gāthādvayamāha –	3082	
PA_atk-s05_13a4:3084	“Sabbeva te dhammaguṇā, rājaputti yasassini;	308	
PA_atk-s05_13a4:3085	Saṃvijjanti tayi bhadde, ye tvaṃ kittesi attani.	308	
PA_atk-s05_13a4:3087	“Khattiyo jātisampanno, abhijāto yasassimā;	308	
PA_atk-s05_13a4:3088	Dhammarājā videhānaṃ, putto uppajjate tavā”ti.	308	
PA_atk-s05_13a4:3089_0	Tattha dhammaguṇāti sabhāvaguṇā bhūtaguṇā. Saṃvijjantīti ye tayā vuttā, te sabbeva	3089	
PA_atk-s05_13a4:3089_1	tayi upalabbhanti. Abhijātoti atijāto suddhajāto. Yasassimāti yasasampannena parivārasampannena	3089	
PA_atk-s05_13a4:3089_2	samannāgato. Uppajjateti evarūpo putto tava uppajjissati, mā cintayīti.	3089	
PA_atk-s05_13a4:3090	Sā tassa vacanaṃ sutvā somanassajātā taṃ pucchantī dve gāthā abhāsi –	309	
PA_atk-s05_13a4:3092	“Dummī rajojalladharo, aghe vehāyasaṃ ṭhito;	309	
PA_atk-s05_13a4:3093	Manuññaṃ bhāsase vācaṃ, yaṃ mayhaṃ hadayaṅgamaṃ.	309	
PA_atk-s05_13a4:3095	“Devatānusi saggamhā, isi vāsi mahiddhiko;	309	
PA_atk-s05_13a4:3096	Ko vāsi tvaṃ anuppatto, attānaṃ me pavedayā”ti.	309	
PA_atk-s05_13a4:3097_0	Tattha dummīti anañjitāmaṇḍito sakko āgacchanto ramaṇīyena tāpasavesena āgato, pabbajitavesena	3097	
PA_atk-s05_13a4:3097_1	āgatattā pana sā evamāha. Agheti appaṭighe ṭhāne. Yaṃ mayhanti yaṃ etaṃ manuññaṃ	3097	
PA_atk-s05_13a4:3097_2	vācaṃ mayhaṃ bhāsasi, taṃ bhāsamāno tvaṃ devatānusi saggamhā idhāgato. Isi vāsi mahiddhikoti	3097	
PA_atk-s05_13a4:3097_3	yakkhādīsu ko vā tvaṃ asi idhānuppatto, attānaṃ me pavedaya, yathābhūtaṃ kathehīti vadati.	3097	
PA_atk-s05_13a4:3098	Sakko tassā kathento cha gāthā abhāsi –	309	
PA_atk-s05_13a4:3100	“Yaṃ devasaṅghā vandanti, sudhammāyaṃ samāgatā;	310	
PA_atk-s05_13a4:3101	Sohaṃ sakko sahassakkho, āgatosmi tavantike.	310	
PA_atk-s05_13a4:3103	“Itthiyo jīvalokasmiṃ, yā hoti samacārinī;	310	
PA_atk-s05_13a4:3104	Medhāvinī sīlavatī, sassudevā patibbatā.	310	
PA_atk-s05_13a4:3106	“Tādisāya sumedhāya, sucikammāya nāriyā;	310	
PA_atk-s05_13a4:3107	Devā dassanamāyanti, mānusiyā amānusā.	310	
PA_atk-s05_13a4:3109	“Tvañca bhadde suciṇṇena, pubbe sucaritena ca;	310	
PA_atk-s05_13a4:3110	Idha rājakule jātā, sabbakāmasamiddhinī.	311	
PA_atk-s05_13a4:3112	“Ayañca te rājaputti, ubhayattha kaṭaggaho;	311	
PA_atk-s05_13a4:3113	Devalokūpapattī ca, kittī ca idha jīvite.	311	
PA_atk-s05_13a4:3115	“Ciraṃ sumedhe sukhinī, dhammamattani pālaya;	311	
PA_atk-s05_13a4:3116	Esāhaṃ tidivaṃ yāmi, piyaṃ me tava dassana”nti.	311	
PA_atk-s05_13a4:3117_0	Tattha sahassakkhoti atthasahassassa taṃmuhuttaṃ dassanavasena sahassakkho. Itthiyoti	3117	
PA_atk-s05_13a4:3117_1	itthī. Samacārinīti tīhi dvārehi samacariyāya samannāgatā. Tādisāyāti tathārūpāya.	3117	
PA_atk-s05_13a4:3117_2	Sumedhāyāti supaññāya. Ubhayattha kaṭaggahoti ayaṃ tava imasmiñca attabhāve anāgate	3117	
PA_atk-s05_13a4:3117_3	ca jayaggāho. Tesu anāgate devalokuppatti ca idha jīvite pavattamāne kitti cāti ayaṃ	3117	
PA_atk-s05_13a4:3117_4	ubhayattha kaṭaggaho nāma. Dhammanti evaṃ sabhāvaguṇaṃ ciraṃ attani pālaya. Esāhanti	3117	
PA_atk-s05_13a4:3117_5	eso ahaṃ. Piyaṃ meti mayhaṃ tava dassanaṃ piyaṃ.	3117	
PA_atk-s05_13a4:3118_0	Devaloke pana me kiccakaraṇīyaṃ atthi, tasmā gacchāmi, tvaṃ appamattā hohīti tassā	3118	
PA_atk-s05_13a4:3118_1	ovādaṃ datvā pakkāmi. Naḷakāradevaputto pana paccūsakāle cavitvā tassā kucchiyaṃ	3118	
PA_atk-s05_13a4:3118_2	paṭisandhiṃ gaṇhi. Sā gabbhassa patiṭṭhitabhāvaṃ ñatvā rañño ārocesi, rājā gabbhassa	3118	
PA_atk-s05_13a4:3118_3	parihāraṃ adāsi. Sā dasamāsaccayena puttaṃ vijāyi, “mahāpanādo”tissa nāmaṃ kariṃsu.	3118	
PA_atk-s05_13a4:3118_4	Ubhayaraṭṭhavāsino “sāmiputtassa no khīramūla”nti ekekaṃ kahāpaṇaṃ rājaṅgaṇe khipiṃsu,	3118	
PA_atk-s05_13a4:3118_5	mahādhanarāsi ahosi. Raññā paṭikkhittāpi “sāmiputtassa no vaḍḍhitakāle paribbayo	3118	
PA_atk-s05_13a4:3118_6	bhavissatī”ti aggahetvāva pakkamiṃsu. Kumāro pana mahāparivārena vaḍḍhitvā vayappatto	3118	
PA_atk-s05_13a4:3118_7	soḷasavassakāleyeva sabbasippesu nipphattiṃ pāpuṇi. Rājā puttassa vayaṃ oloketvā	3118	
PA_atk-s05_13a4:3118_8	deviṃ āha – “bhadde, puttassa me rajjābhisekakālo, ramaṇīyamassa pāsādaṃ kāretvā	3118	
PA_atk-s05_13a4:3118_9	abhisekaṃ karissāmī”ti. Sā “sādhu devā”ti sampaṭicchi. Rājā vatthuvijjācariye pakkosāpetvā	3118	
PA_atk-s05_13a4:3118_10	“tātā, vaḍḍhakiṃ gahetvā amhākaṃ nivesanato avidūre puttassa me pāsādaṃ māpetha,	31181	
PA_atk-s05_13a4:3118_11	rajjena naṃ abhisiñcissāmā”ti āha. Te “sādhu, devā”ti bhūmippadesaṃ vīmaṃsanti.	31181	
PA_atk-s05_13a4:3119_0	Tasmiṃ khaṇe sakkassa bhavanaṃ uṇhākāraṃ dassesi. So taṃ kāraṇaṃ ñatvā vissakammaṃ	3119	
PA_atk-s05_13a4:3119_1	āmantetvā “gaccha, tāta, mahāpanādakumārassa āyāmena navayojanikaṃ, vitthārato aṭṭhayojanikaṃ,	3119	
PA_atk-s05_13a4:3119_2	ubbedhena pañcavīsatiyojanikaṃ, ratanapāsādaṃ māpehī”ti pesesi. So vaḍḍhakīvesena	3119	
PA_atk-s05_13a4:3119_3	vaḍḍhakīnaṃ santikaṃ gantvā “tumhe pātarāsaṃ bhuñjitvā ethā”ti te pesetvā daṇḍakena	3119	
PA_atk-s05_13a4:3119_4	bhūmiṃ pahari, tāvadeva vuttappakāro sattabhūmiko pāsādo uṭṭhahi. Mahāpanādassa pāsādamaṅgalaṃ,	3119	
PA_atk-s05_13a4:3119_5	chattamaṅgalaṃ, āvāhamaṅgalanti tīṇi maṅgalāni ekatova ahesuṃ. Maṅgalaṭṭhāne ubhayaraṭṭhavāsino	3119	
PA_atk-s05_13a4:3119_6	sannipatitvā maṅgalacchaṇena satta vassāni vītināmesuṃ. Neva ne rājā uyyojesi, tesaṃ	3119	
PA_atk-s05_13a4:3119_7	vatthālaṅkārakhādanīyabhojanīyādi sabbaṃ rājakulasantakameva ahosi. Te sattasaṃvaccharaccayena	3119	
PA_atk-s05_13a4:3119_8	upakkositvā surucimahārājena “kimeta”nti puṭṭhā “mahārāja, amhākaṃ maṅgalaṃ bhuñjantānaṃ	3119	
PA_atk-s05_13a4:3119_9	satta vassāni gatāni, kadā maṅgalassa osānaṃ bhavissatī”ti āhaṃsu. Tato rājā “tātā,	3119	
PA_atk-s05_13a4:3119_10	puttena me ettakaṃ kālaṃ na hasitapubbaṃ, yadā so hasissati, tadā gamissathā”ti āha.	31191	
PA_atk-s05_13a4:3119_11	Atha mahājano bheriṃ carāpetvā naṭe sannipātesi. Cha naṭasahassāni sannipatitvā satta	31191	
PA_atk-s05_13a4:3119_12	koṭṭhāsā hutvā naccantā rājānaṃ hasāpetuṃ nāsakkhiṃsu. Tassa kira dīgharattaṃ dibbanāṭakānaṃ	31191	
PA_atk-s05_13a4:3119_13	diṭṭhattā tesaṃ naccaṃ amanuññaṃ ahosi.	31191	
PA_atk-s05_13a4:3120_0	Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā “mayaṃ rājānaṃ hasāpessāmā”ti	3120	
PA_atk-s05_13a4:3120_1	rājaṅgaṇaṃ pavisiṃsu. Tesu bhaṇḍukaṇḍo tāva rājadvāre mahantaṃ atulaṃ nāma ambaṃ	3120	
PA_atk-s05_13a4:3120_2	māpetvā suttaguḷaṃ khipitvā tassa sākhāya laggāpetvā suttena atulambaṃ abhiruhi.	3120	
PA_atk-s05_13a4:3120_3	Atulamboti kira vessavaṇassa ambo. Atha tampi vessavaṇassa dāsā gahetvā aṅgapaccaṅgāni	3120	
PA_atk-s05_13a4:3120_4	chinditvā pātesuṃ, sesanāṭakā tāni samodhānetvā udakena abhisiñciṃsu. So pupphapaṭaṃ	3120	
PA_atk-s05_13a4:3120_5	nivāsetvā ca pārupitvā ca naccantova uṭṭhahi. Mahāpanādo tampi disvā neva hasi. Paṇḍukaṇḍo	3120	
PA_atk-s05_13a4:3120_6	naṭo rājaṅgaṇe dārucitakaṃ kāretvā attano parisāya saddhiṃ aggiṃ pāvisi. Tasmiṃ nibbute	3120	
PA_atk-s05_13a4:3120_7	citakaṃ udakena abhisiñciṃsu. So sapariso pupphapaṭaṃ nivāsetvā ca pārupitvā ca naccantova	3120	
PA_atk-s05_13a4:3120_8	uṭṭhahi. Tampi disvā rājā neva hasi. Iti taṃ hasāpetuṃ asakkontā manussā upaddutā ahesuṃ.	3120	
PA_atk-s05_13a4:3121_0	Sakko taṃ kāraṇaṃ ñatvā “gaccha, tāta, mahāpanādaṃ hasāpetvā ehī”ti devanaṭaṃ pesesi.	3121	
PA_atk-s05_13a4:3121_1	So āgantvā rājaṅgaṇe ākāse ṭhatvā upaḍḍhaaṅgaṃ nāma dassesi, ekova hattho, ekova	3121	
PA_atk-s05_13a4:3121_2	pādo, ekaṃ akkhi, ekā dāṭhā naccati calati phandati, sesaṃ niccalamahosi. Taṃ disvā	3121	
PA_atk-s05_13a4:3121_3	mahāpanādo thokaṃ hasitaṃ akāsi. Mahājano pana hasanto hasanto hāsaṃ sandhāretuṃ	3121	
PA_atk-s05_13a4:3121_4	satiṃ paccupaṭṭhāpetuṃ asakkonto aṅgāni vissajjetvā rājaṅgaṇeyeva pati, tasmiṃ kāle	3121	
PA_atk-s05_13a4:3121_5	maṅgalaṃ niṭṭhitaṃ. Sesamettha “panādo nāma so rājā, yassa yūpo suvaṇṇayo”ti mahāpanādajātakena	3121	
PA_atk-s05_13a4:3121_6	vaṇṇetabbaṃ. Rājā mahāpanādo dānādīni puññāni katvā āyupariyosāne devalokameva gato.	3121	
PA_atk-s05_13a4:3122_0	Satthā imaṃ dhammadesanaṃ āharitvā “evaṃ, bhikkhave, visākhā pubbepi mama santikā	3122	
PA_atk-s05_13a4:3122_1	varaṃ labhiyevā”ti vatvā jātakaṃ samodhānesi – “tadā mahāpanādo bhaddaji ahosi, sumedhādevī	3122	
PA_atk-s05_13a4:3122_2	visākhā, vissakammo ānando, sakko pana ahameva ahosi”nti.	3122	
PA_atk-s05_13a4:3123	Surucijātakavaṇṇanā chaṭṭhā.	312	
PA_atk-s05_13a4:3125	[490] 7. Pañcuposathajātakavaṇṇanā	312	
PA_atk-s05_13a4:3126_0	Appossukko dāni tuvaṃ kapotāti idaṃ satthā jetavane viharanto uposathike pañcasate	3126	
PA_atk-s05_13a4:3126_1	upāsake ārabbha kathesi. Tadā hi satthā dhammasabhāyaṃ catuparisamajjhe alaṅkatabuddhāsane	3126	
PA_atk-s05_13a4:3126_2	nisīditvā muducittena parisaṃ oloketvā “ajja upāsakānaṃ kathaṃ paṭicca desanā samuṭṭhahissatī”ti	3126	
PA_atk-s05_13a4:3126_3	ñatvā upāsake āmantetvā “uposathikattha upāsakā”ti pucchitvā “āma, bhante”ti vutte	3126	
PA_atk-s05_13a4:3126_4	“sādhu vo kataṃ, uposatho nāmesa porāṇakapaṇḍitānaṃ vaṃso, porāṇakapaṇḍitā hi rāgādikilesaniggahatthaṃ	3126	
PA_atk-s05_13a4:3126_5	uposathavāsaṃ vasiṃsū”ti vatvā tehi yācito atītaṃ āhari.	3126	
PA_atk-s05_13a4:3127_0	Atīte magadharaṭṭhādīnaṃ tiṇṇaṃ raṭṭhānaṃ antare aṭavī ahosi. Bodhisatto magadharaṭṭhe	3127	
PA_atk-s05_13a4:3127_1	brāhmaṇamahāsālakule nibbattitvā vayappatto kāme pahāya nikkhamitvā taṃ aṭaviṃ pavisitvā	3127	
PA_atk-s05_13a4:3127_2	assamaṃ katvā isipabbajjaṃ pabbajitvā vāsaṃ kappesi. Tassa pana assamassa avidūre	3127	
PA_atk-s05_13a4:3127_3	ekasmiṃ veḷugahane attano bhariyāya saddhiṃ kapotasakuṇo vasati, ekasmiṃ vammike	3127	
PA_atk-s05_13a4:3127_4	ahi, ekasmiṃ vanagumbe siṅgālo, ekasmiṃ vanagumbe accho. Te cattāropi kālena kālaṃ	3127	
PA_atk-s05_13a4:3127_5	isiṃ upasaṅkamitvā dhammaṃ suṇanti.	3127	
PA_atk-s05_13a4:3128_0	Athekadivasaṃ kapoto bhariyāya saddhiṃ kulāvakā nikkhamitvā gocarāya pakkāmi. Tassa	3128	
PA_atk-s05_13a4:3128_1	pacchato gacchantiṃ kapotiṃ eko seno gahetvā palāyi. Tassā viravasaddaṃ sutvā kapoto	3128	
PA_atk-s05_13a4:3128_2	nivattitvā olokento taṃ tena hariyamānaṃ passi. Senopi naṃ viravantiṃyeva māretvā	3128	
PA_atk-s05_13a4:3128_3	khādi. Kapoto tāya viyogena rāgapariḷāhena pariḍayhamāno cintesi “ayaṃ rāgo maṃ ativiya	3128	
PA_atk-s05_13a4:3128_4	kilameti, na idāni imaṃ aniggahetvā gocarāya pakkamissāmī”ti. So gocarapathaṃ pacchinditvā	3128	
PA_atk-s05_13a4:3128_5	tāpasassa santikaṃ gantvā rāganiggahāya uposathaṃ samādiyitvā ekamantaṃ nipajji.	3128	
PA_atk-s05_13a4:3129_0	Sappopi “gocaraṃ pariyesissāmī”ti vasanaṭṭhānā nikkhamitvā paccantagāme gāvīnaṃ vicaraṇaṭṭhāne	3129	
PA_atk-s05_13a4:3129_1	gocaraṃ pariyesati. Tadā gāmabhojakassa sabbaseto maṅgalausabho gocaraṃ gahetvā ekasmiṃ	3129	
PA_atk-s05_13a4:3129_2	vammikapāde jaṇṇunā patiṭṭhāya siṅgehi mattikaṃ gaṇhanto kīḷati, sappo gāvīnaṃ padasaddena	3129	
PA_atk-s05_13a4:3129_3	bhīto taṃ vammikaṃ pavisituṃ pakkanto. Atha naṃ usabho pādena akkami. So taṃ kujjhitvā	3129	
PA_atk-s05_13a4:3129_4	ḍaṃsi, usabho tattheva jīvitakkhayaṃ patto. Gāmavāsino “usabho kira mato”ti sutvā	3129	
PA_atk-s05_13a4:3129_5	sabbe ekato āgantvā roditvā kanditvā taṃ gandhamālādīhi pūjetvā āvāṭe nikhaṇitvā	3129	
PA_atk-s05_13a4:3129_6	pakkamiṃsu. Sappo tesaṃ gatakāle nikkhamitvā “ahaṃ kodhaṃ nissāya imaṃ jīvitā voropetvā	3129	
PA_atk-s05_13a4:3129_7	mahājanassa hadaye sokaṃ pavesesiṃ, na dāni imaṃ kodhaṃ aniggahetvā gocarāya pakkamissāmī”ti	3129	
PA_atk-s05_13a4:3129_8	cintetvā nivattitvā taṃ assamaṃ gantvā kodhaniggahāya uposathaṃ samādiyitvā ekamantaṃ nipajji.	3129	
PA_atk-s05_13a4:3130_0	Siṅgālopi gocaraṃ pariyesanto ekaṃ matahatthiṃ disvā “mahā me gocaro laddho”ti tuṭṭho	3130	
PA_atk-s05_13a4:3130_1	gantvā soṇḍāyaṃ ḍaṃsi, thambhe daṭṭhakālo viya ahosi. Tattha assādaṃ alabhitvā dante	3130	
PA_atk-s05_13a4:3130_2	ḍaṃsi, pāsāṇe daṭṭhakālo viya ahosi. Kucchiyaṃ ḍaṃsi, kusule daṭṭhakālo viya ahosi.	3130	
PA_atk-s05_13a4:3130_3	Naṅguṭṭhe ḍaṃsi, ayasalāke daṭṭhakālo viya ahosi. Vaccamagge ḍaṃsi, ghatapūve daṭṭhakālo	3130	
PA_atk-s05_13a4:3130_4	viya ahosi. So lobhavasena khādanto antokucchiyaṃ pāvisi, tattha chātakāle maṃsaṃ	3130	
PA_atk-s05_13a4:3130_5	khādati, pipāsitakāle lohitaṃ pivati, nipajjanakāle antāni ca papphāsañca avattharitvā	3130	
PA_atk-s05_13a4:3130_6	nipajji. So “idheva me annapānañca sayanañca nipphannaṃ, aññattha kiṃ karissāmī”ti	3130	
PA_atk-s05_13a4:3130_7	cintetvā tattheva abhirato bahi anikkhamitvā antokucchiyaṃyeva vasi. Aparabhāge vātātapena	3130	
PA_atk-s05_13a4:3130_8	hatthikuṇape sukkhante karīsamaggo pihito, siṅgālo antokucchiyaṃ nipajjamāno appamaṃsalohito	3130	
PA_atk-s05_13a4:3130_9	paṇḍusarīro hutvā nikkhamanamaggaṃ na passi. Athekadivasaṃ akālamegho vassi, karīsamaggo	3130	
PA_atk-s05_13a4:3130_10	temiyamāno mudu hutvā vivaraṃ dassesi. Siṅgālo chiddaṃ disvā “aticiramhi kilanto,	31301	
PA_atk-s05_13a4:3130_11	iminā chiddena palāyissāmī”ti karīsamaggaṃ sīsena pahari. Tassa sambādhaṭṭhānena	31301	
PA_atk-s05_13a4:3130_12	vegena nikkhantassa sinnasarīrassa sabbāni lomāni karīsamagge laggāni, tālakando	31301	
PA_atk-s05_13a4:3130_13	viya nillomasarīro hutvā nikkhami. So “lobhaṃ nissāya mayā idaṃ dukkhaṃ anubhūtaṃ,	31301	
PA_atk-s05_13a4:3130_14	na dāni imaṃ aniggahetvā gocaraṃ gaṇhissāmī”ti cintetvā taṃ assamaṃ gantvā lobhaniggahatthāya	31301	
PA_atk-s05_13a4:3130_15	uposathaṃ samādiyitvā ekamantaṃ nipajji.	31301	
PA_atk-s05_13a4:3131_0	Acchopi araññā nikkhamitvā atricchābhibhūto mallaraṭṭhe paccantagāmaṃ gato. Gāmavāsino	3131	
PA_atk-s05_13a4:3131_1	“accho kira āgato”ti dhanudaṇḍādihatthā nikkhamitvā tena paviṭṭhaṃ gumbaṃ parivāresuṃ.	3131	
PA_atk-s05_13a4:3131_2	So mahājanena parivāritabhāvaṃ ñatvā nikkhamitvā palāyi, palāyantameva taṃ dhanūhi	3131	
PA_atk-s05_13a4:3131_3	ceva daṇḍādīhi ca pothesuṃ. So bhinnena sīsena lohitena galantena attano vasanaṭṭhānaṃ	3131	
PA_atk-s05_13a4:3131_4	gantvā “idaṃ dukkhaṃ mama atricchālobhavasena uppannaṃ, na dāni imaṃ aniggahetvā	3131	
PA_atk-s05_13a4:3131_5	gocaraṃ gaṇhissāmī”ti cintetvā taṃ assamaṃ gantvā atricchāniggahāya uposathaṃ samādiyitvā ekamantaṃ nipajji.	3131	
PA_atk-s05_13a4:3132_0	Tāpasopi attano jātiṃ nissāya mānavasiko hutvā jhānaṃ uppādetuṃ na sakkoti. Atheko	3132	
PA_atk-s05_13a4:3132_1	paccekabuddho tassa mānanissitabhāvaṃ ñatvā “ayaṃ na lāmakasatto, buddhaṅkuro esa,	3132	
PA_atk-s05_13a4:3132_2	imasmiṃyeva bhaddakappe sabbaññutaṃ pāpuṇissati, imassa mānaniggahaṃ katvā samāpattinibbattanākāraṃ	3132	
PA_atk-s05_13a4:3132_3	karissāmī”ti tasmiṃ paṇṇasālāya nisinneyeva uttarahimavantato āgantvā tassa pāsāṇaphalake	3132	
PA_atk-s05_13a4:3132_4	nisīdi. So nikkhamitvā taṃ attano āsane nisinnaṃ disvā mānanissitabhāvena anattamano	3132	
PA_atk-s05_13a4:3132_5	hutvā taṃ upasaṅkamitvā accharaṃ paharitvā “nassa, vasala, kāḷakaṇṇi, muṇḍaka, samaṇaka,	3132	
PA_atk-s05_13a4:3132_6	kimatthaṃ mama nisinnaphalake nisinnosī”ti āha. Atha naṃ so “sappurisa, kasmā mānanissitosi,	3132	
PA_atk-s05_13a4:3132_7	ahaṃ paṭividdhapaccekabodhiñāṇo, tvaṃ imasmiṃyeva bhaddakappe sabbaññubuddho bhavissasi,	3132	
PA_atk-s05_13a4:3132_8	buddhaṅkurosi, pāramiyo pūretvā āgato aññaṃ ettakaṃ nāma kālaṃ atikkamitvā buddho	3132	
PA_atk-s05_13a4:3132_9	bhavissasi, buddhattabhāve ṭhito siddhattho nāma bhavissasī”ti nāmañca gottañca kulañca	3132	
PA_atk-s05_13a4:3132_10	aggasāvakādayo ca sabbe ācikkhitvā “kimatthaṃ tvaṃ mānanissito hutvā pharuso hosi,	31321	
PA_atk-s05_13a4:3132_11	nayidaṃ tava anucchavika”nti ovādamadāsi. So tena evaṃ vuttopi neva naṃ vandi, na	31321	
PA_atk-s05_13a4:3132_12	ca “kadāhaṃ buddho bhavissāmī”tiādīni pucchi. Atha naṃ paccekabuddho “tava jātiyā	31321	
PA_atk-s05_13a4:3132_13	mama guṇānaṃ mahantabhāvaṃ jāna, sace sakkosi, ahaṃ viya ākāse vicarāhī”ti vatvā	31321	
PA_atk-s05_13a4:3132_14	ākāse uppatitvā attano pādapaṃsuṃ tassa jaṭāmaṇḍale vikiranto uttarahimavantameva gato.	31321	
PA_atk-s05_13a4:3133_0	Tāpaso tassa gatakāle saṃvegappatto hutvā “ayaṃ samaṇo evaṃ garusarīro vātamukhe	3133	
PA_atk-s05_13a4:3133_1	khittatūlapicu viya ākāse pakkhando, ahaṃ jātimānena evarūpassa paccekabuddhassa	3133	
PA_atk-s05_13a4:3133_2	neva pāde vandiṃ, na ca “kadāhaṃ buddho bhavissāmī’ti pucchiṃ, jāti nāmesā kiṃ karissati,	3133	
PA_atk-s05_13a4:3133_3	imasmiṃ loke sīlacaraṇameva mahantaṃ, ayaṃ kho pana me māno vaḍḍhanto nirayaṃ upanessati,	3133	
PA_atk-s05_13a4:3133_4	na idāni imaṃ mānaṃ aniggahetvā phalāphalatthāya gamissāmī”ti paṇṇasālaṃ pavisitvā	3133	
PA_atk-s05_13a4:3133_5	mānaniggahāya uposathaṃ samādāya kaṭṭhattharikāya nisinno mahāñāṇo kulaputto mānaṃ	3133	
PA_atk-s05_13a4:3133_6	niggahetvā kasiṇaṃ vaḍḍhetvā abhiññā ca samāpattiyo ca nibbattetvā nikkhamitvā caṅkamanakoṭiyaṃ	3133	
PA_atk-s05_13a4:3133_7	pāsāṇaphalake nisīdi. Atha naṃ kapotādayo upasaṅkamitvā vanditvā ekamantaṃ nisīdiṃsu.	3133	
PA_atk-s05_13a4:3133_8	Mahāsatto kapotaṃ pucchi “tvaṃ aññesu divasesu na imāya velāya āgacchasi, gocaraṃ	3133	
PA_atk-s05_13a4:3133_9	pariyesasi, kiṃ nu kho ajja uposathiko jātosī”ti? “Āma bhante”ti. Atha naṃ “kena	3133	
PA_atk-s05_13a4:3133_10	kāraṇenā”ti pucchanto paṭhamaṃ gāthamāha –	31331	
PA_atk-s05_13a4:3135	“Appossukko dāni tuvaṃ kapota, vihaṅgama na tava bhojanattho;	313	
PA_atk-s05_13a4:3136	Khudaṃ pipāsaṃ adhivāsayanto, kasmā bhavaṃposathiko kapotā”ti.	313	
PA_atk-s05_13a4:3137	Tattha appossukkoti nirālayo. Na tava bhojanatthoti kiṃ ajja tava bhojanena attho natthi.	313	
PA_atk-s05_13a4:3138	Taṃ sutvā kapoto dve gāthā abhāsi –	313	
PA_atk-s05_13a4:3140	“Ahaṃ pure giddhigato kapotiyā, asmiṃ padesasmimubho ramāma;	314	
PA_atk-s05_13a4:3141	Athaggahī sākuṇiko kapotiṃ, akāmako tāya vinā ahosiṃ.	314	
PA_atk-s05_13a4:3143	“Nānābhavā vippayogena tassā, manomayaṃ vedana vedayāmi;	314	
PA_atk-s05_13a4:3144	Tasmā ahaṃposathaṃ pālayāmi, rāgo mamaṃ mā punarāgamāsī”ti.	314	
PA_atk-s05_13a4:3145	Tattha ramāmāti imasmiṃ bhūmibhāge kāmaratiyā ramāma. Sākuṇikoti senasakuṇo.	314	
PA_atk-s05_13a4:3146	Kapotena attano uposathakamme vaṇṇite mahāsatto sappādīsu ekekaṃ pucchi. Tepi yathābhūtaṃ byākariṃsu –	314	
PA_atk-s05_13a4:3148	“Anujjugāmī uragā dujivha, dāṭhāvudho ghoravisosi sappa;	314	
PA_atk-s05_13a4:3149	Khudaṃ pipāsaṃ adhivāsayanto, kasmā bhavaṃposathiko nu dīgha.	314	
PA_atk-s05_13a4:3151	“Usabho ahū balavā gāmikassa, calakkakū vaṇṇabalūpapanno;	315	
PA_atk-s05_13a4:3152	So maṃ akkami taṃ kupito aḍaṃsiṃ, dukkhābhituṇṇo maraṇaṃ upāgā.	315	
PA_atk-s05_13a4:3154	“Tato janā nikkhamitvāna gāmā, kanditvā roditvā apakkamiṃsu;	315	
PA_atk-s05_13a4:3155	Tasmā ahaṃposathaṃ pālayāmi, kodho mamaṃ mā punarāgamāsi.	315	
PA_atk-s05_13a4:3157	“Matāna maṃsāni bahū susāne, manuññarūpaṃ tava bhojane taṃ;	315	
PA_atk-s05_13a4:3158	Khudaṃ pipāsaṃ adhivāsayanto, kasmā bhavaṃposathiko siṅgāla.	315	
PA_atk-s05_13a4:3160	“Pavisi kucchiṃ mahato gajassa, kuṇape rato hatthimaṃsesu giddho;	316	
PA_atk-s05_13a4:3161	Uṇho ca vāto tikhiṇā ca rasmiyo, te sosayuṃ tassa karīsamaggaṃ.	316	
PA_atk-s05_13a4:3163	“Kiso ca paṇḍū ca ahaṃ bhadante, na me ahū nikkhamanāya maggo;	316	
PA_atk-s05_13a4:3164	Mahā ca megho sahasā pavassi, so temayī tassa karīsamaggaṃ.	316	
PA_atk-s05_13a4:3166	“Tato ahaṃ nikkhamisaṃ bhadante, cando yathā rāhumukhā pamutto;	316	
PA_atk-s05_13a4:3167	Tasmā ahaṃposathaṃ pālayāmi, lobho mamaṃ mā punarāgamāsi.	316	
PA_atk-s05_13a4:3169	“Vammīkathūpasmiṃ kipillikāni, nippothayanto tuvaṃ pure carāsi;	316	
PA_atk-s05_13a4:3170	Khudaṃ pipāsaṃ adhivāsayanto, kasmā bhavaṃposathiko nu accha.	317	
PA_atk-s05_13a4:3172	“Sakaṃ niketaṃ atihīḷayāno, atricchatā mallagāmaṃ agacchiṃ;	317	
PA_atk-s05_13a4:3173	Tato janā nikkhamitvāna gāmā, kodaṇḍakena paripothayiṃsu maṃ.	317	
PA_atk-s05_13a4:3175	“So bhinnasīso ruhiramakkhitaṅgo, paccāgamāsiṃ sakaṃ niketaṃ;	317	
PA_atk-s05_13a4:3176	Tasmā ahaṃposathaṃ pālayāmi, atricchatā mā punarāgamāsī”ti.	317	
PA_atk-s05_13a4:3177_0	Tattha anujjugāmītiādīhi taṃ ālapati. Calakkakūti calamānakakudho. Dukkhābhituṇṇoti	3177	
PA_atk-s05_13a4:3177_1	so usabho dukkhena abhituṇṇo āturo hutvā. Bahūti bahūni. Pavisīti pāvisiṃ. Rasmiyoti	3177	
PA_atk-s05_13a4:3177_2	sūriyarasmiyo. Nikkhamisanti nikkhamiṃ. Kipillikānīti upacikāyo. Nippothayantoti	3177	
PA_atk-s05_13a4:3177_3	khādamāno. Atihīḷayānoti atimaññanto nindanto garahanto. Kodaṇḍakenāti dhanudaṇḍakehi ceva muggarehi ca.	3177	
PA_atk-s05_13a4:3178_0	Evaṃ te cattāropi attano uposathakammaṃ vaṇṇetvā uṭṭhāya mahāsattaṃ vanditvā “bhante,	3178	
PA_atk-s05_13a4:3178_1	tumhe aññesu divasesu imāya velāya phalāphalatthāya gacchatha, ajja agantvā kasmā	3178	
PA_atk-s05_13a4:3178_2	uposathikatthā”ti pucchantā gāthamāhaṃsu –	3178	
PA_atk-s05_13a4:3180	“Yaṃ no apucchittha tuvaṃ bhadante, sabbeva byākarimha yathāpajānaṃ;	318	
PA_atk-s05_13a4:3181	Mayampi pucchāma tuvaṃ bhadante, kasmā bhavaṃposathiko nu brahme”ti.	318	
PA_atk-s05_13a4:3182	Sopi nesaṃ byākāsi –	318	
PA_atk-s05_13a4:3184	“Anūpalitto mama assamamhi, paccekabuddho muhuttaṃ nisīdi;	318	
PA_atk-s05_13a4:3185	So maṃ avedī gatimāgatiñca, nāmañca gottaṃ caraṇañca sabbaṃ.	318	
PA_atk-s05_13a4:3187	“Evampahaṃ na vandi tassa pāde, na cāpi naṃ mānagatena pucchiṃ;	318	
PA_atk-s05_13a4:3188	Tasmā ahaṃposathaṃ pālayāmi, māno mamaṃ mā punarāgamāsī”ti.	318	
PA_atk-s05_13a4:3189_0	Tattha yaṃ noti yaṃ atthaṃ tvaṃ amhe apucchi. Yathāpajānanti attano pajānananiyāmena	3189	
PA_atk-s05_13a4:3189_1	taṃ mayaṃ byākarimha. Anūpalittoti sabbakilesehi alitto. So maṃ avedīti so mama idāni	3189	
PA_atk-s05_13a4:3189_2	gantabbaṭṭhānañca gataṭṭhānañca “anāgate tvaṃ evaṃnāmo buddho bhavissasi evaṃgotto,	3189	
PA_atk-s05_13a4:3189_3	evarūpaṃ te sīlacaraṇaṃ bhavissatī”ti evaṃ nāmañca gottañca caraṇañca sabbaṃ maṃ	3189	
PA_atk-s05_13a4:3189_4	avedi jānāpesi, kathesīti attho. Evampahaṃ na vandīti evaṃ kathentassapi tassa ahaṃ	3189	
PA_atk-s05_13a4:3189_5	attano mānaṃ nissāya pāde na vandinti.	3189	
PA_atk-s05_13a4:3190_0	Evaṃ mahāsatto attano uposathakāraṇaṃ kathetvā te ovaditvā uyyojetvā paṇṇasālaṃ pāvisi,	3190	
PA_atk-s05_13a4:3190_1	itarepi yathāṭṭhānāni agamaṃsu. Mahāsatto aparihīnajjhāno brahmalokaparāyaṇo ahosi,	3190	
PA_atk-s05_13a4:3190_2	itare ca tassovāde ṭhatvā saggaparāyaṇā ahesuṃ.	3190	
PA_atk-s05_13a4:3191_0	Satthā imaṃ dhammadesanaṃ āharitvā “evaṃ upāsakā, uposatho nāmesa porāṇakapaṇḍitānaṃ	3191	
PA_atk-s05_13a4:3191_1	vaṃso, upavasitabbo uposathavāso”ti vatvā jātakaṃ samodhānesi – “tadā kapoto anuruddho	3191	
PA_atk-s05_13a4:3191_2	ahosi, accho kassapo, siṅgālo moggallāno, sappo sāriputto, tāpaso pana ahameva ahosi”nti.	3191	
PA_atk-s05_13a4:3192	Pañcuposathajātakavaṇṇanā sattamā.	319	
PA_atk-s05_13a4:3194	[491] 8. Mahāmorajātakavaṇṇanā	319	
PA_atk-s05_13a4:3195_0	Sace hi tyāhaṃ dhanahetu gāhitoti idaṃ satthā jetavane viharanto ekaṃ ukkaṇṭhitabhikkhuṃ	3195	
PA_atk-s05_13a4:3195_1	ārabbha kathesi. Tañhi bhikkhuṃ satthā “saccaṃ kira tvaṃ ukkaṇṭhitosī”ti pucchitvā	3195	
PA_atk-s05_13a4:3195_2	“saccaṃ, bhante”ti vutte “bhikkhu ayaṃ nandīrāgo tādisaṃ kiṃ nāma nālolessati, na	3195	
PA_atk-s05_13a4:3195_3	hi sineruubbāhanakavāto sāmante purāṇapaṇṇassa lajjati, pubbe satta vassasatāni antokilesasamudācāraṃ	3195	
PA_atk-s05_13a4:3195_4	vāretvā viharante visuddhasattepesa ālolesiyevā”ti vatvā atītaṃ āhari.	3195	
PA_atk-s05_13a4:3196_0	Atīte bārāṇasiyaṃ brahmadatte rajjaṃ kārente bodhisatto paccantapadese morasakuṇiyā	3196	
PA_atk-s05_13a4:3196_1	kucchimhi paṭisandhiṃ aggahesi. Gabbhe paripākagate mātā gocarabhūmiyaṃ aṇḍaṃ pātetvā	3196	
PA_atk-s05_13a4:3196_2	pakkāmi. Aṇḍañca nāma mātu arogabhāve sati aññasmiṃ dīghajātikādiparipanthe ca avijjamāne	3196	
PA_atk-s05_13a4:3196_3	na nassati. Tasmā taṃ aṇḍaṃ kaṇikāramakulaṃ viya suvaṇṇavaṇṇaṃ hutvā pariṇatakāle	3196	
PA_atk-s05_13a4:3196_4	attano dhammatāya bhijji, suvaṇṇavaṇṇo moracchāpo nikkhami. Tassa dve akkhīni jiñjukāphalasadisāni,	3196	
PA_atk-s05_13a4:3196_5	tuṇḍaṃ pavāḷavaṇṇaṃ, tisso rattarājiyo gīvaṃ parikkhipitvā piṭṭhimajjhena agamaṃsu.	3196	
PA_atk-s05_13a4:3196_6	So vayappatto bhaṇḍasakaṭamattasarīro abhirūpo ahosi. Taṃ sabbe nīlamorā sannipatitvā	3196	
PA_atk-s05_13a4:3196_7	rājānaṃ katvā parivārayiṃsu.	3196	
PA_atk-s05_13a4:3197_0	So ekadivasaṃ udakasoṇḍiyaṃ pānīyaṃ pivanto attano rūpasampattiṃ disvā cintesi “ahaṃ	3197	
PA_atk-s05_13a4:3197_1	sabbamorehi atirekarūpasobho, sacāhaṃ imehi saddhiṃ manussapathe vasissāmi, paripantho	3197	
PA_atk-s05_13a4:3197_2	me uppajjissati, himavantaṃ gantvā ekakova phāsukaṭṭhāne vasissāmī”ti. So rattibhāge	3197	
PA_atk-s05_13a4:3197_3	moresu paṭisallīnesu kañci ajānāpetvā uppatitvā himavantaṃ pavisitvā tisso pabbatarājiyo	3197	
PA_atk-s05_13a4:3197_4	atikkamma catutthāya pabbatarājiyā ekasmiṃ araññe padumasañchanno jātassaro atthi,	3197	
PA_atk-s05_13a4:3197_5	tassa avidūre ekaṃ pabbataṃ nissāya ṭhito mahānigrodharukkho atthi, tassa sākhāya	3197	
PA_atk-s05_13a4:3197_6	nilīyi. Tassa pana pabbatassa vemajjhe manāpā guhā atthi. So tattha vasitukāmo hutvā	3197	
PA_atk-s05_13a4:3197_7	tassā pamukhe pabbatatale nilīyi. Taṃ pana ṭhānaṃ neva heṭṭhābhāgena abhiruhituṃ,	3197	
PA_atk-s05_13a4:3197_8	na uparibhāgena otarituṃ sakkā, biḷāladīghajātikamanussabhayehi vimuttaṃ. So “idaṃ	3197	
PA_atk-s05_13a4:3197_9	me phāsukaṭṭhāna”nti taṃ divasaṃ tattheva vasitvā punadivase pabbataguhāto uṭṭhāya	3197	
PA_atk-s05_13a4:3197_10	pabbatamatthake puratthābhimukho nisinno udentaṃ sūriyamaṇḍalaṃ disvā attano divārakkhāvaraṇatthāya	31971	
PA_atk-s05_13a4:3197_11	“udetayaṃ cakkhumā ekarājā”ti parittaṃ katvā gocarabhūmiyaṃ otaritvā gocaraṃ gahetvā	31971	
PA_atk-s05_13a4:3197_12	sāyaṃ āgantvā pabbatamatthake pacchābhimukho nisinno atthaṅgataṃ sūriyamaṇḍalaṃ disvā	31971	
PA_atk-s05_13a4:3197_13	attano rattirakkhāvaraṇatthāya “apetayaṃ cakkhumā ekarājā”ti parittaṃ katvā etenupāyena vasati.	31971	
PA_atk-s05_13a4:3198_0	Atha naṃ ekadivasaṃ eko luddaputto araññe vicaranto pabbatamatthake nisinnaṃ moraṃ	3198	
PA_atk-s05_13a4:3198_1	disvā attano nivesanaṃ āgantvā maraṇāsannakāle puttaṃ āha – “tāta, catutthāya pabbatarājiyā	3198	
PA_atk-s05_13a4:3198_2	araññe suvaṇṇavaṇṇo moro atthi, sace rājā pucchati, ācikkheyyāsī”ti. Athekasmiṃ divase	3198	
PA_atk-s05_13a4:3198_3	bārāṇasirañño khemā nāma aggamahesī paccūsakāle supinaṃ passi. Evarūpo supino ahosi	3198	
PA_atk-s05_13a4:3198_4	– “suvaṇṇavaṇṇo moro dhammaṃ deseti, sā sādhukāraṃ datvā dhammaṃ suṇāti, moro dhammaṃ	3198	
PA_atk-s05_13a4:3198_5	desetvā uṭṭhāya pakkāmi”. Sā “morarājā gacchati, gaṇhatha na”nti vadantīyeva pabujjhi,	3198	
PA_atk-s05_13a4:3198_6	pabujjhitvā ca pana supinabhāvaṃ ñatvā “supinoti vutte rājā na ādaraṃ karissati,	3198	
PA_atk-s05_13a4:3198_7	‘dohaḷo me’ti vutte karissatī”ti cintetvā dohaḷinī viya hutvā nipajji. Atha naṃ rājā	3198	
PA_atk-s05_13a4:3198_8	upasaṅkamitvā pucchi “bhadde, kiṃ te aphāsuka”nti. “Dohaḷo me uppanno”ti. “Kiṃ icchasi	3198	
PA_atk-s05_13a4:3198_9	bhadde”ti? “Suvaṇṇavaṇṇassa morassa dhammaṃ sotuṃ devā”ti. “Bhadde, kuto evarūpaṃ	3198	
PA_atk-s05_13a4:3198_10	moraṃ lacchāmī”ti? “Deva, sace na labhāmi, jīvitaṃ me natthī”ti. “Bhadde, mā cintayi,	31981	
PA_atk-s05_13a4:3198_11	sace katthaci atthi, labhissasī”ti rājā naṃ assāsetvā gantvā rājāsane nisinno amacce	31981	
PA_atk-s05_13a4:3198_12	pucchi “ambho, devī suvaṇṇavaṇṇassa morassa dhammaṃ sotukāmā, morā nāma suvaṇṇavaṇṇā	31981	
PA_atk-s05_13a4:3198_13	hontī”ti? “Brāhmaṇā jānissanti devā”ti.	31981	
PA_atk-s05_13a4:3199_0	Rājā brāhmaṇe pakkosāpetvā pucchi. Brāhmaṇā evamāhaṃsu “mahārāja jalajesu macchakacchapakakkaṭakā,	3199	
PA_atk-s05_13a4:3199_1	thalajesu migā haṃsā morā tittirā ete tiracchānagatā ca manussā ca suvaṇṇavaṇṇā hontīti	3199	
PA_atk-s05_13a4:3199_2	amhākaṃ lakkhaṇamantesu āgata”nti. Rājā attano vijite luddaputte sannipātetvā “suvaṇṇavaṇṇo	3199	
PA_atk-s05_13a4:3199_3	moro vo diṭṭhapubbo”ti pucchi. Sesā “na diṭṭhapubbo”ti āhaṃsu. Yassa pana pitarā	3199	
PA_atk-s05_13a4:3199_4	ācikkhitaṃ, so āha – “mayāpi na diṭṭhapubbo, pitā pana me ‘asukaṭṭhāne nāma suvaṇṇavaṇṇo	3199	
PA_atk-s05_13a4:3199_5	moro atthī’ti kathesī”ti. Atha naṃ rājā “samma, mayhañca deviyā ca jīvitaṃ dinnaṃ	3199	
PA_atk-s05_13a4:3199_6	bhavissati, gantvā taṃ bandhitvā ānehī”ti bahuṃ dhanaṃ datvā uyyojesi. So puttadārassa	3199	
PA_atk-s05_13a4:3199_7	dhanaṃ datvā tattha gantvā mahāsattaṃ disvā pāse oḍḍetvā “ajja bajjhissati, ajja	3199	
PA_atk-s05_13a4:3199_8	bajjhissatī”ti abajjhitvāva mato, devīpi patthanaṃ alabhantī matā. Rājā “taṃ moraṃ	3199	
PA_atk-s05_13a4:3199_9	nissāya piyabhariyā me matā”ti kujjhitvā kodhavasiko hutvā “himavante catutthāya	3199	
PA_atk-s05_13a4:3199_10	pabbatarājiyā suvaṇṇavaṇṇo moro carati, tassa maṃsaṃ khāditvā ajarā amarā hontī”ti	31991	
PA_atk-s05_13a4:3199_11	suvaṇṇapaṭṭe likhāpetvā taṃ paṭṭaṃ sāramañjūsāyaṃ ṭhapetvā kālamakāsi.	31991	
PA_atk-s05_13a4:3200_0	Atha añño rājā ahosi. So suvaṇṇapaṭṭe akkharāni disvā “ajaro amaro bhavissāmī”ti	3200	
PA_atk-s05_13a4:3200_1	tassa gahaṇatthāya ekaṃ luddaputtaṃ pesesi. Sopi tattheva mato. Evaṃ cha rājaparivaṭṭā	3200	
PA_atk-s05_13a4:3200_2	gatā, cha luddaputtā himavanteyeva matā. Sattamena pana raññā pesito sattamo luddo	3200	
PA_atk-s05_13a4:3200_3	“ajja ajjevā”ti satta saṃvaccharāni bajjhituṃ asakkonto cintesi “kiṃ nu kho imassa	3200	
PA_atk-s05_13a4:3200_4	morarājassa pāde pāsassa asañcaraṇakāraṇa”nti? Atha naṃ pariggaṇhanto sāyaṃpātaṃ	3200	
PA_atk-s05_13a4:3200_5	parittaṃ karontaṃ disvā “imasmiṃ ṭhāne añño moro natthi, iminā brahmacārinā bhavitabbaṃ,	3200	
PA_atk-s05_13a4:3200_6	brahmacariyānubhāvena ceva parittānubhāvena cassa pādo pāse na bajjhatī”ti nayato	3200	
PA_atk-s05_13a4:3200_7	pariggahetvā paccantajanapadaṃ gantvā ekaṃ moriṃ bandhitvā yathā sā accharāya pahaṭāya	3200	
PA_atk-s05_13a4:3200_8	vassati, pāṇimhi pahaṭe naccati, evaṃ sikkhāpetvā ādāya gantvā bodhisattassa parittakaraṇato	3200	
PA_atk-s05_13a4:3200_9	puretarameva pāsaṃ oḍḍetvā accharaṃ paharitvā moriṃ vassāpesi. Moro tassā saddaṃ	3200	
PA_atk-s05_13a4:3200_10	suṇi, tāvadevassa satta vassasatāni sannisinnakileso phaṇaṃ karitvā daṇḍena pahaṭāsīviso	32001	
PA_atk-s05_13a4:3200_11	viya uṭṭhahi. So kilesāturo hutvā parittaṃ kātuṃ asakkuṇitvāva vegena tassā santikaṃ	32001	
PA_atk-s05_13a4:3200_12	gantvā pāse pādaṃ pavesentoyeva ākāsā otari. Satta vassasatāni asañcaraṇakapāso taṅkhaṇaññeva	32001	
PA_atk-s05_13a4:3200_13	sañcaritvā pādaṃ bandhi.	32001	
PA_atk-s05_13a4:3201_0	Atha naṃ luddaputto yaṭṭhiagge olambantaṃ disvā cintesi “imaṃ morarājaṃ cha luddaputtā	3201	
PA_atk-s05_13a4:3201_1	bandhituṃ nāsakkhiṃsu, ahampi satta vassāni nāsakkhiṃ, ajja panesa imaṃ moriṃ nissāya	3201	
PA_atk-s05_13a4:3201_2	kilesāturo hutvā parittaṃ kātuṃ asakkuṇitvā āgamma pāse baddho heṭṭhāsīsako olambati,	3201	
PA_atk-s05_13a4:3201_3	evarūpo me sīlavā kilamito, evarūpaṃ rañño paṇṇākāratthāya netuṃ ayuttaṃ, kiṃ me	3201	
PA_atk-s05_13a4:3201_4	raññā dinnena sakkārena, vissajjessāmi na”nti. Puna cintesi “ayaṃ nāgabalo thāmasampanno	3201	
PA_atk-s05_13a4:3201_5	mayi upasaṅkamante ‘esa maṃ māretuṃ āgacchatī’ti maraṇabhayatajjito phandamāno pādaṃ	3201	
PA_atk-s05_13a4:3201_6	vā pakkhaṃ vā bhindeyya, anupagantvā pana paṭicchanne ṭhatvā khurappenassa pāsaṃ	3201	
PA_atk-s05_13a4:3201_7	chindissāmi, tato sayameva yathāruciyā gamissatī”ti. So paṭicchanne ṭhatvā dhanuṃ	3201	
PA_atk-s05_13a4:3201_8	āropetvā khurappaṃ sannayhitvā ākaḍḍhi. Moropi “ayaṃ luddako maṃ kilesāturaṃ katvā	3201	
PA_atk-s05_13a4:3201_9	baddhabhāvaṃ ñatvā nirāsaṅko āgacchissati, kahaṃ nu kho so”ti cintetvā ito cito ca	3201	
PA_atk-s05_13a4:3201_10	viloketvā dhanuṃ āropetvā ṭhitaṃ disvā “māretvā maṃ ādāya gantukāmo bhavissatī”ti	32011	
PA_atk-s05_13a4:3201_11	maññamāno maraṇabhayatajjito hutvā jīvitaṃ yācanto paṭhamaṃ gāthamāha –	32011	
PA_atk-s05_13a4:3203	“Sace hi tyāhaṃ dhanahetu gāhito, mā maṃ vadhī jīvagāhaṃ gahetvā;	320	
PA_atk-s05_13a4:3204	Rañño ca maṃ samma upantikaṃ nehi, maññe dhanaṃ lacchasinapparūpa”nti.	320	
PA_atk-s05_13a4:3205	Tattha sace hi tyāhanti sace hi te ahaṃ. Upantikaṃ nehīti upasantikaṃ nehi. Lacchasinapparūpanti lacchasi anappakarūpaṃ.	320	
PA_atk-s05_13a4:3206	Taṃ sutvā luddaputto cintesi – “morarājā, ‘ayaṃ maṃ vijjhitukāmatāya khurappaṃ sannayhī’ti maññati, assāsessāmi na”nti. So assāsento dutiyaṃ gāthamāha –	320	
PA_atk-s05_13a4:3208	“Na me ayaṃ tuyha vadhāya ajja, samāhito cāpadhure khurappo;	320	
PA_atk-s05_13a4:3209	Pāsañca tyāhaṃ adhipātayissaṃ, yathāsukhaṃ gacchatu morarājā”ti.	320	
PA_atk-s05_13a4:3210	Tattha adhipātayissanti chindayissaṃ.	321	
PA_atk-s05_13a4:3211	Tato morarājā dve gāthā abhāsi –	321	
PA_atk-s05_13a4:3213	“Yaṃ satta vassāni mamānubandhi, rattindivaṃ khuppipāsaṃ sahanto;	321	
PA_atk-s05_13a4:3214	Atha kissa maṃ pāsavasūpanītaṃ, pamuttave icchasi bandhanasmā.	321	
PA_atk-s05_13a4:3216	“Pāṇātipātā virato nusajja, abhayaṃ nu te sabbabhūtesu dinnaṃ;	321	
PA_atk-s05_13a4:3217	Yaṃ maṃ tuvaṃ pāsavasūpanītaṃ, pamuttave icchasi bandhanasmā”ti.	321	
PA_atk-s05_13a4:3218_0	Tattha yanti yasmā maṃ ettakaṃ kālaṃ tvaṃ anubandhi, tasmā taṃ pucchāmi, atha kissa	3218	
PA_atk-s05_13a4:3218_1	maṃ pāsavasaṃ upanītaṃ bandhanasmā pamocetuṃ icchasīti attho. Virato nusajjāti virato	3218	
PA_atk-s05_13a4:3218_2	nusi ajja. Sabbabhūtesūti sabbasattānaṃ.	3218	
PA_atk-s05_13a4:3219	Ito paraṃ –	321	
PA_atk-s05_13a4:3221	“Pāṇātipātā viratassa brūhi, abhayañca yo sabbabhūtesu deti;	322	
PA_atk-s05_13a4:3222	Pucchāmi taṃ morarājetamatthaṃ, ito cuto kiṃ labhate sukhaṃ so.	322	
PA_atk-s05_13a4:3224	“Pāṇātipātā viratassa brūmi, abhayañca yo sabbabhūtesu deti;	322	
PA_atk-s05_13a4:3225	Diṭṭheva dhamme labhate pasaṃsaṃ, saggañca so yāti sarīrabhedā.	322	
PA_atk-s05_13a4:3227	“Na santi devā iti āhu eke, idheva jīvo vibhavaṃ upeti;	322	
PA_atk-s05_13a4:3228	Tathā phalaṃ sukatadukkaṭānaṃ, dattupaññattañca vadanti dānaṃ;	322	
PA_atk-s05_13a4:3229	Tesaṃ vaco arahataṃ saddahāno, tasmā ahaṃ sakuṇe bādhayāmī”ti. –	322	
PA_atk-s05_13a4:3230	Imā uttānasambandhagāthā pāḷinayena veditabbā.	323	
PA_atk-s05_13a4:3231_0	Tattha iti āhu eketi ekacce samaṇabrāhmaṇā evaṃ kathenti. Tesaṃ vaco arahataṃ saddahānoti	3231	
PA_atk-s05_13a4:3231_1	tassa kira kulūpakā ucchedavādino naggasamaṇakā. Te taṃ paccekabodhiñāṇassa upanissayasampannampi	3231	
PA_atk-s05_13a4:3231_2	sattaṃ ucchedavādaṃ gaṇhāpesuṃ. So tehi saṃsaggena “kusalākusalaṃ natthī”ti gahetvā	3231	
PA_atk-s05_13a4:3231_3	sakuṇe māreti. Evaṃ mahāsāvajjā esā asappurisasevanā nāma. Teyeva ayaṃ “arahanto”ti maññamāno evamāha.	3231	
PA_atk-s05_13a4:3232	Taṃ sutvā mahāsatto “tasseva paralokassa atthibhāvaṃ kathessāmī”ti pāsayaṭṭhiyaṃ adhosiro olambamānova imaṃ gāthamāha –	323	
PA_atk-s05_13a4:3234	“Cando ca suriyo ca ubho sudassanā, gacchanti obhāsayamantalikkhe;	323	
PA_atk-s05_13a4:3235	Imassa lokassa parassa vā te, kathaṃ nu te āhu manussaloke”ti.	323	
PA_atk-s05_13a4:3236_0	Tattha imassāti kiṃ nu te imassa lokassa santi, udāhu paralokassāti. Bhummatthe vā	3236	
PA_atk-s05_13a4:3236_1	etaṃ sāmivacanaṃ. Kathaṃ nu teti etesu vimānesu candimasūriyadevaputte kathaṃ nu	3236	
PA_atk-s05_13a4:3236_2	kathenti, kiṃ atthīti kathenti, udāhu natthīti, kiṃ vā devā, udāhu manussāti?	3236	
PA_atk-s05_13a4:3237	Luddaputto gāthamāha –	323	
PA_atk-s05_13a4:3239	“Cando ca suriyo ca ubho sudassanā, gacchanti obhāsayamantalikkhe;	323	
PA_atk-s05_13a4:3240	Parassa lokassa na te imassa, devāti te āhu manussaloke”ti.	324	
PA_atk-s05_13a4:3241	Atha naṃ mahāsatto āha –	324	
PA_atk-s05_13a4:3243	“Ettheva te nīhatā hīnavādā, ahetukā ye na vadanti kammaṃ;	324	
PA_atk-s05_13a4:3244	Tathā phalaṃ sukatadukkaṭānaṃ, dattupaññattaṃ ye ca vadanti dāna”nti.	324	
PA_atk-s05_13a4:3245_0	Tattha ettheva te nihatā hīnavādāti sace candimasūriyā devaloke ṭhitā, na manussaloke,	3245	
PA_atk-s05_13a4:3245_1	sace ca te devā, na manussā, ettheva ettake byākaraṇe te tava kulūpakā hīnavādā nīhatā	3245	
PA_atk-s05_13a4:3245_2	honti. Ahetukā “visuddhiyā vā saṃkilesassa vā hetubhūtaṃ kammaṃ natthī”ti evaṃvādā.	3245	
PA_atk-s05_13a4:3245_3	Dattupaññattanti ye ca dānaṃ “bālakehi paññatta”nti vadanti.	3245	
PA_atk-s05_13a4:3246	So mahāsatte kathente sallakkhetvā gāthādvayamāha –	324	
PA_atk-s05_13a4:3248	“Addhā hi saccaṃ vacanaṃ tavedaṃ, kathañhi dānaṃ aphalaṃ bhaveyya;	324	
PA_atk-s05_13a4:3249	Tathā phalaṃ sukatadukkaṭānaṃ, dattupaññattañca kathaṃ bhaveyya.	324	
PA_atk-s05_13a4:3251	“Kathaṃkaro kintikaro kimācaraṃ, kiṃ sevamāno kena tapoguṇena;	325	
PA_atk-s05_13a4:3252	Akkhāhi me morarājetamatthaṃ, yathā ahaṃ no nirayaṃ pateyya”nti.	325	
PA_atk-s05_13a4:3253_0	Tattha dattupaññattañcāti dānañca dattupaññattaṃ nāma kathaṃ bhaveyyāti attho. Kathaṃkaroti	3253	
PA_atk-s05_13a4:3253_1	katarakammaṃ karonto. Kintikaroti kena kāraṇena karonto ahaṃ nirayaṃ na gaccheyyaṃ.	3253	
PA_atk-s05_13a4:3253_2	Itarāni tasseva vevacanāni.	3253	
PA_atk-s05_13a4:3254_0	Taṃ sutvā mahāsatto “sacāhaṃ imaṃ pañhaṃ na kathessāmi, manussaloko tuccho viya kato	3254	
PA_atk-s05_13a4:3254_1	bhavissati, tathevassa dhammikānaṃ samaṇabrāhmaṇānaṃ atthibhāvaṃ kathessāmī”ti cintetvā dve gāthā abhāsi –	3254	
PA_atk-s05_13a4:3256	“Ye keci atthi samaṇā pathabyā, kāsāyavatthā anagāriyā te;	325	
PA_atk-s05_13a4:3257	Pātova piṇḍāya caranti kāle, vikālacariyā viratā hi santo.	325	
PA_atk-s05_13a4:3259	“Te tattha kālenupasaṅkamitvā, pucchāhi yaṃ te manaso piyaṃ siyā;	325	
PA_atk-s05_13a4:3260	Te te pavakkhanti yathāpajānaṃ, imassa lokassa parassa cattha”nti.	326	
PA_atk-s05_13a4:3261_0	Tattha santoti santapāpā paṇḍitā paccekabuddhā. Yathāpajānanti te tuyhaṃ attano pajānananiyāmena	3261	
PA_atk-s05_13a4:3261_1	vakkhanti, kaṅkhaṃ te chinditvā kathessanti. Imassa lokassa parassa catthanti iminā	3261	
PA_atk-s05_13a4:3261_2	nāma kammena manussaloke nibbattanti, iminā devaloke, iminā nirayādīsūti evaṃ imassa	3261	
PA_atk-s05_13a4:3261_3	ca parassa ca lokassa atthaṃ ācikkhissanti, te pucchāti.	3261	
PA_atk-s05_13a4:3262_0	Evañca pana vatvā nirayabhayena tajjesi. So pana pūritapāramī paccekabodhisatto sūriyarasmisamphassaṃ	3262	
PA_atk-s05_13a4:3262_1	oloketvā ṭhitaṃ pariṇatapadumaṃ viya paripākagatañāṇo vicarati. So tassa dhammakathaṃ	3262	
PA_atk-s05_13a4:3262_2	suṇanto ṭhitapadeneva ṭhito saṅkhāre pariggaṇhitvā tilakkhaṇaṃ sammasanto paccekabodhiñāṇaṃ	3262	
PA_atk-s05_13a4:3262_3	paṭivijjhi. Tassa paṭivedho ca mahāsattassa pāsato mokkho ca ekakkhaṇeyeva ahosi.	3262	
PA_atk-s05_13a4:3262_4	Paccekabuddho sabbakilese padāletvā bhavapariyante ṭhitova udānaṃ udānanto gāthamāha –	3262	
PA_atk-s05_13a4:3264	“Tacaṃva jiṇṇaṃ urago purāṇaṃ, paṇḍūpalāsaṃ harito dumova;	326	
PA_atk-s05_13a4:3265	Esappahīno mama luddabhāvo, jahāmahaṃ luddakabhāvamajjā”ti.	326	
PA_atk-s05_13a4:3266_0	Tassattho – yathā jiṇṇaṃ purāṇaṃ tacaṃ urago jahati, yathā ca harito sampajjamānanīlapatto	3266	
PA_atk-s05_13a4:3266_1	dumo katthaci ṭhitaṃ paṇḍupalāsaṃ jahati, evaṃ ahampi ajja luddabhāvaṃ dāruṇabhāvaṃ	3266	
PA_atk-s05_13a4:3266_2	jahitvā ṭhito, so dāni esa pahīno mama luddabhāvo, sādhu vata jahāmahaṃ luddakabhāvamajjāti.	3266	
PA_atk-s05_13a4:3266_3	Jahāmahanti pajahiṃ ahanti attho.	3266	
PA_atk-s05_13a4:3267_0	So imaṃ udānaṃ udānetvā “ahaṃ tāva sabbakilesabandhanehi mutto, nivesane pana me	3267	
PA_atk-s05_13a4:3267_1	bandhitvā ṭhapitā bahū sakuṇā atthi, te kathaṃ mocessāmī”ti cintetvā mahāsattaṃ pucchi	3267	
PA_atk-s05_13a4:3267_2	– “morarāja, nivesane me bahū sakuṇā baddhā atthi, te kathaṃ mocessāmī”ti? Paccekabuddhatopi	3267	
PA_atk-s05_13a4:3267_3	sabbaññubodhisattānaññeva upāyapariggahañāṇaṃ mahantataraṃ hoti, tena naṃ āha “yaṃ	3267	
PA_atk-s05_13a4:3267_4	vo maggena kilese khaṇḍetvā paccekabodhiñāṇaṃ paṭividdhaṃ, taṃ ārabbha saccakiriyaṃ	3267	
PA_atk-s05_13a4:3267_5	karotha, sakalajambudīpe bandhanagato satto nāma na bhavissatī”ti. So bodhisattena	3267	
PA_atk-s05_13a4:3267_6	dinnanayadvāre ṭhatvā saccakiriyaṃ karonto gāthamāha –	3267	
PA_atk-s05_13a4:3269	“Ye cāpi me sakuṇā atthi baddhā, satāninekāni nivesanasmiṃ;	326	
PA_atk-s05_13a4:3270	Tesampahaṃ jīvitamajja dammi, mokkhañca te pattā sakaṃ niketa”nti.	327	
PA_atk-s05_13a4:3271_0	Tattha mokkhañca te pattāti svāhaṃ mokkhaṃ patto paccekabodhiñāṇaṃ paṭivijjhitvā	3271	
PA_atk-s05_13a4:3271_1	ṭhito, te satte jīvitadānena anukampāmi, etena saccena. Sakaṃ niketanti sabbepi te	3271	
PA_atk-s05_13a4:3271_2	sattā attano attano vasanaṭṭhānaṃ gacchantūti vadati.	3271	
PA_atk-s05_13a4:3272_0	Athassa saccakiriyāsamakālameva sabbe bandhanā muccitvā tuṭṭhiravaṃ ravantā sakaṭṭhānameva	3272	
PA_atk-s05_13a4:3272_1	agamiṃsu. Tasmiṃ khaṇe tesaṃ tesaṃ gehesu biḷāle ādiṃ katvā sakalajambudīpe bandhanagato	3272	
PA_atk-s05_13a4:3272_2	satto nāma nāhosi. Paccekabuddho hatthaṃ ukkhipitvā sīsaṃ parāmasi. Tāvadeva gihiliṅgaṃ	3272	
PA_atk-s05_13a4:3272_3	antaradhāyi, pabbajitaliṅgaṃ pāturahosi. So saṭṭhivassikatthero viya ākappasampanno	3272	
PA_atk-s05_13a4:3272_4	aṭṭhaparikkhāradharo hutvā “tvameva mama patiṭṭhā ahosī”ti morarājassa añjaliṃ paggayha	3272	
PA_atk-s05_13a4:3272_5	padakkhiṇaṃ katvā ākāse uppatitvā nandamūlakapabbhāraṃ agamāsi. Morarājāpi yaṭṭhiaggato	3272	
PA_atk-s05_13a4:3272_6	uppatitvā gocaraṃ gahetvā attano vasanaṭṭhānaṃ gato. Idāni luddassa satta vassāni	3272	
PA_atk-s05_13a4:3272_7	pāsahatthassa caritvāpi morarājānaṃ nissāya dukkhā muttabhāvaṃ pakāsento satthā osānagāthamāha –	3272	
PA_atk-s05_13a4:3274	“Luddo carī pāsahattho araññe, bādhetu morādhipatiṃ yasassiṃ;	327	
PA_atk-s05_13a4:3275	Bandhitvā morādhipatiṃ yasassiṃ, dukkhā sa pamucci yathāhaṃ pamutto”ti.	327	
PA_atk-s05_13a4:3276_0	Tattha bādhetūti māretuṃ, ayameva vā pāṭho. Bandhitvāti bandhitvā ṭhitassa dhammakathaṃ	3276	
PA_atk-s05_13a4:3276_1	sutvā paṭiladdhasaṃvego hutvāti attho. Yathāhanti yathā ahaṃ sayambhuñāṇena mutto,	3276	
PA_atk-s05_13a4:3276_2	evameva sopi muttoti.	3276	
PA_atk-s05_13a4:3277	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahattaṃ pāpuṇi. Tadā morarājā ahameva ahosinti.	327	
PA_atk-s05_13a4:3278	Mahāmorajātakavaṇṇanā aṭṭhamā.	327	
PA_atk-s05_13a4:3280	[492] 9. Tacchasūkarajātakavaṇṇanā	328	
PA_atk-s05_13a4:3281_0	Yadesamānā vicarimhāti idaṃ satthā jetavane viharanto dve mahallakatthere ārabbha	3281	
PA_atk-s05_13a4:3281_1	kathesi. Mahākosalo kira rañño bimbisārassa dhītaraṃ dento dhītu nhānīyamūlatthāya	3281	
PA_atk-s05_13a4:3281_2	kāsigāmaṃ adāsi. Pasenadi rājā ajātasattunā pitari mārite taṃ gāmaṃ acchindi. Tesu	3281	
PA_atk-s05_13a4:3281_3	tassatthāya yujjhantesu paṭhamaṃ ajātasattussa jayo ahosi. Kosalarājā parājayappatto	3281	
PA_atk-s05_13a4:3281_4	amacce pucchi “kena nu kho upāyena ajātasattuṃ gaṇheyyāmā”ti. Mahārāja, bhikkhū nāma	3281	
PA_atk-s05_13a4:3281_5	mantakusalā honti, carapurise pesetvā vihāre bhikkhūnaṃ kathaṃ pariggaṇhituṃ vaṭṭatīti.	3281	
PA_atk-s05_13a4:3281_6	Rājā “sādhū”ti paṭissuṇitvā “etha, tumhe vihāraṃ gantvā paṭicchannā hutvā bhadantānaṃ	3281	
PA_atk-s05_13a4:3281_7	kathaṃ pariggaṇhathā”ti carapurise payojesi. Jetavanepi bahū rājapurisā pabbajitā	3281	
PA_atk-s05_13a4:3281_8	honti. Tesu dve mahallakattherā vihārapaccante paṇṇasālāyaṃ vasanti, eko dhanuggahatissatthero	3281	
PA_atk-s05_13a4:3281_9	nāma, eko mantidattatthero nāma. Te sabbarattiṃ supitvā paccūsakāle pabujjhiṃsu.	3281	
PA_atk-s05_13a4:3282_0	Tesu dhanuggahatissatthero aggiṃ jāletvā āha “bhante, mantidattattherā”ti. “Kiṃ bhante”ti.	3282	
PA_atk-s05_13a4:3282_1	“Niddāyatha tumhe”ti. “Na niddāyāmi, kiṃ kātabba”nti? “Bhante, lālako vatāyaṃ kosalarājā	3282	
PA_atk-s05_13a4:3282_2	cāṭimattabhojanameva bhuñjituṃ jānātī”ti. “Atha kiṃ bhante”ti. “Attano kucchimhi	3282	
PA_atk-s05_13a4:3282_3	pāṇakamattena ajātasattunā parājito rājā”ti. “Kinti pana bhante kātuṃ vaṭṭatī”ti?	3282	
PA_atk-s05_13a4:3282_4	“Bhante, mantidattatthera yuddhaṃ nāma sakaṭabyūhacakkabyūhapadumabyūhavasena tividhaṃ.	3282	
PA_atk-s05_13a4:3282_5	Tesu bhāgineyyaṃ ajātasattuṃ gaṇhantena sakaṭabyūhaṃ katvā gaṇhituṃ vaṭṭati, asukasmiṃ	3282	
PA_atk-s05_13a4:3282_6	nāma pabbatakaṇṇe dvīsu passesu sūrapurise ṭhapetvā purato balaṃ dassetvā anto paviṭṭhabhāvaṃ	3282	
PA_atk-s05_13a4:3282_7	ñatvā naditvā vaggitvā kumine paviṭṭhamacchaṃ viya antomuṭṭhiyaṃ katvāva naṃ gahetuṃ sakkā”ti.	3282	
PA_atk-s05_13a4:3283_0	Payojitapurisā taṃ kathaṃ sutvā rañño ārocesuṃ. Rājā mahatiyā senāya gantvā tathā	3283	
PA_atk-s05_13a4:3283_1	katvā ajātasattuṃ gahetvā saṅkhalikabandhanena bandhitvā katipāhaṃ nimmadaṃ katvā	3283	
PA_atk-s05_13a4:3283_2	“puna evarūpaṃ mā karī”ti assāsetvā mocetvā dhītaraṃ vajirakumāriṃ nāma tassa datvā	3283	
PA_atk-s05_13a4:3283_3	mahantena parivārena vissajjesi. “Kosalaraññā dhanuggahatissattherassa saṃvidhānena	3283	
PA_atk-s05_13a4:3283_4	ajātasattu gahito”ti bhikkhūnaṃ antare kathā samuṭṭhahi, dhammasabhāyampi tameva	3283	
PA_atk-s05_13a4:3283_5	kathaṃ samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti	3283	
PA_atk-s05_13a4:3283_6	pucchitvā “imāya nāmā”ti vutte “na, bhikkhave, idāneva, pubbepi dhanuggahatisso yuddhasaṃvidhāne	3283	
PA_atk-s05_13a4:3283_7	chekoyevā”ti vatvā atītaṃ āhari.	3283	
PA_atk-s05_13a4:3284_0	Atīte bārāṇasinagarassa dvāragāmavāsī eko vaḍḍhakī dāruatthāya araññaṃ gantvā āvāṭe	3284	
PA_atk-s05_13a4:3284_1	patitaṃ ekaṃ sūkarapotakaṃ disvā ānetvā “tacchasūkaro”tissa nāmaṃ katvā posesi. So	3284	
PA_atk-s05_13a4:3284_2	tassa upakārako ahosi. Tuṇḍena rukkhe parivattetvā deti, dāṭhāya veṭhetvā kāḷasuttaṃ	3284	
PA_atk-s05_13a4:3284_3	kaḍḍhati, mukhena ḍaṃsitvā vāsinikhādanamuggare āharati. So vuḍḍhippatto mahābalo	3284	
PA_atk-s05_13a4:3284_4	mahāsarīro ahosi. Atha vaḍḍhakī tasmiṃ puttapemaṃ paccupaṭṭhāpetvā “imaṃ idha vasantaṃ	3284	
PA_atk-s05_13a4:3284_5	kocideva hiṃseyyā”ti araññe vissajjesi. So cintesi “ahaṃ imasmiṃ araññe ekakova vasituṃ	3284	
PA_atk-s05_13a4:3284_6	na sakkhissāmi, ñātake pariyesitvā tehi parivuto vasissāmī”ti. So vanaghaṭāya sūkare	3284	
PA_atk-s05_13a4:3284_7	pariyesanto bahū sūkare disvā tussitvā tisso gāthā abhāsi –	3284	
PA_atk-s05_13a4:3286	“Yadesamānā vicarimha, pabbatāni vanāni ca;	328	
PA_atk-s05_13a4:3287	Anvesaṃ vicariṃ ñātī, teme adhigatā mayā.	328	
PA_atk-s05_13a4:3289	“Bahuñcidaṃ mūlaphalaṃ, bhakkho cāyaṃ anappako;	328	
PA_atk-s05_13a4:3290	Rammā cimā girīnajjo, phāsuvāso bhavissati.	329	
PA_atk-s05_13a4:3292	“Idhevāhaṃ vasissāmi, saha sabbehi ñātibhi;	329	
PA_atk-s05_13a4:3293	Appossukko nirāsaṅkī, asoko akutobhayo”ti.	329	
PA_atk-s05_13a4:3294_0	Tattha yadesamānāti yaṃ ñātigaṇaṃ pariyesantā mayaṃ vicarimha. Anvesanti ciraṃ vata	3294	
PA_atk-s05_13a4:3294_1	anvesanto vicariṃ. Temeti te ime. Bhakkhoti sveva vanamūlaphalasaṅkhāto bhakkho.	3294	
PA_atk-s05_13a4:3294_2	Appossukkoti anussukko hutvā.	3294	
PA_atk-s05_13a4:3295	Sūkarā tassa vacanaṃ sutvā catutthaṃ gāthamāhaṃsu –	329	
PA_atk-s05_13a4:3297	“Aññampi leṇaṃ pariyesa, sattu no idha vijjati;	329	
PA_atk-s05_13a4:3298	So taccha sūkare hanti, idhāgantvā varaṃ vara”nti.	329	
PA_atk-s05_13a4:3299	Tattha tacchāti taṃ nāmenālapanti. Varaṃ varanti sūkare hananto thūlamaṃsaṃ varaṃ varaññeva hanati.	329	
PA_atk-s05_13a4:3300	Ito paraṃ uttānasambandhagāthā pāḷinayena veditabbā –	330	
PA_atk-s05_13a4:3302	“Ko numhākaṃ idha sattu, ko ñātī susamāgate;	330	
PA_atk-s05_13a4:3303	Duppadhaṃse padhaṃseti, taṃ me akkhātha pucchitā.	330	
PA_atk-s05_13a4:3305	“Uddhaggarājī migarājā, balī dāṭhāvudho migo;	330	
PA_atk-s05_13a4:3306	So taccha sūkare hanti, idhāgantvā varaṃ varaṃ.	330	
PA_atk-s05_13a4:3308	“Na no dāṭhā na vijjanti, balaṃ kāye samohitaṃ;	330	
PA_atk-s05_13a4:3309	Sabbe samaggā hutvāna, vasaṃ kāhāma ekakaṃ.	330	
PA_atk-s05_13a4:3311	“Hadayaṅgamaṃ kaṇṇasukhaṃ, vācaṃ bhāsasi tacchaka;	331	
PA_atk-s05_13a4:3312	Yopi yuddhe palāyeyya, tampi pacchā hanāmase”ti.	331	
PA_atk-s05_13a4:3313_0	Tattha ko numhākanti ahaṃ tumhe disvāva “ime sūkarā appamaṃsalohitā, bhayena nesaṃ	3313	
PA_atk-s05_13a4:3313_1	bhavitabba”nti cintesiṃ, tasmā me ācikkhatha, ko nu amhākaṃ idha sattu. Uddhaggarājīti	3313	
PA_atk-s05_13a4:3313_2	uddhaggāhi sarīrarājīhi samannāgato. Byagghaṃ sandhāyevamāhaṃsu. Yopīti yo amhākaṃ	3313	
PA_atk-s05_13a4:3313_3	antare ekopi palāyissati, tampi mayaṃ pacchā hanissāmāti.	3313	
PA_atk-s05_13a4:3314_0	Tacchasūkaro sabbe sūkare ekacitte katvā pucchi “kāya velāya byaggho āgamissatī”ti.	3314	
PA_atk-s05_13a4:3314_1	Ajja pātova ekaṃ gahetvā gato, sve pātova āgamissatīti. So yuddhakusalo “imasmiṃ	3314	
PA_atk-s05_13a4:3314_2	ṭhāne ṭhitena sakkā jetu”nti bhūmisīsaṃ pajānāti, tasmā ekaṃ padesaṃ sallakkhetvā	3314	
PA_atk-s05_13a4:3314_3	rattimeva sūkare gocaraṃ gāhāpetvā balavapaccūsato paṭṭhāya “yuddhaṃ nāma sakaṭabyūhādivasena	3314	
PA_atk-s05_13a4:3314_4	tividhaṃ hotī”ti vatvā padumabyūhaṃ saṃvidahati. Majjhe ṭhāne khīrapivake sūkarapotake	3314	
PA_atk-s05_13a4:3314_5	ṭhapesi. Te parivāretvā tesaṃ mātaro, tā parivāretvā vañjhā sūkariyo, tāsaṃ anantarā	3314	
PA_atk-s05_13a4:3314_6	sūkarapotake, tesaṃ anantarā makuladāṭhe taruṇasūkare, tesaṃ anantarā mahādāṭhe,	3314	
PA_atk-s05_13a4:3314_7	tesaṃ anantarā jiṇṇasūkare, tato tattha tattha dasavaggaṃ vīsativaggaṃ tiṃsavaggañca	3314	
PA_atk-s05_13a4:3314_8	katvā balagumbaṃ ṭhapesi. Attano atthāya ekaṃ āvāṭaṃ, byagghassa patanatthāya ekaṃ	3314	
PA_atk-s05_13a4:3314_9	suppasaṇṭhānaṃ pabbhāraṃ katvā khaṇāpesi. Dvinnaṃ āvāṭānaṃ antare attano vasanatthāya	3314	
PA_atk-s05_13a4:3314_10	pīṭhakaṃ kāresi. So thāmasampanne yodhasūkare gahetvā tasmiṃ tasmiṃ ṭhāne sūkare	33141	
PA_atk-s05_13a4:3314_11	assāsento vicari. Tassevaṃ karontasseva sūriyo uggacchati.	33141	
PA_atk-s05_13a4:3315_0	Atha byaggharājā kūṭajaṭilassa assamapadā nikkhamitvā pabbatatale aṭṭhāsi. Taṃ disvā	3315	
PA_atk-s05_13a4:3315_1	sūkarā “āgato no bhante verī”ti vadiṃsu. Mā bhāyatha, yaṃ yaṃ esa karoti, taṃ sabbaṃ	3315	
PA_atk-s05_13a4:3315_2	sarikkhā hutvā karothāti. Byaggho sarīraṃ vidhunitvā osakkanto viya passāvamakāsi,	3315	
PA_atk-s05_13a4:3315_3	sūkarāpi tatheva kariṃsu. Byaggho sūkare oloketvā mahānadaṃ nadi, tepi tatheva kariṃsu.	3315	
PA_atk-s05_13a4:3315_4	So tesaṃ kiriyaṃ disvā cintesi “na ime pubbasadisā, ajja mayhaṃ paṭisattuno hutvā	3315	
PA_atk-s05_13a4:3315_5	vaggavaggā ṭhitā, saṃvidahako nesaṃ senānāyakopi atthi, ajja mayā etesaṃ santikaṃ	3315	
PA_atk-s05_13a4:3315_6	gantuṃ na vaṭṭatī”ti maraṇabhayatajjito nivattitvā kūṭajaṭilassa santikaṃ gato. Atha	3315	
PA_atk-s05_13a4:3315_7	naṃ so tucchahatthaṃ disvā navamaṃ gāthamāha –	3315	
PA_atk-s05_13a4:3317	“Pāṇātipātā virato nu ajja, abhayaṃ nu te sabbabhūtesu dinnaṃ;	331	
PA_atk-s05_13a4:3318	Dāṭhā nu te migavadhāya na santi, yo saṅghapatto kapaṇova jhāyasī”ti.	331	
PA_atk-s05_13a4:3319	Tattha saṅghapattoti yo tvaṃ sūkarasaṅghapatto hutvā kiñci gocaraṃ alabhitvā kapaṇo viya jhāyasīti.	331	
PA_atk-s05_13a4:3320	Atha byaggho tisso gāthā abhāsi –	332	
PA_atk-s05_13a4:3322	“Na me dāṭhā na vijjanti, balaṃ kāye samohitaṃ;	332	
PA_atk-s05_13a4:3323	Ñātī ca disvāna sāmaggī ekato, tasmā ca jhāyāmi vanamhi ekako.	332	
PA_atk-s05_13a4:3325	“Imassudaṃ yanti disodisaṃ pure, bhayaṭṭitā leṇagavesino puthu;	332	
PA_atk-s05_13a4:3326	Te dāni saṅgamma vasanti ekato, yatthaṭṭhitā duppasahajja te mayā.	332	
PA_atk-s05_13a4:3328	“Pariṇāyakasampannā, sahitā ekavādino;	332	
PA_atk-s05_13a4:3329	Te maṃ samaggā hiṃseyyuṃ, tasmā nesaṃ na patthaye”ti.	332	
PA_atk-s05_13a4:3330_0	Tattha sāmaggī ekatoti sahitā hutvā ekato ṭhite. Imassudanti ime sudaṃ mayā akkhīni	3330	
PA_atk-s05_13a4:3330_1	ummīletvā olokitamattāva pubbe disodisaṃ gacchanti. Puthūti visuṃ visuṃ. Yatthaṭṭhitāti	3330	
PA_atk-s05_13a4:3330_2	yasmiṃ bhūmibhāge ṭhitā. Pariṇāyakasampannāti senānāyakena sampannā. Tasmā nesaṃ	3330	
PA_atk-s05_13a4:3330_3	na patthayeti tena kāraṇena etesaṃ na patthemi.	3330	
PA_atk-s05_13a4:3331	Taṃ sutvā kūṭajaṭilo tassa ussāhaṃ janayanto gāthamāha –	333	
PA_atk-s05_13a4:3333	“Ekova indo asure jināti, ekova seno hanti dije pasayha;	333	
PA_atk-s05_13a4:3334	Ekova byaggho migasaṅghapatto, varaṃ varaṃ hanti balañhi tādisa”nti.	333	
PA_atk-s05_13a4:3335	Tattha migasaṅghapattoti migagaṇapatto hutvā varaṃ varaṃ migaṃ hanti. Balañhi tādisanti tādisañhi tassa balaṃ.	333	
PA_atk-s05_13a4:3336	Atha byaggho gāthamāha –	333	
PA_atk-s05_13a4:3338	“Na heva indo na seno, napi byaggho migādhipo;	333	
PA_atk-s05_13a4:3339	Samagge sahite ñātī, na byagghe kurute vase”ti.	333	
PA_atk-s05_13a4:3340	Tattha byaggheti byagghasadise hutvā sarīravidhūnanādīni katvā ṭhite vase na kurute, attano vase vattāpetuṃ na sakkotīti attho.	334	
PA_atk-s05_13a4:3341	Puna jaṭilo taṃ ussāhento dve gāthā abhāsi –	334	
PA_atk-s05_13a4:3343	“Kumbhīlakā sakuṇakā, saṅghino gaṇacārino;	334	
PA_atk-s05_13a4:3344	Sammodamānā ekajjhaṃ, uppatanti ḍayanti ca.	334	
PA_atk-s05_13a4:3346	“Tesañca ḍayamānānaṃ, ekettha apasakkati;	334	
PA_atk-s05_13a4:3347	Tañca seno nitāḷeti, veyyagghiyeva sā gatī”ti.	334	
PA_atk-s05_13a4:3348_0	Tattha kumbhīlakāti evaṃnāmakā khuddakasakuṇā. Uppatantīti gocaraṃ carantā uppatanti.	3348	
PA_atk-s05_13a4:3348_1	Ḍayanti cāti gocaraṃ gahetvā ākāsena gacchanti. Ekettha apasakkatīti eko etesu osakkitvā	3348	
PA_atk-s05_13a4:3348_2	vā ekapassena vā visuṃ gacchati. Nitāḷetīti paharitvā gaṇhāti. Veyyagghiyeva sā gatīti	3348	
PA_atk-s05_13a4:3348_3	byagghānaṃ esāti veyyagghi, samaggānaṃ gacchantānampi esā evarūpā gati byagghānaṃ	3348	
PA_atk-s05_13a4:3348_4	gatiyeva nāma hoti. Na hi sakkā sabbehi ekatova gantuṃ, tasmā yo evaṃ tattha eko	3348	
PA_atk-s05_13a4:3348_5	gacchati, taṃ gaṇhāti.	3348	
PA_atk-s05_13a4:3349_0	Evañca pana vatvā “byaggharāja tvaṃ attano balaṃ na jānāsi, mā bhāyi, kevalaṃ tvaṃ	3349	
PA_atk-s05_13a4:3349_1	naditvā pakkhanda, dve ekato gacchantā nāma na bhavissantī”ti ussāhesi. So tathā	3349	
PA_atk-s05_13a4:3349_2	akāsi. Tamatthaṃ pakāsento satthā āha –	3349	
PA_atk-s05_13a4:3351	“Ussāhito jaṭilena, luddenāmisacakkhunā;	335	
PA_atk-s05_13a4:3352	Dāṭhī dāṭhīsu pakkhanti, maññamāno yathā pure”ti.	335	
PA_atk-s05_13a4:3353	Tattha dāṭhīti sayaṃ dāṭhāvudho itaresu dāṭhāvudhesu pakkhandi. Yathā pureti yathā pubbe maññati, tatheva maññamāno.	335	
PA_atk-s05_13a4:3354_0	So kira gantvā pabbatatale tāva aṭṭhāsi. Sūkarā “punāgato sāmi, coro”ti tacchassa	3354	
PA_atk-s05_13a4:3354_1	ārocesuṃ. So “mā bhāyathā”ti te assāsetvā uṭṭhāya dvinnaṃ āvāṭānaṃ antare pīṭhakāya	3354	
PA_atk-s05_13a4:3354_2	aṭṭhāsi. Byaggho vegaṃ janetvā tacchasūkaraṃ sandhāya pakkhandi. Tacchasūkaro parivattitvā	3354	
PA_atk-s05_13a4:3354_3	pacchāmukho purimaāvāṭe pati. Byaggho ca vegaṃ sandhāretuṃ asakkonto gantvā suppapabbhāre	3354	
PA_atk-s05_13a4:3354_4	āvāṭe patitvā puñjakitova aṭṭhāsi. Tacchasūkaro vegena uṭṭhāya tassa antarasatthimhi	3354	
PA_atk-s05_13a4:3354_5	dāṭhaṃ otāretvā yāva hadayā phāletvā maṃsaṃ khāditvā mukhena ḍaṃsitvā bahiāvāṭe pātetvā	3354	
PA_atk-s05_13a4:3354_6	“gaṇhathimaṃ dāsa”nti āha. Paṭhamāgatā ekavārameva tuṇḍotāraṇamattaṃ labhiṃsu, pacchā	3354	
PA_atk-s05_13a4:3354_7	āgatā alabhitvā “byagghamaṃsaṃ nāma kīdisa”nti vadiṃsu. Tacchasūkaro āvāṭā uttaritvā	3354	
PA_atk-s05_13a4:3354_8	sūkare oloketvā “kiṃ nu kho na tussathā”ti āha. “Sāmi, eko tāva byaggho gahito, añño	3354	
PA_atk-s05_13a4:3354_9	paneko dasabyagghagghanako atthī”ti? “Ko nāmeso”ti? “Byagghena ābhatābhatamaṃsaṃ	3354	
PA_atk-s05_13a4:3354_10	khādako kūṭajaṭilo”ti. “Tena hi etha, gaṇhissāma na”nti tehi saddhiṃ vegena pakkhandi.	33541	
PA_atk-s05_13a4:3355_0	Jaṭilo “byaggho cirāyatī”ti tassa āgamanamaggaṃ olokento bahū sūkare āgacchante disvā	3355	
PA_atk-s05_13a4:3355_1	“ime byagghaṃ māretvā mama māraṇatthāya āgacchanti maññe”ti palāyitvā ekaṃ udumbararukkhaṃ	3355	
PA_atk-s05_13a4:3355_2	abhiruhi. Sūkarā “esa rukkhaṃ āruḷho”ti vadiṃsu. “Kiṃ rukkha”nti. “Udumbararukkha”nti.	3355	
PA_atk-s05_13a4:3355_3	“Tena hi mā cintayittha, idāni naṃ gaṇhissāmā”ti taruṇasūkare pakkositvā rukkhamūlatā	3355	
PA_atk-s05_13a4:3355_4	paṃsuṃ apabyūhāpesi, sūkarīhi mukhapūraṃ udakaṃ āharāpesi, mahādāṭhasūkarehi samantā	3355	
PA_atk-s05_13a4:3355_5	mūlāni chindāpesi. Ekaṃ ujukaṃ otiṇṇamūlameva aṭṭhāsi. Tato sesasūkare “tumhe apethā”ti	3355	
PA_atk-s05_13a4:3355_6	ussāretvā jaṇṇukehi patiṭṭhahitvā dāṭhāya mūlaṃ pahari, pharasunā pahaṭaṃ viya chijjitvā	3355	
PA_atk-s05_13a4:3355_7	gataṃ. Rukkho parivattitvā pati. Taṃ kūṭajaṭilaṃ patantameva sampaṭicchitvā maṃsaṃ	3355	
PA_atk-s05_13a4:3355_8	bhakkhesuṃ. Taṃ acchariyaṃ disvā rukkhadevatā gāthamāha –	3355	
PA_atk-s05_13a4:3357	“Sādhu sambahulā ñātī, api rukkhā araññajā;	335	
PA_atk-s05_13a4:3358	Sūkarehi samaggehi, byaggho ekāyane hato”ti.	335	
PA_atk-s05_13a4:3359	Tattha ekāyane hatoti ekagamanasmiṃyeva hato.	335	
PA_atk-s05_13a4:3360	Ubhinnaṃ pana nesaṃ hatabhāvaṃ pakāsento satthā itaraṃ gāthamāha –	336	
PA_atk-s05_13a4:3362	“Brāhmaṇañceva byagghañca, ubho hantvāna sūkarā;	336	
PA_atk-s05_13a4:3363	Ānandino pamuditā, mahānādaṃ panādisu”nti.	336	
PA_atk-s05_13a4:3364_0	Puna tacchasūkaro te pucchi “aññepi vo amittā atthī”ti? Sūkarā “natthi, sāmī”ti vatvā	3364	
PA_atk-s05_13a4:3364_1	“taṃ abhisiñcitvā rājānaṃ karissāmā”ti udakaṃ pariyesantā jaṭilassa pānīyasaṅkhaṃ	3364	
PA_atk-s05_13a4:3364_2	disvā taṃ dakkhiṇāvaṭṭaṃ saṅkharatanaṃ pūretvā udakaṃ abhiharitvā tacchasūkaraṃ udumbararukkhamūleyeva	3364	
PA_atk-s05_13a4:3364_3	abhisiñciṃsu. Abhisekaudakaṃ āsittaṃ, sūkarimevassa aggamahesiṃ kariṃsu. Tato paṭṭhāya	3364	
PA_atk-s05_13a4:3364_4	udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṃ pavattaṃ. Tampi	3364	
PA_atk-s05_13a4:3364_5	atthaṃ pakāsento satthā osānagāthamāha –	3364	
PA_atk-s05_13a4:3366	“Te su udumbaramūlasmiṃ, sūkarā susamāgatā;	336	
PA_atk-s05_13a4:3367	Tacchakaṃ abhisiñciṃsu, tvaṃ no rājāsi issaro”ti.	336	
PA_atk-s05_13a4:3368	Tattha te sūti te sūkarā, su-kāro nipātamattaṃ. Udumbaramūlasminti udumbarassa mūle.	336	
PA_atk-s05_13a4:3369_0	Satthā imaṃ dhammadesanaṃ āharitvā “na, bhikkhave, idāneva, pubbepi dhanuggahatissatthero	3369	
PA_atk-s05_13a4:3369_1	yuddhasaṃvidahane chekoyevā”ti vatvā jātakaṃ samodhānesi – “tadā kūṭajaṭilo devadatto	3369	
PA_atk-s05_13a4:3369_2	ahosi, tacchasūkaro dhanuggahatisso, rukkhadevatā pana ahameva ahosi”nti.	3369	
PA_atk-s05_13a4:3370	Tacchasūkarajātakavaṇṇanā navamā.	337	
PA_atk-s05_13a4:3372	[493] 10. Mahāvāṇijajātakavaṇṇanā	337	
PA_atk-s05_13a4:3373_0	Vāṇijā samitiṃ katvāti idaṃ satthā jetavane viharanto sāvatthivāsino vāṇije ārabbha	3373	
PA_atk-s05_13a4:3373_1	kathesi. Te kira vohāratthāya gacchantā satthu mahādānaṃ datvā saraṇesu ca sīlesu	3373	
PA_atk-s05_13a4:3373_2	ca patiṭṭhāya “bhante, sace arogā āgamissāma, puna tumhākaṃ pāde vandissāmā”ti vatvā	3373	
PA_atk-s05_13a4:3373_3	pañcamattehi sakaṭasatehi nikkhamitvā kantāraṃ patvā maggaṃ asallakkhetvā maggamūḷhā	3373	
PA_atk-s05_13a4:3373_4	nirudake nirāhāre araññe vicarantā ekaṃ nāgapariggahitaṃ nigrodharukkhaṃ disvā sakaṭāni	3373	
PA_atk-s05_13a4:3373_5	mocetvā rukkhamūle nisīdiṃsu. Te tassa udakatintāni viya nīlāni siniddhāni pattāni	3373	
PA_atk-s05_13a4:3373_6	udakapuṇṇā viya ca sākhā disvā cintayiṃsu “imasmiṃ rukkhe udakaṃ sañcarantaṃ viya	3373	
PA_atk-s05_13a4:3373_7	paññāyati, imassa purimasākhaṃ chindāma, pānīyaṃ no dassatī”ti. Atheko rukkhaṃ abhiruhitvā	3373	
PA_atk-s05_13a4:3373_8	sākhaṃ chindi, tato tālakkhandhappamāṇā udakadhārā pavatti. Te tattha nhatvā pivitvā	3373	
PA_atk-s05_13a4:3373_9	ca dakkhiṇasākhaṃ chindiṃsu, tato nānaggarasabhojanaṃ nikkhami. Taṃ bhuñjitvā pacchimasākhaṃ	3373	
PA_atk-s05_13a4:3373_10	chindiṃsu, tato alaṅkataitthiyo nikkhamiṃsu. Tāhi saddhiṃ abhiramitvā uttarasākhaṃ	33731	
PA_atk-s05_13a4:3373_11	chindiṃsu, tato satta ratanāni nikkhamiṃsu. Tāni gahetvā pañca sakaṭasatāni pūretvā	33731	
PA_atk-s05_13a4:3373_12	sāvatthiṃ paccāgantvā dhanaṃ gopetvā gandhamālādihatthā jetavanaṃ gantvā satthāraṃ	33731	
PA_atk-s05_13a4:3373_13	vanditvā pūjetvā ekamantaṃ nisinnā dhammakathaṃ sutvā nimantetvā punadivase mahādānaṃ	33731	
PA_atk-s05_13a4:3373_14	datvā “bhante, imasmiṃ dāne amhākaṃ dhanadāyikāya rukkhadevatāya pattiṃ demā”ti pattiṃ	33731	
PA_atk-s05_13a4:3373_15	adaṃsu. Satthā niṭṭhitabhattakicco “katararukkhadevatāya pattiṃ dethā”ti pucchi.	33731	
PA_atk-s05_13a4:3373_16	Vāṇijā nigrodharukkhe dhanassa laddhākāraṃ tathāgatassārocesuṃ. Satthā “tumhe tāva	33731	
PA_atk-s05_13a4:3373_17	mattaññutāya taṇhāvasikā ahutvā dhanaṃ labhittha, pubbe pana amattaññutāya taṇhāvasikā	33731	
PA_atk-s05_13a4:3373_18	dhanañca jīvitañca vijahiṃsū”ti vatvā tehi yācito atītaṃ āhari.	33731	
PA_atk-s05_13a4:3374	Atīte bārāṇasinagare tadeva pana kantāraṃ sveva nigrodho. Vāṇijā maggamūḷhā hutvā tameva nigrodhaṃ passiṃsu. Tamatthaṃ satthā abhisambuddho hutvā kathento imā gāthā āha –	337	
PA_atk-s05_13a4:3376	“Vāṇijā samitiṃ katvā, nānāraṭṭhato āgatā;	337	
PA_atk-s05_13a4:3377	Dhanāharā pakkamiṃsu, ekaṃ katvāna gāmaṇiṃ.	337	
PA_atk-s05_13a4:3379	“Te taṃ kantāramāgamma, appabhakkhaṃ anodakaṃ;	337	
PA_atk-s05_13a4:3380	Mahānigrodhamaddakkhuṃ, sītacchāyaṃ manoramaṃ.	338	
PA_atk-s05_13a4:3382	“Te ca tattha nisīditvā, tassa rukkhassa chāyayā;	338	
PA_atk-s05_13a4:3383	Vāṇijā samacintesuṃ, bālā mohena pārutā.	338	
PA_atk-s05_13a4:3385	“Allāyate ayaṃ rukkho, api vārīva sandati;	338	
PA_atk-s05_13a4:3386	Iṅghassa purimaṃ sākhaṃ, mayaṃ chindāma vāṇijā.	338	
PA_atk-s05_13a4:3388	“Sā ca chinnāva pagghari, acchaṃ vāriṃ anāvilaṃ;	338	
PA_atk-s05_13a4:3389	Te tattha nhatvā pivitvā, yāvaticchiṃsu vāṇijā.	338	
PA_atk-s05_13a4:3391	“Dutiyaṃ samacintesuṃ, bālā mohena pārutā;	339	
PA_atk-s05_13a4:3392	Iṅghassa dakkhiṇaṃ sākhaṃ, mayaṃ chindāma vāṇijā.	339	
PA_atk-s05_13a4:3394	“Sā ca chinnāva pagghari, sālimaṃsodanaṃ bahuṃ;	339	
PA_atk-s05_13a4:3395	Appodavaṇṇe kummāse, siṅgiṃ vidalasūpiyo.	339	
PA_atk-s05_13a4:3397	“Te tattha bhutvā khāditvā, yāvaticchiṃsu vāṇijā;	339	
PA_atk-s05_13a4:3398	Tatiyaṃ samacintesuṃ, bālā mohena pārutā;	339	
PA_atk-s05_13a4:3399	Iṅghassa pacchimaṃ sākhaṃ, mayaṃ chindāma vāṇijā.	339	
PA_atk-s05_13a4:3401	“Sā ca chinnāva pagghari, nāriyo samalaṅkatā;	340	
PA_atk-s05_13a4:3402	Vicitravatthābharaṇā, āmuttamaṇikuṇḍalā.	340	
PA_atk-s05_13a4:3404	“Api su vāṇijā ekā, nāriyo paṇṇavīsati;	340	
PA_atk-s05_13a4:3405	Samantā parivāriṃsu, tassa rukkhassa chāyayā;	340	
PA_atk-s05_13a4:3406	Te tāhi paricāretvā, yāvaticchiṃsu vāṇijā.	340	
PA_atk-s05_13a4:3408	“Catutthaṃ samacintesuṃ, bālā mohena pārutā;	340	
PA_atk-s05_13a4:3409	Iṅghassa uttaraṃ sākhaṃ, mayaṃ chindāma vāṇijā.	340	
PA_atk-s05_13a4:3411	“Sā ca chinnāva pagghari, muttā veḷuriyā bahū;	341	
PA_atk-s05_13a4:3412	Rajataṃ jātarūpañca, kuttiyo paṭiyāni ca.	341	
PA_atk-s05_13a4:3414	“Kāsikāni ca vatthāni, uddiyāni ca kambalā;	341	
PA_atk-s05_13a4:3415	Te tattha bhāre bandhitvā, yāvaticchiṃsu vāṇijā.	341	
PA_atk-s05_13a4:3417	“Pañcamaṃ samacintesuṃ, bālā mohena pārutā;	341	
PA_atk-s05_13a4:3418	Iṅghassa mūlaṃ chindāma, api bhiyyo labhāmase.	341	
PA_atk-s05_13a4:3420	“Athuṭṭhahi satthavāho, yācamāno katañjalī;	342	
PA_atk-s05_13a4:3421	Nigrodho kiṃ parajjhati, vāṇijā bhaddamatthu te.	342	
PA_atk-s05_13a4:3423	“Vāridā purimā sākhā, annapānañca dakkhiṇā;	342	
PA_atk-s05_13a4:3424	Nāridā pacchimā sākhā, sabbakāme ca uttarā;	342	
PA_atk-s05_13a4:3425	Nigrodho kiṃ parajjhati, vāṇijā bhaddamatthu te.	342	
PA_atk-s05_13a4:3427	“Yassa rukkhassa chāyāya, nisīdeyya sayeyya vā;	342	
PA_atk-s05_13a4:3428	Na tassa sākhaṃ bhañjeyya, mittadubbho hi pāpako.	342	
PA_atk-s05_13a4:3430	“Te ca tassānādiyitvā, ekassa vacanaṃ bahū;	343	
PA_atk-s05_13a4:3431	Nisitāhi kuṭhārīhi, mūlato naṃ upakkamu”nti.	343	
PA_atk-s05_13a4:3432_0	Tattha samitiṃ katvāti bārāṇasiyaṃ samāgamaṃ katvā, bahū ekato hutvāti attho. Pakkamiṃsūti	3432	
PA_atk-s05_13a4:3432_1	pañcahi sakaṭasatehi bārāṇaseyyakaṃ bhaṇḍaṃ ādāya pakkamiṃsu. Gāmaṇinti ekaṃ paññavantataraṃ	3432	
PA_atk-s05_13a4:3432_2	satthavāhaṃ katvā. Chāyayāti chāyāya. Allāyateti udakabharito viya allo hutvā paññāyati.	3432	
PA_atk-s05_13a4:3432_3	Chinnāva paggharīti eko rukkhārohanakusalo abhiruhitvā taṃ chindi, sā chinnamattāva	3432	
PA_atk-s05_13a4:3432_4	paggharīti dasseti. Paratopi eseva nayo.	3432	
PA_atk-s05_13a4:3433_0	Appodavaṇṇe kummāseti appodakapāyāsasadise kummāse. Siṅginti siṅgiverādikaṃ uttaribhaṅgaṃ.	3433	
PA_atk-s05_13a4:3433_1	Vidalasūpiyoti muggasūpādayo. Vāṇijā ekāti ekekassa vāṇijassa yattakā vāṇijā, tesu	3433	
PA_atk-s05_13a4:3433_2	ekekassa ekekāva, satthavāhassa pana santike pañcavīsatīti attho. Parivāriṃsūti parivāresuṃ.	3433	
PA_atk-s05_13a4:3433_3	Tāhi pana saddhiṃyeva nāgānubhāvena sāṇivitānasayanādīni pagghariṃsu.	3433	
PA_atk-s05_13a4:3434_0	Kuttiyoti hatthattharādayo. Paṭiyānicāti uṇṇāmayapaccattharaṇāni. “Setakambalānī”tipi	3434	
PA_atk-s05_13a4:3434_1	vadantiyeva. Uddiyāni ca kambalāti uddiyāni nāma kambalā atthi. Te tattha bhāre bandhitvāti	3434	
PA_atk-s05_13a4:3434_2	yāvatakaṃ icchiṃsu, tāvatakaṃ gahetvā pañca sakaṭasatāni pūretvāti attho. Vāṇijā	3434	
PA_atk-s05_13a4:3434_3	bhaddamatthu teti ekekaṃ vāṇijaṃ ālapanto “bhaddaṃ te atthū”ti āha. Annapānañcāti	3434	
PA_atk-s05_13a4:3434_4	annañca pānañca adāsi. Sabbakāme cāti sabbakāme ca adāsi. Mittadubbho hīti mittānaṃ	3434	
PA_atk-s05_13a4:3434_5	dubbhanapuriso hi pāpako lāmako nāma. Anādiyitvāti tassa vacanaṃ aggahetvā. Upakkamunti	3434	
PA_atk-s05_13a4:3434_6	mohāva chindituṃ ārabhiṃsu.	3434	
PA_atk-s05_13a4:3435_0	Atha ne chindanatthāya rukkhaṃ upagate disvā nāgarājā cintesi “ahaṃ etesaṃ pipāsitānaṃ	3435	
PA_atk-s05_13a4:3435_1	pānīyaṃ dāpesiṃ, tato dibbabhojanaṃ, tato sayanādīni ceva paricārikā ca nāriyo, tato	3435	
PA_atk-s05_13a4:3435_2	pañcasatasakaṭapūraṃ ratanaṃ, idāni panime “rukkhaṃ mūlato chindissāmā’ti vadanti,	3435	
PA_atk-s05_13a4:3435_3	ativiya luddhā ime, ṭhapetvā satthavāhaṃ avasese māretuṃ vaṭṭatī”ti. So “ettakā sannaddhayodhā	3435	
PA_atk-s05_13a4:3435_4	nikkhamantu, ettakā dhanuggahā, ettakā vammino”ti senaṃ vicāresi. Tamatthaṃ pakāsento satthā gāthamāha –	3435	
PA_atk-s05_13a4:3437	“Tato nāgā nikkhamiṃsu, sannaddhā paṇṇavīsati;	343	
PA_atk-s05_13a4:3438	Dhanuggahānaṃ tisatā, chasahassā ca vammino”ti.	343	
PA_atk-s05_13a4:3439	Tattha sannaddhāti suvaṇṇarajatādivammakavacikā. Dhanuggahānaṃ tisatāti meṇḍavisāṇadhanuggahānaṃ tīṇi satāni. vamminoti kheṭakaphalakahatthā chasahassā.	343	
PA_atk-s05_13a4:3441	“Ete hanatha bandhatha, mā vo muñcittha jīvitaṃ;	344	
PA_atk-s05_13a4:3442	Ṭhapetvā satthavāhaṃva, sabbe bhasmaṃ karotha ne”ti. – ayaṃ nāgarājena vuttagāthā;	344	
PA_atk-s05_13a4:3443	Tattha mā vo muñcittha jīvitanti kassaci ekassapi jīvitaṃ mā muñcittha.	344	
PA_atk-s05_13a4:3444_0	Nāgā tathā katvā attharaṇādīni pañcasu sakaṭasatesu āropetvā satthavāhaṃ gahetvā	3444	
PA_atk-s05_13a4:3444_1	sayaṃ tāni sakaṭāni pājentā bārāṇasiṃ gantvā sabbaṃ dhanaṃ tassa gehe paṭisāmetvā	3444	
PA_atk-s05_13a4:3444_2	taṃ āpucchitvā attano nāgabhavanameva gatā. Tamatthaṃ viditvā satthā ovādavasena gāthādvayamāha –	3444	
PA_atk-s05_13a4:3446	“Tasmā hi paṇḍito poso, sampassaṃ atthamattano;	344	
PA_atk-s05_13a4:3447	Lobhassa na vasaṃ gacche, haneyyārisakaṃ manaṃ.	344	
PA_atk-s05_13a4:3449	“Evamādīnavaṃ ñatvā, taṇhā dukkhassa sambhavaṃ;	344	
PA_atk-s05_13a4:3450	Vītataṇho anādāno, sato bhikkhu paribbaje”ti.	345	
PA_atk-s05_13a4:3451_0	Tattha tasmāti yasmā lobhavasikā mahāvināsaṃ pattā, satthavāho uttamasampattiṃ, tasmā.	3451	
PA_atk-s05_13a4:3451_1	Haneyyārisakaṃ mananti anto uppajjamānānaṃ nānāvidhānaṃ lobhasattūnaṃ santakaṃ manaṃ,	3451	
PA_atk-s05_13a4:3451_2	lobhasampayuttacittaṃ haneyyāti attho. Evamādīnavanti evaṃ lobhe ādīnavaṃ jānitvā.	3451	
PA_atk-s05_13a4:3451_3	Taṇhā dukkhassa sambhavanti jātiādidukkhassa taṇhā sambhavo, tato etaṃ dukkhaṃ nibbattati,	3451	
PA_atk-s05_13a4:3451_4	evaṃ taṇhāva dukkhassa sambhavaṃ ñatvā vītataṇho taṇhāādānena anādāno maggena āgatāya	3451	
PA_atk-s05_13a4:3451_5	satiyā sato hutvā bhikkhu paribbaje iriyetha vattethāti arahattena desanāya kūṭaṃ gaṇhi.	3451	
PA_atk-s05_13a4:3452_0	Imañca pana dhammadesanaṃ āharitvā “evaṃ upāsakā pubbe lobhavasikā vāṇijā mahāvināsaṃ	3452	
PA_atk-s05_13a4:3452_1	pattā, tasmā lobhavasikena na bhavitabba”nti vatvā saccāni pakāsetvā jātakaṃ samodhānesi,	3452	
PA_atk-s05_13a4:3452_2	saccapariyosāne te vāṇijā sotāpattiphale patiṭṭhitā. Tadā nāgarājā sāriputto ahosi,	3452	
PA_atk-s05_13a4:3452_3	satthavāho pana ahameva ahosinti.	3452	
PA_atk-s05_13a4:3453	Mahāvāṇijajātakavaṇṇanā dasamā.	345	
PA_atk-s05_13a4:3455	[494] 11. Sādhinajātakavaṇṇanā	345	
PA_atk-s05_13a4:3456_0	Abbhuto vata lokasminti idaṃ satthā jetavane viharanto uposathike upāsake ārabbha	3456	
PA_atk-s05_13a4:3456_1	kathesi. Tadā hi satthā “upāsakā porāṇakapaṇḍitā attano uposathakammaṃ nissāya manussasarīreneva	3456	
PA_atk-s05_13a4:3456_2	devalokaṃ gantvā ciraṃ vasiṃsū”ti vatvā tehi yācito atītaṃ āhari.	3456	
PA_atk-s05_13a4:3457_0	Atīte mithilāyaṃ sādhino nāma rājā dhammena rajjaṃ kāresi. So catūsu nagaradvāresu	3457	
PA_atk-s05_13a4:3457_1	nagaramajjhe nivesanadvāre cāti cha dānasālāyo kāretvā sakalajambudīpaṃ unnaṅgalaṃ	3457	
PA_atk-s05_13a4:3457_2	katvā mahādānaṃ pavattesi, devasikaṃ cha satasahassāni vayakaraṇaṃ gacchanti, pañca	3457	
PA_atk-s05_13a4:3457_3	sīlāni rakkhati, uposathaṃ upavasati. Raṭṭhavāsinopi tassa ovāde ṭhatvā dānādīni	3457	
PA_atk-s05_13a4:3457_4	puññāni katvā matamatā devanagareyeva nibbattiṃsu. Sudhammadevasabhaṃ pūretvā nisinnā	3457	
PA_atk-s05_13a4:3457_5	devā rañño sīlādiguṇameva vaṇṇayanti. Taṃ sutvā sesadevāpi rājānaṃ daṭṭhukāmā ahesuṃ.	3457	
PA_atk-s05_13a4:3457_6	Sakko devarājā tesaṃ manaṃ viditvā āha – “sādhinarājānaṃ daṭṭhukāmatthā”ti. “Āma	3457	
PA_atk-s05_13a4:3457_7	devā”ti. So mātaliṃ āṇāpesi “gaccha tvaṃ vejayantarathaṃ yojetvā sādhinarājānaṃ ānehī”ti.	3457	
PA_atk-s05_13a4:3457_8	So “sādhū”ti sampaṭicchitvā rathaṃ yojetvā videharaṭṭhaṃ agamāsi, tadā puṇṇamadivaso	3457	
PA_atk-s05_13a4:3457_9	hoti. Mātali manussānaṃ sāyamāsaṃ bhuñjitvā gharadvāresu sukhakathāya nisinnakāle	3457	
PA_atk-s05_13a4:3457_10	candamaṇḍalena saddhiṃ rathaṃ pesesi. Manussā “dve candā uṭṭhitā”ti vadantā puna	34571	
PA_atk-s05_13a4:3457_11	candamaṇḍalaṃ ohāya rathaṃ āgacchantaṃ disvā “nāyaṃ cando, ratho eso, devaputto paññāyati,	34571	
PA_atk-s05_13a4:3457_12	kassesa etaṃ manomayasindhavayuttaṃ dibbarathaṃ āneti, na aññassa, amhākaṃ rañño	34571	
PA_atk-s05_13a4:3457_13	bhavissati, rājā hi no dhammiko dhammarājā”ti somanassajātā hutvā añjaliṃ paggayha	34571	
PA_atk-s05_13a4:3457_14	ṭhitā paṭhamaṃ gāthamāhaṃsu –	34571	
PA_atk-s05_13a4:3459	“Abbhuto vata lokasmiṃ, uppajji lomahaṃsano;	345	
PA_atk-s05_13a4:3460	Dibbo ratho pāturahu, vedehassa yasassino”ti.	346	
PA_atk-s05_13a4:3461	Tassattho – abbhuto vatesa amhākaṃ rājā, lokasmiṃ lomahaṃsano uppajji, yassa dibbo ratho pāturahosi vedehassa yasassinoti.	346	
PA_atk-s05_13a4:3462_0	Mātalipi taṃ rathaṃ ānetvā manussesu gandhamālādīhi pūjentesu tikkhattuṃ nagaraṃ	3462	
PA_atk-s05_13a4:3462_1	padakkhiṇaṃ katvā rañño nivesanadvāraṃ gantvā rathaṃ nivattetvā pacchābhāgena sīhapañjaraummāre	3462	
PA_atk-s05_13a4:3462_2	ṭhapetvā ārohaṇasajjaṃ katvā aṭṭhāsi. Taṃ divasaṃ rājāpi dānasālāyo oloketvā “iminā	3462	
PA_atk-s05_13a4:3462_3	niyāmena dānaṃ dethā”ti āṇāpetvā uposathaṃ samādiyitvā divasaṃ vītināmetvā amaccagaṇaparivuto	3462	
PA_atk-s05_13a4:3462_4	alaṅkatamahātale pācīnasīhapañjarābhimukho dhammayuttaṃ kathento nisinno hoti. Atha	3462	
PA_atk-s05_13a4:3462_5	naṃ mātali rathābhiruhanatthaṃ nimantetvā ādāya agamāsi. Tamatthaṃ pakāsento satthā imā gāthā abhāsi –	3462	
PA_atk-s05_13a4:3464	“Devaputto mahiddhiko, mātali devasārathi;	346	
PA_atk-s05_13a4:3465	Nimantayittha rājānaṃ, vedehaṃ mithilaggahaṃ.	346	
PA_atk-s05_13a4:3467	“Ehimaṃ rathamāruyha, rājaseṭṭha disampati;	346	
PA_atk-s05_13a4:3468	Devā dassanakāmā te, tāvatiṃsā saindakā;	346	
PA_atk-s05_13a4:3469	Saramānā hi te devā, sudhammāyaṃ samacchare.	346	
PA_atk-s05_13a4:3471	“Tato ca rājā sādhino, vedeho mithilaggaho;	347	
PA_atk-s05_13a4:3472	Sahassayuttamāruyha, agā devāna santike;	347	
PA_atk-s05_13a4:3473	Taṃ devā paṭinandiṃsu, disvā rājānamāgataṃ.	347	
PA_atk-s05_13a4:3475	“Svāgataṃ te mahārāja, atho te adurāgataṃ;	347	
PA_atk-s05_13a4:3476	Nisīda dāni rājīsi, devarājassa santike.	347	
PA_atk-s05_13a4:3478	“Sakkopi paṭinandittha, vedehaṃ mithilaggahaṃ;	347	
PA_atk-s05_13a4:3479	Nimantayittha kāmehi, āsanena ca vāsavo.	347	
PA_atk-s05_13a4:3481	“Sādhu khosi anuppatto, āvāsaṃ vasavattinaṃ;	348	
PA_atk-s05_13a4:3482	Vasa devesu rājīsi, sabbakāmasamiddhisu;	348	
PA_atk-s05_13a4:3483	Tāvatiṃsesu devesu, bhuñja kāme amānuse”ti.	348	
PA_atk-s05_13a4:3484_0	Tattha samacchareti acchanti. Agā devāna santiketi devānaṃ santikaṃ agamāsi. Tasmiñhi	3484	
PA_atk-s05_13a4:3484_1	rathaṃ abhiruhitvā ṭhite ratho ākāsaṃ pakkhandi, so mahājanassa olokentasseva antaradhāyi.	3484	
PA_atk-s05_13a4:3484_2	Mātali rājānaṃ devalokaṃ nesi. Taṃ disvā devatā ca sakko ca haṭṭhatuṭṭhā paccuggamanaṃ	3484	
PA_atk-s05_13a4:3484_3	katvā paṭisanthāraṃ kariṃsu. Tamatthaṃ dassetuṃ “taṃ devā”tiādi vuttaṃ. Tattha paṭinandiṃsūti	3484	
PA_atk-s05_13a4:3484_4	punappunaṃ nandiṃsu. Āsanena cāti rājānaṃ āliṅgitvā “idha nisīdā”ti attano paṇḍukambalasilāsanena	3484	
PA_atk-s05_13a4:3484_5	ca kāmehi ca nimantesi, upaḍḍharajjaṃ datvā ekāsane nisīdāpesīti attho.	3484	
PA_atk-s05_13a4:3485_0	Tattha sakkena devaraññā dasayojanasahassaṃ devanagaraṃ aḍḍhatiyā ca accharākoṭiyo	3485	
PA_atk-s05_13a4:3485_1	vejayantapāsādañca majjhe bhinditvā dinnaṃ sampattiṃ anubhavantassa manussagaṇanāya	3485	
PA_atk-s05_13a4:3485_2	satta vassasatāni atikkantāni. Tenattabhāvena devaloke vasanakaṃ puññaṃ khīṇaṃ, anabhirati	3485	
PA_atk-s05_13a4:3485_3	uppannā, tasmā sakkena saddhiṃ sallapanto gāthamāha –	3485	
PA_atk-s05_13a4:3487	“Ahaṃ pure saggagato ramāmi, naccehi gītehi ca vāditehi;	348	
PA_atk-s05_13a4:3488	So dāni ajja na ramāmi sagge, āyuṃ nu khīṇo maraṇaṃ nu santike;	348	
PA_atk-s05_13a4:3489	Udāhu mūḷhosmi janindaseṭṭhā”ti.	348	
PA_atk-s05_13a4:3490	Tattha āyuṃ nu khīṇoti kiṃ nu mama sarasena jīvitindriyaṃ khīṇaṃ, udāhu upacchedakakammavasena maraṇaṃ santike jātanti pucchati. Janindaseṭṭhāti janindānaṃ devānaṃ seṭṭha.	349	
PA_atk-s05_13a4:3491	Atha naṃ sakko āha –	349	
PA_atk-s05_13a4:3493	“Na tāyu khīṇaṃ maraṇañca dūre, na cāpi mūḷho naravīraseṭṭha;	349	
PA_atk-s05_13a4:3494	Tuyhañca puññāni parittakāni, yesaṃ vipākaṃ idha vedayittho.	349	
PA_atk-s05_13a4:3496	“Vasa devānubhāvena, rājaseṭṭha disampati;	349	
PA_atk-s05_13a4:3497	Tāvatiṃsesu devesu, bhuñja kāme amānuse”ti.	349	
PA_atk-s05_13a4:3498_0	Tattha “parittakānī”ti idaṃ tena attabhāvena devaloke vipākadāyakāni puññāni sandhāya	3498	
PA_atk-s05_13a4:3498_1	vuttaṃ, itarāni panassa puññāni pathaviyaṃ paṃsu viya appamāṇāni. Vasa devānubhāvenāti	3498	
PA_atk-s05_13a4:3498_2	ahaṃ te attano puññāni majjhe bhinditvā dassāmi, mamānubhāvena vasāti taṃ samassāsento āha.	3498	
PA_atk-s05_13a4:3499	Atha naṃ paṭikkhipanto mahāsatto āha –	349	
PA_atk-s05_13a4:3501	“Yathā yācitakaṃ yānaṃ, yathā yācitakaṃ dhanaṃ;	350	
PA_atk-s05_13a4:3502	Evaṃsampadamevetaṃ, yaṃ parato dānapaccayā.	350	
PA_atk-s05_13a4:3504	“Na cāhametamicchāmi, yaṃ parato dānapaccayā;	350	
PA_atk-s05_13a4:3505	Sayaṃkatāni puññāni, taṃ me āveṇikaṃ dhanaṃ.	350	
PA_atk-s05_13a4:3507	“Sohaṃ gantvā manussesu, kāhāmi kusalaṃ bahuṃ;	350	
PA_atk-s05_13a4:3508	Dānena samacariyāya, saṃyamena damena ca;	350	
PA_atk-s05_13a4:3509	Yaṃ katvā sukhito hoti, na ca pacchānutappatī”ti.	350	
PA_atk-s05_13a4:3510_0	Tattha yaṃ parato dānapaccayāti yaṃ parena dinnattā labbhati, taṃ yācitakasadisameva	3510	
PA_atk-s05_13a4:3510_1	hoti. Yācitakañhi tuṭṭhakāle denti, atuṭṭhakāle acchinditvā gaṇhantīti vadati. Samacariyāyāti	3510	
PA_atk-s05_13a4:3510_2	kāyādīhi pāpassa akaraṇena. Saṃyamenāti sīlasaṃyamena. Damenāti indriyadamanena.	3510	
PA_atk-s05_13a4:3510_3	Yaṃ katvāti yaṃ karitvā sukhito ceva hoti na ca pacchānutappati, tathārūpameva kammaṃ karissāmīti.	3510	
PA_atk-s05_13a4:3511_0	Athassa vacanaṃ sutvā sakko mātaliṃ āṇāpesi “gaccha, tāta, sādhinarājānaṃ mithilaṃ	3511	
PA_atk-s05_13a4:3511_1	netvā uyyāne otārehī”ti. So tathā akāsi. Rājā uyyāne caṅkamati. Atha naṃ uyyānapālo	3511	
PA_atk-s05_13a4:3511_2	disvā pucchitvā gantvā nāradarañño ārocesi. So rañño āgatabhāvaṃ sutvā “tvaṃ purato	3511	
PA_atk-s05_13a4:3511_3	gantvā uyyānaṃ sajjetvā tassa ca mayhañca dve āsanāni paññāpehī”ti uyyānapālaṃ uyyojesi.	3511	
PA_atk-s05_13a4:3511_4	So tathā akāsi. Atha naṃ rājā pucchi “kassa dve āsanāni paññāpesī”ti? “Ekaṃ tumhākaṃ,	3511	
PA_atk-s05_13a4:3511_5	ekaṃ amhākaṃ rañño”ti. Atha naṃ rājā “ko añño satto mama santike āsane nisīdissatī”ti	3511	
PA_atk-s05_13a4:3511_6	vatvā ekasmiṃ nisīditvā ekasmiṃ pāde ṭhapesi. Nāradarājā āgantvā tassa pāde vanditvā	3511	
PA_atk-s05_13a4:3511_7	ekamantaṃ nisīdi. So kirassa sattamo panattā. Tadā kira vassasatāyukakālova hoti.	3511	
PA_atk-s05_13a4:3511_8	Mahāsatto pana attano puññabalena ettakaṃ kālaṃ vītināmesi. So nāradaṃ hatthe gahetvā	3511	
PA_atk-s05_13a4:3511_9	uyyāne vicaranto tisso gāthā abhāsi –	3511	
PA_atk-s05_13a4:3513	“Imāni tāni khettāni, imaṃ nikkhaṃ sukuṇḍalaṃ;	351	
PA_atk-s05_13a4:3514	Imā tā haritānūpā, imā najjo savantiyo.	351	
PA_atk-s05_13a4:3516	“Imā tā pokkharaṇī rammā, cakkavākapakūjitā;	351	
PA_atk-s05_13a4:3517	Mandālakehi sañchannā, padumuppalakehi ca;	351	
PA_atk-s05_13a4:3518	Yassimāni mamāyiṃsu, kiṃ nu te disataṃ gatā.	351	
PA_atk-s05_13a4:3520	“Tānīdha khettāni so bhūmibhāgo, teyeva ārāmavanūpacārā;	352	
PA_atk-s05_13a4:3521	Tameva mayhaṃ janataṃ apassato, suññaṃva me nārada khāyate disā”ti.	352	
PA_atk-s05_13a4:3522_0	Tattha khettānīti bhūmibhāge sandhāyāha. Imaṃ nikkhanti imaṃ tādisameva udakaniddhamanaṃ.	3522	
PA_atk-s05_13a4:3522_1	Sukuṇḍalanti sobhanena musalapavesanakuṇḍalena samannāgataṃ. Haritānūpāti udakaniddhamanassa	3522	
PA_atk-s05_13a4:3522_2	ubhosu passesu haritatiṇasañchannā anūpabhūmiyo. Yassimāni mamāyiṃsūti tāta nārada,	3522	
PA_atk-s05_13a4:3522_3	ye mama upaṭṭhākā ca orodhā ca imasmiṃ uyyāne mahantena yasena mayā saddhiṃ vicarantā	3522	
PA_atk-s05_13a4:3522_4	imāni ṭhānāni mamāyiṃsu piyāyiṃsu, kataraṃ nu te disataṃ gatā, kattha te pesitā.	3522	
PA_atk-s05_13a4:3522_5	Tānīdha khettānīti imasmiṃ uyyāne tāneva etāni uparopanakaviruhanaṭṭhānāni. Teyeva	3522	
PA_atk-s05_13a4:3522_6	ārāmavanūpacārāti ime teyeva ārāmavanūpacārā, vihārabhūmiyoti attho.	3522	
PA_atk-s05_13a4:3523_0	Atha naṃ nārado āha – “deva, tumhākaṃ devalokagatānaṃ idāni satta vassasatāni, ahaṃ	3523	
PA_atk-s05_13a4:3523_1	vo sattamo panattā, tumhākaṃ upaṭṭhākā ca orodhā ca maraṇamukhaṃ pattā, idaṃ vo attano	3523	
PA_atk-s05_13a4:3523_2	santakaṃ rajjaṃ, anubhavatha na”nti. Rājā “tāta nārada, nāhaṃ idhāgacchanto rajjatthāya	3523	
PA_atk-s05_13a4:3523_3	āgato, puññakaraṇatthāyamhi āgato, ahaṃ puññameva karissāmī”ti vatvā gāthā āha –	3523	
PA_atk-s05_13a4:3525	“Diṭṭhā mayā vimānāni, obhāsentā catuddisā;	352	
PA_atk-s05_13a4:3526	Sammukhā devarājassa, tidasānañca sammukhā.	352	
PA_atk-s05_13a4:3528	“Vutthaṃ me bhavanaṃ dibyaṃ, bhuttā kāmā amānusā;	352	
PA_atk-s05_13a4:3529	Tāvatiṃsesu devesu, sabbakāmasamiddhisu.	352	
PA_atk-s05_13a4:3531	“Sohaṃ etādisaṃ hitvā, puññāyamhi idhāgato;	353	
PA_atk-s05_13a4:3532	Dhammameva carissāmi, nāhaṃ rajjena atthiko.	353	
PA_atk-s05_13a4:3534	“Adaṇḍāvacaraṃ maggaṃ, sammāsambuddhadesitaṃ;	353	
PA_atk-s05_13a4:3535	Taṃ maggaṃ paṭipajjissaṃ, yena gacchanti subbatā”ti.	353	
PA_atk-s05_13a4:3536_0	Tattha vutthaṃ me bhavanaṃ dibyanti vejayantaṃ sandhāya āha. Sohaṃ etādisanti tāta	3536	
PA_atk-s05_13a4:3536_1	nārada, sohaṃ buddhañāṇena aparicchindanīyaṃ evarūpaṃ kāmaguṇasampattiṃ pahāya puññakaraṇatthāya	3536	
PA_atk-s05_13a4:3536_2	idhāgato. Adaṇḍāvacaranti adaṇḍehi nikkhittadaṇḍahatthehi avacaritabbaṃ sammādiṭṭhipurekkhāraṃ	3536	
PA_atk-s05_13a4:3536_3	aṭṭhaṅgikaṃ maggaṃ. Subbatāti yena maggena subbatā sabbaññubuddhā gacchanti, ahampi	3536	
PA_atk-s05_13a4:3536_4	agatapubbaṃ disaṃ gantuṃ bodhitale nisīditvā tameva maggaṃ paṭipajjissāmīti.	3536	
PA_atk-s05_13a4:3537_0	Evaṃ bodhisatto imā gāthāyo sabbaññutaññāṇena saṅkhipitvā kathesi. Nārado punapi	3537	
PA_atk-s05_13a4:3537_1	āha – “rajjaṃ, deva, anusāsā”ti. “Tāta, na me rajjenattho, satta vassasatāni vigataṃ	3537	
PA_atk-s05_13a4:3537_2	dānaṃ sattāheneva dātukāmamhī”ti. Nārado “sādhū”ti tassa vacanaṃ sampaṭicchitvā mahādānaṃ	3537	
PA_atk-s05_13a4:3537_3	paṭiyādesi. Rājā sattāhaṃ dānaṃ datvā sattame divase kālaṃ katvā tāvatiṃsabhavaneyeva nibbatti.	3537	
PA_atk-s05_13a4:3538_0	Satthā imaṃ dhammadesanaṃ āharitvā “evaṃ vasitabbayuttakaṃ uposathakammaṃ nāmā”ti	3538	
PA_atk-s05_13a4:3538_1	dassetvā saccāni pakāsetvā jātakaṃ samodhānesi, saccapariyosāne uposathikesu upāsakesu	3538	
PA_atk-s05_13a4:3538_2	keci sotāpattiphale, keci sakadāgāmiphale, keci anāgāmiphale patiṭṭhahiṃsu. Tadā	3538	
PA_atk-s05_13a4:3538_3	nāradarājā sāriputto ahosi, mātali ānando, sakko anuruddho, sādhinarājā pana ahameva ahosinti.	3538	
PA_atk-s05_13a4:3539	Sādhinajātakavaṇṇanā ekādasamā.	353	
PA_atk-s05_13a4:3541	[495] 12. Dasabrāhmaṇajātakavaṇṇanā	354	
PA_atk-s05_13a4:3542_0	Rājā avoca vidhuranti idaṃ satthā jetavane viharanto asadisadānaṃ ārabbha kathesi.	3542	
PA_atk-s05_13a4:3542_1	Taṃ aṭṭhakanipāte ādittajātake vitthāritameva. Rājā kira taṃ dānaṃ dadanto satthāraṃ	3542	
PA_atk-s05_13a4:3542_2	jeṭṭhakaṃ katvā pañca bhikkhusatāni vicinitvā gaṇhitvā mahākhīṇāsavānaṃyeva adāsi.	3542	
PA_atk-s05_13a4:3542_3	Athassa guṇakathaṃ kathentā “āvuso, rājā asadisadānaṃ dadanto vicinitvā mahapphalaṭṭhāne	3542	
PA_atk-s05_13a4:3542_4	adāsī”ti dhammasabhāyaṃ kathaṃ samuṭṭhāpesuṃ. Satthā āgantvā “kāya nuttha, bhikkhave,	3542	
PA_atk-s05_13a4:3542_5	etarahi kathāya sannisinnā”ti pucchitvā “imāya nāmā”ti vutte “anacchariyaṃ, bhikkhave,	3542	
PA_atk-s05_13a4:3542_6	yaṃ kosalarājā mādisassa buddhassa upaṭṭhāko hutvā viceyyadānaṃ deti, porāṇakapaṇḍitā	3542	
PA_atk-s05_13a4:3542_7	anuppanne buddhepi viceyyadānaṃ adaṃsū”ti vatvā atītaṃ āhari.	3542	
PA_atk-s05_13a4:3543_0	Atīte kururaṭṭhe indapatthanagare yudhiṭṭhilagotto korabyo nāma rājā rajjaṃ kāresi.	3543	
PA_atk-s05_13a4:3543_1	Tassa vidhuro nāma amacco atthañca dhammañca anusāsati. Rājā sakalajambudīpaṃ khobhetvā	3543	
PA_atk-s05_13a4:3543_2	mahādānaṃ deti. Taṃ gahetvā bhuñjantesu ekopi pañcasīlamattaṃ rakkhanto nāma natthi,	3543	
PA_atk-s05_13a4:3543_3	sabbe dussīlāva, dānaṃ rājānaṃ na toseti. Rājā “viceyyadānaṃ mahapphala”nti sīlavantānaṃ	3543	
PA_atk-s05_13a4:3543_4	dātukāmo hutvā cintesi “vidhurapaṇḍitena saddhiṃ mantayissāmī”ti. So taṃ upaṭṭhānaṃ	3543	
PA_atk-s05_13a4:3543_5	āgataṃ āsane nisīdāpetvā pañhaṃ pucchi. Tamatthaṃ pakāsento satthā upaḍḍhagāthamāha –	3543	
PA_atk-s05_13a4:3545	“Rājā avoca vidhuraṃ, dhammakāmo yudhiṭṭhilo”ti;	354	
PA_atk-s05_13a4:3546	Parato rañño ca vidhurassa ca vacanapaṭivacanaṃ hoti –	354	
PA_atk-s05_13a4:3547	“Brāhmaṇe vidhura pariyesa, sīlavante bahussute.	354	
PA_atk-s05_13a4:3549	“Virate methunā dhammā, ye me bhuñjeyyu bhojanaṃ;	354	
PA_atk-s05_13a4:3550	Dakkhiṇaṃ samma dassāma, yattha dinnaṃ mahapphalaṃ.	355	
PA_atk-s05_13a4:3552	“Dullabhā brāhmaṇā deva, sīlavanto bahussutā;	355	
PA_atk-s05_13a4:3553	Viratā methunā dhammā, ye te bhuñjeyyu bhojanaṃ.	355	
PA_atk-s05_13a4:3555	“Dasa khalu mahārāja, yā tā brāhmaṇajātiyo;	355	
PA_atk-s05_13a4:3556	Tesaṃ vibhaṅgaṃ vicayaṃ, vitthārena suṇohi me.	355	
PA_atk-s05_13a4:3558	“Pasibbake gahetvāna, puṇṇe mūlassa saṃvute;	355	
PA_atk-s05_13a4:3559	Osadhikāyo ganthenti, nhāpayanti japanti ca.	355	
PA_atk-s05_13a4:3561	“Tikicchakasamā rāja, tepi vuccanti brāhmaṇā;	356	
PA_atk-s05_13a4:3562	Akkhātā te mahārāja, tādise nipatāmase.	356	
PA_atk-s05_13a4:3564	“Apetā te ca brahmaññā, (iti rājā korabyo)	356	
PA_atk-s05_13a4:3565	Na te vuccanti brāhmaṇā;	356	
PA_atk-s05_13a4:3566	Aññe vidhura pariyesa, sīlavante bahussute.	356	
PA_atk-s05_13a4:3568	“Virate methunā dhammā, ye me bhuñjeyyu bhojanaṃ;	356	
PA_atk-s05_13a4:3569	Dakkhiṇaṃ samma dassāma, yattha dinnaṃ mahapphalaṃ.	356	
PA_atk-s05_13a4:3571	“Kiṅkiṇikāyo gahetvā, ghosenti puratopi te;	357	
PA_atk-s05_13a4:3572	Pesanānipi gacchanti, rathacariyāsu sikkhare.	357	
PA_atk-s05_13a4:3574	“Paricārakasamā rāja, tepi vuccanti brāhmaṇā;	357	
PA_atk-s05_13a4:3575	Akkhātā te mahārāja, tādise nipatāmase.	357	
PA_atk-s05_13a4:3577	“Apetā te ca brahmaññā, (iti rājā korabyo)	357	
PA_atk-s05_13a4:3578	Na te vuccanti brāhmaṇā;	357	
PA_atk-s05_13a4:3579	Aññe vidhura pariyesa, sīlavante bahussute.	357	
PA_atk-s05_13a4:3581	“Virate methunā dhammā, ye me bhuñjeyyu bhojanaṃ;	358	
PA_atk-s05_13a4:3582	Dakkhiṇaṃ samma dassāma, yattha dinnaṃ mahapphalaṃ.	358	
PA_atk-s05_13a4:3584	“Kamaṇḍaluṃ gahetvāna, vaṅkadaṇḍañca brāhmaṇā;	358	
PA_atk-s05_13a4:3585	Paccupessanti rājāno, gāmesu nigamesu ca;	358	
PA_atk-s05_13a4:3586	Nādinne vuṭṭhahissāma, gāmamhi vā vanamhi vā.	358	
PA_atk-s05_13a4:3588	“Niggāhakasamā rāja, tepi vuccanti brāhmaṇā;	358	
PA_atk-s05_13a4:3589	Akkhātā te mahārāja, tādise nipatāmase.	358	
PA_atk-s05_13a4:3591	“Apetā te ca brahmaññā, (iti rājā korabyo)	359	
PA_atk-s05_13a4:3592	Na te vuccanti brāhmaṇā;	359	
PA_atk-s05_13a4:3593	Aññe vidhura pariyesa, sīlavante bahussute.	359	
PA_atk-s05_13a4:3595	“Virate methunā dhammā, ye me bhuñjeyyu bhojanaṃ;	359	
PA_atk-s05_13a4:3596	Dakkhiṇaṃ samma dassāma, yattha dinnaṃ mahapphalaṃ.	359	
PA_atk-s05_13a4:3598	“Parūḷhakacchanakhalomā, paṅkadantā rajassirā;	359	
PA_atk-s05_13a4:3599	Okiṇṇā rajareṇūhi, yācakā vicaranti te.	359	
PA_atk-s05_13a4:3601	“Khāṇughātasamā rāja, tepi vuccanti brāhmaṇā;	360	
PA_atk-s05_13a4:3602	Akkhātā te mahārāja, tādise nipatāmase.	360	
PA_atk-s05_13a4:3604	“Apetā te ca brahmaññā, (iti rājā korabyo)	360	
PA_atk-s05_13a4:3605	Na te vuccanti brāhmaṇā;	360	
PA_atk-s05_13a4:3606	Aññe vidhura pariyesa, sīlavante bahussute.	360	
PA_atk-s05_13a4:3608	“Virate methunā dhammā, ye me bhuñjeyyu bhojanaṃ;	360	
PA_atk-s05_13a4:3609	Dakkhiṇaṃ samma dassāma, yattha dinnaṃ mahapphalaṃ.	360	
PA_atk-s05_13a4:3611	“Harītakaṃ āmalakaṃ, ambaṃ jambuṃ vibhītakaṃ;	361	
PA_atk-s05_13a4:3612	Labujaṃ dantapoṇāni, beluvā badarāni ca.	361	
PA_atk-s05_13a4:3614	“Rājāyatanaṃ ucchupuṭaṃ, dhūmanettaṃ madhuañjanaṃ;	361	
PA_atk-s05_13a4:3615	Uccāvacāni paṇiyāni, vipaṇenti janādhipa.	361	
PA_atk-s05_13a4:3617	“Vāṇijakasamā rāja, tepi vuccanti brāhmaṇā;	361	
PA_atk-s05_13a4:3618	Akkhātā te mahārāja, tādise nipatāmase.	361	
PA_atk-s05_13a4:3620	“Apetā te ca brahmaññā, (iti rājā korabyo)	362	
PA_atk-s05_13a4:3621	Na te vuccanti brāhmaṇā;	362	
PA_atk-s05_13a4:3622	Aññe vidhura pariyesa, sīlavante bahussute.	362	
PA_atk-s05_13a4:3624	“Virate methunā dhammā, ye me bhuñjeyyu bhojanaṃ;	362	
PA_atk-s05_13a4:3625	Dakkhiṇaṃ samma dassāma, yattha dinnaṃ mahapphalaṃ.	362	
PA_atk-s05_13a4:3627	“Kasivāṇijjaṃ kārenti, posayanti ajeḷake;	362	
PA_atk-s05_13a4:3628	Kumāriyo pavecchanti, vivāhantāvahanti ca.	362	
PA_atk-s05_13a4:3630	“Samā ambaṭṭhavessehi, tepi vuccanti brāhmaṇā;	363	
PA_atk-s05_13a4:3631	Akkhātā te mahārāja, tādise nipatāmase.	363	
PA_atk-s05_13a4:3633	“Apetā te ca brahmaññā, (iti rājā korabyo)	363	
PA_atk-s05_13a4:3634	Na te vuccanti brāhmaṇā;	363	
PA_atk-s05_13a4:3635	Aññe vidhura pariyesa, sīlavante bahussute.	363	
PA_atk-s05_13a4:3637	“Virate methunā dhammā, ye me bhuñjeyyu bhojanaṃ;	363	
PA_atk-s05_13a4:3638	Dakkhiṇaṃ samma dassāma, yattha dinnaṃ mahapphalaṃ.	363	
PA_atk-s05_13a4:3640	“Nikkhittabhikkhaṃ bhuñjanti, gāmesveke purohitā;	364	
PA_atk-s05_13a4:3641	Bahū te paripucchanti, aṇḍacchedā nilañchakā.	364	
PA_atk-s05_13a4:3643	“Pasūpi tattha haññanti, mahiṃsā sūkarā ajā;	364	
PA_atk-s05_13a4:3644	Goghātakasamā rāja, tepi vuccanti brāhmaṇā;	364	
PA_atk-s05_13a4:3645	Akkhātā te mahārāja, tādise nipatāmase.	364	
PA_atk-s05_13a4:3647	“Apetā te ca brahmaññā, (iti rājā korabyo)	364	
PA_atk-s05_13a4:3648	Na te vuccanti brāhmaṇā;	364	
PA_atk-s05_13a4:3649	Aññe vidhura pariyesa, sīlavante bahussute.	364	
PA_atk-s05_13a4:3651	“Virate methunā dhammā, ye me bhuñjeyyu bhojanaṃ;	365	
PA_atk-s05_13a4:3652	Dakkhiṇaṃ samma dassāma, yattha dinnaṃ mahapphalaṃ.	365	
PA_atk-s05_13a4:3654	“Asicammaṃ gahetvāna, khaggaṃ paggayha brāhmaṇā;	365	
PA_atk-s05_13a4:3655	Vessapathesu tiṭṭhanti, satthaṃ abbāhayantipi.	365	
PA_atk-s05_13a4:3657	“Samā gopanisādehi, tepi vuccanti brāhmaṇā;	365	
PA_atk-s05_13a4:3658	Akkhātā te mahārāja, tādise nipatāmase.	365	
PA_atk-s05_13a4:3660	“Apetā te ca brahmaññā, (iti rājā korabyo)	366	
PA_atk-s05_13a4:3661	Na te vuccanti brāhmaṇā;	366	
PA_atk-s05_13a4:3662	Aññe vidhura pariyesa, sīlavante bahussute.	366	
PA_atk-s05_13a4:3664	“Virate methunā dhammā, ye me bhuñjeyyu bhojanaṃ;	366	
PA_atk-s05_13a4:3665	Dakkhiṇaṃ samma dassāma, yattha dinnaṃ mahapphalaṃ.	366	
PA_atk-s05_13a4:3667	“Araññe kuṭikaṃ katvā, kuṭāni kārayanti te;	366	
PA_atk-s05_13a4:3668	Sasabiḷāre bādhenti, āgodhā macchakacchapaṃ.	366	
PA_atk-s05_13a4:3670	“Te luddakasamā rāja, tepi vuccanti brāhmaṇā;	367	
PA_atk-s05_13a4:3671	Akkhātā te mahārāja, tādise nipatāmase.	367	
PA_atk-s05_13a4:3673	“Apetā te ca brahmaññā, (iti rājā korabyo)	367	
PA_atk-s05_13a4:3674	Na te vuccanti brāhmaṇā;	367	
PA_atk-s05_13a4:3675	Aññe vidhura pariyesa, sīlavante bahussute.	367	
PA_atk-s05_13a4:3677	“Virate methunā dhammā, ye me bhuñjeyyu bhojanaṃ;	367	
PA_atk-s05_13a4:3678	Dakkhiṇaṃ samma dassāma, yattha dinnaṃ mahapphalaṃ.	367	
PA_atk-s05_13a4:3680	“Aññe dhanassa kāmā hi, heṭṭhāmañce pasakkitā;	368	
PA_atk-s05_13a4:3681	Rājāno upari nhāyanti, somayāge upaṭṭhite.	368	
PA_atk-s05_13a4:3683	“Malamajjakasamā rāja, tepi vuccanti brāhmaṇā;	368	
PA_atk-s05_13a4:3684	Akkhātā te mahārāja, tādise nipatāmase.	368	
PA_atk-s05_13a4:3686	“Apetā te ca brahmaññā, (iti rājā korabyo)	368	
PA_atk-s05_13a4:3687	Na te vuccanti brāhmaṇā;	368	
PA_atk-s05_13a4:3688	Aññe vidhura pariyesa, sīlavante bahussute.	368	
PA_atk-s05_13a4:3690	“Virate methunā dhammā, ye me bhuñjeyyu bhojanaṃ;	369	
PA_atk-s05_13a4:3691	Dakkhiṇaṃ samma dassāma, yattha dinnaṃ mahapphala”nti.	369	
PA_atk-s05_13a4:3692_0	Tattha sīlavanteti maggenāgatasīle. Bahussuteti paṭivedhabahussute. Dakkhiṇanti dānaṃ.	3692	
PA_atk-s05_13a4:3692_1	Ye teti ye dhammikā samaṇabrāhmaṇā tava dānaṃ bhuñjeyyuṃ, te dullabhā. Brāhmaṇajātiyoti	3692	
PA_atk-s05_13a4:3692_2	brāhmaṇakulāni. Tesaṃ vibhaṅgaṃ vicayanti tesaṃ brāhmaṇānaṃ vibhaṅgaṃ mama paññāya	3692	
PA_atk-s05_13a4:3692_3	vicitabhāvaṃ vitthārena suṇohi. Saṃvuteti baddhamukhe. Osadhikāyo ganthentīti “idaṃ	3692	
PA_atk-s05_13a4:3692_4	imassa rogassa bhesajjaṃ, idaṃ imassa rogassa bhesajja”nti evaṃ siloke bandhitvā	3692	
PA_atk-s05_13a4:3692_5	manussānaṃ denti. Nhāpayantīti nahāpanaṃ nāma karonti. Japanti cāti bhūtavijjaṃ parivattenti.	3692	
PA_atk-s05_13a4:3692_6	Tikicchakasamāti vejjasadisā. Tepi vuccantīti tepi “brāhmaṇā vā mayaṃ, abrāhmaṇā	3692	
PA_atk-s05_13a4:3692_7	vā”ti ajānitvā vejjakammena jīvikaṃ kappentā vohārena “brāhmaṇā”ti vuccanti. Akkhātā	3692	
PA_atk-s05_13a4:3692_8	teti ime te mayā vejjabrāhmaṇā nāma akkhātā. Nipatāmaseti vadehi dāni, kiṃ tādise	3692	
PA_atk-s05_13a4:3692_9	brāhmaṇe nipatāma, nimantanatthāya upasaṅkamāma, atthi te etehi atthoti pucchati.	3692	
PA_atk-s05_13a4:3692_10	Brahmaññāti brāhmaṇadhammato. Na te vuccantīti te bāhitapāpatāya brāhmaṇā nāma na vuccanti.	36921	
PA_atk-s05_13a4:3693_0	Kiṅkiṇikāyoti mahārāja, aparepi brāhmaṇā attano brāhmaṇadhammaṃ chaḍḍetvā jīvikatthāya	3693	
PA_atk-s05_13a4:3693_1	rājarājamahāmattānaṃ purato kaṃsatāḷe gahetvā vādentā gāyantā gacchanti. Pesanānipīti	3693	
PA_atk-s05_13a4:3693_2	dāsakammakarā viya pesanānipi gacchanti. Rathacariyāsūti rathasippaṃ sikkhanti. Paricārakasamāti	3693	
PA_atk-s05_13a4:3693_3	dāsakammakarasadisā. Vaṅkadaṇḍanti vaṅkadaṇḍakaṭṭhaṃ. Paccupessanti rājānoti rājarājamahāmatte	3693	
PA_atk-s05_13a4:3693_4	paṭicca āgamma sandhāya upasevanti. Gāmesu nigamesu cāti tesaṃ nivesanadvāre nisīdanti.	3693	
PA_atk-s05_13a4:3693_5	Niggāhakasamāti niggahakārakehi balisādhakarājapurisehi samā. Yathā te purisā “aggahetvā	3693	
PA_atk-s05_13a4:3693_6	na gamissāmā”ti niggahaṃ katvā gaṇhantiyeva, tathā “gāme vā vane vā aladdhā marantāpi	3693	
PA_atk-s05_13a4:3693_7	na vuṭṭhahissāmā”ti upavasanti. Tepīti tepi balisādhakasadisā pāpadhammā.	3693	
PA_atk-s05_13a4:3694_0	Rajareṇūhīti rajehi ca paṃsūhi ca okiṇṇā. Yācakāti dhanayācakā. Khāṇughātasamāti	3694	
PA_atk-s05_13a4:3694_1	malīnasarīratāya jhāmakhette khāṇughātakehi bhūmiṃ khaṇitvā jhāmakhāṇukauddharaṇakamanussehi	3694	
PA_atk-s05_13a4:3694_2	samānā, “aggahetvā na gamissāmā”ti niccalabhāvena ṭhitattā nikhaṇitvā ṭhapitavatikhāṇukā	3694	
PA_atk-s05_13a4:3694_3	viyātipi attho. Tepīti tepi tathā laddhaṃ dhanaṃ vaḍḍhiyā payojetvā puna tatheva	3694	
PA_atk-s05_13a4:3694_4	ṭhitattā dussīlā brāhmaṇā.	3694	
PA_atk-s05_13a4:3695_0	Ucchupuṭanti ucchuñceva phāṇitapuṭañca. Madhuañjananti madhuñceva añjanañca. Uccāvacānīti	3695	
PA_atk-s05_13a4:3695_1	mahagghaappagghāni. Paṇiyānīti bhaṇḍāni. Vipaṇentīti vikkiṇanti. Tepīti tepi imāni	3695	
PA_atk-s05_13a4:3695_2	ettakāni vikkiṇitvā jīvikakappakā vāṇijakabrāhmaṇā. Posayantīti gorasavikkayena jīvikakappanatthaṃ	3695	
PA_atk-s05_13a4:3695_3	posenti. Pavecchantīti attano dhītaro hiraññasuvaṇṇaṃ gahetvā paresaṃ denti. Te evaṃ	3695	
PA_atk-s05_13a4:3695_4	paresaṃ dadamānā vivāhanti nāma, attano puttānaṃ atthāya gaṇhamānā āvāhanti nāma.	3695	
PA_atk-s05_13a4:3695_5	Ambaṭṭhavessehīti kuṭumbikehi ceva gahapatīhi ca samā, tepi vohāravasena “brāhmaṇā”ti vuccanti.	3695	
PA_atk-s05_13a4:3696_0	Nikkhittabhikkhanti gāmapurohitā hutvā attano atthāya nibaddhabhikkhaṃ. Bahū teti	3696	
PA_atk-s05_13a4:3696_1	bahū janā ete gāmapurohite nakkhattamuhuttamaṅgalāni pucchanti. Aṇḍacchedā nilañchakāti	3696	
PA_atk-s05_13a4:3696_2	bhatiṃ gahetvā balibaddānaṃ aṇḍacchedakā ceva tisūlādiaṅkakaraṇena lañchakā ca, lakkhaṇakārakāti	3696	
PA_atk-s05_13a4:3696_3	attho. Tatthāti tesaṃ gāmapurohitānaṃ gehesu maṃsavikkiṇanatthaṃ ete pasuādayopi	3696	
PA_atk-s05_13a4:3696_4	haññanti. Tepīti tepi goghātakasamā brāhmaṇāti vuccanti.	3696	
PA_atk-s05_13a4:3697_0	Asicammanti asilaṭṭhiñceva kaṇḍavāraṇañca. Vessapathesūti vāṇijānaṃ gamanamaggesu.	3697	
PA_atk-s05_13a4:3697_1	Satthaṃ abbāhayantīti satthavāhānaṃ hatthato satampi sahassampi gahetvā satthe corāṭaviṃ	3697	
PA_atk-s05_13a4:3697_2	atibāhenti. Gopanisādehīti gopālakehi ceva nisādehi ca gāmaghātakacorehi samāti vuttaṃ.	3697	
PA_atk-s05_13a4:3697_3	Tepīti tepi evarūpā brāhmaṇāti vuccanti. Kuṭāni kārayanti teti kūṭapāsādīni ropenti.	3697	
PA_atk-s05_13a4:3697_4	Sasabiḷāreti sase ceva biḷāre ca. Etena thalacare mige dasseti. Āgodhā macchakacchapanti	3697	
PA_atk-s05_13a4:3697_5	thalajesu tāva āgodhato mahante ca khuddake ca pāṇayo bādhenti mārenti, jalajesu	3697	
PA_atk-s05_13a4:3697_6	macchakacchape. Tepīti tepi luddakasamā brāhmaṇāti vuccanti.	3697	
PA_atk-s05_13a4:3698_0	Aññe dhanassa kāmā hīti apare brāhmaṇā dhanaṃ patthentā. Heṭṭhāmañce pasakkitāti	3698	
PA_atk-s05_13a4:3698_1	“kalipavāhakammaṃ kāressāmā”ti ratanamayaṃ mañcaṃ kāretvā tassa heṭṭhā nipannā acchanti.	3698	
PA_atk-s05_13a4:3698_2	Atha nesaṃ somayāge upaṭṭhite rājāno upari nahāyanti, te kira somayāge niṭṭhite āgantvā	3698	
PA_atk-s05_13a4:3698_3	tasmiṃ mañce nisīdanti. Atha ne aññe brāhmaṇā “kaliṃ pavāhessāmā”ti nahāpenti. Ratanamañco	3698	
PA_atk-s05_13a4:3698_4	ceva rañño rājālaṅkāro ca sabbo heṭṭhāmañce nipannasseva hoti. Tepīti tepi malamajjakehi	3698	
PA_atk-s05_13a4:3698_5	nahāpitehi sadisā brāhmaṇāti vuccanti.	3698	
PA_atk-s05_13a4:3699	Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –	369	
PA_atk-s05_13a4:3701	“Atthi kho brāhmaṇā deva, sīlavanto bahussutā;	370	
PA_atk-s05_13a4:3702	Viratā methunā dhammā, ye te bhuñjeyyu bhojanaṃ.	370	
PA_atk-s05_13a4:3704	“Ekañca bhattaṃ bhuñjanti, na ca majjaṃ pivanti te;	370	
PA_atk-s05_13a4:3705	Akkhātā te mahārāja, tādise nipatāmase”ti.	370	
PA_atk-s05_13a4:3706	Tattha sīlavantoti ariyasīlena samannāgatā. Bahussutāti paṭivedhabāhusaccena samannāgatā. Tādiseti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.	370	
PA_atk-s05_13a4:3707_0	Rājā tassa kathaṃ sutvā pucchi “samma vidhura, evarūpā aggadakkhiṇeyyā brāhmaṇā kahaṃ	3707	
PA_atk-s05_13a4:3707_1	vasantī”ti? Uttarahimavante nandamūlakapabbhāre, mahārājāti. “Tena hi, paṇḍita, tava	3707	
PA_atk-s05_13a4:3707_2	balena mayhaṃ te brāhmaṇe pariyesā”ti tuṭṭhamānaso gāthamāha –	3707	
PA_atk-s05_13a4:3709	“Ete kho brāhmaṇā vidhura, sīsavanto bahussutā;	370	
PA_atk-s05_13a4:3710	Ete vidhura pariyesa, khippañca ne nimantayā”ti.	371	
PA_atk-s05_13a4:3711_0	Mahāsatto “sādhū”ti tassa vacanaṃ sampaṭicchitvā “tena hi, mahārāja, nagaraṃ alaṅkārāpetvā	3711	
PA_atk-s05_13a4:3711_1	sabbe nagaravāsino dānaṃ datvā uposathaṃ adhiṭṭhāya samādinnasīlā hontū”ti bheriṃ	3711	
PA_atk-s05_13a4:3711_2	carāpetvā “tumhepi saddhiṃ parijanena uposathaṃ samādiyathā”ti vatvā sayaṃ pātova	3711	
PA_atk-s05_13a4:3711_3	bhuñjitvā uposathaṃ samādāya sāyanhasamaye jātipupphapuṇṇaṃ suvaṇṇasamuggaṃ āharāpetvā	3711	
PA_atk-s05_13a4:3711_4	raññā saddhiṃ pañcapatiṭṭhitaṃ patiṭṭhahitvā paccekabuddhānaṃ guṇe anussaritvā vanditvā	3711	
PA_atk-s05_13a4:3711_5	“uttarahimavante nandamūlakapabbhāravāsino pañcasatā paccekabuddhā sve amhākaṃ bhikkhaṃ	3711	
PA_atk-s05_13a4:3711_6	gaṇhantū”ti nimantetvā ākāse aṭṭha pupphamuṭṭhiyo vissajjesi. Tadā tattha pañcasatā	3711	
PA_atk-s05_13a4:3711_7	paccekabuddhā vasanti, pupphāni gantvā tesaṃ upari patiṃsu. Te āvajjentā taṃ kāraṇaṃ	3711	
PA_atk-s05_13a4:3711_8	ñatvā “mārisā, vidhurapaṇḍitena nimantitamha, na kho panesa ittarasatto, buddhaṅkuro	3711	
PA_atk-s05_13a4:3711_9	esa, imasmiṃyeva kappe buddho bhavissati, karissāmassa saṅgaha”nti nimantanaṃ adhivāsayiṃsu.	3711	
PA_atk-s05_13a4:3711_10	Mahāsatto pupphānaṃ anāgamanasaññāya adhivāsitabhāvaṃ ñatvā “mahārāja, sve paccekabuddhā	37111	
PA_atk-s05_13a4:3711_11	āgamissanti, sakkārasammānaṃ karohī”ti āha. Rājā punadivase mahāsakkāraṃ katvā mahātale	37111	
PA_atk-s05_13a4:3711_12	mahārahāni āsanāni paññapesi. Paccekabuddhā anotattadahe katasarīrapaṭijagganā velaṃ	37111	
PA_atk-s05_13a4:3711_13	sallakkhetvā ākāsenāgantvā rājaṅgaṇe otariṃsu. Rājā ca bodhisatto ca pasannamānasā	37111	
PA_atk-s05_13a4:3711_14	tesaṃ hatthato pattāni gahetvā pāsādaṃ āropetvā nisīdāpetvā dakkhiṇodakaṃ datvā paṇītena	37111	
PA_atk-s05_13a4:3711_15	khādanīyena bhojanīyena parivisiṃsu. Bhattakiccapariyosāne ca punadivasatthāyāti	37111	
PA_atk-s05_13a4:3711_16	evaṃ satta divase nimantetvā mahādānaṃ datvā sattame divase sabbaparikkhāre adaṃsu.	37111	
PA_atk-s05_13a4:3711_17	Te anumodanaṃ katvā ākāsena tattheva gatā, parikkhārāpi tehi saddhiṃyeva gatā.	37111	
PA_atk-s05_13a4:3712_0	Satthā imaṃ dhammadesanaṃ āharitvā “anacchariyaṃ, bhikkhave, kosalarañño mama upaṭṭhākassa	3712	
PA_atk-s05_13a4:3712_1	sato viceyyadānaṃ dātuṃ, porāṇakapaṇḍitā anuppannepi buddhe dānaṃ adaṃsuyevā”ti vatvā	3712	
PA_atk-s05_13a4:3712_2	jātakaṃ samodhānesi – “tadā rājā ānando ahosi, vidhurapaṇḍito pana ahameva ahosi”nti.	3712	
PA_atk-s05_13a4:3713	Dasabrāhmaṇajātakavaṇṇanā dvādasamā.	371	
PA_atk-s05_13a4:3715	[496] 13. Bhikkhāparamparajātakavaṇṇanā	371	
PA_atk-s05_13a4:3716_0	Sukhumālarūpaṃ disvāti idaṃ satthā jetavane viharanto aññataraṃ kuṭumbikaṃ ārabbha	3716	
PA_atk-s05_13a4:3716_1	kathesi. So kira saddho ahosi pasanno, tathāgatassa ceva saṅghassa ca nibaddhaṃ mahāsakkāraṃ	3716	
PA_atk-s05_13a4:3716_2	karoti. Athekadivasaṃ cintesi “ahaṃ buddharatanassa ceva saṅgharatanassa ca paṇītāni	3716	
PA_atk-s05_13a4:3716_3	khādanīyabhojanīyāni ceva sukhumavatthāni ca dento niccaṃ mahāsakkāraṃ karomi, idāni	3716	
PA_atk-s05_13a4:3716_4	dhammaratanassapi karissāmi, kathaṃ nu kho tassa sakkāraṃ karontena kattabba”nti.	3716	
PA_atk-s05_13a4:3716_5	So bahūni gandhamālādīni ādāya jetavanaṃ gantvā satthāraṃ vanditvā pucchi “ahaṃ,	3716	
PA_atk-s05_13a4:3716_6	bhante, dhammaratanassa sakkāraṃ kattukāmomhi, kathaṃ nu kho tassa sakkāraṃ karontena	3716	
PA_atk-s05_13a4:3716_7	kattabba”nti. Atha naṃ satthā āha – “sace dhammaratanassa sakkāraṃ kattukāmo, dhammabhaṇḍāgārikassa	3716	
PA_atk-s05_13a4:3716_8	ānandassa sakkāraṃ karohī”ti. So “sādhū”ti paṭissuṇitvā theraṃ nimantetvā punadivase	3716	
PA_atk-s05_13a4:3716_9	mahantena sakkārena attano gehaṃ netvā mahārahe āsane nisīdāpetvā gandhamālādīhi	3716	
PA_atk-s05_13a4:3716_10	pūjetvā nānaggarasabhojanaṃ datvā mahagghe ticīvarappahonake sāṭake adāsi. Theropi	37161	
PA_atk-s05_13a4:3716_11	“ayaṃ sakkāro dhammaratanassa kato, na mayhaṃ anucchaviko, aggasāvakassa dhammasenāpatissa	37161	
PA_atk-s05_13a4:3716_12	anucchaviko”ti cintetvā piṇḍapātañca vatthāni ca vihāraṃ haritvā sāriputtattherassa	37161	
PA_atk-s05_13a4:3716_13	adāsi. Sopi “ayaṃ sakkāro dhammaratanassa kato, ekantena dhammassāmino sammāsambuddhasseva	37161	
PA_atk-s05_13a4:3716_14	anucchaviko”ti cintetvā dasabalassa adāsi. Satthā attano uttaritaraṃ adisvā piṇḍapātaṃ	37161	
PA_atk-s05_13a4:3716_15	paribhuñji, cīvarasāṭake aggahesi.	37161	
PA_atk-s05_13a4:3717_0	Bhikkhū dhammasabhāyaṃ kathaṃ samuṭṭhāpesuṃ “āvuso, asuko nāma kuṭumbiko ‘dhammaratanassa	3717	
PA_atk-s05_13a4:3717_1	sakkāraṃ karomī’ti dhammabhaṇḍāgārikassa ānandattherassa adāsi. Thero ‘nāyaṃ mayhaṃ	3717	
PA_atk-s05_13a4:3717_2	anucchaviko’ti dhammasenāpatino adāsi, sopi ‘nāyaṃ mayhaṃ anucchaviko’ti tathāgatassa	3717	
PA_atk-s05_13a4:3717_3	adāsi. Tathāgato aññaṃ uttaritaraṃ apassanto attano dhammassāmitāya ‘mayhameveso	3717	
PA_atk-s05_13a4:3717_4	anucchaviko’ti taṃ piṇḍapātaṃ paribhuñji, cīvarasāṭakepi gaṇhi, evaṃ so piṇḍapāto	3717	
PA_atk-s05_13a4:3717_5	yathānucchavikatāya dhammassāminova pādamūlaṃ gato”ti. Satthā āgantvā “kāya nuttha,	3717	
PA_atk-s05_13a4:3717_6	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	3717	
PA_atk-s05_13a4:3717_7	idāneva piṇḍapāto paramparā yathānucchavikaṃ gacchati, pubbepi anuppanne buddhe agamāsiyevā”ti vatvā atītaṃ āhari.	3717	
PA_atk-s05_13a4:3718_0	Atīte bārāṇasiyaṃ brahmadatto agatigamanaṃ pahāya dasa rājadhamme akopento dhammena	3718	
PA_atk-s05_13a4:3718_1	rajjaṃ kāresi. Evaṃ santepissa vinicchayo suñño viya ahosi. Rājā attano aguṇagavesako	3718	
PA_atk-s05_13a4:3718_2	hutvā antonivesanādīni pariggaṇhanto antepure ca antonagare ca dvāragāmesu ca attano	3718	
PA_atk-s05_13a4:3718_3	aguṇaṃ kathentaṃ adisvā “janapade gavesissāmī”ti amaccānaṃ rajjaṃ niyyādetvā purohitena	3718	
PA_atk-s05_13a4:3718_4	saddhiṃ aññātakaveseneva kāsiraṭṭhe caranto kañci aguṇaṃ kathentaṃ adisvā paccante	3718	
PA_atk-s05_13a4:3718_5	ekaṃ nigamaṃ patvā bahidvārasālāyaṃ nisīdi. Tasmiṃ khaṇe nigamavāsī asītikoṭivibhavo	3718	
PA_atk-s05_13a4:3718_6	kuṭumbiko mahantena parivārena nhānatitthaṃ gacchanto sālāyaṃ nisinnaṃ suvaṇṇavaṇṇaṃ	3718	
PA_atk-s05_13a4:3718_7	sukhumālasarīraṃ rājānaṃ disvā uppannasineho sālaṃ pavisitvā paṭisanthāraṃ katvā	3718	
PA_atk-s05_13a4:3718_8	“idheva hothā”ti vatvā gehaṃ gantvā nānaggarasabhojanaṃ sampādetvā mahantena parivārena	3718	
PA_atk-s05_13a4:3718_9	bhattabhājanāni gāhāpetvā agamāsi. Tasmiṃ khaṇe himavantavāsī pañcābhiñño tāpaso	3718	
PA_atk-s05_13a4:3718_10	āgantvā tattheva nisīdi. Nandamūlakapabbhārato paccekabuddhopi āgantvā tattheva nisīdi.	37181	
PA_atk-s05_13a4:3719_0	Kuṭumbiko rañño hatthadhovanaudakaṃ datvā nānaggarasehi sūpabyañjanehi bhattapātiṃ	3719	
PA_atk-s05_13a4:3719_1	sajjetvā rañño upanesi. Rājā naṃ gahetvā purohitassa brāhmaṇassa adāsi. Brāhmaṇo	3719	
PA_atk-s05_13a4:3719_2	gahetvā tāpasassa adāsi. Tāpaso paccekabuddhassa santikaṃ gantvā vāmahatthena bhattapātiṃ,	3719	
PA_atk-s05_13a4:3719_3	dakkhiṇahatthena kamaṇḍaluṃ gahetvā dakkhiṇodakaṃ datvā patte bhattaṃ pakkhipi. So	3719	
PA_atk-s05_13a4:3719_4	kañci animantetvā anāpucchitvā paribhuñji. Tassa bhattakiccapariyosāne kuṭumbiko	3719	
PA_atk-s05_13a4:3719_5	cintesi “mayā rañño bhattaṃ dinnaṃ, raññā brāhmaṇassa, brāhmaṇena tāpasassa, tāpasena	3719	
PA_atk-s05_13a4:3719_6	paccekabuddhassa, paccekabuddho kañci anāpucchitvā paribhuñji, kiṃ nu kho imesaṃ	3719	
PA_atk-s05_13a4:3719_7	ettakaṃ dānakāraṇaṃ, kiṃ imassa kañci anāpucchitvāva bhuñjanakāraṇaṃ, anupubbena	3719	
PA_atk-s05_13a4:3719_8	te pucchissāmī”ti. So ekekaṃ upasaṅkamitvā vanditvā pucchi. Tepissa kathesuṃ –	3719	
PA_atk-s05_13a4:3721	“Sukhumālarūpaṃ disvā, raṭṭhā vivanamāgataṃ;	372	
PA_atk-s05_13a4:3722	Kuṭāgāravarūpetaṃ, mahāsayanamupāsitaṃ.	372	
PA_atk-s05_13a4:3724	“Tassa te pemakenāhaṃ, adāsiṃ vaḍḍhamodanaṃ;	372	
PA_atk-s05_13a4:3725	Sālīnaṃ vicitaṃ bhattaṃ, suciṃ maṃsūpasecanaṃ.	372	
PA_atk-s05_13a4:3727	“Taṃ tvaṃ bhattaṃ paṭiggayha, brāhmaṇassa adāsayi;	372	
PA_atk-s05_13a4:3728	Attānaṃ anasitvāna, koyaṃ dhammo namatthu te.	372	
PA_atk-s05_13a4:3730	“Ācariyo brāhmaṇo mayhaṃ, kiccākiccesu byāvaṭo;	373	
PA_atk-s05_13a4:3731	Garu ca āmantanīyo ca, dātumarahāmi bhojanaṃ.	373	
PA_atk-s05_13a4:3733	“Brāhmaṇaṃ dāni pucchāmi, gotamaṃ rājapūjitaṃ;	373	
PA_atk-s05_13a4:3734	Rājā te bhattaṃ pādāsi, suciṃ maṃsūpasecanaṃ.	373	
PA_atk-s05_13a4:3736	“Taṃ tvaṃ bhattaṃ paṭiggayha, isissa bhojanaṃ adā;	373	
PA_atk-s05_13a4:3737	Akhettaññūsi dānassa, koyaṃ dhammo namatthu te.	373	
PA_atk-s05_13a4:3739	“Bharāmi puttadāre ca, gharesu gadhito ahaṃ;	373	
PA_atk-s05_13a4:3740	Bhuñje mānusake kāme, anusāsāmi rājino.	374	
PA_atk-s05_13a4:3742	“Āraññikassa isino, cirarattaṃ tapassino;	374	
PA_atk-s05_13a4:3743	Vuḍḍhassa bhāvitattassa, dātumarahāmi bhojanaṃ.	374	
PA_atk-s05_13a4:3745	“Isiñca dāni pucchāmi, kisaṃ dhamanisanthataṃ;	374	
PA_atk-s05_13a4:3746	Parūḷhakacchanakhalomaṃ, paṅkadantaṃ rajassiraṃ.	374	
PA_atk-s05_13a4:3748	“Eko araññe viharasi, nāvakaṅkhasi jīvitaṃ;	374	
PA_atk-s05_13a4:3749	Bhikkhu kena tayā seyyo, yassa tvaṃ bhojanaṃ adā.	374	
PA_atk-s05_13a4:3751	“Khaṇantālukalambāni, bilālitakkalāni ca;	375	
PA_atk-s05_13a4:3752	Dhunaṃ sāmākanīvāraṃ, saṅghāriyaṃ pasāriyaṃ.	375	
PA_atk-s05_13a4:3754	“Sākaṃ bhisaṃ madhuṃ maṃsaṃ, badarāmalakāni ca;	375	
PA_atk-s05_13a4:3755	Tāni āharitvā bhuñjāmi, atthi me so pariggaho.	375	
PA_atk-s05_13a4:3757	“Pacanto apacantassa, amamassa sakiñcano;	375	
PA_atk-s05_13a4:3758	Anādānassa sādāno, dātumarahāmi bhojanaṃ.	375	
PA_atk-s05_13a4:3760	“Bhikkhuñca dāni pucchāmi, tuṇhīmāsīna subbataṃ;	376	
PA_atk-s05_13a4:3761	Isi te bhattaṃ pādāsi, suciṃ maṃsūpasecanaṃ.	376	
PA_atk-s05_13a4:3763	“Taṃ tvaṃ bhattaṃ paṭiggayha, tuṇhī bhuñjasi ekako;	376	
PA_atk-s05_13a4:3764	Nāññaṃ kañci nimantesi, koyaṃ dhammo namatthu te.	376	
PA_atk-s05_13a4:3766	“Na pacāmi na pācemi, na chindāmi na chedaye;	376	
PA_atk-s05_13a4:3767	Taṃ maṃ akiñcanaṃ ñatvā, sabbapāpehi ārataṃ.	376	
PA_atk-s05_13a4:3769	“Vāmena bhikkhamādāya, dakkhiṇena kamaṇḍaluṃ;	376	
PA_atk-s05_13a4:3770	Isi me bhattaṃ pādāsi, suciṃ maṃsūpasecanaṃ.	377	
PA_atk-s05_13a4:3772	“Ete hi dātumarahanti, samamā sapariggahā;	377	
PA_atk-s05_13a4:3773	Paccanīkamahaṃ maññe, yo dātāraṃ nimantaye”ti.	377	
PA_atk-s05_13a4:3774_0	Tattha vivananti nirudakāraññasadisaṃ imaṃ paccantaṃ āgataṃ. Kūṭāgāravarūpetanti	3774	
PA_atk-s05_13a4:3774_1	kūṭāgāravarena upagataṃ, ekaṃ varakūṭāgāravāsinanti attho. Mahāsayanamupāsitanti	3774	
PA_atk-s05_13a4:3774_2	tattheva supaññattaṃ sirisayanaṃ upāsitaṃ. Tassa teti evarūpaṃ taṃ disvā ahaṃ pemamakāsiṃ,	3774	
PA_atk-s05_13a4:3774_3	tassa te pemakena. Vaḍḍhamodananti uttamodanaṃ. Vicitanti apagatakhaṇḍakāḷakehi vicitataṇḍulehi	3774	
PA_atk-s05_13a4:3774_4	kataṃ. Adāsayīti adāsi. Attānanti attanā, ayameva vā pāṭho. Anasitvānāti abhuñjitvā.	3774	
PA_atk-s05_13a4:3774_5	Koyaṃ dhammoti mahārāja, ko esa tumhākaṃ sabhāvo. Namatthu teti namo tava atthu,	3774	
PA_atk-s05_13a4:3774_6	yo tvaṃ attanā abhuñjitvā parassa adāsi.	3774	
PA_atk-s05_13a4:3775_0	Ācariyoti kuṭumbika esa mayhaṃ ācārasikkhāpako ācariyo. Byāvaṭoti ussuko. Āmantanīyoti	3775	
PA_atk-s05_13a4:3775_1	āmantetabbayuttako mayā dinnaṃ bhattaṃ gahetuṃ anurūpo. Dātumarahāmīti “ahaṃ evarūpassa	3775	
PA_atk-s05_13a4:3775_2	ācariyassa bhojanaṃ dātuṃ arahāmī”ti rājā brāhmaṇassa guṇaṃ vaṇṇesi. Akhettaññūsīti	3775	
PA_atk-s05_13a4:3775_3	nāhaṃ dānassa khettaṃ, mayi dinnaṃ mahapphalaṃ na hotīti evaṃ attānaṃ dānassa akhettaṃ	3775	
PA_atk-s05_13a4:3775_4	jānāsi maññeti. Anusāsāmīti attano atthaṃ pahāya rañño atthañca dhammañca anusāsāmi.	3775	
PA_atk-s05_13a4:3776_0	Evaṃ attano aguṇaṃ kathetvā āraññikassāti isino guṇaṃ kathesi. Isinoti sīlādiguṇapariyesakassa.	3776	
PA_atk-s05_13a4:3776_1	Tapassinoti tapanissitassa. Vuḍḍhassāti paṇḍitassa guṇavuḍḍhassa. Nāvakaṅkhasīti	3776	
PA_atk-s05_13a4:3776_2	sayaṃ dullabhabhojano hutvā evarūpaṃ bhojanaṃ aññassa desi, kiṃ attano jīvitaṃ na	3776	
PA_atk-s05_13a4:3776_3	kaṅkhasi. Bhikkhu kenāti ayaṃ bhikkhu katarena guṇena tayā seṭṭhataro.	3776	
PA_atk-s05_13a4:3777_0	Khaṇantālukalambānīti khaṇanto ālūni ceva tālakandāni ca. Bilālitakkalāni cāti bilālikandatakkalakandāni	3777	
PA_atk-s05_13a4:3777_1	ca. Dhunaṃ sāmākanīvāranti sāmākañca nīvārañca dhunitvā. Saṅghāriyaṃ pasāriyanti	3777	
PA_atk-s05_13a4:3777_2	ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā	3777	
PA_atk-s05_13a4:3777_3	koṭṭetvā taṇḍule ādāya pacitvā bhuñjāmīti vadati. Sākanti yaṃ kiñci sūpeyyapaṇṇaṃ.	3777	
PA_atk-s05_13a4:3777_4	Maṃsanti sīhabyagghavighāsādimaṃsaṃ. Tāni āharitvāti tāni sākādīni āharitvā. Amamassāti	3777	
PA_atk-s05_13a4:3777_5	taṇhādiṭṭhimamattarahitassa. Sakiñcanoti sapalibodho. Anādānassāti niggahaṇassa.	3777	
PA_atk-s05_13a4:3777_6	Dātumarahāmīti evarūpassa paccekabuddhassa attanā laddhabhojanaṃ dātuṃ arahāmi.	3777	
PA_atk-s05_13a4:3778_0	Tuṇhīmāsīnanti kiñci avatvā nisinnaṃ. Akiñcananti rāgakiñcanādīhi rahitaṃ. Āratanti	3778	
PA_atk-s05_13a4:3778_1	virataṃ sabbapāpāni pahāya ṭhitaṃ. Kamaṇḍalunti kuṇḍikaṃ. Ete hīti ete rājādayo tayo	3778	
PA_atk-s05_13a4:3778_2	janāti hatthaṃ pasāretvā te niddisanto evamāha. Dātumarahantīti mādisassa dātuṃ arahanti.	3778	
PA_atk-s05_13a4:3778_3	Paccanīkanti paccanīkapaṭipadaṃ. Dāyakassa hi nimantanaṃ ekavīsatiyā anesanāsu aññatarāya	3778	
PA_atk-s05_13a4:3778_4	piṇḍapātapariyesanāya jīvikakappanasaṅkhātā micchājīvapaṭipatti nāma hoti.	3778	
PA_atk-s05_13a4:3779	Tassa vacanaṃ sutvā kuṭumbiko attamano dve osānagāthā abhāsi –	377	
PA_atk-s05_13a4:3781	“Atthāya vata me ajja, idhāgacchi rathesabho;	378	
PA_atk-s05_13a4:3782	Sohaṃ ajja pajānāmi, yattha dinnaṃ mahapphalaṃ.	378	
PA_atk-s05_13a4:3784	“Raṭṭhesu giddhā rājāno, kiccākiccesu brāhmaṇā;	378	
PA_atk-s05_13a4:3785	Isī mūlaphale giddhā, vippamuttā ca bhikkhavo”ti.	378	
PA_atk-s05_13a4:3786	Tattha rathesabhoti rājānaṃ sandhāyāha. Kiccākiccesūti rañño kiccakaraṇīyesu. Bhikkhavoti paccekabuddhā bhikkhavo pana sabbabhavehi vippamuttā.	378	
PA_atk-s05_13a4:3787	Paccekabuddho tassa dhammaṃ desetvā sakaṭṭhānameva gato, tathā tāpaso. Rājā pana katipāhaṃ tassa santike vasitvā bārāṇasimeva gato.	378	
PA_atk-s05_13a4:3788_0	Satthā imaṃ dhammadesanaṃ āharitvā “na, bhikkhave, idāneva piṇḍapāto yathānucchavikaṃ	3788	
PA_atk-s05_13a4:3788_1	gacchati, pubbepi gatoyevā”ti vatvā jātakaṃ samodhānesi – “tadā kuṭumbiko dhammaratanassa	3788	
PA_atk-s05_13a4:3788_2	sakkārakārako kuṭumbiko ahosi, rājā ānando, purohito sāriputto, himavantatāpaso pana ahameva ahosi”nti.	3788	
PA_atk-s05_13a4:3789	Bhikkhāparamparajātakavaṇṇanā terasamā.	378	
PA_atk-s05_13a4:3790	Jātakuddānaṃ –	379	
PA_atk-s05_13a4:3791	Kedāraṃ candakinnarī, ukkusuddālabhisakaṃ;	379	
PA_atk-s05_13a4:3792	Suruci pañcuposathaṃ, mahāmorañca tacchakaṃ.	379	
PA_atk-s05_13a4:3793	Mahāvāṇija sādhinaṃ, dasabrāhmaṇajātakaṃ;	379	
PA_atk-s05_13a4:3794	Bhikkhāparamparāpi ca, terasāni pakiṇṇake.	379	
PA_atk-s05_13a4:3795	Pakiṇṇakanipātavaṇṇanā niṭṭhitā.	379	
PA_atk-s05_13a4:3796	15. Vīsatinipāto	379	
PA_atk-s05_13a4:3798	[497] 1. Mātaṅgajātakavaṇṇanā	379	
PA_atk-s05_13a4:3799_0	Kuto nu āgacchasi dummavāsīti idaṃ satthā jetavane viharanto udenaṃ nāma vaṃsarājānaṃ	3799	
PA_atk-s05_13a4:3799_1	ārabbha kathesi. Tasmiñhi kāle āyasmā piṇḍolabhāradvājo jetavanato ākāsena gantvā	3799	
PA_atk-s05_13a4:3799_2	yebhuyyena kosambiyaṃ udenassa rañño uyyānaṃ divāvihārāya gacchati. Thero kira purimabhave	3799	
PA_atk-s05_13a4:3799_3	rajjaṃ kārento dīghamaddhānaṃ tasmiṃ uyyāne mahāparivāro sampattiṃ anubhavi. So tena	3799	
PA_atk-s05_13a4:3799_4	pubbāciṇṇena yebhuyyena tattheva divāvihāraṃ nisīditvā phalasamāpattisukhena vītināmeti.	3799	
PA_atk-s05_13a4:3799_5	Tasmiṃ ekadivasaṃ tattha gantvā supupphitasālamūle nisinne udeno sattāhaṃ mahāpānaṃ	3799	
PA_atk-s05_13a4:3799_6	pivitvā “uyyānakīḷaṃ kīḷissāmī”ti mahantena parivārena uyyānaṃ gantvā maṅgalasilāpaṭṭe	3799	
PA_atk-s05_13a4:3799_7	aññatarāya itthiyā aṅke nipanno surāmadamattatāya niddaṃ okkami. Gāyantā nisinnitthiyo	3799	
PA_atk-s05_13a4:3799_8	tūriyāni chaḍḍetvā uyyānaṃ pavisitvā pupphaphalādīni vicinantiyo theraṃ disvā gantvā	3799	
PA_atk-s05_13a4:3799_9	vanditvā nisīdiṃsu. Thero tāsaṃ dhammakathaṃ kathento nisīdi. Itarāpi itthī aṅkaṃ	3799	
PA_atk-s05_13a4:3799_10	cāletvā rājānaṃ pabodhetvā “kuhiṃ tā vasaliyo gatā”ti vutte “ekaṃ samaṇaṃ parivāretvā	37991	
PA_atk-s05_13a4:3799_11	nisinnā”ti āha. So kuddho gantvā theraṃ akkositvā paribhāsitvā “handāhaṃ, taṃ samaṇaṃ	37991	
PA_atk-s05_13a4:3799_12	tambakipillakehi khādāpessāmī”ti kodhavasena therassa sarīre tambakipillakapuṭaṃ	37991	
PA_atk-s05_13a4:3799_13	bhindāpesi. Thero ākāse ṭhatvā tassovādaṃ datvā jetavane gandhakuṭidvāreyeva otaritvā	37991	
PA_atk-s05_13a4:3799_14	tathāgatena “kuto āgatosī”ti puṭṭho thero tamatthaṃ ārocesi. Satthā “na kho, bhāradvāja,	37991	
PA_atk-s05_13a4:3799_15	udeno idāneva pabbajite viheṭheti, pubbepi viheṭhesiyevā”ti vatvā tena yācito atītaṃ āhari.	37991	
PA_atk-s05_13a4:3800_0	Atīte bārāṇasiyaṃ brahmadatte rajjaṃ kārente tadā mahāsatto bahinagare caṇḍālayoniyaṃ	3800	
PA_atk-s05_13a4:3800_1	nibbatti, “mātaṅgo”tissa nāmaṃ kariṃsu. Aparabhāge viññutaṃ patto “mātaṅgapaṇḍito”ti	3800	
PA_atk-s05_13a4:3800_2	pākaṭo ahosi. Tadā bārāṇasiseṭṭhino dhītā diṭṭhamaṅgalikā nāma ekamāsadvemāsavārena	3800	
PA_atk-s05_13a4:3800_3	mahāparivārā uyyānaṃ kīḷituṃ gacchati. Athekadivasaṃ mahāsatto kenaci kammena nagaraṃ	3800	
PA_atk-s05_13a4:3800_4	pavisanto antaradvāre diṭṭhamaṅgalikaṃ disvā ekamantaṃ apagantvā allīyitvā aṭṭhāsi.	3800	
PA_atk-s05_13a4:3800_5	Diṭṭhamaṅgalikā sāṇiyā antarena olokentī taṃ disvā “ko eso”ti pucchitvā “caṇḍālo	3800	
PA_atk-s05_13a4:3800_6	ayye”ti vutte “adiṭṭhapubbayuttakaṃ vata passāmī”ti gandhodakena akkhīni dhovitvā	3800	
PA_atk-s05_13a4:3800_7	tato nivatti. Tāya saddhiṃ nikkhantajano “are, duṭṭha caṇḍāla, ajja taṃ nissāya amhākaṃ	3800	
PA_atk-s05_13a4:3800_8	amūlakaṃ surābhattaṃ naṭṭha”nti kodhābhibhūto mātaṅgapaṇḍitaṃ hatthehi ca pādehi	3800	
PA_atk-s05_13a4:3800_9	ca pothetvā visaññiṃ katvā pakkāmi. So muhuttaṃ vītināmetvā paṭiladdhasañño cintesi	3800	
PA_atk-s05_13a4:3800_10	“diṭṭhamaṅgalikāya parijano maṃ niddosaṃ akāraṇena pothesi, diṭṭhamaṅgalikaṃ labhitvāva	38001	
PA_atk-s05_13a4:3800_11	uṭṭhahissāmi, no alabhitvā”ti adhiṭṭhāya gantvā tassā pitu nivesanadvāre nipajji.	38001	
PA_atk-s05_13a4:3800_12	So “kena kāraṇena nipannosī”ti vutte “aññaṃ kāraṇaṃ natthi, diṭṭhamaṅgalikāya me	38001	
PA_atk-s05_13a4:3800_13	attho”ti āha. Eko divaso atīto, tathā dutiyo, tatiyo, catuttho, pañcamo, chaṭṭho	38001	
PA_atk-s05_13a4:3800_14	ca. Bodhisattānaṃ adhiṭṭhānaṃ nāma samijjhati, tasmā sattame divase diṭṭhamaṅgalikaṃ	38001	
PA_atk-s05_13a4:3800_15	nīharitvā tassa adaṃsu.	38001	
PA_atk-s05_13a4:3801_0	Atha naṃ sā “uṭṭhehi, sāmi, tumhākaṃ gehaṃ gacchāmā”ti āha. Bhadde, tava parijanenamhi	3801	
PA_atk-s05_13a4:3801_1	supothito dubbalo, maṃ ukkhipitvā piṭṭhiṃ āropetvā ādāya gacchāhīti. Sā tathā katvā	3801	
PA_atk-s05_13a4:3801_2	nagaravāsīnaṃ passantānaññeva nagarā nikkhamitvā caṇḍālagāmakaṃ gatā. Atha naṃ mahāsatto	3801	
PA_atk-s05_13a4:3801_3	jātisambhedavītikkamaṃ akatvāva katipāhaṃ gehe vasāpetvā cintesi “ahametaṃ lābhaggayasaggappattaṃ	3801	
PA_atk-s05_13a4:3801_4	karonto pabbajitvāva kātuṃ sakkhissāmi, na itarathā”ti. Atha naṃ āmantetvā ‘bhadde,	3801	
PA_atk-s05_13a4:3801_5	mayi araññato kiñci anāharante amhākaṃ jīvikā nappavattati, yāva mamāgamanā mā ukkaṇṭhi,	3801	
PA_atk-s05_13a4:3801_6	ahaṃ araññaṃ gamissāmī”ti vatvā gehavāsinopi “imaṃ mā pamajjitthā”ti ovaditvā araññaṃ	3801	
PA_atk-s05_13a4:3801_7	gantvā samaṇapabbajjaṃ pabbajitvā appamatto sattame divase aṭṭha samāpattiyo ca pañca	3801	
PA_atk-s05_13a4:3801_8	abhiññāyo ca uppādetvā “idāni diṭṭhamaṅgalikāya avassayo bhavituṃ sakkhissāmī”ti	3801	
PA_atk-s05_13a4:3801_9	iddhiyā gantvā caṇḍālagāmadvāre otaritvā diṭṭhamaṅgalikāya gehadvāraṃ agamāsi. Sā	3801	
PA_atk-s05_13a4:3801_10	tassāgamanaṃ sutvā gehato nikkhamitvā “sāmi, kasmā maṃ anāthaṃ katvā pabbajitosī”ti	38011	
PA_atk-s05_13a4:3801_11	paridevi. Atha naṃ “bhadde, mā cintayi, tava porāṇakayasato idāni mahantataraṃ yasaṃ	38011	
PA_atk-s05_13a4:3801_12	karissāmi, apica kho pana ‘na mayhaṃ mātaṅgapaṇḍito sāmiko, mahābrahmā me sāmiko’ti	38011	
PA_atk-s05_13a4:3801_13	ettakaṃ parisamajjhe vattuṃ sakkhissasī’ti āha. “Āma, sāmi, sakkhissāmī”ti. “Tena	38011	
PA_atk-s05_13a4:3801_14	hi “idāni te sāmiko kuhinti puṭṭhā ‘brahmalokaṃ gato’ti vatvā ‘kadā āgamissatī’ti	38011	
PA_atk-s05_13a4:3801_15	vutte ‘ito sattame divase puṇṇamāyaṃ candaṃ bhinditvā āgamissatī’ti vadeyyāsī”ti	38011	
PA_atk-s05_13a4:3801_16	naṃ vatvā mahāsatto himavantameva gato.	38011	
PA_atk-s05_13a4:3802_0	Diṭṭhamaṅgalikāpi bārāṇasiyaṃ mahājanassa majjhe tesu tesu ṭhānesu tathā kathesi.	3802	
PA_atk-s05_13a4:3802_1	Mahājano “aho mahābrahmā samāno diṭṭhamaṅgalikaṃ na gacchati, evametaṃ bhavissatī”ti	3802	
PA_atk-s05_13a4:3802_2	saddahi. Bodhisattopi puṇṇamadivase candassa gaganamajjhe ṭhitakāle brahmattabhāvaṃ	3802	
PA_atk-s05_13a4:3802_3	māpetvā sakalaṃ kāsiraṭṭhaṃ dvādasayojanikaṃ bārāṇasinagarañca ekobhāsaṃ katvā candamaṇḍalaṃ	3802	
PA_atk-s05_13a4:3802_4	bhinditvā otaritvā bārāṇasiyā uparūpari tikkhattuṃ paribbhamitvā mahājanena gandhamālādīhi	3802	
PA_atk-s05_13a4:3802_5	pūjiyamāno caṇḍālagāmakābhimukho ahosi. Brahmabhattā sannipatitvā caṇḍālagāmakaṃ	3802	
PA_atk-s05_13a4:3802_6	gantvā diṭṭhamaṅgalikāya gehaṃ suddhavatthehi chādetvā bhūmiṃ catujjātiyagandhehi	3802	
PA_atk-s05_13a4:3802_7	opuñchitvā pupphāni vikiritvā dhūmaṃ datvā celavitānaṃ pasāretvā mahāsayanaṃ paññapetvā	3802	
PA_atk-s05_13a4:3802_8	gandhatelehi dīpaṃ jāletvā dvāre rajatapaṭṭavaṇṇavālukaṃ okiritvā pupphāni vikiritvā	3802	
PA_atk-s05_13a4:3802_9	dhaje bandhiṃsu. Evaṃ alaṅkate gehe mahāsatto otaritvā anto pavisitvā thokaṃ sayanapiṭṭhe nisīdi.	3802	
PA_atk-s05_13a4:3803_0	Tadā diṭṭhamaṅgalikā utunī hoti. Athassā aṅguṭṭhakena nābhiṃ parāmasi, kucchiyaṃ	3803	
PA_atk-s05_13a4:3803_1	gabbho patiṭṭhāsi. Atha naṃ mahāsatto āmantetvā “bhadde, gabbho te patiṭṭhito, tvaṃ	3803	
PA_atk-s05_13a4:3803_2	puttaṃ vijāyissasi, tvampi puttopi te lābhaggayasaggappattā bhavissatha, tava pādadhovanaudakaṃ	3803	
PA_atk-s05_13a4:3803_3	sakalajambudīpe rājūnaṃ abhisekodakaṃ bhavissati, nahānodakaṃ pana te amatosadhaṃ	3803	
PA_atk-s05_13a4:3803_4	bhavissati, ye taṃ sīse āsiñcissanti, te sabbarogehi muccissanti, kāḷakaṇṇiṃ parivajjessanti,	3803	
PA_atk-s05_13a4:3803_5	tava pādapiṭṭhe sīsaṃ ṭhapetvā vandantā sahassaṃ dassanti, sotapathe ṭhatvā vandantā	3803	
PA_atk-s05_13a4:3803_6	sataṃ dassanti, cakkhupathe ṭhatvā vandantā ekaṃ kahāpaṇaṃ datvā vandissanti, appamattā	3803	
PA_atk-s05_13a4:3803_7	hohī”ti naṃ ovaditvā gehā nikkhamitvā mahājanassa passantasseva uppatitvā candamaṇḍalaṃ	3803	
PA_atk-s05_13a4:3803_8	pāvisi. Brahmabhattā sannipatitvā ṭhitakāva rattiṃ vītināmetvā pātova diṭṭhamaṅgalikaṃ	3803	
PA_atk-s05_13a4:3803_9	suvaṇṇasivikaṃ āropetvā sīsena ukkhipitvā nagaraṃ pavisiṃsu. “Mahābrahmabhariyā”ti	3803	
PA_atk-s05_13a4:3803_10	taṃ upasaṅkamitvā mahājano gandhamālādīhi pūjesi. Pādapiṭṭhe sīsaṃ ṭhapetvā vandituṃ	38031	
PA_atk-s05_13a4:3803_11	labhantā sahassatthavikaṃ denti, sotapathe ṭhatvā vandituṃ labhantā sataṃ denti,	38031	
PA_atk-s05_13a4:3803_12	cakkhupathe ṭhatvā vandituṃ labhantā ekaṃ kahāpaṇaṃ denti. Evaṃ dvādasayojanikaṃ	38031	
PA_atk-s05_13a4:3803_13	bārāṇasiṃ taṃ gahetvā vicarantā aṭṭhārasakoṭidhanaṃ labhiṃsu.	38031	
PA_atk-s05_13a4:3804_0	Atha naṃ nagaraṃ pariharitvā ānetvā nagaramajjhe mahāmaṇḍapaṃ kāretvā sāṇiṃ parikkhipitvā	3804	
PA_atk-s05_13a4:3804_1	mahāsayanaṃ paññapetvā mahantena sirisobhaggena tattha vasāpesuṃ. Maṇḍapasantikeyeva	3804	
PA_atk-s05_13a4:3804_2	sattadvārakoṭṭhaṃ sattabhūmikaṃ pāsādaṃ kātuṃ ārabhiṃsu, mahantaṃ navakammaṃ ahosi.	3804	
PA_atk-s05_13a4:3804_3	Diṭṭhamaṅgalikā maṇḍapeyeva puttaṃ vijāyi. Athassa nāmaggahaṇadivase brāhmaṇā sannipatitvā	3804	
PA_atk-s05_13a4:3804_4	maṇḍape jātattā “maṇḍabyakumāro”ti nāmaṃ kariṃsu. Pāsādo pana dasahi māsehi niṭṭhito.	3804	
PA_atk-s05_13a4:3804_5	Tato paṭṭhāya sā mahantena yasena tasmiṃ vasati, maṇḍabyakumāropi mahantena parivārena	3804	
PA_atk-s05_13a4:3804_6	vaḍḍhati. Tassa sattaṭṭhavassakāleyeva jambudīpatale uttamācariyā sannipatiṃsu. Te	3804	
PA_atk-s05_13a4:3804_7	taṃ tayo vede uggaṇhāpesuṃ. So soḷasavassakālato paṭṭhāya brāhmaṇānaṃ bhattaṃ paṭṭhapesi,	3804	
PA_atk-s05_13a4:3804_8	nibaddhaṃ soḷasa brāhmaṇasahassāni bhuñjanti. Catutthe dvārakoṭṭhake brāhmaṇānaṃ dānaṃ deti.	3804	
PA_atk-s05_13a4:3805_0	Athekasmiṃ mahāmahadivase gehe bahuṃ pāyāsaṃ paṭiyādesuṃ. Soḷasa brāhmaṇasahassāni	3805	
PA_atk-s05_13a4:3805_1	catutthe dvārakoṭṭhake nisīditvā suvaṇṇarasavaṇṇena navasappinā pakkamadhukhaṇḍasakkharāhi	3805	
PA_atk-s05_13a4:3805_2	ca abhisaṅkhataṃ pāyāsaṃ paribhuñjanti. Kumāropi sabbālaṅkārapaṭimaṇḍito suvaṇṇapādukā	3805	
PA_atk-s05_13a4:3805_3	āruyha hatthena kañcanadaṇḍaṃ gahetvā “idha sappiṃ detha, idha madhu”nti vicārento	3805	
PA_atk-s05_13a4:3805_4	carati. Tasmiṃ khaṇe mātaṅgapaṇḍito himavante assamapade nisinno “kā nu kho diṭṭhamaṅgalikāya	3805	
PA_atk-s05_13a4:3805_5	puttassa pavattī”ti olokento tassa atitthe pakkhandabhāvaṃ disvā “ajjeva gantvā māṇavaṃ	3805	
PA_atk-s05_13a4:3805_6	dametvā yattha dinnaṃ mahapphalaṃ hoti, tattha dānaṃ dāpetvā āgamissāmī”ti cintetvā	3805	
PA_atk-s05_13a4:3805_7	ākāsena anotattadahaṃ gantvā mukhadhovanādīni katvā manosilātale ṭhito rattadupaṭṭaṃ	3805	
PA_atk-s05_13a4:3805_8	nivāsetvā kāyabandhanaṃ bandhitvā paṃsukūlasaṅghāṭiṃ pārupitvā mattikāpattaṃ ādāya	3805	
PA_atk-s05_13a4:3805_9	ākāsenāgantvā catutthe dvārakoṭṭhake dānaggeyeva otaritvā ekamantaṃ aṭṭhāsi. Maṇḍabyo	3805	
PA_atk-s05_13a4:3805_10	kumāro ito cito ca olokento taṃ disvā “evaṃvirūpo saṅkārayakkhasadiso ayaṃ pabbajito	38051	
PA_atk-s05_13a4:3805_11	imaṃ ṭhānaṃ āgacchanto kuto nu kho āgacchatī”ti tena saddhiṃ sallapanto paṭhamaṃ gāthamāha –	38051	
PA_atk-s05_13a4:3807	“Kuto nu āgacchasi dummavāsī, otallako paṃsupisācakova;	380	
PA_atk-s05_13a4:3808	Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti.	380	
PA_atk-s05_13a4:3809_0	Tattha dummavāsīti anañjitaamaṇḍitaghaṭitasaṅghāṭikapilotikavasano. Otallakoti lāmako	3809	
PA_atk-s05_13a4:3809_1	olambavilambanantakadharo vā. Paṃsupisācakovāti saṅkāraṭṭhāne pisācako viya. Saṅkāracoḷanti	3809	
PA_atk-s05_13a4:3809_2	saṅkāraṭṭhāne laddhapilotikaṃ. Paṭimuñcāti paṭimuñcitvā. Adakkhiṇeyyoti tvaṃ adakkhiṇeyyo	3809	
PA_atk-s05_13a4:3809_3	imesaṃ paramadakkhiṇeyyānaṃ nisinnaṭṭhānaṃ eko hutvā kuto āgato.	3809	
PA_atk-s05_13a4:3810	Taṃ sutvā mahāsatto muducitteneva tena saddhiṃ sallapanto dutiyaṃ gāthamāha –	381	
PA_atk-s05_13a4:3812	“Annaṃ tavedaṃ pakataṃ yasassi, taṃ khajjare bhuñjare piyyare ca;	381	
PA_atk-s05_13a4:3813	Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko”ti.	381	
PA_atk-s05_13a4:3814_0	Tattha pakatanti paṭiyattaṃ. Yasassīti parivārasampanna. Taṃ khajjareti taṃ khajjanti	3814	
PA_atk-s05_13a4:3814_1	ca bhuñjanti ca pivanti ca. Kiṃkāraṇā mayhaṃ kujjhasi? Uttiṭṭhapiṇḍanti upatiṭṭhitvā	3814	
PA_atk-s05_13a4:3814_2	labhitabbapiṇḍaṃ, uṭṭhāya ṭhitehi vā dīyamānaṃ heṭṭhā ṭhatvā labhitabbapiṇḍaṃ. Labhataṃ	3814	
PA_atk-s05_13a4:3814_3	sapākoti sapāko caṇḍālopi labhatu. Jātisampannā hi yattha katthaci labhanti, sapākacaṇḍālassa	3814	
PA_atk-s05_13a4:3814_4	pana ko deti, dullabhapiṇḍo ahaṃ, tasmā me jīvitapavattanatthaṃ bhojanaṃ dāpehi, kumārāti.	3814	
PA_atk-s05_13a4:3815	Tato maṇḍabyo gāthamāha –	381	
PA_atk-s05_13a4:3817	“Annaṃ mamedaṃ pakataṃ brāhmaṇānaṃ, attatthāya saddahato mamedaṃ;	381	
PA_atk-s05_13a4:3818	Apehi etto kimidhaṭṭhitosi, na mādisā tumhaṃ dadanti jammā”ti.	381	
PA_atk-s05_13a4:3819_0	Tattha attatthāyāti attano vaḍḍhiatthāya. Apehi ettoti imamhā ṭhānā apagaccha. Na	3819	
PA_atk-s05_13a4:3819_1	mādisāti mādisā jātisampannānaṃ udiccabrāhmaṇānaṃ dānaṃ denti, na tuyhaṃ caṇḍālassa, gaccha, jammāti.	3819	
PA_atk-s05_13a4:3820	Tato mahāsatto gāthamāha –	382	
PA_atk-s05_13a4:3822	“Thale ca ninne ca vapanti bījaṃ, anūpakhette phalamāsamānā;	382	
PA_atk-s05_13a4:3823	Etāya saddhāya dadāhi dānaṃ, appeva ārādhaye dakkhiṇeyye”ti.	382	
PA_atk-s05_13a4:3824_0	Tassattho – kumāra, sassaphalaṃ āsīsamānā tīsupi khettesu bījaṃ vapanti. Tattha ativuṭṭhikāle	3824	
PA_atk-s05_13a4:3824_1	thale sassaṃ sampajjati, ninne pūtikaṃ hoti, anūpakhette nadiñca taḷākañca nissāya	3824	
PA_atk-s05_13a4:3824_2	kataṃ oghena vuyhati. Mandavuṭṭhikāle thale khette vipajjati, ninne thokaṃ sampajjati,	3824	
PA_atk-s05_13a4:3824_3	anūpakhette sampajjateva. Samavuṭṭhikāle thale khette thokaṃ sampajjati, itaresu	3824	
PA_atk-s05_13a4:3824_4	sampajjateva. Tasmā yathā phalamāsīsamānā tīsupi khettesu vapanti, tathā tvampi etāya	3824	
PA_atk-s05_13a4:3824_5	phalasaddhāya āgatāgatānaṃ sabbesaṃyeva dānaṃ dehi, appeva nāma evaṃ dadanto dakkhiṇeyye	3824	
PA_atk-s05_13a4:3824_6	ārādheyyāsi labheyyāsīti.	3824	
PA_atk-s05_13a4:3825	Tato maṇḍabyo gāthamāha –	382	
PA_atk-s05_13a4:3827	“Khettāni mayhaṃ viditāni loke, yesāhaṃ bījāni patiṭṭhapemi;	382	
PA_atk-s05_13a4:3828	Ye brāhmaṇā jātimantūpapannā, tānīdha khettāni supesalānī”ti.	382	
PA_atk-s05_13a4:3829	Tattha yesāhanti yesu ahaṃ. Jātimantūpapannāti jātiyā ca mantehi ca upapannā.	382	
PA_atk-s05_13a4:3830	Tato mahāsatto dve gāthā abhāsi –	383	
PA_atk-s05_13a4:3832	“Jātimado ca atimānitā ca, lobho ca doso ca mado ca moho;	383	
PA_atk-s05_13a4:3833	Ete aguṇā yesu ca santi sabbe, tānīdha khettāni apesalāni.	383	
PA_atk-s05_13a4:3835	“Jātimado ca atimānitā ca, lobho ca doso ca mado ca moho;	383	
PA_atk-s05_13a4:3836	Ete aguṇā yesu na santi sabbe, tānīdha khettāni supesalānī”ti.	383	
PA_atk-s05_13a4:3837_0	Tattha jātimadoti “ahamasmi jātisampanno”ti evaṃ uppannamāno. Atimānitā cāti “añño	3837	
PA_atk-s05_13a4:3837_1	mayā saddhiṃ jātiādīhi sadiso natthī”ti atikkamma pavattamāno. Lobhādayo lubbhanadussanamajjanamuyhanamattāva.	3837	
PA_atk-s05_13a4:3837_2	Apesalānīti evarūpā puggalā āsīvisabharitā viya vammikā appiyasīlā honti. Evarūpānaṃ	3837	
PA_atk-s05_13a4:3837_3	dinnaṃ na mahapphalaṃ hoti, tasmā mā etesaṃ supesalakhettabhāvaṃ maññittha. Na hi	3837	
PA_atk-s05_13a4:3837_4	jātimantā saggadāyakā. Ye pana jātimānādirahitā ariyā, tāni khettāni supesalāni,	3837	
PA_atk-s05_13a4:3837_5	tesu dinnaṃ mahapphalaṃ, te saggadāyakā hontīti.	3837	
PA_atk-s05_13a4:3838	Iti so mahāsatte punappunaṃ kathente kujjhitvā “ayaṃ ativiya bahuṃ vippalapati, kuhiṃ gatā ime dovārikā, nayimaṃ caṇḍālaṃ nīharantī”ti gāthamāha –	383	
PA_atk-s05_13a4:3840	“Kvettha gatā upajotiyo ca, upajjhāyo atha vā gaṇḍakucchi;	384	
PA_atk-s05_13a4:3841	Imassa daṇḍañca vadhañca datvā, gale gahetvā khalayātha jamma”nti.	384	
PA_atk-s05_13a4:3842	Tattha kvettha gatāti imesu tīsu dvāresu ṭhapitā upajotiyo ca upajjhāyo ca gaṇḍakucchi cāti tayo dovārikā kuhiṃ gatāti attho.	384	
PA_atk-s05_13a4:3843_0	Tepi tassa vacanaṃ sutvā vegenāgantvā vanditvā “kiṃ karoma devā”ti āhaṃsu. “Ayaṃ	3843	
PA_atk-s05_13a4:3843_1	vo jammo caṇḍālo diṭṭho”ti? “Na passāma deva, kutoci āgatabhāvaṃ na jānāmā”ti. “Ko	3843	
PA_atk-s05_13a4:3843_2	cesa māyākāro vā vijjādharo vā bhavissati, idāni kiṃ tiṭṭhathā”ti. “Kiṃ karoma devā”ti?	3843	
PA_atk-s05_13a4:3843_3	“Imassa mukhameva pothetvā bhindantā daṇḍaveḷupesikāhi piṭṭhicammaṃ uppāṭentā vadhañca	3843	
PA_atk-s05_13a4:3843_4	datvā gale gahetvā etaṃ jammaṃ khalayātha, ito nīharathā”ti.	3843	
PA_atk-s05_13a4:3844	Mahāsatto tesu attano santikaṃ anāgatesveva uppatitvā ākāse ṭhito gāthamāha –	384	
PA_atk-s05_13a4:3846	“Giriṃ nakhena khaṇasi, ayo dantehi khādasi;	384	
PA_atk-s05_13a4:3847	Jātavedaṃ padahasi, yo isiṃ paribhāsasī”ti.	384	
PA_atk-s05_13a4:3848	Tattha jātavedaṃ padahasīti aggiṃ gilituṃ vāyamasi.	384	
PA_atk-s05_13a4:3849	Imañca pana gāthaṃ vatvā mahāsatto passantasseva māṇavassa ca brāhmaṇānañca ākāse pakkhandi. Tamatthaṃ pakāsento satthā āha –	384	
PA_atk-s05_13a4:3851	“Idaṃ vatvāna mātaṅgo, isi saccaparakkamo;	385	
PA_atk-s05_13a4:3852	Antalikkhasmiṃ pakkāmi, brāhmaṇānaṃ udikkhata”nti.	385	
PA_atk-s05_13a4:3853	Tattha saccaparakkamoti sabhāvaparakkamo.	385	
PA_atk-s05_13a4:3854_0	So pācīnadisābhimukho gantvā ekāya vīthiyā otaritvā “padavaḷañjaṃ paññāyatū”ti adhiṭṭhāya	3854	
PA_atk-s05_13a4:3854_1	pācīnadvārasamīpe piṇḍāya caranto missakabhattaṃ saṃkaḍḍhitvā ekissaṃ sālāyaṃ nisīditvā	3854	
PA_atk-s05_13a4:3854_2	missakabhattaṃ paribhuñji. Nagaradevatā “ayaṃ amhākaṃ ayyaṃ viheṭhetvā kathetī”ti	3854	
PA_atk-s05_13a4:3854_3	asahamānā āgamiṃsu. Athassa jeṭṭhakayakkho maṇḍabyassa gīvaṃ gahetvā parivattesi,	3854	
PA_atk-s05_13a4:3854_4	sesadevatā sesabrāhmaṇānaṃ gīvaṃ gaṇhitvā parivattesuṃ. Bodhisatte muducittatāya	3854	
PA_atk-s05_13a4:3854_5	pana “tassa putto”ti naṃ na mārenti, kevalaṃ kilamentiyeva. Maṇḍabyassa sīsaṃ parivattitvā	3854	
PA_atk-s05_13a4:3854_6	piṭṭhipassābhimukhaṃ jātaṃ, hatthapādā ujukā thaddhāva aṭṭhaṃsu, akkhīni kālakatasseva	3854	
PA_atk-s05_13a4:3854_7	parivattiṃsu. So thaddhasarīrova nipajji, sesabrāhmaṇā mukhena kheḷaṃ vamantā aparāparaṃ	3854	
PA_atk-s05_13a4:3854_8	parivattanti. Māṇavā “ayye, puttassa te kiṃ jāta”nti diṭṭhamaṅgalikāya ārocayiṃsu.	3854	
PA_atk-s05_13a4:3854_9	Sā vegena gantvā puttaṃ disvā “kimeta”nti vatvā gāthamāha –	3854	
PA_atk-s05_13a4:3856	“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;	385	
PA_atk-s05_13a4:3857	Setāni akkhīni yathā matassa, ko me imaṃ puttamakāsi eva”nti.	385	
PA_atk-s05_13a4:3858	Tattha āvellitanti parivattitaṃ.	385	
PA_atk-s05_13a4:3859	Athassā tasmiṃ ṭhāne ṭhitajano ārocetuṃ gāthamāha –	385	
PA_atk-s05_13a4:3861	“Idhāgamā samaṇo dummavāsī, otallako paṃsupisācakova;	386	
PA_atk-s05_13a4:3862	Saṅkāracoḷaṃ paṭimuñca kaṇṭhe, so te imaṃ puttamakāsi eva”nti.	386	
PA_atk-s05_13a4:3863_0	Sā taṃ sutvāva cintesi “aññassetaṃ balaṃ natthi, nissaṃsayaṃ mātaṅgapaṇḍito bhavissati,	3863	
PA_atk-s05_13a4:3863_1	sampannamettābhāvano kho pana dhīro na ettakaṃ janaṃ kilametvā gamissati, kataraṃ	3863	
PA_atk-s05_13a4:3863_2	nu kho disaṃ gato bhavissatī”ti. Tato pucchantī gāthamāha –	3863	
PA_atk-s05_13a4:3865	“Katamaṃ disaṃ agamā bhūripañño, akkhātha me māṇavā etamatthaṃ;	386	
PA_atk-s05_13a4:3866	Gantvāna taṃ paṭikaremu accayaṃ, appeva naṃ putta labhemu jīvita”nti.	386	
PA_atk-s05_13a4:3867_0	Tattha gantvānāti tassa santikaṃ gantvā. Taṃ paṭikaremu accayanti taṃ accayaṃ paṭikarissāma	3867	
PA_atk-s05_13a4:3867_1	desessāma, khamāpessāma nanti. Putta labhemu jīvitanti appeva nāma puttassa jīvitaṃ labheyyāma.	3867	
PA_atk-s05_13a4:3868	Athassā tattha ṭhitā māṇavā kathentā gāthamāhaṃsu –	386	
PA_atk-s05_13a4:3870	“Vehāyasaṃ agamā bhūripañño, pathaddhuno pannaraseva cando;	387	
PA_atk-s05_13a4:3871	Api cāpi so purimadisaṃ agacchi, saccappaṭiñño isi sādhurūpo”ti.	387	
PA_atk-s05_13a4:3872	Tattha pathaddhunoti ākāsapathasaṅkhātassa addhuno majjhe ṭhito pannarase cando viya. Api cāpi soti apica kho pana so puratthimaṃ disaṃ gato.	387	
PA_atk-s05_13a4:3873_0	Sā tesaṃ vacanaṃ sutvā “mama sāmikaṃ upadhāressāmī”ti suvaṇṇakalasasuvaṇṇasarakāni	3873	
PA_atk-s05_13a4:3873_1	gāhāpetvā dāsigaṇaparivutā tena padavaḷañjassa adhiṭṭhitaṭṭhānaṃ patvā tenānusārena	3873	
PA_atk-s05_13a4:3873_2	gacchantī tasmiṃ pīṭhikāya nisīditvā bhuñjamāne tassa santikaṃ gantvā vanditvā aṭṭhāsi.	3873	
PA_atk-s05_13a4:3873_3	So taṃ disvā thokaṃ odanaṃ patte ṭhapesi. Diṭṭhamaṅgalikā suvaṇṇakalasena tassa udakaṃ	3873	
PA_atk-s05_13a4:3873_4	adāsi. So tattheva hatthaṃ dhovitvā mukhaṃ vikkhālesi. Atha naṃ sā “kena me puttassa	3873	
PA_atk-s05_13a4:3873_5	so vippakāro kato”ti pucchantī gāthamāha –	3873	
PA_atk-s05_13a4:3875	“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;	387	
PA_atk-s05_13a4:3876	Setāni akkhīni yathā matassa, ko me imaṃ puttamakāsi eva”nti.	387	
PA_atk-s05_13a4:3877	Tato parā tesaṃ vacanapaṭivacanagāthā honti –	387	
PA_atk-s05_13a4:3879	“Yakkhā have santi mahānubhāvā, anvāgatā isayo sādhurūpā;	387	
PA_atk-s05_13a4:3880	Te duṭṭhacittaṃ kupitaṃ viditvā, yakkhā hi te puttamakaṃsu evaṃ.	388	
PA_atk-s05_13a4:3882	“Yakkhā ca me puttamakaṃsu evaṃ, tvaññeva me mā kuddho brahmacāri;	388	
PA_atk-s05_13a4:3883	Tumheva pāde saraṇaṃ gatāsmi, anvāgatā puttasokena bhikkhu.	388	
PA_atk-s05_13a4:3885	“Tadeva hi etarahi ca mayhaṃ, manopadoso na mamatthi koci;	388	
PA_atk-s05_13a4:3886	Putto ca te vedamadena matto, atthaṃ na jānāti adhicca vede.	388	
PA_atk-s05_13a4:3888	“Addhā have bhikkhu muhuttakena, sammuyhateva purisassa saññā;	388	
PA_atk-s05_13a4:3889	Ekāparādhaṃ khama bhūripañña, na paṇḍitā kodhabalā bhavantī”ti.	388	
PA_atk-s05_13a4:3890_0	Tattha yakkhāti nagarapariggāhakayakkhā. Anvāgatāti anu āgatā, isayo sādhurūpā guṇasampannāti	3890	
PA_atk-s05_13a4:3890_1	evaṃ jānamānāti attho. Teti te isīnaṃ guṇaṃ ñatvā tava puttaṃ duṭṭhacittaṃ kupitacittaṃ	3890	
PA_atk-s05_13a4:3890_2	viditvā. Tvaññeva meti sace yakkhā kupitā evamakaṃsu, karontu, devatā nāma pānīyauḷuṅkamattena	3890	
PA_atk-s05_13a4:3890_3	santappetuṃ sakkā, tasmāhaṃ tesaṃ na bhāyāmi, kevalaṃ tvaññeva me puttassa mā kujjhi.	3890	
PA_atk-s05_13a4:3890_4	Anvāgatāti āgatāsmi. Bhikkhūti mahāsattaṃ ālapantī puttassa jīvitadānaṃ yācati. Tadeva	3890	
PA_atk-s05_13a4:3890_5	hīti diṭṭhamaṅgalike tadā tava puttassa maṃ akkosanakāle ca mayhaṃ manopadoso natthi,	3890	
PA_atk-s05_13a4:3890_6	etarahi ca tayi yācamānāyapi mama tasmiṃ manopadoso natthiyeva. Vedamadenāti “tayo	3890	
PA_atk-s05_13a4:3890_7	vedā me uggahitā”ti madena. Adhiccāti vede uggahetvāpi atthānatthaṃ na jānāti. Muhuttakenāti	3890	
PA_atk-s05_13a4:3890_8	yaṃ kiñci uggahetvā muhuttakeneva.	3890	
PA_atk-s05_13a4:3891	Evaṃ tāya khamāpiyamāno mahāsatto “tena hi etesaṃ yakkhānaṃ palāyanatthāya amatosadhaṃ dassāmī”ti vatvā gāthamāha –	389	
PA_atk-s05_13a4:3893	“Idañca mayhaṃ uttiṭṭhapiṇḍaṃ, tava maṇḍabyo bhuñjatu appapañño;	389	
PA_atk-s05_13a4:3894	Yakkhā ca te naṃ na viheṭhayeyyuṃ, putto ca te hessati so arogo”ti.	389	
PA_atk-s05_13a4:3895	Tattha uttiṭṭhapiṇḍanti ucchiṭṭhakapiṇḍaṃ, “ucchiṭṭhapiṇḍa”ntipi pāṭho.	389	
PA_atk-s05_13a4:3896_0	Sā mahāsattassa vacanaṃ sutvā “detha, sāmi, amatosadha”nti suvaṇṇasarakaṃ upanāmesi.	3896	
PA_atk-s05_13a4:3896_1	Mahāsatto ucchiṭṭhakakañjikaṃ tattha āsiñcitvā “paṭhamaññeva ito upaḍḍhaṃ tava puttassa	3896	
PA_atk-s05_13a4:3896_2	mukhe osiñcitvā sesaṃ cāṭiyaṃ udakena missetvā sesabrāhmaṇānaṃ mukhe osiñcehi, sabbepi	3896	
PA_atk-s05_13a4:3896_3	nirogā bhavissantī”ti vatvā uppatitvā himavantameva gato. Sāpi taṃ sarakaṃ sīsenādāya	3896	
PA_atk-s05_13a4:3896_4	“amatosadhaṃ me laddha”nti vadantī nivesanaṃ gantvā paṭhamaṃ puttassa mukhe kañjikaṃ	3896	
PA_atk-s05_13a4:3896_5	osiñci, yakkho palāyi. Itaro paṃsuṃ puñchanto uṭṭhāya “amma kimeta”nti āha. Tayā	3896	
PA_atk-s05_13a4:3896_6	kataṃ tvameva jānissasi. Ehi, tāta, tava dakkhiṇeyyānaṃ tesaṃ vippakāraṃ passāti.	3896	
PA_atk-s05_13a4:3896_7	So te disvā vippaṭisārī ahosi. Atha naṃ mātā “tāta maṇḍabya, tvaṃ bālo dānassa mahapphalaṭṭhānaṃ	3896	
PA_atk-s05_13a4:3896_8	na jānāsi, dakkhiṇeyyā nāma evarūpā na honti, mātaṅgapaṇḍitasadisāva honti, ito paṭṭhāya	3896	
PA_atk-s05_13a4:3896_9	mā etesaṃ dussīlānaṃ dānamadāsi, sīlavantānaṃ dehī”ti vatvā āha –	3896	
PA_atk-s05_13a4:3898	“Maṇḍabya bālosi parittapañño, yo puññakkhettānamakovidosi;	389	
PA_atk-s05_13a4:3899	Mahakkasāvesu dadāsi dānaṃ, kiliṭṭhakammesu asaññatesu.	389	
PA_atk-s05_13a4:3901	“Jaṭā ca kesā ajinā nivatthā, jarūdapānaṃva mukhaṃ parūḷhaṃ;	390	
PA_atk-s05_13a4:3902	Pajaṃ imaṃ passatha dummarūpaṃ, na jaṭājinaṃ tāyati appapaññaṃ.	390	
PA_atk-s05_13a4:3904	“Yesaṃ rāgo ca doso ca, avijjā ca virājitā;	390	
PA_atk-s05_13a4:3905	Khīṇāsavā arahanto, tesu dinnaṃ mahapphala”nti.	390	
PA_atk-s05_13a4:3906_0	Tattha mahakkasāvesūti mahākasāvesu mahantehi rāgakasāvādīhi samannāgatesu. Jaṭā	3906	
PA_atk-s05_13a4:3906_1	ca kesāti tāta maṇḍabya, tava dakkhiṇeyyesu ekaccānaṃ kesā jaṭā katvā baddhā. Ajinā	3906	
PA_atk-s05_13a4:3906_2	nivatthāti sakhurāni ajinacammāni nivatthā. Jarūdapānaṃ vāti tiṇagahanena jiṇṇakūpo	3906	
PA_atk-s05_13a4:3906_3	viya mukhaṃ dīghamassutāya parūḷhaṃ. Pajaṃ imanti imaṃ evarūpaṃ anañjitāmaṇḍitalūkhavesaṃ	3906	
PA_atk-s05_13a4:3906_4	pajaṃ passatha. Na jaṭājinanti etaṃ jaṭājinaṃ imaṃ appapaññaṃ pajaṃ tāyituṃ na sakkoti,	3906	
PA_atk-s05_13a4:3906_5	sīlapaññāṇatapokammāneva imesaṃ sattānaṃ patiṭṭhā honti. Yesanti yasmā yesaṃ ete	3906	
PA_atk-s05_13a4:3906_6	rajjanadussanamuyhanasabhāvā rāgādayo aṭṭhavatthukā ca avijjā virājitā vigatā, vigatattāyeva	3906	
PA_atk-s05_13a4:3906_7	ca etesaṃ kilesānaṃ ye khīṇāsavā arahanto, tesu dinnaṃ mahapphalaṃ, tasmā tvaṃ, tāta,	3906	
PA_atk-s05_13a4:3906_8	ito paṭṭhāya evarūpānaṃ dussīlānaṃ adatvā ye loke aṭṭhasamāpattilābhino pañcābhiññā	3906	
PA_atk-s05_13a4:3906_9	dhammikasamaṇabrāhmaṇā ca paccekabuddhā ca santi, tesaṃ dānaṃ dehi. Ehi, tāta, tava	3906	
PA_atk-s05_13a4:3906_10	kulūpake amatosadhaṃ pāyetvā aroge karissāmāti vatvā ucchiṭṭhakañjikaṃ gāhāpetvā	39061	
PA_atk-s05_13a4:3906_11	udakacāṭiyaṃ pakkhipitvā soḷasannaṃ brāhmaṇasahassānaṃ mukhesu āsiñcāpesi.	39061	
PA_atk-s05_13a4:3907_0	Ekeko paṃsuṃ puñchantova uṭṭhahi. Atha ne brāhmaṇā “imehi caṇḍālucchiṭṭhakaṃ pīta”nti	3907	
PA_atk-s05_13a4:3907_1	abrāhmaṇe kariṃsu. Te lajjitā bārāṇasito nikkhamitvā majjharaṭṭhaṃ gantvā majjharañño	3907	
PA_atk-s05_13a4:3907_2	santike vasiṃsu, maṇḍabyo pana tattheva vasi. Tadā vettavatīnagaraṃ upanissāya vettavatīnadītīre	3907	
PA_atk-s05_13a4:3907_3	jātimanto nāmeko brāhmaṇo pabbajito jātiṃ nissāya mahantaṃ mānamakāsi. Mahāsatto	3907	
PA_atk-s05_13a4:3907_4	“etassa mānaṃ bhindissāmī”ti taṃ ṭhānaṃ gantvā tassa santike uparisote vāsaṃ kappesi.	3907	
PA_atk-s05_13a4:3907_5	So ekadivasaṃ dantakaṭṭhaṃ khāditvā “imaṃ dantakaṭṭhaṃ jātimantassa jaṭāsu laggatū”ti	3907	
PA_atk-s05_13a4:3907_6	adhiṭṭhāya nadiyaṃ pātesi. Taṃ tassa udakaṃ ācamantassa jaṭāsu laggi. So taṃ disvāva	3907	
PA_atk-s05_13a4:3907_7	“nassa vasalā”ti vatvā “kuto ayaṃ kāḷakaṇṇī āgato, upadhāressāmi na”nti uddhaṃsotaṃ	3907	
PA_atk-s05_13a4:3907_8	gacchanto mahāsattaṃ disvā “kiṃjātikosī”ti pucchi. “Caṇḍālosmī”ti. “Tayā nadiyā dantakaṭṭhaṃ	3907	
PA_atk-s05_13a4:3907_9	pātita”nti? “Āma, mayā”ti. “Nassa, vasala, caṇḍāla kāḷakaṇṇi mā idha vasi, heṭṭhāsote	3907	
PA_atk-s05_13a4:3907_10	vasāhī”ti vatvā heṭṭhāsote vasantenapi tena pātite dantakaṭṭhe paṭisotaṃ āgantvā	39071	
PA_atk-s05_13a4:3907_11	jaṭāsu laggante so “nassa vasala, sace idha vasissasi, sattame divase sattadhā muddhā phalissatī”ti āha.	39071	
PA_atk-s05_13a4:3908_0	Mahāsatto “sacāhaṃ etassa kujjhissāmi, sīlaṃ me arakkhitaṃ bhavissati, upāyenevassa	3908	
PA_atk-s05_13a4:3908_1	mānaṃ bhindissāmī”ti sattame divase sūriyuggamanaṃ nivāresi. Manussā ubbāḷhā jātimantaṃ	3908	
PA_atk-s05_13a4:3908_2	tāpasaṃ upasaṅkamitvā “bhante, tumhe sūriyuggamanaṃ na dethā”ti pucchiṃsu. So āha	3908	
PA_atk-s05_13a4:3908_3	– “na me taṃ kammaṃ, nadītīre paneko caṇḍālo vasati, tassetaṃ kammaṃ bhavissatī”ti.	3908	
PA_atk-s05_13a4:3908_4	Manussā mahāsattaṃ upasaṅkamitvā “tumhe, bhante, sūriyuggamanaṃ na dethā”ti pucchiṃsu.	3908	
PA_atk-s05_13a4:3908_5	“Āmāvuso”ti. “Kiṃkāraṇā”ti. “Tumhākaṃ kulūpako tāpaso maṃ niraparādhaṃ abhisapi,	3908	
PA_atk-s05_13a4:3908_6	tasmiṃ āgantvā khamāpanatthāya mama pādesu patite sūriyaṃ vissajjessāmī”ti. Te gantvā	3908	
PA_atk-s05_13a4:3908_7	taṃ kaḍḍhantā ānetvā mahāsattassa pādamūle nipajjāpetvā khamāpetvā āhaṃsu “sūriyaṃ	3908	
PA_atk-s05_13a4:3908_8	vissajjetha bhante”ti. “Na sakkā vissajjetuṃ, sacāhaṃ vissajjessāmi, imassa sattadhā	3908	
PA_atk-s05_13a4:3908_9	muddhā phalissatī”ti. “Atha, bhante, kiṃ karomā”ti? So “mattikāpiṇḍaṃ āharathā”ti	3908	
PA_atk-s05_13a4:3908_10	āharāpetvā “imaṃ tāpasassa sīse ṭhapetvā tāpasaṃ otāretvā udake ṭhapethā”ti ṭhapāpetvā	39081	
PA_atk-s05_13a4:3908_11	sūriyaṃ vissajjesi. Sūriyarasmīhi pahaṭamatte mattikāpiṇḍo sattadhā bhijji, tāpaso udake nimujji.	39081	
PA_atk-s05_13a4:3909_0	Mahāsatto taṃ dametvā “kahaṃ nu kho dāni soḷasa brāhmaṇasahassāni vasantī”ti upadhārento	3909	
PA_atk-s05_13a4:3909_1	“majjharañño santike”ti ñatvā “te damessāmī”ti iddhiyā gantvā nagarasāmante otaritvā	3909	
PA_atk-s05_13a4:3909_2	pattaṃ ādāya nagare piṇḍāya cari. Brāhmaṇā taṃ disvā “ayaṃ idha ekaṃ dve divase vasantopi	3909	
PA_atk-s05_13a4:3909_3	amhe appatiṭṭhe karissatī”ti vegena gantvā “mahārāja, māyākāro eko vijjādharo coro	3909	
PA_atk-s05_13a4:3909_4	āgato, gaṇhāpetha na”nti rañño ārocesuṃ. Rājā “sādhū”ti sampaṭicchi. Mahāsattopi	3909	
PA_atk-s05_13a4:3909_5	missakabhattaṃ ādāya aññataraṃ kuṭṭaṃ nissāya pīṭhikāya nisinno bhuñjati. Atha naṃ	3909	
PA_atk-s05_13a4:3909_6	aññavihitakaṃ āhāraṃ paribhuñjamānameva raññā pahitapurisā asinā gīvaṃ paharitvā	3909	
PA_atk-s05_13a4:3909_7	jīvitakkhayaṃ pāpesuṃ. So kālaṃ katvā brahmaloke nibbatti. Imasmiṃ kira jātake bodhisatto	3909	
PA_atk-s05_13a4:3909_8	koṇḍadamako ahosi. So teneva paratantiyuttabhāvena jīvitakkhayaṃ pāpuṇi. Devatā kujjhitvā	3909	
PA_atk-s05_13a4:3909_9	sakalameva majjharaṭṭhaṃ uṇhaṃ kukkuḷavassaṃ vassāpetvā raṭṭhaṃ araṭṭhamakaṃsu. Tena vuttaṃ –	3909	
PA_atk-s05_13a4:3910	“Upahacca manaṃ majjho, mātaṅgasmiṃ yasassine;	391	
PA_atk-s05_13a4:3911	Sapārisajjo ucchinno, majjhāraññaṃ tadā ahū”ti. ;	391	
PA_atk-s05_13a4:3912_0	Satthā imaṃ dhammadesanaṃ āharitvā “na idāneva, pubbepi udeno pabbajite viheṭhesiyevā”ti	3912	
PA_atk-s05_13a4:3912_1	vatvā jātakaṃ samodhānesi – “tadā maṇḍabyo udeno ahosi, mātaṅgapaṇḍito pana ahameva ahosi”nti.	3912	
PA_atk-s05_13a4:3913	Mātaṅgajātakavaṇṇanā paṭhamā.	391	
PA_atk-s05_13a4:3915	[498] 2. Cittasambhūtajātakavaṇṇanā	391	
PA_atk-s05_13a4:3916_0	Sabbaṃ narānaṃ saphalaṃ suciṇṇanti idaṃ satthā jetavane viharanto āyasmato mahākassapassa	3916	
PA_atk-s05_13a4:3916_1	piyasaṃvāse dve saddhivihārike bhikkhū ārabbha kathesi. Te kira aññamaññaṃ appaṭivibhattabhogā	3916	
PA_atk-s05_13a4:3916_2	paramavissāsikā ahesuṃ, piṇḍāya carantāpi ekatova gacchanti, ekatova āgacchanti,	3916	
PA_atk-s05_13a4:3916_3	vinā bhavituṃ na sakkonti. Dhammasabhāyaṃ bhikkhū tesaṃyeva vissāsaṃ vaṇṇayamānā	3916	
PA_atk-s05_13a4:3916_4	nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	3916	
PA_atk-s05_13a4:3916_5	pucchitvā “imāya nāmā”ti vutte “anacchariyaṃ, bhikkhave, imesaṃ ekasmiṃ attabhāve	3916	
PA_atk-s05_13a4:3916_6	vissāsikattaṃ, porāṇakapaṇḍitā tīṇi cattāri bhavantarāni gacchantāpi mittabhāvaṃ	3916	
PA_atk-s05_13a4:3916_7	na vijahiṃsuyevā”ti vatvā atītaṃ āhari.	3916	
PA_atk-s05_13a4:3917_0	Atīte avantiraṭṭhe ujjeniyaṃ avantimahārājā nāma rajjaṃ kāresi. Tadā ujjeniyā bahi	3917	
PA_atk-s05_13a4:3917_1	caṇḍālagāmako ahosi. Mahāsatto tattha nibbatti, aparopi satto tasseva mātucchāputto	3917	
PA_atk-s05_13a4:3917_2	hutvā nibbatti. Tesu eko citto nāma ahosi, eko sambhūto nāma. Te ubhopi vayappattā	3917	
PA_atk-s05_13a4:3917_3	caṇḍālavaṃsadhovanaṃ nāma sippaṃ uggaṇhitvā ekadivasaṃ “ujjenīnagaradvāre sippaṃ	3917	
PA_atk-s05_13a4:3917_4	dassessāmā”ti eko uttaradvāre sippaṃ dassesi, eko pācīnadvāre. Tasmiñca nagare dve	3917	
PA_atk-s05_13a4:3917_5	diṭṭhamaṅgalikāyo ahesuṃ, ekā seṭṭhidhītā, ekā purohitadhītā. Tā bahukhādanīyabhojanīyamālāgandhādīni	3917	
PA_atk-s05_13a4:3917_6	gāhāpetvā “uyyānakīḷaṃ kīḷissāmā”ti ekā uttaradvārena nikkhami, ekā pācīnadvārena.	3917	
PA_atk-s05_13a4:3917_7	Tā te caṇḍālaputte sippaṃ dassente disvā “ke ete”ti pucchitvā “caṇḍālaputtā”ti sutvā	3917	
PA_atk-s05_13a4:3917_8	“apassitabbayuttakaṃ vata passimhā”ti gandhodakena akkhīni dhovitvā nivattiṃsu. Mahājano	3917	
PA_atk-s05_13a4:3917_9	“are duṭṭhacaṇḍāla, tumhe nissāya mayaṃ amūlakāni surābhattādīni na labhimhā”ti te	3917	
PA_atk-s05_13a4:3917_10	ubhopi bhātike pothetvā anayabyasanaṃ pāpesi.	39171	
PA_atk-s05_13a4:3918_0	Te paṭiladdhasaññā uṭṭhāya aññamaññassa santikaṃ gacchantā ekasmiṃ ṭhāne samāgantvā	3918	
PA_atk-s05_13a4:3918_1	aññamaññassa taṃ dukkhuppattiṃ ārocetvā roditvā paridevitvā “kinti karissāmā”ti mantetvā	3918	
PA_atk-s05_13a4:3918_2	“imaṃ amhākaṃ jātiṃ nissāya dukkhaṃ uppannaṃ, caṇḍālakammaṃ kātuṃ na sakkhissāma,	3918	
PA_atk-s05_13a4:3918_3	jātiṃ paṭicchādetvā brāhmaṇamāṇavavaṇṇena takkasilaṃ gantvā sippaṃ uggaṇhissāmā”ti	3918	
PA_atk-s05_13a4:3918_4	sanniṭṭhānaṃ katvā tattha gantvā dhammantevāsikā hutvā disāpāmokkhācariyassa santike	3918	
PA_atk-s05_13a4:3918_5	sippaṃ paṭṭhapesuṃ. Jambudīpatale “dve kira caṇḍālā jātiṃ paṭicchādetvā sippaṃ uggaṇhantī”ti	3918	
PA_atk-s05_13a4:3918_6	sūyittha. Tesu cittapaṇḍitassa sippaṃ niṭṭhitaṃ, sambhūtassa na tāva niṭṭhāti.	3918	
PA_atk-s05_13a4:3919_0	Athekadivasaṃ eko gāmavāsī “brāhmaṇavācanakaṃ karissāmī”ti ācariyaṃ nimantesi. Tameva	3919	
PA_atk-s05_13a4:3919_1	rattiṃ devo vassitvā magge kandarādīni pūresi. Ācariyo pātova cittapaṇḍitaṃ pakkosāpetvā	3919	
PA_atk-s05_13a4:3919_2	“tāta, ahaṃ gantuṃ na sakkhissāmi, tvaṃ māṇavehi saddhiṃ gantā maṅgalaṃ vatvā tumhehi	3919	
PA_atk-s05_13a4:3919_3	laddhaṃ bhuñjitvā amhehi laddhaṃ āharā”ti pesesi. So “sādhū”ti māṇavake gahetvā gato.	3919	
PA_atk-s05_13a4:3919_4	Yāva māṇavā nhāyanti ceva mukhāni ca dhovanti, tāva manussā pāyāsaṃ vaḍḍhetvā nibbātūti	3919	
PA_atk-s05_13a4:3919_5	ṭhapesuṃ. Māṇavā tasmiṃ anibbuteyeva āgantvā nisīdiṃsu. Manussā dakkhiṇodakaṃ datvā	3919	
PA_atk-s05_13a4:3919_6	tesaṃ purato pātiyo ṭhapesuṃ. Sambhūto luddhadhātuko viya hutvā “sītalo”ti saññāya	3919	
PA_atk-s05_13a4:3919_7	pāyāsapiṇḍaṃ ukkhipitvā mukhe ṭhapesi, so tassa ādittaayoguḷo viya mukhaṃ dahi. So	3919	
PA_atk-s05_13a4:3919_8	kampamāno satiṃ anupaṭṭhāpetvā cittapaṇḍitaṃ oloketvā caṇḍālabhāsāya eva “khaḷu khaḷū”ti	3919	
PA_atk-s05_13a4:3919_9	āha. Sopi tatheva satiṃ anupaṭṭhāpetvā caṇḍālabhāsāya eva “niggala niggalā”ti āha.	3919	
PA_atk-s05_13a4:3919_10	Māṇavā aññamaññaṃ oloketvā “kiṃ bhāsā nāmesā”ti vadiṃsu. Cittapaṇḍito maṅgalaṃ abhāsi.	39191	
PA_atk-s05_13a4:3919_11	Māṇavā bahi nikkhamitvā vaggavaggā hutvā tattha tattha nisīditvā bhāsaṃ sodhentā	39191	
PA_atk-s05_13a4:3919_12	“caṇḍālabhāsā”ti ñatvā “are duṭṭhacaṇḍālā, ettakaṃ kālaṃ ‘brāhmaṇāmhā’ti vatvā vañcayitthā”ti	39191	
PA_atk-s05_13a4:3919_13	ubhopi te pothayiṃsu. Atheko sappuriso “apethā”ti vāretvā “ayaṃ tumhākaṃ jātiyā doso,	39191	
PA_atk-s05_13a4:3919_14	gacchatha katthaci deseva pabbajitvā jīvathā”ti te ubho uyyojesi. Māṇavā tesaṃ caṇḍālabhāvaṃ	39191	
PA_atk-s05_13a4:3919_15	ācariyassa ārocesuṃ.	39191	
PA_atk-s05_13a4:3920_0	Tepi araññaṃ pavisitvā isipabbajjaṃ pabbajitvā na cirasseva tato cavitvā nerañjarāya	3920	
PA_atk-s05_13a4:3920_1	tīre migiyā kucchismiṃ nibbattiṃsu. Te mātukucchito nikkhantakālato paṭṭhāya ekatova	3920	
PA_atk-s05_13a4:3920_2	vicaranti, vinā bhavituṃ na sakkonti. Te ekadivasaṃ gocaraṃ gahetvā ekasmiṃ rukkhamūle	3920	
PA_atk-s05_13a4:3920_3	sīsena sīsaṃ, siṅgena siṅgaṃ, tuṇḍena tuṇḍaṃ allīyāpetvā romanthayamāne ṭhite disvā	3920	
PA_atk-s05_13a4:3920_4	eko luddako sattiṃ khipitvā ekappahāreneva jīvitā voropesi. Tato cavitvā nammadānadītīre	3920	
PA_atk-s05_13a4:3920_5	ukkusayoniyaṃ nibbattiṃsu. Tatrāpi vuddhippatte gocaraṃ gahetvā sīsena sīsaṃ, tuṇḍena	3920	
PA_atk-s05_13a4:3920_6	tuṇḍaṃ allīyāpetvā ṭhite disvā eko yaṭṭhiluddako ekappahāreneva bandhitvā vadhi.	3920	
PA_atk-s05_13a4:3920_7	Tato pana cavitvā cittapaṇḍito kosambiyaṃ purohitassa putto hutvā nibbatti. Sambhūtapaṇḍito	3920	
PA_atk-s05_13a4:3920_8	uttarapañcālarañño putto hutvā nibbatti. Te nāmaggahaṇadivasato paṭṭhāya attano jātiṃ	3920	
PA_atk-s05_13a4:3920_9	anussariṃsu. Tesu sambhūtapaṇḍito nirantaraṃ sarituṃ asakkonto catutthaṃ caṇḍālajātimeva	3920	
PA_atk-s05_13a4:3920_10	anussarati, cittapaṇḍito paṭipāṭiyā catassopi jātiyo. So soḷasavassakāle nikkhamitvā	39201	
PA_atk-s05_13a4:3920_11	himavantaṃ pavisitvā isipabbajjaṃ pabbajitvā jhānābhiññaṃ nibbattetvā jhānasukhena	39201	
PA_atk-s05_13a4:3920_12	vītināmento vasi. Sambhūtapaṇḍitopi pitu accayena chattaṃ ussāpetvā chattamaṅgaladivaseyeva	39201	
PA_atk-s05_13a4:3920_13	mahājanamajjhe maṅgalagītaṃ katvā udānavasena dve gāthā abhāsi. Taṃ sutvā “amhākaṃ	39201	
PA_atk-s05_13a4:3920_14	rañño maṅgalagīta”nti orodhāpi gandhabbāpi tameva gītaṃ gāyanti. Anukkameneva “rañño	39201	
PA_atk-s05_13a4:3920_15	piyagīta”nti sabbepi nagaravāsino manussā tameva gāyanti.	39201	
PA_atk-s05_13a4:3921_0	Cittapaṇḍitopi himavantapadese vasantoyeva “kiṃ nu kho mama bhātikena sambhūtena	3921	
PA_atk-s05_13a4:3921_1	chattaṃ laddhaṃ, udāhu na vā”ti upadhārento laddhabhāvaṃ ñatvā “navarajjaṃ tāva idāni	3921	
PA_atk-s05_13a4:3921_2	gantvāpi bodhetuṃ na sakkhissāmi, mahallakakāle naṃ upasaṅkamitvā dhammaṃ kathetvā	3921	
PA_atk-s05_13a4:3921_3	pabbājessāmī”ti cintetvā paṇṇāsa vassāni agantvā rañño puttadhītāhi vaḍḍhitakāle	3921	
PA_atk-s05_13a4:3921_4	iddhiyā gantvā uyyāne otaritvā maṅgalasilāpaṭṭe suvaṇṇapaṭimā viya nisīdi. Tasmiṃ	3921	
PA_atk-s05_13a4:3921_5	khaṇe eko dārako taṃ gītaṃ gāyanto dārūni uddharati. Cittapaṇḍito taṃ pakkosi. So	3921	
PA_atk-s05_13a4:3921_6	āgantvā vanditvā aṭṭhāsi. Atha naṃ āha – “tvaṃ pātova paṭṭhāya imameva gītaṃ gāyasi,	3921	
PA_atk-s05_13a4:3921_7	kiṃ aññaṃ na jānāsī”ti. “Bhante, aññānipi bahūni jānāmi, imāni pana dve rañño piyagītāni,	3921	
PA_atk-s05_13a4:3921_8	tasmā imāneva gāyāmī”ti. “Atthi pana rañño gītassa paṭigītaṃ gāyanto”ti? “Natthi	3921	
PA_atk-s05_13a4:3921_9	bhante”ti. “Sakkhissasi pana tvaṃ paṭigītaṃ gāyitu”nti? “Jānanto sakkhissāmī”ti.	3921	
PA_atk-s05_13a4:3921_10	“Tena hi tvaṃ raññā dvīsu gītesu gāyitesu idaṃ tatiyaṃ katvā gāyassū”ti gītaṃdatvā	39211	
PA_atk-s05_13a4:3921_11	“gantvā rañño santike gāyissasi, rājā te pasīditvā mahantaṃ issariyaṃ dassatī”ti uyyojesi.	39211	
PA_atk-s05_13a4:3922_0	So sīghaṃ mātu santikaṃ gantvā attānaṃ alaṅkārāpetvā rājadvāraṃ gantvā “eko kira	3922	
PA_atk-s05_13a4:3922_1	dārako tumhehi saddhiṃ paṭigītaṃ gāyissatī”ti rañño ārocāpetvā “āgacchatū”ti vutte	3922	
PA_atk-s05_13a4:3922_2	gantvā vanditvā “tvaṃ kira, tāta, paṭigītaṃ gāyissasī”ti puṭṭho “āma, deva, sabbaṃ	3922	
PA_atk-s05_13a4:3922_3	rājaparisaṃ sannipātethā”ti sannipatitāya parisāya rājānaṃ āha “tumhe tāva, deva,	3922	
PA_atk-s05_13a4:3922_4	tumhākaṃ gītaṃ gāyatha, athāhaṃ paṭigītaṃ gāyissāmī”ti. Rājā gāthādvayamāha –	3922	
PA_atk-s05_13a4:3924	“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;	392	
PA_atk-s05_13a4:3925	Passāmi sambhūtaṃ mahānubhāvaṃ, sakammunā puññaphalūpapannaṃ.	392	
PA_atk-s05_13a4:3927	“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;	392	
PA_atk-s05_13a4:3928	Kaccinnu cittassapi evamevaṃ, iddho mano tassa yathāpi mayha”nti.	392	
PA_atk-s05_13a4:3929_0	Tattha na kammunā kiñcana moghamatthīti sukatadukkaṭesu kammesu kiñcana ekakammampi	3929	
PA_atk-s05_13a4:3929_1	moghaṃ nāma natthi, nipphalaṃ na hoti, vipākaṃ datvāva nassatīti aparāpariyavedanīyakammaṃ	3929	
PA_atk-s05_13a4:3929_2	sandhāyāha. Sambhūtanti attānaṃ vadati, passāmahaṃ āyasmantaṃ sambhūtaṃ sakena kammena	3929	
PA_atk-s05_13a4:3929_3	puññaphalūpapannaṃ, sakammaṃ nissāya puññaphalena upapannaṃ taṃ passāmīti attho.	3929	
PA_atk-s05_13a4:3929_4	Kaccinnu cittassapīti mayañhi dvepi janā ekato hutvā na ciraṃ sīlaṃ rakkhimha, ahaṃ	3929	
PA_atk-s05_13a4:3929_5	tāva tassa phalena mahantaṃ yasaṃ patto, kacci nu kho me bhātikassa cittassapi evameva	3929	
PA_atk-s05_13a4:3929_6	mano iddho samiddhoti.	3929	
PA_atk-s05_13a4:3930	Tassa gītāvasāne dārako gāyanto tatiyaṃ gāthamāha –	393	
PA_atk-s05_13a4:3932	“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;	393	
PA_atk-s05_13a4:3933	Cittampi jānāhi tatheva deva, iddho mano tassa yathāpi tuyha”nti.	393	
PA_atk-s05_13a4:3934	Taṃ sutvā rājā catutthaṃ gāthamāha –	393	
PA_atk-s05_13a4:3936	“Bhavaṃ nu citto sutamaññato te, udāhu te koci naṃ etadakkhā;	393	
PA_atk-s05_13a4:3937	Gāthā sugītā na mamatthi kaṅkhā, dadāmi te gāmavaraṃ satañcā”ti.	393	
PA_atk-s05_13a4:3938_0	Tattha sutamaññato teti ahaṃ sambhūtassa bhātā citto nāmāti vadantassa cittasseva	3938	
PA_atk-s05_13a4:3938_1	nu te santikā sutanti attho. Koci nanti udāhu mayā sambhūtassa rañño bhātā citto	3938	
PA_atk-s05_13a4:3938_2	diṭṭhoti koci te etamatthaṃ ācikkhi. Sugītāti sabbathāpi ayaṃ gāthā sugītā, natthettha	3938	
PA_atk-s05_13a4:3938_3	mama kaṅkhā. Gāmavaraṃ satañcāti gāmavarānaṃ te sataṃ dadāmīti vadati.	3938	
PA_atk-s05_13a4:3939	Tato dārako pañcamaṃ gāthamāha –	393	
PA_atk-s05_13a4:3941	“Na cāhaṃ citto sutamaññato me, isī ca me etamatthaṃ asaṃsi;	394	
PA_atk-s05_13a4:3942	Gantvāna rañño paṭigāhi gāthaṃ, api te varaṃ attamano dadeyyā”ti.	394	
PA_atk-s05_13a4:3943	Tattha etamatthanti tumhākaṃ uyyāne nisinno eko isi mayhaṃ etamatthaṃ ācikkhi.	394	
PA_atk-s05_13a4:3944	Taṃ sutvā rājā “so mama bhātā citto bhavissati, idāneva naṃ gantvā passissāmī”ti purise āṇāpento gāthādvayamāha –	394	
PA_atk-s05_13a4:3946	“Yojentu ve rājarathe, sukate cittasibbane;	394	
PA_atk-s05_13a4:3947	Kacchaṃ nāgānaṃ bandhatha, gīveyyaṃ paṭimuñcatha.	394	
PA_atk-s05_13a4:3949	“Āhaññantu bherimudiṅgasaṅkhe, sīghāni yānāni ca yojayantu;	394	
PA_atk-s05_13a4:3950	Ajjevahaṃ assamaṃ taṃ gamissaṃ, yattheva dakkhissamisiṃ nisinna”nti.	395	
PA_atk-s05_13a4:3951	Tattha āhaññantūti āhanantu. Assamaṃ tanti taṃ assamaṃ.	395	
PA_atk-s05_13a4:3952	So evaṃ vatvā rathaṃ abhiruyha sīghaṃ gantvā uyyānadvāre rathaṃ ṭhapetvā cittapaṇḍitaṃ upasaṅkamitvā vanditvā ekamantaṃ nisinno tuṭṭhamānaso aṭṭhamaṃ gāthamāha –	395	
PA_atk-s05_13a4:3954	“Suladdhalābho vata me ahosi, gāthā sugītā parisāya majjhe;	395	
PA_atk-s05_13a4:3955	Svāhaṃ isiṃ sīlavatūpapannaṃ, disvā patīto sumanohamasmī”ti.	395	
PA_atk-s05_13a4:3956	Tassattho – suladdhalābho vata mayhaṃ chattamaṅgaladivase parisāya majjhe gītagāthā sugītāva ahosi, svāhaṃ ajja sīlavatasampannaṃ isiṃ disvā pītisomanassappatto jātoti.	395	
PA_atk-s05_13a4:3957	So cittapaṇḍitassa diṭṭhakālato paṭṭhāya somanassappatto “bhātikassa me pallaṅkaṃ attharathā”tiādīni āṇāpento navamaṃ gāthamāha –	395	
PA_atk-s05_13a4:3959	“Āsanaṃ udakaṃ pajjaṃ, paṭiggaṇhātu no bhavaṃ;	395	
PA_atk-s05_13a4:3960	Agghe bhavantaṃ pucchāma, agghaṃ kurutu no bhava”nti.	396	
PA_atk-s05_13a4:3961	Tattha aggheti atithino dātabbayuttakasmiṃ agghe bhavantaṃ āpucchāma. Kurutu noti imaṃ no agghaṃ bhavaṃ paṭiggaṇhātu.	396	
PA_atk-s05_13a4:3962	Evaṃ madhurapaṭisanthāraṃ katvā rajjaṃ majjhe bhinditvā dento itaraṃ gāthamāha –	396	
PA_atk-s05_13a4:3964	“Rammañca te āvasathaṃ karontu, nārīgaṇehi paricārayassu;	396	
PA_atk-s05_13a4:3965	Karohi okāsamanuggahāya, ubhopimaṃ issariyaṃ karomā”ti.	396	
PA_atk-s05_13a4:3966	Tattha imaṃ issariyanti kapilaraṭṭhe uttarapañcālanagare rajjaṃ majjhe bhinditvā dvepi janā karoma anubhavāma.	396	
PA_atk-s05_13a4:3967	Tassa taṃ vacanaṃ sutvā cittapaṇḍito dhammaṃ desento cha gāthā abhāsi –	396	
PA_atk-s05_13a4:3969	“Disvā phalaṃ duccaritassa rāja, attho suciṇṇassa mahāvipākaṃ;	396	
PA_atk-s05_13a4:3970	Attānameva paṭisaṃyamissaṃ, na patthaye putta pasuṃ dhanaṃ vā.	397	
PA_atk-s05_13a4:3972	“Dasevimā vassadasā, maccānaṃ idha jīvitaṃ;	397	
PA_atk-s05_13a4:3973	Apattaññeva taṃ odhiṃ, naḷo chinnova sussati.	397	
PA_atk-s05_13a4:3975	“Tattha kā nandi kā khiḍḍā, kā ratī kā dhanesanā;	397	
PA_atk-s05_13a4:3976	Kiṃ me puttehi dārehi, rāja muttosmi bandhanā.	397	
PA_atk-s05_13a4:3978	“Sohaṃ evaṃ pajānāmi, maccu me nappamajjati;	397	
PA_atk-s05_13a4:3979	Antakenādhipannassa, kā ratī kā dhanesanā.	397	
PA_atk-s05_13a4:3981	“Jāti narānaṃ adhamā janinda, caṇḍālayoni dvipadākaniṭṭhā;	398	
PA_atk-s05_13a4:3982	Sakehi kammehi supāpakehi, caṇḍālagabbhe avasimha pubbe.	398	
PA_atk-s05_13a4:3984	“Caṇḍālāhumha avantīsu, migā nerañjaraṃ pati;	398	
PA_atk-s05_13a4:3985	Ukkusā nammadātīre, tyajja brāhmaṇakhattiyā”ti.	398	
PA_atk-s05_13a4:3986_0	Tattha duccaritassāti mahārāja, tvaṃ sucaritasseva phalaṃ jānāsi, ahaṃ pana duccaritassapi	3986	
PA_atk-s05_13a4:3986_1	phalaṃ passāmiyeva. Mayañhi ubho duccaritassa phalena ito catutthe attabhāve caṇḍālayoniyaṃ	3986	
PA_atk-s05_13a4:3986_2	nibbattā. Tattha na ciraṃ sīlaṃ rakkhitvā tassa phalena tvaṃ khattiyakule nibbatto,	3986	
PA_atk-s05_13a4:3986_3	ahaṃ brāhmaṇakule, evāhaṃ duccaritassa ca phalaṃ suciṇṇassa ca mahāvipākaṃ disvā	3986	
PA_atk-s05_13a4:3986_4	attānameva sīlasaṃyamena paṭisaṃyamissaṃ, puttaṃ vā pasuṃ vā dhanaṃ vā na patthemi.	3986	
PA_atk-s05_13a4:3987_0	Dasevimā vassadasāti mahārāja, mandadasakaṃ khiḍḍādasakaṃ vaṇṇadasakaṃ baladasakaṃ	3987	
PA_atk-s05_13a4:3987_1	paññādasakaṃ hānidasakaṃ pabbhāradasakaṃ vaṅkadasakaṃ momūhadasakaṃ sayanadasakanti	3987	
PA_atk-s05_13a4:3987_2	imesañhi dasannaṃ dasakānaṃ vasena daseva vassadasā imesaṃ maccānaṃ idha manussaloke	3987	
PA_atk-s05_13a4:3987_3	jīvitaṃ. Tayidaṃ na niyamena sabbā eva etā dasā pāpuṇāti, atha kho appattaññeva taṃ	3987	
PA_atk-s05_13a4:3987_4	odhiṃ naḷo chinnova sussati. Yepi sakalaṃ vassasataṃ jīvanti, tesampi mandadasake	3987	
PA_atk-s05_13a4:3987_5	pavattā rūpārūpadhammā vicchinditvā ātape khittanaḷo viya tattheva sussanti antaradhāyanti,	3987	
PA_atk-s05_13a4:3987_6	taṃ odhiṃ atikkamitvā khiḍḍādasakaṃ na pāpuṇanti, tathā khiṭṭādasakādīsu pavattā vaṇṇadasakādīni.	3987	
PA_atk-s05_13a4:3988_0	Tatthāti tasmiṃ evaṃ sussamāne jīvite kā pañca kāmaguṇe nissāya abhinandī, kā kāyakīḷādivasena	3988	
PA_atk-s05_13a4:3988_1	khiḍḍā, kā somanassavasena rati, kā dhanesanā, kiṃ me puttehi, kiṃ dārehi, muttosmi	3988	
PA_atk-s05_13a4:3988_2	tamhā puttadārabandhanāti attho. Antakenādhipannassāti jīvitantakarena maccunā abhibhūtassa.	3988	
PA_atk-s05_13a4:3988_3	Dvipadākaniṭṭhāti dvipadānaṃ antare lāmakā. Avasimhāti dvepi mayaṃ vasimha.	3988	
PA_atk-s05_13a4:3989_0	Caṇḍālāhumhāti mahārāja, ito pubbe catutthaṃ jātiṃ avantiraṭṭhe ujjeninagare caṇḍālā	3989	
PA_atk-s05_13a4:3989_1	ahumha, tato cavitvā nerañjarāya nadiyā tīre ubhopi migā ahumha. Tattha dvepi amhe	3989	
PA_atk-s05_13a4:3989_2	ekasmiṃ rukkhamūle aññamaññaṃ nissāya ṭhite eko luddako ekeneva sattipahārena jīvitā	3989	
PA_atk-s05_13a4:3989_3	voropesi, tato cavitvā nammadānadītīre kurarā ahumha. Tatrāpi no nissāya ṭhite eko	3989	
PA_atk-s05_13a4:3989_4	nesādo ekappahāreneva bandhitvā jīvitakkhayaṃ pāpesi, tato cavitvā te mayaṃ ajja	3989	
PA_atk-s05_13a4:3989_5	brāhmaṇakhattiyā jātā. Ahaṃ kosambiyaṃ brāhmaṇakule nibbatto, tvaṃ idha rājā jātoti.	3989	
PA_atk-s05_13a4:3990	Evamassa atīte lāmakajātiyo pakāsetvā idāni imissāpi jātiyā āyusaṅkhāraparittataṃ dassetvā puññesu ussāhaṃ janento catasso gāthā abhāsi –	399	
PA_atk-s05_13a4:3992	“Upanīyati jīvitamappamāyu, jarūpanītassa na santi tāṇā;	399	
PA_atk-s05_13a4:3993	Karohi pañcāla mameta vākyaṃ, mākāsi kammāni dukkhudrayāni.	399	
PA_atk-s05_13a4:3995	“Upanīyati jīvitamappamāyu, jarūpanītassa na santi tāṇā;	399	
PA_atk-s05_13a4:3996	Karohi pañcāla mameta vākyaṃ, mākāsi kammāni dukkhapphalāni.	399	
PA_atk-s05_13a4:3998	“Upanīyati jīvitamappamāyu, jarūpanītassa na santi tāṇā;	399	
PA_atk-s05_13a4:3999	Karohi pañcāla mameta vākyaṃ, mākāsi kammāni rajassirāni.	399	
PA_atk-s05_13a4:4001	“Upanīyati jīvitamappamāyu, vaṇṇaṃ jarā hanti narassa jiyyato;	400	
PA_atk-s05_13a4:4002	Karohi pañcāla mameta vākyaṃ, mākāsi kammaṃ nirayūpapattiyā”ti.	400	
PA_atk-s05_13a4:4003_0	Tattha upanīyatīti mahārāja, idaṃ jīvitaṃ maraṇaṃ upagacchati. Idañhi imesaṃ sattānaṃ	4003	
PA_atk-s05_13a4:4003_1	appamāyu sarasaparittatāyapi ṭhitiparittatāyapi parittakaṃ, sūriyuggamane tiṇagge	4003	
PA_atk-s05_13a4:4003_2	ussāvabindusadisaṃ. Na santi tāṇāti na hi jarāya maraṇaṃ upanītassa puttādayo tāṇā	4003	
PA_atk-s05_13a4:4003_3	nāma honti. Mameta vākyanti mama etaṃ vacanaṃ. Mākāsīti mā rūpādikāmaguṇahetu pamādaṃ	4003	
PA_atk-s05_13a4:4003_4	āpajjitvā nirayādīsu dukkhavaḍḍhanāni kammāni kari. Dukkhapphalānīti dukkhavipākāni.	4003	
PA_atk-s05_13a4:4003_5	Rajassirānīti kilesarajena okiṇṇasīsāni. Vaṇṇanti jīramānassa narassa sarīravaṇṇaṃ	4003	
PA_atk-s05_13a4:4003_6	jarā hanti. Nirayūpapattiyāti nirassāde niraye uppajjanatthāya.	4003	
PA_atk-s05_13a4:4004	Evaṃ mahāsatte kathente rājā tussitvā tisso gāthā abhāsi –	400	
PA_atk-s05_13a4:4006	“Addhā hi saccaṃ vacanaṃ tavetaṃ, yathā isī bhāsasi evametaṃ;	400	
PA_atk-s05_13a4:4007	Kāmā ca me santi anapparūpā, te duccajā mādisakena bhikkhu.	400	
PA_atk-s05_13a4:4009	“Nāgo yathā paṅkamajjhe byasanno, passaṃ thalaṃ nābhisambhoti gantuṃ;	400	
PA_atk-s05_13a4:4010	Evampahaṃ kāmapaṅke byasanno, na bhikkhuno maggamanubbajāmi.	401	
PA_atk-s05_13a4:4012	“Yathāpi mātā ca pitā ca puttaṃ, anusāsare kinti sukhī bhaveyya;	401	
PA_atk-s05_13a4:4013	Evampi maṃ tvaṃ anusāsa bhante, yathā ciraṃ pecca sukhī bhaveyya”nti.	401	
PA_atk-s05_13a4:4014_0	Tattha anapparūpāti aparittajātikā bahū aparimitā. Te duccajā mādisakenāti bhātika,	4014	
PA_atk-s05_13a4:4014_1	tvaṃ kilese pahāya ṭhito, ahaṃ pana kāmapaṅke nimuggo, tasmā mādisakena te kāmā duccajā.	4014	
PA_atk-s05_13a4:4014_2	“Nāgo yathā”ti iminā attano kāmapaṅke nimuggabhāvassa upamaṃ dasseti. Tattha byasannoti	4014	
PA_atk-s05_13a4:4014_3	visanno anupaviṭṭho ayameva vā pāṭho. Magganti tumhākaṃ ovādānusāsanīmaggaṃ nānubbajāmi	4014	
PA_atk-s05_13a4:4014_4	pabbajituṃ na sakkomi, idheva pana me ṭhitassa ovādaṃ dethāti. Anusāsareti anusāsanti.	4014	
PA_atk-s05_13a4:4015	Atha naṃ mahāsatto āha –	401	
PA_atk-s05_13a4:4017	“No ce tuvaṃ ussahase janinda, kāme ime mānusake pahātuṃ;	401	
PA_atk-s05_13a4:4018	Dhammiṃ baliṃ paṭṭhapayassu rāja, adhammakāro tava māhu raṭṭhe.	401	
PA_atk-s05_13a4:4020	“Dūtā vidhāvantu disā catasso, nimantakā samaṇabrāhmaṇānaṃ;	402	
PA_atk-s05_13a4:4021	Te annapānena upaṭṭhahassu, vatthena senāsanapaccayena ca.	402	
PA_atk-s05_13a4:4023	“Annena pānena pasannacitto, santappaya samaṇabrāhmaṇe ca;	402	
PA_atk-s05_13a4:4024	Datvā ca bhutvā ca yathānubhāvaṃ, anindito saggamupehi ṭhānaṃ.	402	
PA_atk-s05_13a4:4026	“Sace ca taṃ rāja mado saheyya, nārīgaṇehi paricārayantaṃ;	402	
PA_atk-s05_13a4:4027	Imameva gāthaṃ manasī karohi, bhāsesi cenaṃ parisāya majjhe.	402	
PA_atk-s05_13a4:4029	“Abbhokāsasayo jantu, vajantyā khīrapāyito;	402	
PA_atk-s05_13a4:4030	Parikiṇṇo suvānehi, svājja rājāti vuccatī”ti.	403	
PA_atk-s05_13a4:4031_0	Tattha ussahaseti ussahasi. Dhammiṃ balinti dhammena samena anatirittaṃ baliṃ gaṇhāti	4031	
PA_atk-s05_13a4:4031_1	attho. Adhammakāroti porāṇakarājūhi ṭhapitaṃ vinicchayadhammaṃ bhinditvā pavattā	4031	
PA_atk-s05_13a4:4031_2	adhammakiriyā. Nimantakāti dhammikasamaṇabrāhmaṇe nimantetvā pakkosakā. Yathānubhāvanti	4031	
PA_atk-s05_13a4:4031_3	yathābalaṃ yathāsattiṃ. Imameva gāthanti idāni vattabbaṃ sandhāyāha. Tatrāyaṃ adhippāyo	4031	
PA_atk-s05_13a4:4031_4	– “mahārāja, sace taṃ mado abhibhaveyya, sace te nārīgaṇaparivutassa rūpādayo vā	4031	
PA_atk-s05_13a4:4031_5	kāmaguṇe rajjasukhaṃ vā ārabbha māno uppajjeyya, athevaṃ cinteyyāsi ‘ahaṃ pure caṇḍālayoniyaṃ	4031	
PA_atk-s05_13a4:4031_6	nibbatto channassa tiṇakuṭimattassapi abhāvā abbhokāsasayo ahosiṃ, tadā hi me mātā	4031	
PA_atk-s05_13a4:4031_7	caṇḍālī araññaṃ dārupaṇṇādīnaṃ atthāya gacchantī maṃ kukkuragaṇassa majjhe abbhokāse	4031	
PA_atk-s05_13a4:4031_8	nipajjāpetvā attano khīraṃ pāyetvā gacchati, sohaṃ kukkurehi parivārito tehiyeva	4031	
PA_atk-s05_13a4:4031_9	saddhiṃ sunakhiyā khīraṃ pivitvā vaḍḍhito, evaṃ nīcajacco hutvā ajja rājā nāma jāto’ti.	4031	
PA_atk-s05_13a4:4031_10	‘Iti kho, tvaṃ mahārāja, iminā atthena attānaṃ ovadanto yo so pubbe abbhokāsasayo	40311	
PA_atk-s05_13a4:4031_11	jantu araññe vajantiyā caṇḍāliyā ito cito ca anusañcarantiyā sunakhiyā ca khīraṃ	40311	
PA_atk-s05_13a4:4031_12	pāyito sunakhehi parikiṇṇo vaḍḍhito, so ajja rājāti vuccatī’ti imaṃ gāthaṃ bhāseyyāsī”ti.	40311	
PA_atk-s05_13a4:4032_0	Evaṃ mahāsatto tassa ovādaṃ datvā “dinno te mayā ovādo, idāni tvaṃ pabbaja vā mā	4032	
PA_atk-s05_13a4:4032_1	vā, attanāva attano kammassa vipākaṃ paṭisevissatī”ti vatvā ākāse uppatitvā tassa	4032	
PA_atk-s05_13a4:4032_2	matthake pādarajaṃ pātento himavantameva gato. Rājāpi taṃ disvā uppannasaṃvego jeṭṭhaputtassa	4032	
PA_atk-s05_13a4:4032_3	rajjaṃ datvā balakāyaṃ nivattetvā himavantābhimukho pāyāsi. Mahāsatto tassāgamanaṃ	4032	
PA_atk-s05_13a4:4032_4	ñatvā isigaṇaparivuto āgantvā taṃ ādāya gantvā pabbājetvā kasiṇaparikammaṃ ācikkhi.	4032	
PA_atk-s05_13a4:4032_5	So jhānābhiññaṃ nibbattesi. Iti te ubhopi brahmalokūpagā ahesuṃ.	4032	
PA_atk-s05_13a4:4033_0	Satthā imaṃ dhammadesanaṃ āharitvā “evaṃ, bhikkhave, porāṇakapaṇḍitā tīṇi cattāri	4033	
PA_atk-s05_13a4:4033_1	bhavantarāni gacchantāpi daḷhavissāsāva ahesu”nti vatvā jātakaṃ samodhānesi – “tadā	4033	
PA_atk-s05_13a4:4033_2	sambhūtapaṇḍito ānando ahosi, cittapaṇḍito pana ahameva ahosi”nti.	4033	
PA_atk-s05_13a4:4034	Cittasambhūtajātakavaṇṇanā dutiyā	403	
PA_atk-s05_13a4:4036	[499] 3. Sivijātakavaṇṇanā	403	
PA_atk-s05_13a4:4037_0	Dūre apassaṃ therovāti idaṃ satthā jetavane viharanto asadisadānaṃ ārabbha kathesi.	4037	
PA_atk-s05_13a4:4037_1	Taṃ aṭṭhakanipāte sivijātake vitthāritameva. Tadā pana rājā sattame divase sabbaparikkhāre	4037	
PA_atk-s05_13a4:4037_2	datvā anumodanaṃ yāci, satthā akatvāva pakkāmi. Rājā bhuttapātarāso vihāraṃ gantvā	4037	
PA_atk-s05_13a4:4037_3	“kasmā, bhante, anumodanaṃ na karitthā”ti āha. Satthā “aparisuddhā, mahārāja, parisā”ti	4037	
PA_atk-s05_13a4:4037_4	vatvā “na ve kadariyā devalokaṃ vajantī”ti gāthāya dhammaṃ desesi. Rājā pasīditvā	4037	
PA_atk-s05_13a4:4037_5	satasahassagghanakena sīveyyakena uttarāsaṅgena tathāgataṃ pūjetvā nagaraṃ pāvisi.	4037	
PA_atk-s05_13a4:4037_6	Punadivase dhammasabhāyaṃ kathaṃ samuṭṭhāpesuṃ “āvuso, kosalarājā asadisadānaṃ datvā	4037	
PA_atk-s05_13a4:4037_7	tādisenapi dānena atitto dasabalena dhamme desite puna satasahassagghanakaṃ sīveyyakavatthaṃ	4037	
PA_atk-s05_13a4:4037_8	adāsi, yāva atitto vata āvuso dānena rājā”ti. Satthā āgantvā “kāya nuttha, bhikkhave,	4037	
PA_atk-s05_13a4:4037_9	etarahi kathāya sannisinnā”ti pucchitvā ‘imāya nāmā”ti vutte “bhikkhave, bāhirabhaṇḍaṃ	4037	
PA_atk-s05_13a4:4037_10	nāma sudinnaṃ, porāṇakapaṇḍitā sakalajambudīpaṃ unnaṅgalaṃ katvā devasikaṃ chasatasahassapariccāgena	40371	
PA_atk-s05_13a4:4037_11	dānaṃ dadamānāpi bāhiradānena atittā ‘piyassa dātā piyaṃ labhatī’ti sampattayācakānaṃ	40371	
PA_atk-s05_13a4:4037_12	akkhīni uppāṭetvā adaṃsuyevā”ti vatvā atītaṃ āhari.	40371	
PA_atk-s05_13a4:4038_0	Atīte siviraṭṭhe ariṭṭhapuranagare sivimahārāje rajjaṃ kārente mahāsatto tassa putto	4038	
PA_atk-s05_13a4:4038_1	hutvā nibbatti, “sivikumāro”tissa nāmaṃ kariṃsu. So vayappatto takkasilaṃ gantvā	4038	
PA_atk-s05_13a4:4038_2	uggahitasippo āgantvā pitu sippaṃ dassetvā uparajjaṃ labhitvā aparabhāge pitu accayena	4038	
PA_atk-s05_13a4:4038_3	rājā hutvā agatigamanaṃ pahāya dasa rājadhamme akopetvā dhammena rajjaṃ kāretvā catūsu	4038	
PA_atk-s05_13a4:4038_4	dvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgena	4038	
PA_atk-s05_13a4:4038_5	mahādānaṃ pavattesi. Aṭṭhamiyaṃ cātuddasiyaṃ pannarasiyañca niccaṃ dānasālaṃ gantvā	4038	
PA_atk-s05_13a4:4038_6	dānaṃ olokesi. So ekadā puṇṇamadivase pātova samussitasetacchatte rājapallaṅke nisinno	4038	
PA_atk-s05_13a4:4038_7	attanā dinnadānaṃ āvajjento bāhiravatthuṃ attanā adinnaṃ nāma adisvā “mayā bāhiravatthu	4038	
PA_atk-s05_13a4:4038_8	adinnaṃ nāma natthi, na maṃ bāhiradānaṃ toseti, ahaṃ ajjhattikadānaṃ dātukāmo, aho	4038	
PA_atk-s05_13a4:4038_9	vata ajja mama dānasālaṃ gatakāle kocideva yācako bāhiravatthuṃ ayācitvā ajjhattikassa	4038	
PA_atk-s05_13a4:4038_10	nāmaṃ gaṇheyya, sace hi me koci hadayamaṃsassa nāmaṃ gaṇheyya, kaṇayena uraṃ paharitvā	40381	
PA_atk-s05_13a4:4038_11	pasannaudakato sanāḷaṃ padumaṃ uddharanto viya lohitabindūni paggharantaṃ hadayaṃ	40381	
PA_atk-s05_13a4:4038_12	nīharitvā dassāmi. Sace sarīramaṃsassa nāmaṃ gaṇheyya, avalekhanasatthakena telasiṅgaṃ	40381	
PA_atk-s05_13a4:4038_13	likhanto viya sarīramaṃsaṃ otāretvā dassāmi. Sace lohitassa nāmaṃ gaṇheyya, yantamukhe	40381	
PA_atk-s05_13a4:4038_14	pakkhanditvā upanītaṃ bhājanaṃ pūretvā lohitaṃ dassāmi. Sace vā pana koci ‘gehe me	40381	
PA_atk-s05_13a4:4038_15	kammaṃ nappavattati, gehe me dāsakammaṃ karohī’ti vadeyya, rājavesaṃ apanetvā bahi	40381	
PA_atk-s05_13a4:4038_16	ṭhatvā attānaṃ sāvetvā dāsakammaṃ karissāmi. Sace me koci akkhino nāmaṃ gaṇheyya,	40381	
PA_atk-s05_13a4:4038_17	tālamiñjaṃ nīharanto viya akkhīni uppāṭetvā dassāmī”ti cintesi.	40381	
PA_atk-s05_13a4:4039	Iti so –	403	
PA_atk-s05_13a4:4040	“Yaṃkiñci mānusaṃ dānaṃ, adinnaṃ me na vijjati;	404	
PA_atk-s05_13a4:4041	Yopi yāceyya maṃ cakkhuṃ, dadeyyaṃ avikampito”ti. –	404	
PA_atk-s05_13a4:4042_0	Cintetvā soḷasahi gandhodakaghaṭehi nhāyitvā sabbālaṅkārapaṭimaṇḍito nānaggarasabhojanaṃ	4042	
PA_atk-s05_13a4:4042_1	bhuñjitvā alaṅkatahatthikkhandhavaragato dānaggaṃ agamāsi. Sakko tassa ajjhāsayaṃ	4042	
PA_atk-s05_13a4:4042_2	viditvā “sivirājā ‘ajja sampattayācakānaṃ cakkhūni uppāṭetvā dassāmī’ti cintesi,	4042	
PA_atk-s05_13a4:4042_3	sakkhissati nu kho dātuṃ, udāhu no”ti tassa vimaṃsanatthāya jarāpatto andhabrāhmaṇo	4042	
PA_atk-s05_13a4:4042_4	viya hutvā rañño dānaggagamanakāle ekasmiṃ unnatappadese hatthaṃ pasāretvā rājānaṃ	4042	
PA_atk-s05_13a4:4042_5	jayāpetvā aṭṭhāsi. Rājā tadabhimukhaṃ vāraṇaṃ pesetvā “brāhmaṇa, kiṃ vadesī”ti pucchi.	4042	
PA_atk-s05_13a4:4042_6	Atha naṃ sakko “mahārāja, tava dānajjhāsayaṃ nissāya samuggatena kittighosena sakalalokasannivāso	4042	
PA_atk-s05_13a4:4042_7	nirantaraṃ phuṭo, ahaṃ andho, tvaṃ dvicakkhuko”ti vatvā cakkhuṃ yācanto paṭhamaṃ gāthamāha –	4042	
PA_atk-s05_13a4:4044	“Dūre apassaṃ therova, cakkhuṃ yācitumāgato;	404	
PA_atk-s05_13a4:4045	Ekanettā bhavissāma, cakkhuṃ me dehi yācito”ti.	404	
PA_atk-s05_13a4:4046	Tattha dūreti ito dūre vasanto. Theroti jarājiṇṇathero. Ekanettāti ekaṃ nettaṃ mayhaṃ dehi, evaṃ dvepi ekekanettā bhavissāmāti.	404	
PA_atk-s05_13a4:4047_0	Taṃ sutvā mahāsatto “idānevāhaṃ pāsāde nisinno cintetvā āgato, aho me lābho, ajjeva	4047	
PA_atk-s05_13a4:4047_1	me manoratho matthakaṃ pāpuṇissati, adinnapubbaṃ dānaṃ dassāmī”ti tuṭṭhamānaso dutiyaṃ gāthamāha –	4047	
PA_atk-s05_13a4:4049	“Kenānusiṭṭho idha māgatosi, vanibbaka cakkhupathāni yācituṃ;	404	
PA_atk-s05_13a4:4050	Suduccajaṃ yācasi uttamaṅgaṃ, yamāhu nettaṃ purisena ‘duccaja’nti.	405	
PA_atk-s05_13a4:4051	Tattha vanibbakāti taṃ ālapati. Cakkhupathānīti cakkhūnametaṃ nāmaṃ. Yamāhūti yaṃ paṇḍitā “duccaja”nti kathenti.	405	
PA_atk-s05_13a4:4052	Ito paraṃ uttānasambandhagāthā pāḷinayeneva veditabbā –	405	
PA_atk-s05_13a4:4054	“Yamāhu devesu sujampatīti, maghavāti naṃ āhu manussaloke;	405	
PA_atk-s05_13a4:4055	Tenānusiṭṭho idha māgatosmi, vanibbako cakkhupathāni yācituṃ.	405	
PA_atk-s05_13a4:4057	“Vanibbato mayha vaniṃ anuttaraṃ, dadāhi te cakkhupathāni yācito;	405	
PA_atk-s05_13a4:4058	Dadāhi me cakkhupathaṃ anuttaraṃ, yamāhu nettaṃ purisena duccajaṃ.	405	
PA_atk-s05_13a4:4060	“Yena atthena āgacchi, yamatthamabhipatthayaṃ;	406	
PA_atk-s05_13a4:4061	Te te ijjhantu saṅkappā, labha cakkhūni brāhmaṇa.	406	
PA_atk-s05_13a4:4063	“Ekaṃ te yācamānassa, ubhayāni dadāmahaṃ;	406	
PA_atk-s05_13a4:4064	Sa cakkhumā gaccha janassa pekkhato, yadicchase tvaṃ tadate samijjhatū”ti.	406	
PA_atk-s05_13a4:4065_0	Tattha vanibbatoti yācantassa. Vaninti yācanaṃ. Te teti te tava tassa atthassa saṅkappā.	4065	
PA_atk-s05_13a4:4065_1	Sa cakkhumāti so tvaṃ mama cakkhūhi cakkhumā hutvā. Yadicchase tvaṃ tadate samijjhatūti	4065	
PA_atk-s05_13a4:4065_2	yaṃ tvaṃ mama santikā icchasi, taṃ te samijjhatūti.	4065	
PA_atk-s05_13a4:4066_0	Rājā ettakaṃ kathetvā “idheva mayā akkhīni uppāṭetvā dātuṃ asāruppa”nti cintetvā	4066	
PA_atk-s05_13a4:4066_1	brāhmaṇaṃ ādāya antepuraṃ gantvā rājāsane nisīditvā sīvikaṃ nāma vejjaṃ pakkosāpetvā	4066	
PA_atk-s05_13a4:4066_2	“akkhiṃ me sodhehī”ti āha. “Amhākaṃ kira rājā akkhīni uppāṭetvā brāhmaṇassa dātukāmo”ti	4066	
PA_atk-s05_13a4:4066_3	sakalanagare ekakolāhalaṃ ahosi. Atha senāpatiādayo rājavallabhā ca nāgarā ca orodhā	4066	
PA_atk-s05_13a4:4066_4	ca sabbe sannipatitvā rājānaṃ vārentā tisso gāthā avocuṃ –	4066	
PA_atk-s05_13a4:4068	“Mā no deva adā cakkhuṃ, mā no sabbe parākari;	406	
PA_atk-s05_13a4:4069	Dhanaṃ dehi mahārāja, muttā veḷuriyā bahū.	406	
PA_atk-s05_13a4:4071	“Yutte deva rathe dehi, ājānīye calaṅkate;	407	
PA_atk-s05_13a4:4072	Nāge dehi mahārāja, hemakappanavāsase.	407	
PA_atk-s05_13a4:4074	“Yathā taṃ sivayo sabbe, sayoggā sarathā sadā;	407	
PA_atk-s05_13a4:4075	Samantā parikireyyuṃ, evaṃ dehi rathesabhā”ti.	407	
PA_atk-s05_13a4:4076_0	Tattha parākarīti pariccaji. Akkhīsu hi dinnesu rajjaṃ tvaṃ na kāressasi, añño rājā	4076	
PA_atk-s05_13a4:4076_1	bhavissati, evaṃ tayā mayaṃ pariccattā nāma bhavissāmāti adhippāyenevamāhaṃsu. Parikireyyunti	4076	
PA_atk-s05_13a4:4076_2	parivāreyyuṃ. Evaṃ dehīti yathā taṃ avikalacakkhuṃ sivayo parivāreyyuṃ, evaṃ bāhiradhanamevassa	4076	
PA_atk-s05_13a4:4076_3	dehi, mā akkhīni. Akkhīsu hi dinnesu na taṃ sivayo parivāressantīti.	4076	
PA_atk-s05_13a4:4077	Atha rājā tisso gāthā abhāsi –	407	
PA_atk-s05_13a4:4079	“Yo ve dassanti vatvāna, adāne kurute mano;	407	
PA_atk-s05_13a4:4080	Bhūmyaṃ so patitaṃ pāsaṃ, gīvāyaṃ paṭimuñcati.	408	
PA_atk-s05_13a4:4082	“Yo ve dassanti vatvānaṃ, adāne kurute mano;	408	
PA_atk-s05_13a4:4083	Pāpā pāpataro hoti, sampatto yamasādhanaṃ.	408	
PA_atk-s05_13a4:4085	“Yañhi yāce tañhi dade, yaṃ na yāce na taṃ dade;	408	
PA_atk-s05_13a4:4086	Svāhaṃ tameva dassāmi, yaṃ maṃ yācati brāhmaṇo”ti.	408	
PA_atk-s05_13a4:4087_0	Tattha paṭimuñcatīti paveseti. Pāpā pāpataroti lāmakāpi lāmakataro nāma hoti. Sampatto	4087	
PA_atk-s05_13a4:4087_1	yamasādhananti yamassa āṇāpavattiṭṭhānaṃ ussadanirayaṃ esa pattoyeva nāma hoti. Yañhi	4087	
PA_atk-s05_13a4:4087_2	yāceti yaṃ yācako yāceyya, dāyakopi tameva dadeyya, na ayācitaṃ, ayañca brāhmaṇo	4087	
PA_atk-s05_13a4:4087_3	maṃ cakkhuṃ yācati, na muttādikaṃ dhanaṃ, tadevassāhaṃ dassāmīti vadati.	4087	
PA_atk-s05_13a4:4088	Atha naṃ amaccā “kiṃ patthetvā cakkhūni desī”ti pucchantā gāthamāhaṃsu –	408	
PA_atk-s05_13a4:4090	“Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;	409	
PA_atk-s05_13a4:4091	Kathañhi rājā sivinaṃ anuttaro, cakkhūni dajjā paralokahetū”ti.	409	
PA_atk-s05_13a4:4092	Tattha paralokahetūti mahārāja, kathaṃ nāma tumhādiso paṇḍitapuriso sandiṭṭhikaṃ issariyaṃ pahāya paralokahetu cakkhūni dadeyyāti.	409	
PA_atk-s05_13a4:4093	Atha nesaṃ kathento rājā gāthamāha –	409	
PA_atk-s05_13a4:4095	“Na vāhametaṃ yasasā dadāmi, na puttamicche na dhanaṃ na raṭṭhaṃ;	409	
PA_atk-s05_13a4:4096	Satañca dhammo carito purāṇo, icceva dāne ramate mano mamā”ti.	409	
PA_atk-s05_13a4:4097_0	Tattha na vāhanti na ve ahaṃ. Yasasāti dibbassa vā mānusassa vā yasassa kāraṇā. Na	4097	
PA_atk-s05_13a4:4097_1	puttamiccheti imassa cakkhudānassa phalena nevāhaṃ puttaṃ icchāmi, na dhanaṃ na raṭṭhaṃ,	4097	
PA_atk-s05_13a4:4097_2	apica sataṃ paṇḍitānaṃ sabbaññubodhisattānaṃ esa āciṇṇo samāciṇṇo porāṇakamaggo,	4097	
PA_atk-s05_13a4:4097_3	yadidaṃ pāramīpūraṇaṃ nāma. Na hi pāramiyo apūretvā bodhipallaṅke sabbaññutaṃ pāpuṇituṃ	4097	
PA_atk-s05_13a4:4097_4	samattho nāma atthi, ahañca pāramiyo pūretvā buddho bhavitukāmo. Icceva dāne ramate	4097	
PA_atk-s05_13a4:4097_5	mano mamāti iminā kāraṇena mama mano dāneyeva niratoti vadati.	4097	
PA_atk-s05_13a4:4098	Sammāsambuddhopi dhammasenāpatisāriputtattherassa cariyāpiṭakaṃ desento “mayhaṃ dvīhi cakkhūhipi sabbaññutaññāṇameva piyatara”nti dīpetuṃ āha –	409	
PA_atk-s05_13a4:4099	“Na me dessā ubho cakkhū, attānaṃ me na dessiyaṃ;	409	
PA_atk-s05_13a4:4100	Sabbaññutaṃ piyaṃ mayhaṃ, tasmā cakkhuṃ adāsaha”nti. ;	410	
PA_atk-s05_13a4:4101	Mahāsattassa pana kathaṃ sutvā amaccesu appaṭibhāṇesu ṭhitesu mahāsatto sīvikaṃ vejjaṃ gāthāya ajjhabhāsi –	410	
PA_atk-s05_13a4:4103	“Sakhā ca mitto ca mamāsi sīvika, susikkhito sādhu karohi me vaco;	410	
PA_atk-s05_13a4:4104	Uddharitvā cakkhūni mamaṃ jigīsato, hatthesu ṭhapehi vanibbakassā”ti.	410	
PA_atk-s05_13a4:4105_0	Tassattho – samma sīvika, tvaṃ mayhaṃ sahāyo ca mitto ca vejjasippe cāsi susikkhito,	4105	
PA_atk-s05_13a4:4105_1	sādhu me vacanaṃ karohi. Mama jigīsato upadhārentassa olokentasseva tālamiñjaṃ viya	4105	
PA_atk-s05_13a4:4105_2	me akkhīni uddharitvā imassa yācakassa hatthesu ṭhapehīti.	4105	
PA_atk-s05_13a4:4106_0	Atha naṃ sīviko āha “cakkhudānaṃ nāma bhāriyaṃ, upadhārehi, devā”ti. Sīvika, upadhāritaṃ	4106	
PA_atk-s05_13a4:4106_1	mayā, tvaṃ mā papañcaṃ karohi, mā mayā saddhiṃ bahuṃ kathehīti. So cintesi “ayuttaṃ	4106	
PA_atk-s05_13a4:4106_2	mādisassa susikkhitassa vejjassa rañño akkhīsu satthapātana”nti. So nānābhesajjāni	4106	
PA_atk-s05_13a4:4106_3	ghaṃsitvā bhesajjacuṇṇena nīluppalaṃ paribhāvetvā dakkhiṇakkhiṃ upasiṅghāpesi, akkhi	4106	
PA_atk-s05_13a4:4106_4	parivatti, dukkhavedanā uppajji. “Sallakkhehi, mahārāja, paṭipākatikakaraṇaṃ mayhaṃ	4106	
PA_atk-s05_13a4:4106_5	bhāro”ti. “Alañhi tāta mā papañcaṃ karī”ti. So paribhāvetvā puna upasiṅghāpesi, akkhi	4106	
PA_atk-s05_13a4:4106_6	akkhikūpato mucci, balavatarā vedanā udapādi. “Sallakkhehi mahārāja, sakkomahaṃ paṭipākatikaṃ	4106	
PA_atk-s05_13a4:4106_7	kātu”nti. “Mā papañcaṃ karī”ti. So tatiyavāre kharataraṃ paribhāvetvā upanāmesi.	4106	
PA_atk-s05_13a4:4106_8	Akkhi osadhabalena paribbhamitvā akkhikūpato nikkhamitvā nhārusuttakena olambamānaṃ	4106	
PA_atk-s05_13a4:4106_9	aṭṭhāsi. Sallakkhehi narinda, puna pākatikakaraṇaṃ mayhaṃ balanti. Mā papañcaṃ karīti.	4106	
PA_atk-s05_13a4:4106_10	Adhimattā vedanā udapādi, lohitaṃ pagghari, nivatthasāṭakā lohitena temiṃsu. Orodhā	41061	
PA_atk-s05_13a4:4106_11	ca amaccā ca rañño pādamūle patitvā “deva akkhīni mā dehī”ti mahāparidevaṃ parideviṃsu.	41061	
PA_atk-s05_13a4:4107_0	Rājā vedanaṃ adhivāsetvā “tāta, mā papañcaṃ karī”ti āha. So “sādhu, devā”ti vāmahatthena	4107	
PA_atk-s05_13a4:4107_1	akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā	4107	
PA_atk-s05_13a4:4107_2	mahāsattassa hatthe ṭhapesi. So vāmakkhinā dakkhiṇakkhiṃ oloketvā vedanaṃ adhivāsetvā	4107	
PA_atk-s05_13a4:4107_3	“ehi brāhmaṇā”ti brāhmaṇaṃ pakkositvā “mama ito akkhito sataguṇena sahassaguṇena	4107	
PA_atk-s05_13a4:4107_4	satasahassaguṇena sabbaññutaññāṇakkhimeva piyataraṃ, tassa me idaṃ paccayo hotū”ti	4107	
PA_atk-s05_13a4:4107_5	vatvā brāhmaṇassa akkhiṃ adāsi. So taṃ ukkhipitvā attano akkhimhi ṭhapesi. Taṃ tassānubhāvena	4107	
PA_atk-s05_13a4:4107_6	vikasitanīluppalaṃ viya hutvā patiṭṭhāsi. Mahāsatto vāmakkhinā tassa taṃ akkhiṃ disvā	4107	
PA_atk-s05_13a4:4107_7	“aho, sudinnaṃ mayā akkhidāna”nti anto samuggatāya pītiyā nirantaraṃ phuṭo hutvā	4107	
PA_atk-s05_13a4:4107_8	itarampi akkhiṃ adāsi. Sakko tampi attano akkhimhi ṭhapetvā rājanivesanā nikkhamitvā	4107	
PA_atk-s05_13a4:4107_9	mahājanassa olokentasseva nagarā nikkhamitvā devalokameva gato. Tamatthaṃ pakāsento	4107	
PA_atk-s05_13a4:4107_10	satthā diyaḍḍhagāthamāha –	41071	
PA_atk-s05_13a4:4109	“Codito sivirājena, sīviko vacanaṃkaro;	410	
PA_atk-s05_13a4:4110	Rañño cakkhūnuddharitvā, brāhmaṇassūpanāmayi;	411	
PA_atk-s05_13a4:4111	Sacakkhu brāhmaṇo āsi, andho rājā upāvisī”ti.	411	
PA_atk-s05_13a4:4112_0	Rañño na cirasseva akkhīni ruhiṃsu, ruhamānāni ca āvāṭabhāvaṃ appatvā kambalageṇḍukena	4112	
PA_atk-s05_13a4:4112_1	viya uggatena maṃsapiṇḍena pūretvā cittakammarūpassa viya akkhīni ahesuṃ, vedanā	4112	
PA_atk-s05_13a4:4112_2	pacchijji. Atha mahāsatto katipāhaṃ pāsāde vasitvā “kiṃ andhassa rajjena, amaccānaṃ	4112	
PA_atk-s05_13a4:4112_3	rajjaṃ niyyādetvā uyyānaṃ gantvā pabbajitvā samaṇadhammaṃ karissāmī”ti cintetvā amacce	4112	
PA_atk-s05_13a4:4112_4	pakkosāpetvā tesaṃ tamatthaṃ ārocetvā “eko mukhadhovanādidāyako kappiyakārakova mayhaṃ	4112	
PA_atk-s05_13a4:4112_5	santike bhavissati, sarīrakiccaṭṭhānesupi me rajjukaṃ bandhathā”ti vatvā sārathiṃ	4112	
PA_atk-s05_13a4:4112_6	āmantetvā “rathaṃ yojehī”ti āha. Amaccā panassa rathena gantuṃ adatvā suvaṇṇasivikāya	4112	
PA_atk-s05_13a4:4112_7	naṃ netvā pokkharaṇītīre nisīdāpetvā ārakkhaṃ saṃvidhāya paṭikkamiṃsu. Rājā pallaṅkena	4112	
PA_atk-s05_13a4:4112_8	nisinno attano dānaṃ āvajjesi. Tasmiṃ khaṇe sakkassa āsanaṃ uṇhaṃ ahosi. So āvajjento	4112	
PA_atk-s05_13a4:4112_9	taṃ kāraṇaṃ disvā “mahārājassa varaṃ datvā cakkhuṃ paṭipākatikaṃ karissāmī”ti cintetvā	4112	
PA_atk-s05_13a4:4112_10	tattha gantvā mahāsattassa avidūre aparāparaṃ caṅkami. Tamatthaṃ pakāsento satthā imā gāthā āha –	41121	
PA_atk-s05_13a4:4114	“Tato so katipāhassa, uparūḷhesu cakkhusu;	411	
PA_atk-s05_13a4:4115	Sūtaṃ āmantayī rājā, sivīnaṃ raṭṭhavaḍḍhano.	411	
PA_atk-s05_13a4:4117	“Yojehi sārathi yānaṃ, yuttañca paṭivedaya;	411	
PA_atk-s05_13a4:4118	Uyyānabhūmiṃ gacchāma, pokkharañño vanāni ca.	411	
PA_atk-s05_13a4:4120	“So ca pokkharaṇītīre, pallaṅkena upāvisi;	412	
PA_atk-s05_13a4:4121	Tassa sakko pāturahu, devarājā sujampatī”ti.	412	
PA_atk-s05_13a4:4122	Sakkopi mahāsattena padasaddaṃ sutvā “ko eso”ti puṭṭho gāthamāha –	412	
PA_atk-s05_13a4:4124	“Sakkohamasmi devindo, āgatosmi tavantike;	412	
PA_atk-s05_13a4:4125	Varaṃ varassu rājīsi, yaṃ kiñci manasicchasī”ti. –	412	
PA_atk-s05_13a4:4126	Evaṃ vutte rājā gāthamāha –	412	
PA_atk-s05_13a4:4128	“Pahūtaṃ me dhanaṃ sakka, balaṃ koso canappako;	412	
PA_atk-s05_13a4:4129	Andhassa me sato dāni, maraṇaññeva ruccatī”ti.	412	
PA_atk-s05_13a4:4131	Tattha maraṇaññeva ruccatīti devarāja, idāni mayhaṃ andhabhāvena maraṇameva ruccati, taṃ me dehīti.	413	
PA_atk-s05_13a4:4132_0	Atha naṃ sakko āha “sivirāja, kiṃ pana tvaṃ maritukāmo hutvā maraṇaṃ rocesi, udāhu	4132	
PA_atk-s05_13a4:4132_1	andhabhāvenā”ti? “Andhabhāvena devā”ti. “Mahārāja, dānaṃ nāma na kevalaṃ samparāyatthameva	4132	
PA_atk-s05_13a4:4132_2	dīyati, diṭṭhadhammatthāyapi paccayo hoti, tvañca ekaṃ cakkhuṃ yācito dve adāsi,	4132	
PA_atk-s05_13a4:4132_3	tena saccakiriyaṃ karohī”ti kathaṃ samuṭṭhāpetvā āha –	4132	
PA_atk-s05_13a4:4134	“Yāni saccāni dvipadinda, tāni bhāsassu khattiya;	413	
PA_atk-s05_13a4:4135	Saccaṃ te bhaṇamānassa, puna cakkhu bhavissatī”ti.	413	
PA_atk-s05_13a4:4136_0	Taṃ sutvā mahāsatto “sakka, sacesi mama cakkhuṃ dātukāmo, aññaṃ upāyaṃ mā kari, mama	4136	
PA_atk-s05_13a4:4136_1	dānanissandeneva me cakkhu uppajjatū”ti vatvā sakkena “mahārāja, ahaṃ sakko devarājāpi	4136	
PA_atk-s05_13a4:4136_2	na paresaṃ cakkhuṃ dātuṃ sakkomi, tayā dinnadānassa phaleneva te cakkhu uppajjissatī”ti	4136	
PA_atk-s05_13a4:4136_3	vutte “tena hi mayā dānaṃ sudinna”nti vatvā saccakiriyaṃ karonto gāthamāha –	4136	
PA_atk-s05_13a4:4138	“Ye maṃ yācitumāyanti, nānāgottā vanibbakā;	413	
PA_atk-s05_13a4:4139	Yopi maṃ yācate tattha, sopi me manaso piyo;	413	
PA_atk-s05_13a4:4140	Etena saccavajjena, cakkhu me upapajjathā”ti.	414	
PA_atk-s05_13a4:4141_0	Tattha ye manti ye maṃ yācituṃ āgacchanti, tesu yācakesu āgacchantesu yopi maṃ yācate,	4141	
PA_atk-s05_13a4:4141_1	sopi me manaso piyo. Etenāti sace mama sabbepi yācakā piyā, saccamevetaṃ mayā vuttaṃ,	4141	
PA_atk-s05_13a4:4141_2	etena me saccavacanena ekaṃ me cakkhu upapajjatha upapajjatūti āha.	4141	
PA_atk-s05_13a4:4142	Athassa vacanānantarameva paṭhamaṃ cakkhu udapādi. Tato dutiyassa uppajjanatthāya gāthādvayamāha –	414	
PA_atk-s05_13a4:4144	“Yaṃ maṃ so yācituṃ āgā, dehi cakkhunti brāhmaṇo;	414	
PA_atk-s05_13a4:4145	Tassa cakkhūni pādāsiṃ, brāhmaṇassa vanibbato.	414	
PA_atk-s05_13a4:4147	“Bhiyyo maṃ āvisī pīti, somanassañcanappakaṃ;	414	
PA_atk-s05_13a4:4148	Etena saccavajjena, dutiyaṃ me upapajjathā”ti.	414	
PA_atk-s05_13a4:4149_0	Tattha yaṃ manti yo maṃ yācati. Soti so cakkhuvikalo brāhmaṇo “dehi me cakkhu”nti	4149	
PA_atk-s05_13a4:4149_1	yācituṃ āgato. Vanibbatoti yācantassa. Bhiyyo maṃ āvisīti brāhmaṇassa cakkhūni datvā	4149	
PA_atk-s05_13a4:4149_2	andhakālato paṭṭhāya tasmiṃ andhakāle tathārūpaṃ vedanaṃ agaṇetvā “aho sudinnaṃ me	4149	
PA_atk-s05_13a4:4149_3	dāna”nti paccavekkhantaṃ maṃ bhiyyo atirekatarā pīti āvisi, mama hadayaṃ paviṭṭhā,	4149	
PA_atk-s05_13a4:4149_4	somanassañca mama anantaṃ aparimāṇaṃ uppajji. Etenāti sace mama tadā anappakaṃ pītisomanassaṃ	4149	
PA_atk-s05_13a4:4149_5	uppannaṃ, saccamevetaṃ mayā vuttaṃ, etena me saccavacanena dutiyampi cakkhu upapajjatūti āha.	4149	
PA_atk-s05_13a4:4150_0	Taṅkhaṇaññeva dutiyampi cakkhu udapādi. Tāni panassa cakkhūni neva pākatikāni, na	4150	
PA_atk-s05_13a4:4150_1	dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatavatthuno	4150	
PA_atk-s05_13a4:4150_2	ca dibbacakkhu nāma na uppajjati, tāni panassa saccapāramitānubhāvena sambhūtāni	4150	
PA_atk-s05_13a4:4150_3	cakkhūnīti vuttāni. Tesaṃ uppattisamakālameva sakkānubhāvena sabbā rājaparisā sannipatitāva	4150	
PA_atk-s05_13a4:4150_4	ahesuṃ. Athassa sakko mahājanamajjheyeva thutiṃ karonto gāthādvayamāha –	4150	
PA_atk-s05_13a4:4152	“Dhammena bhāsitā gāthā, sivīnaṃ raṭṭhavaḍḍhana;	415	
PA_atk-s05_13a4:4153	Etāni tava nettāni, dibbāni paṭidissare.	415	
PA_atk-s05_13a4:4155	“Tirokuṭṭaṃ tiroselaṃ, samatiggayha pabbataṃ;	415	
PA_atk-s05_13a4:4156	Samantā yojanasataṃ, dassanaṃ anubhontu te”ti.	415	
PA_atk-s05_13a4:4157_0	Tattha dhammena bhāsitāti mahārāja, imā te gāthā dhammena sabhāveneva bhāsitā. Dibbānīti	4157	
PA_atk-s05_13a4:4157_1	dibbānubhāvayuttāni. Paṭidissareti paṭidissanti. Tirokuṭṭanti mahārāja, imāni te	4157	
PA_atk-s05_13a4:4157_2	cakkhūni devatānaṃ cakkhūni viya parakuṭṭaṃ paraselaṃ yaṃkiñci pabbatampi samatiggayha	4157	
PA_atk-s05_13a4:4157_3	atikkamitvā samantā dasa disā yojanasataṃ rūpadassanaṃ anubhontu sādhentūti attho.	4157	
PA_atk-s05_13a4:4158_0	Iti so ākāse ṭhatvā mahājanamajjhe imā gāthā bhāsitvā “appamatto hohī”ti mahāsattaṃ	4158	
PA_atk-s05_13a4:4158_1	ovaditvā devalokameva gato. Mahāsattopi mahājanaparivuto mahantena sakkārena nagaraṃ	4158	
PA_atk-s05_13a4:4158_2	pavisitvā sucandakaṃ pāsādaṃ abhiruhi. Tena cakkhūnaṃ paṭiladdhabhāvo sakalasiviraṭṭhe	4158	
PA_atk-s05_13a4:4158_3	pākaṭo jāto. Athassa dassanatthaṃ sakalaraṭṭhavāsino bahuṃ paṇṇākāraṃ gahetvā āgamiṃsu.	4158	
PA_atk-s05_13a4:4158_4	Mahāsatto “imasmiṃ mahājanasannipāte mama dānaṃ vaṇṇayissāmī”ti rājadvāre mahāmaṇḍapaṃ	4158	
PA_atk-s05_13a4:4158_5	kāretvā samussitasetacchatte rājapallaṅke nisinno nagare bheriṃ carāpetvā sabbaseniyo	4158	
PA_atk-s05_13a4:4158_6	sannipātetvā “ambho, siviraṭṭhavāsino imāni me dibbacakkhūni disvā ito paṭṭhāya dānaṃ	4158	
PA_atk-s05_13a4:4158_7	adatvā mā bhuñjathā”ti dhammaṃ desento catasso gāthā abhāsi –	4158	
PA_atk-s05_13a4:4160	“Ko nīdha vittaṃ na dadeyya yācito, api visiṭṭhaṃ supiyampi attano;	416	
PA_atk-s05_13a4:4161	Tadiṅgha sabbe sivayo samāgatā, dibbāni nettāni mamajja passatha.	416	
PA_atk-s05_13a4:4163	“Tirokuṭṭaṃ tiroselaṃ, samatiggayha pabbataṃ;	416	
PA_atk-s05_13a4:4164	Samantā yojanasataṃ, dassanaṃ anubhonti me.	416	
PA_atk-s05_13a4:4166	“Na cāgamattā paramatthi kiñci, maccānaṃ idha jīvite;	416	
PA_atk-s05_13a4:4167	Datvāna mānusaṃ cakkhuṃ, laddhaṃ me cakkhuṃ amānusaṃ.	416	
PA_atk-s05_13a4:4169	“Etampi disvā sivayo, detha dānāni bhuñjatha;	416	
PA_atk-s05_13a4:4170	Datvā ca bhutvā ca yathānubhāvaṃ, aninditā saggamupetha ṭhāna”nti.	417	
PA_atk-s05_13a4:4171_0	Tattha konīdhāti ko nu idha. Api visiṭṭhanti uttamampi samānaṃ. Cāgamattāti cāgapamāṇato	4171	
PA_atk-s05_13a4:4171_1	aññaṃ varaṃ nāma natthi. Idha jīviteti imasmiṃ jīvaloke. “Idha jīvata”ntipi pāṭho,	4171	
PA_atk-s05_13a4:4171_2	imasmiṃ loke jīvamānānanti attho. Amānusanti dibbacakkhu mayā laddhaṃ, iminā kāraṇena	4171	
PA_atk-s05_13a4:4171_3	veditabbametaṃ “cāgato uttamaṃ nāma natthī”ti. Etampi disvāti etaṃ mayā laddhaṃ dibbacakkhuṃ disvāpi.	4171	
PA_atk-s05_13a4:4172_0	Iti imāhi catūhi gāthāhi dhammaṃ desetvā tato paṭṭhāya anvaddhamāsaṃ pannarasuposathesu	4172	
PA_atk-s05_13a4:4172_1	mahājanaṃ sannipātāpetvā niccaṃ imāhi gāthāhi dhammaṃ desesi. Taṃ sutvā mahājano	4172	
PA_atk-s05_13a4:4172_2	dānādīni puññāni katvā devalokaṃ pūrentova agamāsi.	4172	
PA_atk-s05_13a4:4173_0	Satthā imaṃ dhammadesanaṃ āharitvā “evaṃ, bhikkhave, porāṇakapaṇḍitā bāhiradānena	4173	
PA_atk-s05_13a4:4173_1	asantuṭṭhā sampattayācakānaṃ attano cakkhūni uppāṭetvā adaṃsū”ti vatvā saccāni pakāsetvā	4173	
PA_atk-s05_13a4:4173_2	jātakaṃ samodhānesi – “tadā sīvikavejjo ānando ahosi, sakko anuruddho ahosi, sesaparisā	4173	
PA_atk-s05_13a4:4173_3	buddhaparisā, sivirājā pana ahameva ahosi”nti.	4173	
PA_atk-s05_13a4:4174	Sivijātakavaṇṇanā tatiyā.	417	
PA_atk-s05_13a4:4176	[500] 4. Sirīmantajātakavaṇṇanā	417	
PA_atk-s05_13a4:4177	83-103. Paññāyupetaṃ siriyā vihīnanti ayaṃ sirīmantapañho mahāumaṅge āvi bhavissati.	417	
PA_atk-s05_13a4:4178	Sirīmantajātakavaṇṇanā catutthā.	417	
PA_atk-s05_13a4:4180	[501] 5. Rohaṇamigajātakavaṇṇanā	418	
PA_atk-s05_13a4:4181_0	Ete yūthā patiyantīti idaṃ satthā veḷuvane viharanto āyasmato ānandassa jīvitapariccāgaṃ	4181	
PA_atk-s05_13a4:4181_1	ārabbha kathesi. So panassa jīvitapariccāgo asītinipāte cūḷahaṃsajātake dhanapāladamane	4181	
PA_atk-s05_13a4:4181_2	āvi bhavissati. Evaṃ tenāyasmatā satthu atthāya jīvite pariccatte dhammasabhāyaṃ	4181	
PA_atk-s05_13a4:4181_3	kathaṃ samuṭṭhāpesuṃ “āvuso, āyasmā ānando sekkhapaṭisambhidappatto hutvā dasabalassatthāya	4181	
PA_atk-s05_13a4:4181_4	jīvitaṃ pariccajī”ti. Satthā āgantvā “kāya nuttha, bhikkhave, etarahi kathāya sannisinnā”ti	4181	
PA_atk-s05_13a4:4181_5	pucchitvā “imāya nāmā”ti vutte “na, bhikkhave, idāneva, pubbepesa mamatthāya jīvitaṃ	4181	
PA_atk-s05_13a4:4181_6	pariccajiyevā”ti vatvā atītaṃ āhari.	4181	
PA_atk-s05_13a4:4182_0	Atīte bārāṇasiyaṃ brahmadatte rajjaṃ kārente khemā nāmassa aggamahesī ahosi. Tadā	4182	
PA_atk-s05_13a4:4182_1	bodhisatto himavantapadese migayoniyaṃ nibbattitvā suvaṇṇavaṇṇo ahosi sobhaggappatto.	4182	
PA_atk-s05_13a4:4182_2	Kaniṭṭhopissa cittamigo nāma suvaṇṇavaṇṇova ahosi, kaniṭṭhabhaginīpissa sutanā nāma	4182	
PA_atk-s05_13a4:4182_3	suvaṇṇavaṇṇāva ahosi. Mahāsatto pana rohaṇo nāma migarājā ahosi. So himavante dve	4182	
PA_atk-s05_13a4:4182_4	pabbatarājiyo atikkamitvā tatiyāya antare rohaṇaṃ nāma saraṃ nissāya asītimigasahassaparivāro	4182	
PA_atk-s05_13a4:4182_5	vāsaṃ kappesi. So andhe jiṇṇe mātāpitaro posesi. Atheko bārāṇasito avidūre nesādagāmavāsī	4182	
PA_atk-s05_13a4:4182_6	nesādaputto himavantaṃ paviṭṭho mahāsattaṃ disvā attano gāmaṃ āgantvā aparabhāge	4182	
PA_atk-s05_13a4:4182_7	kālaṃ karonto puttassārocesi “tāta, amhākaṃ kammabhūmiyaṃ asukasmiṃ nāma ṭhāne suvaṇṇavaṇṇo	4182	
PA_atk-s05_13a4:4182_8	migo vasati, sace rājā puccheyya, katheyyāsī”ti.	4182	
PA_atk-s05_13a4:4183_0	Athekadivasaṃ khemā devī paccūsakāle supinaṃ addasa. Evarūpo supino ahosi – suvaṇṇavaṇṇo	4183	
PA_atk-s05_13a4:4183_1	migo āgantvā kañcanapīṭhe nisīditvā suvaṇṇakiṅkiṇikaṃ ākoṭento viya madhurassarena	4183	
PA_atk-s05_13a4:4183_2	deviyā dhammaṃ deseti, sā sādhukāraṃ datvā dhammaṃ suṇāti. Migo dhammakathāya aniṭṭhitāya	4183	
PA_atk-s05_13a4:4183_3	eva uṭṭhāya gacchati, sā “migaṃ gaṇhatha gaṇhathā”ti vadantīyeva pabujjhi. Paricārikāyo	4183	
PA_atk-s05_13a4:4183_4	tassā saddaṃ sutvā “pihitadvāravātapānaṃ gehaṃ vātassapi okāso natthi, ayyā, imāya	4183	
PA_atk-s05_13a4:4183_5	velāya migaṃ gaṇhāpetī”ti avahasiṃsu. Sā tasmiṃ khaṇe “supino aya”nti ñatvā cintesi	4183	
PA_atk-s05_13a4:4183_6	“supinoti vutte rājā anādaro bhavissati, ‘dohaḷo uppanno’ti vutte pana ādarena pariyesissati,	4183	
PA_atk-s05_13a4:4183_7	suvaṇṇavaṇṇassa migassa dhammakathaṃ suṇissāmī”ti. Sā gilānālayaṃ katvā nipajji.	4183	
PA_atk-s05_13a4:4183_8	Rājā āgantvā “bhadde, kiṃ te aphāsuka”nti pucchi. “Deva, aññaṃ natthi, dohaḷo pana	4183	
PA_atk-s05_13a4:4183_9	me uppanno”ti. “Kiṃ icchasi devī”ti? “Suvaṇṇavaṇṇassa dhammikamigassa dhammaṃ sotukāmā	4183	
PA_atk-s05_13a4:4183_10	devā”ti. “Bhadde, yaṃ natthi, tattha te dohaḷo uppanno, suvaṇṇavaṇṇo nāma migoyeva	41831	
PA_atk-s05_13a4:4183_11	natthī”ti. So “sace na labhāmi, idheva me maraṇa”nti rañño piṭṭhiṃ datvā nipajji.	41831	
PA_atk-s05_13a4:4184_0	Rājā “sace atthi, labhissasī”ti parisamajjhe nisīditvā morajātake vuttanayeneva amacce	4184	
PA_atk-s05_13a4:4184_1	ca brāhmaṇe ca pucchitvā “suvaṇṇavaṇṇā migā nāma hontī”ti sutvā luddake sannipātetvā	4184	
PA_atk-s05_13a4:4184_2	“evarūpo migo kena diṭṭho, kena suto”ti pucchitvā tena nesādaputtena pitu santikā	4184	
PA_atk-s05_13a4:4184_3	sutaniyāmena kathite “samma, tassa te migassa ānītakāle mahantaṃ sakkāraṃ karissāmi,	4184	
PA_atk-s05_13a4:4184_4	gaccha ānehi na”nti vatvā paribbayaṃ datvā taṃ pesesi. Sopi “sacāhaṃ, deva, taṃ ānetuṃ	4184	
PA_atk-s05_13a4:4184_5	na sakkhissāmi, cammamassa ānessāmi, taṃ ānetuṃ asakkonto lomānipissa ānessāmi, tumhe	4184	
PA_atk-s05_13a4:4184_6	mā cintayitthā”ti vatvā attano nivesanaṃ gantvā puttadārassa paribbayaṃ datvā tattha	4184	
PA_atk-s05_13a4:4184_7	gantvā taṃ migarājānaṃ disvā “kasmiṃ nu kho ṭhāne pāsaṃ oḍḍetvā imaṃ migarājānaṃ	4184	
PA_atk-s05_13a4:4184_8	gaṇhituṃ sakkhissāmī”ti vīmaṃsanto pānīyatitthe okāsaṃ passi. So daḷhaṃ cammayottaṃ	4184	
PA_atk-s05_13a4:4184_9	vaṭṭetvā mahāsattassa pānīyapivanaṭṭhāne yaṭṭhipāsaṃ oḍḍesi.	4184	
PA_atk-s05_13a4:4185_0	Punadivase mahāsatto asītiyā migasahassehi saddhiṃ gocaraṃ caritvā “pakatitittheyeva	4185	
PA_atk-s05_13a4:4185_1	pānīyaṃ pivissāmī”ti tattha gantvā otarantoyeva pāse bajjhi. So “sacāhaṃ idāneva	4185	
PA_atk-s05_13a4:4185_2	baddharavaṃ ravissāmi, ñātigaṇā pānīyaṃ apivitvāva bhītā palāyissantī”ti cintetvā	4185	
PA_atk-s05_13a4:4185_3	yaṭṭhiyaṃ allīyitvā attano vase vattetvā pānīyaṃ pivanto viya ahosi. Atha asītiyā	4185	
PA_atk-s05_13a4:4185_4	migasahassānaṃ pānīyaṃ pivitvā uttaritvā ṭhitakāle “pāsaṃ chindissāmī”ti tikkhattuṃ	4185	
PA_atk-s05_13a4:4185_5	ākaḍḍhi. Paṭhamavāre cammaṃ chijji, dutiyavāre maṃsaṃ chijji, tatiyavāre nhāruṃ chinditvā	4185	
PA_atk-s05_13a4:4185_6	pāso aṭṭhiṃ āhacca aṭṭhāsi. So chindituṃ asakkonto baddharavaṃ ravi, migagaṇā bhāyitvā	4185	
PA_atk-s05_13a4:4185_7	tīhi ghaṭāhi palāyiṃsu. Cittamigo tiṇṇampi ghaṭānaṃ antare mahāsattaṃ adisvā “idaṃ	4185	
PA_atk-s05_13a4:4185_8	bhayaṃ uppajjamānaṃ mama bhātu uppannaṃ bhavissatī”ti cintetvā tassa santikaṃ gantvā	4185	
PA_atk-s05_13a4:4185_9	baddhaṃ passi. Atha naṃ mahāsatto disvā “bhātika, mā idha tiṭṭha, sāsaṅkaṃ idaṃ ṭhāna”nti	4185	
PA_atk-s05_13a4:4185_10	vatvā uyyojento paṭhamaṃ gāthamāha –	41851	
PA_atk-s05_13a4:4187	“Ete yūthā patiyanti, bhītā maraṇassa cittaka;	418	
PA_atk-s05_13a4:4188	Gaccha tuvampi mākaṅkhi, jīvissanti tayā sahā”ti.	418	
PA_atk-s05_13a4:4189_0	Tattha eteti cakkhupathaṃ atikkamitvā dūragate sandhāyāha. Patiyantīti patigacchanti,	4189	
PA_atk-s05_13a4:4189_1	palāyantīti attho. Cittakāti taṃ ālapati. Tayā sahāti tvaṃ etesaṃ mama ṭhāne ṭhatvā	4189	
PA_atk-s05_13a4:4189_2	rājā hohi, ete tayā saddhiṃ jīvissantīti.	4189	
PA_atk-s05_13a4:4190	Tato ubhinnampi tisso ekantarikagāthāyo honti –	419	
PA_atk-s05_13a4:4192	“Nāhaṃ rohaṇa gacchāmi, hadayaṃ me avakassati;	419	
PA_atk-s05_13a4:4193	Na taṃ ahaṃ jahissāmi, idha hissāmi jīvitaṃ.	419	
PA_atk-s05_13a4:4195	“Te hi nūna marissanti, andhā apariṇāyakā;	419	
PA_atk-s05_13a4:4196	Gaccha tuvampi mākaṅkhi, jīvissanti tayā saha.	419	
PA_atk-s05_13a4:4198	“Nāhaṃ rohaṇa gacchāmi, hadayaṃ me avakassati;	419	
PA_atk-s05_13a4:4199	Na taṃ baddhaṃ jahissāmi, idha hissāmi jīvita”nti.	419	
PA_atk-s05_13a4:4200_0	Tattha rohaṇāti mahāsattaṃ nāmenālapati. Avakassatīti kaḍḍhayati, sokena vā kaḍḍhīyati.	4200	
PA_atk-s05_13a4:4200_1	Te hi nūnāti te amhākaṃ mātāpitaro ekaṃseneva dvīsupi amhesu idha matesu apariṇāyakā	4200	
PA_atk-s05_13a4:4200_2	hutvā appaṭijaggiyamānā sussitvā marissanti, tasmā bhātika cittaka, gaccha tuvaṃ,	4200	
PA_atk-s05_13a4:4200_3	tayā saha te jīvissantīti attho. Idha hissāmīti imasmiṃyeva ṭhāne jīvitaṃ jahissāmīti.	4200	
PA_atk-s05_13a4:4201_0	Iti vatvā bodhisattassa dakkhiṇapassaṃ nissāya taṃ sandhāretvā assāsento aṭṭhāsi.	4201	
PA_atk-s05_13a4:4201_1	Sutanāpi migapotikā palāyitvā migānaṃ antare ubho bhātike apassantī “idaṃ bhayaṃ	4201	
PA_atk-s05_13a4:4201_2	mama bhātikānaṃ uppannaṃ bhavissatī”ti nivattitvā tesaṃ santikaṃ āgatā. Naṃ āgacchantiṃ	4201	
PA_atk-s05_13a4:4201_3	disvā mahāsatto pañcamaṃ gāthamāha –	4201	
PA_atk-s05_13a4:4203	“Gaccha bhīru palāyassu, kūṭe baddhosmi āyase;	420	
PA_atk-s05_13a4:4204	Gaccha tuvampi mākaṅkhi, jīvissanti tayā sahā”ti.	420	
PA_atk-s05_13a4:4205_0	Tattha bhīrūti mātugāmo nāma appamattakenapi bhāyati, tena naṃ evaṃ ālapati. Kūṭeti	4205	
PA_atk-s05_13a4:4205_1	paṭicchannapāse. Āyaseti so hi antoudake ayakkhandhaṃ koṭṭetvā tattha sāradāruṃ yaṭṭhiṃ	4205	
PA_atk-s05_13a4:4205_2	bandhitvā oḍḍito, tasmā evamāha. Tayā sahāti te asītisahassā migā tayā saddhiṃ jīvissantīti.	4205	
PA_atk-s05_13a4:4206	Tato paraṃ purimanayeneva tisso gāthā honti –	420	
PA_atk-s05_13a4:4208	“Nāhaṃ rohaṇa gacchāmi, hadayaṃ me avakassati;	420	
PA_atk-s05_13a4:4209	Na taṃ ahaṃ jahissāmi, idha hissāmi jīvitaṃ.	420	
PA_atk-s05_13a4:4211	“Te hi nūna marissanti, andhā apariṇāyakā;	421	
PA_atk-s05_13a4:4212	Gaccha tuvampi mākaṅkhi, jīvissanti tayā saha.	421	
PA_atk-s05_13a4:4214	“Nāhaṃ rohaṇa gacchāmi, hadayaṃ me avakassati;	421	
PA_atk-s05_13a4:4215	Na taṃ baddhaṃ jahissāmi, idha hissāmi jīvita”nti.	421	
PA_atk-s05_13a4:4216	Tattha te hi nūnāti idhāpi mātāpitaroyeva sandhāyāha.	421	
PA_atk-s05_13a4:4217_0	Sāpi tatheva paṭikkhipitvā mahāsattassa vāmapassaṃ nissāya assāsayamānā aṭṭhāsi.	4217	
PA_atk-s05_13a4:4217_1	Luddopi te mige palāyante disvā baddharavañca sutvā “baddho bhavissati migarājā”ti	4217	
PA_atk-s05_13a4:4217_2	daḷhaṃ kacchaṃ bandhitvā migamāraṇasattiṃ ādāya vegenāgacchi. Mahāsatto taṃ āgacchantaṃ	4217	
PA_atk-s05_13a4:4217_3	disvā navamaṃ gāthamāha –	4217	
PA_atk-s05_13a4:4219	“Ayaṃ so luddako eti, luddarūpo sahāvudho;	421	
PA_atk-s05_13a4:4220	Yo no vadhissati ajja, usunā sattiyā apī”ti.	422	
PA_atk-s05_13a4:4221	Tattha luddarūpoti dāruṇajātiko. Sattiyā apīti sattiyāpi no paharitvā vadhissati, tasmā yāva so nāgacchati, tāva palāyathāti.	422	
PA_atk-s05_13a4:4222_0	Taṃ disvāpi cittamigo na palāyi. Sutanā pana sakabhāvena saṇṭhātuṃ asakkontī maraṇabhayabhītā	4222	
PA_atk-s05_13a4:4222_1	thokaṃ palāyitvā – “ahaṃ dve bhātike pahāya kuhiṃ palāyissāmī”ti attano jīvitaṃ jahitvā	4222	
PA_atk-s05_13a4:4222_2	nalāṭena maccuṃ ādāya punāgantvā bhātu vāmapasse aṭṭhāsi. Tamatthaṃ pakāsento satthā dasamaṃ gāthamāha –	4222	
PA_atk-s05_13a4:4224	“Sā muhuttaṃ palāyitvā, bhayaṭṭā bhayatajjitā;	422	
PA_atk-s05_13a4:4225	Sudukkaraṃ akarā bhīru, maraṇāyūpanivattathā”ti.	422	
PA_atk-s05_13a4:4226	Tattha maraṇāyūpanivattathāti maraṇatthāya upanivatti.	422	
PA_atk-s05_13a4:4227_0	Luddopi āgantvā te tayo jane ekato ṭhite disvā mettacittaṃ uppādetvā ekakucchiyaṃ	4227	
PA_atk-s05_13a4:4227_1	nibbattabhātaro viya te maññamāno cintesi “migarājā, tāva pāse baddho, ime pana dve	4227	
PA_atk-s05_13a4:4227_2	janā hirottappabandhanena baddhā, kiṃ nu kho ime etassa hontī”ti? Atha naṃ pucchanto gāthamāha –	4227	
PA_atk-s05_13a4:4229	“Kiṃ nu teme migā honti, muttā baddhaṃ upāsare;	422	
PA_atk-s05_13a4:4230	Na taṃ cajitumicchanti, jīvitassapi kāraṇā”ti.	423	
PA_atk-s05_13a4:4231	Tattha kiṃ nu temeti kiṃ nu te ime. Upāsareti upāsanti.	423	
PA_atk-s05_13a4:4232	Athassa bodhisatto ācikkhi –	423	
PA_atk-s05_13a4:4234	“Bhātaro honti me ludda, sodariyā ekamātukā;	423	
PA_atk-s05_13a4:4235	Na maṃ cajitumicchanti, jīvitassapi kāraṇā”ti.	423	
PA_atk-s05_13a4:4236_0	So tassa vacanaṃ sutvā bhiyyosomattāya muducitto ahosi. Cittamigarājā tassa muducittabhāvaṃ	4236	
PA_atk-s05_13a4:4236_1	ñatvā “samma luddaka, mā tvaṃ etaṃ migarājānaṃ ‘migamattoyevā’ti maññittha, ayañhi	4236	
PA_atk-s05_13a4:4236_2	asītiyā migasahassānaṃ rājā sīlācārasampanno sabbasattesu muducitto mahāpañño andhe	4236	
PA_atk-s05_13a4:4236_3	jiṇṇe mātāpitaro poseti. Sace tvaṃ evarūpaṃ dhammikaṃ migaṃ māresi, etaṃ mārento	4236	
PA_atk-s05_13a4:4236_4	mātāpitaro ca no mañca bhaginiñca meti amhe pañcapi jane māresiyeva. Mayhaṃ pana	4236	
PA_atk-s05_13a4:4236_5	bhātu jīvitaṃ dento pañcannampi janānaṃ jīvitadāyakosī”ti vatvā gāthamāha –	4236	
PA_atk-s05_13a4:4238	“Te hi nūna marissanti, andhā apariṇāyakā;	423	
PA_atk-s05_13a4:4239	Pañcannaṃ jīvitaṃ dehi, bhātaraṃ muñca luddakā”ti.	423	
PA_atk-s05_13a4:4240	So tassa dhammakathaṃ sutvā pasannacitto “mā bhāyi sāmī”ti vatvā anantaraṃ gāthamāha –	424	
PA_atk-s05_13a4:4242	“So vo ahaṃ pamokkhāmi, mātāpettibharaṃ migaṃ;	424	
PA_atk-s05_13a4:4243	Nandantu mātāpitaro, muttaṃ disvā mahāmiga”nti.	424	
PA_atk-s05_13a4:4244	Tattha voti nipātamattaṃ. Muttanti bandhanā muttaṃ passitvā.	424	
PA_atk-s05_13a4:4245_0	Evañca pana vatvā cintesi “raññā dinnayaso mayhaṃ kiṃ karissati, sacāhaṃ imaṃ migarājānaṃ	4245	
PA_atk-s05_13a4:4245_1	vadhissāmi, ayaṃ vā me pathavī bhijjitvā vivaraṃ dassati, asani vā me matthake patissati,	4245	
PA_atk-s05_13a4:4245_2	vissajjessāmi na”nti. So mahāsattaṃ upasaṅkamitvā yaṭṭhiṃ pātetvā cammayottaṃ chinditvā	4245	
PA_atk-s05_13a4:4245_3	migarājānaṃ āliṅgitvā udakapariyante nipajjāpetvā muducittena saṇikaṃ pāsā mocetvā	4245	
PA_atk-s05_13a4:4245_4	nhārūhi nhāruṃ, maṃsena maṃsaṃ, cammena cammaṃ samodhānetvā udakena lohitaṃ dhovitvā	4245	
PA_atk-s05_13a4:4245_5	mettacittena punappunaṃ parimajji. Tassa mettānubhāveneva mahāsattassa pāramitānubhāvena	4245	
PA_atk-s05_13a4:4245_6	ca sabbāni nhārumaṃsacammāni sandhīyiṃsu, pādo sañchannachavi sañchannalomo ahosi,	4245	
PA_atk-s05_13a4:4245_7	asukaṭṭhāne baddho ahosītipi na paññāyi. Mahāsatto sukhappatto hutvā aṭṭhāsi. Taṃ	4245	
PA_atk-s05_13a4:4245_8	disvā cittamigo somanassajāto luddassa anumodanaṃ karonto gāthamāha –	4245	
PA_atk-s05_13a4:4247	“Evaṃ luddaka nandassu, saha sabbehi ñātibhi;	424	
PA_atk-s05_13a4:4248	Yathāhamajja nandāmi, muttaṃ disvā mahāmiga”nti.	424	
PA_atk-s05_13a4:4249_0	Atha mahāsatto “kiṃ nu kho esa luddo maṃ gaṇhanto attano kāmena gaṇhi, udāhu aññassa	4249	
PA_atk-s05_13a4:4249_1	āṇattiyā”ti cintetvā gahitakāraṇaṃ pucchi. Luddaputto āha – “sāmi, na mayhaṃ tumhehi	4249	
PA_atk-s05_13a4:4249_2	kammaṃ atthi, rañño pana aggamahesī khemā nāma tumhākaṃ dhammakathaṃ sotukāmā, tadatthāya	4249	
PA_atk-s05_13a4:4249_3	rañño āṇattiyā tvaṃ mayā gahito”ti. Samma, evaṃ sante maṃ vissajjento atidukkaraṃ	4249	
PA_atk-s05_13a4:4249_4	karosi, ehi maṃ netvā rañño dassehi, deviyā dhammaṃ kathessāmīti. Sāmi, rājāno nāma	4249	
PA_atk-s05_13a4:4249_5	kakkhaḷā, ko jānāti, kiṃ bhavissati, mayhaṃ raññā dinnayasena kammaṃ natthi, gaccha	4249	
PA_atk-s05_13a4:4249_6	tvaṃ yathāsukhanti. Puna mahāsatto “iminā maṃ vissajjentena atidukkaraṃ kataṃ, yasapaṭilābhassa	4249	
PA_atk-s05_13a4:4249_7	upāyamassa karissāmī”ti cintetvā “samma, piṭṭhiṃ tāva me hatthena parimajjā”ti āha.	4249	
PA_atk-s05_13a4:4249_8	“So parimajji, hattho suvaṇṇavaṇṇehi lomehi pūri”. “Sāmi, imehi lomehi kiṃ kāromī”ti.	4249	
PA_atk-s05_13a4:4249_9	“Samma, imāni haritvā rañño ca deviyā ca dassetvā ‘imāni tassa suvaṇṇavaṇṇamigassa	4249	
PA_atk-s05_13a4:4249_10	lomānī’ti vatvā mama ṭhāne ṭhatvā imāhi gāthāhi deviyā dhammaṃ desehi, taṃ sutvāyeva	42491	
PA_atk-s05_13a4:4249_11	cassā dohaḷo paṭippassambhissatī”ti. “Dhammaṃ cara mahārājā”ti dasa dhammacariyagāthā	42491	
PA_atk-s05_13a4:4249_12	uggaṇhāpetvā pañca sīlāni datvā appamādena ovaditvā uyyojesi. Luddaputto mahāsattaṃ	42491	
PA_atk-s05_13a4:4249_13	ācariyaṭṭhāne ṭhapetvā tikkhattuṃ padakkhiṇaṃ katvā catūsu ṭhānesu vanditvā lomāni	42491	
PA_atk-s05_13a4:4249_14	paduminipattena gahetvā pakkāmi. Tepi tayo janā thokaṃ anugantvā mukhena gocarañca	42491	
PA_atk-s05_13a4:4249_15	pānīyañca gahetvā mātāpitūnaṃ santikaṃ gamiṃsu. Mātāpitaro “tāta rohaṇa, tvaṃ kira	42491	
PA_atk-s05_13a4:4249_16	pāse baddho kathaṃ muttosī”ti pucchantā gāthamāhaṃsu –	42491	
PA_atk-s05_13a4:4251	“Kathaṃ tvaṃ pamokkho āsi, upanītasmi jīvite;	425	
PA_atk-s05_13a4:4252	Kathaṃ putta amocesi, kūṭapāsamha luddako”ti.	425	
PA_atk-s05_13a4:4253	Tattha upanītasmīti tava jīvite maraṇasantikaṃ upanīte kathaṃ pamokkho āsi.	425	
PA_atk-s05_13a4:4254	Taṃ sutvā bodhisatto tisso gāthā abhāsi –	425	
PA_atk-s05_13a4:4256	“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;	425	
PA_atk-s05_13a4:4257	Subhāsitāhi vācāhi, cittako maṃ amocayi.	425	
PA_atk-s05_13a4:4259	“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;	425	
PA_atk-s05_13a4:4260	Subhāsitāhi vācāhi, sutanā maṃ amocayi.	426	
PA_atk-s05_13a4:4262	“Sutvā kaṇṇasukhaṃ vācaṃ, hadayaṅgaṃ hadayassitaṃ;	426	
PA_atk-s05_13a4:4263	Subhāsitāni sutvāna, luddako maṃ amocayī”ti.	426	
PA_atk-s05_13a4:4264	Tattha bhaṇanti bhaṇanto. Hadayaṅganti hadayaṅgamaṃ. Dutiyagāthāya bhaṇanti bhaṇamānā. Sutvāti so imesaṃ ubhinnaṃ vācaṃ sutvā.	426	
PA_atk-s05_13a4:4265	Athassa mātāpitaro anumodantā āhaṃsu –	426	
PA_atk-s05_13a4:4267	“Evaṃ ānandito hotu, saha dārehi luddako;	426	
PA_atk-s05_13a4:4268	Yathā mayajja nandāma, disvā rohaṇamāgata”nti.	426	
PA_atk-s05_13a4:4269	Luddopi araññā nikkhamitvā rājakulaṃ gantvā rājānaṃ vanditvā ekamantaṃ aṭṭhāsi. Taṃ disvā rājā gāthamāha –	426	
PA_atk-s05_13a4:4271	“Nanu tvaṃ avaca ludda, ‘migacammāni āhariṃ’;	427	
PA_atk-s05_13a4:4272	Atha kena nu vaṇṇena, migacammāni nāharī”ti.	427	
PA_atk-s05_13a4:4273_0	Tattha migacammānīti migaṃ vā cammaṃ vā. Āharinti āharissāmi. Idaṃ vuttaṃ hoti –	4273	
PA_atk-s05_13a4:4273_1	ambho ludda, nanu tvaṃ evaṃ avaca “migaṃ ānetuṃ asakkonto cammaṃ āharissāmi, taṃ	4273	
PA_atk-s05_13a4:4273_2	asakkonto lomānī”ti, so tvaṃ kena kāraṇena neva migaṃ, na migacammaṃ āharīti?	4273	
PA_atk-s05_13a4:4274	Taṃ sutvā luddo gāthamāha –	427	
PA_atk-s05_13a4:4276	“Āgamā ceva hatthatthaṃ, kūṭapāsañca so migo;	427	
PA_atk-s05_13a4:4277	Abajjhi taṃ migarājaṃ, tañca muttā upāsare.	427	
PA_atk-s05_13a4:4279	“Tassa me ahu saṃvego, abbhuto lomahaṃsano;	427	
PA_atk-s05_13a4:4280	Imañcāhaṃ migaṃ haññe, ajja hissāmi jīvita”nti.	428	
PA_atk-s05_13a4:4281_0	Tattha āgamāti mahārāja, so migo mama hatthatthaṃ hatthapāsañceva mayā oḍḍitaṃ kūṭapāsañca	4281	
PA_atk-s05_13a4:4281_1	āgato, tasmiñca kūṭapāse abajjhi. Tañca muttā upāsareti tañca baddhaṃ apare muttā	4281	
PA_atk-s05_13a4:4281_2	abaddhāva dve migā assāsentā taṃ nissāya aṭṭhaṃsu. Abbhutoti pubbe abhūtapubbo. Imañcāhanti	4281	
PA_atk-s05_13a4:4281_3	atha me saṃviggassa etadahosi “sace ahaṃ imaṃ migaṃ hanissāmi, ajjeva imasmiṃyeva	4281	
PA_atk-s05_13a4:4281_4	ṭhāne jīvitaṃ jahissāmī”ti.	4281	
PA_atk-s05_13a4:4282	Taṃ sutvā rājā āha –	428	
PA_atk-s05_13a4:4284	“Kīdisā te migā ludda, kīdisā dhammikā migā;	428	
PA_atk-s05_13a4:4285	Kathaṃvaṇṇā kathaṃsīlā, bāḷhaṃ kho ne pasaṃsasī”ti.	428	
PA_atk-s05_13a4:4286	Idaṃ so rājā vimhayavasena punappunaṃ pucchati. Taṃ sutvā luddo gāthamāha –	428	
PA_atk-s05_13a4:4288	“Odātasiṅgā sucivālā, jātarūpatacūpamā;	428	
PA_atk-s05_13a4:4289	Pādā lohitakā tesaṃ, añjitakkhā manoramā”ti.	428	
PA_atk-s05_13a4:4290_0	Tattha odātasiṅgāti rajatadāmasadisasiṅgā. Sucivālāti cāmarivālasadisena sucinā vālena	4290	
PA_atk-s05_13a4:4290_1	samannāgatā. Lohitakāti rattanakhā pavāḷasadisā. Pādāti khurapariyantā. Añjitakkhāti	4290	
PA_atk-s05_13a4:4290_2	añjitehi viya visuddhapañcapasādehi akkhīhi samannāgatā.	4290	
PA_atk-s05_13a4:4291	Iti so kathentova mahāsattassa suvaṇṇavaṇṇāni lomāni rañño hatthe ṭhapetvā tesaṃ migānaṃ sarīravaṇṇaṃ pakāsento gāthamāha –	429	
PA_atk-s05_13a4:4293	“Edisā te migā deva, edisā dhammikā migā;	429	
PA_atk-s05_13a4:4294	Mātāpettibharā deva, na te so abhihāritu”nti.	429	
PA_atk-s05_13a4:4295_0	Tattha mātāpettibharāti jiṇṇe andhe mātāpitaro posenti, etādisā nesaṃ dhammikatā.	4295	
PA_atk-s05_13a4:4295_1	Na te so abhihāritunti so migarājā na sakkā kenaci tava paṇṇākāratthāya abhiharitunti	4295	
PA_atk-s05_13a4:4295_2	attho. “Abhihārayi”ntipi pāṭho, so ahaṃ taṃ te paṇṇākāratthāya nābhihārayiṃ na āharinti attho.	4295	
PA_atk-s05_13a4:4296_0	Iti so mahāsattassa ca cittamigassa ca sutanāya migapotikāya ca guṇaṃ kathetvā “mahārāja,	4296	
PA_atk-s05_13a4:4296_1	ahaṃ tena migaraññā ‘attano lomāni dassetvā mama ṭhāne ṭhatvā dasahi rājadhammacariyagāthāhi	4296	
PA_atk-s05_13a4:4296_2	deviyā dhammaṃ katheyyāsī’ti uggaṇhāpito āṇatto”ti āha. Taṃ sutvā rājā naṃ nhāpetvā	4296	
PA_atk-s05_13a4:4296_3	ahatavatthāni nivāsetvā sattaratanakhacite pallaṅke nisīdāpetvā sayaṃ deviyā saddhiṃ	4296	
PA_atk-s05_13a4:4296_4	nīcāsane ekamantaṃ nisīditvā taṃ añjaliṃ paggayha yācati. So dhammaṃ desento āha –	4296	
PA_atk-s05_13a4:4297	“Dhammaṃ cara mahārāja, mātāpitūsu khattiya;	429	
PA_atk-s05_13a4:4298	Idha dhammaṃ caritvāna, rāja saggaṃ gamissasi.	429	
PA_atk-s05_13a4:4299	“Dhammaṃ cara mahārāja, puttadāresu khattiya;	429	
PA_atk-s05_13a4:4300	Idha dhammaṃ caritvāna, rāja saggaṃ gamissasi.	430	
PA_atk-s05_13a4:4301	“Dhammaṃ cara mahārāja, mittāmaccesu khattiya;	430	
PA_atk-s05_13a4:4302	Idha dhammaṃ caritvāna, rāja saggaṃ gamissasi.	430	
PA_atk-s05_13a4:4303	“Dhammaṃ cara mahārāja, vāhanesu balesu ca;	430	
PA_atk-s05_13a4:4304	Idha dhammaṃ caritvāna, rāja saggaṃ gamissasi.	430	
PA_atk-s05_13a4:4305	“Dhammaṃ cara mahārāja, gāmesu nigamesu ca;	430	
PA_atk-s05_13a4:4306	Idha dhammaṃ caritvāna, rāja saggaṃ gamissasi.	430	
PA_atk-s05_13a4:4307	“Dhammaṃ cara mahārāja, raṭṭhesu janapadesu ca;	430	
PA_atk-s05_13a4:4308	Idha dhammaṃ caritvāna, rāja saggaṃ gamissasi.	430	
PA_atk-s05_13a4:4309	“Dhammaṃ cara mahārāja, samaṇabrāhmaṇesu ca;	430	
PA_atk-s05_13a4:4310	Idha dhammaṃ caritvāna, rāja saggaṃ gamissasi.	431	
PA_atk-s05_13a4:4311	“Dhammaṃ cara mahārāja, migapakkhīsu khattiya;	431	
PA_atk-s05_13a4:4312	Idha dhammaṃ caritvāna, rāja saggaṃ gamissasi.	431	
PA_atk-s05_13a4:4313	“Dhammaṃ cara mahārāja, dhammo ciṇṇo sukhāvaho;	431	
PA_atk-s05_13a4:4314	Idha dhammaṃ caritvāna, rāja saggaṃ gamissasi.	431	
PA_atk-s05_13a4:4315	“Dhammaṃ cara mahārāja, saindā devā sabrahmakā;	431	
PA_atk-s05_13a4:4316	Suciṇṇena divaṃ pattā, mā dhammaṃ rāja pāmado”ti. ;	431	
PA_atk-s05_13a4:4317_0	Iti nesādaputto mahāsattena desitaniyāmena ākāsagaṅgaṃ otārento viya buddhalīlāya	4317	
PA_atk-s05_13a4:4317_1	dhammaṃ desesi. Mahājano sādhukārasahassāni pavattesi. Dhammakathaṃ sutvāyeva deviyā	4317	
PA_atk-s05_13a4:4317_2	dohaḷo paṭippassambhi. Rājā tussitvā luddaputtaṃ mahantena yasena santappento tisso gāthā abhāsi –	4317	
PA_atk-s05_13a4:4319	“Dammi nikkhasataṃ ludda, thūlañca maṇikuṇḍalaṃ;	431	
PA_atk-s05_13a4:4320	Catussadañca pallaṅkaṃ, umāpupphasarinnibhaṃ.	432	
PA_atk-s05_13a4:4322	“Dve ca sādisiyo bhariyā, usabhañca gavaṃ sataṃ;	432	
PA_atk-s05_13a4:4323	Dhammena rajjaṃ kāressaṃ, bahukāro mesi luddaka.	432	
PA_atk-s05_13a4:4325	“Kasivāṇijjā iṇadānaṃ, ucchācariyā ca luddaka;	432	
PA_atk-s05_13a4:4326	Etena dāraṃ posehi, mā pāpaṃ akarī punā”ti.	432	
PA_atk-s05_13a4:4327_0	Tattha thūlanti mahagghaṃ maṇikuṇḍalapasādhanañca te dammi. Catussadanti caturussadaṃ,	4327	
PA_atk-s05_13a4:4327_1	catuussīsakanti attho. Umāpupphasarinnibhanti nīlapaccattharaṇattā umāpupphasadisāya	4327	
PA_atk-s05_13a4:4327_2	nibhāya obhāsena samannāgataṃ, kāḷavaṇṇadārusāramayaṃ vā. Sādisiyoti aññamaññaṃ rūpena	4327	
PA_atk-s05_13a4:4327_3	ca bhogena ca sadisā. Usabhañca gavaṃ satanti usabhaṃ jeṭṭhakaṃ katvā gavaṃ satañca	4327	
PA_atk-s05_13a4:4327_4	te dammi. Kāressanti dasa rājadhamme akopento dhammeneva rajjaṃ kāressāmi. Bahukāro	4327	
PA_atk-s05_13a4:4327_5	mesīti suvaṇṇavaṇṇassa migarañño ṭhāne ṭhatvā dhammassa desitattā tvaṃ mama bahupakāro,	4327	
PA_atk-s05_13a4:4327_6	migarājena vuttaniyāmeneva te ahaṃ pañcasu sīlesu patiṭṭhāpito. Kasivāṇijjāti samma	4327	
PA_atk-s05_13a4:4327_7	luddaka, ahampi migarājānaṃ adisvā tassa vacanameva sutvā pañcasu sīlesu patiṭṭhito,	4327	
PA_atk-s05_13a4:4327_8	tvampi ito paṭṭhāya sīlavā hohi, yāni tāni kasivāṇijjāni iṇadānaṃ uñchācariyāti ājīvamukhāni,	4327	
PA_atk-s05_13a4:4327_9	eteneva sammāājīvena tava puttadāraṃ posehi, mā puna pāpaṃ karīti.	4327	
PA_atk-s05_13a4:4328_0	So rañño kathaṃ sutvā “na me gharāvāsenattho, pabbajjaṃ me anujānātha devā”ti anujānāpetvā	4328	
PA_atk-s05_13a4:4328_1	raññā dinnadhanaṃ puttadārassa datvā himavantaṃ pavisitvā isipabbajjaṃ pabbajitvā	4328	
PA_atk-s05_13a4:4328_2	aṭṭha samāpattiyo nibbattetvā brahmalokaparāyaṇo ahosi. Rājāpi mahāsattassa ovāde	4328	
PA_atk-s05_13a4:4328_3	ṭhatvā saggapuraṃ pūresi, tassa ovādo vassasahassaṃ pavatti.	4328	
PA_atk-s05_13a4:4329_0	Satthā imaṃ dhammadesanaṃ āharitvā “evaṃ bhikkhave pubbepi mamatthāya ānandena jīvitaṃ	4329	
PA_atk-s05_13a4:4329_1	pariccattamevā”ti vatvā jātakaṃ samodhānesi – “tadā luddo channo ahosi, rājā sāriputto,	4329	
PA_atk-s05_13a4:4329_2	devī khemā bhikkhunī, mātāpitaro mahārājakulāni, sutanā uppalavaṇṇā, cittamigo ānando,	4329	
PA_atk-s05_13a4:4329_3	asīti migasahassāni sākiyagaṇo, rohaṇo migarājā pana ahameva ahosi”nti.	4329	
PA_atk-s05_13a4:4330	Rohaṇamigajātakavaṇṇanā pañcamā.	433	
PA_atk-s05_13a4:4332	[502] 6. Cūḷahaṃsajātakavaṇṇanā	433	
PA_atk-s05_13a4:4333_0	Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva	4333	
PA_atk-s05_13a4:4333_1	ārabbha kathesi. Tadāpi hi dhammasabhāyaṃ therassa guṇakathaṃ kathentesu bhikkhūsu	4333	
PA_atk-s05_13a4:4333_2	satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	4333	
PA_atk-s05_13a4:4333_3	nāmā”ti vutte “na, bhikkhave, idāneva, pubbepi ānandena mamatthāya jīvitaṃ pariccattamevā”ti vatvā atītaṃ āhari.	4333	
PA_atk-s05_13a4:4334_0	Atīte bārāṇasiyaṃ bahuputtako nāma rājā rajjaṃ kāresi. Khemā nāmassa aggamahesī ahosi.	4334	
PA_atk-s05_13a4:4334_1	Tadā mahāsatto suvaṇṇahaṃsayoniyaṃ nibbattitvā navutihaṃsasahassaparivuto cittakūṭe	4334	
PA_atk-s05_13a4:4334_2	vasi. Tadāpi devī vuttanayeneva supinaṃ disvā rañño suvaṇṇavaṇṇahaṃsassa dhammadesanāsavanadohaḷaṃ	4334	
PA_atk-s05_13a4:4334_3	ārocesi. Rājāpi amacce pucchitvā “suvaṇṇavaṇṇahaṃsā nāma cittakūṭapabbate vasantī”ti	4334	
PA_atk-s05_13a4:4334_4	ca sutvā khemaṃ nāma saraṃ kāretvā nānappakārāni nivāpadhaññāni ropāpetvā catūsu	4334	
PA_atk-s05_13a4:4334_5	kaṇṇesu devasikaṃ abhayaghosanaṃ ghosāpesi, ekañca luddaputtaṃ haṃsānaṃ gahaṇatthāya	4334	
PA_atk-s05_13a4:4334_6	payojesi. Tassa payojitākāro ca, tena tattha sakuṇānaṃ upaparikkhitabhāvo ca, suvaṇṇahaṃsānaṃ	4334	
PA_atk-s05_13a4:4334_7	āgatakāle rañño ārocetvā pāsānaṃ oḍḍitaniyāmo ca, mahāsattassa pāse baddhaniyāmo	4334	
PA_atk-s05_13a4:4334_8	ca, sumukhassa haṃsasenāpatino tīsu haṃsaghaṭāsu taṃ adisvā nivattanañca sabbaṃ mahāhaṃsajātake	4334	
PA_atk-s05_13a4:4334_9	āvi bhavissati. Idhāpi mahāsatto yaṭṭhipāse bajjhitvā pāsayaṭṭhiyaṃ olambantoyeva	4334	
PA_atk-s05_13a4:4334_10	gīvaṃ pasāretvā haṃsānaṃ gatamaggaṃ olokento sumukhaṃ āgacchantaṃ disvā “āgatakāle	43341	
PA_atk-s05_13a4:4334_11	naṃ vīmaṃsissāmī”ti cintetvā tasmiṃ āgate tisso gāthā abhāsi –	43341	
PA_atk-s05_13a4:4336	“Ete haṃsā pakkamanti, vakkaṅgā bhayameritā;	433	
PA_atk-s05_13a4:4337	Harittaca hemavaṇṇa, kāmaṃ sumukha pakkama.	433	
PA_atk-s05_13a4:4339	“Ohāya maṃ ñātigaṇā, ekaṃ pāsavasaṃ gataṃ;	433	
PA_atk-s05_13a4:4340	Anapekkhamānā gacchanti, kiṃ eko avahiyyasi.	434	
PA_atk-s05_13a4:4342	“Pateva patataṃ seṭṭha, natthi baddhe sahāyatā;	434	
PA_atk-s05_13a4:4343	Mā anīghāya hāpesi, kāmaṃ sumukha pakkamā”ti.	434	
PA_atk-s05_13a4:4344_0	Tattha bhayameritāti bhayeritā bhayatajjitā bhayacalitā. Harittaca hemavaṇṇāti dvīhipi	4344	
PA_atk-s05_13a4:4344_1	vacanehi tamevālapati. Kāmanti suvaṇṇattaca, suvaṇṇavaṇṇa, sundaramukha ekaṃsena	4344	
PA_atk-s05_13a4:4344_2	pakkamāhiyeva, kiṃ te idhāgamanenāti vadati. Ohāyāti maṃ jahitvā uppatitā. Anapekkhamānāti	4344	
PA_atk-s05_13a4:4344_3	te mama ñātakā mayi anapekkhāva gacchanti. Patevāti uppateva. Mā anīghāyāti ito gantvā	4344	
PA_atk-s05_13a4:4344_4	pattabbāya niddukkhabhāvāya vīriyaṃ mā hāpesi.	4344	
PA_atk-s05_13a4:4345	Tato sumukho paṅkapiṭṭhe nisīditvā gāthamāha –	434	
PA_atk-s05_13a4:4347	“Nāhaṃ dukkhaparetoti, dhataraṭṭha tuvaṃ jahe;	434	
PA_atk-s05_13a4:4348	Jīvitaṃ maraṇaṃ vā me, tayā saddhiṃ bhavissatī”ti.	434	
PA_atk-s05_13a4:4349	Tattha dukkhaparetoti mahārāja, “tvaṃ maraṇadukkhapareto”ti ettakeneva nāhaṃ taṃ jahāmi.	434	
PA_atk-s05_13a4:4350	Evaṃ sumukhena sīhanāde kathite dhataraṭṭho gāthamāha –	435	
PA_atk-s05_13a4:4352	“Etadariyassa kalyāṇaṃ, yaṃ tvaṃ sumukha bhāsasi;	435	
PA_atk-s05_13a4:4353	Tañca vīmaṃsamānohaṃ, patatetaṃ avassaji”nti.	435	
PA_atk-s05_13a4:4354_0	Tattha etadariyassāti yaṃ tvaṃ “nāhaṃ taṃ jahe”ti bhāsasi, etaṃ ācārasampannassa	4354	
PA_atk-s05_13a4:4354_1	ariyassa kalyāṇaṃ uttamavacanaṃ. Patatetanti ahañca na taṃ vissajjetukāmova evaṃ	4354	
PA_atk-s05_13a4:4354_2	avacaṃ, atha kho taṃ vīmaṃsamāno “patatū”ti etaṃ vacanaṃ avassajiṃ, gacchāti taṃ avocanti attho.	4354	
PA_atk-s05_13a4:4355_0	Evaṃ tesaṃ kathentānaññeva luddaputto daṇḍamādāya vegenāgato. Sumukho dhataraṭṭhaṃ	4355	
PA_atk-s05_13a4:4355_1	assāsetvā tassābhimukho gantvā apacitiṃ dassetvā haṃsarañño guṇe kathesi. Tāvadeva	4355	
PA_atk-s05_13a4:4355_2	luddo muducitto ahosi. So tassa muducittakaṃ ñatvā puna gantvā haṃsarājameva assāsento	4355	
PA_atk-s05_13a4:4355_3	aṭṭhāsi. Luddopi haṃsarājānaṃ upasaṅkamitvā chaṭṭhaṃ gāthamāha –	4355	
PA_atk-s05_13a4:4357	“Apadena padaṃ yāti, antalikkhacaro dijo;	435	
PA_atk-s05_13a4:4358	Ārā pāsaṃ na bujjhi tvaṃ, haṃsānaṃ pavaruttamā”ti.	435	
PA_atk-s05_13a4:4359	Tattha apadena padanti mahārāja, tumhādiso antalikkhacaro dijo apade ākāse padaṃ katvā yāti. Na bujjhi tvanti so tvaṃ evarūpo dūratova imaṃ pāsaṃ na bujjhi na jānīti pucchati.	435	
PA_atk-s05_13a4:4360	Mahāsatto āha –	436	
PA_atk-s05_13a4:4362	“Yadā parābhavo hoti, poso jīvitasaṅkhaye;	436	
PA_atk-s05_13a4:4363	Atha jālañca pāsañca, āsajjāpi na bujjhatī”ti.	436	
PA_atk-s05_13a4:4364	Tattha yadā parābhavoti samma luddaputta, yadā parābhavo avuḍḍhi vināso sampatto hoti, atha poso jīvitasaṅkhaye patte jālañca pāsañca patvāpi na jānātīti attho.	436	
PA_atk-s05_13a4:4365	Luddo haṃsarañño kathaṃ abhinanditvā sumukhena saddhiṃ sallapanto tisso gāthā abhāsi –	436	
PA_atk-s05_13a4:4367	“Ete haṃsā pakkamanti, vakkaṅgā bhayameritā;	436	
PA_atk-s05_13a4:4368	Harittaca hemavaṇṇa, tvaññeva avahiyyasi.	436	
PA_atk-s05_13a4:4370	“Ete bhutvā ca pivitvā ca, pakkamanti vihaṅgamā;	437	
PA_atk-s05_13a4:4371	Anapekkhamānā vakkaṅgā, tvaññeveko upāsasi.	437	
PA_atk-s05_13a4:4373	“Kiṃ nu tyāyaṃ dijo hoti, mutto baddhaṃ upāsasi;	437	
PA_atk-s05_13a4:4374	Ohāya sakuṇā yanti, kiṃ eko avahiyyasī”ti.	437	
PA_atk-s05_13a4:4375	Tattha tvaññevāti tvameva ohiyyasīti pucchati. Upāsasīti payirupāsasi.	437	
PA_atk-s05_13a4:4376	Sumukho āha –	437	
PA_atk-s05_13a4:4378	“Rājā me so dijo mitto, sakhā pāṇasamo ca me;	437	
PA_atk-s05_13a4:4379	Neva naṃ vijahissāmi, yāva kālassa pariyāya”nti.	437	
PA_atk-s05_13a4:4380	Tattha yāva kālassa pariyāyanti luddaputta, yāva jīvitakālassa pariyosānaṃ ahaṃ etaṃ na vijahissāmiyeva.	438	
PA_atk-s05_13a4:4381_0	Taṃ sutvā luddo pasannacitto hutvā “sacāhaṃ evaṃ sīlasampannesu imesu aparajjhissāmi,	4381	
PA_atk-s05_13a4:4381_1	pathavīpi me vivaraṃ dadeyya, kiṃ me rañño santikā laddhena dhanena, vissajjessāmi	4381	
PA_atk-s05_13a4:4381_2	na”nti cintetvā gāthamāha –	4381	
PA_atk-s05_13a4:4383	“Yo ca tvaṃ sakhino hetu, pāṇaṃ cajitumicchasi;	438	
PA_atk-s05_13a4:4384	So te sahāyaṃ muñcāmi, hotu rājā tavānugo”ti.	438	
PA_atk-s05_13a4:4385	Tattha yo ca tvanti yo nāma tvaṃ. Soti so ahaṃ. Tavānugoti esa haṃsarājā tava vasaṃ anugato hotu, tayā saddhiṃ ekaṭṭhāne vasatu.	438	
PA_atk-s05_13a4:4386_0	Evañca pana vatvā dhataraṭṭhaṃ yaṭṭhipāsato otāretvā saratīraṃ netvā pāsaṃ muñcitvā	4386	
PA_atk-s05_13a4:4386_1	muducittena lohitaṃ dhovitvā nhāruādīni paṭipādesi. Tassa muducittatāya mahāsattassa	4386	
PA_atk-s05_13a4:4386_2	pāramitānubhāvena ca tāvadeva pādo sacchavi ahosi, baddhaṭṭhānampi na paññāyi. Sumukho	4386	
PA_atk-s05_13a4:4386_3	bodhisattaṃ oloketvā tuṭṭhacitto anumodanaṃ karonto gāthamāha –	4386	
PA_atk-s05_13a4:4388	“Evaṃ luddaka nandassu, saha sabbehi ñātibhi;	438	
PA_atk-s05_13a4:4389	Yathāhamajja nandāmi, muttaṃ disvā dijādhipa”nti.	438	
PA_atk-s05_13a4:4390_0	Taṃ sutvā luddo “gacchatha, sāmī”ti āha. Atha naṃ mahāsatto “kiṃ pana tvaṃ samma,	4390	
PA_atk-s05_13a4:4390_1	maṃ attano atthāya bandhi, udāhu aññassa āṇattiyā”ti pucchitvā tena tasmiṃ kāraṇe	4390	
PA_atk-s05_13a4:4390_2	ārocite “kiṃ nu kho me itova cittakūṭaṃ gantuṃ seyyo, udāhu nagara”nti vimaṃsanto	4390	
PA_atk-s05_13a4:4390_3	“mayi nagaraṃ gate luddaputto dhanaṃ labhissati, deviyā dohaḷo paṭippassambhissati,	4390	
PA_atk-s05_13a4:4390_4	sumukhassa mittadhammo pākaṭo bhavissati, tathā mama ñāṇabalaṃ, khemañca saraṃ abhayadakkhiṇaṃ	4390	
PA_atk-s05_13a4:4390_5	katvā labhissāmi, tasmā nagarameva gantuṃ seyyo”ti sanniṭṭhānaṃ katvā “ludda, tvaṃ	4390	
PA_atk-s05_13a4:4390_6	amhe kājenādāya rañño santikaṃ nehi, sace no rājā vissajjetukāmo bhavissati, vissajjessatī”ti	4390	
PA_atk-s05_13a4:4390_7	āha. Rājāno nāma sāmi, kakkhaḷā, gacchatha tumheti. Mayaṃ tādisaṃ luddampi mudukaṃ	4390	
PA_atk-s05_13a4:4390_8	karimha, rañño ārādhane amhākaṃ bhāro, nehiyeva no, sammāti. So tathā akāsi. Rājā	4390	
PA_atk-s05_13a4:4390_9	haṃse disvāva somanassajāto hutvā dvepi haṃse kañcanapīṭhe nisīdāpetvā madhulāje	4390	
PA_atk-s05_13a4:4390_10	khādāpetvā madhurodakaṃ pāyetvā añjaliṃ paggayha dhammakathaṃ āyāci. Haṃsarājā tassa	43901	
PA_atk-s05_13a4:4390_11	sotukāmataṃ viditvā paṭhamaṃ tāva paṭisanthāramakāsi. Tatrimā haṃsassa ca rañño ca	43901	
PA_atk-s05_13a4:4390_12	vacanapaṭivacanagāthāyo honti –	43901	
PA_atk-s05_13a4:4392	“Kaccinnu bhoto kusalaṃ, kacci bhoto anāmayaṃ;	439	
PA_atk-s05_13a4:4393	Kacci raṭṭhamidaṃ phītaṃ, dhammena manusāsasi.	439	
PA_atk-s05_13a4:4395	“Kusalaṃ ceva me haṃsa, atho haṃsa anāmayaṃ;	439	
PA_atk-s05_13a4:4396	Atho raṭṭhamidaṃ phītaṃ, dhammena manusāsahaṃ.	439	
PA_atk-s05_13a4:4398	“Kacci bhoto amaccesu, doso koci na vijjati;	439	
PA_atk-s05_13a4:4399	Kacci ārā amittā te, chāyā dakkhiṇatoriva.	439	
PA_atk-s05_13a4:4401	“Athopi me amaccesu, doso koci na vijjati;	440	
PA_atk-s05_13a4:4402	Atho ārā amittā me, chāyā dakkhiṇatoriva.	440	
PA_atk-s05_13a4:4404	“Kacci te sādisī bhariyā, assavā piyabhāṇinī;	440	
PA_atk-s05_13a4:4405	Puttarūpayasūpetā, tava chandavasānugā.	440	
PA_atk-s05_13a4:4407	“Atho me sādisī bhariyā, assavā piyabhāṇinī;	440	
PA_atk-s05_13a4:4408	Puttarūpayasūpetā, mama chandavasānugā.	440	
PA_atk-s05_13a4:4410	“Kacci te bahavo puttā, sujātā raṭṭhavaḍḍhana;	441	
PA_atk-s05_13a4:4411	Paññājavena sampannā, sammodanti tato tato.	441	
PA_atk-s05_13a4:4413	“Satameko ca me puttā, dhataraṭṭha mayā sutā;	441	
PA_atk-s05_13a4:4414	Tesaṃ tvaṃ kiccamakkhāhi, nāvarujjhanti te vaco”ti.	441	
PA_atk-s05_13a4:4415_0	Tattha kusalanti ārogyaṃ, itaraṃ tasseva vevacanaṃ. Phītanti kacci te idaṃ raṭṭhaṃ	4415	
PA_atk-s05_13a4:4415_1	phītaṃ subhikkhaṃ, dhammena ca naṃ anusāsasīti pucchati. Dosoti aparādho. Chāyā dakkhiṇatorivāti	4415	
PA_atk-s05_13a4:4415_2	yathā nāma dakkhiṇadisābhimukhā chāyā na vaḍḍhati, evaṃ te kacci amittā na vaḍḍhantīti	4415	
PA_atk-s05_13a4:4415_3	vadati. Sādisīti jātigottakulapadesehi samānā. Evarūpā hi aticārinī na hoti. Assavāti	4415	
PA_atk-s05_13a4:4415_4	vacanapaṭiggāhikā. Puttarūpayasūpetāti puttehi ca rūpena ca yasena ca upetā. Paññājavenāti	4415	
PA_atk-s05_13a4:4415_5	paññāvegena paññaṃ javāpetvā tāni tāni kiccāni paricchindituṃ samatthāti pucchati.	4415	
PA_atk-s05_13a4:4415_6	Sammodanti tato tatoti yattha yattha niyuttā honti, tato tato sammodanteva, na virujjhantīti	4415	
PA_atk-s05_13a4:4415_7	pucchati. Mayā sutāti mayā vissutā. Mañhi loko “bahuputtarājā”ti vadati, iti te maṃ	4415	
PA_atk-s05_13a4:4415_8	nissāya vissutā pākaṭā jātāti mayā sutā nāma hontīti vadati. Tesaṃ tvaṃ kiccamakkhāhīti	4415	
PA_atk-s05_13a4:4415_9	tesaṃ mama puttānaṃ “idaṃ nāma karontū”ti tvaṃ kiccamakkhāhi, na te vacanaṃ avarujjhanti,	4415	
PA_atk-s05_13a4:4415_10	ovādaṃ nesaṃ dehīti adhippāyenevamāha.	44151	
PA_atk-s05_13a4:4416	Taṃ sutvā mahāsatto tassa ovādaṃ dento pañca gāthā abhāsi –	441	
PA_atk-s05_13a4:4418	“Upapannopi ce hoti, jātiyā vinayena vā;	441	
PA_atk-s05_13a4:4419	Atha pacchā kurute yogaṃ, kicche āpāsu sīdati.	441	
PA_atk-s05_13a4:4421	“Tassa saṃhīrapaññassa, vivaro jāyate mahā;	442	
PA_atk-s05_13a4:4422	Rattimandhova rūpāni, thūlāni manupassati.	442	
PA_atk-s05_13a4:4424	“Asāre sārayogaññū, matiṃ na tveva vindati;	442	
PA_atk-s05_13a4:4425	Sarabhova giriduggasmiṃ, antarāyeva sīdati.	442	
PA_atk-s05_13a4:4427	“Hīnajaccopi ce hoti, uṭṭhātā dhitimā naro;	442	
PA_atk-s05_13a4:4428	Ācārasīlasampanno, nise aggīva bhāsati.	442	
PA_atk-s05_13a4:4430	“Etaṃ me upamaṃ katvā, putte vijjāsu vācaya;	443	
PA_atk-s05_13a4:4431	Saṃvirūḷhetha medhāvī, khette bījaṃva vuṭṭhiyā”ti.	443	
PA_atk-s05_13a4:4432_0	Tattha vinayenāti ācārena. Pacchā kurute yoganti yo ce sikkhitabbasikkhāsu daharakāle	4432	
PA_atk-s05_13a4:4432_1	yogaṃ vīriyaṃ akatvā pacchā mahallakakāle karoti, evarūpo pacchā tathārūpe dukkhe	4432	
PA_atk-s05_13a4:4432_2	vā āpadāsu vā uppannāsu sīdati, attānaṃ uddharituṃ na sakkoti. Tassa saṃhīrapaññassāti	4432	
PA_atk-s05_13a4:4432_3	tassa asikkhitattā tato tato haritabbapaññassa niccaṃ calabuddhino. Vivaroti bhogādīnaṃ	4432	
PA_atk-s05_13a4:4432_4	chiddaṃ, parihānīti attho. Rattimandhoti rattandho. Idaṃ vuttaṃ hoti – “yathā rattandho	4432	
PA_atk-s05_13a4:4432_5	rattikāṇo rattiṃ candobhāsādīhi thūlarūpāneva passati, sukhumāni passituṃ na sakkoti,	4432	
PA_atk-s05_13a4:4432_6	evaṃ asikkhito saṃhīrapañño kismiñcideva bhaye uppanne sukhumāni kiccāni passituṃ	4432	
PA_atk-s05_13a4:4432_7	na sakkoti, oḷārikeyeva passati, tasmā tava putte daharakāleyeva sikkhāpetuṃ vaṭṭatī”ti.	4432	
PA_atk-s05_13a4:4433_0	Asāreti nissāre lokāyatavedasamaye. Sārayogaññūti sārayutto esa samayoti maññamāno.	4433	
PA_atk-s05_13a4:4433_1	Matiṃ na tveva vindatīti bahuṃ sikkhitvāpi paññaṃ na labhatiyeva. Giriduggasminti	4433	
PA_atk-s05_13a4:4433_2	so evarūpo yathā nāma sarabho attano vasanaṭṭhānaṃ āgacchanto antarāmagge visamampi	4433	
PA_atk-s05_13a4:4433_3	samanti maññamāno giridugge vegenāgacchanto narakapapātaṃ patitvā antarāyeva sīdati,	4433	
PA_atk-s05_13a4:4433_4	āvāsaṃ na pāpuṇāti, evametaṃ asāraṃ lokāyatavedasamayaṃ sārasaññāya uggahetvā mahāvināsaṃ	4433	
PA_atk-s05_13a4:4433_5	pāpuṇāti. Tasmā tava putte atthanissitesu vaḍḍhiāvahesu kiccesu yojetvā sikkhāpehīti.	4433	
PA_atk-s05_13a4:4433_6	Nise aggīvāti mahārāja, hīnajātikopi uṭṭhānādiguṇasampanno rattiṃ aggikkhandho viya	4433	
PA_atk-s05_13a4:4433_7	obhāsati. Etaṃ meti etaṃ mayā vuttaṃ rattandhañca aggikkhandhañca upamaṃ katvā tava	4433	
PA_atk-s05_13a4:4433_8	putte vijjāsu vācaya, sikkhitabbayuttāsu sikkhāsu yojehi. Evaṃ yutto hi yathā sukhette	4433	
PA_atk-s05_13a4:4433_9	suvuṭṭhiyā bījaṃ saṃvirūhati, tatheva medhāvī saṃvirūhati, yasena ca bhogehi ca vaḍḍhatīti.	4433	
PA_atk-s05_13a4:4434_0	Evaṃ mahāsatto sabbarattiṃ rañño dhammaṃ desesi, deviyā dohaḷo paṭippassambhi. Mahāsatto	4434	
PA_atk-s05_13a4:4434_1	aruṇuggamanavelāyameva rājānaṃ pañcasu sīlesu patiṭṭhapetvā appamādena ovaditvā saddhiṃ	4434	
PA_atk-s05_13a4:4434_2	sumukhena uttarasīhapañjarena nikkhamitvā cittakūṭameva gato.	4434	
PA_atk-s05_13a4:4435_0	Satthā imaṃ dhammadesanaṃ āharitvā “evaṃ, bhikkhave, pubbepi iminā mamatthāya jīvitaṃ	4435	
PA_atk-s05_13a4:4435_1	pariccattamevā”ti vatvā jātakaṃ samodhānesi – “tadā luddo channo ahosi, rājā sāriputto,	4435	
PA_atk-s05_13a4:4435_2	devī khemābhikkhunī, haṃsaparisā sākiyagaṇo, sumukho ānando, haṃsarājā pana ahameva ahosi”nti.	4435	
PA_atk-s05_13a4:4436	Cūḷahaṃsajātakavaṇṇanā chaṭṭhā.	443	
PA_atk-s05_13a4:4438	[503] 7. Sattigumbajātakavaṇṇanā	443	
PA_atk-s05_13a4:4439_0	Migaluddo mahārājāti idaṃ satthā maddakucchismiṃ migadāye viharanto devadattaṃ ārabbha	4439	
PA_atk-s05_13a4:4439_1	kathesi. Devadattena hi silāya paviddhāya bhagavato pāde sakalikāya khate balavavedanā	4439	
PA_atk-s05_13a4:4439_2	uppajji. Tathāgatassa dassanatthāya bahū bhikkhū sannipatiṃsu. Atha bhagavā parisaṃ	4439	
PA_atk-s05_13a4:4439_3	sannipatitaṃ disvā “bhikkhave, idaṃ senāsanaṃ atisambādhaṃ, sannipāto mahā bhavissati,	4439	
PA_atk-s05_13a4:4439_4	maṃ mañcasivikāya maddakucchiṃ nethā”ti āha. Bhikkhū tathā kariṃsu. Jīvako tathāgatassa	4439	
PA_atk-s05_13a4:4439_5	pādaṃ phāsukaṃ akāsi. Bhikkhū satthu santike nisinnāva kathaṃ samuṭṭhāpesuṃ “āvuso,	4439	
PA_atk-s05_13a4:4439_6	devadatto sayampi pāpo, parisāpissa pāpā, iti so pāpo pāpaparivārova viharatī”ti.	4439	
PA_atk-s05_13a4:4439_7	Satthā “kiṃ kathetha, bhikkhave”ti pucchitvā “idaṃ nāmā”ti vutte “na, bhikkhave,	4439	
PA_atk-s05_13a4:4439_8	idāneva, pubbepi devadatto pāpo pāpaparivāroyevā”ti vatvā atītaṃ āhari.	4439	
PA_atk-s05_13a4:4440_0	Atīte uttarapañcālanagare pañcālo nāma rājā rajjaṃ kāresi. Mahāsatto araññāyatane	4440	
PA_atk-s05_13a4:4440_1	ekasmiṃ sānupabbate simbalivane ekassa suvarañño putto hutvā nibbatti, dve bhātaro	4440	
PA_atk-s05_13a4:4440_2	ahesuṃ. Tassa pana pabbatassa uparivāte coragāmako ahosi pañcannaṃ corasatānaṃ nivāso,	4440	
PA_atk-s05_13a4:4440_3	adhovāte assamo pañcannaṃ isisatānaṃ nivāso. Tesaṃ suvapotakānaṃ pakkhanikkhamanakāle	4440	
PA_atk-s05_13a4:4440_4	vātamaṇḍalikā udapādi. Tāya pahaṭo eko suvapotako coragāmake corānaṃ āvudhantare	4440	
PA_atk-s05_13a4:4440_5	patito, tassa tattha patitattā “sattigumbo”tveva nāmaṃ kariṃsu. Eko assame vālukatale	4440	
PA_atk-s05_13a4:4440_6	pupphantare pati, tassa tattha patitattā “pupphako”tveva nāmaṃ kariṃsu. Sattigumbo	4440	
PA_atk-s05_13a4:4440_7	corānaṃ antare vaḍḍhito, pupphako isīnaṃ.	4440	
PA_atk-s05_13a4:4441_0	Athekadivasaṃ rājā sabbālaṅkārapaṭimaṇḍito rathavaraṃ abhiruhitvā mahantena parivārena	4441	
PA_atk-s05_13a4:4441_1	migavadhāya nagarato nātidūre supupphitaphalitaṃ ramaṇīyaṃ upagumbavanaṃ gantvā “yassa	4441	
PA_atk-s05_13a4:4441_2	passena migo palāyati, tasseva gīvā”ti vatvā rathā oruyha paṭicchādetvā dinne koṭṭhake	4441	
PA_atk-s05_13a4:4441_3	dhanuṃ ādāya aṭṭhāsi. Purisehi migānaṃ uṭṭhāpanatthāya vanagumbesu pothiyamānesu	4441	
PA_atk-s05_13a4:4441_4	eko eṇimigo uṭṭhāya gamanamaggaṃ olokento rañño ṭhitaṭṭhānasseva vivittataṃ disvā	4441	
PA_atk-s05_13a4:4441_5	tadabhimukho pakkhanditvā palāyi. Amaccā “kassa passena migo palāyito”ti pucchantā	4441	
PA_atk-s05_13a4:4441_6	“rañño passenā”ti ñatvā raññā saddhiṃ keḷiṃ kariṃsu. Rājā asmimānena tesaṃ keḷiṃ	4441	
PA_atk-s05_13a4:4441_7	asahanto “idāni taṃ migaṃ gahessāmī”ti rathaṃ āruyha “sīghaṃ pesehī”ti sārathiṃ āṇāpetvā	4441	
PA_atk-s05_13a4:4441_8	migena gatamaggaṃ paṭipajji. Rathaṃ vegena gacchantaṃ parisā anubandhituṃ nāsakkhi.	4441	
PA_atk-s05_13a4:4441_9	Rājā sārathidutiyo yāva majjhanhikā gantvā taṃ migaṃ adisvā nivattanto tassa coragāmassa	4441	
PA_atk-s05_13a4:4441_10	santike ramaṇīyaṃ kandaraṃ disvā rathā oruyha nhatvā ca pivitvā ca paccuttari. Athassa	44411	
PA_atk-s05_13a4:4441_11	sārathi rathassa uttarattharaṇaṃ otāretvā sayanaṃ rukkhacchāyāya paññapesi, so tattha	44411	
PA_atk-s05_13a4:4441_12	nipajji. Sārathipi tassa pāde sambāhanto nisīdi. Rājā antarantarā niddāyati ceva pabujjhati ca.	44411	
PA_atk-s05_13a4:4442_0	Coragāmavāsino corāpi rañño ārakkhaṇatthāya araññameva pavisiṃsu. Coragāmake sattigumbo	4442	
PA_atk-s05_13a4:4442_1	ceva bhattarandhako patikolambo nāmeko puriso cāti dveva ohīyiṃsu. Tasmiṃ khaṇe sattigumbo	4442	
PA_atk-s05_13a4:4442_2	gāmakā nikkhamitvā rājānaṃ disvā “imaṃ niddāyamānameva māretvā ābharaṇāni gahessāmā”ti	4442	
PA_atk-s05_13a4:4442_3	cintetvā patikolambassa santikaṃ gantvā taṃ kāraṇaṃ ārocesi. Tamatthaṃ pakāsento	4442	
PA_atk-s05_13a4:4442_4	satthā pañca gāthā abhāsi –	4442	
PA_atk-s05_13a4:4444	“Migaluddo mahārājā, pañcālānaṃ rathesabho;	444	
PA_atk-s05_13a4:4445	Nikkhanto saha senāya, ogaṇo vanamāgamā.	444	
PA_atk-s05_13a4:4447	“Tatthaddasā araññasmiṃ, takkarānaṃ kuṭiṃ kataṃ;	444	
PA_atk-s05_13a4:4448	Tassā kuṭiyā nikkhamma, suvo luddāni bhāsati.	444	
PA_atk-s05_13a4:4450	“Sampannavāhano poso, yuvā sammaṭṭhakuṇḍalo;	445	
PA_atk-s05_13a4:4451	Sobhati lohituṇhīso, divā sūriyova bhāsati.	445	
PA_atk-s05_13a4:4453	“Majjhanhike sampatike, sutto rājā sasārathi;	445	
PA_atk-s05_13a4:4454	Handassābharaṇaṃ sabbaṃ, gaṇhāma sāhasā mayaṃ.	445	
PA_atk-s05_13a4:4456	“Nisīthepi rahodāni, sutto rājā sasārathi;	445	
PA_atk-s05_13a4:4457	Ādāya vatthaṃ maṇikuṇḍalañca, hantvāna sākhāhi avattharāmā”ti.	445	
PA_atk-s05_13a4:4458_0	Tattha migaluddoti luddo viya migānaṃ gavesanato “migaluddo”ti vutto. Ogaṇoti gaṇā	4458	
PA_atk-s05_13a4:4458_1	ohīno parihīno hutvā. Takkarānaṃ kuṭiṃ katanti so rājā tattha araññe corānaṃ vasanatthāya	4458	
PA_atk-s05_13a4:4458_2	kataṃ gāmakaṃ addasa. Tassāti tato corakuṭito. Luddāni bhāsatīti patikolambena saddhiṃ	4458	
PA_atk-s05_13a4:4458_3	dāruṇāni vacanāni katheti. Sampannavāhanoti sampannaassavāhano. Lohituṇhīsoti rattena	4458	
PA_atk-s05_13a4:4458_4	uṇhīsapaṭṭena samannāgato. Sampatiketi sampati idāni, evarūpe ṭhitamajjhanhikakāleti	4458	
PA_atk-s05_13a4:4458_5	attho. Sāhasāti sāhasena pasayhākāraṃ katvā gaṇhāmāti vadati. Nisīthepi rahodānīti	4458	
PA_atk-s05_13a4:4458_6	nisīthepi idānipi raho. Idaṃ vadati – yathā nisīthe aḍḍharattasamaye manussā kilantā	4458	
PA_atk-s05_13a4:4458_7	sayanti, raho nāma hoti, idāni ṭhitamajjhanhikepi kāle tathevāti. Hantvānāti rājānaṃ	4458	
PA_atk-s05_13a4:4458_8	māretvā vatthābharaṇānissa gahetvā atha naṃ pāde gahetvā kaḍḍhitvā ekamante sākhāhi paṭicchādemāti.	4458	
PA_atk-s05_13a4:4459	Iti so vegena sakiṃ nikkhamati, sakiṃ patikolambassa santikaṃ gacchati. So tassa vacanaṃ sutvā nikkhamitvā olokento rājabhāvaṃ ñatvā bhīto gāthamāha –	445	
PA_atk-s05_13a4:4461	“Kinnu ummattarūpova, sattigumba pabhāsasi;	446	
PA_atk-s05_13a4:4462	Durāsadā hi rājāno, aggi pajjalito yathā”ti.	446	
PA_atk-s05_13a4:4463	Atha naṃ suvo gāthāya ajjhabhāsi –	446	
PA_atk-s05_13a4:4465	“Atha tvaṃ patikolamba, matto thullāni gajjasi;	446	
PA_atk-s05_13a4:4466	Mātari mayha naggāya, kinnu tvaṃ vijigucchase”ti.	446	
PA_atk-s05_13a4:4467_0	Tattha atha tvanti nanu tvaṃ. Mattoti corānaṃ ucchiṭṭhasuraṃ labhitvā tāya matto	4467	
PA_atk-s05_13a4:4467_1	hutvā pubbe mahāgajjitāni gajjasi. Mātarīti corajeṭṭhakassa bhariyaṃ sandhāyāha.	4467	
PA_atk-s05_13a4:4467_2	Sā kira tadā sākhābhaṅgaṃ nivāsetvā carati. Vijigucchaseti mama mātari naggāya kinnu	4467	
PA_atk-s05_13a4:4467_3	tvaṃ idāni corakammaṃ jigucchasi, kātuṃ na icchasīti.	4467	
PA_atk-s05_13a4:4468	Rājā pabujjhitvā tassa tena saddhiṃ manussabhāsāya kathentassa vacanaṃ sutvā “sappaṭibhayaṃ idaṃ ṭhāna”nti sārathiṃ uṭṭhāpento gāthamāha –	446	
PA_atk-s05_13a4:4470	“Uṭṭhehi samma taramāno, rathaṃ yojehi sārathi;	447	
PA_atk-s05_13a4:4471	Sakuṇo me na ruccati, aññaṃ gacchāma assama”nti.	447	
PA_atk-s05_13a4:4472	Sopi sīghaṃ uṭṭhahitvā rathaṃ yojetvā gāthamāha –	447	
PA_atk-s05_13a4:4474	“Yutto ratho mahārāja, yutto ca balavāhano;	447	
PA_atk-s05_13a4:4475	Adhitiṭṭha mahārāja, aññaṃ gacchāma assama”nti.	447	
PA_atk-s05_13a4:4476	Tattha balavāhanoti balavavāhano, mahāthāmaassasampannoti attho. Adhitiṭṭhāti abhiruha.	447	
PA_atk-s05_13a4:4477	Abhiruḷhamatteyeva ca tasmiṃ sindhavā vātavegena pakkhandiṃsu. Sattigumbo rathaṃ gacchantaṃ disvā saṃvegappatto dve gāthā abhāsi –	447	
PA_atk-s05_13a4:4479	“Ko numeva gatā sabbe, ye asmiṃ paricārakā;	447	
PA_atk-s05_13a4:4480	Esa gacchati pañcālo, mutto tesaṃ adassanā.	448	
PA_atk-s05_13a4:4482	“Kodaṇḍakāni gaṇhatha, sattiyo tomarāni ca;	448	
PA_atk-s05_13a4:4483	Esa gacchati pañcālo, mā vo muñcittha jīvata”nti.	448	
PA_atk-s05_13a4:4484_0	Tattha ko numeti kuhiṃ nu ime. Asminti imasmiṃ assame. Paricārakāti corā. Adassanāti	4484	
PA_atk-s05_13a4:4484_1	etesaṃ corānaṃ adassanena mutto esa gacchatīti, etesaṃ hatthato mutto hutvā esa adassanaṃ	4484	
PA_atk-s05_13a4:4484_2	gacchatītipi attho. Kodaṇḍakānīti dhanūni. Jīvatanti tumhākaṃ jīvantānaṃ mā muñcittha,	4484	
PA_atk-s05_13a4:4484_3	āvudhahatthā dhāvitvā gaṇhatha nanti.	4484	
PA_atk-s05_13a4:4485_0	Evaṃ tassa viravitvā aparāparaṃ dhāvantasseva rājā isīnaṃ assamaṃ patto. Tasmiṃ khaṇe	4485	
PA_atk-s05_13a4:4485_1	isayo phalāphalatthāya gatā. Eko pupphakasuvova assamapade ṭhito hoti. So rājānaṃ	4485	
PA_atk-s05_13a4:4485_2	disvā paccuggamanaṃ katvā paṭisanthāramakāsi. Tamatthaṃ pakāsento satthā catasso gāthā abhāsi –	4485	
PA_atk-s05_13a4:4487	“Athāparo paṭinandittha, suvo lohitatuṇḍako;	448	
PA_atk-s05_13a4:4488	Svāgataṃ te mahārāja, atho te adurāgataṃ;	448	
PA_atk-s05_13a4:4489	Issarosi anuppatto, yaṃ idhatthi pavedaya.	448	
PA_atk-s05_13a4:4491	“Tiṇḍukāni piyālāni, madhuke kāsumāriyo;	449	
PA_atk-s05_13a4:4492	Phalāni khuddakappāni, bhuñja rāja varaṃ varaṃ.	449	
PA_atk-s05_13a4:4494	“Idampi pānīyaṃ sītaṃ, ābhataṃ girigabbharā;	449	
PA_atk-s05_13a4:4495	Tato piva mahārāja, sace tvaṃ abhikaṅkhasi.	449	
PA_atk-s05_13a4:4497	“Araññaṃ uñchāya gatā, ye asmiṃ paricārakā;	449	
PA_atk-s05_13a4:4498	Sayaṃ uṭṭhāya gaṇhavho, hatthā me natthi dātave”ti.	449	
PA_atk-s05_13a4:4499_0	Tattha paṭinanditthāti rājānaṃ disvāva tussi. Lohitatuṇḍakoti rattatuṇḍo sobhaggappatto.	4499	
PA_atk-s05_13a4:4499_1	Madhuketi madhukaphalāni. Kāsumāriyoti evaṃnāmakāni phalāni, kāraphalāni vā. Tato	4499	
PA_atk-s05_13a4:4499_2	pivāti tato pānīyamāḷato gahetvā pānīyaṃ piva. Ye asmiṃ paricārakāti mahārāja, ye	4499	
PA_atk-s05_13a4:4499_3	imasmiṃ assame vicaraṇakā isayo, te araññaṃ uñchāya gatā. Gaṇhavhoti phalāphalāni	4499	
PA_atk-s05_13a4:4499_4	gaṇhatha. Dātaveti dātuṃ.	4499	
PA_atk-s05_13a4:4500	Rājā tassa paṭisanthāre pasīditvā gāthādvayamāha –	450	
PA_atk-s05_13a4:4502	“Bhaddako vatayaṃ pakkhī, dijo paramadhammiko;	450	
PA_atk-s05_13a4:4503	Atheso itaro pakkhī, suvo luddāni bhāsati.	450	
PA_atk-s05_13a4:4505	“‘Etaṃ hanatha bandhatha, mā vo muñcittha jīvataṃ’;	450	
PA_atk-s05_13a4:4506	Iccevaṃ vilapantassa, sotthiṃ pattosmi assama”nti.	450	
PA_atk-s05_13a4:4507	Tattha itaroti corakuṭiyaṃ suvako. Iccevanti ahaṃ pana tassa evaṃ vilapantasseva imaṃ assamaṃ sotthinā patto.	450	
PA_atk-s05_13a4:4508	Rañño kathaṃ sutvā pupphako dve gāthā abhāsi –	450	
PA_atk-s05_13a4:4510	“Bhātarosma mahārāja, sodariyā ekamātukā;	451	
PA_atk-s05_13a4:4511	Ekarukkhasmiṃ saṃvaḍḍhā, nānākhettagatā ubho.	451	
PA_atk-s05_13a4:4513	“Sattigumbo ca corānaṃ, ahañca isinaṃ idha;	451	
PA_atk-s05_13a4:4514	Asataṃ so, sataṃ ahaṃ, tena dhammena no vinā”ti.	451	
PA_atk-s05_13a4:4515_0	Tattha bhātarosmāti mahārāja, so ca ahañca ubho bhātaro homa. Corānanti so corānaṃ	4515	
PA_atk-s05_13a4:4515_1	santike saṃvaḍḍho, ahaṃ isīnaṃ santike. Asataṃ so, sataṃ ahanti so asādhūnaṃ dussīlānaṃ	4515	
PA_atk-s05_13a4:4515_2	santikaṃ upagato, ahaṃ sādhūnaṃ sīlavantānaṃ. Tena dhammena no vināti mahārāja, taṃ	4515	
PA_atk-s05_13a4:4515_3	sattigumbaṃ corā coradhammena corakiriyāya vinesuṃ, maṃ isayo isidhammena isisīlācārena,	4515	
PA_atk-s05_13a4:4515_4	tasmā sopi tena coradhammena no vinā hoti, ahampi isidhammena no vinā homīti.	4515	
PA_atk-s05_13a4:4516	Idāni taṃ dhammaṃ vibhajanto gāthādvayamāha –	451	
PA_atk-s05_13a4:4518	“Tattha vadho ca bandho ca, nikatī vañcanāni ca;	451	
PA_atk-s05_13a4:4519	Ālopā sāhasākārā, tāni so tattha sikkhati.	451	
PA_atk-s05_13a4:4521	“Idha saccañca dhammo ca, ahiṃsā saṃyamo damo;	452	
PA_atk-s05_13a4:4522	Āsanūdakadāyīnaṃ, aṅke vaddhosmi bhāradhā”ti.	452	
PA_atk-s05_13a4:4523_0	Tattha nikatīti patirūpakena vañcanā. Vañcanānīti ujukavañcanāneva. Ālopāti divā	4523	
PA_atk-s05_13a4:4523_1	gāmaghātā. Sāhasākārāti gehaṃ pavisitvā maraṇena tajjetvā sāhasikakammakaraṇāni.	4523	
PA_atk-s05_13a4:4523_2	Saccanti sabhāvo. Dhammoti sucaritadhammo. Ahiṃsāti mettāpubbabhāgo. Saṃyamoti sīlasaṃyamo.	4523	
PA_atk-s05_13a4:4523_3	Damoti indriyadamanaṃ. Āsanūdakadāyīnanti abbhāgatānaṃ āsanañca udakañca dānasīlānaṃ.	4523	
PA_atk-s05_13a4:4523_4	Bhāradhāti rājānaṃ ālapati.	4523	
PA_atk-s05_13a4:4524	Idāni rañño dhammaṃ desento imā gāthā abhāsi –	452	
PA_atk-s05_13a4:4526	“Yaṃ yañhi rāja bhajati, santaṃ vā yadi vā asaṃ;	452	
PA_atk-s05_13a4:4527	Sīlavantaṃ visīlaṃ vā, vasaṃ tasseva gacchati.	452	
PA_atk-s05_13a4:4529	“Yādisaṃ kurute mittaṃ, yādisaṃ cūpasevati;	452	
PA_atk-s05_13a4:4530	Sopi tādisako hoti, sahavāso hi tādiso.	453	
PA_atk-s05_13a4:4532	“Sevamāno sevamānaṃ, samphuṭṭho samphusaṃ paraṃ;	453	
PA_atk-s05_13a4:4533	Saro diddho kalāpaṃva, alittamupalimpati;	453	
PA_atk-s05_13a4:4534	Upalepabhayā dhīro, neva pāpasakhā siyā.	453	
PA_atk-s05_13a4:4536	“Pūtimacchaṃ kusaggena, yo naro upanayhati;	453	
PA_atk-s05_13a4:4537	Kusāpi pūti vāyanti, evaṃ bālūpasevanā.	453	
PA_atk-s05_13a4:4539	“Tagarañca palāsena, yo naro upanayhati;	453	
PA_atk-s05_13a4:4540	Pattāpi surabhi vāyanti, evaṃ dhīrūpasevanā.	454	
PA_atk-s05_13a4:4542	“Tasmā pattapuṭasseva, ñatvā sampākamattano;	454	
PA_atk-s05_13a4:4543	Asante nopaseveyya, sante seveyya paṇḍito;	454	
PA_atk-s05_13a4:4544	Asanto nirayaṃ nenti, santo pāpenti suggati”nti.	454	
PA_atk-s05_13a4:4545_0	Tattha santaṃ vā yadi vā asanti sappurisaṃ vā asappurisaṃ vā. Sevamāno sevamānanti	4545	
PA_atk-s05_13a4:4545_1	seviyamāno ācariyo sevamānaṃ antevāsikaṃ. Samphuṭṭhoti antevāsinā vā phuṭṭho ācariyo.	4545	
PA_atk-s05_13a4:4545_2	Samphusaṃ paranti paraṃ ācariyaṃ samphusanto antevāsī vā. Alittanti taṃ antevāsikaṃ	4545	
PA_atk-s05_13a4:4545_3	pāpadhammena alittaṃ so ācariyo visadiddho saro sesaṃ sarakalāpaṃ viya limpati. Evaṃ	4545	
PA_atk-s05_13a4:4545_4	bālūpasevanāti bālūpasevī hi pūtimacchaṃ upanayhanakusaggaṃ viya hoti, pāpakammaṃ	4545	
PA_atk-s05_13a4:4545_5	akarontopi avaṇṇaṃ akittiṃ labhati. Dhīrūpasevanāti dhīrūpasevī puggalo tagarādigandhajātipaliveṭhanapattaṃ	4545	
PA_atk-s05_13a4:4545_6	viya hoti, paṇḍito bhavituṃ asakkontopi kalyāṇamittasevī guṇakittiṃ labhati. Pattapuṭassevāti	4545	
PA_atk-s05_13a4:4545_7	duggandhasugandhapaliveṭhanapaṇṇasseva. Sampākamattanoti kalyāṇamittasaṃsaggavasena	4545	
PA_atk-s05_13a4:4545_8	attano paripākaṃ paribhāvanaṃ ñatvāti attho. Pāpenti suggatinti santo sammādiṭṭhikā	4545	
PA_atk-s05_13a4:4545_9	attānaṃ nissite satte saggameva pāpentīti desanaṃ yathānusandhimeva pāpesi.	4545	
PA_atk-s05_13a4:4546_0	Rājā tassa dhammakathāya pasīdi, isigaṇopi āgato. Rājā isayo vanditvā “bhante, maṃ	4546	
PA_atk-s05_13a4:4546_1	anukampamānā mama vasanaṭṭhāne vasathā”ti vatvā tesaṃ paṭiññaṃ gahetvā nagaraṃ gantvā	4546	
PA_atk-s05_13a4:4546_2	suvānaṃ abhayaṃ adāsi. Isayopi tattha agamaṃsu. Rājā isigaṇaṃ uyyāne vasāpento yāvajīvaṃ	4546	
PA_atk-s05_13a4:4546_3	upaṭṭhahitvā saggapuraṃ pūresi. Athassa puttopi chattaṃ ussāpento isigaṇaṃ paṭijaggiyevāti	4546	
PA_atk-s05_13a4:4546_4	tasmiṃ kulaparivaṭṭe satta rājāno isigaṇassa dānaṃ pavattayiṃsu. Mahāsatto araññe	4546	
PA_atk-s05_13a4:4546_5	vasantoyeva yathākammaṃ gato.	4546	
PA_atk-s05_13a4:4547_0	Satthā imaṃ dhammadesanaṃ āharitvā “evaṃ, bhikkhave, pubbepi devadatto pāpo pāpaparivāroyevā”ti	4547	
PA_atk-s05_13a4:4547_1	vatvā jātakaṃ samodhānesi – “tadā sattigumbo devadatto ahosi, corā devadattaparisā,	4547	
PA_atk-s05_13a4:4547_2	rājā ānando, isigaṇā buddhaparisā, pupphakasuvo pana ahameva ahosi”nti.	4547	
PA_atk-s05_13a4:4548	Sattigumbajātakavaṇṇanā sattamā.	454	
PA_atk-s05_13a4:4550	[504] 8. Bhallātiyajātakavaṇṇanā	455	
PA_atk-s05_13a4:4551_0	Bhallātiyo nāma ahosi rājāti idaṃ satthā jetavane viharanto mallikaṃ deviṃ ārabbha	4551	
PA_atk-s05_13a4:4551_1	kathesi. Tassā kira ekadivasaṃ raññā saddhiṃ sayanaṃ nissāya kalaho ahosi. Rājā kujjhitvā	4551	
PA_atk-s05_13a4:4551_2	naṃ na olokesi. Sā cintesi “nanu tathāgato rañño mayi kuddhabhāvaṃ na jānātī”ti.	4551	
PA_atk-s05_13a4:4551_3	Satthā taṃ kāraṇaṃ ñatvā punadivase bhikkhusaṅghaparivuto sāvatthiṃ piṇḍāya pavisitvā	4551	
PA_atk-s05_13a4:4551_4	rañño gehadvāraṃ gato. Rājā paccuggantvā pattaṃ gahetvā satthāraṃ pāsādaṃ āropetvā	4551	
PA_atk-s05_13a4:4551_5	paṭipāṭiyā bhikkhusaṅghaṃ nisīdāpetvā dakkhiṇodakaṃ datvā paṇītenāhārena parivisitvā	4551	
PA_atk-s05_13a4:4551_6	bhattakiccāvasāne ekamantaṃ nisīdi. Satthā “kiṃ nu kho, mahārāja, mallikā na paññāyatī”ti	4551	
PA_atk-s05_13a4:4551_7	pucchitvā “attano sukhamadamattatāyā”ti vutte “nanu, mahārāja, tvaṃ pubbe kinnarayoniyaṃ	4551	
PA_atk-s05_13a4:4551_8	nibbattitvā ekarattiṃ kinnariyā vinā hutvā satta vassasatāni paridevamāno vicarī”ti	4551	
PA_atk-s05_13a4:4551_9	vatvā tena yācito atītaṃ āhari.	4551	
PA_atk-s05_13a4:4552_0	Atīte bārāṇasiyaṃ bhallātiyo nāma rājā rajjaṃ kārento “aṅgārapakkamigamaṃsaṃ khādissāmī”ti	4552	
PA_atk-s05_13a4:4552_1	rajjaṃ amaccānaṃ niyyādetvā sannaddhapañcāvudho susikkhitakoleyyakasuṇakhagaṇaparivuto	4552	
PA_atk-s05_13a4:4552_2	nagarā nikkhamitvā himavantaṃ pavisitvā anugaṅgaṃ gantvā upari abhiruhituṃ asakkonto	4552	
PA_atk-s05_13a4:4552_3	ekaṃ gaṅgaṃ otiṇṇanadiṃ disvā tadanusārena gacchanto migasūkarādayo vadhitvā aṅgārapakkamaṃsaṃ	4552	
PA_atk-s05_13a4:4552_4	khādanto uccaṭṭhānaṃ abhiruhi. Tattha ramaṇīyā nadikā paripuṇṇakāle thanapamāṇodakā	4552	
PA_atk-s05_13a4:4552_5	hutvā sandati, aññadā jaṇṇukapamāṇodakā hoti. Tattha nānappakārakā macchakacchapā	4552	
PA_atk-s05_13a4:4552_6	vicaranti. Udakapariyante rajatapaṭṭavaṇṇavālukā ubhosu tīresu nānāpupphaphalabharitavinamitā	4552	
PA_atk-s05_13a4:4552_7	rukkhā pupphaphalarasamattehi nānāvihaṅgamabhamaragaṇehi samparikiṇṇā vividhamigasaṅghanisevitā	4552	
PA_atk-s05_13a4:4552_8	sītacchāyā. Evaṃ ramaṇīyāya hemavatanadiyā tīre dve kinnarā aññamaññaṃ āliṅgitvā	4552	
PA_atk-s05_13a4:4552_9	paricumbitvā nānappakārehi paridevantā rodanti.	4552	
PA_atk-s05_13a4:4553_0	Rājā tassā nadiyā tīrena gandhamādanaṃ abhiruhanto te kinnare disvā “kiṃ nu kho ete	4553	
PA_atk-s05_13a4:4553_1	evaṃ paridevanti, pucchissāmi ne”ti cintetvā sunakhe oloketvā accharaṃ pahari. Susikkhitakoleyyakasunakhā	4553	
PA_atk-s05_13a4:4553_2	tāya saññāya gumbaṃ pavisitvā urena nipajjiṃsu. So tesaṃ paṭisallīnabhāvaṃ ñatvā	4553	
PA_atk-s05_13a4:4553_3	dhanukalāpañceva sesāvudhāni ca rukkhaṃ nissāya ṭhapetvā padasaddaṃ akaronto saṇikaṃ	4553	
PA_atk-s05_13a4:4553_4	tesaṃ santikaṃ gantvā “kiṃkāraṇā tumhe rodathā”ti kinnare pucchi. Tamatthaṃ pakāsento	4553	
PA_atk-s05_13a4:4553_5	satthā tisso gāthā abhāsi –	4553	
PA_atk-s05_13a4:4555	“Bhallātiyo nāma ahosi rājā, raṭṭhaṃ pahāya migavaṃ acāri so;	455	
PA_atk-s05_13a4:4556	Agamā girivaraṃ gandhamādanaṃ, supupphitaṃ kimpurisānuciṇṇaṃ.	455	
PA_atk-s05_13a4:4558	“Sāḷūrasaṅghañca nisedhayitvā, dhanuṃ kalāpañca so nikkhipitvā;	455	
PA_atk-s05_13a4:4559	Upāgami vacanaṃ vattukāmo, yatthaṭṭhitā kimpurisā ahesuṃ.	455	
PA_atk-s05_13a4:4561	“Himaccaye hemavatāya tīre, kimidhaṭṭhitā mantayavho abhiṇhaṃ;	456	
PA_atk-s05_13a4:4562	Pucchāmi vo mānusadehavaṇṇe, kathaṃ vo jānanti manussaloke”ti.	456	
PA_atk-s05_13a4:4563	Tattha sāḷūrasaṅghanti sunakhagaṇaṃ. Himaccayeti catunnaṃ hemantamāsānaṃ atikkame. Hemavatāyāti imissā hemavatāya nadiyā tīre.	456	
PA_atk-s05_13a4:4564	Rañño vacanaṃ sutvā kinnaro tuṇhī ahosi, kinnarī pana raññā saddhiṃ sallapi –	456	
PA_atk-s05_13a4:4566	“Mallaṃ giriṃ paṇḍarakaṃ tikūṭaṃ, sītodakā anuvicarāma najjo;	456	
PA_atk-s05_13a4:4567	Migā manussāva nibhāsavaṇṇā, jānanti no kimpurisāti luddā”ti.	456	
PA_atk-s05_13a4:4568_0	Tattha mallaṃ girinti samma luddaka, mayaṃ imaṃ mallagiriñca paṇḍarakañca tikūṭañca	4568	
PA_atk-s05_13a4:4568_1	imā ca najjo anuvicarāma. “Mālāgiri”ntipi pāṭho. Nibhāsavaṇṇāti nibhāsamānavaṇṇā,	4568	
PA_atk-s05_13a4:4568_2	dissamānasarīrāti attho.	4568	
PA_atk-s05_13a4:4569	Tato rājā tisso gāthā abhāsi –	456	
PA_atk-s05_13a4:4571	“Sukiccharūpaṃ paridevayavho, āliṅgito cāsi piyo piyāya;	457	
PA_atk-s05_13a4:4572	Pucchāmi vo mānusadehavaṇṇe, kimidha vane rodatha appatītā.	457	
PA_atk-s05_13a4:4574	“Sukiccharūpaṃ paridevayavho, āliṅgito cāsi piyo piyāya;	457	
PA_atk-s05_13a4:4575	Pucchāmi vo mānusadehavaṇṇe, kimidha vane vilapatha appatītā.	457	
PA_atk-s05_13a4:4577	“Sukiccharūpaṃ paridevayavho, āliṅgito cāsi piyo piyāya;	457	
PA_atk-s05_13a4:4578	Pucchāmi vo mānusadehavaṇṇe, kimidha vane socatha appatītā”ti.	457	
PA_atk-s05_13a4:4579_0	Tattha sukiccharūpanti suṭṭhu dukkhappattā viya hutvā. Āliṅgito cāsi piyo piyāyāti	4579	
PA_atk-s05_13a4:4579_1	tayā piyāya tava piyo āliṅgito ca āsi. “Āliṅgiyo cāsī”tipi pāṭho, ayamevattho. Kimidha	4579	
PA_atk-s05_13a4:4579_2	vaneti kiṃkāraṇā idha vane antarantarā āliṅgitvā paricumbitvā piyakathaṃ kathetvā	4579	
PA_atk-s05_13a4:4579_3	puna appatītā rodathāti.	4579	
PA_atk-s05_13a4:4580	Tato parā ubhinnampi ālāpasallāpagāthā honti –	458	
PA_atk-s05_13a4:4582	“Mayekarattaṃ vippavasimha ludda, akāmakā aññamaññaṃ sarantā;	458	
PA_atk-s05_13a4:4583	Tamekarattaṃ anutappamānā, socāma ‘sā ratti punaṃ na hossati’.	458	
PA_atk-s05_13a4:4585	“Yamekarattaṃ anutappathetaṃ, dhanaṃva naṭṭhaṃ pitaraṃva petaṃ;	458	
PA_atk-s05_13a4:4586	Pucchāmi vo mānusadehavaṇṇe, kathaṃ vinā vāsamakappayittha.	458	
PA_atk-s05_13a4:4588	“Yamimaṃ nadiṃ passasi sīghasotaṃ, nānādumacchādanaṃ selakūlaṃ;	458	
PA_atk-s05_13a4:4589	Taṃ me piyo uttari vassakāle, mamañca maññaṃ anubandhatīti.	458	
PA_atk-s05_13a4:4591	“Ahañca aṅkolakamocināmi, atimuttakaṃ sattaliyothikañca;	459	
PA_atk-s05_13a4:4592	‘Piyo ca me hehiti mālabhārī, ahañca naṃ mālinī ajjhupessaṃ’.	459	
PA_atk-s05_13a4:4594	“Ahañcidaṃ kuravakamocināmi, uddālakā pāṭalisindhuvārakā;	459	
PA_atk-s05_13a4:4595	‘Piyo ca me hehiti mālabhārī, ahañca naṃ mālinī ajjhupessaṃ’.	459	
PA_atk-s05_13a4:4597	“Ahañca sālassa supupphitassa, oceyya pupphāni karomi mālaṃ;	459	
PA_atk-s05_13a4:4598	‘Piyo ca me hehiti mālabhārī, ahañca naṃ mālinī ajjhupessaṃ’.	459	
PA_atk-s05_13a4:4600	“Ahañca sālassa supupphitassa, oceyya pupphāni karomi bhāraṃ;	460	
PA_atk-s05_13a4:4601	Idañca no hehiti santharatthaṃ, yatthajjimaṃ viharissāma rattiṃ.	460	
PA_atk-s05_13a4:4603	“Ahañca kho agaḷuṃ candanañca, silāya piṃsāmi pamattarūpā;	460	
PA_atk-s05_13a4:4604	‘Piyo ca me hehiti rositaṅgo, ahañca naṃ rositā ajjhupessaṃ’.	460	
PA_atk-s05_13a4:4606	“Athāgamā salilaṃ sīghasotaṃ, nudaṃ sāle salaḷe kaṇṇikāre;	460	
PA_atk-s05_13a4:4607	Āpūratha tena muhuttakena, sāyaṃ nadī āsi mayā suduttarā.	460	
PA_atk-s05_13a4:4609	“Ubhosu tīresu mayaṃ tadā ṭhitā, sampassantā ubhayo aññamaññaṃ;	460	
PA_atk-s05_13a4:4610	Sakimpi rodāma sakiṃ hasāma, kicchena no āgamā saṃvarī sā.	461	
PA_atk-s05_13a4:4612	“Pātova kho uggate sūriyamhi, catukkaṃ nadiṃ uttariyāna ludda;	461	
PA_atk-s05_13a4:4613	Āliṅgiyā aññamaññaṃ mayaṃ ubho, sakimpi rodāma sakiṃ hasāma.	461	
PA_atk-s05_13a4:4615	“Tīhūnakaṃ satta satāni ludda, yamidha mayaṃ vippavasimha pubbe;	461	
PA_atk-s05_13a4:4616	Vassekimaṃ jīvitaṃ bhūmipāla, ko nīdha kantāya vinā vaseyya.	461	
PA_atk-s05_13a4:4618	“Āyuñca vo kīvatako nu samma, sacepi jānātha vadetha āyuṃ;	461	
PA_atk-s05_13a4:4619	Anussavā vuḍḍhato āgamā vā, akkhātha metaṃ avikampamānā.	461	
PA_atk-s05_13a4:4621	“Āyuñca no vassasahassaṃ ludda, na cantarā pāpako atthi rogo;	462	
PA_atk-s05_13a4:4622	Appañca dukkhaṃ sukhameva bhiyyo, avītarāgā vijahāma jīvita”nti.	462	
PA_atk-s05_13a4:4623_0	Tattha mayekarattanti mayaṃ ekarattaṃ. Vippavasimhāti vippayuttā hutvā vasimha. Anutappamānāti	4623	
PA_atk-s05_13a4:4623_1	“anicchamānānaṃ no ekaratto atīto”ti taṃ ekarattaṃ anucintayamānā. Punaṃ na hessatīti	4623	
PA_atk-s05_13a4:4623_2	puna na bhavissati nāgamissatīti socāma. Dhanaṃva naṭṭhaṃ pitaraṃva petanti dhanaṃ	4623	
PA_atk-s05_13a4:4623_3	vā naṭṭhaṃ pitaraṃ vā mātaraṃ vāpetaṃ kālakataṃ kiṃ nu kho tumhe cintayamānā kena	4623	
PA_atk-s05_13a4:4623_4	kāraṇena taṃ ekarattaṃ vinā vāsaṃ akappayittha, idaṃ me ācikkhathāti pucchati. Yamimanti	4623	
PA_atk-s05_13a4:4623_5	yaṃ imaṃ. Selakūlanti dvinnaṃ selānaṃ antare sandamānaṃ. Vassakāleti ekassa meghassa	4623	
PA_atk-s05_13a4:4623_6	uṭṭhāya vassanakāle. Amhākañhi imasmiṃ vanasaṇḍe rativasena carantānaṃ eko megho	4623	
PA_atk-s05_13a4:4623_7	uṭṭhahi. Atha me piyasāmiko kinnaromaṃ “pacchato āgacchatī”ti maññamāno etaṃ nadiṃ uttarīti āha.	4623	
PA_atk-s05_13a4:4624_0	Ahañcāti ahaṃ panetassa paratīraṃ gatabhāvaṃ ajānantī supupphitāni aṅkolakādīni pupphāni	4624	
PA_atk-s05_13a4:4624_1	ocināmi. Tattha sattaliyothikañcāti kundālapupphañca suvaṇṇayothikañca ocinantī pana	4624	
PA_atk-s05_13a4:4624_2	“piyo ca me mālabhārī bhavissati, ahañca naṃ mālinī hutvā ajjhupessa”nti iminā kāraṇena	4624	
PA_atk-s05_13a4:4624_3	ocināmi. Uddālakā pāṭalisindhuvārakāti tepi mayā ocitāyevāti vadati. Oceyyāti ocinitvā.	4624	
PA_atk-s05_13a4:4624_4	Agaḷuṃ candanañcāti kāḷāgaḷuñca rattacandanañca. Rositaṅgoti vilittasarīro. Rositāti	4624	
PA_atk-s05_13a4:4624_5	vilittā hutvā. Ajjhupessanti sayane upagamissāmi. Nudaṃ sāle salaḷe kaṇṇikāreti etāni	4624	
PA_atk-s05_13a4:4624_6	mayā ocinitvā tīre ṭhapitāni pupphāni nudantaṃ harantaṃ. Suduttarāti tassā hi orimatīre	4624	
PA_atk-s05_13a4:4624_7	ṭhitakāleyeva nadiyā udakaṃ āgataṃ, taṅkhaṇaññeva sūriyo atthaṅgato, vijjulatā niccharanti,	4624	
PA_atk-s05_13a4:4624_8	kinnarā nāma udakabhīrukā honti, iti sā otarituṃ na visahi. Tenāha “sāyaṃ nadī āsi mayā suduttarā”ti.	4624	
PA_atk-s05_13a4:4625_0	Sampassantāti vijjulatāniccharaṇakāle passantā. Rodāmāti andhakārakāle apassantā	4625	
PA_atk-s05_13a4:4625_1	rodāma, vijjulatāniccharaṇakāle passantā hasāma. Saṃvarīti ratti. Catukkanti tucchaṃ.	4625	
PA_atk-s05_13a4:4625_2	Uttariyānāti uttaritvā. Tīhūnakanti tīhi ūnāni satta vassasatāni. Yamidha mayanti	4625	
PA_atk-s05_13a4:4625_3	yaṃ kālaṃ idha mayaṃ vippavasimha, so ito tīhi ūnakāni satta vassasatāni hontīti	4625	
PA_atk-s05_13a4:4625_4	vadati. Vassekimanti vassaṃ ekaṃ imaṃ, tumhākaṃ ekameva vassasataṃ imaṃ jīvitanti	4625	
PA_atk-s05_13a4:4625_5	vadati. Ko nīdhāti evaṃ parittake jīvite ko nu idha kantāya vinā bhaveyya, ayuttaṃ	4625	
PA_atk-s05_13a4:4625_6	tava piyabhariyāya vinā bhavitunti dīpeti.	4625	
PA_atk-s05_13a4:4626_0	Kīvatako nūti rājā kinnariyā vacanaṃ sutvā “imesaṃ āyuppamāṇaṃ pucchissāmī”ti cintetvā	4626	
PA_atk-s05_13a4:4626_1	“tumhākaṃ kittako āyū”ti pucchati. Anussavāti sace vo kassaci vadantassa vā sutaṃ,	4626	
PA_atk-s05_13a4:4626_2	mātāpitūnaṃ vā vuḍḍhānaṃ mahallakānaṃ santikā āgamo atthi, atha me tato anussavā	4626	
PA_atk-s05_13a4:4626_3	vuḍḍhato āgamā vā etaṃ avikampamānā akkhātha. Na cantarāti amhākaṃ vassasahassaṃ	4626	
PA_atk-s05_13a4:4626_4	āyu, antarā ca no pāpako jīvitantarāyakaro rogopi natthi. Avītarāgāti aññamaññaṃ	4626	
PA_atk-s05_13a4:4626_5	avigatapemāva hutvā.	4626	
PA_atk-s05_13a4:4627_0	Taṃ sutvā rājā “ime hi nāma tiracchānagatā hutvā ekarattiṃ vippayogena satta vassasatāni	4627	
PA_atk-s05_13a4:4627_1	rodantā vicaranti, ahaṃ pana tiyojanasatike rajje mahāsampattiṃ pahāya araññe vicarāmi,	4627	
PA_atk-s05_13a4:4627_2	aho akiccakārimhī”ti tatova nivatto bārāṇasiṃ gantvā “kiṃ te, mahārāja, himavante	4627	
PA_atk-s05_13a4:4627_3	acchariyaṃ diṭṭha”nti amaccehi puṭṭho sabbaṃ ārocetvā tato paṭṭhāya dānāni dadanto	4627	
PA_atk-s05_13a4:4627_4	bhoge bhuñji. Tamatthaṃ pakāsento satthā –	4627	
PA_atk-s05_13a4:4629	“Idañca sutvāna amānusānaṃ, bhallātiyo ittaraṃ jīvitanti;	462	
PA_atk-s05_13a4:4630	Nivattatha na migavaṃ acari, adāsi dānāni abhuñji bhoge”ti. –	463	
PA_atk-s05_13a4:4631	Imaṃ gāthaṃ vatvā puna ovadanto dve gāthā abhāsi –	463	
PA_atk-s05_13a4:4633	“Idañca sutvāna amānusānaṃ, sammodatha mā kalahaṃ akattha;	463	
PA_atk-s05_13a4:4634	Mā vo tapī attakammāparādho, yathāpi te kimpurisekarattaṃ.	463	
PA_atk-s05_13a4:4636	“Idañca sutvāna amānusānaṃ, sammodatha mā vivādaṃ akattha;	463	
PA_atk-s05_13a4:4637	Mā vo tapī attakammāparādho, yathāpi te kimpurisekaratta”nti.	463	
PA_atk-s05_13a4:4638	Tattha amānusānanti kinnarānaṃ. Attakammāparādhoti attano kammadoso. Kimpurisekarattanti yathā te kimpurise ekarattiṃ kato attano kammadoso tapi, tathā tumhepi mā tapīti attho.	463	
PA_atk-s05_13a4:4639	Mallikā devī tathāgatassa dhammadesanaṃ sutvā uṭṭhāyāsanā añjaliṃ paggayha dasabalassa thutiṃ karontī osānagāthamāha –	463	
PA_atk-s05_13a4:4641	“Vividhaṃ adhimanā suṇomahaṃ, vacanapathaṃ tava atthasaṃhitaṃ;	464	
PA_atk-s05_13a4:4642	Muñcaṃ giraṃ nudaseva me daraṃ, samaṇa sukhāvaha jīva me cira”nti.	464	
PA_atk-s05_13a4:4643_0	Tattha vividhaṃ adhimanā suṇomahanti bhante, tumhehi vividhehi nānākāraṇehi alaṅkaritvā	4643	
PA_atk-s05_13a4:4643_1	desitaṃ dhammadesanaṃ ahaṃ adhimanā pasannacittā hutvā suṇomi. Vacanapathanti taṃ	4643	
PA_atk-s05_13a4:4643_2	tumhehi vuttaṃ vividhavacanaṃ. Muñcaṃ giraṃ nudaseva me daranti kaṇṇasukhaṃ madhuraṃ	4643	
PA_atk-s05_13a4:4643_3	giraṃ muñcanto mama hadaye sokadarathaṃ nudasiyeva harasiyeva. Samaṇa sukhāvaha jīva	4643	
PA_atk-s05_13a4:4643_4	me ciranti bhante buddhasamaṇa, dibbamānusalokiyalokuttarasukhāvaha mama sāmi dhammarāja, ciraṃ jīvāti.	4643	
PA_atk-s05_13a4:4644	Kosalarājā tato paṭṭhāya tāya saddhiṃ samaggavāsaṃ vasi.	464	
PA_atk-s05_13a4:4645	Satthā imaṃ dhammadesanaṃ āharitvā jātakaṃ samodhānesi – “tadā kinnaro kosalarājā ahosi, kinnarī mallikā devī, bhallātiyarājā ahameva ahosi”nti.	464	
PA_atk-s05_13a4:4646	Bhallātiyajātakavaṇṇanā aṭṭhamā.	464	
PA_atk-s05_13a4:4648	[505] 9. Somanassajātakavaṇṇanā	464	
PA_atk-s05_13a4:4649_0	Ko taṃ hiṃsati heṭhetīti idaṃ satthā jetavane viharanto devadattassa vadhāya parisakkanaṃ	4649	
PA_atk-s05_13a4:4649_1	ārabbha kathesi. Tadā hi satthā “na, bhikkhave, idāneva, pubbepesa mama vadhāya parisakkiyevā”ti vatvā atītaṃ āhari.	4649	
PA_atk-s05_13a4:4650_0	Atīte kururaṭṭhe uttarapañcālanagare reṇu nāma rājā rajjaṃ kāresi. Tadā mahārakkhito	4650	
PA_atk-s05_13a4:4650_1	nāma tāpaso pañcasatatāpasaparivāro himavante ciraṃ vasitvā loṇambilasevanatthāya	4650	
PA_atk-s05_13a4:4650_2	cārikaṃ caranto uttarapañcālanagaraṃ patvā rājuyyāne vasitvā sapariso piṇḍāya caranto	4650	
PA_atk-s05_13a4:4650_3	rājadvāraṃ pāpuṇi. Rājā isigaṇaṃ disvā iriyāpathe pasanno alaṅkatamahātale nisīdāpetvā	4650	
PA_atk-s05_13a4:4650_4	paṇītenāhārena parivisitvā “bhante, imaṃ vassārattaṃ mama uyyāneyeva vasathā”ti vatvā	4650	
PA_atk-s05_13a4:4650_5	tehi saddhiṃ uyyānaṃ gantvā vasanaṭṭhānāni kāretvā pabbajitaparikkhāre datvā vanditvā	4650	
PA_atk-s05_13a4:4650_6	nikkhami. Tato paṭṭhāya sabbepi te rājanivesane bhuñjanti. Rājā pana aputtako puttaṃ	4650	
PA_atk-s05_13a4:4650_7	pattheti, puttā nuppajjanti. Vassārattaccayena mahārakkhito “idāni himavanto ramaṇīyo,	4650	
PA_atk-s05_13a4:4650_8	tattheva gamissāmā”ti rājānaṃ āpucchitvā raññā katasakkārasammāno nikkhamitvā antarāmagge	4650	
PA_atk-s05_13a4:4650_9	majjhanhikasamaye maggā okkamma ekassa sandacchāyassa rukkhassa heṭṭhā taruṇatiṇapiṭṭhe saparivāro nisīdi.	4650	
PA_atk-s05_13a4:4651_0	Tāpasā kathaṃ samuṭṭhāpesuṃ “rājagehe vaṃsānurakkhito putto natthi, sādhu vatassa	4651	
PA_atk-s05_13a4:4651_1	sace rājā puttaṃ labheyya, paveṇi ghaṭīyethā”ti. Mahārakkhito tesaṃ kathaṃ sutvā	4651	
PA_atk-s05_13a4:4651_2	“bhavissati nu kho rañño putto, udāhu no”ti upadhārento “bhavissatī”ti ñatvā evamāha	4651	
PA_atk-s05_13a4:4651_3	“mā bhonto cintayittha, ajja paccūsakāle eko devaputto cavitvā rañño aggamahesiyā	4651	
PA_atk-s05_13a4:4651_4	kucchimhi paṭisandhiṃ gaṇhissatī”ti. Taṃ sutvā eko kuṭajaṭilo “idāni rājakulūpako	4651	
PA_atk-s05_13a4:4651_5	bhavissāmī”ti cintetvā tāpasānaṃ gamanakāle gilānālayaṃ katvā nipajjitvā “ehi gacchāmā”ti	4651	
PA_atk-s05_13a4:4651_6	vutto “na sakkomī”ti āha. Mahārakkhito tassa nipannakāraṇaṃ ñatvā “yadā sakkosi,	4651	
PA_atk-s05_13a4:4651_7	tadā āgaccheyyāsī”ti vatvā isigaṇaṃ ādāya himavantameva gato. Kuhakopi nivattitvā	4651	
PA_atk-s05_13a4:4651_8	vegenāgantvā rājadvāre ṭhatvā “mahārakkhitassa upaṭṭhākatāpaso āgato”ti rañño ārocāpetvā	4651	
PA_atk-s05_13a4:4651_9	raññā vegena pakkosāpito pāsādaṃ abhiruyha paññattāsane nisīdi. Rājā kuhakaṃ tāpasaṃ	4651	
PA_atk-s05_13a4:4651_10	vanditvā ekamantaṃ nisinno isīnaṃ ārogyaṃ pucchitvā “bhante, atikhippaṃ nivattittha,	46511	
PA_atk-s05_13a4:4651_11	vegena kenatthenāgatatthā”ti āha. “Āma, mahārāja, isigaṇo sukhanisinno ‘sādhu vatassa,	46511	
PA_atk-s05_13a4:4651_12	sace rañño paveṇipālako putto uppajjeyyā’ti kathaṃ samuṭṭhāpesi. Ahaṃ kathaṃ sutvā	46511	
PA_atk-s05_13a4:4651_13	“bhavissati nu kho rañño putto, udāhu no”ti dibbacakkhunā olokento “mahiddhiko devaputto	46511	
PA_atk-s05_13a4:4651_14	cavitvā aggamahesiyā sudhammāya kucchimhi nibbattissatī”ti disvā “ajānantā gabbhaṃ	46511	
PA_atk-s05_13a4:4651_15	nāseyyuṃ, ācikkhissāmi nesa”nti tumhākaṃ kathanatthāya āgato. Kathitaṃ te mayā, gacchāmahaṃ,	46511	
PA_atk-s05_13a4:4651_16	mahārājāti. Rājā “bhante, na sakkā gantu”nti haṭṭhatuṭṭho pasannacitto kuhakatāpasaṃ	46511	
PA_atk-s05_13a4:4651_17	uyyānaṃ netvā vasanaṭṭhānaṃ saṃvidahitvā adāsi. So tato paṭṭhāya rājakule bhuñjanto	46511	
PA_atk-s05_13a4:4651_18	vasati, “dibbacakkhuko”tvevassa nāmaṃ ahosi.	46511	
PA_atk-s05_13a4:4652_0	Tadā bodhisatto tāvatiṃsabhavanā cavitvā tattha paṭisandhiṃ gaṇhi. Jātassa cassa	4652	
PA_atk-s05_13a4:4652_1	nāmaggahaṇadivase “somanassakumāro”tveva nāmaṃ kariṃsu. So kumāraparihārena vaḍḍhati.	4652	
PA_atk-s05_13a4:4652_2	Kuhakatāpasopi uyyānassa ekasmiṃ passe nānappakāraṃ sūpeyyasākañca valliphalāni ca	4652	
PA_atk-s05_13a4:4652_3	ropetvā paṇṇikānaṃ hatthe vikkiṇanto dhanaṃ saṇṭhapesi. Bodhisattassa sattavassikakāle	4652	
PA_atk-s05_13a4:4652_4	rañño paccanto kuppi. “Dibbacakkhutāpasaṃ mā pamajjī”ti kumāraṃ paṭicchāpetvā “paccantaṃ	4652	
PA_atk-s05_13a4:4652_5	vūpasamessāmī”ti gato. Athekadivasaṃ kumāro “jaṭilaṃ passissāmī”ti uyyānaṃ gantvā	4652	
PA_atk-s05_13a4:4652_6	kūṭajaṭilaṃ ekaṃ gaṇṭhikakāsāvaṃ nivāsetvā ekaṃ pārupitvā ubhohi hatthehi dve udakaghaṭe	4652	
PA_atk-s05_13a4:4652_7	gahetvā sākavatthusmiṃ udakaṃ āsiñcantaṃ disvā “ayaṃ kūṭajaṭilo attano samaṇadhammaṃ	4652	
PA_atk-s05_13a4:4652_8	akatvā paṇṇikakammaṃ karotī”ti ñatvā “kiṃ karosi paṇṇikagahapatikā”ti taṃ lajjāpetvā	4652	
PA_atk-s05_13a4:4652_9	avanditvāva nikkhami. Kūṭajaṭilo “ayaṃ idāneva evarūpo paccāmitto, ko jānāti kiṃ	4652	
PA_atk-s05_13a4:4652_10	karissati, idāneva naṃ nāsetuṃ vaṭṭatī”ti cintetvā rañño āgamanakāle pāsāṇaphalakaṃ	46521	
PA_atk-s05_13a4:4652_11	ekamantaṃ khipitvā pānīyaghaṭaṃ bhinditvā paṇṇasālāya tiṇāni vikiritvā sarīraṃ telena	46521	
PA_atk-s05_13a4:4652_12	makkhetvā paṇṇasālaṃ pavisitvā sasīsaṃ pārupitvā mahādukkhappatto viya mañce nipajji.	46521	
PA_atk-s05_13a4:4652_13	Rājā āgantvā nagaraṃ padakkhiṇaṃ katvā nivesanaṃ apavisitvāva “mama sāmikaṃ dibbacakkhukaṃ	46521	
PA_atk-s05_13a4:4652_14	passissāmī”ti paṇṇasāladvāraṃ gantvā taṃ vippakāraṃ disvā “kiṃ nu kho eta”nti anto	46521	
PA_atk-s05_13a4:4652_15	pavisitvā taṃ nipannakaṃ disvā pāde parimajjanto paṭhamaṃ gāthamāha –	46521	
PA_atk-s05_13a4:4654	“Ko taṃ hiṃsati heṭheti, kiṃ dummano socasi appatīto;	465	
PA_atk-s05_13a4:4655	Kassajja mātāpitaro rudantu, kvajja setu nihato pathabyā”ti.	465	
PA_atk-s05_13a4:4656	Tattha hiṃsatīti paharati. Heṭhetīti akkosati. Kvajja setūti ko ajja sayatu.	465	
PA_atk-s05_13a4:4657	Taṃ sutvā kūṭajaṭilo nitthunanto uṭṭhāya dutiyaṃ gāthamāha –	465	
PA_atk-s05_13a4:4659	“Tuṭṭhosmi deva tava dassanena, cirassaṃ passāmi taṃ bhūmipāla;	465	
PA_atk-s05_13a4:4660	Ahiṃsako reṇumanuppavissa, puttena te heṭhayitosmi devā”ti.	466	
PA_atk-s05_13a4:4661	Ito parā uttānasambandhagāthā pāḷinayeneva veditabbā –	466	
PA_atk-s05_13a4:4663	“Āyantu dovārikā khaggabandhā, kāsāviyā yantu antepurantaṃ;	466	
PA_atk-s05_13a4:4664	Hantvāna taṃ somanassaṃ kumāraṃ, chetvāna sīsaṃ varamāharantu.	466	
PA_atk-s05_13a4:4666	“Pesitā rājino dūtā, kumāraṃ etadabravuṃ;	466	
PA_atk-s05_13a4:4667	Issarena vitiṇṇosi, vadhaṃ pattosi khattiya.	466	
PA_atk-s05_13a4:4669	“Sa rājaputto paridevayanto, dasaṅguliṃ añjaliṃ paggahetvā;	466	
PA_atk-s05_13a4:4670	Ahampi icchāmi janinda daṭṭhuṃ, jīvaṃ maṃ netvā paṭidassayetha.	467	
PA_atk-s05_13a4:4672	“Tassa taṃ vacanaṃ sutvā, rañño puttaṃ adassayuṃ;	467	
PA_atk-s05_13a4:4673	Putto ca pitaraṃ disvā, dūratovajjhabhāsatha.	467	
PA_atk-s05_13a4:4675	“Āgacchuṃ dovārikā khaggabandhā, kāsāviyā hantu mamaṃ janinda;	467	
PA_atk-s05_13a4:4676	Akkhāhi me pucchito etamatthaṃ, aparādho ko nidha mamajja atthī”ti.	467	
PA_atk-s05_13a4:4677_0	Tattha ahiṃsakoti ahaṃ kassaci ahiṃsako sīlācārasampanno. Reṇumanuppavissāti mahārāja	4677	
PA_atk-s05_13a4:4677_1	reṇu, ahaṃ tava puttena mahāparivārena anupavisitvā “are kūṭatāpasa, kasmā tvaṃ idha	4677	
PA_atk-s05_13a4:4677_2	vasasī”ti vatvā pāsāṇaphalakaṃ khipitvā ghaṭaṃ bhinditvā hatthehi ca pādehi ca koṭṭentena	4677	
PA_atk-s05_13a4:4677_3	viheṭhitosmīti evaṃ so abhūtameva bhūtaṃ viya katvā rājānaṃ saddahāpesi. Āyantūti	4677	
PA_atk-s05_13a4:4677_4	gacchantu. “Mama sāmimhi vippaṭipannakālato paṭṭhāya mayipi so na lajjissatī”ti kujjhitvā	4677	
PA_atk-s05_13a4:4677_5	tassa vadhaṃ āṇāpento evamāha. Kāsāviyāti coraghātakā. Tepi pharasuhatthā attano	4677	
PA_atk-s05_13a4:4677_6	vidhānena gacchantūti vadati. Varanti varaṃ sīsaṃ uttamasīsaṃ chinditvā āharantu.	4677	
PA_atk-s05_13a4:4678_0	Rājinoti bhikkhave, rañño santikā dūtā raññā pesitā vegena gantvā mātarā alaṅkaritvā	4678	
PA_atk-s05_13a4:4678_1	attano aṅke nisīdāpitaṃ kumāraṃ parivāretvā etadavocuṃ. Issarenāti raññā. Vitiṇṇosīti	4678	
PA_atk-s05_13a4:4678_2	pariccattosi. Sa rājaputtoti bhikkhave, tesaṃ vacanaṃ sutvā maraṇabhayatajjito mātu	4678	
PA_atk-s05_13a4:4678_3	aṅkato uṭṭhāya so rājaputto. Paṭidassayethāti dassetha. Tassāti bhikkhave, te dūtā	4678	
PA_atk-s05_13a4:4678_4	kumārassa taṃ vacanaṃ sutvā māretuṃ avisahantā goṇaṃ viya naṃ rajjuyā parikaḍḍhantā	4678	
PA_atk-s05_13a4:4678_5	netvā rañño dassayuṃ. Kumāre pana nīyamāne dāsigaṇaparivutā saddhiṃ orodhehi sudhammāpi	4678	
PA_atk-s05_13a4:4678_6	devī nāgarāpi “mayaṃ niraparādhaṃ kumāraṃ māretuṃ na dassāmā”ti tena saddhiṃyeva	4678	
PA_atk-s05_13a4:4678_7	agamaṃsu. Āgacchunti tumhākaṃ āṇāya mama santikaṃ āgamiṃsu. Hantuṃ mamanti maṃ māretuṃ.	4678	
PA_atk-s05_13a4:4678_8	Ko nīdhāti ko nu idha mama aparādho, yena maṃ tvaṃ māresīti pucchi.	4678	
PA_atk-s05_13a4:4679	Rājā “bhavaggaṃ atinīcaṃ, tava doso atimahanto”ti tassa dosaṃ kathento gāthamāha –	467	
PA_atk-s05_13a4:4681	“Sāyañca pāto udakaṃ sajāti, aggiṃ sadā pāricaratappamatto;	468	
PA_atk-s05_13a4:4682	Taṃ tādisaṃ saṃyataṃ brahmacāriṃ, kasmā tuvaṃ brūsi gahappatī”ti.	468	
PA_atk-s05_13a4:4683	Tattha udakaṃ sajātīti udakorohaṇakammaṃ karoti. Taṃ tādisanti taṃ tathārūpaṃ mama sāmiṃ dibbacakkhutāpasaṃ kasmā tvaṃ gahapativādena samudācarasīti vadati.	468	
PA_atk-s05_13a4:4684	Tato kumāro “deva, mayhaṃ gahapatiññeva ‘gahapatī’ti vadantassa ko doso”ti vatvā gāthamāha –	468	
PA_atk-s05_13a4:4686	“Tālā ca mūlā ca phalā ca deva, pariggahā vividhā santimassa;	468	
PA_atk-s05_13a4:4687	Te rakkhati gopayatappamatto, tasmā ahaṃ brūmi gahappatī”ti.	468	
PA_atk-s05_13a4:4688_0	Tattha mūlāti mūlakādimūlāni. Phalāti nānāvidhāni valliphalāni. Te rakkhati gopayatappamattoti	4688	
PA_atk-s05_13a4:4688_1	te esa tava kulūpakatāpaso paṇṇikakammaṃ karonto nisīditvā rakkhati, vatiṃ katvā	4688	
PA_atk-s05_13a4:4688_2	gopayati appamatto, tena kāraṇena so tava brāhmaṇo gahapati nāma hoti.	4688	
PA_atk-s05_13a4:4689_0	Iti naṃ ahampi “gahapatī”ti kathesiṃ. Sace na saddahasi, catūsu dvāresu paṇṇike pucchāpehīti.	4689	
PA_atk-s05_13a4:4689_1	Rājā pucchāpesi. Te “āma, mayaṃ imassa hatthato paṇṇañca phalāphalāni ca kiṇāmā”ti	4689	
PA_atk-s05_13a4:4689_2	āhaṃsu. Paṇṇavatthumpi upadhārāpetvā paccakkhamakāsi. Paṇṇasālampissa pavisitvā kumārassa	4689	
PA_atk-s05_13a4:4689_3	purisā paṇṇavikkayaladdhaṃ kahāpaṇamāsakabhaṇḍikaṃ nīharitvā rañño dassesuṃ. Rājā	4689	
PA_atk-s05_13a4:4689_4	mahāsattassa niddosabhāvaṃ ñatvā gāthamāha –	4689	
PA_atk-s05_13a4:4691	“Saccaṃ kho etaṃ vadasi kumāra, pariggahā vividhā santimassa;	469	
PA_atk-s05_13a4:4692	Te rakkhati gopayatappamatto, sa brāhmaṇo gahapati tena hotī”ti.	469	
PA_atk-s05_13a4:4693_0	Tato mahāsatto cintesi “evarūpassa bālassa rañño santike vāsato himavantaṃ pavisitvā	4693	
PA_atk-s05_13a4:4693_1	pabbajituṃ varaṃ, parisamajjheyevassa dosaṃ āvikatvā āpucchitvā ajjeva nikkhamitvā	4693	
PA_atk-s05_13a4:4693_2	pabbajissāmī”ti. So parisāya namakkāraṃ katvā gāthamāha –	4693	
PA_atk-s05_13a4:4695	“Suṇantu mayhaṃ parisā samāgatā, sanegamā jānapadā ca sabbe;	469	
PA_atk-s05_13a4:4696	Bālāyaṃ bālassa vaco nisamma, ahetunā ghātayate maṃ janindo”ti.	469	
PA_atk-s05_13a4:4697	Tattha bālāyaṃ bālassāti ayaṃ rājā sayaṃ bālo imassa bālassa kūṭajaṭilassa vacanaṃ sutvā ahetunāva maṃ ghātayateti.	469	
PA_atk-s05_13a4:4698	Evañca pana vatvā pitaraṃ vanditvā attānaṃ pabbajjāya anujānāpento itaraṃ gāthamāha –	469	
PA_atk-s05_13a4:4700	“Daḷhasmi mūle visaṭe virūḷhe, dunnikkayo veḷu pasākhajāto;	470	
PA_atk-s05_13a4:4701	Vandāmi pādāni tava janinda, anujāna maṃ pabbajissāmi devā”ti.	470	
PA_atk-s05_13a4:4702	Tattha visaṭeti visāle mahante jāte. Dunnikkayoti dunnikkaḍḍhiyo.	470	
PA_atk-s05_13a4:4703	Tato parā rañño ca puttassa ca vacanapaṭivacanagāthā honti –	470	
PA_atk-s05_13a4:4705	“Bhuñjassu bhoge vipule kumāra, sabbañca te issariyaṃ dadāmi;	470	
PA_atk-s05_13a4:4706	Ajjeva tvaṃ kurūnaṃ hohi rājā, mā pabbajī pabbajjā hi dukkhā.	470	
PA_atk-s05_13a4:4708	“Kinnūdha deva tavamatthi bhogā, pubbevahaṃ devaloke ramissaṃ;	470	
PA_atk-s05_13a4:4709	Rūpehi saddehi atho rasehi, gandhehi phassehi manoramehi.	470	
PA_atk-s05_13a4:4711	“Bhuttā ca me bhogā tidivasmiṃ deva, parivārito accharānaṃ gaṇena;	471	
PA_atk-s05_13a4:4712	Tuvañca bālaṃ paraneyyaṃ viditvā, na tādise rājakule vaseyyaṃ.	471	
PA_atk-s05_13a4:4714	“Sacāhaṃ bālo paraneyyo asmi, ekāparādhaṃ khama putta mayhaṃ;	471	
PA_atk-s05_13a4:4715	Punapi ce edisakaṃ bhaveyya, yathāmatiṃ somanassa karohī”ti.	471	
PA_atk-s05_13a4:4716_0	Tattha dukkhāti tāta, pabbajjā nāma parapaṭibaddhajīvikattā dukkhā, mā pabbaji, rājā	4716	
PA_atk-s05_13a4:4716_1	hohīti taṃ yāci. Kinnūdha devāti deva, ye tava bhogā, tesu kiṃ nāma bhuñjitabbaṃ	4716	
PA_atk-s05_13a4:4716_2	atthi. Parivāritoti paricārito, ayameva vā pāṭho. Tassa kira jātissarañāṇaṃ uppajji,	4716	
PA_atk-s05_13a4:4716_3	tasmā evamāha. Paraneyyanti andhaṃ viya yaṭṭhiyā parena netabbaṃ. Tādiseti tādisassa	4716	
PA_atk-s05_13a4:4716_4	rañño santike na paṇḍitena vasitabbaṃ, mayā attano ñāṇabalena ajja jīvitaṃ laddhaṃ,	4716	
PA_atk-s05_13a4:4716_5	nāhaṃ tava santike vasissāmīti ñāpetuṃ evamāha. Yathāmatinti sace puna mayhaṃ evarūpo	4716	
PA_atk-s05_13a4:4716_6	doso hoti, atha tvaṃ yathāajjhāsayaṃ karohīti puttaṃ khamāpesi.	4716	
PA_atk-s05_13a4:4717	Mahāsatto rājānaṃ ovadanto aṭṭha gāthā abhāsi –	471	
PA_atk-s05_13a4:4719	“Anisamma kataṃ kammaṃ, anavatthāya cintitaṃ;	471	
PA_atk-s05_13a4:4720	Bhesajjasseva vebhaṅgo, vipāko hoti pāpako.	472	
PA_atk-s05_13a4:4722	“Nisamma ca kataṃ kammaṃ, sammāvatthāya cintitaṃ;	472	
PA_atk-s05_13a4:4723	Bhesajjasseva sampatti, vipāko hoti bhadrako.	472	
PA_atk-s05_13a4:4725	“Alaso gihī kāmabhogī na sādhu, asaññato pabbajito na sādhu;	472	
PA_atk-s05_13a4:4726	Rājā na sādhu anisammakārī, yo paṇḍito kodhano taṃ na sādhu.	472	
PA_atk-s05_13a4:4728	“Nisamma khattiyo kayirā, nānisamma disampati;	472	
PA_atk-s05_13a4:4729	Nisammakārino rāja, yaso kitti ca vaḍḍhati.	472	
PA_atk-s05_13a4:4731	“Nisamma daṇḍaṃ paṇayeyya issaro, vegā kataṃ tappati bhūmipāla;	473	
PA_atk-s05_13a4:4732	Sammāpaṇīdhī ca narassa atthā, anānutappā te bhavanti pacchā.	473	
PA_atk-s05_13a4:4734	“Anānutappāni hi ye karonti, vibhajja kammāyatanāni loke;	473	
PA_atk-s05_13a4:4735	Viññuppasatthāni sukhudrayāni, bhavanti buddhānumatāni tāni.	473	
PA_atk-s05_13a4:4737	“Āgacchuṃ dovārikā khaggabandhā, kāsāviyā hantu mamaṃ janinda;	473	
PA_atk-s05_13a4:4738	Mātuñca aṅkasmimahaṃ nisinno, ākaḍḍhito sahasā tehi deva.	473	
PA_atk-s05_13a4:4740	“Kaṭukañhi sambādhaṃ sukicchaṃ patto, madhurampi yaṃ jīvitaṃ laddha rāja;	474	
PA_atk-s05_13a4:4741	Kicchenahaṃ ajja vadhā pamutto, pabbajjamevābhimanohamasmī”ti.	474	
PA_atk-s05_13a4:4742_0	Tattha anisammāti anoloketvā anupadhāretvā. Anavatthāya cintitanti anavatthapetvā	4742	
PA_atk-s05_13a4:4742_1	atuletvā atīretvā cintitaṃ. Vipāko hoti pāpakoti tassa hi yathā nāma bhesajjassa	4742	
PA_atk-s05_13a4:4742_2	vebhaṅgo vipatti, evamevaṃ vipāko hoti pāpako. Asaññatoti kāyādīhi asaññato dussīlo.	4742	
PA_atk-s05_13a4:4742_3	Taṃ na sādhūti taṃ tassa kodhanaṃ na sādhu. Nānisammāti anisāmetvā kiñci kammaṃ na	4742	
PA_atk-s05_13a4:4742_4	kareyya. Paṇayeyyāti paṭṭhapeyya pavatteyya. Vegāti vegena sahasā. Sammāpaṇīdhī cāti	4742	
PA_atk-s05_13a4:4742_5	yoniso ṭhapitena cittena katā narassa atthā pacchā anānutappā bhavantīti attho. Vibhajjāti	4742	
PA_atk-s05_13a4:4742_6	“imāni kātuṃ yuttāni, imāni ayuttānī”ti evaṃ paññāya vibhajitvā. Kammāyatanānīti	4742	
PA_atk-s05_13a4:4742_7	kammāni. Buddhānumatānīti paṇḍitehi anumatāni anavajjāni honti. Kaṭukanti deva, kaṭukaṃ	4742	
PA_atk-s05_13a4:4742_8	sambādhaṃ sukicchaṃ maraṇabhayaṃ pattomhi. Laddhāti attano ñāṇabalena labhitvā. Pabbajjamevābhimanohamasmīti	4742	
PA_atk-s05_13a4:4742_9	pabbajjābhimukhacittoyevasmi.	4742	
PA_atk-s05_13a4:4743	Evaṃ mahāsattena dhamme desite rājā deviṃ āmantetvā gāthamāha –	474	
PA_atk-s05_13a4:4745	“Putto tavāyaṃ taruṇo sudhamme, anukampako somanasso kumāro;	474	
PA_atk-s05_13a4:4746	Taṃ yācamāno na labhāmi svajja, arahasi naṃ yācitave tuvampī”ti.	474	
PA_atk-s05_13a4:4747	Tattha yācitaveti yācituṃ.	474	
PA_atk-s05_13a4:4748	Sā pabbajjāyameva uyojentī gāthamāha –	474	
PA_atk-s05_13a4:4750	“Ramassu bhikkhācariyāya putta, nisamma dhammesu paribbajassu;	475	
PA_atk-s05_13a4:4751	Sabbesu bhūtesu nidhāya daṇḍaṃ, anindito brahmamupeti ṭhāna”nti.	475	
PA_atk-s05_13a4:4752	Tattha nisammāti pabbajanto ca nisāmetvā micchādiṭṭhikānaṃ pabbajjaṃ pahāya sammādiṭṭhiyuttaṃ niyyānikapabbajjaṃ pabbaja.	475	
PA_atk-s05_13a4:4753	Atha rājā gāthamāha –	475	
PA_atk-s05_13a4:4755	“Accherarūpaṃ vata yādisañca, dukkhitaṃ maṃ dukkhāpayase sudhamme;	475	
PA_atk-s05_13a4:4756	Yācassu puttaṃ iti vuccamānā, bhiyyova ussāhayase kumāra”nti.	475	
PA_atk-s05_13a4:4757	Tattha yādisañcāti yādisaṃ idaṃ tvaṃ vadesi, taṃ acchariyarūpaṃ vata. Dukkhitanti pakatiyāpi maṃ dukkhitaṃ bhiyyo dukkhāpayasi.	475	
PA_atk-s05_13a4:4758	Puna devī gāthamāha –	475	
PA_atk-s05_13a4:4760	“Ye vippamuttā anavajjabhogino, parinibbutā lokamimaṃ caranti;	476	
PA_atk-s05_13a4:4761	Tamariyamaggaṃ paṭipajjamānaṃ, na ussahe vārayituṃ kumāra”nti.	476	
PA_atk-s05_13a4:4762_0	Tattha vippamuttāti rāgādīhi vippamuttā. Parinibbutāti kilesaparinibbānena nibbutā.	4762	
PA_atk-s05_13a4:4762_1	Tamariyamagganti taṃ tesaṃ buddhādīnaṃ ariyānaṃ santakaṃ maggaṃ paṭipajjamānaṃ mama	4762	
PA_atk-s05_13a4:4762_2	puttaṃ vāretuṃ na ussahāmi devāti.	4762	
PA_atk-s05_13a4:4763	Tassā vacanaṃ sutvā rājā osānagāthamāha –	476	
PA_atk-s05_13a4:4765	“Addhā have sevitabbā sapaññā, bahussutā ye bahuṭhānacintino;	476	
PA_atk-s05_13a4:4766	Yesāyaṃ sutvāna subhāsitāni, appossukkā vītasokā sudhammā”ti.	476	
PA_atk-s05_13a4:4767	Tattha bahuṭhānacintinoti bahukāraṇacintino. Yesāyanti yesaṃ ayaṃ. Somanassakumārasseva hi sā subhāsitaṃ sutvā appossukkā jātā, rājāpi tadeva sandhāyāha.	476	
PA_atk-s05_13a4:4768_0	Mahāsatto mātāpitaro vanditvā “sace mayhaṃ doso atthi, khamathā”ti mahājanassa añjaliṃ	4768	
PA_atk-s05_13a4:4768_1	katvā himavantābhimukho gantvā manussesu nivattesu manussavaṇṇenāgantvā devatāhi	4768	
PA_atk-s05_13a4:4768_2	satta pabbatarājiyo atikkamitvā himavantaṃ nīto vissakammunā nimmitāya paṇṇasālāya	4768	
PA_atk-s05_13a4:4768_3	isipabbajjaṃ pabbaji. Taṃ tattha yāva soḷasavassakālā rājakulaparicārikavesena devatāyeva	4768	
PA_atk-s05_13a4:4768_4	upaṭṭhahiṃsu. Kūṭajaṭilampi mahājano pothetvā jīvitakkhayaṃ pāpesi. Mahāsatto jhānābhiññaṃ	4768	
PA_atk-s05_13a4:4768_5	nibbattetvā brahmalokūpago ahosi.	4768	
PA_atk-s05_13a4:4769_0	Satthā imaṃ dhammadesanaṃ āharitvā “evaṃ, bhikkhave, pubbepesa mayhaṃ vadhāya parisakkiyevā”ti	4769	
PA_atk-s05_13a4:4769_1	vatvā jātakaṃ samodhānesi – “tadā kuhako devadatto ahosi, mātā mahāmāyā, mahārakkhito	4769	
PA_atk-s05_13a4:4769_2	sāriputto, somanassakumāro pana ahameva ahosi”nti.	4769	
PA_atk-s05_13a4:4770	Somanassajātakavaṇṇanā navamā.	477	
PA_atk-s05_13a4:4772	[506] 10. Campeyyajātakavaṇṇanā	477	
PA_atk-s05_13a4:4773_0	Kā nu vijjurivābhāsīti idaṃ satthā jetavane viharanto uposathakammaṃ ārabbha kathesi.	4773	
PA_atk-s05_13a4:4773_1	Tadā hi satthā “sādhu vo kataṃ upāsakā uposathavāsaṃ vasantehi, porāṇakapaṇḍitā nāgasampattiṃ	4773	
PA_atk-s05_13a4:4773_2	pahāya uposathavāsaṃ vasiṃsuyevā”ti vatvā tehi yācito atītaṃ āhari.	4773	
PA_atk-s05_13a4:4774_0	Atīte aṅgaraṭṭhe aṅge ca magadharaṭṭhe magadhe ca rajjaṃ kārente aṅgamagadharaṭṭhānaṃ	4774	
PA_atk-s05_13a4:4774_1	antare campā nāma nadī, tattha nāgabhavanaṃ ahosi. Campeyyo nāma nāgarājā rajjaṃ	4774	
PA_atk-s05_13a4:4774_2	kāresi. Kadāci magadharājā aṅgaraṭṭhaṃ gaṇhāti, kadāci aṅgarājā magadharaṭṭhaṃ. Athekadivasaṃ	4774	
PA_atk-s05_13a4:4774_3	magadharājā aṅgena saddhiṃ yujjhitvā yuddhaparājito assaṃ āruyha palāyanto aṅgarañño	4774	
PA_atk-s05_13a4:4774_4	yodhehi anubaddho puṇṇaṃ campānadiṃ patvā “parahatthe maraṇato nadiṃ pavisitvā mataṃ	4774	
PA_atk-s05_13a4:4774_5	seyyo”ti asseneva saddhiṃ nadiṃ otari. Tadā campeyyo nāgarājā antodake ratanamaṇḍapaṃ	4774	
PA_atk-s05_13a4:4774_6	nimminitvā mahāparivāro mahāpānaṃ pivati. Asso raññā saddhiṃ udake nimujjitvā nāgarañño	4774	
PA_atk-s05_13a4:4774_7	purato otari. Nāgarājā alaṅkatapaṭiyattaṃ rājānaṃ disvā sinehaṃ uppādetvā āsanā uṭṭhāya	4774	
PA_atk-s05_13a4:4774_8	“mā bhāyi, mahārājā”ti rājānaṃ attano pallaṅke nisīdāpetvā udake nimuggakāraṇaṃ pucchi.	4774	
PA_atk-s05_13a4:4774_9	Rājā yathābhūtaṃ kathesi. Atha naṃ “mā bhāyi, mahārāja, ahaṃ taṃ dvinnaṃ raṭṭhānaṃ	4774	
PA_atk-s05_13a4:4774_10	sāmikaṃ karissāmī”ti assāsetvā sattāhaṃ mahantaṃ yasaṃ anubhavitvā sattame divase	47741	
PA_atk-s05_13a4:4774_11	magadharājena saddhiṃ nāgabhavanā nikkhami. Magadharājā nāgarājassānubhāvena aṅgarājānaṃ	47741	
PA_atk-s05_13a4:4774_12	gahetvā jīvitā voropetvā dvīsu raṭṭhesu rajjaṃ kāresi. Tato paṭṭhāya rañño ca nāgarājassa	47741	
PA_atk-s05_13a4:4774_13	ca vissāso thiro ahosi. Rājā anusaṃvaccharaṃ campānadītīre ratanamaṇḍapaṃ kāretvā	47741	
PA_atk-s05_13a4:4774_14	mahantena pariccāgena nāgarañño balikammaṃ karoti. Sopi mahantena parivārena nāgabhavanā	47741	
PA_atk-s05_13a4:4774_15	nikkhamitvā balikammaṃ sampaṭicchati. Mahājano nāgarañño sampattiṃ oloketi.	47741	
PA_atk-s05_13a4:4775_0	Tadā bodhisatto daliddakule nibbatto rājaparisāya saddhiṃ nadītīraṃ gantvā taṃ nāgarājassa	4775	
PA_atk-s05_13a4:4775_1	sampattiṃ disvā lobhaṃ uppādetvā taṃ patthayamāno dānaṃ datvā sīlaṃ rakkhitvā campeyyanāgarājassa	4775	
PA_atk-s05_13a4:4775_2	kālakiriyato sattame divase cavitvā tassa vasanapāsāde sirigabbhe sirisayanapiṭṭhe	4775	
PA_atk-s05_13a4:4775_3	nibbatti. Sarīraṃ sumanadāmavaṇṇaṃ mahantaṃ ahosi. So taṃ disvā vippaṭisārī hutvā	4775	
PA_atk-s05_13a4:4775_4	“mayā katakusalanissandena chasu kāmasaggesu issariyaṃ koṭṭhe paṭisāmitaṃ dhaññaṃ	4775	
PA_atk-s05_13a4:4775_5	viya ahosi. Svāhaṃ imissā tiracchānayoniyā paṭisandhiṃ gaṇhiṃ, kiṃ me jīvitenā”ti	4775	
PA_atk-s05_13a4:4775_6	maraṇāya cittaṃ uppādesi. Atha naṃ sumanā nāma nāgamāṇavikā disvā “mahānubhāvo satto	4775	
PA_atk-s05_13a4:4775_7	nibbatto bhavissatī”ti sesanāgamāṇavikānaṃ saññaṃ adāsi, sabbā nānātūriyahatthā āgantvā	4775	
PA_atk-s05_13a4:4775_8	tassa upahāraṃ kariṃsu. Tassa taṃ nāgabhavanaṃ sakkabhavanaṃ viya ahosi, maraṇacittaṃ	4775	
PA_atk-s05_13a4:4775_9	paṭippassambhi, sappasarīraṃ vijahitvā sabbālaṅkārapaṭimaṇḍito sayanapiṭṭhe nisīdi.	4775	
PA_atk-s05_13a4:4775_10	Athassa tato paṭṭhāya yaso mahā ahosi.	47751	
PA_atk-s05_13a4:4776_0	So tattha nāgarajjaṃ kārento aparabhāge vippaṭisārī hutvā “kiṃ me imāya tiracchānayoniyā,	4776	
PA_atk-s05_13a4:4776_1	uposathavāsaṃ vasitvā ito muccitvā manussapathaṃ gantvā saccāni paṭivijjhitvā dukkhassantaṃ	4776	
PA_atk-s05_13a4:4776_2	karissāmī”ti cintetvā tato paṭṭhāya tasmiṃyeva pāsāde uposathakammaṃ karoti. Alaṅkatanāgamāṇavikā	4776	
PA_atk-s05_13a4:4776_3	tassa santikaṃ gacchanti, yebhuyyenassa sīlaṃ bhijjati. So tato paṭṭhāya pāsādā nikkhamitvā	4776	
PA_atk-s05_13a4:4776_4	uyyānaṃ gacchati. Tā tatrāpi gacchanti, uposatho bhijjateva. So cintesi “mayā ito	4776	
PA_atk-s05_13a4:4776_5	nāgabhavanā nikkhamitvā manussalokaṃ gantvā uposathavāsaṃ vasituṃ vaṭṭatī”ti. So	4776	
PA_atk-s05_13a4:4776_6	tato paṭṭhāya uposathadivasesu nāgabhavanā nikkhamitvā ekassa paccantagāmassa avidūre	4776	
PA_atk-s05_13a4:4776_7	mahāmaggasamīpe vammikamatthake “mama cammādīhi atthikā gaṇhantu, maṃ kīḷāsappaṃ	4776	
PA_atk-s05_13a4:4776_8	vā kātukāmā karontū”ti sarīraṃ dānamukhe vissajjetvā bhoge ābhujitvā nipanno uposathavāsaṃ	4776	
PA_atk-s05_13a4:4776_9	vasati. Mahāmaggena gacchantā ca āgacchantā ca taṃ disvā gandhādīhi pūjetvā pakkamanti.	4776	
PA_atk-s05_13a4:4776_10	Paccantagāmavāsino gantvā “mahānubhāvo nāgarājā”ti tassa upari maṇḍapaṃ karitvā samantā	47761	
PA_atk-s05_13a4:4776_11	vālukaṃ okiritvā gandhādīhi pūjayiṃsu. Tato paṭṭhāya manussā mahāsatte pasīditvā	47761	
PA_atk-s05_13a4:4776_12	pūjaṃ katvā puttaṃ patthenti, dhītaraṃ patthenti.	47761	
PA_atk-s05_13a4:4777_0	Mahāsattopi uposathakammaṃ karonto cātuddasīpannarasīsu vammikamatthake nipajjitvā	4777	
PA_atk-s05_13a4:4777_1	pāṭipade nāgabhavanaṃ gacchati. Tassevaṃ uposathaṃ karontassa addhā vītivatto. Ekadivasaṃ	4777	
PA_atk-s05_13a4:4777_2	sumanā aggamahesī āha “deva, tvaṃ manussalokaṃ gantvā uposathaṃ upavasasi, manussaloko	4777	
PA_atk-s05_13a4:4777_3	ca sāsaṅko sappaṭibhayo, sace te bhayaṃ uppajjeyya, atha mayaṃ yena nimittena jāneyyāma,	4777	
PA_atk-s05_13a4:4777_4	taṃ no ācikkhāhī”ti. Atha naṃ mahāsatto maṅgalapokkharaṇiyā tīraṃ netvā “sace maṃ	4777	
PA_atk-s05_13a4:4777_5	bhadde, koci paharitvā kilamessati, imissā pokkharaṇiyā udakaṃ āvilaṃ bhavissati,	4777	
PA_atk-s05_13a4:4777_6	sace supaṇṇo gahessati, udakaṃ pakkuthissati, sace ahituṇḍiko gaṇhissati, udakaṃ	4777	
PA_atk-s05_13a4:4777_7	lohitavaṇṇaṃ bhavissatī”ti āha. Evaṃ tassā tīṇi nimittāni ācikkhitvā cātuddasīuposathaṃ	4777	
PA_atk-s05_13a4:4777_8	adhiṭṭhāya nāgabhavanā nikkhamitvā tattha gantvā vammikamatthake nipajji sarīrasobhāya	4777	
PA_atk-s05_13a4:4777_9	vammikaṃ sobhayamāno. Sarīrañhissa rajatadāmaṃ viya setaṃ ahosi matthako rattakambalageṇḍuko	4777	
PA_atk-s05_13a4:4777_10	viya. Imasmiṃ pana jātake bodhisattassa sarīraṃ naṅgalasīsapamāṇaṃ ahosi, bhūridattajātake	47771	
PA_atk-s05_13a4:4777_11	ūruppamāṇaṃ, saṅkhapālajātake ekadoṇikanāvapamāṇaṃ.	47771	
PA_atk-s05_13a4:4778_0	Tadā eko bārāṇasivāsī māṇavo takkasilaṃ gantvā disāpāmokkhassa ācariyassa santike	4778	
PA_atk-s05_13a4:4778_1	alampāyanamantaṃ uggaṇhitvā tena maggena attano gehaṃ gacchanto mahāsattaṃ disvā	4778	
PA_atk-s05_13a4:4778_2	“imaṃ sappaṃ gahetvā gāmanigamarājadhānīsu kīḷāpento dhanaṃ uppādessāmī”ti cintetvā	4778	
PA_atk-s05_13a4:4778_3	dibbosadhāni gahetvā dibbamantaṃ parivattetvā tassa santikaṃ agamāsi. Dibbamantasutakālato	4778	
PA_atk-s05_13a4:4778_4	paṭṭhāya mahāsattassa kaṇṇesu ayasalākapavesanakālo viya jāto, matthako sikharena	4778	
PA_atk-s05_13a4:4778_5	abhimatthiyamāno viya jāto. So “ko nu kho eso”ti bhogantarato sīsaṃ ukkhipitvā olokento	4778	
PA_atk-s05_13a4:4778_6	ahituṇḍikaṃ disvā cintesi “mama visaṃ mahantaṃ, sacāhaṃ kujjhitvā nāsavātaṃ vissajjessāmi,	4778	
PA_atk-s05_13a4:4778_7	etassa sarīraṃ bhasmamuṭṭhi viya vippakirissati, atha me sīlaṃ khaṇḍaṃ bhavissati,	4778	
PA_atk-s05_13a4:4778_8	na dāni taṃ olokessāmī”ti. So akkhīni nimmīletvā sīsaṃ bhogantare ṭhapesi.	4778	
PA_atk-s05_13a4:4779_0	Ahituṇḍiko brāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre	4779	
PA_atk-s05_13a4:4779_1	opi, osadhānañca mantassa cānubhāvena kheḷena phuṭṭhaphuṭṭhaṭṭhāne phoṭānaṃ uṭṭhānakālo	4779	
PA_atk-s05_13a4:4779_2	viya jāto. Atha naṃ so naṅguṭṭhe gahetvā kaḍḍhitvā dīghaso nipajjāpetvā ajapadena	4779	
PA_atk-s05_13a4:4779_3	daṇḍena uppīḷento dubbalaṃ katvā sīsaṃ daḷhaṃ gahetvā nippīḷi, mahāsattassa mukhaṃ	4779	
PA_atk-s05_13a4:4779_4	vivari. Athassa mukhe kheḷaṃ opitvā osadhamantaṃ katvā dante bhindi, mukhaṃ lohitassa	4779	
PA_atk-s05_13a4:4779_5	pūri. Mahāsatto attano sīlabhedabhayena evarūpaṃ dukkhaṃ adhivāsento akkhīni ummīletvā	4779	
PA_atk-s05_13a4:4779_6	olokanamattampi nākari. Sopi “nāgarājānaṃ dubbalaṃ karissāmī”ti naṅguṭṭhato paṭṭhāyassa	4779	
PA_atk-s05_13a4:4779_7	aṭṭhīni cuṇṇayamāno viya sakalasarīraṃ madditvā paṭṭakaveṭhanaṃ nāma veṭhesi, tantamajjitaṃ	4779	
PA_atk-s05_13a4:4779_8	nāma majji, naṅguṭṭhaṃ gahetvā dussapothimaṃ nāma pothesi. Mahāsattassa sakalasarīraṃ	4779	
PA_atk-s05_13a4:4779_9	lohitamakkhitaṃ ahosi. So mahāvedanaṃ adhivāsesi.	4779	
PA_atk-s05_13a4:4780_0	Athassa dubbalabhāvaṃ ñatvā vallīhi peḷaṃ karitvā tattha naṃ pakkhipitvā paccantagāmaṃ	4780	
PA_atk-s05_13a4:4780_1	netvā mahājanamajjhe kīḷāpesi. Nīlādīsu vaṇṇesu vaṭṭacaturassādīsu saṇṭhānesu aṇuṃthūlādīsu	4780	
PA_atk-s05_13a4:4780_2	pamāṇesu yaṃ yaṃ brāhmaṇo icchati, mahāsatto taṃtadeva katvā naccati, phaṇasataṃ	4780	
PA_atk-s05_13a4:4780_3	phaṇasahassampi karotiyeva. Mahājano pasīditvā bahuṃ dhanaṃ adāsi. Ekadivasameva	4780	
PA_atk-s05_13a4:4780_4	kahāpaṇasahassañceva sahassagghanake ca parikkhāre labhi. Brāhmaṇo āditova sahassaṃ	4780	
PA_atk-s05_13a4:4780_5	labhitvā “vissajjessāmī”ti cintesi, taṃ pana dhanaṃ labhitvā “paccantagāmeyeva tāva	4780	
PA_atk-s05_13a4:4780_6	me ettakaṃ dhanaṃ laddhaṃ, rājarājamahāmaccānaṃ santike bahuṃ dhanaṃ labhissāmī”ti	4780	
PA_atk-s05_13a4:4780_7	sakaṭañca sukhayānakañca gahetvā sakaṭe parikkhāre ṭhapetvā sukhayānake nisinno mahantena	4780	
PA_atk-s05_13a4:4780_8	parivārena mahāsattaṃ gāmanigamādīsu kīḷāpento “bārāṇasiyaṃ uggasenarañño santike	4780	
PA_atk-s05_13a4:4780_9	kīḷāpetvā vissajjessāmī”ti agamāsi. So maṇḍūke māretvā nāgarañño deti. Nāgarājā “punappunaṃ	4780	
PA_atk-s05_13a4:4780_10	esa maṃ nissāya māressatī”ti na khādati. Athassa madhulāje adāsi. Mahāsatto “sacāhaṃ	47801	
PA_atk-s05_13a4:4780_11	bhojanaṃ gaṇhissāmi, antopeḷāya eva maraṇaṃ bhavissatī”ti tepi na khādati. Brāhmaṇo	47801	
PA_atk-s05_13a4:4780_12	māsamattena bārāṇasiṃ patvā dvāragāmesu kīḷāpento bahuṃ dhanaṃ labhi.	47801	
PA_atk-s05_13a4:4781_0	Rājāpi naṃ pakkosāpetvā “amhākaṃ kīḷāpehī”ti āha. “Sādhu, deva, sve pannarase tumhākaṃ	4781	
PA_atk-s05_13a4:4781_1	kīḷāpessāmī”ti. Rājā “sve nāgarājā rājaṅgaṇe naccissati, mahājano sannipatitvā passatū”ti	4781	
PA_atk-s05_13a4:4781_2	bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi. So ratanapeḷāya	4781	
PA_atk-s05_13a4:4781_3	mahāsattaṃ netvā vicittatthare peḷaṃ ṭhapetvā nisīdi. Rājāpi pāsādā oruyha mahājanaparivuto	4781	
PA_atk-s05_13a4:4781_4	rājāsane nisīdi. Brāhmaṇo mahāsattaṃ nīharitvā naccāpesi. Mahājano sakabhāvena saṇṭhātuṃ	4781	
PA_atk-s05_13a4:4781_5	asakkonto celukkhepasahassaṃ pavatteti. Bodhisattassa upari sattaratanavassaṃ vassati.	4781	
PA_atk-s05_13a4:4781_6	Tassa gahitassa māso sampūri. Ettakaṃ kālaṃ nirāhārova ahosi. Sumanā “aticirāyati	4781	
PA_atk-s05_13a4:4781_7	me piyasāmiko, idānissa idha anāgacchantassa māso sampuṇṇo, kiṃ nu kho kāraṇa”nti	4781	
PA_atk-s05_13a4:4781_8	gantvā pokkharaṇiṃ olokentī lohitavaṇṇaṃ udakaṃ disvā “ahituṇḍikena gahito bhavissatī”ti	4781	
PA_atk-s05_13a4:4781_9	ñatvā nāgabhavanā nikkhamitvā vammikasantikaṃ gantvā mahāsattassa gahitaṭṭhānañca	4781	
PA_atk-s05_13a4:4781_10	kilamitaṭṭhānañca disvā roditvā kanditvā paccantagāmaṃ gantvā pucchitvā taṃ pavattiṃ	47811	
PA_atk-s05_13a4:4781_11	sutvā bārāṇasiṃ gantvā rājaṅgaṇe parisamajjhe ākāse rodamānā aṭṭhāsi. Mahāsatto naccantova	47811	
PA_atk-s05_13a4:4781_12	ākāsaṃ oloketvā taṃ disvā lajjito peḷaṃ pavisitvā nipajji. Rājā tassa peḷaṃ paviṭṭhakāle	47811	
PA_atk-s05_13a4:4781_13	“kiṃ nu kho kāraṇa”nti ito cito ca olokento taṃ ākāse ṭhitaṃ disvā paṭhamaṃ gāthamāha –	47811	
PA_atk-s05_13a4:4783	“Kā nu vijjurivābhāsi, osadhī viya tārakā;	478	
PA_atk-s05_13a4:4784	Devatā nusi gandhabbī, na taṃ maññāmī mānusi”nti.	478	
PA_atk-s05_13a4:4785	Tattha na taṃ maññāmi mānusinti ahaṃ taṃ mānusīti na maññāmi, tayā ekāya devatāya gandhabbiyā vā bhavituṃ vaṭṭatīti vadati.	478	
PA_atk-s05_13a4:4786	Idāni tesaṃ vacanapaṭivacanagāthā honti –	478	
PA_atk-s05_13a4:4788	“Namhi devī na gandhabbī, na mahārāja mānusī;	478	
PA_atk-s05_13a4:4789	Nāgakaññāsmi bhaddante, atthenamhi idhāgatā.	478	
PA_atk-s05_13a4:4791	“Vibbhantacittā kupitindriyāsi, nettehi te vārigaṇā savanti;	479	
PA_atk-s05_13a4:4792	Kiṃ te naṭṭhaṃ kiṃ pana patthayānā, idhāgatā nāri tadiṅgha brūhi.	479	
PA_atk-s05_13a4:4794	“Yamuggatejo uragoti cāhu, nāgoti naṃ āhu janā janinda;	479	
PA_atk-s05_13a4:4795	Tamaggahī puriso jīvikattho, taṃ bandhanā muñca patī mameso.	479	
PA_atk-s05_13a4:4797	“Kathaṃ nvayaṃ balaviriyūpapanno, hatthattamāgacchi vanibbakassa;	479	
PA_atk-s05_13a4:4798	Akkhāhi me nāgakaññe tamatthaṃ, kathaṃ vijānemu gahītanāgaṃ.	479	
PA_atk-s05_13a4:4800	“Nagarampi nāgo bhasmaṃ kareyya, tathā hi so balaviriyūpapanno;	480	
PA_atk-s05_13a4:4801	Dhammañca nāgo apacāyamāno, tasmā parakkamma tapo karotī”ti.	480	
PA_atk-s05_13a4:4802_0	Tattha atthenamhīti ahaṃ ekaṃ kāraṇaṃ paṭicca idhāgatā. Kupitindriyāti kilantindriyā.	4802	
PA_atk-s05_13a4:4802_1	Vārigaṇāti assubindughaṭā. Uragoti cāhūti uragoti cāyaṃ mahājano kathesi. Tamaggahī	4802	
PA_atk-s05_13a4:4802_2	purisoti ayaṃ puriso taṃ nāgarājānaṃ jīvikatthāya aggahesi. Vanibbakassāti imassa	4802	
PA_atk-s05_13a4:4802_3	vanibbakassa kathaṃ nu esa mahānubhāvo samāno hatthattaṃ āgatoti pucchati. Dhammañcāti	4802	
PA_atk-s05_13a4:4802_4	pañcasīladhammaṃ uposathavāsadhammañca garuṃ karonto viharati, tasmā iminā purisena	4802	
PA_atk-s05_13a4:4802_5	gahitopi “sacāhaṃ imassa upari nāsavātaṃ vissajjessāmi, bhasmamuṭṭhi viya vikirissati,	4802	
PA_atk-s05_13a4:4802_6	evaṃ me sīlaṃ bhijjissatī”ti sīlabhedabhayā parakkamma taṃ dukkhaṃ adhivāsetvā tapo	4802	
PA_atk-s05_13a4:4802_7	karoti, vīriyameva karotīti āha.	4802	
PA_atk-s05_13a4:4803	Rājā “kahaṃ paneso iminā gahito”ti pucchi. Athassa sā ācikkhantī gāthamāha –	480	
PA_atk-s05_13a4:4805	“Cātuddasiṃ pañcadasiñca rāja, catuppathe sammati nāgarājā;	480	
PA_atk-s05_13a4:4806	Tamaggahī puriso jīvikattho, taṃ bandhanā muñca patī mameso”ti.	480	
PA_atk-s05_13a4:4807_0	Tattha catuppatheti catukkamaggassa āsannaṭṭhāne ekasmiṃ vammike caturaṅgasamannāgataṃ	4807	
PA_atk-s05_13a4:4807_1	adhiṭṭhānaṃ adhiṭṭhahitvā uposathavāsaṃ vasanto nipajjatīti attho. Taṃ bandhanāti	4807	
PA_atk-s05_13a4:4807_2	taṃ evaṃ dhammikaṃ guṇavantaṃ nāgarājānaṃ etassa dhanaṃ datvā peḷabandhanā pamuñca.	4807	
PA_atk-s05_13a4:4808	Evañca pana vatvā punapi taṃ yācantī dve gāthā abhāsi –	480	
PA_atk-s05_13a4:4810	“Soḷasitthisahassāni, āmuttamaṇikuṇḍalā;	481	
PA_atk-s05_13a4:4811	Vārigehasayā nārī, tāpi taṃ saraṇaṃ gatā.	481	
PA_atk-s05_13a4:4813	“Dhammena mocehi asāhasena, gāmena nikkhena gavaṃ satena;	481	
PA_atk-s05_13a4:4814	Ossaṭṭhakāyo urago carātu, puññatthiko muñcatu bandhanasmā”ti.	481	
PA_atk-s05_13a4:4815_0	Tattha soḷasitthisahassānīti mā tvaṃ esa yo vā so vā daliddanāgoti maññittha. Etassa	4815	
PA_atk-s05_13a4:4815_1	hi ettakā sabbālaṅkārapaṭimaṇḍitā itthiyova, sesā sampatti aparimāṇāti dasseti. Vārigehasayāti	4815	
PA_atk-s05_13a4:4815_2	udakacchadanaṃ udakagabbhaṃ katvā tattha sayanasīlā. Ossaṭṭhakāyoti nissaṭṭhakāyo	4815	
PA_atk-s05_13a4:4815_3	hutvā. Carātūti caratu.	4815	
PA_atk-s05_13a4:4816	Atha naṃ rājā tisso gāthā abhāsi –	481	
PA_atk-s05_13a4:4818	“Dhammena mocemi asāhasena, gāmena nikkhena gavaṃ satena;	481	
PA_atk-s05_13a4:4819	Ossaṭṭhakāyo urago carātu, puññatthiko muñcatu bandhanasmā.	481	
PA_atk-s05_13a4:4821	“Dammi nikkhasataṃ ludda, thūlañca maṇikuṇḍalaṃ;	482	
PA_atk-s05_13a4:4822	Catussadañca pallaṅkaṃ, umāpupphasarinnibhaṃ.	482	
PA_atk-s05_13a4:4824	“Dve ca sādisiyo bhariyā, usabhañca gavaṃ sataṃ;	482	
PA_atk-s05_13a4:4825	Ossaṭṭhakāyo urago carātu, puññatthiko muñcatu bandhanasmā”ti.	482	
PA_atk-s05_13a4:4826	Tattha luddāti rājā uragaṃ mocetuṃ ahituṇḍikaṃ āmantetvā tassa dātabbaṃ deyyadhammaṃ dassento evamāha. Gāthā pana heṭṭhā vuttatthāyeva.	482	
PA_atk-s05_13a4:4827	Atha naṃ luddo āha –	482	
PA_atk-s05_13a4:4829	“Vināpi dānā tava vacanaṃ janinda, muñcemu naṃ uragaṃ bandhanasmā;	482	
PA_atk-s05_13a4:4830	Ossaṭṭhakāyo urago carātu, puññatthiko muñcatu bandhanasmā”ti.	483	
PA_atk-s05_13a4:4831	Tattha tava vacananti mahārāja, vināpi dānena tava vacanameva amhākaṃ garu. Muñcemu nanti muñcissāmi etanti vadati.	483	
PA_atk-s05_13a4:4832_0	Evañca pana vatvā mahāsattaṃ peḷato nīhari. Nāgarājā nikkhamitvā pupphantaraṃ pavisitvā	4832	
PA_atk-s05_13a4:4832_1	taṃ attabhāvaṃ vijahitvā māṇavakavaṇṇena alaṅkatasarīro hutvā pathaviṃ bhindanto	4832	
PA_atk-s05_13a4:4832_2	viya nikkhanto aṭṭhāsi. Sumanā ākāsato otaritvā tassa santike ṭhitā. Nāgarājā añjaliṃ	4832	
PA_atk-s05_13a4:4832_3	paggayha rājānaṃ namassamāno aṭṭhāsi. Tamatthaṃ pakāsento satthā dve gāthā abhāsi –	4832	
PA_atk-s05_13a4:4834	“Mutto campeyyako nāgo, rājānaṃ etadabravi;	483	
PA_atk-s05_13a4:4835	Namo te kāsirājatthu, namo te kāsivaḍḍhana;	483	
PA_atk-s05_13a4:4836	Añjaliṃ te paggaṇhāmi, passeyyaṃ me nivesanaṃ.	483	
PA_atk-s05_13a4:4838	“Addhā hi dubbissasametamāhu, yaṃ mānuso vissase amānusamhi;	483	
PA_atk-s05_13a4:4839	Sace ca maṃ yācasi etamatthaṃ, dakkhemu te nāga nivesanānī”ti.	483	
PA_atk-s05_13a4:4840_0	Tattha passeyyaṃ me nivesananti mama nivesanaṃ campeyyanāgabhavanaṃ ramaṇīyaṃ passitabbayuttakaṃ.	4840	
PA_atk-s05_13a4:4840_1	Taṃ te ahaṃ dassetukāmo, taṃ sabalavāhano tvaṃ āgantvā passa, narindāti vadati. Dubbissasanti	4840	
PA_atk-s05_13a4:4840_2	duvissāsanīyaṃ. Sace cāti sace maṃ yācasi, passeyyāma te nivesanāni, api ca kho pana	4840	
PA_atk-s05_13a4:4840_3	taṃ na saddahāmīti vadati.	4840	
PA_atk-s05_13a4:4841	Atha naṃ saddahāpetuṃ sapathaṃ karonto mahāsatto dve gāthā abhāsi –	484	
PA_atk-s05_13a4:4843	“Sacepi vāto girimāvaheyya, cando ca suriyo ca chamā pateyyuṃ;	484	
PA_atk-s05_13a4:4844	Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.	484	
PA_atk-s05_13a4:4846	“Nabhaṃ phaleyya udadhīpi susse, saṃvaṭṭaye bhūtadharā vasundharā;	484	
PA_atk-s05_13a4:4847	Siluccayo meru samūlamuppate, na tvevahaṃ rāja musā bhaṇeyya”nti.	484	
PA_atk-s05_13a4:4848_0	Tattha saṃvaṭṭaye bhūtadharā vasundharāti ayaṃ bhūtadharāti ca vasundharāti ca saṅkhaṃ	4848	
PA_atk-s05_13a4:4848_1	gatā mahāpathavī kilañjaṃ viya saṃvaṭṭeyya. Samūlamuppateti evaṃ mahāsinerupabbato	4848	
PA_atk-s05_13a4:4848_2	samūlo uṭṭhāya purāṇapaṇṇaṃ viya ākāse pakkhandeyya.	4848	
PA_atk-s05_13a4:4849	So mahāsattena evaṃ vuttepi asaddahanto –	484	
PA_atk-s05_13a4:4851	“Addhā hi dubbissasametamāhu, yaṃ mānuso vissase amānusamhi;	485	
PA_atk-s05_13a4:4852	Sace ca maṃ yācasi etamatthaṃ, dakkhemu te nāga nivesanānī”ti. –	485	
PA_atk-s05_13a4:4853	Punapi tameva gāthaṃ vatvā “tvaṃ mayā kataguṇaṃ jānituṃ arahasi, saddahituṃ pana yuttabhāvaṃ vā ayuttabhāvaṃ vā ahaṃ jānissāmī”ti pakāsento itaraṃ gāthamāha –	485	
PA_atk-s05_13a4:4855	“Tumhe khottha ghoravisā uḷārā, mahātejā khippakopī ca hotha;	485	
PA_atk-s05_13a4:4856	Maṃkāraṇā bandhanasmā pamutto, arahasi no jānituye katānī”ti.	485	
PA_atk-s05_13a4:4857	Tattha uḷārāti uḷāravisā. Jānituyeti jānituṃ.	485	
PA_atk-s05_13a4:4858	Atha naṃ saddahāpetuṃ puna sapathaṃ karonto mahāsatto gāthamāha –	485	
PA_atk-s05_13a4:4860	“So paccataṃ niraye ghorarūpe, mā kāyikaṃ sātamalattha kiñci;	486	
PA_atk-s05_13a4:4861	Peḷāya baddho maraṇaṃ upetu, yo tādisaṃ kammakataṃ na jāne”ti.	486	
PA_atk-s05_13a4:4862	Tattha paccatanti paccatu. Kammakatanti katakammaṃ evaṃ guṇakārakaṃ tumhādisaṃ yo na jānāti, so evarūpo hotūti vadati.	486	
PA_atk-s05_13a4:4863	Athassa rājā saddahitvā thutiṃ karonto gāthamāha –	486	
PA_atk-s05_13a4:4865	“Saccappaṭiññā tava mesa hotu, akkodhano hohi anupanāhī;	486	
PA_atk-s05_13a4:4866	Sabbañca te nāgakulaṃ supaṇṇā, aggiṃva gimhesu vivajjayantū”ti.	486	
PA_atk-s05_13a4:4867_0	Tattha tava mesa hotūti tava esā paṭiññā saccā hotu. Aggiṃva gimhesu vivajjayantūti	4867	
PA_atk-s05_13a4:4867_1	yathā manussā gimhakāle santāpaṃ anicchantā jalamānaṃ aggiṃ vivajjenti, evaṃ vivajjentu	4867	
PA_atk-s05_13a4:4867_2	dūratova pariharantu.	4867	
PA_atk-s05_13a4:4868	Mahāsattopi rañño thutiṃ karonto itaraṃ gāthamāha –	486	
PA_atk-s05_13a4:4870	“Anukampasī nāgakulaṃ janinda, mātā yathā suppiyaṃ ekaputtaṃ;	487	
PA_atk-s05_13a4:4871	Ahañca te nāgakulena saddhiṃ, kāhāmi veyyāvaṭikaṃ uḷāra”nti.	487	
PA_atk-s05_13a4:4872	Taṃ sutvā rājā nāgabhavanaṃ gantukāmo senaṃ gamanasajjaṃ kātuṃ āṇāpento gāthamāha –	487	
PA_atk-s05_13a4:4874	“Yojentu ve rājarathe sucitte, kambojake assatare sudante;	487	
PA_atk-s05_13a4:4875	Nāge ca yojentu suvaṇṇakappane, dakkhemu nāgassa nivesanānī”ti.	487	
PA_atk-s05_13a4:4876	Tattha kambojake assatare sudanteti susikkhite kambojaraṭṭhasambhave assatare yojentu.	487	
PA_atk-s05_13a4:4877	Itarā abhisambuddhagāthā –	487	
PA_atk-s05_13a4:4879	“Bherī mudiṅgā paṇavā ca saṅkhā, avajjayiṃsu uggasenassa rañño;	487	
PA_atk-s05_13a4:4880	Pāyāsi rājā bahu sobhamāno, purakkhato nārigaṇassa majjhe”ti.	488	
PA_atk-s05_13a4:4881	Tattha bahu sobhamānoti bhikkhave, bārāṇasirājā soḷasahi nārīsahassehi purakkhato parivārito tassa nārīgaṇassa majjhe bārāṇasito nāgabhavanaṃ gacchanto ativiya sobhamāno pāyāsi.	488	
PA_atk-s05_13a4:4882_0	Tassa nagarā nikkhantakāleyeva mahāsatto attano ānubhāvena nāgabhavanaṃ sabbaratanamayaṃ	4882	
PA_atk-s05_13a4:4882_1	pākārañca dvāraṭṭālake ca dissamānarūpe katvā nāgabhavanagāmiṃ maggaṃ alaṅkatapaṭiyattaṃ	4882	
PA_atk-s05_13a4:4882_2	māpesi. Rājā sapariso tena maggena nāgabhavanaṃ pavisitvā ramaṇīyaṃ bhūmibhāgañca	4882	
PA_atk-s05_13a4:4882_3	pāsāde ca addasa. Tamatthaṃ pakāsento satthā āha –	4882	
PA_atk-s05_13a4:4884	“Suvaṇṇacitakaṃ bhūmiṃ, addakkhi kāsivaḍḍhano;	488	
PA_atk-s05_13a4:4885	Sovaṇṇamayapāsāde, veḷuriyaphalakatthate.	488	
PA_atk-s05_13a4:4887	“Sa rājā pāvisi byamhaṃ, campeyyassa nivesanaṃ;	488	
PA_atk-s05_13a4:4888	Ādiccavaṇṇasannibhaṃ, kaṃsavijjupabhassaraṃ.	488	
PA_atk-s05_13a4:4890	“Nānārukkhehi sañchannaṃ, nānāgandhasamīritaṃ;	489	
PA_atk-s05_13a4:4891	So pāvekkhi kāsirājā, campeyyassa nivesanaṃ.	489	
PA_atk-s05_13a4:4893	“Paviṭṭhasmiṃ kāsiraññe, campeyyassa nivesanaṃ;	489	
PA_atk-s05_13a4:4894	Dibbā tūriyā pavajjiṃsu, nāgakaññā ca naccisuṃ.	489	
PA_atk-s05_13a4:4896	“Taṃ nāgakaññā caritaṃ gaṇena, anvāruhī kāsirājā pasanno;	489	
PA_atk-s05_13a4:4897	Nisīdi sovaṇṇamayamhi pīṭhe, sāpassaye candanasāralitte”ti.	489	
PA_atk-s05_13a4:4898_0	Tattha suvaṇṇacitakanti suvaṇṇavālukāya santhataṃ. Byamhanti alaṅkatanāgabhavanaṃ.	4898	
PA_atk-s05_13a4:4898_1	Campeyyassāti nāgabhavanaṃ pavisitvā campeyyanāgarājassa nivesanaṃ pāvisi. Kaṃsavijjupabhassaranti	4898	
PA_atk-s05_13a4:4898_2	meghamukhe sañcaraṇasuvaṇṇavijju viya obhāsamānaṃ. Nānāgandhasamīritanti nānāvidhehi	4898	
PA_atk-s05_13a4:4898_3	dibbagandhehi anusañcaritaṃ. Caritaṃ gaṇenāti taṃ nivesanaṃ nāgakaññāgaṇena caritaṃ	4898	
PA_atk-s05_13a4:4898_4	anusañcaritaṃ. Candanasāralitteti dibbasāracandanena anulitte.	4898	
PA_atk-s05_13a4:4899_0	Tattha nisinnamattassevassa nānaggarasaṃ dibbabhojanaṃ upanāmesuṃ, tathā soḷasannaṃ	4899	
PA_atk-s05_13a4:4899_1	itthisahassānaṃ sesarājaparisāya ca. So sattāhamattaṃ sapariso dibbannapānādīni paribhuñjitvā	4899	
PA_atk-s05_13a4:4899_2	dibbehi kāmaguṇehi abhiramitvā sukhasayane nisinno mahāsattassa yasaṃ vaṇṇetvā “nāgarāja,	4899	
PA_atk-s05_13a4:4899_3	tvaṃ evarūpaṃ sampattiṃ pahāya manussaloke vammikamatthake nipajjitvā kasmā uposathavāsaṃ	4899	
PA_atk-s05_13a4:4899_4	vasī”ti pucchi. Sopissa kathesi. Tamatthaṃ pakāsento satthā āha –	4899	
PA_atk-s05_13a4:4901	“So tattha bhutvā ca atho ramitvā, campeyyakaṃ kāsirājā avoca;	490	
PA_atk-s05_13a4:4902	Vimānaseṭṭhāni imāni tuyhaṃ, ādiccavaṇṇāni pabhassarāni;	490	
PA_atk-s05_13a4:4903	Netādisaṃ atthi manussaloke, kiṃ patthayaṃ nāga tapo karosi.	490	
PA_atk-s05_13a4:4905	“Tā kambukāyūradharā suvatthā, vaṭṭaṅgulī tambatalūpapannā;	490	
PA_atk-s05_13a4:4906	Paggayha pāyenti anomavaṇṇā, netādisaṃ atthi manussaloke;	490	
PA_atk-s05_13a4:4907	Kiṃ patthayaṃ nāga tapo karosi.	490	
PA_atk-s05_13a4:4909	“Najjo ca temā puthulomamacchā, āṭāsakuntābhirudā sutitthā;	490	
PA_atk-s05_13a4:4910	Netādisaṃ atthi manussaloke, kiṃ patthayaṃ nāga tapo karosi.	491	
PA_atk-s05_13a4:4912	“Koñcā mayūrā diviyā ca haṃsā, vaggussarā kokilā sampatanti;	491	
PA_atk-s05_13a4:4913	Netādisaṃ atthi manussaloke, kiṃ patthayaṃ nāga tapo karosi.	491	
PA_atk-s05_13a4:4915	“Ambā ca sālā tilakā ca jambuyo, uddālakā pāṭaliyo ca phullā;	491	
PA_atk-s05_13a4:4916	Netādisaṃ atthi manussaloke, kiṃ patthayaṃ nāga tapo karosi.	491	
PA_atk-s05_13a4:4918	“Imā ca te pokkharañño samantato, dibbā ca gandhā satataṃ pavāyanti;	491	
PA_atk-s05_13a4:4919	Netādisaṃ atthi manussaloke, kiṃ patthayaṃ nāga tapo karosi.	491	
PA_atk-s05_13a4:4921	“Na puttahetu na dhanassa hetu, na āyuno cāpi janinda hetu;	492	
PA_atk-s05_13a4:4922	Manussayoniṃ abhipatthayāno, tasmā parakkamma tapo karomī”ti.	492	
PA_atk-s05_13a4:4923_0	Tattha tāti soḷasasahassanāgakaññāyo sandhāyāha. Kambukāyūradharāti suvaṇṇābharaṇadharā.	4923	
PA_atk-s05_13a4:4923_1	Vaṭṭaṅgulīti pavāḷaṅkurasadisavaṭṭaṅgulī. Tambatalūpapannāti abhirattehi hatthapādatalehi	4923	
PA_atk-s05_13a4:4923_2	samannāgatā. Pāyentīti dibbapānaṃ ukkhipitvā taṃ pāyenti. Puthulomamacchāti puthulapattehi	4923	
PA_atk-s05_13a4:4923_3	nānāmacchehi samannāgatā. Āṭāsakuntābhirudāti āṭāsaṅkhātehi sakuṇehi abhirudā. Sutitthāti	4923	
PA_atk-s05_13a4:4923_4	sundaratitthā. Diviyā ca haṃsāti dibbahaṃsā ca. Sampatantīti manuññaravaṃ ravantā	4923	
PA_atk-s05_13a4:4923_5	rukkhato rukkhaṃ sampatanti. Dibbā ca gandhāti tāsu pokkharaṇīsu satataṃ dibbagandhā	4923	
PA_atk-s05_13a4:4923_6	vāyanti. Abhipatthayānoti patthayanto vicarāmi. Tasmāti tena kāraṇena parakkamma	4923	
PA_atk-s05_13a4:4923_7	vīriyaṃ paggahetvā tapo karomi, uposathaṃ upavasāmīti.	4923	
PA_atk-s05_13a4:4924	Evaṃ vutte rājā āha –	492	
PA_atk-s05_13a4:4926	“Tvaṃ lohitakkho vihatantaraṃso, alaṅkato kappitakesamassu;	492	
PA_atk-s05_13a4:4927	Surosito lohitacandanena, gandhabbarājāva disā pabhāsasi.	492	
PA_atk-s05_13a4:4929	“Deviddhipattosi mahānubhāvo, sabbehi kāmehi samaṅgibhūto;	492	
PA_atk-s05_13a4:4930	Pucchāmi taṃ nāgarājetamatthaṃ, seyyo ito kena manussaloko”ti.	493	
PA_atk-s05_13a4:4931	Tattha surositoti suvilitto.	493	
PA_atk-s05_13a4:4932	Athassa ācikkhanto nāgarājā āha –	493	
PA_atk-s05_13a4:4934	“Janinda nāññatra manussalokā, suddhīva saṃvijjati saṃyamo vā;	493	
PA_atk-s05_13a4:4935	Ahañca laddhāna manussayoniṃ, kāhāmi jātimaraṇassa anta”nti.	493	
PA_atk-s05_13a4:4936_0	Tattha suddhī vāti mahārāja, aññatra manussalokā amatamahānibbānasaṅkhātā suddhi	4936	
PA_atk-s05_13a4:4936_1	vā sīlasaṃyamo vā natthi. Antanti manussayoniṃ laddhā jātimaraṇassa antaṃ karissāmīti tapo karomīti.	4936	
PA_atk-s05_13a4:4937	Taṃ sutvā rājā āha –	493	
PA_atk-s05_13a4:4939	“Addhā have sevitabbā sapaññā, bahussutā ye bahuṭhānacintino;	493	
PA_atk-s05_13a4:4940	Nāriyo ca disvāna tuvañca nāga, kāhāmi puññāni anappakānī”ti.	494	
PA_atk-s05_13a4:4941	Tattha nāriyo cāti imā tava nāgakaññāyo ca tuvañca disvā bahūni puññāni karissāmīti vadati.	494	
PA_atk-s05_13a4:4942	Atha naṃ nāgarājā āha –	494	
PA_atk-s05_13a4:4944	“Addhā have sevitabbā sapaññā, bahussutā ye bahuṭhānacintino;	494	
PA_atk-s05_13a4:4945	Nāriyo ca disvāna mamañca rāja, karohi puññāni anappakānī”ti.	494	
PA_atk-s05_13a4:4946	Tattha karohīti kareyyāsi, mahārājāti.	494	
PA_atk-s05_13a4:4947	Evaṃ vutte uggaseno gantukāmo hutvā “nāgarāja, ciraṃ vasimha, gamissāmā”ti āpucchi. Atha naṃ mahāsatto “tena hi mahārāja, yāvadicchakaṃ dhanaṃ gaṇhāhī”ti dhanaṃ dassento āha –	494	
PA_atk-s05_13a4:4949	“Idañca me jātarūpaṃ pahūtaṃ, rāsī suvaṇṇassa ca tālamattā;	494	
PA_atk-s05_13a4:4950	Ito haritvāna suvaṇṇagharāni, karassu rūpiyapākāraṃ karontu.	495	
PA_atk-s05_13a4:4952	“Muttā ca vāhasahassāni pañca, veḷuriyamissāni ito haritvā;	495	
PA_atk-s05_13a4:4953	Antepure bhūmiyaṃ santharantu, nikkaddamā hehiti nīrajā ca.	495	
PA_atk-s05_13a4:4955	“Etādisaṃ āvasa rājaseṭṭha, vimānaseṭṭhaṃ bahu sobhamānaṃ;	495	
PA_atk-s05_13a4:4956	Bārāṇasiṃ nagaraṃ iddhaṃ phītaṃ, rajjañca kārehi anomapaññā”ti.	495	
PA_atk-s05_13a4:4957_0	Tattha rāsīti tesu tesu ṭhānesu tālapamāṇā rāsiyo. Suvaṇṇagharānīti suvaṇṇagehāni.	4957	
PA_atk-s05_13a4:4957_1	Nikkaddamāti evaṃ te antepure bhūmi nikkaddamā ca nirajā ca bhavissati. Etādisanti	4957	
PA_atk-s05_13a4:4957_2	evarūpaṃ suvaṇṇamayaṃ rajatapākāraṃ muttāveḷuriyasanthatabhūmibhāgaṃ. Phītanti phītaṃ	4957	
PA_atk-s05_13a4:4957_3	bārāṇasinagarañca āvasa. Anomapaññāti alāmakapaññā.	4957	
PA_atk-s05_13a4:4958_0	Rājā tassa kathaṃ sutvā adhivāsesi. Atha mahāsatto nāgabhavane bheriṃ carāpesi “sabbā	4958	
PA_atk-s05_13a4:4958_1	rājaparisā yāvadicchakaṃ hiraññasuvaṇṇādikaṃ dhanaṃ gaṇhantū”ti. Rañño ca anekehi	4958	
PA_atk-s05_13a4:4958_2	sakaṭasatehi dhanaṃ pesesi. Rājā mahantena yasena nāgabhavanā nikkhamitvā bārāṇasimeva	4958	
PA_atk-s05_13a4:4958_3	gato. Tato paṭṭhāya kira jambudīpatalaṃ sahiraññaṃ jātaṃ.	4958	
PA_atk-s05_13a4:4959_0	Satthā imaṃ dhammadesanaṃ āharitvā “evaṃ porāṇakapaṇḍitā nāgasampattiṃ pahāya uposathavāsaṃ	4959	
PA_atk-s05_13a4:4959_1	vasiṃsū”ti vatvā jātakaṃ samodhānesi – “tadā ahituṇḍiko devadatto ahosi, sumanā rāhulamātā,	4959	
PA_atk-s05_13a4:4959_2	uggaseno sāriputto, campeyyanāgarājā pana ahameva ahosi”nti.	4959	
PA_atk-s05_13a4:4960	Campeyyajātakavaṇṇanā dasamā.	496	
PA_atk-s05_13a4:4962	[507] 11. Mahāpalobhanajātakavaṇṇanā	496	
PA_atk-s05_13a4:4963_0	Brahmalokā cavitvānāti idaṃ satthā jetavane viharanto visuddhasaṃkilesaṃ ārabbha	4963	
PA_atk-s05_13a4:4963_1	kathesi. Vatthu heṭṭhā vitthāritameva. Idha pana satthā “bhikkhu mātugāmo nāmesa	4963	
PA_atk-s05_13a4:4963_2	visuddhasattepi saṃkiliṭṭhe karotī”ti vatvā atītaṃ āhari.	4963	
PA_atk-s05_13a4:4964_0	Atīte bārāṇasiyanti cūḷapalobhane vuttanayeneva atītavatthu vitthāritabbaṃ. Tadā	4964	
PA_atk-s05_13a4:4964_1	pana mahāsatto brahmalokā cavitvā kāsirañño putto hutvā nibbatti, anitthigandhakumāro	4964	
PA_atk-s05_13a4:4964_2	nāma ahosi. Itthīnaṃ hatthe na saṇṭhāti, purisavesena naṃ thaññaṃ pāyenti, jhānāgāre	4964	
PA_atk-s05_13a4:4964_3	vasati, itthiyo na passati. Tamatthaṃ pakāsento satthā catasso gāthā abhāsi –	4964	
PA_atk-s05_13a4:4966	“Brahmalokā cavitvāna, devaputto mahiddhiko;	496	
PA_atk-s05_13a4:4967	Rañño putto udapādi, sabbakāmasamiddhisu.	496	
PA_atk-s05_13a4:4969	“Kāmā vā kāmasaññā vā, brahmaloke na vijjati;	496	
PA_atk-s05_13a4:4970	Svāssu tāyeva saññāya, kāmehi vijigucchatha.	497	
PA_atk-s05_13a4:4972	“Tassa cantepure āsi, jhānāgāraṃ sumāpitaṃ;	497	
PA_atk-s05_13a4:4973	So tattha paṭisallīno, eko rahasi jhāyatha.	497	
PA_atk-s05_13a4:4975	“Sa rājā paridevesi, puttasokena aṭṭito;	497	
PA_atk-s05_13a4:4976	Ekaputto cayaṃ mayhaṃ, na ca kāmāni bhuñjatī”ti.	497	
PA_atk-s05_13a4:4977_0	Tattha sabbakāmasamiddhisūti sabbakāmānaṃ samiddhīsu sampattīsu ṭhitassa rañño putto	4977	
PA_atk-s05_13a4:4977_1	hutvā eko devaputto nibbatti. Svāssūti so kumāro. Tāyevāti tāya brahmaloke nibbattitāya	4977	
PA_atk-s05_13a4:4977_2	jhānasaññāya eva. Sumāpitanti pitarā suṭṭhu manāpaṃ katvā māpitaṃ. Rahasi jhāyathāti	4977	
PA_atk-s05_13a4:4977_3	mātugāmaṃ apassanto vasi. Paridevesīti vilapi.	4977	
PA_atk-s05_13a4:4978	Pañcamā rañño paridevanagāthā –	497	
PA_atk-s05_13a4:4980	“Ko nu khvettha upāyo so, ko vā jānāti kiñcanaṃ;	498	
PA_atk-s05_13a4:4981	Yo me puttaṃ palobheyya, yathā kāmāni patthaye”ti.	498	
PA_atk-s05_13a4:4982_0	Tattha ko nu khvettha upāyoti ko nu kho ettha etassa kāmānaṃ bhuñjanaupāyo. “Ko nu	4982	
PA_atk-s05_13a4:4982_1	kho idhupāyo so”tipi pāṭho, aṭṭhakathāyaṃ pana “ko nu kho etaṃ upavasitvā upalāpanakāraṇaṃ	4982	
PA_atk-s05_13a4:4982_2	jānātī”ti vuttaṃ. Ko vā jānāti kiñcananti ko vā etassa palibodhakāraṇaṃ jānātīti attho.	4982	
PA_atk-s05_13a4:4983	Tato paraṃ diyaḍḍhagāthā abhisambuddhagāthā –	498	
PA_atk-s05_13a4:4985	“Ahu kumārī tattheva, vaṇṇarūpasamāhitā;	498	
PA_atk-s05_13a4:4986	Kusalā naccagītassa, vādite ca padakkhiṇā.	498	
PA_atk-s05_13a4:4988	“Sā tattha upasaṅkamma, rājānaṃ etadabravī”ti;	498	
PA_atk-s05_13a4:4989	Tattha ahūti bhikkhave, tattheva antepure cūḷanāṭakānaṃ antare ekā taruṇakumārikā ahosi. Padakkhiṇāti susikkhitā.	498	
PA_atk-s05_13a4:4990	“Ahaṃ kho naṃ palobheyyaṃ, sace bhattā bhavissatī”ti. –	499	
PA_atk-s05_13a4:4991	Upaḍḍhagāthā kumārikāya vuttā.	499	
PA_atk-s05_13a4:4992	Tattha sace bhattāti sace esa mayhaṃ pati bhavissatīti.	499	
PA_atk-s05_13a4:4994	“Taṃ tathāvādiniṃ rājā, kumāriṃ etadabravi;	499	
PA_atk-s05_13a4:4995	Tvaññeva naṃ palobhehi, tava bhattā bhavissatīti.	499	
PA_atk-s05_13a4:4996	Tattha tava bhattāti tavesa pati bhavissati, tvaññeva tassa aggamahesī bhavissasi, gaccha naṃ palobhehi, kāmarasaṃ jānāpehīti.	499	
PA_atk-s05_13a4:4997_0	Evaṃ vatvā rājā “imissā kira okāsaṃ karontū”ti kumārassa upaṭṭhākānaṃ pesesi. Sā	4997	
PA_atk-s05_13a4:4997_1	paccūsakāle vīṇaṃ ādāya gantvā kumārassa sayanagabbhassa bahi avidūre ṭhatvā agganakhehi	4997	
PA_atk-s05_13a4:4997_2	vīṇaṃ vādentī madhurasarena gāyitvā taṃ palobhesi. Tamatthaṃ pakāsento satthā āha –	4997	
PA_atk-s05_13a4:4999	“Sā ca antepuraṃ gantvā, bahuṃ kāmupasaṃhitaṃ;	499	
PA_atk-s05_13a4:5000	Hadayaṅgamā pemanīyā, citrā gāthā abhāsatha.	500	
PA_atk-s05_13a4:5002	“Tassā ca gāyamānāya, saddaṃ sutvāna nāriyā;	500	
PA_atk-s05_13a4:5003	Kāmacchandassa uppajji, janaṃ so paripucchatha.	500	
PA_atk-s05_13a4:5005	“Kasseso saddo ko vā so, bhaṇati uccāvacaṃ bahuṃ;	500	
PA_atk-s05_13a4:5006	Hadayaṅgamaṃ pemanīyaṃ, aho kaṇṇasukhaṃ mama.	500	
PA_atk-s05_13a4:5008	“Esā kho pamadā deva, khiḍḍā esā anappikā;	500	
PA_atk-s05_13a4:5009	Sace tvaṃ kāme bhuñjeyya, bhiyyo bhiyyo chādeyyu taṃ.	500	
PA_atk-s05_13a4:5011	“Iṅgha āgacchatorena, avidūramhi gāyatu;	501	
PA_atk-s05_13a4:5012	Assamassa samīpamhi, santike mayha gāyatu.	501	
PA_atk-s05_13a4:5014	“Tirokuṭṭamhi gāyitvā, jhānāgāramhi pāvisi;	501	
PA_atk-s05_13a4:5015	Bandhi naṃ anupubbena, āraññamiva kuñjaraṃ.	501	
PA_atk-s05_13a4:5017	“Tassa kāmarasaṃ ñatvā, issādhammo ajāyatha;	501	
PA_atk-s05_13a4:5018	‘Ahameva kāme bhuñjeyyaṃ, mā añño puriso ahu’.	501	
PA_atk-s05_13a4:5020	“Tato asiṃ gahetvāna, purise hantuṃ upakkami;	502	
PA_atk-s05_13a4:5021	Ahameveko bhuñjissaṃ, mā añño puriso siyā.	502	
PA_atk-s05_13a4:5023	“Tato jānapadā sabbe, vikkandiṃsu samāgatā;	502	
PA_atk-s05_13a4:5024	Putto tyāyaṃ mahārāja, janaṃ heṭhetyadūsakaṃ.	502	
PA_atk-s05_13a4:5026	“Tañca rājā vivāhesi, samhā raṭṭhā ca khattiyo;	502	
PA_atk-s05_13a4:5027	Yāvatā vijitaṃ mayhaṃ, na te vatthabba tāvade.	502	
PA_atk-s05_13a4:5029	“Tato so bhariyamādāya, samuddaṃ upasaṅkami;	502	
PA_atk-s05_13a4:5030	Paṇṇasālaṃ karitvāna, vanamuñchāya pāvisi.	503	
PA_atk-s05_13a4:5032	“Athettha isi māgacchi, samuddaṃ uparūpari;	503	
PA_atk-s05_13a4:5033	So tassa gehaṃ pāvekkhi, bhattakāle upaṭṭhite.	503	
PA_atk-s05_13a4:5035	“Tañca bhariyā palobhesi, passa yāva sudāruṇaṃ;	503	
PA_atk-s05_13a4:5036	Cuto so brahmacariyamhā, iddhiyā parihāyatha.	503	
PA_atk-s05_13a4:5038	“Rājaputto ca uñchāto, vanamūlaphalaṃ bahuṃ;	503	
PA_atk-s05_13a4:5039	Sāyaṃ kājena ādāya, assamaṃ upasaṅkami.	503	
PA_atk-s05_13a4:5041	“Isī ca khattiyaṃ disvā, samuddaṃ upasaṅkami;	504	
PA_atk-s05_13a4:5042	‘Vehāyasaṃ gamissa’nti, sīdate so mahaṇṇave.	504	
PA_atk-s05_13a4:5044	“Khattiyo ca isiṃ disvā, sīdamānaṃ mahaṇṇave;	504	
PA_atk-s05_13a4:5045	Tasseva anukampāya, imā gāthā abhāsatha.	504	
PA_atk-s05_13a4:5047	“Abhijjamāne vārismiṃ, sayaṃ āgamma iddhiyā;	504	
PA_atk-s05_13a4:5048	Missībhāvitthiyā gantvā, saṃsīdasi mahaṇṇave.	504	
PA_atk-s05_13a4:5050	“Āvaṭṭanī mahāmāyā, brahmacariyavikopanā;	505	
PA_atk-s05_13a4:5051	Sīdanti naṃ viditvāna, ārakā parivajjaye.	505	
PA_atk-s05_13a4:5053	“Analā mudusambhāsā, duppūrā tā nadīsamā;	505	
PA_atk-s05_13a4:5054	Sīdanti naṃ viditvāna, ārakā parivajjaye.	505	
PA_atk-s05_13a4:5056	“Yaṃ etā upasevanti, chandasā vā dhanena vā;	505	
PA_atk-s05_13a4:5057	Jātavedova saṃ ṭhānaṃ, khippaṃ anudahanti taṃ.	505	
PA_atk-s05_13a4:5059	“Khattiyassa vaco sutvā, isissa nibbidā ahu;	505	
PA_atk-s05_13a4:5060	Laddhā porāṇakaṃ maggaṃ, gacchate so vihāyasaṃ.	506	
PA_atk-s05_13a4:5062	“Khattiyo ca isiṃ disvā, gacchamānaṃ vihāyasaṃ;	506	
PA_atk-s05_13a4:5063	Saṃvegaṃ alabhī dhīro, pabbajjaṃ samarocayi.	506	
PA_atk-s05_13a4:5065	“Tato so pabbajitvāna, kāmarāgaṃ virājayi;	506	
PA_atk-s05_13a4:5066	Kāmarāgaṃ virājetvā, brāhmalokūpago ahū”ti.	506	
PA_atk-s05_13a4:5067_0	Tattha antepuranti kumārassa vasanaṭṭhānaṃ. Bahunti bahuṃ nānappakāraṃ. Kāmupasaṃhitanti	5067	
PA_atk-s05_13a4:5067_1	kāmanissitaṃ gītaṃ pavattayamānā. Kāmacchandassāti assa anitthigandhakumārassa kāmacchando	5067	
PA_atk-s05_13a4:5067_2	uppajji. Jananti attano santikāvacaraṃ paricārikajanaṃ. Uccāvacanti uggatañca anuggatañca.	5067	
PA_atk-s05_13a4:5067_3	Bhuñjeyyāti sace bhuñjeyyāsi. Chādeyyu tanti ete kāmā nāma tava rucceyyuṃ. So “pamadā”ti	5067	
PA_atk-s05_13a4:5067_4	vacanaṃ sutvā tuṇhī ahosi. Itarā punadivasepi gāyi. Evaṃ kumāro paṭibaddhacitto hutvā	5067	
PA_atk-s05_13a4:5067_5	tassā āgamanaṃ rocento paricārike āmantetvā “iṅghā”ti gāthamāha.	5067	
PA_atk-s05_13a4:5068_0	Tirokuṭṭamhīti sayanagabbhakuṭṭassa bahi. Mā aññoti añño kāme paribhuñjanto puriso	5068	
PA_atk-s05_13a4:5068_1	nāma mā siyā. Hantuṃ upakkamīti antaravīthiṃ otaritvā māretuṃ ārabhi. Vikandiṃsūti	5068	
PA_atk-s05_13a4:5068_2	kumārena katipayesu purisesu pahatesu purisā palāyitvā gehāni pavisiṃsu. So purise	5068	
PA_atk-s05_13a4:5068_3	alabhanto thokaṃ vissami. Tasmiṃ khaṇe rājaṅgaṇe sannipatitvā upakkosiṃsu. Janaṃ	5068	
PA_atk-s05_13a4:5068_4	heṭhetyadūsakanti niraparādhaṃ janaṃ heṭheti, taṃ gaṇhāpethāti vadiṃsu. Rājā upāyena	5068	
PA_atk-s05_13a4:5068_5	kumāraṃ gaṇhāpetvā “imassa kiṃ kattabba”nti pucchi. “Deva, aññaṃ natthi, imaṃ pana	5068	
PA_atk-s05_13a4:5068_6	kumāraṃ tāya kumārikāya saddhiṃ raṭṭhā pabbājetuṃ vaṭṭatī”ti vutte tathā akāsi. Tamatthaṃ	5068	
PA_atk-s05_13a4:5068_7	pakāsento satthā “tañcā”tiādimāha. Tattha vivāhesīti pabbājesi. Na te vatthabba tāvadeti	5068	
PA_atk-s05_13a4:5068_8	yattakaṃ mayhaṃ vijitaṃ, tattake tayā na vatthabbaṃ. Uñchāyāti phalāphalatthāya.	5068	
PA_atk-s05_13a4:5069_0	Tasmiṃ pana vanaṃ paviṭṭhe itarā yaṃ tattha pacitabbayuttakaṃ atthi, taṃ pacitvā	5069	
PA_atk-s05_13a4:5069_1	tassāgamanaṃ olokentī paṇṇasāladvāre nisīdati. Evaṃ kāle gacchante ekadivasaṃ antaradīpakavāsī	5069	
PA_atk-s05_13a4:5069_2	eko iddhimantatāpaso assamapadato nikkhamitvā maṇiphalakaṃ viya udakaṃ maddamānova	5069	
PA_atk-s05_13a4:5069_3	ākāse uppatitvā bhikkhācāraṃ gacchanto paṇṇasālāya uparibhāgaṃ patvā dhūmaṃ disvā	5069	
PA_atk-s05_13a4:5069_4	“imasmiṃ ṭhāne manussā vasanti maññe”ti paṇṇasāladvāre otari. Sā taṃ disvā nisīdāpetvā	5069	
PA_atk-s05_13a4:5069_5	paṭibaddhacittā hutvā itthikuttaṃ dassetvā tena saddhiṃ anācāraṃ acari. Tamatthaṃ	5069	
PA_atk-s05_13a4:5069_6	pakāsento satthā “athetthā”tiādimāha. Tattha isi māgacchīti isi āgacchi. Samuddaṃ	5069	
PA_atk-s05_13a4:5069_7	uparūparīti samuddassa matthakamatthakena. Passa yāva sudāruṇanti passatha, bhikkhave,	5069	
PA_atk-s05_13a4:5069_8	tāya kumārikāya yāva sudāruṇaṃ kammaṃ katanti attho.	5069	
PA_atk-s05_13a4:5070_0	Sāyanti sāyanhasamaye. Disvāti taṃ vijahituṃ asakkonto sakaladivasaṃ tattheva hutvā	5070	
PA_atk-s05_13a4:5070_1	sāyanhasamaye rājaputtaṃ āgataṃ disvā palāyituṃ “vehāyasaṃ gamissa”nti uppatanākāraṃ	5070	
PA_atk-s05_13a4:5070_2	karonto patitvā mahaṇṇave sīdati. Isiṃ disvāti anubandhamāno gantvā passitvā. Anukampāyāti	5070	
PA_atk-s05_13a4:5070_3	sacāyaṃ bhūmiyā āgato abhavissa, palāyitvā araññaṃ paviseyya, ākāsena āgato bhavissati,	5070	
PA_atk-s05_13a4:5070_4	tasmā samudde patitopi uppatanākārameva karotīti anukampaṃ uppādetvā tasseva anukampāya	5070	
PA_atk-s05_13a4:5070_5	abhāsatha. Tāsaṃ pana gāthānaṃ attho tikanipāte vuttoyeva. Nibbidā ahūti kāmesu nibbedo	5070	
PA_atk-s05_13a4:5070_6	jāto. Porāṇakaṃ magganti pubbe adhigataṃ jhānavisesaṃ. Pabbajitvānāti taṃ itthiṃ	5070	
PA_atk-s05_13a4:5070_7	manussāvāsaṃ netvā nivattitvā araññe isipabbajjaṃ pabbajitvā kāmarāgaṃ virājayi,	5070	
PA_atk-s05_13a4:5070_8	virājetvā brahmalokūpago ahosīti.	5070	
PA_atk-s05_13a4:5071_0	Satthā imaṃ dhammadesanaṃ āharitvā “evaṃ, bhikkhave, mātugāmaṃ paṭicca visuddhasattāpi	5071	
PA_atk-s05_13a4:5071_1	saṃkilissantī”ti vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu	5071	
PA_atk-s05_13a4:5071_2	arahattaṃ patto. Tadā anitthigandhakumāro ahameva ahosinti.	5071	
PA_atk-s05_13a4:5072	Mahāpalobhanajātakavaṇṇanā ekādasamā.	507	
PA_atk-s05_13a4:5074	[508] 12. Pañcapaṇḍitajātakavaṇṇanā	507	
PA_atk-s05_13a4:5075	315-336. Pañcapaṇḍitajātakaṃ mahāumaṅge āvi bhavissati.	507	
PA_atk-s05_13a4:5076	Pañcapaṇḍitajātakavaṇṇanā dvādasamā.	507	
PA_atk-s05_13a4:5078	[509] 13. Hatthipālajātakavaṇṇanā	507	
PA_atk-s05_13a4:5079_0	Cirassaṃ vata passāmāti idaṃ satthā jetavane viharanto mahābhinikkhamanaṃ ārabbha	5079	
PA_atk-s05_13a4:5079_1	kathesi. Tadā hi satthā “na, bhikkhave, idāneva, pubbepi tathāgato mahābhinikkhamanaṃ	5079	
PA_atk-s05_13a4:5079_2	nikkhantoyevā”ti vatvā atītaṃ āhari.	5079	
PA_atk-s05_13a4:5080_0	Atīte bārāṇasiyaṃ esukārī nāma rājā ahosi. Tassa purohito daharakālato paṭṭhāya piyasahāyo.	5080	
PA_atk-s05_13a4:5080_1	Te ubhopi aputtakā ahesuṃ. Te ekadivasaṃ sukhasayane nisinnā mantayiṃsu “amhākaṃ	5080	
PA_atk-s05_13a4:5080_2	issariyaṃ mahantaṃ, putto vā dhītā vā natthi, kiṃ nu kho kattabba”nti. Tato rājā	5080	
PA_atk-s05_13a4:5080_3	purohitaṃ āha – “samma, sace tava gehe putto jāyissati, mama rajjassa sāmiko bhavissati,	5080	
PA_atk-s05_13a4:5080_4	sace mama putto jāyissati, tava gehe bhogānaṃ sāmiko bhavissatī”ti. Evaṃ ubhopi aññamaññaṃ saṅkariṃsu.	5080	
PA_atk-s05_13a4:5081_0	Athekadivasaṃ purohito bhogagāmaṃ gantvā āgamanakāle dakkhiṇadvārena nagaraṃ pavisanto	5081	
PA_atk-s05_13a4:5081_1	bahinagare ekaṃ bahuputtikaṃ nāma duggatitthiṃ passi. Tassā satta puttā sabbeva arogā,	5081	
PA_atk-s05_13a4:5081_2	eko pacanabhājanakapallaṃ gaṇhi, eko sayanakaṭasārakaṃ, eko purato gacchati, eko	5081	
PA_atk-s05_13a4:5081_3	pacchato, eko aṅguliṃ gaṇhi, eko aṅke nisinno, eko khandhe. Atha naṃ purohito pucchi	5081	
PA_atk-s05_13a4:5081_4	“bhadde, imesaṃ dārakānaṃ pitā kuhi”nti? “Sāmi, imesaṃ pitā nāma nibaddho natthī”ti.	5081	
PA_atk-s05_13a4:5081_5	“Evarūpe satta putte kinti katvā alatthā”ti? Sā aññaṃ gahaṇaṃ apassantī nagaradvāre	5081	
PA_atk-s05_13a4:5081_6	ṭhitaṃ nigrodharukkhaṃ dassetvā “sāmi etasmiṃ nigrodhe adhivatthāya devatāya santike	5081	
PA_atk-s05_13a4:5081_7	patthetvā labhiṃ, etāya me puttā dinnā”ti āha. Purohito “tena hi gaccha tva”nti rathā	5081	
PA_atk-s05_13a4:5081_8	oruyha nigrodhamūlaṃ gantvā sākhāya gahetvā cāletvā “ambho devate, tvaṃ rañño santikā	5081	
PA_atk-s05_13a4:5081_9	kiṃ nāma na labhasi, rājā te anusaṃvaccharaṃ sahassaṃ vissajjetvā balikammaṃ karoti,	5081	
PA_atk-s05_13a4:5081_10	tassa puttaṃ na desi, etāya duggatitthiyā tava ko upakāro kato, yenassā satta putte	50811	
PA_atk-s05_13a4:5081_11	adāsi. Sace amhākaṃ rañño puttaṃ na desi, ito taṃ sattame divase samūlaṃ chindāpetvā	50811	
PA_atk-s05_13a4:5081_12	khaṇḍākhaṇḍikaṃ kāressāmī”ti rukkhadevataṃ tajjetvā pakkāmi. So etena niyāmeneva	50811	
PA_atk-s05_13a4:5081_13	punadivasepīti paṭipāṭiyā cha divase kathesi. Chaṭṭhe pana divase sākhāya gahetvā	50811	
PA_atk-s05_13a4:5081_14	“rukkhadevate ajjekarattimattakameva sesaṃ, sace me rañño puttaṃ na desi, sve taṃ	50811	
PA_atk-s05_13a4:5081_15	niṭṭhāpessāmī”ti āha.	50811	
PA_atk-s05_13a4:5082_0	Rukkhadevatā āvajjetvā taṃ kāraṇaṃ tathato ñatvā “ayaṃ brāhmaṇo puttaṃ alabhanto	5082	
PA_atk-s05_13a4:5082_1	mama vimānaṃ nāsessati, kena nu kho upāyena tassa puttaṃ dātuṃ vaṭṭatī”ti catunnaṃ	5082	
PA_atk-s05_13a4:5082_2	mahārājānaṃ santikaṃ gantvā tamatthaṃ ārocesi. Te “mayaṃ tassa puttaṃ dātuṃ na sakkhissāmā”ti	5082	
PA_atk-s05_13a4:5082_3	vadiṃsu. Aṭṭhavīsatiyakkhasenāpatīnaṃ santikaṃ agamāsi, tepi tathevāhaṃsu. Sakkassa	5082	
PA_atk-s05_13a4:5082_4	devarañño santikaṃ gantvā kathesi. Sopi “labhissati nu kho rājā anucchavike putte,	5082	
PA_atk-s05_13a4:5082_5	udāhu no”ti upadhārento puññavante cattāro devaputte passi. Te kira purimabhave bārāṇasiyaṃ	5082	
PA_atk-s05_13a4:5082_6	pesakārā hutvā tena kammena laddhakaṃ pañcakoṭṭhāsaṃ katvā cattāro koṭṭhāse paribhuñjiṃsu.	5082	
PA_atk-s05_13a4:5082_7	pañcamaṃ gahetvā ekatova dānaṃ adaṃsu. Te tato cutā tāvatiṃsabhavane nibbattiṃsu,	5082	
PA_atk-s05_13a4:5082_8	tato yāmabhavaneti evaṃ anulomapaṭilomaṃ chasu devalokesu sampattiṃ anubhavantā vicaranti.	5082	
PA_atk-s05_13a4:5082_9	Tadā pana nesaṃ tāvatiṃsabhavanato cavitvā yāmabhavanaṃ gamanavāro hoti. Sakko tesaṃ	5082	
PA_atk-s05_13a4:5082_10	santikaṃ gantvā pakkositvā “mārisā, tumhehi manussalokaṃ gantuṃ vaṭṭati, esukārīrañño	50821	
PA_atk-s05_13a4:5082_11	aggamahesiyā kucchimhi nibbattathā”ti āha. Te tassa vacanaṃ sutvā “sādhu deva, gamissāma,	50821	
PA_atk-s05_13a4:5082_12	na panamhākaṃ rājakulenattho, purohitassa gehe nibbattitvā daharakāleyeva kāme pahāya	50821	
PA_atk-s05_13a4:5082_13	pabbajissāmā”ti vadiṃsu. Sakko “sādhū”ti tesaṃ paṭiññaṃ gahetvā āgantvā rukkhadevatāya	50821	
PA_atk-s05_13a4:5082_14	tamatthaṃ ārocesi. Sā tuṭṭhamānasā sakkaṃ vanditvā attano vimānameva gatā.	50821	
PA_atk-s05_13a4:5083_0	Purohitopi punadivase balavapurise sannipātāpetvā vāsipharasuādīni gāhāpetvā rukkhamūlaṃ	5083	
PA_atk-s05_13a4:5083_1	gantvā rukkhasākhāya gahetvā “ambho devate, ajja mayhaṃ taṃ yācantassa sattamo divaso,	5083	
PA_atk-s05_13a4:5083_2	idāni te niṭṭhānakālo”ti āha. Tato rukkhadevatā mahantenānubhāvena khandhavivarato	5083	
PA_atk-s05_13a4:5083_3	nikkhamitvā madhurasarena taṃ āmantetvā ‘brāhmaṇa, tiṭṭhatu eko putto, cattāro te	5083	
PA_atk-s05_13a4:5083_4	putte dassāmī”ti āha. “Mama puttenattho natthi, amhākaṃ rañño puttaṃ dehī”ti. “Tuyhaṃyeva	5083	
PA_atk-s05_13a4:5083_5	demī”ti. “Tena hi mama dve, rañño dve dehī”ti. “Rañño na demi, cattāropi tuyhameva	5083	
PA_atk-s05_13a4:5083_6	dammi, tayā ca laddhamattāva bhavissanti, agāre pana aṭṭhatvā daharakāleyeva pabbajissantī”ti.	5083	
PA_atk-s05_13a4:5083_7	“Tvaṃ me kevalaṃ putte dehi, apabbajanakāraṇaṃ pana amhākaṃ bhāro”ti. Sā tassa puttavaraṃ	5083	
PA_atk-s05_13a4:5083_8	datvā attano bhavanaṃ pāvisi. Tato paṭṭhāya devatāya sakkāro mahā ahosi.	5083	
PA_atk-s05_13a4:5084_0	Jeṭṭhakadevaputto cavitvā purohitassa brāhmaṇiyā kucchimhi nibbatti. Tassa nāmaggahaṇadivase	5084	
PA_atk-s05_13a4:5084_1	“hatthipālo”ti nāmaṃ katvā apabbajanatthāya hatthigopake paṭicchāpesuṃ. So tesaṃ	5084	
PA_atk-s05_13a4:5084_2	santike vaḍḍhati. Tassa padasā gamanakāle dutiyo cavitvā assā kucchimhi nibbatti,	5084	
PA_atk-s05_13a4:5084_3	tassapi jātakāle “assapālo”ti nāmaṃ kariṃsu. So assagopakānaṃ santike vaḍḍhati. Tatiyassa	5084	
PA_atk-s05_13a4:5084_4	jātakāle “gopālo”ti nāmaṃ kariṃsu. So gopālehi saddhiṃ vaḍḍhati. Catutthassa jātakāle	5084	
PA_atk-s05_13a4:5084_5	“ajapālo”ti nāmaṃ kariṃsu. So ajapālehi saddhiṃ vaḍḍhati. Te vuḍḍhimanvāya sobhaggappattā ahesuṃ.	5084	
PA_atk-s05_13a4:5085_0	Atha nesaṃ pabbajitabhayena rañño vijitā pabbajite nīhariṃsu. Sakalakāsiraṭṭhe ekapabbajitopi	5085	
PA_atk-s05_13a4:5085_1	nāhosi. Te kumārā atipharusā ahesuṃ, yāya disāya gacchanti, tāya āhariyamānaṃ paṇṇākāraṃ	5085	
PA_atk-s05_13a4:5085_2	vilumpanti. Hatthipālassa soḷasavassakāle kāyasampattiṃ disvā rājā ca purohito ca	5085	
PA_atk-s05_13a4:5085_3	“kumārā mahallakā jātā, chattussāpanasamayo, tesaṃ kiṃ nu kho kātabba”nti mantetvā	5085	
PA_atk-s05_13a4:5085_4	“ete abhisittakālato paṭṭhāya atissarā bhavissanti, tato tato pabbajitā āgamissanti,	5085	
PA_atk-s05_13a4:5085_5	te disvā pabbajissanti, etesaṃ pabbajitakāle janapado ulloḷo bhavissati, vīmaṃsissāma	5085	
PA_atk-s05_13a4:5085_6	tāva ne, pacchā abhisiñcissāmā”ti cintetvā ubhopi isivesaṃ gahetvā bhikkhaṃ carantā	5085	
PA_atk-s05_13a4:5085_7	hatthipālassa kumārassa nivesanadvāraṃ agamaṃsu. Kumāro te disvāva tuṭṭho pasanno	5085	
PA_atk-s05_13a4:5085_8	upasaṅkamitvā vanditvā tisso gāthā abhāsi –	5085	
PA_atk-s05_13a4:5087	“Cirassaṃ vata passāma, brāhmaṇaṃ devavaṇṇinaṃ;	508	
PA_atk-s05_13a4:5088	Mahājaṭaṃ khāridharaṃ, paṅkadantaṃ rajassiraṃ.	508	
PA_atk-s05_13a4:5090	“Cirassaṃ vata passāma, isiṃ dhammaguṇe rataṃ;	509	
PA_atk-s05_13a4:5091	Kāsāyavatthavasanaṃ, vākacīraṃ paṭicchadaṃ.	509	
PA_atk-s05_13a4:5093	“Āsanaṃ udakaṃ pajjaṃ, paṭigaṇhātu no bhavaṃ;	509	
PA_atk-s05_13a4:5094	Agghe bhavantaṃ pucchāma, agghaṃ kurutu no bhava”nti.	509	
PA_atk-s05_13a4:5095_0	Tattha brāhmaṇanti bāhitapāpabrāhmaṇaṃ. Devavaṇṇinanti seṭṭhavaṇṇinaṃ ghoratapaṃ	5095	
PA_atk-s05_13a4:5095_1	paramatikkhindriyaṃ pabbajitabhāvaṃ upagatanti attho. Khāridharanti khāribhāradharaṃ.	5095	
PA_atk-s05_13a4:5095_2	Isinti sīlakkhandhādayo pariyesitvā ṭhitaṃ. Dhammaguṇe ratanti sucaritakoṭṭhāse abhirataṃ.	5095	
PA_atk-s05_13a4:5095_3	“Āsana”nti idaṃ tesaṃ nisīdanatthāya āsanaṃ paññapetvā gandhodakañca pādabbhañjanañca	5095	
PA_atk-s05_13a4:5095_4	upanetvā āha. Aggheti ime sabbepi āsanādayo agghe bhavantaṃ pucchāma. Kurutu noti	5095	
PA_atk-s05_13a4:5095_5	ime no agghe bhavaṃ paṭiggaṇhatūti.	5095	
PA_atk-s05_13a4:5096_0	Evaṃ so tesu ekekaṃ vārenāha. Atha naṃ purohito āha – “tāta hatthipāla tvaṃ amhe	5096	
PA_atk-s05_13a4:5096_1	‘ke ime’ti maññamāno evaṃ kathesī”ti. “Hemavantakā isayo”ti. “Na mayaṃ, tāta, isayo,	5096	
PA_atk-s05_13a4:5096_2	esa rājā esukārī, ahaṃ te pitā parohito”ti. “Atha kasmā isivesaṃ gaṇhitthā”ti? “Tava	5096	
PA_atk-s05_13a4:5096_3	vīmaṃsanatthāyā”ti. “Mama kiṃ vīmaṃsathā”ti? “Sace amhe disvā na pabbajissasi, atha	5096	
PA_atk-s05_13a4:5096_4	taṃ rajje abhisiñcituṃ āgatāmhā”ti. “Tāta na me rajjenattho, pabbajissāmahanti. Atha	5096	
PA_atk-s05_13a4:5096_5	naṃ pitā “tāta hatthipāla, nāyaṃ kālo pabbajjāyā”ti vatvā yathājjhāsayaṃ anusāsanto catutthagāthamāha –	5096	
PA_atk-s05_13a4:5098	“Adhicca vede pariyesa vittaṃ, putte gehe tāta patiṭṭhapetvā;	509	
PA_atk-s05_13a4:5099	Gandhe rase paccanubhuyya sabbaṃ, araññaṃ sādhu muni so pasattho”ti.	509	
PA_atk-s05_13a4:5100_0	Tattha adhiccāti sajjhāyitvā. Putteti chattaṃ ussāpetvā nāṭake vārena upaṭṭhāpetvā	5100	
PA_atk-s05_13a4:5100_1	puttadhītāhi vaḍḍhitvā te putte gehe patiṭṭhāpetvāti attho. Sabbanti ete ca gandharase	5100	
PA_atk-s05_13a4:5100_2	sesañca sabbaṃ vatthukāmaṃ anubhavitvā. Araññaṃ sādhu muni so pasatthoti pacchā mahallakakāle	5100	
PA_atk-s05_13a4:5100_3	pabbajitassa araññaṃ sādhu laddhakaṃ hoti. Yo evarūpe kāle pabbajati, so muni buddhādīhi	5100	
PA_atk-s05_13a4:5100_4	ariyehi pasatthoti vadati.	5100	
PA_atk-s05_13a4:5101	Tato hatthipālo gāthamāha –	510	
PA_atk-s05_13a4:5103	“Vedā na saccā na ca vittalābho, na puttalābhena jaraṃ vihanti;	510	
PA_atk-s05_13a4:5104	Gandhe rase muccanamāhu santo, sakammunā hoti phalūpapattī”ti.	510	
PA_atk-s05_13a4:5105_0	Tattha na saccāti yaṃ saggañca maggañca vadanti, na taṃ sādhenti, tucchā nissārā	5105	
PA_atk-s05_13a4:5105_1	nipphalā. Na ca vittalābhoti dhanalābhopi pañcasādhāraṇattā sabbo ekasabhāvo na hoti.	5105	
PA_atk-s05_13a4:5105_2	Jaranti tāta, jaraṃ vā byādhimaraṇaṃ vā na koci puttalābhena paṭibāhituṃ samattho	5105	
PA_atk-s05_13a4:5105_3	nāma atthi. Dukkhamūlā hete upadhayo. Gandhe raseti gandhe ca rase ca sesesu ārammaṇesu	5105	
PA_atk-s05_13a4:5105_4	ca muccanaṃ muttimeva buddhādayo paṇḍitā kathenti. Sakammunāti attanā katakammeneva	5105	
PA_atk-s05_13a4:5105_5	sattānaṃ phalūpapatti phalanipphatti hoti. Kammassakā hi, tāta, sattāti.	5105	
PA_atk-s05_13a4:5106	Kumārassa vacanaṃ sutvā rājā gāthamāha –	510	
PA_atk-s05_13a4:5108	“Addhā hi saccaṃ vacanaṃ tavetaṃ, sakammunā hoti phalūpapatti;	510	
PA_atk-s05_13a4:5109	Jiṇṇā ca mātāpitaro tavīme, passeyyuṃ taṃ vassasataṃ aroga”nti.	510	
PA_atk-s05_13a4:5110	Tattha vassasataṃ aroganti ete vassasataṃ arogaṃ taṃ passeyyuṃ, tvampi vassasataṃ jīvanto mātāpitaro posassūti vadati.	511	
PA_atk-s05_13a4:5111	Taṃ sutvā kumāro “deva, tvaṃ kiṃ nāmetaṃ vadasī”ti vatvā dve gāthā abhāsi –	511	
PA_atk-s05_13a4:5113	“Yassassa sakkhī maraṇena rāja, jarāya mettī naravīraseṭṭha;	511	
PA_atk-s05_13a4:5114	Yo cāpi jaññā na marissaṃ kadāci, passeyyuṃ taṃ vassasataṃ arogaṃ.	511	
PA_atk-s05_13a4:5116	“Yathāpi nāvaṃ puriso dakamhi, ereti ce naṃ upaneti tīraṃ;	511	
PA_atk-s05_13a4:5117	Evampi byādhī satataṃ jarā ca, upaneti maccaṃ vasamantakassā”ti.	511	
PA_atk-s05_13a4:5118_0	Tattha sakkhīti mittadhammo. Maraṇenāti datto mato mitto matoti sammutimaraṇena.	5118	
PA_atk-s05_13a4:5118_1	Jarāyāti pākaṭajarāya vā saddhiṃ yassa mettī bhaveyya, yassetaṃ maraṇañca jarā ca	5118	
PA_atk-s05_13a4:5118_2	mittabhāvena nāgaccheyyāti attho. Ereti ce nanti mahārāja, yathā nāma puriso nadītitthe	5118	
PA_atk-s05_13a4:5118_3	udakamhi nāvaṃ ṭhapetvā paratīragāmiṃ janaṃ āropetvā sace arittena uppīḷento phiyena	5118	
PA_atk-s05_13a4:5118_4	kaḍḍhanto cāleti ghaṭṭeti, atha naṃ paratīraṃ neti. Evaṃ byādhi jarā ca niccaṃ antakassa	5118	
PA_atk-s05_13a4:5118_5	maccuno vasaṃ upanetiyevāti.	5118	
PA_atk-s05_13a4:5119_0	Evaṃ imesaṃ sattānaṃ jīvitasaṅkhārassa parittabhāvaṃ dassetvā “mahārāja, tumhe tiṭṭhatha,	5119	
PA_atk-s05_13a4:5119_1	tumhehi saddhiṃ kathayantameva maṃ byādhijarāmaraṇāni upagacchanti, appamattā hothā”ti	5119	
PA_atk-s05_13a4:5119_2	ovādaṃ datvā rājānañca pitarañca vanditvā attano paricārake gahetvā bārāṇasiyaṃ rajjaṃ	5119	
PA_atk-s05_13a4:5119_3	pahāya “pabbajissāmī”ti nagarato nikkhami. “Pabbajjā nāmesā sobhanā bhavissatī”ti	5119	
PA_atk-s05_13a4:5119_4	hatthipālakumārena saddhiṃ mahājano nikkhami. Yojanikā parisā ahosi. So tāya parisāya	5119	
PA_atk-s05_13a4:5119_5	saddhiṃ gaṅgāya tīraṃ patvā gaṅgāya udakaṃ oloketvā kasiṇaparikammaṃ katvā jhānāni	5119	
PA_atk-s05_13a4:5119_6	nibbattetvā cintesi “ayaṃ samāgamo mahā bhavissati, mama tayo kaniṭṭhabhātaro mātāpitaro	5119	
PA_atk-s05_13a4:5119_7	rājā devīti sabbe saparisā pabbajissanti, bārāṇasī suññā bhavissati, yāva etesaṃ	5119	
PA_atk-s05_13a4:5119_8	āgamanā idheva bhavissāmī”ti. So tattheva mahājanassa ovādaṃ dento nisīdi.	5119	
PA_atk-s05_13a4:5120_0	Punadivase rājā ca purohito ca cintayiṃsu “hatthipālakumāro tāva ‘rajjaṃ pahāya mahājanaṃ	5120	
PA_atk-s05_13a4:5120_1	ādāya pabbajissāmī’ti gantvā gaṅgātīre nisinno, assapālaṃ vīmaṃsitvā abhisiñcissāmā”ti.	5120	
PA_atk-s05_13a4:5120_2	Te isiveseneva tassapi gehadvāraṃ agamaṃsu. Sopi te disvā pasannamānaso upasaṅkamitvā	5120	
PA_atk-s05_13a4:5120_3	“cirassaṃ vata passāmā”tiādīni vadanto tatheva paṭipajji. Tepi taṃ tatheva vatvā	5120	
PA_atk-s05_13a4:5120_4	attano āgatakāraṇaṃ kathayiṃsu. So “mama bhātike hatthipālakumāre sante kathaṃ paṭhamataraṃ	5120	
PA_atk-s05_13a4:5120_5	mayhameva setacchattaṃ pāpuṇātī”ti pucchitvā “tāta, bhātā, te ‘na mayhaṃ rajjenattho,	5120	
PA_atk-s05_13a4:5120_6	pabbajissāmī’ti vatvā nikkhanto”ti vutte “kahaṃ paneso idānī”ti vatvā “gaṅgātīre	5120	
PA_atk-s05_13a4:5120_7	nisinno”ti vutte “tāta, mama bhātarā chaḍḍitakheḷena kammaṃ natthi, bālā hi parittakapaññā	5120	
PA_atk-s05_13a4:5120_8	sattā etaṃ kilesaṃ jahituṃ na sakkonti, ahaṃ pana jahissāmī”ti rañño ca pitu ca dhammaṃ	5120	
PA_atk-s05_13a4:5120_9	desento dve gāthā abhāsi –	5120	
PA_atk-s05_13a4:5122	“Paṅko ca kāmā palipo ca kāmā, manoharā duttarā maccudheyyā;	512	
PA_atk-s05_13a4:5123	Etasmiṃ paṅke palipe byasannā, hīnattarūpā na taranti pāraṃ.	512	
PA_atk-s05_13a4:5125	“Ayaṃ pure luddamakāsi kammaṃ, svāyaṃ gahīto na hi mokkhito me;	512	
PA_atk-s05_13a4:5126	Orundhiyā naṃ parirakkhissāmi, māyaṃ puna luddamakāsi kamma”nti.	512	
PA_atk-s05_13a4:5127_0	Tattha paṅkoti yo koci kaddamo. Palipoti sukhumavālukamisso saṇhakaddamo. Tattha	5127	
PA_atk-s05_13a4:5127_1	kāmā laggāpanavasena paṅko nāma, osīdāpanavasena palipo nāmāti vuttā. Duttarāti duratikkamā.	5127	
PA_atk-s05_13a4:5127_2	Maccudheyyāti maccuno adhiṭṭhānā. Etesu hi laggā ceva anupaviṭṭhā ca sattā uttarituṃ	5127	
PA_atk-s05_13a4:5127_3	asakkontā dukkhakkhandhapariyāye vuttappakāraṃ dukkhañceva maraṇañca pāpuṇanti. Tenāha	5127	
PA_atk-s05_13a4:5127_4	– “etasmiṃ paṅke palipe byasannā hīnattarūpā na taranti pāra”nti. Tattha byasannāti	5127	
PA_atk-s05_13a4:5127_5	sannā. “Visannā”tipi pāṭho, ayamevattho. Hīnattarūpāti hīnacittasabhāvā. Na taranti	5127	
PA_atk-s05_13a4:5127_6	pāranti nibbānapāraṃ gantuṃ na sakkonti.	5127	
PA_atk-s05_13a4:5128_0	Ayanti mahārāja, ayaṃ mamattabhāvo pubbe assagopakehi saddhiṃ vaḍḍhanto mahājanassa	5128	
PA_atk-s05_13a4:5128_1	vilumpanaviheṭhanādivasena bahuṃ luddaṃ sāhasikakammaṃ akāsi. Svāyaṃ gahītoti so	5128	
PA_atk-s05_13a4:5128_2	ayaṃ tassa kammassa vipāko mayā gahito. Na hi mokkhito meti saṃsāravaṭṭe sati na	5128	
PA_atk-s05_13a4:5128_3	hi mokkho ito akusalaphalato mama atthi. Orundhiyā naṃ parirakkhissāmīti idāni naṃ	5128	
PA_atk-s05_13a4:5128_4	kāyavacīmanodvārāni pidahanto orundhitvā parirakkhissāmi. Kiṃkāraṇā? Māyaṃ puna luddamakāsi	5128	
PA_atk-s05_13a4:5128_5	kammaṃ. Ahañhi ito paṭṭhāya pāpaṃ akatvā kalyāṇameva karissāmi.	5128	
PA_atk-s05_13a4:5129_0	Evaṃ assapālakumāro dvīhi gāthāhi dhammaṃ desetvā “tiṭṭhatha tumhe, tumhehi saddhiṃ	5129	
PA_atk-s05_13a4:5129_1	kathentameva maṃ byādhijarāmaraṇāni upagacchantī”ti ovādaṃ datvā yojanikaṃ parisaṃ	5129	
PA_atk-s05_13a4:5129_2	gahetvā nikkhamitvā hatthipālakumārasseva santikaṃ gato. So tassa ākāse nisīditvā	5129	
PA_atk-s05_13a4:5129_3	dhammaṃ desetvā “bhātika, ayaṃ samāgamo mahā bhavissati, idheva tāva homā”ti āha.	5129	
PA_atk-s05_13a4:5129_4	Itaropi “sādhū”ti sampaṭicchi. Punadivase rājā ca purohito ca tenevupāyena gopālakumārassa	5129	
PA_atk-s05_13a4:5129_5	nivesanaṃ gantvā tenapi tatheva paṭinanditvā attano āgamanakāraṇaṃ ācikkhiṃsu. Sopi	5129	
PA_atk-s05_13a4:5129_6	assapālakumāro viya paṭikkhipitvā “ahaṃ cirato paṭṭhāya pabbajitukāmo vane naṭṭhagoṇaṃ	5129	
PA_atk-s05_13a4:5129_7	viya pabbajjaṃ upadhārento vicarāmi, tena me naṭṭhagoṇassa padaṃ viya bhātikānaṃ	5129	
PA_atk-s05_13a4:5129_8	gatamaggo diṭṭho, svāhaṃ teneva maggena gamissāmī”ti vatvā gāthamāha –	5129	
PA_atk-s05_13a4:5131	“Gavaṃva naṭṭhaṃ puriso yathā vane, anvesatī rāja apassamāno;	513	
PA_atk-s05_13a4:5132	Evaṃ naṭṭho esukārī mamattho, sohaṃ kathaṃ na gaveseyyaṃ rājā”ti.	513	
PA_atk-s05_13a4:5133_0	Tattha esukārīti rājānaṃ ālapati. Mamatthoti vane goṇo viya mama pabbajjāsaṅkhāto	5133	
PA_atk-s05_13a4:5133_1	attho naṭṭho. Sohanti so ahaṃ ajja pabbajitānaṃ maggaṃ disvā kathaṃ pabbajjaṃ na	5133	
PA_atk-s05_13a4:5133_2	gaveseyyaṃ, mama bhātikānaṃ gatamaggameva gamissāmi narindāti.	5133	
PA_atk-s05_13a4:5134_0	Atha naṃ “tāta gopāla, ekāhaṃ dvīhaṃ āgamehi, amhe samassāsetvā pacchā pabbajissasī”ti	5134	
PA_atk-s05_13a4:5134_1	vadiṃsu. So “mahārāja, ajja kattabbakammaṃ ‘sve karissāmī’ti na vattabbaṃ, kalyāṇakammaṃ	5134	
PA_atk-s05_13a4:5134_2	nāma ajjeva kattabba”nti vatvā itaraṃ gāthamāha –	5134	
PA_atk-s05_13a4:5136	“Hiyyoti hiyyati poso, pareti parihāyati;	513	
PA_atk-s05_13a4:5137	Anāgataṃ netamatthīti ñatvā, uppannachandaṃ ko panudeyya dhīro”ti.	513	
PA_atk-s05_13a4:5138_0	Tattha hiyyoti sveti attho. Pareti punadivase. Idaṃ vuttaṃ hoti – “yo mahārāja, ajja	5138	
PA_atk-s05_13a4:5138_1	kattabbaṃ kammaṃ ‘sve’ti, sve kattabbaṃ kammaṃ ‘pare’ti vatvā na karoti, so tato	5138	
PA_atk-s05_13a4:5138_2	parihāyati, na taṃ kammaṃ kātuṃ sakkotī”ti. Evaṃ gopālo bhaddekarattasuttaṃ nāma	5138	
PA_atk-s05_13a4:5138_3	kathesi. Svāyamattho bhaddekarattasuttena kathetabbo. Anāgataṃ netamatthīti yaṃ anāgataṃ,	5138	
PA_atk-s05_13a4:5138_4	taṃ “netaṃ atthī”ti ñatvā uppannaṃ kusalacchandaṃ ko paṇḍito panudeyya hareyya.	5138	
PA_atk-s05_13a4:5139_0	Evaṃ gopālakumāro dvīhi gāthāhi dhammaṃ desetvā “tiṭṭhatha tumhe, tumhehi saddhiṃ	5139	
PA_atk-s05_13a4:5139_1	kathentameva maṃ byādhijarāmaraṇāni upagacchantī”ti yojanikaṃ parisaṃ gahetvā nikkhamitvā	5139	
PA_atk-s05_13a4:5139_2	dvinnaṃ bhātikānaṃ santikaṃ gato. Hatthipālo tassapi dhammaṃ desesi. Punadivase rājā	5139	
PA_atk-s05_13a4:5139_3	ca purohito ca tenevupāyena ajapālakumārassa nivesanaṃ gantvā tenapi tatheva paṭinanditvā	5139	
PA_atk-s05_13a4:5139_4	attano āgamanakāraṇaṃ ācikkhitvā “chattaṃ te ussāpessāmā”ti vadiṃsu. Kumāro āha –	5139	
PA_atk-s05_13a4:5139_5	“mayhaṃ bhātikā kuhi”nti? Te “amhākaṃ rajjenattho natthī”ti setacchattaṃ pahāya tiyojanikaṃ	5139	
PA_atk-s05_13a4:5139_6	parisaṃ gahetvā nikkhamitvā gaṅgātīre nisinnāti. Nāhaṃ mama bhātikehi chaḍḍitakheḷaṃ	5139	
PA_atk-s05_13a4:5139_7	sīsenādāya vicarissāmi, ahampi pabbajissāmīti. Tāta, tvaṃ tāva daharo, amhākaṃ hatthabhāro,	5139	
PA_atk-s05_13a4:5139_8	vayappattakāle pabbajissasīti. Atha ne kumāro “kiṃ tumhe kathetha, nanu ime sattā	5139	
PA_atk-s05_13a4:5139_9	daharakālepi mahallakakālepi marantiyeva, ‘ayaṃ daharakāle marissati, ayaṃ mahallakakāle’ti	5139	
PA_atk-s05_13a4:5139_10	kassaci hatthe vā pāde vā nimittaṃ natthi, ahaṃ mama maraṇakālaṃ na jānāmi, tasmā	51391	
PA_atk-s05_13a4:5139_11	idāneva pabbajissāmī”ti vatvā dve gāthā abhāsi –	51391	
PA_atk-s05_13a4:5141	“Passāmi vohaṃ daharaṃ kumāriṃ, mattūpamaṃ ketakapupphanettaṃ;	514	
PA_atk-s05_13a4:5142	Abhuttabhoge paṭhame vayasmiṃ, ādāya maccu vajate kumāriṃ.	514	
PA_atk-s05_13a4:5144	“Yuvā sujāto sumukho sudassano, sāmo kusumbhaparikiṇṇamassu;	514	
PA_atk-s05_13a4:5145	Hitvāna kāme paṭikacca gehaṃ, anujāna maṃ pabbajissāmi devā”ti.	514	
PA_atk-s05_13a4:5146_0	Tattha voti nipātamattaṃ, passāmiccevāti attho. Mattūpamanti hāsabhāsavilāsehi mattaṃ	5146	
PA_atk-s05_13a4:5146_1	viya carantiṃ. Ketakapupphanettanti ketakapupphapattaṃ viya puthulāyatanettaṃ. Abhuttabhogeti	5146	
PA_atk-s05_13a4:5146_2	evaṃ uttamarūpadharaṃ kumāriṃ paṭhamavaye vattamānaṃ abhuttabhogameva mātāpitūnaṃ	5146	
PA_atk-s05_13a4:5146_3	upari mahantaṃ sokaṃ pātetvā maccu gahetvāva gacchati. Sujātoti susaṇṭhito. Sumukhoti	5146	
PA_atk-s05_13a4:5146_4	kañcanādāsapuṇṇacandasadisamukho. Sudassanoti uttamarūpadhāritāya sampannadassano.	5146	
PA_atk-s05_13a4:5146_5	Sāmoti suvaṇṇasāmo. Kusumbhaparikiṇṇamassūti sannisinnaṭṭhena sukhumaṭṭhena ca taruṇakusumbhakesarasadisaparikiṇṇamassu.	5146	
PA_atk-s05_13a4:5146_6	Iminā evarūpopi kumāro maccuvasaṃ gacchati. Tathāvidhampi hi sineruṃ uppātento viya	5146	
PA_atk-s05_13a4:5146_7	nikkaruṇo maccu ādāya gacchatīti dasseti. Hitvāna kāme paṭikacca gehaṃ, anujāna maṃ	5146	
PA_atk-s05_13a4:5146_8	pabbajissāmi devāti deva, puttadārabandhanasmiñhi uppanne taṃ bandhanaṃ ducchedanīyaṃ	5146	
PA_atk-s05_13a4:5146_9	hoti, tenāhaṃ puretaraññeva kāme ca gehañca hitvā idāneva pabbajissāmi, anujāna, manti.	5146	
PA_atk-s05_13a4:5147_0	Evañca pana vatvā “tiṭṭhatha tumhe, tumhehi saddhiṃ kathentameva maṃ byādhijarāmaraṇāni	5147	
PA_atk-s05_13a4:5147_1	upagacchantī”ti te ubhopi vanditvā yojanikaṃ parisaṃ gahetvā nikkhamitvā gaṅgātīrameva	5147	
PA_atk-s05_13a4:5147_2	agamāsi. Hatthipālo tassapi ākāse nisīditvā dhammaṃ desetvā “samāgamo mahā bhavissatī”ti	5147	
PA_atk-s05_13a4:5147_3	tattheva nisīdi. Punadivase purohito pallaṅkavaramajjhagato nisīditvā cintesi “mama	5147	
PA_atk-s05_13a4:5147_4	puttā pabbajitā, idānāhaṃ ekakova manussakhāṇuko jātomhi, ahampi pabbajissāmī”ti.	5147	
PA_atk-s05_13a4:5147_5	So brāhmaṇiyā saddhiṃ mantento gāthamāha –	5147	
PA_atk-s05_13a4:5149	“Sākhāhi rukkho labhate samaññaṃ, pahīnasākhaṃ pana khāṇumāhu;	514	
PA_atk-s05_13a4:5150	Pahīnaputtassa mamajja bhoti, vāseṭṭhi bhikkhācariyāya kālo”ti.	515	
PA_atk-s05_13a4:5151	Tattha labhate samaññanti rukkhoti vohāraṃ labhati. Vāseṭṭhīti brāhmaṇiṃ ālapati. Bhikkhācariyāyāti mayhampi pabbajjāya kālo, puttānaṃ santikameva gamissāmīti.	515	
PA_atk-s05_13a4:5152_0	So evaṃ vatvā brāhmaṇe pakkosāpesi, saṭṭhi brāhmaṇasahassāni sannipatiṃsu. Atha ne	5152	
PA_atk-s05_13a4:5152_1	āha – “tumhe kiṃ karissathā”ti tumhe pana ācariyāti. “Ahaṃ mama puttassa santike	5152	
PA_atk-s05_13a4:5152_2	pabbajissāmī”ti. “Na tumhākameva nirayo uṇho, mayampi pabbajissāmā”ti. So asītikoṭidhanaṃ	5152	
PA_atk-s05_13a4:5152_3	brāhmaṇiyā niyyādetvā yojanikaṃ brāhmaṇaparisaṃ ādāya nikkhamitvā puttānaṃ santikaññeva	5152	
PA_atk-s05_13a4:5152_4	gato. Hatthipālo tāyapi parisāya ākāse ṭhatvā dhammaṃ desesi. Punadivase brāhmaṇī	5152	
PA_atk-s05_13a4:5152_5	cintesi “mama cattāro puttā setacchattaṃ pahāya ‘pabbajissāmā’ti gatā, brāhmaṇopi	5152	
PA_atk-s05_13a4:5152_6	purohitaṭṭhānena saddhiṃ asītikoṭidhanaṃ chaḍḍetvā puttānaññeva santikaṃ gato, ahameva	5152	
PA_atk-s05_13a4:5152_7	ekā kiṃ karissāmi, puttānaṃ gatamaggeneva gamissāmī”ti. Sā atītaṃ udāharaṇaṃ āharantī udānagāthamāha –	5152	
PA_atk-s05_13a4:5154	“Aghasmi koñcāva yathā himaccaye, katāni jālāni padāliya haṃsā;	515	
PA_atk-s05_13a4:5155	Gacchanti puttā ca patī ca mayhaṃ, sāhaṃ kathaṃ nānuvaje pajāna”nti.	515	
PA_atk-s05_13a4:5156_0	Tattha aghasmi koñcāva yathāti yatheva ākāse koñcasakuṇā asajjamānā gacchanti. Himaccayeti	5156	
PA_atk-s05_13a4:5156_1	vassānaccaye. Katāni jālāni padāliya haṃsāti atīte kira channavutisahassā suvaṇṇahaṃsāvassārattapahonakaṃ	5156	
PA_atk-s05_13a4:5156_2	sāliṃ kañcanaguhāyaṃ nikkhipitvā vassabhayena bahi anikkhamitvā catumāsaṃ tattha	5156	
PA_atk-s05_13a4:5156_3	vasanti. Atha nesaṃ uṇṇanābhi nāma makkaṭako guhādvāre jālaṃ bandhati. Haṃsā dvinnaṃ	5156	
PA_atk-s05_13a4:5156_4	taruṇahaṃsānaṃ dviguṇaṃ vaṭṭaṃ denti. Te thāmasampannatāya taṃ jālaṃ chinditvā purato	5156	
PA_atk-s05_13a4:5156_5	gacchanti, sesā tesaṃ gatamaggena gacchanti. Sā tamatthaṃ pakāsentī evamāha. Idaṃ	5156	
PA_atk-s05_13a4:5156_6	vuttaṃ hoti – yatheva ākāse koñcasakuṇā asajjamānā gacchanti, tathā himaccaye vassānātikkame	5156	
PA_atk-s05_13a4:5156_7	dve taruṇahaṃsā katāni jālāni padāletvā gacchanti, atha nesaṃ gatamaggena itare haṃsā.	5156	
PA_atk-s05_13a4:5156_8	Idāni pana mama puttā taruṇahaṃsā jālaṃ viya kāmajālaṃ chinditvā gatā, mayāpi tesaṃ	5156	
PA_atk-s05_13a4:5156_9	gatamaggena gantabbanti iminādhippāyena “gacchanti puttā ca patī ca mayhaṃ, sāhaṃ	5156	
PA_atk-s05_13a4:5156_10	kathaṃ nānuvaje pajāna”nti āha.	51561	
PA_atk-s05_13a4:5157_0	Iti sā “kathaṃ ahaṃ evaṃ pajānantī na pabbajissāmi, pabbajissāmi yevā”ti sanniṭṭhānaṃ	5157	
PA_atk-s05_13a4:5157_1	katvā brāhmaṇiyo pakkosāpetvā evamāha “tumhe kiṃ karissathā”ti? “Tumhe pana ayye”ti.	5157	
PA_atk-s05_13a4:5157_2	“Ahaṃ pabbajissāmī”ti. “Mayampi pabbajissāmā”ti. Sā taṃ vibhavaṃ chaḍḍetvā yojanikaṃ	5157	
PA_atk-s05_13a4:5157_3	parisaṃ gahetvā puttānaṃ santikameva gatā. Hatthipālo tāyapi parisāya ākāse nisīditvā	5157	
PA_atk-s05_13a4:5157_4	dhammaṃ desesi. Punadivase rājā “kuhiṃ purohito”ti pucchi. “Deva, purohito ca brāhmaṇī	5157	
PA_atk-s05_13a4:5157_5	ca sabbaṃ dhanaṃ chaḍḍetvā dviyojanikaṃ parisaṃ gahetvā puttānaṃ santikaṃ gatā”ti.	5157	
PA_atk-s05_13a4:5157_6	Rājā “asāmikaṃ dhanaṃ amhākaṃ pāpuṇātī”ti tassa gehato dhanaṃ āharāpesi. Athassa	5157	
PA_atk-s05_13a4:5157_7	aggamahesī “rājā kiṃ karotī”ti pucchitvā “purohitassa gehato dhanaṃ āharāpetī”ti	5157	
PA_atk-s05_13a4:5157_8	vutte “purohito kuhi”nti vatvā “sapajāpatiko pabbajjatthāya nikkhanto”ti sutvā “ayaṃ	5157	
PA_atk-s05_13a4:5157_9	rājā brāhmaṇena ca brāhmaṇiyā ca catūhi puttehi ca jahitaṃ ukkāraṃ mohena mūḷho attano	5157	
PA_atk-s05_13a4:5157_10	gharaṃ āharāpeti, upamāya naṃ bodhessāmī”ti sūnato maṃsaṃ āharāpetvā rājaṅgaṇe rāsiṃ	51571	
PA_atk-s05_13a4:5157_11	kāretvā ujumaggaṃ vissajjetvā jālaṃ parikkhipāpesi. Gijjhā dūratova disvā tassatthāya	51571	
PA_atk-s05_13a4:5157_12	otariṃsu. Tattha sappaññā jālaṃ pasāritaṃ ñatvā atibhārikā hutvā “ujukaṃ uppatituṃ	51571	
PA_atk-s05_13a4:5157_13	na sakkhissāmā”ti attanā khāditamaṃsaṃ chaḍḍetvā vamitvā jālaṃ anallīyitvā ujukameva	51571	
PA_atk-s05_13a4:5157_14	uppatitvā gamiṃsu. Andhabālā pana tehi chaḍḍitaṃ vamitaṃ khāditvā bhāriyā hutvā ujukaṃ	51571	
PA_atk-s05_13a4:5157_15	uppatituṃ asakkontā āgantvā jāle bajjhiṃsu. Athekaṃ gijjhaṃ ānetvā deviyā dassayiṃsu.	51571	
PA_atk-s05_13a4:5157_16	Sā taṃ ādāya rañño santikaṃ gantvā “etha tāva, mahārāja, rājaṅgaṇe ekaṃ kiriyaṃ passissāmā”ti	51571	
PA_atk-s05_13a4:5157_17	sīhapañjaraṃ vivaritvā “ime gijjhe olokehi mahārājā”ti vatvā dve gāthā abhāsi –	51571	
PA_atk-s05_13a4:5159	“Ete bhutvā vamitvā ca, pakkamanti vihaṅgamā;	515	
PA_atk-s05_13a4:5160	Ye ca bhutvā na vamiṃsu, te me hatthattamāgatā.	516	
PA_atk-s05_13a4:5162	“Avamī brāhmaṇo kāme, so tvaṃ paccāvamissasi;	516	
PA_atk-s05_13a4:5163	Vantādo puriso rāja, na so hoti pasaṃsiyo”ti.	516	
PA_atk-s05_13a4:5164_0	Tattha bhutvā vamitvā cāti maṃsaṃ khāditvā vamitvā ca. Paccāvamissasīti paṭibhuñjissasi.	5164	
PA_atk-s05_13a4:5164_1	Vantādoti parassa vamitakhādako. Na pasaṃsiyoti so taṇhāvasiko bālo buddhādīhi paṇḍitehi	5164	
PA_atk-s05_13a4:5164_2	pasaṃsitabbo na hoti.	5164	
PA_atk-s05_13a4:5165	Taṃ sutvā rājā vippaṭisārī ahosi, tayo bhavā ādittā viya upaṭṭhahiṃsu. So “ajjeva rajjaṃ pahāya mama pabbajituṃ vaṭṭatī”ti uppannasaṃvego deviyā thutiṃ karonto gāthamāha –	516	
PA_atk-s05_13a4:5167	“Paṅke ca posaṃ palipe byasannaṃ, balī yathā dubbalamuddhareyya;	516	
PA_atk-s05_13a4:5168	Evampi maṃ tvaṃ udatāri bhoti, pañcāli gāthāhi subhāsitāhī”ti.	516	
PA_atk-s05_13a4:5169_0	Tattha byasannanti nimuggaṃ, “visanna”ntipi pāṭho. Uddhareyyāti kesesu vā hatthesu	5169	
PA_atk-s05_13a4:5169_1	vā gahetvā ukkhipitvā thale ṭhapeyya. Udatārīti kāmapaṅkato uttārayi. “Udatāsī”tipi	5169	
PA_atk-s05_13a4:5169_2	pāṭho, ayamevattho. “Uddhaṭāsī”tipi pāṭho, uddharīti attho. Pañcālīti pañcālarājadhīte.	5169	
PA_atk-s05_13a4:5170_0	Evañca pana vatvā taṅkhaṇaññeva pabbajitukāmo hutvā amacce pakkosāpetvā āha – “tumhe	5170	
PA_atk-s05_13a4:5170_1	kiṃ karissathā”ti tumhe pana, devāti? “Ahaṃ hatthipālassa santike pabbajissāmī”ti.	5170	
PA_atk-s05_13a4:5170_2	“Mayampi pabbajissāma, devā”ti. Rājā dvādasayojanike bārāṇasinagare rajjaṃ chaḍḍetvā	5170	
PA_atk-s05_13a4:5170_3	“atthikā setacchattaṃ ussāpentū”ti amaccaparivuto tiyojanikaṃ parisaṃ gahetvā kumārasseva	5170	
PA_atk-s05_13a4:5170_4	santikaṃ gato. Hatthipālo tassāpi parisāya ākāse nisinno dhammaṃ desesi. Satthā rañño	5170	
PA_atk-s05_13a4:5170_5	pabbajitabhāvaṃ pakāsento gāthamāha –	5170	
PA_atk-s05_13a4:5172	“Idaṃ vatvā mahārājā, esukārī disampati;	517	
PA_atk-s05_13a4:5173	Raṭṭhaṃ hitvāna pabbaji, nāgo chetvāva bandhana”nti.	517	
PA_atk-s05_13a4:5174	Punadivase nagare ohīnajano sannipatitvā rājadvāraṃ gantvā deviyā ārocetvā nivesanaṃ pavisitvā deviṃ vanditvā ekamantaṃ ṭhito gāthamāha.	517	
PA_atk-s05_13a4:5176	“Rājā ca pabbajjamarocayittha, raṭṭhaṃ pahāya naravīraseṭṭho;	517	
PA_atk-s05_13a4:5177	Tuvampi no hohi yatheva rājā, amhehi guttā anusāsa rajja”nti.	517	
PA_atk-s05_13a4:5178	Tattha anusāsāti amhehi guttā hutvā dhammena rajjaṃ kārehi.	517	
PA_atk-s05_13a4:5179	Sā mahājanassa kathaṃ sutvā sesagāthā abhāsi –	517	
PA_atk-s05_13a4:5181	“Rājā ca pabbajjamarocayittha, raṭṭhaṃ pahāya naravīraseṭṭho;	518	
PA_atk-s05_13a4:5182	Ahampi ekā carissāmi loke, hitvāna kāmāni manoramāni.	518	
PA_atk-s05_13a4:5184	“Rājā ca pabbajjamarocayittha, raṭṭhaṃ pahāya naravīraseṭṭho;	518	
PA_atk-s05_13a4:5185	Ahampi ekā carissāmi loke, hitvāna kāmāni yathodhikāni.	518	
PA_atk-s05_13a4:5187	“Accenti kālā tarayanti rattiyo, vayoguṇā anupubbaṃ jahanti;	518	
PA_atk-s05_13a4:5188	Ahampi ekā carissāmi loke, hitvāna kāmāni manoramāni.	518	
PA_atk-s05_13a4:5190	“Accenti kālā tarayanti rattiyo, vayoguṇā anupubbaṃ jahanti;	519	
PA_atk-s05_13a4:5191	Ahampi ekā carissāmi loke, hitvāna kāmāni yathodhikāni.	519	
PA_atk-s05_13a4:5193	“Accenti kālā tarayanti rattiyo, vayoguṇā anupubbaṃ jahanti;	519	
PA_atk-s05_13a4:5194	Ahampi ekā carissāmi loke, sītibhūtā sabbamaticca saṅga”nti.	519	
PA_atk-s05_13a4:5195_0	Tattha ekāti puttadhītukilesasambādhehi muccitvā imasmiṃ loke ekikāva carissāmi.	5195	
PA_atk-s05_13a4:5195_1	Kāmānīti rūpādayo kāmaguṇe. Yatodhikānīti yena yena odhinā ṭhitāni, tena tena ṭhitāneva	5195	
PA_atk-s05_13a4:5195_2	jahissāmi, na kiñci āmasissāmīti attho. Accenti kālāti pubbaṇhādayo kālā atikkamanti.	5195	
PA_atk-s05_13a4:5195_3	Tarayantīti atucchā hutvā āyusaṅkhāraṃ khepayamānā khādayamānā gacchanti. Vayoguṇāti	5195	
PA_atk-s05_13a4:5195_4	paṭhamavayādayo tayo, mandadasakādayo vā dasa koṭṭhāsā. Anupubbaṃ jahantīti uparūparikoṭṭhāsaṃ	5195	
PA_atk-s05_13a4:5195_5	appatvā tattha tattheva nirujjhanti. Sītibhūtāti uṇhakārake uṇhasabhāve kilese pahāya	5195	
PA_atk-s05_13a4:5195_6	sītalā hutvā. Sabbamaticca saṅganti rāgasaṅgādikaṃ sabbasaṅgaṃ atikkamitvā ekā carissāmi,	5195	
PA_atk-s05_13a4:5195_7	hatthipālakumārassa santikaṃ gantvā pabbajissāmīti.	5195	
PA_atk-s05_13a4:5196_0	Iti sā imāhi gāthāhi mahājanassa dhammaṃ desetvā amaccabhariyāyo pakkosāpetvā āha	5196	
PA_atk-s05_13a4:5196_1	– “tumhe kiṃ karissathā”ti tumhe pana ayyeti? “Ahaṃ pabbajissāmī”ti. “Mayampi pabbajissāmā”ti.	5196	
PA_atk-s05_13a4:5196_2	Sā “sādhū”ti rājanivesane suvaṇṇakoṭṭhāgārādīni vivarāpetvā “asukaṭṭhāne ca asukaṭṭhāne	5196	
PA_atk-s05_13a4:5196_3	ca mahānidhi nidahita”nti suvaṇṇapaṭṭe likhāpetvā “dinnaññeva, atthikā harantū”ti	5196	
PA_atk-s05_13a4:5196_4	vatvā suvaṇṇapaṭṭaṃ mahātale thambhe bandhāpetvā nagare bheriṃ carāpetvā mahāsampattiṃ	5196	
PA_atk-s05_13a4:5196_5	chaḍḍetvā nagarā nikkhami. Tasmiṃ khaṇe sakalanagaraṃ saṅkhubhi. “Rājā ca kira devī	5196	
PA_atk-s05_13a4:5196_6	ca rajjaṃ pahāya ‘pabbajissāmā’ti nikkhamanti, mayaṃ idha kiṃ karissāmā”ti tato tato	5196	
PA_atk-s05_13a4:5196_7	manussā yathāpūritāneva gehāni chaḍḍetvā putte hatthesu gahetvā nikkhamiṃsu. Sabbāpaṇā	5196	
PA_atk-s05_13a4:5196_8	pasāritaniyāmeneva ṭhitā, nivattitvā olokento nāma nāhosi. Sakalanagaraṃ tucchaṃ	5196	
PA_atk-s05_13a4:5196_9	ahosi, devīpi tiyojanikaṃ parisaṃ gahetvā tattheva gatā. Hatthipālo tassāpi parisāya	5196	
PA_atk-s05_13a4:5196_10	ākāse nisinno dhammaṃ desetvā dvādasayojanikaṃ parisaṃ gahetvā himavantābhimukho	51961	
PA_atk-s05_13a4:5196_11	pāyāsi. “Hatthipālakumāro kira dvādasayojanikaṃ bārāṇasiṃ tucchaṃ katvā ‘pabbajissāmī’ti	51961	
PA_atk-s05_13a4:5196_12	mahājanaṃ ādāya himavantaṃ gacchati, kimaṅgaṃ pana maya”nti sakalakāsiraṭṭhaṃ saṅkhubhi.	51961	
PA_atk-s05_13a4:5196_13	Aparabhāge parisā tiṃsayojanikā ahesuṃ, so tāya parisāya saddhiṃ himavantaṃ pāvisi.	51961	
PA_atk-s05_13a4:5197_0	Sakko āvajjento taṃ pavattiṃ ñatvā “hatthipālakumāro mahābhinikkhamanaṃ nikkhanto,	5197	
PA_atk-s05_13a4:5197_1	samāgamo mahā bhavissati, vasanaṭṭhānaṃ laddhuṃ vaṭṭatī”ti vissakammaṃ āṇāpesi “gaccha,	5197	
PA_atk-s05_13a4:5197_2	āyāmato chattiṃsayojanaṃ, vitthārato pannarasayojanaṃ assamaṃ māpetvā pabbajitaparikkhāre	5197	
PA_atk-s05_13a4:5197_3	sampādehī”ti. So “sādhū”ti paṭissuṇitvā gaṅgātīre ramaṇīye bhūmibhāge vuttappamāṇaṃ	5197	
PA_atk-s05_13a4:5197_4	assamapadaṃ māpetvā paṇṇasālāsu kaṭṭhattharaṇapaṇṇattharaṇaāsanādīni paññapetvā sabbe	5197	
PA_atk-s05_13a4:5197_5	pabbajitaparikkhāre māpesi. Ekekissā paṇṇasālāya dvāre ekeko caṅkamo rattiṭṭhānadivāṭṭhānaparicchinno	5197	
PA_atk-s05_13a4:5197_6	katasudhāparikammo ālambanaphalako, tesu tesu ṭhānesu nānāvaṇṇasurabhikusumasañchannā	5197	
PA_atk-s05_13a4:5197_7	pupphagacchā, ekekassa caṅkamassa koṭiyaṃ ekeko udakabharito kūpo, tassa santike	5197	
PA_atk-s05_13a4:5197_8	ekeko phalarukkho, so ekova sabbaphalāni phalati. Idaṃ sabbaṃ devatānubhāvena ahosi.	5197	
PA_atk-s05_13a4:5197_9	Vissakammo assamapadaṃ māpetvā paṇṇasālāsu pabbajitaparikkhāre ṭhapetvā “ye keci	5197	
PA_atk-s05_13a4:5197_10	pabbajitukāmā ime parikkhāre gaṇhantū”ti jātihiṅgulakena bhittiyā akkharāni likhitvā	51971	
PA_atk-s05_13a4:5197_11	attano ānubhāvena bheravasadde migapakkhī duddasike amanusse ca paṭikkamāpetvā sakaṭṭhānameva gato.	51971	
PA_atk-s05_13a4:5198_0	Hatthipālakumāro ekapadikamaggena sakkadattiyaṃ assamaṃ pavisitvā akkharāni disvā	5198	
PA_atk-s05_13a4:5198_1	“sakkena mama mahābhinikkhamanaṃ nikkhantabhāvo ñāto bhavissatī”ti dvāraṃ vivaritvā	5198	
PA_atk-s05_13a4:5198_2	paṇṇasālaṃ pavisitvā isipabbajjaliṅgaṃ gahetvā nikkhamitvā caṅkamaṃ otaritvā katipaye	5198	
PA_atk-s05_13a4:5198_3	vāre aparāparaṃ caṅkamitvā sesajanakāyaṃ pabbājetvā assamapadaṃ vicārento taruṇaputtānaṃ	5198	
PA_atk-s05_13a4:5198_4	itthīnaṃ majjhaṭṭhāne paṇṇasālaṃ adāsi. Tato anantaraṃ mahallakitthīnaṃ, tato anantaraṃ	5198	
PA_atk-s05_13a4:5198_5	majjhimitthīnaṃ, samantā parikkhipitvā pana purisānaṃ adāsi. Atheko rājā “bārāṇasiyaṃ	5198	
PA_atk-s05_13a4:5198_6	kira rājā natthī”ti āgantvā alaṅkatapaṭiyattaṃ nagaraṃ oloketvā rājanivesanaṃ āruyha	5198	
PA_atk-s05_13a4:5198_7	tattha tattha ratanarāsiṃ disvā “evarūpaṃ nagaraṃ pahāya pabbajitakālato paṭṭhāya	5198	
PA_atk-s05_13a4:5198_8	pabbajjā nāmesā uḷārā bhavissatī”ti surāsoṇḍe maggaṃ pucchitvā hatthipālassa santikaṃ	5198	
PA_atk-s05_13a4:5198_9	pāyāsi. Hatthipālo tassa vanantaraṃ āgatabhāvaṃ ñatvā paṭimaggaṃ gantvā ākāse nisinno	5198	
PA_atk-s05_13a4:5198_10	parisāya dhammaṃ desetvā assamapadaṃ netvā sabbaparisaṃ pabbājesi. Etenupāyena aññepi	51981	
PA_atk-s05_13a4:5198_11	cha rājāno pabbajiṃsu. Satta rājāno bhoge chaḍḍayiṃsu, chattiṃsayojaniko assamo nirantaro	51981	
PA_atk-s05_13a4:5198_12	paripūri. Yo kāmavitakkādīsu aññataraṃ vitakketi, mahāpuriso tassa dhammaṃ desetvā	51981	
PA_atk-s05_13a4:5198_13	brahmavihārabhāvanañceva kasiṇabhāvanañca ācikkhati. Te yebhuyyena jhānābhiññā nibbattetvā	51981	
PA_atk-s05_13a4:5198_14	tīsu koṭṭhāsesu dve koṭṭhāsā brahmaloke nibbattiṃsu. Tatiyakoṭṭhāsaṃ tidhā katvā	51981	
PA_atk-s05_13a4:5198_15	eko koṭṭhāso brahmaloke nibbatti, eko chasu kāmasaggesu, eko isīnaṃ pāricariyaṃ katvā	51981	
PA_atk-s05_13a4:5198_16	manussaloke tīsu kulasampattīsu nibbatti. Evaṃ hatthipālassa sāsanaṃ apagatanirayatiracchānayonipettivisayāsurakāyaṃ ahosi.	51981	
PA_atk-s05_13a4:5199_0	Imasmiṃ tambapaṇṇidīpe pathavicālakadhammaguttatthero, kaṭakandhakāravāsī phussadevatthero,	5199	
PA_atk-s05_13a4:5199_1	uparimaṇḍalavāsī mahāsaṅgharakkhitatthero, malayamahādevatthero, abhayagirivāsī mahādevatthero,	5199	
PA_atk-s05_13a4:5199_2	gāmantapabbhāravāsī mahāsivatthero, kāḷavallimaṇḍapavāsī mahānāgatthero kuddālasamāgame	5199	
PA_atk-s05_13a4:5199_3	mūgapakkhasamāgame cūḷasutasomasamāgame ayogharapaṇḍitasamāgame hatthipālasamāgame	5199	
PA_atk-s05_13a4:5199_4	ca sabbapacchā nikkhantapurisā ahesuṃ. Tenevāha bhagavā –	5199	
PA_atk-s05_13a4:5200	“Abhittharetha kalyāṇe, pāpā cittaṃ nivāraye;	520	
PA_atk-s05_13a4:5201	Dandhañhi karoto puññaṃ, pāpasmiṃ ramate mano”ti. ;	520	
PA_atk-s05_13a4:5202	Tasmā kalyāṇaṃ turitaturiteneva kātabbanti.	520	
PA_atk-s05_13a4:5203_0	Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahābhinikkhamanaṃ	5203	
PA_atk-s05_13a4:5203_1	nikkhantoyevā”ti vatvā jātakaṃ samodhānesi – “tadā esukārī rājā suddhodanamahārājā	5203	
PA_atk-s05_13a4:5203_2	ahosi, devī mahāmāyā, purohito kassapo, brāhmaṇī bhaddakāpilānī, ajapālo anuruddho,	5203	
PA_atk-s05_13a4:5203_3	gopālo moggallāno, assapālo sāriputto, sesaparisā buddhaparisā, hatthipālo pana ahameva ahosi”nti.	5203	
PA_atk-s05_13a4:5204	Hatthipālajātakavaṇṇanā terasamā.	520	
PA_atk-s05_13a4:5206	[510] 14. Ayogharajātakavaṇṇanā	520	
PA_atk-s05_13a4:5207_0	Yamekarattiṃ paṭhamanti idaṃ satthā jetavane viharanto mahābhinikkhamanaññeva ārabbha	5207	
PA_atk-s05_13a4:5207_1	kathesi. Tadāpi hi so “na, bhikkhave, idāneva, pubbepi tathāgato mahābhinikkhamanaṃ	5207	
PA_atk-s05_13a4:5207_2	nikkhantoyevā”ti vatvā atītaṃ āhari.	5207	
PA_atk-s05_13a4:5208_0	Atīte bārāṇasiyaṃ brahmadatte rajjaṃ kārente brahmadattassa rañño aggamahesī gabbhaṃ	5208	
PA_atk-s05_13a4:5208_1	paṭilabhitvā laddhagabbhaparihārā pariṇatagabbhā paccūsasamanantare puttaṃ vijāyi.	5208	
PA_atk-s05_13a4:5208_2	Tassā purimattabhāve ekā sapattikā “tava jātaṃ jātaṃ pajaṃ khādituṃ labhissāmī”ti	5208	
PA_atk-s05_13a4:5208_3	patthanaṃ paṭṭhapesi. Sā kira sayaṃ vañjhā hutvā puttamātukodhena taṃ patthanaṃ katvā	5208	
PA_atk-s05_13a4:5208_4	yakkhayoniyaṃ nibbatti. Itarā rañño aggamahesī hutvā imaṃ puttaṃ vijāyi. Sā yakkhinī	5208	
PA_atk-s05_13a4:5208_5	tadā okāsaṃ labhitvā deviyā passantiyāva bībhaccharūpā hutvā āgantvā taṃ dārakaṃ	5208	
PA_atk-s05_13a4:5208_6	gahetvā palāyi. Devī “yakkhinī me puttaṃ gahetvā palāyī”ti mahāsaddena viravi. Itarāpi	5208	
PA_atk-s05_13a4:5208_7	dārakaṃ mūlakandaṃ viya muruṃ muruṃ karontī khāditvā deviyā hatthavikārādīhi bheravaṃ	5208	
PA_atk-s05_13a4:5208_8	pakāsetvā tajjetvā pakkāmi. Rājā taṃ vacanaṃ sutvā “kiṃ sakkā yakkhiniyā kātu”nti	5208	
PA_atk-s05_13a4:5208_9	tuṇhī ahosi. Puna deviyā vijāyanakāle daḷhaṃ ārakkhamakāsi. Devī puttaṃ puna vijāyi.	5208	
PA_atk-s05_13a4:5208_10	Yakkhinī āgantvā tampi khāditvā gatā. Tatiyavāre tassā kucchiyaṃ mahāsatto paṭisandhiṃ	52081	
PA_atk-s05_13a4:5208_11	gaṇhi. Rājā mahājanaṃ sannipātetvā “deviyā jātaṃ jātaṃ pajaṃ ekā yakkhinī khādati,	52081	
PA_atk-s05_13a4:5208_12	kiṃ nu kho kātabba”nti pucchi. Atheko “yakkhā nāma tālapaṇṇassa bhāyanti, deviyā	52081	
PA_atk-s05_13a4:5208_13	hatthapādesu tālapaṇṇaṃ bandhituṃ vaṭṭatī”ti āha. Atheko “ayogharassa bhāyanti, ayogharaṃ	52081	
PA_atk-s05_13a4:5208_14	kātuṃ vaṭṭatī”ti āha. Rājā “sādhū”ti attano vijite kammāre sannipātetvā “ayogharaṃ	52081	
PA_atk-s05_13a4:5208_15	karothā”ti āṇāpetvā āyuttake adāsi. Antonagareyeva ramaṇīye bhūmibhāge gehaṃ paṭṭhapesuṃ,	52081	
PA_atk-s05_13a4:5208_16	thambhe ādiṃ katvā sabbagehasambhārā ayomayāva ahesuṃ, navahi māsehi ayomayaṃ mahantaṃ	52081	
PA_atk-s05_13a4:5208_17	caturassasālaṃ niṭṭhānaṃ agamāsi. Taṃ niccaṃ pajjalitapadīpameva hoti.	52081	
PA_atk-s05_13a4:5209_0	Rājā deviyā gabbhaparipākaṃ ñatvā ayogharaṃ alaṅkārāpetvā taṃ ādāya ayogharaṃ pāvisi.	5209	
PA_atk-s05_13a4:5209_1	Sā tattha dhaññapuññalakkhaṇasampannaṃ puttaṃ vijāyi, “ayogharakumāro”tvevassa nāmaṃ	5209	
PA_atk-s05_13a4:5209_2	kariṃsu. Taṃ dhātīnaṃ datvā mahantaṃ ārakkhaṃ saṃvidahitvā rājā deviṃ ādāya nagaraṃ	5209	
PA_atk-s05_13a4:5209_3	padakkhiṇaṃ katvā alaṅkatapāsādatalameva abhiruhi. Yakkhinīpi udakavāraṃ gantvā vessavaṇassa	5209	
PA_atk-s05_13a4:5209_4	udakaṃ vahantī jīvitakkhayaṃ pattā. Mahāsatto ayoghareyeva vaḍḍhitvā viññutaṃ patto	5209	
PA_atk-s05_13a4:5209_5	tattheva sabbasippāni uggaṇhi. Rājā “ko me puttassa vayappadeso”ti amacce pucchitvā	5209	
PA_atk-s05_13a4:5209_6	“soḷasavasso, deva, sūro thāmasampanno yakkhasahassampi paṭibāhituṃ samattho”ti sutvā	5209	
PA_atk-s05_13a4:5209_7	“rajjamassa dassāmi, sakalanagaraṃ alaṅkaritvā ayogharato taṃ nīharitvā ānethā”ti	5209	
PA_atk-s05_13a4:5209_8	āha. Amaccā “sādhu, devā”ti dvādasayojanikaṃ bārāṇasiṃ alaṅkaritvā sabbālaṅkāravibhūsitaṃ	5209	
PA_atk-s05_13a4:5209_9	maṅgalavāraṇaṃ ādāya tattha gantvā kumāraṃ alaṅkārāpetvā hatthikkhandhe nisīdāpetvā	5209	
PA_atk-s05_13a4:5209_10	“deva, kulasantakaṃ alaṅkatanagaraṃ padakkhiṇaṃ katvā pitaraṃ kāsirājānaṃ vandatha,	52091	
PA_atk-s05_13a4:5209_11	ajjeva setacchattaṃ labhissathā”ti āhaṃsu.	52091	
PA_atk-s05_13a4:5210_0	Mahāsatto nagaraṃ padakkhiṇaṃ karonto ārāmarāmaṇeyyakavanapokkharaṇibhūmirāmaṇeyyakapāsādarāmaṇeyyakādīni	5210	
PA_atk-s05_13a4:5210_1	disvā cintesi “mama pitā maṃ ettakaṃ kālaṃ bandhanāgāre vasāpesi. Evarūpaṃ alaṅkatanagaraṃ	5210	
PA_atk-s05_13a4:5210_2	daṭṭhuṃ nādāsi, ko nu kho mayhaṃ doso”ti amacce pucchi. “Deva, natthi tumhākaṃ doso,	5210	
PA_atk-s05_13a4:5210_3	tumhākaṃ pana dvebhātike ekā yakkhinī khādi, tena vo pitā ayoghare vasāpesi, ayogharena	5210	
PA_atk-s05_13a4:5210_4	jīvitaṃ tumhākaṃ laddha”nti. So tesaṃ vacanaṃ sutvā cintesi “ahaṃ dasa māse lohakumbhiniraye	5210	
PA_atk-s05_13a4:5210_5	viya ca gūthaniraye viya ca mātukucchimhi vasitvā mātukucchito nikkhantakālato paṭṭhāya	5210	
PA_atk-s05_13a4:5210_6	soḷasa vassāni etasmiṃ bandhanāgāre vasiṃ, bahi oloketumpi na labhiṃ, ussadaniraye	5210	
PA_atk-s05_13a4:5210_7	khitto viya ahosiṃ, yakkhiniyā hatthato muttopi panāhaṃ neva ajaro, na amaro homi,	5210	
PA_atk-s05_13a4:5210_8	kiṃ me rajjena, rajje ṭhitakālato paṭṭhāya dunnikkhamanaṃ hoti, ajjeva mama pitaraṃ	5210	
PA_atk-s05_13a4:5210_9	pabbajjaṃ anujānāpetvā himavantaṃ pavisitvā pabbajissāmī”ti. So nagaraṃ padakkhiṇaṃ	5210	
PA_atk-s05_13a4:5210_10	katvā rājakulaṃ pavisitvā rājānaṃ vanditvā aṭṭhāsi.	52101	
PA_atk-s05_13a4:5211_0	Rājā tassa sarīrasobhaṃ oloketvā balavasinehena amacce olokesi. Te “kiṃ karoma, devā”ti	5211	
PA_atk-s05_13a4:5211_1	vadiṃsu. Puttaṃ me ratanarāsimhi ṭhapetvā tīhi saṅkhehi abhisiñcitvā kañcanamālaṃ	5211	
PA_atk-s05_13a4:5211_2	setacchattaṃ ussāpethāti. Mahāsatto pitaraṃ vanditvā “na mayhaṃ rajjenattho, ahaṃ	5211	
PA_atk-s05_13a4:5211_3	pabbajissāmi, pabbajjaṃ me anujānāthā”ti āha. Tāta rajjaṃ paṭikkhipitvā kiṃkāraṇā	5211	
PA_atk-s05_13a4:5211_4	pabbajissasīti. “Deva ahaṃ mātukucchimhi dasa māse gūthaniraye viya vasitvā mātukucchito	5211	
PA_atk-s05_13a4:5211_5	nikkhanto yakkhinibhayena soḷasa vassāni bandhanāgāre vasanto bahi oloketumpi na	5211	
PA_atk-s05_13a4:5211_6	alabhiṃ, ussadaniraye khitto viya ahosiṃ, yakkhiniyā hatthato muttomhītipi ajaro	5211	
PA_atk-s05_13a4:5211_7	amaro na homi. Maccu nāmesa na sakkā kenaci jinituṃ, bhave ukkaṇṭhitomhi, yāva me	5211	
PA_atk-s05_13a4:5211_8	byādhijarāmaraṇāni nāgacchanti, tāvadeva pabbajitvā dhammaṃ carissāmi, alaṃ me rajjena,	5211	
PA_atk-s05_13a4:5211_9	anujānātha maṃ, devā”ti vatvā pitu dhammaṃ desento āha –	5211	
PA_atk-s05_13a4:5213	“Yamekarattiṃ paṭhamaṃ, gabbhe vasati māṇavo;	521	
PA_atk-s05_13a4:5214	Abbhuṭṭhitova so yāti, sa gacchaṃ na nivattati.	521	
PA_atk-s05_13a4:5216	“Na yujjhamānā na balenavassitā, narā na jīranti na cāpi mīyare;	521	
PA_atk-s05_13a4:5217	Sabbaṃ hidaṃ jātijarāyupaddutaṃ, taṃ me matī hoti carāmi dhammaṃ.	521	
PA_atk-s05_13a4:5219	“Caturaṅginiṃ senaṃ subhiṃsarūpaṃ, jayanti raṭṭhādhipatī pasayha;	521	
PA_atk-s05_13a4:5220	Na maccuno jayitumussahanti, taṃ me matī hoti carāmi dhammaṃ.	522	
PA_atk-s05_13a4:5222	“Hatthīhi assehi rathehi pattibhi, parivāritā muccare ekacceyyā;	522	
PA_atk-s05_13a4:5223	Na maccuno muccitumussahanti, taṃ me matī hoti carāmi dhammaṃ.	522	
PA_atk-s05_13a4:5225	“Hatthīhi assehi rathehi pattibhi, sūrā pabhañjanti padhaṃsayanti;	522	
PA_atk-s05_13a4:5226	Na maccuno bhañjitumussahanti, taṃ me matī hoti carāmi dhammaṃ.	522	
PA_atk-s05_13a4:5228	“Mattā gajā bhinnagaḷā pabhinnā, nagarāni maddanti janaṃ hananti;	522	
PA_atk-s05_13a4:5229	Na maccuno madditumussahanti, taṃ me matī hoti carāmi dhammaṃ.	522	
PA_atk-s05_13a4:5231	“Issāsino katahatthāpi vīrā, dūrepātī akkhaṇavedhinopi;	523	
PA_atk-s05_13a4:5232	Na maccuno vijjhitumussahanti, taṃ me matī hoti carāmi dhammaṃ.	523	
PA_atk-s05_13a4:5234	“Sarāni khīyanti saselakānanā, sabbaṃ hidaṃ khīyati dīghamantaraṃ;	523	
PA_atk-s05_13a4:5235	Sabbaṃ hidaṃ bhañjare kālapariyāyaṃ, taṃ me matī hoti carāmi dhammaṃ.	523	
PA_atk-s05_13a4:5237	“Sabbesamevañhi narāna nārinaṃ, calācalaṃ pāṇabhunodha jīvitaṃ;	523	
PA_atk-s05_13a4:5238	Paṭova dhuttassa, dumova kūlajo, taṃ me matī hoti carāmi dhammaṃ.	523	
PA_atk-s05_13a4:5240	“Dumapphalāneva patanti māṇavā, daharā ca vuddhā ca sarīrabhedā;	524	
PA_atk-s05_13a4:5241	Nāriyo narā majjhimaporisā ca, taṃ me matī hoti carāmi dhammaṃ.	524	
PA_atk-s05_13a4:5243	“Nāyaṃ vayo tārakarājasannibho, yadabbhatītaṃ gatameva dāni taṃ;	524	
PA_atk-s05_13a4:5244	Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.	524	
PA_atk-s05_13a4:5246	“Yakkhā pisācā athavāpi petā, kupitā te assasanti manusse;	524	
PA_atk-s05_13a4:5247	Na maccuno assasitussahanti, taṃ me matī hoti carāmi dhammaṃ.	524	
PA_atk-s05_13a4:5249	“Yakkhe pisāce athavāpi pete, kupitepi te nijjhapanaṃ karonti;	524	
PA_atk-s05_13a4:5250	Na maccuno nijjhapanaṃ karonti, taṃ me matī hoti carāmi dhammaṃ.	525	
PA_atk-s05_13a4:5252	“Aparādhake dūsake heṭhake ca, rājāno daṇḍenti viditvāna dosaṃ;	525	
PA_atk-s05_13a4:5253	Na maccuno daṇḍayitussahanti, taṃ me matī hoti carāmi dhammaṃ.	525	
PA_atk-s05_13a4:5255	“Aparādhakā dūsakā heṭhakā ca, labhanti te rājino nijjhapetuṃ;	525	
PA_atk-s05_13a4:5256	Na maccuno nijjhapanaṃ karonti, taṃ me matī hoti carāmi dhammaṃ.	525	
PA_atk-s05_13a4:5258	“Na khattiyoti na ca brāhmaṇoti, na aḍḍhakā balavā tejavāpi;	525	
PA_atk-s05_13a4:5259	Na maccurājassa apekkhamatthi, taṃ me matī hoti carāmi dhammaṃ.	525	
PA_atk-s05_13a4:5261	“Sīhā ca byagghā ca athopi dīpiyo, pasayha khādanti vipphandamānaṃ;	526	
PA_atk-s05_13a4:5262	Na maccuno khāditumussahanti, taṃ me matī hoti carāmi dhammaṃ.	526	
PA_atk-s05_13a4:5264	“Māyākārā raṅgamajjhe karontā, mohenti cakkhūni janassa tāvade;	526	
PA_atk-s05_13a4:5265	Na maccuno mohayitussahanti, taṃ me matī hoti carāmi dhammaṃ.	526	
PA_atk-s05_13a4:5267	“Āsīvisā kupitā uggatejā, ḍaṃsanti mārentipi te manusse;	526	
PA_atk-s05_13a4:5268	Na maccuno ḍaṃsitumussahanti, taṃ me matī hoti carāmi dhammaṃ.	526	
PA_atk-s05_13a4:5270	“Āsīvisā kupitā yaṃ ḍaṃsanti, tikicchakā tesa visaṃ hananti;	527	
PA_atk-s05_13a4:5271	Na maccuno daṭṭhavisaṃ hananti, taṃ me matī hoti carāmi dhammaṃ.	527	
PA_atk-s05_13a4:5273	“Dhammantarī vettaraṇī ca bhojo, visāni hantvāna bhujaṅgamānaṃ;	527	
PA_atk-s05_13a4:5274	Suyyanti te kālakatā tatheva, taṃ me matī hoti carāmi dhammaṃ.	527	
PA_atk-s05_13a4:5276	“Vijjādharā ghoramadhīyamānā, adassanaṃ osadhehi vajanti;	527	
PA_atk-s05_13a4:5277	Na maccurājassa vajantadassanaṃ, taṃ me matī hoti carāmi dhammaṃ.	527	
PA_atk-s05_13a4:5279	“Dhammo have rakkhati dhammacāriṃ, dhammo suciṇṇo sukhamāvahāti;	527	
PA_atk-s05_13a4:5280	Esānisaṃso dhamme suciṇṇe, na duggatiṃ gacchati dhammacārī.	528	
PA_atk-s05_13a4:5282	“Na hi dhammo adhammo ca, ubho samavipākino;	528	
PA_atk-s05_13a4:5283	Adhammo nirayaṃ neti, dhammo pāpeti suggati”nti.	528	
PA_atk-s05_13a4:5284_0	Tattha yamekarattinti yebhuyyena sattā mātukucchimhi paṭisandhiṃ gaṇhantā rattiyaṃyeva	5284	
PA_atk-s05_13a4:5284_1	gaṇhanti, tasmā evamāha. Ayaṃ panettha attho – yaṃ ekarattiṃ vā divā vā paṭhamameva	5284	
PA_atk-s05_13a4:5284_2	paṭisandhiṃ gaṇhitvā mātukucchisaṅkhāte gabbhe vasati. Māṇavoti satto kalalabhāvena	5284	
PA_atk-s05_13a4:5284_3	patiṭṭhāti. Abbhuṭṭhitova so yātīti so māṇavo yathā nāma valāhakasaṅkhāto abbho uṭṭhito	5284	
PA_atk-s05_13a4:5284_4	nibbatto vāyuvegāhato paṭigacchati, tatheva –	5284	
PA_atk-s05_13a4:5285	“Paṭhamaṃ kalalaṃ hoti, kalalā hoti abbudaṃ;	528	
PA_atk-s05_13a4:5286	Abbudā jāyate pesi, pesi nibbattatī ghano;	528	
PA_atk-s05_13a4:5287	Ghanā pasākhā jāyanti, kesā lomā nakhāpi ca.	528	
PA_atk-s05_13a4:5288	“Yañcassa bhuñjatī mātā, annaṃ pānañca bhojanaṃ;	528	
PA_atk-s05_13a4:5289	Tena so tattha yāpeti, mātukucchigato naroti. ;	528	
PA_atk-s05_13a4:5290_0	Imaṃ mātukucchiyaṃ kalalādibhāvaṃ, mātukucchito ca nikkhanto mandadasakādibhāvaṃ	5290	
PA_atk-s05_13a4:5290_1	āpajjamāno satataṃ samitaṃ gacchati. Sa gacchaṃ na nivattatīti sacāyaṃ evaṃ gacchanto	5290	
PA_atk-s05_13a4:5290_2	puna abbudato kalalabhāvaṃ, pesiādito vā abbudādibhāvaṃ, khiḍḍādasakato mandadasakabhāvaṃ,	5290	
PA_atk-s05_13a4:5290_3	vaṇṇadasakādito vā khiḍḍādasakādibhāvaṃ pāpuṇituṃ na nivattati. Yathā pana so valāhako	5290	
PA_atk-s05_13a4:5290_4	vātavegena saṃcuṇṇiyamāno “ahaṃ asukaṭṭhāne nāma uṭṭhito puna nivattitvā tattheva	5290	
PA_atk-s05_13a4:5290_5	gantvā pakatibhāvena ṭhassāmī”ti na labhati, yaṃ disaṃ gataṃ, taṃ gatameva, yaṃ antarahitaṃ,	5290	
PA_atk-s05_13a4:5290_6	taṃ antarahitameva hoti, tathā sopi kalalādibhāvena gacchamāno gacchateva, tasmiṃ	5290	
PA_atk-s05_13a4:5290_7	tasmiṃ koṭṭhāse saṅkhārā purimānaṃ purimānaṃ paccayā hutvā pacchato anivattitvā tattha	5290	
PA_atk-s05_13a4:5290_8	tattheva bhijjanti, jarākāle saṅkhārā “amhehi esa pubbe yuvā thāmasampanno kato,	5290	
PA_atk-s05_13a4:5290_9	puna naṃ nivattitvā tattheva karissāmā”ti na labhanti, tattha tattheva antaradhāyantīti dasseti.	5290	
PA_atk-s05_13a4:5291_0	Na yujjhamānāti ubhato byūḷhe saṅgāme yujjhantā. Na balenavassitāti na kāyabalena	5291	
PA_atk-s05_13a4:5291_1	vā yodhabalena vā upagatā samannāgatā. Na jīrantīti purima-na-kāraṃ āharitvā evarūpāpi	5291	
PA_atk-s05_13a4:5291_2	narā na jīranti na cāpi na mīyareti attho veditabbo. Sabbaṃ hidanti mahārāja, sabbameva	5291	
PA_atk-s05_13a4:5291_3	idaṃ pāṇamaṇḍalaṃ mahāyantena pīḷiyamānā ucchughaṭikā viya jātiyā ca jarāya ca upaddutaṃ	5291	
PA_atk-s05_13a4:5291_4	niccaṃ pīḷitaṃ. Taṃ me matī hotīti tena kāraṇena mama “pabbajitvā dhammaṃ carāmī”ti	5291	
PA_atk-s05_13a4:5291_5	mati hoti cittaṃ uppajjati.	5291	
PA_atk-s05_13a4:5292_0	Caturaṅgininti hatthiādīhi caturaṅgehi samannāgataṃ. Senaṃ subhiṃsarūpanti suṭṭhu	5292	
PA_atk-s05_13a4:5292_1	bhiṃsanakajātikaṃ senaṃ. Jayantīti kadāci ekacce rājāno attano senāya jayanti. Na	5292	
PA_atk-s05_13a4:5292_2	maccunoti tepi rājāno mahāsenassa maccuno senaṃ jayituṃ na ussahanti, na byādhijarāmaraṇāni	5292	
PA_atk-s05_13a4:5292_3	maddituṃ sakkonti. Muccare ekacceyyāti etehi hatthiādīhi parivāritā ekacce paccāmittānaṃ	5292	
PA_atk-s05_13a4:5292_4	hatthato muccanti, maccuno pana santikā muccituṃ na sakkonti. Pabhañjantīti etehi	5292	
PA_atk-s05_13a4:5292_5	hatthiādīhi paccatthikarājūnaṃ nagarāni pabhañjanti. Padhaṃsayantīti mahājanaṃ dhaṃsentā	5292	
PA_atk-s05_13a4:5292_6	padhaṃsentā jīvitakkhayaṃ pāpenti. Na maccunoti tepi maraṇakāle patte maccuno bhañjituṃ na sakkonti.	5292	
PA_atk-s05_13a4:5293_0	Bhinnagaḷā pabhinnāti tīsu ṭhānesu pabhinnā hutvā madaṃ gaḷantā, paggharitamadāti	5293	
PA_atk-s05_13a4:5293_1	attho. Na maccunoti tepi mahāmaccuṃ maddituṃ na sakkonti. Issāsinoti issāsā dhanuggahā.	5293	
PA_atk-s05_13a4:5293_2	Katahatthāti susikkhitā. Dūrepātīti saraṃ dūre pātetuṃ samatthā. Akkhaṇavedhinoti	5293	
PA_atk-s05_13a4:5293_3	aviraddhavedhino, vijjuālokena vijjhanasamatthā vā. Sarānīti anotattādīni mahāsarāni	5293	
PA_atk-s05_13a4:5293_4	khīyantiyeva. Saselakānanāti sapabbatavanasaṇḍā mahāpathavīpi khīyati. Sabbaṃ hidanti	5293	
PA_atk-s05_13a4:5293_5	sabbamidaṃ saṅkhāragataṃ dīghamantaraṃ ṭhatvā khīyateva. Kappuṭṭhānaggiṃ patvā mahāsinerupi	5293	
PA_atk-s05_13a4:5293_6	aggimukhe madhusitthakaṃ viya vilīyateva, aṇumattopi saṅkhāro ṭhātuṃ na sakkoti.	5293	
PA_atk-s05_13a4:5293_7	Kālapariyāyanti kālapariyāyaṃ nassanakālavāraṃ patvā sabbaṃ bhañjare, sabbaṃ saṅkhāragataṃ	5293	
PA_atk-s05_13a4:5293_8	bhijjateva. Tassa pakāsanatthaṃ sattasūriyasuttaṃ āharitabbaṃ.	5293	
PA_atk-s05_13a4:5294_0	Calācalanti cañcalaṃ sakabhāvena ṭhātuṃ asamatthaṃ nānābhāvavinābhāvasabhāvameva.	5294	
PA_atk-s05_13a4:5294_1	Pāṇabhunodha jīvitanti idha loke imesaṃ pāṇabhūtānaṃ jīvitaṃ. Paṭova dhuttassa, dumova	5294	
PA_atk-s05_13a4:5294_2	kūlajoti suradhutto hi suraṃ disvāva udare baddhaṃ sāṭakaṃ datvā pivateva, nadīkūle	5294	
PA_atk-s05_13a4:5294_3	jātadumova kūle lujjamāne lujjati, yathā esa paṭo ca dumo ca cañcalo, evaṃ sattānaṃ	5294	
PA_atk-s05_13a4:5294_4	jīvitaṃ, devāti. Dumapphalānevāti yathā pakkāni phalāni vātāhatāni dumaggato bhūmiyaṃ	5294	
PA_atk-s05_13a4:5294_5	patanti, tathevime māṇavā jarāvātāhatā jīvitā gaḷitvā maraṇapathaviyaṃ patanti. Daharāti	5294	
PA_atk-s05_13a4:5294_6	antamaso kalalabhāve ṭhitāpi. Majjhimaporisāti nārīnarānaṃ majjhe ṭhitā ubhatobyañjanakanapuṃsakā.	5294	
PA_atk-s05_13a4:5295_0	Tārakarājasannibhoti yathā tārakarājā kāḷapakkhe khīṇo, puna juṇhapakkhe pūrati,	5295	
PA_atk-s05_13a4:5295_1	na evaṃ sattānaṃ vayo. Sattānañhi yaṃ abbhatītaṃ, gatameva dāni taṃ, na tassa punāgamanaṃ	5295	
PA_atk-s05_13a4:5295_2	atthi. Kuto sukhanti jarājiṇṇassa kāmaguṇesu ratipi natthi, te paṭicca uppajjanakasukhaṃ	5295	
PA_atk-s05_13a4:5295_3	kutoyeva. Yakkhāti mahiddhikā yakkhā. Pisācāti paṃsupisācakā. Petāti pettivisayikā.	5295	
PA_atk-s05_13a4:5295_4	Assasantīti assāsavātena upahananti, āvisantīti vā attho. Na maccunoti maccuṃ pana	5295	
PA_atk-s05_13a4:5295_5	tepi assāsena upahanituṃ vā āvisituṃ vā na sakkonti. Nijjhapanaṃ karontīti balikammavasena	5295	
PA_atk-s05_13a4:5295_6	khamāpenti pasādenti. Aparādhaketi rājāparādhakārake. Dūsaketi rajjadūsake. Heṭhaketi	5295	
PA_atk-s05_13a4:5295_7	sandhicchedādīhi lokaviheṭhake. Rājānoti rājāno. Viditvāna dosanti dosaṃ jānitvā	5295	
PA_atk-s05_13a4:5295_8	yathānurūpena daṇḍena daṇḍentīti attho. Na maccunoti tepi maccuṃ daṇḍayituṃ na sakkonti.	5295	
PA_atk-s05_13a4:5296_0	Nijjhapetunti sakkhīhi attano niraparādhabhāvaṃ pakāsetvā pasādetuṃ. Na aḍḍhakā balavā	5296	
PA_atk-s05_13a4:5296_1	tejavāpīti “ime aḍḍhā, ayaṃ kāyabalañāṇabalādīhi balavā, ayaṃ tejavā”ti evampi na	5296	
PA_atk-s05_13a4:5296_2	paccurājassa apekkhaṃ atthi, ekasmimpi satte apekkhaṃ pemaṃ sineho natthi, sabbameva	5296	
PA_atk-s05_13a4:5296_3	abhimaddatīti dasseti. Pasayhāti balakkārena abhibhavitvā. Na maccunoti tepi maccuṃ	5296	
PA_atk-s05_13a4:5296_4	khādituṃ na sakkonti. Karontāti māyaṃ karontā. Mohentīti abhūtaṃ bhūtaṃ katvā dassentā	5296	
PA_atk-s05_13a4:5296_5	mohenti. Uggatejāti uggatena visatejena samannāgatā. Tikicchakāti visavejjā. Dhammantarī	5296	
PA_atk-s05_13a4:5296_6	vettaraṇī ca bhojoti ete evaṃnāmakā vejjā. Ghoramadhīyamānāti ghoraṃ nāma vijjaṃ	5296	
PA_atk-s05_13a4:5296_7	adhīyantā. Osadhehīti ghoraṃ vā gandhāriṃ vā vijjaṃ sāvetvā osadhaṃ ādāya tehi osadhehi	5296	
PA_atk-s05_13a4:5296_8	paccatthikānaṃ adassanaṃ vajanti.	5296	
PA_atk-s05_13a4:5297	Dhammoti sucaritadhammo. Rakkhatīti yena rakkhito, taṃ paṭirakkhati. Sukhanti chasu kāmasaggesu sukhaṃ āvahati. Pāpetīti paṭisandhivasena upaneti.	529	
PA_atk-s05_13a4:5298_0	Evaṃ mahāsatto catuvīsatiyā gāthāhi pitu dhammaṃ desetvā “mahārāja, tumhākaṃ rajjaṃ	5298	
PA_atk-s05_13a4:5298_1	tumhākameva hotu, na mayhaṃ iminā attho, tumhehi pana saddhiṃ kathentameva maṃ byādhijarāmaraṇāni	5298	
PA_atk-s05_13a4:5298_2	upagacchanti, tiṭṭhatha, tumhe”ti vatvā ayadāmaṃ chinditvā mattahatthī viya kañcanapañjaraṃ	5298	
PA_atk-s05_13a4:5298_3	chinditvā sīhapotako viya kāme pahāya mātāpitaro vanditvā nikkhami. Athassa pitā	5298	
PA_atk-s05_13a4:5298_4	“mamapi rajjenattho natthī”ti rajjaṃ pahāya tena saddhiññeva nikkhami, tasmiṃ nikkhante	5298	
PA_atk-s05_13a4:5298_5	devīpi amaccāpi brāhmaṇagahapatikādayopīti sakalanagaravāsino gehāni chaḍḍetvā nikkhamiṃsu.	5298	
PA_atk-s05_13a4:5298_6	Samāgamo mahā ahosi, parisā dvādasayojanikā jātā. Taṃ ādāya mahāsatto himavantaṃ	5298	
PA_atk-s05_13a4:5298_7	pāvisi. Sakko tassa nikkhantabhāvaṃ ñatvā vissakammaṃ pesetvā dvādasayojanāyāmaṃ	5298	
PA_atk-s05_13a4:5298_8	sattayojanavitthāraṃ assamapadaṃ kāresi. Sabbe pabbajitaparikkhāre paṭiyādāpesi.	5298	
PA_atk-s05_13a4:5298_9	Ito paraṃ mahāsattassa pabbajjā ca ovādadānañca brahmalokaparāyaṇatā ca parisāya	5298	
PA_atk-s05_13a4:5298_10	anapāyagamanīyatā ca sabbā heṭṭhā vuttanayeneva veditabbā.	52981	
PA_atk-s05_13a4:5299_0	Satthā imaṃ dhammadesanaṃ āharitvā “evaṃ, bhikkhave, pubbepi tathāgato mahābhinikkhamanaṃ	5299	
PA_atk-s05_13a4:5299_1	nikkhantoyevā”ti vatvā jātakaṃ samodhānesi – “tadā mātāpitaro mahārājakulāni ahesuṃ,	5299	
PA_atk-s05_13a4:5299_2	sesaparisā buddhaparisā, ayogharapaṇḍito pana ahameva ahosi”nti.	5299	
PA_atk-s05_13a4:5300	Ayogharajātakavaṇṇanā cuddasamā.	530	
PA_atk-s05_13a4:5301	Jātakuddānaṃ –	530	
PA_atk-s05_13a4:5302	Mātaṅgo cittasambhūto, sivi sirī ca rohaṇaṃ;	530	
PA_atk-s05_13a4:5303	Haṃso sattigumbo bhallā, somanassaṃ campeyyakaṃ.	530	
PA_atk-s05_13a4:5304	Palobhaṃ pañcapaṇḍitaṃ, hatthipālaṃ ayogharaṃ;	530	
PA_atk-s05_13a4:5305	Vīsatiyamhi jātakā, catuddaseva saṅgitā.	530	
PA_atk-s05_13a4:5306	Vīsatinipātavaṇṇanā niṭṭhitā.	530	
PA_atk-s05_13a4:5307	(Catuttho bhāgo niṭṭhito)	530	
PA_atk-s05_13a4:5308	Namo tassa bhagavato arahato sammāsambuddhassa	530	
PA_atk-s05_13a4:5309	Khuddakanikāye	530	
PA_atk-s05_13a4:5310	Jātaka-aṭṭhakathā	531	
PA_atk-s05_13a4:5311	(Pañcamo bhāgo)	531	
PA_atk-s05_13a4:5312	16. Tiṃsanipāto	531	
PA_atk-s05_13a4:5314	[511] 1. Kiṃchandajātakavaṇṇanā	531	
PA_atk-s05_13a4:5315_0	Kiṃchando kimadhippāyoti idaṃ satthā jetavane viharanto uposathakammaṃ ārabbha kathesi.	5315	
PA_atk-s05_13a4:5315_1	Ekadivasañhi satthā bahū upāsake ca upāsikāyo ca uposathike dhammassavanatthāya āgantvā	5315	
PA_atk-s05_13a4:5315_2	dhammasabhāyaṃ nisinne “uposathikāttha upāsakā”ti pucchitvā “āma, bhante”ti vutte	5315	
PA_atk-s05_13a4:5315_3	“sādhu vo kataṃ uposathaṃ karontehi, porāṇakā upaḍḍhūposathakammassa nissandena mahantaṃ	5315	
PA_atk-s05_13a4:5315_4	yasaṃ paṭilabhiṃsū”ti vatvā tehi yācito atītaṃ āhari.	5315	
PA_atk-s05_13a4:5316_0	Atīte bārāṇasiyaṃ brahmadatto dhammena rajjaṃ kārento saddho ahosi dānasīlauposathakammesu	5316	
PA_atk-s05_13a4:5316_1	appamatto. So sesepi amaccādayo dānādīsu samādapesi. Purohito panassa parapiṭṭhimaṃsiko	5316	
PA_atk-s05_13a4:5316_2	lañjakhādako kūṭavinicchayiko ahosi. Rājā uposathadivase amaccādayo pakkosāpetvā	5316	
PA_atk-s05_13a4:5316_3	“uposathikā hothā”ti āha. Purohito uposathaṃ na samādiyi. Atha naṃ divā lañjaṃ gahetvā	5316	
PA_atk-s05_13a4:5316_4	kūṭaḍḍaṃ katvā upaṭṭhānaṃ āgataṃ rājā “tumhe uposathikā”ti amacce pucchanto “tvampi	5316	
PA_atk-s05_13a4:5316_5	ācariya uposathiko”ti pucchi. So “āmā”ti musāvādaṃ katvā pāsādā otari. Atha naṃ eko	5316	
PA_atk-s05_13a4:5316_6	amacco “nanu tumhe na uposathikā”ti codesi. So āha – “ahaṃ velāyameva bhuñjiṃ, gehaṃ	5316	
PA_atk-s05_13a4:5316_7	pana gantvā mukhaṃ vikkhāletvā uposathaṃ adhiṭṭhāya sāyaṃ na bhuñjissāmi, rattiṃ	5316	
PA_atk-s05_13a4:5316_8	sīlaṃ rakkhissāmi, evaṃ me upaḍḍhūposathakammaṃ bhavissatī”ti? “Sādhu, ācariyā”ti.	5316	
PA_atk-s05_13a4:5316_9	So gehaṃ gantvā tathā akāsi. Punekadivasaṃ tasmiṃ vinicchaye nisinne aññatarā sīlavatī	5316	
PA_atk-s05_13a4:5316_10	itthī aḍḍaṃ karontī gharaṃ gantuṃ alabhamānā “uposathakammaṃ nātikkamissāmī”ti upakaṭṭhe	53161	
PA_atk-s05_13a4:5316_11	kāle mukhaṃ vikkhāletuṃ ārabhi. Tasmiṃ khaṇe brāhmaṇassa supakkānaṃ ambaphalānaṃ	53161	
PA_atk-s05_13a4:5316_12	ambapiṇḍi āhariyittha. So tassā uposathikabhāvaṃ ñatvā “imāni khāditvā uposathikā	53161	
PA_atk-s05_13a4:5316_13	hohī”ti adāsi. Sā tathā akāsi. Ettakaṃ brāhmaṇassa kammaṃ.	53161	
PA_atk-s05_13a4:5317_0	So aparabhāge kālaṃ katvā himavantapadese kosikigaṅgāya tīre tiyojanike ambavane	5317	
PA_atk-s05_13a4:5317_1	ramaṇīye bhūmibhāge sobhaggappatte kanakavimāne alaṅkatasirisayane suttappabuddho	5317	
PA_atk-s05_13a4:5317_2	viya nibbatti alaṅkatapaṭiyatto uttamarūpadharo soḷasasahassadevakaññāparivāro. So	5317	
PA_atk-s05_13a4:5317_3	rattiññeva taṃ sirisampattiṃ anubhoti. Vemānikapetabhāvena hissa kammasarikkhako	5317	
PA_atk-s05_13a4:5317_4	vipāko ahosi, tasmā aruṇe uggacchante ambavanaṃ pavisati, paviṭṭhakkhaṇeyevassa dibbattabhāvo	5317	
PA_atk-s05_13a4:5317_5	antaradhāyati, asītihatthatālakkhandhappamāṇo attabhāvo nibbattati, sakalasarīraṃ	5317	
PA_atk-s05_13a4:5317_6	jhāyati, supupphitakiṃsuko viya hoti. Dvīsu hatthesu ekekāva aṅguli, tattha mahākuddālappamāṇā	5317	
PA_atk-s05_13a4:5317_7	nakhā honti. Tehi nakhehi attano piṭṭhimaṃsaṃ phāletvā uppāṭetvā khādanto vedanāppatto	5317	
PA_atk-s05_13a4:5317_8	mahāravaṃ ravanto dukkhaṃ anubhoti. Sūriye atthaṅgate taṃ sarīraṃ antaradhāyati,	5317	
PA_atk-s05_13a4:5317_9	dibbasarīraṃ nibbattati, alaṅkatapaṭiyattā dibbanāṭakitthiyo nānātūriyāni gahetvā	5317	
PA_atk-s05_13a4:5317_10	parivārenti. So mahāsampattiṃ anubhavanto ramaṇīye ambavane dibbapāsādaṃ abhiruhati.	53171	
PA_atk-s05_13a4:5317_11	Iti so uposathikāya itthiyā ambaphaladānassa nissandena tiyojanikaṃ ambavanaṃ paṭilabhati,	53171	
PA_atk-s05_13a4:5317_12	lañjaṃ gahetvā kūṭaḍḍakaraṇanissandena pana piṭṭhimaṃsaṃ uppāṭetvā khādati, upaḍḍhūposathassa	53171	
PA_atk-s05_13a4:5317_13	nissandena rattiṃ sampattiṃ anubhoti, soḷasasahassanāṭakitthīhi parivuto paricāresi.	53171	
PA_atk-s05_13a4:5318_0	Tasmiṃ kāle bārāṇasirājā kāmesu dosaṃ disvā isipabbajjaṃ pabbajitvā adhogaṅgāya ramaṇīye	5318	
PA_atk-s05_13a4:5318_1	bhūmipadese paṇṇasālaṃ kāretvā uñchācariyāya yāpento vihāsi. Athekadivasaṃ tamhā	5318	
PA_atk-s05_13a4:5318_2	ambavanā mahāghaṭappamāṇaṃ ambapakkaṃ gaṅgāya patitvā sotena vuyhamānaṃ tassa tāpasassa	5318	
PA_atk-s05_13a4:5318_3	paribhogatitthābhimukhaṃ agamāsi. So mukhaṃ dhovanto taṃ majjhe nadiyā āgacchantaṃ	5318	
PA_atk-s05_13a4:5318_4	disvā udakaṃ taranto gantvā ādāya assamapadaṃ āharitvā agyāgāre ṭhapetvā satthakena	5318	
PA_atk-s05_13a4:5318_5	phāletvā yāpanamattaṃ khāditvā sesaṃ kadalipaṇṇehi paṭicchādetvā punappunaṃ divase	5318	
PA_atk-s05_13a4:5318_6	divase yāva parikkhayā khādi. Tasmiṃ pana khīṇe aññaṃ phalāphalaṃ khādituṃ nāsakkhi,	5318	
PA_atk-s05_13a4:5318_7	rasataṇhāya bajjhitvā “tameva ambapakkaṃ khādissāmī”ti nadītīraṃ gantvā nadiṃ olokento	5318	
PA_atk-s05_13a4:5318_8	“ambaṃ alabhitvā na uṭṭhahissāmī”ti sanniṭṭhānaṃ katvā nisīdi. So tattha nirāhāro	5318	
PA_atk-s05_13a4:5318_9	ekampi divasaṃ, dvepi, tīṇi, catu, pañca, cha divasāni vātātapena parisussanto ambaṃ	5318	
PA_atk-s05_13a4:5318_10	olokento nisīdi. Atha sattame divase nadīdevatā āvajjamānā taṃ kāraṇaṃ ñatvā “ayaṃ	53181	
PA_atk-s05_13a4:5318_11	tāpaso taṇhāvasiko hutvā sattāhaṃ nirāhāro gaṅgaṃ olokento nisīdi, imassa ambapakkaṃ	53181	
PA_atk-s05_13a4:5318_12	adātuṃ na yuttaṃ, alabhanto marissati, dassāmi tassā”ti āgantvā gaṅgāya upari ākāse	53181	
PA_atk-s05_13a4:5318_13	ṭhatvā tena saddhiṃ sallapantī paṭhamaṃ gāthamāha –	53181	
PA_atk-s05_13a4:5320	“Kiṃchando kimadhippāyo, eko sammasi ghammani;	532	
PA_atk-s05_13a4:5321	Kiṃpatthayāno kiṃ esaṃ, kena atthena brāhmaṇā”ti.	532	
PA_atk-s05_13a4:5322_0	Tattha chandoti ajjhāsayo. Adhippāyoti cittaṃ. Sammasīti acchasi. Ghammanīti gimhe.	5322	
PA_atk-s05_13a4:5322_1	Esanti esanto. Brāhmaṇāti pabbajitattā tāpasaṃ ālapati. Idaṃ vuttaṃ hoti – brāhmaṇa,	5322	
PA_atk-s05_13a4:5322_2	tvaṃ kiṃ adhippāyo kiṃ cintento kiṃ patthento kiṃ gavesanto kenatthena imasmiṃ gaṅgātīre	5322	
PA_atk-s05_13a4:5322_3	gaṅgaṃ olokento nisinnoti.	5322	
PA_atk-s05_13a4:5323	Taṃ sutvā tāpaso nava gāthā abhāsi –	532	
PA_atk-s05_13a4:5325	“Yathā mahā vāridharo, kumbho supariṇāhavā;	532	
PA_atk-s05_13a4:5326	Tathūpamaṃ ambapakkaṃ, vaṇṇagandharasuttamaṃ.	532	
PA_atk-s05_13a4:5328	“Taṃ vuyhamānaṃ sotena, disvānāmalamajjhime;	532	
PA_atk-s05_13a4:5329	Pāṇībhi naṃ gahetvāna, agyāyatanamāhariṃ.	532	
PA_atk-s05_13a4:5331	“Tato kadalipattesu, nikkhipitvā sayaṃ ahaṃ;	533	
PA_atk-s05_13a4:5332	Satthena naṃ vikappetvā, khuppipāsaṃ ahāsi me.	533	
PA_atk-s05_13a4:5334	“Sohaṃ apetadaratho, byantībhūto dukhakkhamo;	533	
PA_atk-s05_13a4:5335	Assādaṃ nādhigacchāmi, phalesvaññesu kesuci.	533	
PA_atk-s05_13a4:5337	“Sosetvā nūna maraṇaṃ, taṃ mamaṃ āvahissati;	533	
PA_atk-s05_13a4:5338	Ambaṃ yassa phalaṃ sādu, madhuraggaṃ manoramaṃ;	533	
PA_atk-s05_13a4:5339	Yamuddhariṃ vuyhamānaṃ, udadhismā mahaṇṇave.	533	
PA_atk-s05_13a4:5341	“Akkhātaṃ te mayā sabbaṃ, yasmā upavasāmahaṃ;	534	
PA_atk-s05_13a4:5342	Rammaṃ pati nisinnosmi, puthulomāyutā puthu.	534	
PA_atk-s05_13a4:5344	“Tvañca kho meva akkhāhi, attānamapalāyini;	534	
PA_atk-s05_13a4:5345	Kā vā tvamasi kalyāṇi, kissa vā tvaṃ sumajjhime.	534	
PA_atk-s05_13a4:5347	“Ruppapaṭṭapalimaṭṭhīva, byagghīva girisānujā;	534	
PA_atk-s05_13a4:5348	Yā santi nāriyo devesu, devānaṃ paricārikā.	534	
PA_atk-s05_13a4:5350	“Yā ca manussalokasmiṃ, rūpenānvāgatitthiyo;	535	
PA_atk-s05_13a4:5351	Rūpena te sadisī natthi, devesu gandhabbamanussaloke;	535	
PA_atk-s05_13a4:5352	Puṭṭhāsi me cārupubbaṅgi, brūhi nāmañca bandhave”ti.	535	
PA_atk-s05_13a4:5353_0	Tattha vāridharo kumbhoti udakaghaṭo. Supariṇāhavāti susaṇṭhāno. Vaṇṇagandharasuttamanti	5353	
PA_atk-s05_13a4:5353_1	vaṇṇagandharasehi uttamaṃ. Disvānāti disvā. Amalamajjhimeti nimmalamajjhe. Devataṃ	5353	
PA_atk-s05_13a4:5353_2	ālapanto evamāha. Pāṇībhīti hatthehi. Agyāyatanamāharinti attano aggihutasālaṃ āhariṃ.	5353	
PA_atk-s05_13a4:5353_3	Vikappetvāti vicchinditvā. “Vikantetvā”tipi pāṭho. “Khādi”nti pāṭhaseso. Ahāsi meti	5353	
PA_atk-s05_13a4:5353_4	taṃ jivhagge ṭhapitamattameva satta rasaharaṇisahassāni pharitvā mama khudañca pipāsañca	5353	
PA_atk-s05_13a4:5353_5	hari. Apetadarathoti vigatakāyacittadaratho. Sudhābhojanaṃ bhuttassa viya hi tassa	5353	
PA_atk-s05_13a4:5353_6	sabbadarathaṃ apahari. Byantībhūtoti tassa ambapakkassa vigatanto jāto, parikkhīṇaambapakko	5353	
PA_atk-s05_13a4:5353_7	hutvāti attho. Dukhakkhamoti dukkhena asātena kāyakkhamena ceva cittakkhamena ca	5353	
PA_atk-s05_13a4:5353_8	samannāgato. Aññesu pana kadalipanasādīsu phalesu parittakampi assādaṃ nādhigacchāmi,	5353	
PA_atk-s05_13a4:5353_9	sabbāni me jivhāya ṭhapitamattāni tittakāneva sampajjantīti dīpeti.	5353	
PA_atk-s05_13a4:5354_0	Sosetvāti nirāhāratāya sosetvā sukkhāpetvā. Taṃ mamanti taṃ mama. Yassāti yaṃ assa,	5354	
PA_atk-s05_13a4:5354_1	ahosīti attho. Idaṃ vuttaṃ hoti – yaṃ phalaṃ mama sādu ahosi, yamahaṃ gambhīre puthulaudakakkhandhasaṅkhāte	5354	
PA_atk-s05_13a4:5354_2	mahaṇṇave vuyhamānaṃ tato udadhismā uddhariṃ, taṃ ambaṃ mama maraṇaṃ āvahissatīti	5354	
PA_atk-s05_13a4:5354_3	maññāmi, mayhaṃ taṃ alabhantassa jīvitaṃ nappavattissatīti. Upavasāmīti khuppipāsāhi	5354	
PA_atk-s05_13a4:5354_4	upagato vasāmi. Rammaṃ pati nisinnosmīti ramaṇīyaṃ nadiṃ pati ahaṃ nisinno. Puthulomāyutā	5354	
PA_atk-s05_13a4:5354_5	puthūti ayaṃ nadī puthulomehi macchehi āyutā puthu vipulā, api nāma me ito sotthi	5354	
PA_atk-s05_13a4:5354_6	bhaveyyāti adhippāyo. Apalāyinīti apalāyitvā mama sammukhe ṭhiteti taṃ devataṃ ālapati.	5354	
PA_atk-s05_13a4:5354_7	“Apalāsinī”tipi pāṭho, palāsarahite anavajjasarīreti attho. Kissa vāti kissa vā kāraṇā	5354	
PA_atk-s05_13a4:5354_8	idhāgatāsīti pucchati.	5354	
PA_atk-s05_13a4:5355_0	Rūpapaṭṭapalimaṭṭhīvāti suṭṭhu parimajjitakañcanapaṭṭasadisī. Byagghīvāti līlāvilāsena	5355	
PA_atk-s05_13a4:5355_1	taruṇabyagghapotikā viya. Devānanti channaṃ kāmāvacaradevānaṃ. Yā ca manussalokasminti	5355	
PA_atk-s05_13a4:5355_2	yā ca manussaloke. Rūpenānvāgatitthiyoti rūpena anvāgatā itthiyo natthīti attano	5355	
PA_atk-s05_13a4:5355_3	sambhāvanāya evamāha. Tava rūpasadisāya nāma na bhavitabbanti hissa adhippāyo. Gandhabbamanussaloketi	5355	
PA_atk-s05_13a4:5355_4	mūlagandhādinissitesu gandhabbesu ca manussaloke ca. Cārupubbaṅgīti cārunā pubbaṅgena	5355	
PA_atk-s05_13a4:5355_5	ūrulakkhaṇena samannāgate. Nāmañca bandhaveti attano nāmagottañca bandhave ca mayhaṃ akkhāhīti vadati.	5355	
PA_atk-s05_13a4:5356	Tato devadhītā aṭṭha gāthā abhāsi –	535	
PA_atk-s05_13a4:5358	“Yaṃ tvaṃ pati nisinnosi, rammaṃ brāhmaṇa kosikiṃ;	535	
PA_atk-s05_13a4:5359	Sāhaṃ bhusālayāvutthā, varavārivahoghasā.	535	
PA_atk-s05_13a4:5361	“Nānādumagaṇākiṇṇā, bahukā girikandarā;	536	
PA_atk-s05_13a4:5362	Mameva pamukhā honti, abhisandanti pāvuse.	536	
PA_atk-s05_13a4:5364	“Atho bahū vanatodā, nīlavārivahindharā;	536	
PA_atk-s05_13a4:5365	Bahukā nāgavittodā, abhisandanti vārinā.	536	
PA_atk-s05_13a4:5367	“Tā ambajambulabujā, nīpā tālā cudumbarā;	536	
PA_atk-s05_13a4:5368	Bahūni phalajātāni, āvahanti abhiṇhaso.	536	
PA_atk-s05_13a4:5370	“Yaṃ kiñci ubhato tīre, phalaṃ patati ambuni;	537	
PA_atk-s05_13a4:5371	Asaṃsayaṃ taṃ sotassa, phalaṃ hoti vasānugaṃ.	537	
PA_atk-s05_13a4:5373	“Etadaññāya medhāvi, puthupañña suṇohi me;	537	
PA_atk-s05_13a4:5374	Mā rocaya mabhisaṅgaṃ, paṭisedha janādhipa.	537	
PA_atk-s05_13a4:5376	“Na vāhaṃ vaḍḍhavaṃ maññe, yaṃ tvaṃ raṭṭhābhivaḍḍhana;	537	
PA_atk-s05_13a4:5377	Āceyyamāno rājisi, maraṇaṃ abhikaṅkhasi.	537	
PA_atk-s05_13a4:5379	“Tassa jānanti pitaro, gandhabbā ca sadevakā;	537	
PA_atk-s05_13a4:5380	Ye cāpi isayo loke, saññatattā tapassino;	538	
PA_atk-s05_13a4:5381	Asaṃsayaṃ tepi jānanti, paṭṭhabhūtā yasassino”ti.	538	
PA_atk-s05_13a4:5382_0	Tattha kosikinti yaṃ tvaṃ, brāhmaṇa, rammaṃ kosikiṃ gaṅgaṃ pati nisinno. Bhusālayāvutthāti	5382	
PA_atk-s05_13a4:5382_1	bhuse caṇḍasote ālayo yassa vimānassa, tasmiṃ adhivatthā, gaṅgaṭṭhakavimānavāsinīti	5382	
PA_atk-s05_13a4:5382_2	attho. Varavārivahoghasāti varavārivahena oghena samannāgatā. Pamukhāti tā vuttappakārā	5382	
PA_atk-s05_13a4:5382_3	girikandarā maṃ pamukhaṃ karonti, ahaṃ tāsaṃ pāmokkhā homīti dasseti. Abhisandantīti	5382	
PA_atk-s05_13a4:5382_4	sandanti pavattanti, tato tato āgantvā maṃ kosikigaṅgaṃ pavisantīti attho. Vanatodāti	5382	
PA_atk-s05_13a4:5382_5	na kevalaṃ kandarāva, atha kho bahū vanatodā tamhā tamhā vanamhā udakānipi maṃ bahūni	5382	
PA_atk-s05_13a4:5382_6	pavisanti. Nīlavārivahindharāti maṇivaṇṇena nīlavārinā yutte udakakkhandhasaṅkhāte	5382	
PA_atk-s05_13a4:5382_7	vahe dhārayantiyo. Nāgavittodāti nāgānaṃ vittikārena dhanasaṅkhātena vā udakena samannāgatā.	5382	
PA_atk-s05_13a4:5382_8	Vārināti evarūpā hi bahū nadiyo maṃ vārināva abhisandanti pūrentīti dasseti.	5382	
PA_atk-s05_13a4:5383_0	Tāti tā nadiyo. Āvahantīti etāni ambādīni ākaḍḍhanti. Sabbāni hi etāni upayogatthe	5383	
PA_atk-s05_13a4:5383_1	paccattavacanāni. Atha vā tāti upayogabahuvacanaṃ. Āvahantīti imāni ambādīni tā nadiyo	5383	
PA_atk-s05_13a4:5383_2	āgacchanti, upagacchantīti attho, evaṃ upagatāni pana mama sotaṃ pavisantīti adhippāyo.	5383	
PA_atk-s05_13a4:5383_3	Sotassāti yaṃ ubhato tīre jātarukkhehi phalaṃ mama ambuni patati, sabbaṃ taṃ mama	5383	
PA_atk-s05_13a4:5383_4	sotasseva vasānugaṃ hoti. Natthettha saṃsayoti evaṃ ambapakkassa nadīsotena āgamanakāraṇaṃ kathesi.	5383	
PA_atk-s05_13a4:5384_0	Medhāvi puthupaññāti ubhayaṃ ālapanameva. Mā rocayāti evaṃ taṇhābhisaṅgaṃ mā rocaya.	5384	
PA_atk-s05_13a4:5384_1	Paṭisedhāti paṭisedhehi nanti rājānaṃ ovadati. Vaḍḍhavanti paññāvaḍḍhabhāvaṃ paṇḍitabhāvaṃ.	5384	
PA_atk-s05_13a4:5384_2	Raṭṭhābhivaḍḍhanāti raṭṭhassa abhivaḍḍhana. Āceyyamānoti maṃsalohitehi āciyanto vaḍḍhanto,	5384	
PA_atk-s05_13a4:5384_3	taruṇova hutvāti attho. Rājisīti taṃ ālapati. Idaṃ vuttaṃ hoti – yaṃ tvaṃ nirāhāratāya	5384	
PA_atk-s05_13a4:5384_4	sussamāno taruṇova samāno ambalobhena maraṇaṃ abhikaṅkhasi, na ve ahaṃ tava imaṃ	5384	
PA_atk-s05_13a4:5384_5	paṇḍitabhāvaṃ maññāmīti.	5384	
PA_atk-s05_13a4:5385_0	Tassāti yo puggalo taṇhāvasiko hoti, tassa taṇhāvasikabhāvaṃ “pitaro”ti saṅkhaṃ gatā	5385	
PA_atk-s05_13a4:5385_1	brahmāno ca saddhiṃ kāmāvacaradevehi gandhabbā ca vuttappakārā dibbacakkhukā isayo	5385	
PA_atk-s05_13a4:5385_2	ca asaṃsayaṃ jānanti. Anacchariyañcetaṃ, yaṃ te iddhimanto jāneyyuṃ, “asuko hi nāma	5385	
PA_atk-s05_13a4:5385_3	taṇhāvasiko hotī”ti. Puna tesaṃ bhāsamānānaṃ vacanaṃ sutvā yepi tesaṃ paṭṭhabhūtā	5385	
PA_atk-s05_13a4:5385_4	yasassino paricārakā, tepi jānanti. Pāpakammaṃ karontassa hi raho nāma natthīti tāpasassa	5385	
PA_atk-s05_13a4:5385_5	saṃvegaṃ uppādentī evamāha.	5385	
PA_atk-s05_13a4:5386	Tato tāpaso catasso gāthā abhāsi –	538	
PA_atk-s05_13a4:5388	“Evaṃ viditvā vidū sabbadhammaṃ, viddhaṃsanaṃ cavanaṃ jīvitassa;	538	
PA_atk-s05_13a4:5389	Na cīyatī tassa narassa pāpaṃ, sace na ceteti vadhāya tassa.	538	
PA_atk-s05_13a4:5391	“Isipūgasamaññāte, evaṃ lokyā viditā sati;	539	
PA_atk-s05_13a4:5392	Anariyaparisambhāse, pāpakammaṃ jigīsasi.	539	
PA_atk-s05_13a4:5394	“Sace ahaṃ marissāmi, tīre te puthusussoṇi;	539	
PA_atk-s05_13a4:5395	Asaṃsayaṃ taṃ asiloko, mayi pete āgamissati.	539	
PA_atk-s05_13a4:5397	“Tasmā hi pāpakaṃ kammaṃ, rakkhasseva sumajjhime;	539	
PA_atk-s05_13a4:5398	Mā taṃ sabbo jano pacchā, pakuṭṭhāyi mayi mate”ti.	539	
PA_atk-s05_13a4:5399_0	Tattha evaṃ viditvāti yathā ahaṃ sīlañca aniccatañca jānāmi, evaṃ jānitvā ṭhitassa.	5399	
PA_atk-s05_13a4:5399_1	Vidūti viduno. Sabbadhammanti sabbaṃ sucaritadhammaṃ. Tividhañhi sucaritaṃ idha sabbadhammoti	5399	
PA_atk-s05_13a4:5399_2	adhippetaṃ. Viddhaṃsananti bhaṅgaṃ. Cavananti cutiṃ. Jīvitassāti āyuno. Idaṃ vuttaṃ	5399	
PA_atk-s05_13a4:5399_3	hoti – evaṃ viditvā ṭhitassa paṇḍitassa sabbaṃ sucaritadhammaṃ jīvitassa ca aniccataṃ	5399	
PA_atk-s05_13a4:5399_4	jānantassa evarūpassa narassa pāpaṃ na cīyati na vaḍḍhati. Sace na ceteti vadhāya	5399	
PA_atk-s05_13a4:5399_5	tassāti tassa saṅkhaṃ gatassa parapuggalassa vadhāya na ceteti na pakappeti, neva	5399	
PA_atk-s05_13a4:5399_6	parapuggalaṃ vadhāya ceteti, nāpi parasantakaṃ vināseti, ahañca kassaci vadhāya acetetvā	5399	
PA_atk-s05_13a4:5399_7	kevalaṃ ambapakke āsaṅgaṃ katvā gaṅgaṃ olokento nisinno, tvaṃ mayhaṃ kiṃ nāma akusalaṃ passasīti.	5399	
PA_atk-s05_13a4:5400_0	Isipūgasamaññāteti isigaṇena suṭṭhu aññāte isīnaṃ sammate. Evaṃ lokyāti tvaṃ nāma	5400	
PA_atk-s05_13a4:5400_1	pāpapavāhanena lokassa hitāti evaṃ viditā. Satīti sati sobhane uttameti ālapanametaṃ.	5400	
PA_atk-s05_13a4:5400_2	Anariyaparisambhāseti “tassa jānanti pitaro”tiādikāya asundarāya paribhāsāya samannāgate.	5400	
PA_atk-s05_13a4:5400_3	Jigīsasīti mayi pāpe asaṃvijjantepi maṃ evaṃ paribhāsantī ca paramaraṇaṃ ajjhupekkhantī	5400	
PA_atk-s05_13a4:5400_4	ca attano pāpakammaṃ gavesasi uppādesi. Tīre teti tava gaṅgātīre. Puthusussoṇīti	5400	
PA_atk-s05_13a4:5400_5	puthulāya sundarāya soṇiyā samannāgate. Peteti ambapakkaṃ alabhitvā paralokaṃ gate,	5400	
PA_atk-s05_13a4:5400_6	mateti attho. Pakuṭṭhāyīti akkosi garahi nindi. “Pakvatthāsī”tipi pāṭho.	5400	
PA_atk-s05_13a4:5401	Taṃ sutvā devadhītā pañca gāthā abhāsi –	540	
PA_atk-s05_13a4:5403	“Aññātametaṃ avisayhasāhi, attānamambañca dadāmi te taṃ;	540	
PA_atk-s05_13a4:5404	Yo dubbaje kāmaguṇe pahāya, santiñca dhammañca adhiṭṭhitosi.	540	
PA_atk-s05_13a4:5406	“Yo hitvā pubbasaññogaṃ, pacchāsaṃyojane ṭhito;	540	
PA_atk-s05_13a4:5407	Adhammañceva carati, pāpañcassa pavaḍḍhati.	540	
PA_atk-s05_13a4:5409	“Ehi taṃ pāpayissāmi, kāmaṃ appossuko bhava;	540	
PA_atk-s05_13a4:5410	Upanayāmi sītasmiṃ, viharāhi anussuko.	541	
PA_atk-s05_13a4:5412	“Taṃ puppharasamattebhi, vakkaṅgehi arindama;	541	
PA_atk-s05_13a4:5413	Koñcā mayūrā diviyā, kolaṭṭhimadhusāḷikā;	541	
PA_atk-s05_13a4:5414	Kūjitā haṃsapūgehi, kokilettha pabodhare.	541	
PA_atk-s05_13a4:5416	“Ambettha vippasākhaggā, palālakhalasannibhā;	541	
PA_atk-s05_13a4:5417	Kosambasalaḷā nīpā, pakkatālavilambino”ti.	541	
PA_atk-s05_13a4:5418_0	Tattha aññātametanti “garahā te bhavissatīti vadanto ambapakkatthāya vadasī”ti etaṃ	5418	
PA_atk-s05_13a4:5418_1	kāraṇaṃ mayā aññātaṃ. Avisayhasāhīti rājāno nāma dussahaṃ sahanti, tena naṃ ālapantī	5418	
PA_atk-s05_13a4:5418_2	evamāha. Attānanti taṃ āliṅgitvā ambavanaṃ nayantī attānañca te dadāmi tañca ambaṃ.	5418	
PA_atk-s05_13a4:5418_3	Kāmaguṇeti kañcanamālāsetacchattapaṭimaṇḍite vatthukāme. Santiñca dhammañcāti dussīlyavūpasamena	5418	
PA_atk-s05_13a4:5418_4	santisaṅkhātaṃ sīlañceva sucaritadhammañca. Adhiṭṭhitosīti yo tvaṃ ime guṇe upagato,	5418	
PA_atk-s05_13a4:5418_5	etesu vā patiṭṭhitoti attho.	5418	
PA_atk-s05_13a4:5419_0	Pubbasaññoganti purimabandhanaṃ. Pacchāsaṃyojaneti pacchimabandhane. Idaṃ vuttaṃ	5419	
PA_atk-s05_13a4:5419_1	hoti – ambho tāpasa yo mahantaṃ rajjasirivibhavaṃ pahāya ambapakkamatte rasataṇhāya	5419	
PA_atk-s05_13a4:5419_2	bajjhitvā vātātapaṃ agaṇetvā nadītīre sussamāno nisīdati, so mahāsamuddaṃ taritvā	5419	
PA_atk-s05_13a4:5419_3	velante saṃsīdanapuggalasadiso. Yo puggalo rasataṇhāvasiko adhammañceva carati, rasataṇhāvasena	5419	
PA_atk-s05_13a4:5419_4	kariyamānaṃ pāpañcassa pavaḍḍhatīti. Iti sā tāpasaṃ garahantī evamāha.	5419	
PA_atk-s05_13a4:5420_0	Kāmaṃ appossuko bhavāti ekaṃseneva ambapakke nirālayo hohi. Sītasminti sītale ambavane.	5420	
PA_atk-s05_13a4:5420_1	Tanti evaṃ vadamānāva devatā tāpasaṃ āliṅgitvā ure nipajjāpetvā ākāse pakkhantā tiyojanikaṃ	5420	
PA_atk-s05_13a4:5420_2	dibbaambavanaṃ disvā sakuṇasaddañca sutvā tāpasassa ācikkhantī “ta”nti evamāha. Puppharasamattebhīti	5420	
PA_atk-s05_13a4:5420_3	puppharasena mattehi. Vakkaṅgehīti vaṅkagīvehi sakuṇehi abhināditanti attho. Idāni	5420	
PA_atk-s05_13a4:5420_4	te sakuṇe ācikkhantī “koñcā”tiādimāha. Tattha diviyāti dibyā. Kolaṭṭhimadhusāḷikāti	5420	
PA_atk-s05_13a4:5420_5	kolaṭṭhisakuṇā ca nāma suvaṇṇasāḷikā sakuṇā ca. Ete dibbasakuṇā ettha vasantīti dasseti.	5420	
PA_atk-s05_13a4:5420_6	Kūjitā haṃsapūgehīti haṃsagaṇehi upakūjitā viravasaṅghaṭṭitā. Kokilettha pabodhareti	5420	
PA_atk-s05_13a4:5420_7	ettha ambavane kokilā vassantiyo attānaṃ pabodhenti ñāpenti. Ambetthāti ambā ettha.	5420	
PA_atk-s05_13a4:5420_8	Vippasākhaggāti phalabhārena onamitasākhaggā. Palālakhalasannibhāti pupphasannicayena	5420	
PA_atk-s05_13a4:5420_9	sālipalālakhalasadisā. Pakkatālavilambinoti pakkatālaphalavilambino. Evarūpā rukkhā	5420	
PA_atk-s05_13a4:5420_10	ca ettha atthīti ambavanaṃ vaṇṇeti.	54201	
PA_atk-s05_13a4:5421_0	Vaṇṇayitvā ca pana tāpasaṃ tattha otāretvā “imasmiṃ ambavane ambāni khādanto attano	5421	
PA_atk-s05_13a4:5421_1	taṇhaṃ pūrehī”ti vatvā pakkāmi. Tāpaso ambāni khāditvā taṇhaṃ pūretvā vissamitvā	5421	
PA_atk-s05_13a4:5421_2	ambavane vicaranto taṃ petaṃ dukkhaṃ anubhavantaṃ disvā kiñci vattuṃ nāsakkhi. Sūriye	5421	
PA_atk-s05_13a4:5421_3	pana atthaṅgate taṃ nāṭakitthiparivāritaṃ dibbasampattiṃ anubhavamānaṃ disvā tisso gāthā abhāsi –	5421	
PA_atk-s05_13a4:5423	“Mālī kiriṭī kāyūrī, aṅgadī candanussado;	542	
PA_atk-s05_13a4:5424	Rattiṃ tvaṃ paricāresi, divā vedesi vedanaṃ.	542	
PA_atk-s05_13a4:5426	“Soḷasitthisahassāni, yā temā paricārikā;	542	
PA_atk-s05_13a4:5427	Evaṃ mahānubhāvosi, abbhuto lomahaṃsano.	542	
PA_atk-s05_13a4:5429	“Kiṃ kammamakarī pubbe, pāpaṃ attadukhāvahaṃ;	542	
PA_atk-s05_13a4:5430	Yaṃ karitvā manussesu, piṭṭhimaṃsāni khādasī”ti.	543	
PA_atk-s05_13a4:5431_0	Tattha mālīti dibbamālādharo. Kiriṭīti dibbaveṭhanadharo. Kāyūrīti dibbābharaṇapaṭimaṇḍito.	5431	
PA_atk-s05_13a4:5431_1	Aṅgadīti dibbaṅgadasamannāgato. Candanussadoti dibbacandanavilitto. Paricāresīti	5431	
PA_atk-s05_13a4:5431_2	indriyāni dibbavisayesu cāresi. Divāti divā pana mahādukkhaṃ anubhosi. Yā temāti	5431	
PA_atk-s05_13a4:5431_3	yā te imā. Abbhutoti manussaloke abhūtapubbo. Lomahaṃsanoti ye taṃ passanti, tesaṃ	5431	
PA_atk-s05_13a4:5431_4	lomāni haṃsanti. Pubbeti purimabhave. Attadukhāvahanti attano dukkhāvahaṃ. Manussesūti	5431	
PA_atk-s05_13a4:5431_5	yaṃ manussaloke katvā idāni attano piṭṭhimaṃsāni khādasīti pucchati.	5431	
PA_atk-s05_13a4:5432_0	Peto taṃ sañjānitvā “tumhe maṃ na sañjānātha, ahaṃ tumhākaṃ purohito ahosiṃ, idaṃ	5432	
PA_atk-s05_13a4:5432_1	me rattiṃ sukhānubhavanaṃ tumhe nissāya katassa upaḍḍhūposathassa nissandena laddhaṃ,	5432	
PA_atk-s05_13a4:5432_2	divā dukkhānubhavanaṃ pana mayā pakatassa pāpasseva nissandena. Ahañhi tumhehi vinicchaye	5432	
PA_atk-s05_13a4:5432_3	ṭhapito kūṭaḍḍaṃ karitvā lañjaṃ gahetvā parapiṭṭhimaṃsiko hutvā tassa divā katassa	5432	
PA_atk-s05_13a4:5432_4	kammassa nissandena idaṃ dukkhaṃ anubhavāmī”ti vatvā gāthādvayamāha –	5432	
PA_atk-s05_13a4:5434	“Ajjhenāni paṭiggayha, kāmesu gadhito ahaṃ;	543	
PA_atk-s05_13a4:5435	Acariṃ dīghamaddhānaṃ, paresaṃ ahitāyahaṃ.	543	
PA_atk-s05_13a4:5437	“Yo piṭṭhimaṃsiko hoti, evaṃ ukkacca khādati;	543	
PA_atk-s05_13a4:5438	Yathāhaṃ ajja khādāmi, piṭṭhimaṃsāni attano”ti.	543	
PA_atk-s05_13a4:5439_0	Tattha ajjhenānīti vede. Paṭiggayhāti paṭiggahetvā adhīyitvā. Acarinti paṭipajjiṃ.	5439	
PA_atk-s05_13a4:5439_1	Ahitāyahanti ahitāya atthanāsanāya ahaṃ. Yo piṭṭhimaṃsikoti yo puggalo paresaṃ piṭṭhimaṃsakhādako	5439	
PA_atk-s05_13a4:5439_2	pisuṇo hoti. Ukkaccāti ukkantitvā.	5439	
PA_atk-s05_13a4:5440_0	Idañca pana vatvā tāpasaṃ pucchi – “tumhe kathaṃ idhāgatā”ti. Tāpaso sabbaṃ vitthārena	5440	
PA_atk-s05_13a4:5440_1	kathesi. “Idāni pana, bhante, idheva vasissatha, gamissathā”ti. “Na vasissāmi, assamapadaṃyeva	5440	
PA_atk-s05_13a4:5440_2	gamissāmī”ti. Peto “sādhu, bhante, ahaṃ vo nibaddhaṃ ambapakkena upaṭṭhahissāmī”ti	5440	
PA_atk-s05_13a4:5440_3	vatvā attano ānubhāvena assamapadeyeva otāretvā “anukkaṇṭhā idheva vasathā”ti paṭiññaṃ	5440	
PA_atk-s05_13a4:5440_4	gahetvā gato. Tato paṭṭhāya nibaddhaṃ ambapakkena upaṭṭhahi. Tāpaso taṃ paribhuñjanto	5440	
PA_atk-s05_13a4:5440_5	kasiṇaparikammaṃ katvā jhānābhiññā nibbattetvā brahmalokaparāyaṇo ahosi.	5440	
PA_atk-s05_13a4:5441_0	Satthā upāsakānaṃ imaṃ dhammadesanaṃ āharitvā saccāni pakāsetvā jātakaṃ samodhānesi,	5441	
PA_atk-s05_13a4:5441_1	saccapariyosāne keci sotāpannā ahesuṃ, keci sakadāgāmino, keci anāgāmino. Tadā devadhītā	5441	
PA_atk-s05_13a4:5441_2	uppalavaṇṇā ahosi, tāpaso pana ahameva ahosinti.	5441	
PA_atk-s05_13a4:5442	Kiṃchandajātakavaṇṇanā paṭhamā.	544	
PA_atk-s05_13a4:5444	[512] 2. Kumbhajātakavaṇṇanā	544	
PA_atk-s05_13a4:5445_0	Ko pāturāsīti idaṃ satthā jetavane viharanto visākhāya sahāyikā surāpītā pañcasatā	5445	
PA_atk-s05_13a4:5445_1	itthiyo ārabbha kathesi. Sāvatthiyaṃ kira surāchaṇe saṅghuṭṭhe tā pañcasatā itthiyo	5445	
PA_atk-s05_13a4:5445_2	sāmikānaṃ chaṇe kīḷamānānaṃ tikkhasuraṃ paṭiyādetvā “chaṇaṃ kīḷissāmā”ti sabbāpi	5445	
PA_atk-s05_13a4:5445_3	visākhāya santikaṃ gantvā “sahāyike chaṇaṃ kīḷissāmā”ti vatvā “ayaṃ surāchaṇo, na	5445	
PA_atk-s05_13a4:5445_4	ahaṃ suraṃ pivissāmī”ti vutte – “tumhe sammāsambuddhassa dānaṃ detha, mayaṃ chaṇaṃ	5445	
PA_atk-s05_13a4:5445_5	karissāmā”ti āhaṃsu. Sā “sādhū”ti sampaṭicchitvā tā uyyojetvā satthāraṃ nimantāpetvā	5445	
PA_atk-s05_13a4:5445_6	mahādānaṃ pavattetvā bahuṃ gandhamālaṃ ādāya sāyanhasamaye dhammakathaṃ sotuṃ tāhi	5445	
PA_atk-s05_13a4:5445_7	parivutā jetavanaṃ agamāsi. Tā panitthiyo suraṃ pivamānāva tāya saddhiṃ gantvā dvārakoṭṭhake	5445	
PA_atk-s05_13a4:5445_8	ṭhatvā suraṃ pivitvāva tāya saddhiṃ satthu santikaṃ agamaṃsu. Visākhā satthāraṃ vanditvā	5445	
PA_atk-s05_13a4:5445_9	ekamantaṃ nisīdi, itarāsu ekaccā satthu santikeyeva nacciṃsu, ekaccā gāyiṃsu, ekaccā	5445	
PA_atk-s05_13a4:5445_10	hatthakukkuccapādakukkuccāni, ekaccā kalahaṃ akaṃsu.	54451	
PA_atk-s05_13a4:5446_0	Satthā tāsaṃ saṃvegajananatthāya bhamukalomato raṃsī vissajjesi, andhakāratimisā	5446	
PA_atk-s05_13a4:5446_1	ahosi. Tā bhītā ahesuṃ maraṇabhayatajjitā, tena tāsaṃ surā jīri. Satthā nisinnapallaṅke	5446	
PA_atk-s05_13a4:5446_2	antarahito sinerumuddhani ṭhatvā uṇṇalomato raṃsī vissajjesi, candasūriyasahassuggamanaṃ	5446	
PA_atk-s05_13a4:5446_3	viya ahosi. Satthā tattha ṭhitova tāsaṃ saṃvegajananatthāya –	5446	
PA_atk-s05_13a4:5447	“Ko nu hāso kimānando, niccaṃ pajjalite sati;	544	
PA_atk-s05_13a4:5448	Andhakārena onaddhā, padīpaṃ na gavesathā”ti. –	544	
PA_atk-s05_13a4:5449_0	Imaṃ gāthamāha. Gāthāpariyosāne tā pañcasatāpi sotāpattiphale patiṭṭhahiṃsu. Satthā	5449	
PA_atk-s05_13a4:5449_1	āgantvā gandhakuṭichāyāya buddhāsane nisīdi. Atha naṃ visākhā vanditvā, “bhante,	5449	
PA_atk-s05_13a4:5449_2	idaṃ hirottappabhedakaṃ surāpānaṃ nāma kadā uppanna”nti pucchi. So tassā ācikkhanto atītaṃ āhari.	5449	
PA_atk-s05_13a4:5450_0	Atīte bārāṇasiyaṃ brahmadatte rajjaṃ kārente eko kāsiraṭṭhavāsī suro nāma vanacarako	5450	
PA_atk-s05_13a4:5450_1	bhaṇḍapariyesanatthāya himavantaṃ agamāsi. Tattheko rukkho uggantvā porisamatte ṭhāne	5450	
PA_atk-s05_13a4:5450_2	tidhākappo ahosi. Tassa tiṇṇaṃ kappānaṃ antare cāṭippamāṇo āvāṭo ahosi. So deve vassante	5450	
PA_atk-s05_13a4:5450_3	udakena pūrito, taṃ parivāretvā harītakī āmalakī maricagaccho ca ahosi, tesaṃ pakkāni	5450	
PA_atk-s05_13a4:5450_4	phalāni chijjitvā tattha patanti. Tassāvidūre sayaṃjātasāli jāto, tato suvakā sālisīsāni	5450	
PA_atk-s05_13a4:5450_5	āharitvā tasmiṃ rukkhe nisīditvā khādanti. Tesaṃ khādamānānaṃ sālīpi taṇḍulāpi tattha	5450	
PA_atk-s05_13a4:5450_6	patanti. Iti taṃ udakaṃ sūriyasantāpena paccamānaṃ rasaṃ lohitavaṇṇaṃ ahosi. Nidāghasamaye	5450	
PA_atk-s05_13a4:5450_7	pipāsitā sakuṇagaṇā āgantvā taṃ pivitvā mattā parivattitvā rukkhamūle patiṃsu, tasmiṃ	5450	
PA_atk-s05_13a4:5450_8	thokaṃ niddāyitvā vikūjamānā pakkamanti. Rukkhasunakhamakkaṭādīsupi eseva nayo. Vanacarako	5450	
PA_atk-s05_13a4:5450_9	taṃ disvā “sace idaṃ visaṃ bhaveyya, ime mareyyuṃ, ime pana thokaṃ niddāyitvā yathāsukhaṃ	5450	
PA_atk-s05_13a4:5450_10	gacchanti, nayidaṃ visa”nti sayaṃ pivitvā matto hutvā maṃsaṃ khāditukāmo ahosi. Tato	54501	
PA_atk-s05_13a4:5450_11	aggiṃ katvā rukkhamūle patite tittirakukkuṭādayo māretvā maṃsaṃ aṅgāre pacitvā ekena	54501	
PA_atk-s05_13a4:5450_12	hatthena naccanto ekena maṃsaṃ khādanto ekāhadvīhaṃ tattheva ahosi.	54501	
PA_atk-s05_13a4:5451_0	Tato pana avidūre eko varuṇo nāma tāpaso vasati. Vanacarako aññadāpi tassa santikaṃ	5451	
PA_atk-s05_13a4:5451_1	gacchati. Athassa etadahosi – “idaṃ pānaṃ tāpasena saddhiṃ pivissāmī”ti. So ekaṃ	5451	
PA_atk-s05_13a4:5451_2	veḷunāḷikaṃ pūretvā pakkamaṃsena saddhiṃ āharitvā paṇṇasālaṃ gantvā, “bhante, imaṃ	5451	
PA_atk-s05_13a4:5451_3	pivathā”ti vatvā ubhopi maṃsaṃ khādantā piviṃsu. Iti surena ca varuṇena ca diṭṭhattā	5451	
PA_atk-s05_13a4:5451_4	tassa pānassa “surā”ti ca “varuṇā”ti ca nāmaṃ jātaṃ. Te ubhopi “attheso upāyo”ti	5451	
PA_atk-s05_13a4:5451_5	veḷunāḷiyo pūretvā kājenādāya paccantanagaraṃ gantvā “pānakārakā nāma āgatā”ti rañño	5451	
PA_atk-s05_13a4:5451_6	ārocāpesuṃ. Rājā ne pakkosāpesi, te tassa pānaṃ upanesuṃ. Rājā dve tayo vāre pivitvā	5451	
PA_atk-s05_13a4:5451_7	majji, tassa taṃ ekāhadvīhamattameva ahosi. Atha ne “aññampi atthī”ti pucchi. “Atthi,	5451	
PA_atk-s05_13a4:5451_8	devā”ti. “Kuhi”nti? “Himavante devā”ti. “Tena hi ānethā”ti. Te gantvā ekadve vāre	5451	
PA_atk-s05_13a4:5451_9	ānetvā “nibaddhaṃ gantuṃ na sakkhissāmā”ti sambhāre sallakkhetvā tassa rukkhassa	5451	
PA_atk-s05_13a4:5451_10	tacaṃ ādiṃ katvā sabbasambhāre pakkhipitvā nagare suraṃ kariṃsu. Nāgarā suraṃ pivitvā	54511	
PA_atk-s05_13a4:5451_11	pamādaṃ āpannā duggatā ahesuṃ, nagaraṃ suññaṃ viya ahosi, tena pānakārakā tato palāyitvā	54511	
PA_atk-s05_13a4:5451_12	bārāṇasiṃ gantvā “pānakārakā āgatā”ti rañño ārocāpesuṃ. Rājā ne pakkosāpetvā paribbayaṃ	54511	
PA_atk-s05_13a4:5451_13	adāsi. Te tatthāpi suraṃ akaṃsu, tampi nagaraṃ tatheva vinassi, tato palāyitvā sāketaṃ,	54511	
PA_atk-s05_13a4:5451_14	sāketato sāvatthiṃ agamaṃsu.	54511	
PA_atk-s05_13a4:5452_0	Tadā sāvatthiyaṃ sabbamitto nāma rājā ahosi. So tesaṃ saṅgahaṃ katvā “kena vo attho”ti	5452	
PA_atk-s05_13a4:5452_1	pucchitvā “sambhāramūlena ceva sālipiṭṭhena ca pañcahi cāṭisatehi cā”ti vutte sabbaṃ	5452	
PA_atk-s05_13a4:5452_2	dāpesi. Te pañcasu cāṭisatesu suraṃ saṇṭhāpetvā mūsikabhayena cāṭirakkhaṇatthāya	5452	
PA_atk-s05_13a4:5452_3	ekekāya cāṭiyā santike ekekaṃ biḷāraṃ bandhiṃsu. Te paccitvā uttaraṇakāle cāṭikucchīsu	5452	
PA_atk-s05_13a4:5452_4	paggharantaṃ suraṃ pivitvā mattā niddāyiṃsu. Mūsikā āgantvā tesaṃ kaṇṇanāsikadāṭhikanaṅguṭṭhe	5452	
PA_atk-s05_13a4:5452_5	khāditvā agamaṃsu. “Biḷārā suraṃ pivitvā matā”ti āyuttakapurisā rañño ārocesuṃ. Rājā	5452	
PA_atk-s05_13a4:5452_6	“visakārakā ete bhavissantī”ti tesaṃ dvinnampi janānaṃ sīsāni chindāpesi. Te “suraṃ	5452	
PA_atk-s05_13a4:5452_7	deva, madhuraṃ devā”ti viravantāva mariṃsu. Rājā te mārāpetvā “cāṭiyo bhindathā”ti	5452	
PA_atk-s05_13a4:5452_8	āṇāpesi. Biḷārāpi surāya jiṇṇāya uṭṭhahitvā kīḷantā vicariṃsu, te disvā rañño ārocesuṃ.	5452	
PA_atk-s05_13a4:5452_9	Rājā “sace visaṃ assa, ete mareyyuṃ, madhureneva bhavitabbaṃ, pivissāmi na”nti nagaraṃ	5452	
PA_atk-s05_13a4:5452_10	alaṅkārāpetvā rājaṅgaṇe maṇḍapaṃ kārāpetvā alaṅkatamaṇḍape samussitasetacchatte rājapallaṅke	54521	
PA_atk-s05_13a4:5452_11	nisīditvā amaccagaṇaparivuto suraṃ pātuṃ ārabhi.	54521	
PA_atk-s05_13a4:5453_0	Tadā sakko devarājā “ke nu kho mātupaṭṭhānādīsu appamattā tīṇi sucaritāni pūrentī”ti	5453	
PA_atk-s05_13a4:5453_1	lokaṃ volokento taṃ rājānaṃ suraṃ pātuṃ nisinnaṃ disvā “sacāyaṃ suraṃ pivissati,	5453	
PA_atk-s05_13a4:5453_2	sakalajambudīpo nassissati. Yathā na pivissati, tathā naṃ karissāmī”ti ekaṃ surāpuṇṇaṃ	5453	
PA_atk-s05_13a4:5453_3	kumbhaṃ hatthatale ṭhapetvā brāhmaṇavesenāgantvā rañño sammukhaṭṭhāne ākāse ṭhatvā	5453	
PA_atk-s05_13a4:5453_4	“imaṃ kumbhaṃ kiṇātha, imaṃ kumbhaṃ kiṇāthā”ti āha. Sabbamittarājā taṃ tathā vadantaṃ	5453	
PA_atk-s05_13a4:5453_5	ākāse ṭhitaṃ disvā “kuto nu kho brāhmaṇo āgacchatī”ti tena saddhiṃ sallapanto tisso gāthā abhāsi –	5453	
PA_atk-s05_13a4:5455	“Ko pāturāsī tidivā nabhamhi, obhāsayaṃ saṃvariṃ candimāva;	545	
PA_atk-s05_13a4:5456	Gattehi te rasmiyo niccharanti, sateratā vijjurivantalikkhe.	545	
PA_atk-s05_13a4:5458	“So chinnavātaṃ kamasī aghamhi, vehāyasaṃ gacchasi tiṭṭhasī ca;	545	
PA_atk-s05_13a4:5459	Iddhī nu te vatthukatā subhāvitā, anaddhagūnaṃ api devatānaṃ.	545	
PA_atk-s05_13a4:5461	“Vehāyasaṃ gammamāgamma tiṭṭhasi, kumbhaṃ kiṇāthāti yametamatthaṃ;	546	
PA_atk-s05_13a4:5462	Ko vā tuvaṃ kissa vā tāya kumbho, akkhāhi me brāhmaṇa etamattha”nti.	546	
PA_atk-s05_13a4:5463_0	Tattha ko pāturāsīti kuto pātubhūtosi, kuto āgatosīti attho. Tidivā nabhamhīti kiṃ	5463	
PA_atk-s05_13a4:5463_1	tāvatiṃsabhavanā āgantvā idha nabhamhi ākāse pākaṭo jātosīti pucchati. Saṃvarinti	5463	
PA_atk-s05_13a4:5463_2	rattiṃ. Sateratāti evaṃnāmikā. Soti so tvaṃ. Chinnavātanti valāhakopi tāva vātena	5463	
PA_atk-s05_13a4:5463_3	kamati, tassa pana sopi vāto natthi, tenevamāha. Kamasīti pavattesi. Aghamhīti appaṭighe	5463	
PA_atk-s05_13a4:5463_4	ākāse. Vatthukatāti vatthu viya patiṭṭhā viya katā. Anaddhagūnaṃ api devatānanti	5463	
PA_atk-s05_13a4:5463_5	yā padasā addhānaṃ agamanena anaddhagūnaṃ devatānaṃ iddhi, sā api tava subhāvitāti	5463	
PA_atk-s05_13a4:5463_6	pucchati. Vehāyasaṃ gammamāgammāti ākāse pavattaṃ padavītihāraṃ paṭicca nissāya.	5463	
PA_atk-s05_13a4:5463_7	“Tiṭṭhasī”ti imassa “ko vā tuva”nti iminā sambandho, evaṃ tiṭṭhamāno ko vā tvanti	5463	
PA_atk-s05_13a4:5463_8	attho. Yametamatthanti yaṃ etaṃ vadasi. Imassa “kissa vā tāya”nti iminā sambandho,	5463	
PA_atk-s05_13a4:5463_9	yaṃ etaṃ kumbhaṃ kiṇāthāti vadasi, kissa vā te ayaṃ kumbhoti attho.	5463	
PA_atk-s05_13a4:5464	Tato sakko “tena hi suṇāhī”ti vatvā surāya dose dassento āha –	546	
PA_atk-s05_13a4:5466	“Na sappikumbho napi telakumbho, na phāṇitassa na madhussa kumbho;	546	
PA_atk-s05_13a4:5467	Kumbhassa vajjāni anappakāni, dose bahū kumbhagate suṇātha.	546	
PA_atk-s05_13a4:5469	“Gaḷeyya yaṃ pitvā pate papātaṃ, sobbhaṃ guhaṃ candaniyoḷigallaṃ;	546	
PA_atk-s05_13a4:5470	Bahumpi bhuñjeyya abhojaneyyaṃ, tassā puṇṇaṃ kumbhamimaṃ kiṇātha.	547	
PA_atk-s05_13a4:5472	“Yaṃ pitvā cittasmiṃ anesamāno, āhiṇḍatī goriva bhakkhasādī;	547	
PA_atk-s05_13a4:5473	Anāthamāno upagāyati naccati ca, tassā puṇṇaṃ kumbhamimaṃ kiṇātha.	547	
PA_atk-s05_13a4:5475	“Yaṃ ve pivitvā acelova naggo, careyya gāme visikhantarāni;	547	
PA_atk-s05_13a4:5476	Sammūḷhacitto ativelasāyī, tassā puṇṇaṃ kumbhamimaṃ kiṇātha.	547	
PA_atk-s05_13a4:5478	“Yaṃ pitvā uṭṭhāya pavedhamāno, sīsañca bāhuñca pacālayanto;	547	
PA_atk-s05_13a4:5479	So naccatī dārukaṭallakova, tassā puṇṇaṃ kumbhamimaṃ kiṇātha.	547	
PA_atk-s05_13a4:5481	“Yaṃ ve pivitvā aggidaḍḍhā sayanti, atho sigālehipi khāditāse;	548	
PA_atk-s05_13a4:5482	Bandhaṃ vadhaṃ bhogajāniñcupenti, tassā puṇṇaṃ kumbhamimaṃ kiṇātha.	548	
PA_atk-s05_13a4:5484	“Yaṃ pitvā bhāseyya abhāsaneyyaṃ, sabhāyamāsīno apetavattho;	548	
PA_atk-s05_13a4:5485	Sammakkhito vantagato byasanno, tassā puṇṇaṃ kumbhamimaṃ kiṇātha.	548	
PA_atk-s05_13a4:5487	“Yaṃ ve pivitvā ukkaṭṭho āvilakkho, mameva sabbapathavīti maññe;	548	
PA_atk-s05_13a4:5488	Na me samo cāturantopi rājā, tassā puṇṇaṃ kumbhamimaṃ kiṇātha.	548	
PA_atk-s05_13a4:5490	“Mānātimānā kalahāni pesuṇī, dubbaṇṇinī naggayinī palāyinī;	549	
PA_atk-s05_13a4:5491	Corāna dhuttāna gatī niketo, tassā puṇṇaṃ kumbhamimaṃ kiṇātha.	549	
PA_atk-s05_13a4:5493	“Iddhāni phītāni kulāni assu, anekasāhassadhanāni loke;	549	
PA_atk-s05_13a4:5494	Ucchinnadāyajjakatānimāya, tassā puṇṇaṃ kumbhamimaṃ kiṇātha.	549	
PA_atk-s05_13a4:5496	“Dhaññaṃ dhanaṃ rajataṃ jātarūpaṃ, khettaṃ gavaṃ yattha vināsayanti;	549	
PA_atk-s05_13a4:5497	Ucchedanī vittagataṃ kulānaṃ, tassā puṇṇaṃ kumbhamimaṃ kiṇātha.	549	
PA_atk-s05_13a4:5499	“Yaṃ ve pitvā dittarūpova poso, akkosati mātaraṃ pitarañca;	549	
PA_atk-s05_13a4:5500	Sassumpi gaṇheyya athopi suṇhaṃ, tassā puṇṇaṃ kumbhamimaṃ kiṇātha.	550	
PA_atk-s05_13a4:5502	“Yaṃ ve pitvā dittarūpāva nārī, akkosatī sassuraṃ sāmikañca;	550	
PA_atk-s05_13a4:5503	Dāsampi gaṇhe paricārikampi, tassā puṇṇaṃ kumbhamimaṃ kiṇātha.	550	
PA_atk-s05_13a4:5505	“Yaṃ ve pivitvāna haneyya poso, dhamme ṭhitaṃ samaṇaṃ brāhmaṇaṃ vā;	550	
PA_atk-s05_13a4:5506	Gacche apāyampi tatonidānaṃ, tassā puṇṇaṃ kumbhamimaṃ kiṇātha.	550	
PA_atk-s05_13a4:5508	“Yaṃ ve pivitvā duccaritaṃ caranti, kāyena vācāya ca cetasā ca;	550	
PA_atk-s05_13a4:5509	Nirayaṃ vajanti duccaritaṃ caritvā, tassā puṇṇaṃ kumbhamimaṃ kiṇātha.	550	
PA_atk-s05_13a4:5511	“Yaṃ yācamānā na labhanti pubbe, bahuṃ hiraññampi pariccajantā;	551	
PA_atk-s05_13a4:5512	So taṃ pivitvā alikaṃ bhaṇāti, tassā puṇṇaṃ kumbhamimaṃ kiṇātha.	551	
PA_atk-s05_13a4:5514	“Yaṃ ve pitvā pesane pesiyanto, accāyike karaṇīyamhi jāte;	551	
PA_atk-s05_13a4:5515	Atthampi so nappajānāti vutto, tassā puṇṇaṃ kumbhamimaṃ kiṇātha.	551	
PA_atk-s05_13a4:5517	“Hirīmanāpi ahirīkabhāvaṃ, pātuṃ karonti madanāya mattā;	551	
PA_atk-s05_13a4:5518	Dhīrāpi santā bahukaṃ bhaṇanti, tassā puṇṇaṃ kumbhamimaṃ kiṇātha.	551	
PA_atk-s05_13a4:5520	“Yaṃ ve pitvā ekathūpā sayanti, anāsakā thaṇḍiladukkhaseyyaṃ;	552	
PA_atk-s05_13a4:5521	Dubbaṇṇiyaṃ āyasakyañcupenti, tassā puṇṇaṃ kumbhamimaṃ kiṇātha.	552	
PA_atk-s05_13a4:5523	“Yaṃ ve pitvā pattakhandhā sayanti, gāvo kūṭahatāva na hi vāruṇiyā;	552	
PA_atk-s05_13a4:5524	Vego narena susahoriva, tassā puṇṇaṃ kumbhamimaṃ kiṇātha.	552	
PA_atk-s05_13a4:5526	“Yaṃ manussā vivajjanti, sappaṃ ghoravisamiva;	552	
PA_atk-s05_13a4:5527	Taṃ loke visasamānaṃ, ko naro pātumarahati.	552	
PA_atk-s05_13a4:5529	“Yaṃ ve pitvā andhakaveṇḍaputtā, samuddatīre paricārayantā;	552	
PA_atk-s05_13a4:5530	Upakkamuṃ musalebhi aññamaññaṃ, tassā puṇṇaṃ kumbhamimaṃ kiṇātha.	553	
PA_atk-s05_13a4:5532	“Yaṃ ve pitvā pubbadevā pamattā, tidivā cutā sassatiyā samāyā;	553	
PA_atk-s05_13a4:5533	Taṃ tādisaṃ majjamimaṃ niratthakaṃ, jānaṃ mahārāja kathaṃ piveyya.	553	
PA_atk-s05_13a4:5535	“Nayimasmiṃ kumbhasmiṃ dadhi vā madhu vā, evaṃ abhiññāya kiṇāhi rāja;	553	
PA_atk-s05_13a4:5536	Evañhimaṃ kumbhagatā mayā te, akkhātarūpaṃ tava sabbamittā”ti.	553	
PA_atk-s05_13a4:5537_0	Tattha vajjānītiādīnavā. Gaḷeyyāti gacchanto pade pade parivatteyya. Yaṃ pitvā pateti	5537	
PA_atk-s05_13a4:5537_1	yaṃ pivitvā pateyya. Sobbhanti āvāṭaṃ. Candaniyoḷigallanti candanikañca oḷigallañca.	5537	
PA_atk-s05_13a4:5537_2	Abhojaneyyanti bhuñjituṃ ayuttaṃ. Anesamānoti anissaro. Gorivāti goṇo viya. Bhakkhasādīti	5537	
PA_atk-s05_13a4:5537_3	purāṇakasaṭakhādako, yathā so tattha tattha bhakkhasaṃ pariyesanto āhiṇḍati, evaṃ	5537	
PA_atk-s05_13a4:5537_4	āhiṇḍatīti attho. Anāthamānoti niravassayo anātho viya. Upagāyatīti aññaṃ gāyantaṃ	5537	
PA_atk-s05_13a4:5537_5	disvā upagantvā gāyati. Acelovāti acelako viya. Visikhantarānīti antaravīthiyo. Ativelasāyīti	5537	
PA_atk-s05_13a4:5537_6	aticirampi niddaṃ okkameyya. “Ativelacārī”tipi pāṭho, ativelacārī hutvā careyyāti attho.	5537	
PA_atk-s05_13a4:5538_0	Dārukaṭallako vāti dārumayayantarūpakaṃ viya. Bhogajāniñcupentīti bhogajāniñca upenti,	5538	
PA_atk-s05_13a4:5538_1	pāṇātipātādīni katvā daṇḍapīḷitā dhanajāniñca aññañca vadhabandhanādidukkhaṃ pāpuṇantīti	5538	
PA_atk-s05_13a4:5538_2	attho. Vantagatoti attano vantasmiṃ gato. Byasannoti byasanāpanno. “Visanno”tipi	5538	
PA_atk-s05_13a4:5538_3	pāṭho, tasmiṃ vante osannoti attho. Ukkaṭṭhoti ahaṃ mahāyodho, ko mayā sadiso atthīti	5538	
PA_atk-s05_13a4:5538_4	evaṃ ukkaṃsagato hutvā. Āvilakkhoti rattakkho. Sabbapathavīti sabbā pathavī. “Sabbaputhuvī”tipi	5538	
PA_atk-s05_13a4:5538_5	pāṭho. Cāturantoti catusamuddapariyantāya pathaviyā issaro. Mānātimānāti mānakārikā.	5538	
PA_atk-s05_13a4:5538_6	Sesapadesupi eseva nayo. Gatīti nibbatti. Niketoti nivāso. Tassā puṇṇanti yā evarūpā,	5538	
PA_atk-s05_13a4:5538_7	tassā puṇṇaṃ. Iddhānīti samiddhāni. Phītānīti vatthālaṅkārakappabhaṇḍehi pupphitāni.	5538	
PA_atk-s05_13a4:5538_8	Ucchinnadāyajjakatānīti ucchinnadāyādāni niddhanāni katāni. Yattha vināsayantīti	5538	
PA_atk-s05_13a4:5538_9	yaṃ nissāya yattha patiṭṭhitā, evaṃ bahumpi dhanadhaññādisāpateyyaṃ nāsayanti, kapaṇā honti.	5538	
PA_atk-s05_13a4:5539_0	Dittarūpoti dappitarūpo. Gaṇheyyāti bhariyasaññāya kilesavasena hatthe gaṇheyya.	5539	
PA_atk-s05_13a4:5539_1	Dāsampi gaṇheti attano dāsampi kilesavasena “sāmiko me”ti gaṇheyya. Pivitvānāti pivitvā.	5539	
PA_atk-s05_13a4:5539_2	Duccaritaṃ caritvāti evaṃ tīhi dvārehi dasavidhampi akusalaṃ katvā. Yaṃ yācamānāti	5539	
PA_atk-s05_13a4:5539_3	yaṃ purisaṃ pubbe suraṃ apivantaṃ bahuṃ hiraññaṃ pariccajantā musāvādaṃ karohīti	5539	
PA_atk-s05_13a4:5539_4	yācamānā na labhanti. Pitvāti pivitvā ṭhito. Nappajānāti vuttoti “kenaṭṭhena āgatosī”ti	5539	
PA_atk-s05_13a4:5539_5	vutto sāsanassa duggahitattā taṃ atthaṃ na jānāti. Hirīmanāpīti hirīyuttacittāpi.	5539	
PA_atk-s05_13a4:5539_6	Ekathūpāti sūkarapotakā viya hīnajaccehipi saddhiṃ ekarāsī hutvā. Anāsakāti nirāhārā.	5539	
PA_atk-s05_13a4:5539_7	Thaṇḍiladukkhaseyyanti bhūmiyaṃ dukkhaseyyaṃ sayanti. Āyasakyanti garahaṃ.	5539	
PA_atk-s05_13a4:5540_0	Pattakhandhāti patitakkhandhā. Kūṭahatāvāti gīvāya baddhena kūṭena hatā gāvo viya,	5540	
PA_atk-s05_13a4:5540_1	yathā tā tiṇaṃ akhādantiyo pānīyaṃ apivantiyo sayanti, tathā sayantīti attho. Ghoravisamivāti	5540	
PA_atk-s05_13a4:5540_2	ghoravisaṃ viya. Visasamānanti visasadisaṃ. Andhakaveṇḍaputtāti dasa bhātikarājāno.	5540	
PA_atk-s05_13a4:5540_3	Upakkamunti pahariṃsu. Pubbadevāti asurā. Tidivāti tāvatiṃsadevalokā. Sassatiyāti	5540	
PA_atk-s05_13a4:5540_4	sassatā, dīghāyukabhāvena niccasammatā devalokāti attho. Samāyāti saddhiṃ asuramāyāhi.	5540	
PA_atk-s05_13a4:5540_5	Jānanti evaṃ “niratthakaṃ eta”nti jānanto tumhādiso paṇḍito puriso kathaṃ piveyya.	5540	
PA_atk-s05_13a4:5540_6	Kumbhagatā mayāti kumbhagataṃ mayā, ayameva vā pāṭho. Akkhātarūpanti sabhāvato akkhātaṃ.	5540	
PA_atk-s05_13a4:5541	Taṃ sutvā rājā surāya ādīnavaṃ ñatvā tuṭṭho sakkassa thutiṃ karonto dve gāthā abhāsi –	554	
PA_atk-s05_13a4:5543	“Na me pitā vā athavāpi mātā, etādisā yādisako tuvaṃsi;	554	
PA_atk-s05_13a4:5544	Hitānukampī paramatthakāmo, sohaṃ karissaṃ vacanaṃ tavajja.	554	
PA_atk-s05_13a4:5546	“Dadāmi te gāmavarāni pañca, dāsīsataṃ satta gavaṃsatāni;	554	
PA_atk-s05_13a4:5547	Ājaññayutte ca rathe dasa ime, ācariyo hosi mamatthakāmo”ti.	554	
PA_atk-s05_13a4:5548_0	Tattha gāmavarānīti, brāhmaṇa, ācariyassa nāma ācariyabhāgo icchitabbo, saṃvacchare	5548	
PA_atk-s05_13a4:5548_1	saṃvacchare satasahassuṭṭhānake tuyhaṃ pañca gāme dadāmīti vadati. Dasa imeti ime	5548	
PA_atk-s05_13a4:5548_2	dasa purato ṭhite kañcanavicitte rathe dassento evamāha.	5548	
PA_atk-s05_13a4:5549	Taṃ sutvā sakko devattabhāvaṃ dassetvā attānaṃ jānāpento ākāse ṭhatvā dve gāthā abhāsi –	554	
PA_atk-s05_13a4:5551	“Taveva dāsīsatamatthu rāja, gāmā ca gāvo ca taveva hontu;	555	
PA_atk-s05_13a4:5552	Ājaññayuttā ca rathā taveva, sakkohamasmī tidasānamindo.	555	
PA_atk-s05_13a4:5554	“Maṃsodanaṃ sappipāyāsaṃ bhuñja, khādassu ca tvaṃ madhumāsapūve;	555	
PA_atk-s05_13a4:5555	Evaṃ tuvaṃ dhammarato janinda, anindito saggamupehi ṭhāna”nti.	555	
PA_atk-s05_13a4:5556	Tattha evaṃ tuvaṃ dhammaratoti evaṃ tvaṃ nānaggarasabhojanaṃ bhuñjanto surāpānā virato tīṇi duccaritāni pahāya tividhasucaritadhammarato hutvā kenaci anindito saggaṭṭhānaṃ upehīti.	555	
PA_atk-s05_13a4:5557_0	Iti sakko tassa ovādaṃ datvā sakaṭṭhānameva gato. Sopi suraṃ apivitvā surābhājanāni	5557	
PA_atk-s05_13a4:5557_1	bhindāpetvā sīlaṃ samādāya dānaṃ datvā saggaparāyaṇo ahosi. Jambudīpepi anukkamena	5557	
PA_atk-s05_13a4:5557_2	surāpānaṃ vepullappattaṃ jātaṃ.	5557	
PA_atk-s05_13a4:5558	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, sakko pana ahameva ahosi”nti.	555	
PA_atk-s05_13a4:5559	Kumbhajātakavaṇṇanā dutiyā.	555	
PA_atk-s05_13a4:5561	[513] 3. Jayaddisajātakavaṇṇanā	556	
PA_atk-s05_13a4:5562_0	Cirassaṃ vata meti idaṃ satthā jetavane viharanto ekaṃ mātuposakabhikkhuṃ ārabbha	5562	
PA_atk-s05_13a4:5562_1	kathesi. Paccuppannavatthu sāmajātakasadisaṃ. Tadā pana satthā “porāṇakapaṇḍitā kañcanamālaṃ	5562	
PA_atk-s05_13a4:5562_2	setacchattaṃ pahāya mātāpitaro posesu”nti vatvā atītaṃ āhari.	5562	
PA_atk-s05_13a4:5563_0	Atīte kapilaraṭṭhe uttarapañcālanagare pañcālo nāma rājā ahosi. Tassa aggamahesī	5563	
PA_atk-s05_13a4:5563_1	gabbhaṃ paṭilabhitvā puttaṃ vijāyi. Tassā purimabhave ekā sapattikā kujjhitvā “tuyhaṃ	5563	
PA_atk-s05_13a4:5563_2	jātaṃ jātaṃ pajaṃ khādituṃ samatthā bhavissāmī”ti patthanaṃ ṭhapetvā yakkhinī ahosi.	5563	
PA_atk-s05_13a4:5563_3	Sā tadā okāsaṃ labhitvā tassā passantiyāva taṃ allamaṃsapesivaṇṇaṃ kumārakaṃ gahetvā	5563	
PA_atk-s05_13a4:5563_4	murumurāyantī khāditvā pakkāmi. Dutiyavārepi tatheva akāsi. Tatiyavāre pana tassā	5563	
PA_atk-s05_13a4:5563_5	pasūtigharaṃ paviṭṭhakāle gehaṃ parivāretvā gāḷhaṃ ārakkhaṃ akaṃsu. Vijātadivase	5563	
PA_atk-s05_13a4:5563_6	yakkhinī āgantvā puna dārakaṃ aggahesi. Devī “yakkhinī”ti mahāsaddamakāsi. Āvudhahatthā	5563	
PA_atk-s05_13a4:5563_7	purisā āgantvā deviyā dinnasaññāya yakkhiniṃ anubandhiṃsu. Sā khādituṃ okāsaṃ alabhantī	5563	
PA_atk-s05_13a4:5563_8	tato palāyitvā udakaniddhamanaṃ pāvisi. Dārako mātusaññāya tassā thanaṃ mukhena gaṇhi.	5563	
PA_atk-s05_13a4:5563_9	Sā puttasinehaṃ uppādetvā tato palāyitvā susānaṃ gantvā dārakaṃ pāsāṇaleṇe ṭhapetvā	5563	
PA_atk-s05_13a4:5563_10	paṭijaggi. Athassa anukkamena vaḍḍhamānassa manussamaṃsaṃ āharitvā adāsi. Ubhopi	55631	
PA_atk-s05_13a4:5563_11	manussamaṃsaṃ khāditvā tattha vasiṃsu. Dārako attano manussabhāvaṃ na jānāti “yakkhiniputtosmī”ti	55631	
PA_atk-s05_13a4:5563_12	saññāya. So attabhāvaṃ jahitvā antaradhāyituṃ na sakkoti. Athassa sā antaradhānatthāya	55631	
PA_atk-s05_13a4:5563_13	ekaṃ mūlaṃ adāsi. So mūlānubhāvena antaradhāyitvā manussamaṃsaṃ khādanto vicarati.	55631	
PA_atk-s05_13a4:5563_14	Yakkhinī vessavaṇassa mahārājassa veyyāvaccatthāya gatā tattheva kālamakāsi. Devīpi	55631	
PA_atk-s05_13a4:5563_15	catutthavāre aññaṃ puttaṃ vijāyi. So yakkhiniyā muttattā arogo ahosi. Paccāmittaṃ	55631	
PA_atk-s05_13a4:5563_16	yakkhiniṃ jinitvā jātattā “jayaddisakumāro”tissa nāmaṃ akaṃsu. So vayappatto sabbasippesu	55631	
PA_atk-s05_13a4:5563_17	nipphattiṃ patvā chattaṃ ussāpetvā rajjamanusāsi.	55631	
PA_atk-s05_13a4:5564_0	Tadā bodhisatto tassa aggamahesiyā kucchimhi nibbatti, “alīnasattukumāro”tissa nāmaṃ	5564	
PA_atk-s05_13a4:5564_1	kariṃsu. So vayappatto uggahitasabbasippo uparājā ahosi. Sopi yakkhiniputto aparabhāge	5564	
PA_atk-s05_13a4:5564_2	pamādena taṃ mūlaṃ nāsetvā antaradhāyituṃ asakkonto dissamānarūpova susāne manussamaṃsaṃ	5564	
PA_atk-s05_13a4:5564_3	khādi. Manussā taṃ disvā bhītā āgantvā rañño upakkosiṃsu “deva eko yakkho dissamānarūpo	5564	
PA_atk-s05_13a4:5564_4	susāne manussamaṃsaṃ khādati, so anukkamena nagaraṃ pavisitvā manusse māretvā khādissati,	5564	
PA_atk-s05_13a4:5564_5	taṃ gāhāpetuṃ vaṭṭatī”ti. Rājā “sādhū”ti paṭissuṇitvā “gaṇhatha na”nti āṇāpesi. Balakāyo	5564	
PA_atk-s05_13a4:5564_6	gantvā susānaṃ parivāretvā aṭṭhāsi. Yakkhiniputto naggo ubbiggarūpo maraṇabhayabhīto	5564	
PA_atk-s05_13a4:5564_7	viravanto manussānaṃ antaraṃ pakkhandi. Manussā “yakkho”ti maraṇabhayabhītā dvidhā	5564	
PA_atk-s05_13a4:5564_8	bhijjiṃsu. Sopi tato palāyitvā araññaṃ pāvisi, na puna manussapathaṃ āgacchi. So	5564	
PA_atk-s05_13a4:5564_9	ekaṃ mahāvattaniaṭaviṃ nissāya maggapaṭipannesu manussesu ekekaṃ gahetvā araññaṃ	5564	
PA_atk-s05_13a4:5564_10	pavisitvā māretvā khādanto ekasmiṃ nigrodhamūle vāsaṃ kappesi.	55641	
PA_atk-s05_13a4:5565_0	Atheko satthavāhabrāhmaṇo aṭavipālānaṃ sahassaṃ datvā pañcahi sakaṭasatehi taṃ maggaṃ	5565	
PA_atk-s05_13a4:5565_1	paṭipajji. Manussayakkho viravanto pakkhandi, bhītā manussā urena nipajjiṃsu. So	5565	
PA_atk-s05_13a4:5565_2	brāhmaṇaṃ gahetvā palāyanto khāṇunā pāde viddho aṭavipālesu anubandhantesu brāhmaṇaṃ	5565	
PA_atk-s05_13a4:5565_3	chaḍḍetvā attano vasanaṭṭhānarukkhamūle nipajji. Tassa tattha nipannassa sattame	5565	
PA_atk-s05_13a4:5565_4	divase jayaddisarājā migavadhaṃ āṇāpetvā nagarā nikkhami. Taṃ nagarā nikkhantamattameva	5565	
PA_atk-s05_13a4:5565_5	takkasilavāsī nando nāma mātuposakabrāhmaṇo catasso satārahagāthāyo ādāya āgantvā	5565	
PA_atk-s05_13a4:5565_6	rājānaṃ addasa. Rājā “nivattitvā suṇissāmī”ti tassa nivāsagehaṃ dāpetvā migavaṃ gantvā	5565	
PA_atk-s05_13a4:5565_7	“yassa passena migo palāyati, tasseva gīvā”ti āha. Atheko pasadamigo uṭṭhahitvā rañño	5565	
PA_atk-s05_13a4:5565_8	abhimukho gantvā palāyi. Amaccā parihāsaṃ kariṃsu. Rājā khaggaṃ gahetvā taṃ anubandhitvā	5565	
PA_atk-s05_13a4:5565_9	tiyojanamatthake patvā khaggena paharitvā dve khaṇḍāni karitvā kājenādāya āgacchanto	5565	
PA_atk-s05_13a4:5565_10	manussayakkhassa nipannaṭṭhānaṃ patvā dabbatiṇesu nisīditvā thokaṃ vissamitvā gantuṃ	55651	
PA_atk-s05_13a4:5565_11	ārabhi. Atha naṃ so uṭṭhāya “tiṭṭha kuhiṃ gacchasi, bhakkhosi me”ti hatthe gahetvā	55651	
PA_atk-s05_13a4:5565_12	paṭhamaṃ gāthamāha –	55651	
PA_atk-s05_13a4:5567	“Cirassaṃ vata me udapādi ajja, bhakkho mahā sattamibhattakāle;	556	
PA_atk-s05_13a4:5568	Kutosi kovāsi tadiṅgha brūhi, ācikkha jātiṃ vidito yathāsī”ti.	556	
PA_atk-s05_13a4:5569	Tattha bhakkho mahāti mahābhakkho. Sattamibhattakāleti pāṭipadato paṭṭhāya nirāhārassa sattamiyaṃ bhattakāle. Kutosīti kuto āgatosīti.	556	
PA_atk-s05_13a4:5570	Rājā yakkhaṃ disvā bhīto ūrutthambhaṃ patvā palāyituṃ nāsakkhi, satiṃ pana paccupaṭṭhāpetvā dutiyaṃ gāthamāha –	557	
PA_atk-s05_13a4:5572	“Pañcālarājā migavaṃ paviṭṭho, jayaddiso nāma yadissuto te;	557	
PA_atk-s05_13a4:5573	Carāmi kacchāni vanāni cāhaṃ, pasadaṃ imaṃ khāda mamajja muñcā”ti.	557	
PA_atk-s05_13a4:5574	Tattha migavaṃ paviṭṭhoti migavadhāya raṭṭhā nikkhanto. Kacchānīti pabbatapassāni. Pasadanti pasadamigaṃ.	557	
PA_atk-s05_13a4:5575	Taṃ sutvā yakkho tatiyaṃ gāthamāha –	557	
PA_atk-s05_13a4:5577	“Seneva tvaṃ paṇasi sassamāno, mamesa bhakkho pasado yaṃ vadesi;	557	
PA_atk-s05_13a4:5578	Taṃ khādiyāna pasadaṃ jighaññaṃ, khādissaṃ pacchā na vilāpakālo”ti.	557	
PA_atk-s05_13a4:5579_0	Tattha senevāti mama santakeneva. Paṇasīti voharasi attānaṃ vikkiṇāsi. Sassamānoti	5579	
PA_atk-s05_13a4:5579_1	vihiṃsayamāno. Taṃ khādiyānāti taṃ paṭhamaṃ khāditvā. Jighaññanti ghasitukāmo. Khādissanti	5579	
PA_atk-s05_13a4:5579_2	etaṃ pacchā khādissāmi. Na vilāpakāloti mā vilapi. Nāyaṃ vilāpakāloti vadati.	5579	
PA_atk-s05_13a4:5580	Taṃ sutvā rājā nandabrāhmaṇaṃ saritvā catutthaṃ gāthamāha –	558	
PA_atk-s05_13a4:5582	“Na catthi mokkho mama nikkayena, gantvāna pacchāgamanāya paṇhe;	558	
PA_atk-s05_13a4:5583	Taṃ saṅgaraṃ brāhmaṇassappadāya, saccānurakkhī punarāvajissa”nti.	558	
PA_atk-s05_13a4:5584_0	Tattha na catthīti na ce mayhaṃ nikkayena vimokkho atthi. Gantvānāti evaṃ sante ajja	5584	
PA_atk-s05_13a4:5584_1	imaṃ migamaṃsaṃ khāditvā mama nagaraṃ gantvā. Paṇheti pageyeva, sveva pātarāsakāle	5584	
PA_atk-s05_13a4:5584_2	paccāgamanatthāya paṭiññaṃ gaṇhāhīti adhippāyo. Taṃ saṅgaranti mayā “dhanaṃ te dassāmī”ti	5584	
PA_atk-s05_13a4:5584_3	brāhmaṇassa saṅgaro kato, taṃ tassa datvā imaṃ mayā vuttaṃ saccaṃ anurakkhanto ahaṃ	5584	
PA_atk-s05_13a4:5584_4	puna āgamissāmīti attho.	5584	
PA_atk-s05_13a4:5585	Taṃ sutvā yakkho pañcamaṃ gāthamāha –	558	
PA_atk-s05_13a4:5587	“Kiṃ kammajātaṃ anutappate tvaṃ, pattaṃ samīpaṃ maraṇassa rāja;	558	
PA_atk-s05_13a4:5588	Ācikkha me taṃ api sakkuṇemu, anujānituṃ āgamanāya paṇhe”ti.	558	
PA_atk-s05_13a4:5589_0	Tattha kammameva kammajātaṃ. Anutappateti taṃ anutappati. Pattanti upagataṃ. Api	5589	
PA_atk-s05_13a4:5589_1	sakkuṇemūti api nāma taṃ tava sokakāraṇaṃ sutvā pātova āgamanāya taṃ anujānituṃ sakkuṇeyyāmāti attho.	5589	
PA_atk-s05_13a4:5590	Rājā taṃ kāraṇaṃ kathento chaṭṭhaṃ gāthamāha –	559	
PA_atk-s05_13a4:5592	“Katā mayā brāhmaṇassa dhanāsā, taṃ saṅgaraṃ paṭimukkaṃ na muttaṃ;	559	
PA_atk-s05_13a4:5593	Taṃ saṅgaraṃ brāhmaṇassappadāya, saccānurakkhī punarāvajissa”nti.	559	
PA_atk-s05_13a4:5594	Tattha paṭimukkaṃ na muttanti catasso satārahā gāthā sutvā “dhanaṃ te dassāmī”ti paṭiññāya mayā attani paṭimuñcitvā ṭhapitaṃ, na pana taṃ muttaṃ dhanassa adinnattā.	559	
PA_atk-s05_13a4:5595	Taṃ sutvā yakkho sattamaṃ gāthamāha –	559	
PA_atk-s05_13a4:5597	“Yā te katā brāhmaṇassa dhanāsā, taṃ saṅgaraṃ paṭimukkaṃ na muttaṃ;	559	
PA_atk-s05_13a4:5598	Taṃ saṅgaraṃ brāhmaṇassappadāya, saccānurakkhī punarāvajassū”ti.	559	
PA_atk-s05_13a4:5599	Tattha punarāvajassūti puna āgacchassu.	559	
PA_atk-s05_13a4:5600_0	Evañca pana vatvā rājānaṃ vissajjesi. So tena vissaṭṭho “tvaṃ mā cintayi, ahaṃ pātova	5600	
PA_atk-s05_13a4:5600_1	āgamissāmī”ti vatvā magganimittāni sallakkhento attano balakāyaṃ upagantvā balakāyaparivuto	5600	
PA_atk-s05_13a4:5600_2	nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā tā gāthā	5600	
PA_atk-s05_13a4:5600_3	sutvā cattāri sahassāni datvā yānaṃ āropetvā “imaṃ takkasilameva nethā”ti manusse	5600	
PA_atk-s05_13a4:5600_4	datvā brāhmaṇaṃ uyyojetvā dutiyadivase paṭigantukāmo hutvā puttaṃ āmantetvā anusāsi.	5600	
PA_atk-s05_13a4:5600_5	Tamatthaṃ dīpento satthā dve gāthā abhāsi –	5600	
PA_atk-s05_13a4:5602	“Muttoca so porisādassa hatthā, gantvā sakaṃ mandiraṃ kāmakāmī;	560	
PA_atk-s05_13a4:5603	Taṃ saṅgaraṃ brāhmaṇassappadāya, āmantayī puttamalīnasattuṃ.	560	
PA_atk-s05_13a4:5605	“Ajjeva rajjaṃ abhisiñcayassu, dhammaṃ cara sesu paresu cāpi;	560	
PA_atk-s05_13a4:5606	Adhammakāro ca te māhu raṭṭhe, gacchāmahaṃ porisādassa ñatte”ti.	560	
PA_atk-s05_13a4:5607_0	Tattha alīnasattunti evaṃnāmakaṃ kumāraṃ. Pāḷiyaṃ pana “arinasattu”nti likhitaṃ.	5607	
PA_atk-s05_13a4:5607_1	Ajjeva rajjanti putta rajjaṃ te dammi, tvaṃ ajjeva muddhani abhisekaṃ abhisiñcayassu.	5607	
PA_atk-s05_13a4:5607_2	Ñatteti abhyāse, santiketi attho.	5607	
PA_atk-s05_13a4:5608	Taṃ sutvā kumāro dasamaṃ gāthamāha –	560	
PA_atk-s05_13a4:5610	“Kiṃ kamma krubbaṃ tava deva pāva, nārādhayī taṃ tadicchāmi sotuṃ;	561	
PA_atk-s05_13a4:5611	Yamajja rajjamhi udassaye tuvaṃ, rajjampi niccheyyaṃ, tayā vināha”nti.	561	
PA_atk-s05_13a4:5612	Tattha krubbanti karonto. Yamajjāti yena anārādhakammena ajja maṃ rajjamhi tvaṃ udassaye ussāpesi patiṭṭhāpesi, taṃ me ācikkha, ahañhi tayā vinā rajjampi na icchāmīti attho.	561	
PA_atk-s05_13a4:5613	Taṃ sutvā rājā anantaraṃ gāthamāha –	561	
PA_atk-s05_13a4:5615	“Na kammunā vā vacasāva tāta, aparādhitohaṃ tuviyaṃ sarāmi;	561	
PA_atk-s05_13a4:5616	Sandhiñca katvā purisādakena, saccānurakkhī punāhaṃ gamissa”nti.	561	
PA_atk-s05_13a4:5617_0	Tattha aparādhitoti aparādhaṃ ito. Tuviyanti tava santakaṃ. Idaṃ vuttaṃ hoti – tāta,	5617	
PA_atk-s05_13a4:5617_1	ahaṃ ito tava kammato vā tava vacanato vā kiñci mama appiyaṃ aparādhaṃ na sarāmīti.	5617	
PA_atk-s05_13a4:5617_2	Sandhiñca katvāti maṃ pana migavaṃ gataṃ eko yakkho “khādissāmī”ti gaṇhi. Athāhaṃ	5617	
PA_atk-s05_13a4:5617_3	brāhmaṇassa dhammakathaṃ sutvā tassa sakkāraṃ katvā “sve tava pātarāsakāle āgamissāmī”ti	5617	
PA_atk-s05_13a4:5617_4	tena purisādakena sandhiṃ saccaṃ katvā āgato, tasmā taṃ saccaṃ anurakkhanto puna	5617	
PA_atk-s05_13a4:5617_5	tattha gamissāmi, tvaṃ rajjaṃ kārehīti vadati.	5617	
PA_atk-s05_13a4:5618	Taṃ sutvā kumāro gāthamāha –	561	
PA_atk-s05_13a4:5620	“Ahaṃ gamissāmi idheva hohi, natthi tato jīvato vippamokkho;	562	
PA_atk-s05_13a4:5621	Sace tuvaṃ gacchasiyeva rāja, ahampi gacchāmi ubho na homā”ti.	562	
PA_atk-s05_13a4:5622	Tattha idhevāti tvaṃ idheva hoti. Tatoti tassa santikā jīvantassa mokkho nāma natthi. Ubhoti evaṃ sante ubhopi na bhavissāma.	562	
PA_atk-s05_13a4:5623	Taṃ sutvā rājā gāthamāha –	562	
PA_atk-s05_13a4:5625	“Addhā hi tāta satānesa dhammo, maraṇā ca me dukkhataraṃ tadassa;	562	
PA_atk-s05_13a4:5626	Kammāsapādo taṃ yadā pacitvā, pasayha khāde bhidā rukkhasūle”ti.	562	
PA_atk-s05_13a4:5627_0	Tassattho – addhā ekaṃsena esa, tāta, satānaṃ paṇḍitānaṃ dhammo sabhāvo, yuttaṃ tvaṃ	5627	
PA_atk-s05_13a4:5627_1	vadasi, api ca kho pana mayhaṃ maraṇatopetaṃ dukkhataraṃ assa, yadā taṃ so kammāsapādo.	5627	
PA_atk-s05_13a4:5627_2	Bhidā rukkhasūleti tikhiṇarukkhasūle bhitvā pacitvā pasayha balakkārena khādeyyāti.	5627	
PA_atk-s05_13a4:5628	Taṃ sutvā kumāro gāthamāha –	562	
PA_atk-s05_13a4:5630	“Pāṇena te pāṇamahaṃ nimissaṃ, mā tvaṃ agā porisādassa ñatte;	563	
PA_atk-s05_13a4:5631	Evañca te pāṇamahaṃ nimissaṃ, tasmā mataṃ jīvitassa vaṇṇemī”ti.	563	
PA_atk-s05_13a4:5632_0	Tattha nimissanti ahaṃ idheva tava pāṇena mama pāṇaṃ parivattessaṃ. Tasmāti yasmā	5632	
PA_atk-s05_13a4:5632_1	etaṃ pāṇaṃ tava pāṇenāhaṃ nimissaṃ, tasmā tava jīvitassatthāya mama maraṇaṃ vaṇṇemi	5632	
PA_atk-s05_13a4:5632_2	maraṇameva varemi, icchāmīti attho.	5632	
PA_atk-s05_13a4:5633	Taṃ sutvā rājā puttassa balaṃ jānanto “sādhu tāta, gacchāhī”ti sampaṭicchi. So mātāpitaro vanditvā nagaramhā nikkhami. Tamatthaṃ pakāsento satthā upaḍḍhagāthamāha –	563	
PA_atk-s05_13a4:5635	“Tato have dhitimā rājaputto, vanditvā mātu ca pitu ca pāde”ti.	563	
PA_atk-s05_13a4:5636	Tattha pādeti pāde vanditvā nikkhantoti attho;	563	
PA_atk-s05_13a4:5637_0	Athassa mātāpitaropi bhaginīpi bhariyāpi amaccaparijanehi saddhiṃyeva nikkhamiṃsu.	5637	
PA_atk-s05_13a4:5637_1	So nagarā nikkhamitvā pitaraṃ maggaṃ pucchitvā suṭṭhu vavatthapetvā mātāpitaro vanditvā	5637	
PA_atk-s05_13a4:5637_2	sesānaṃ ovādaṃ datvā acchambhito kesarasīho viya maggaṃ āruyha yakkhāvāsaṃ pāyāsi.	5637	
PA_atk-s05_13a4:5637_3	Taṃ gacchantaṃ disvā mātā sakabhāvena saṇṭhātuṃ asakkontī pathaviyaṃ pati. Pitā bāhā	5637	
PA_atk-s05_13a4:5637_4	paggayha mahantena saddena kandi. Tampi atthaṃ pakāsento satthā –	5637	
PA_atk-s05_13a4:5638	“Dukhinissa mātā nipatā pathabyā, pitāssa paggayha bhujāni kandatī”ti. –	563	
PA_atk-s05_13a4:5639	Upaḍḍhagāthaṃ vatvā tassa pitarā payuttaṃ āsīsavādaṃ abhivādanavādaṃ mātarā bhaginībhariyāhi ca kataṃ saccakiriyaṃ pakāsento aparāpi catasso gāthā abhāsi –	563	
PA_atk-s05_13a4:5641	“Taṃ gacchantaṃ tāva pitā viditvā, parammukho vandati pañjalīko;	564	
PA_atk-s05_13a4:5642	Somo ca rājā varuṇo ca rājā, pajāpatī candimā sūriyo ca;	564	
PA_atk-s05_13a4:5643	Etehi gutto purisādakamhā, anuññāto sotthi paccehi tāta.	564	
PA_atk-s05_13a4:5645	“Yaṃ daṇḍakirañño gatassa mātā, rāmassakāsi sotthānaṃ suguttā;	564	
PA_atk-s05_13a4:5646	Taṃ te ahaṃ sotthānaṃ karomi, etena saccena sarantu devā;	564	
PA_atk-s05_13a4:5647	Anuññāto sotthi paccehi putta.	564	
PA_atk-s05_13a4:5649	“Āvī raho vāpi manopadosaṃ, nāhaṃ sare jātu malīnasatte;	564	
PA_atk-s05_13a4:5650	Etena saccena sarantu devā, anuññāto sotthi paccehi bhātika.	565	
PA_atk-s05_13a4:5652	“Yasmā ca me anadhimanosi sāmi, na cāpi me manasā appiyosi;	565	
PA_atk-s05_13a4:5653	Etena saccena sarantu devā, anuññāto sotthi paccehi sāmī”ti.	565	
PA_atk-s05_13a4:5654_0	Tattha parammukhoti ayaṃ me putto parammukho mātāpitaro vanditvā gacchati, iti etaṃ	5654	
PA_atk-s05_13a4:5654_1	parammukhaṃ gacchantaṃ disvā viditvā. Pañjalīkoti tasmiṃ kāle sirasi añjaliṃ ṭhapetvā	5654	
PA_atk-s05_13a4:5654_2	vandati devatā namassati. Purisādakamhāti purisādassa santikā tena anuññāto sotthinā paccehi.	5654	
PA_atk-s05_13a4:5655_0	Rāmassakāsīti rāmassa akāsi. Eko kira bārāṇasivāsī rāmo nāma mātuposako mātāpitaro	5655	
PA_atk-s05_13a4:5655_1	paṭijagganto vohāratthāya gato daṇḍakirañño vijite kumbhavatīnagaraṃ gantvā navavidhena	5655	
PA_atk-s05_13a4:5655_2	vassena sakalaraṭṭhe vināsiyamāne mātāpitūnaṃ guṇaṃ sari. Atha naṃ mātupaṭṭhānakammassa	5655	
PA_atk-s05_13a4:5655_3	phalena devatā sotthinā ānayitvā mātu adaṃsu. Taṃ kāraṇaṃ sutavasenāharitvā evamāha.	5655	
PA_atk-s05_13a4:5655_4	Sotthānanti sotthibhāvaṃ. Taṃ pana kiñcāpi devatā kariṃsu, mātupaṭṭhānaṃ nissāya	5655	
PA_atk-s05_13a4:5655_5	nibbattattā pana mātā akāsīti vuttaṃ. Taṃ te ahanti ahampi te tameva sotthānaṃ karomi,	5655	
PA_atk-s05_13a4:5655_6	maṃ nissāya tatheva tava sotthibhāvo hotūti attho. Atha vā karomīti icchāmi. Etena	5655	
PA_atk-s05_13a4:5655_7	saccenāti sace devatāhi tassa sotthinā ānītabhāvo sacco, etena saccena mamapi puttaṃ	5655	
PA_atk-s05_13a4:5655_8	sarantu devā, rāmaṃ viya tampi āharitvā mama dassantūti attho. Anuññātoti porisādena	5655	
PA_atk-s05_13a4:5655_9	“gacchā”ti anuññāto devatānaṃ ānubhāvena sotthi paṭiāgaccha puttāti vadati.	5655	
PA_atk-s05_13a4:5656_0	Jātu malīnasatteti jātu ekaṃsena alīnasatte mama bhātike ahaṃ sammukhā vā parammukhā	5656	
PA_atk-s05_13a4:5656_1	vā manopadosaṃ na sarāmi, na mayā tamhi manopadoso katapubboti evamassa kaniṭṭhā	5656	
PA_atk-s05_13a4:5656_2	saccamakāsi. Yasmā ca me anadhimanosi, sāmīti mama, sāmi alīnasattu yasmā tvaṃ anadhimanosi,	5656	
PA_atk-s05_13a4:5656_3	maṃ abhibhavitvā atikkamitvā aññaṃ manena na patthesi. Na cāpi me manasā appiyosīti	5656	
PA_atk-s05_13a4:5656_4	mayhampi ca manasā tvaṃ appiyo na hosi, aññamaññaṃ piyasaṃvāsāva mayanti evamassa	5656	
PA_atk-s05_13a4:5656_5	aggamahesī saccamakāsi.	5656	
PA_atk-s05_13a4:5657_0	Kumāropi pitarā akkhātanayena rakkhāvāsamaggaṃ paṭipajji. Yakkhopi “khattiyā nāma	5657	
PA_atk-s05_13a4:5657_1	bahumāyā honti, ko jānāti, kiṃ bhavissatī”ti rukkhaṃ abhiruhitvā rañño āgamanaṃ olokento	5657	
PA_atk-s05_13a4:5657_2	nisīdi. So kumāraṃ āgacchantaṃ disvā “pitaraṃ nivattetvā putto āgato bhavissati,	5657	
PA_atk-s05_13a4:5657_3	natthi me bhaya”nti otaritvā tassa piṭṭhiṃ dassento nisīdi. So āgantvā tassa purato	5657	
PA_atk-s05_13a4:5657_4	aṭṭhāsi. Atha yakkho gāthamāha –	5657	
PA_atk-s05_13a4:5659	“Brahā ujū cārumukho kutosi, na maṃ pajānāsi vane vasantaṃ;	565	
PA_atk-s05_13a4:5660	Luddaṃ maṃ ñatvā ‘purisādako’si, ko sotthimājānamidhāvajeyyā”ti.	566	
PA_atk-s05_13a4:5661	Tattha ko sotthimājānamidhāvajeyyāti kumāra ko nāma puriso attano sotthibhāvaṃ jānanto icchanto idhāgaccheyya, tvaṃ ajānanto āgato maññeti.	566	
PA_atk-s05_13a4:5662	Taṃ sutvā kumāro gāthamāha –	566	
PA_atk-s05_13a4:5664	“Jānāmi ludda purisādako tvaṃ, na taṃ na jānāmi vane vasantaṃ;	566	
PA_atk-s05_13a4:5665	Ahañca puttosmi jayaddisassa, mamajja khāda pituno pamokkhā”ti.	566	
PA_atk-s05_13a4:5666	Tattha pamokkhāti pamokkhahetu ahaṃ pitu jīvitaṃ datvā idhāgato, tasmā taṃ muñca, maṃ khādāhīti attho.	566	
PA_atk-s05_13a4:5667	Tato yakkho gāthamāha –	566	
PA_atk-s05_13a4:5669	“Jānāmi puttoti jayaddisassa, tathā hi vo mukhavaṇṇo ubhinnaṃ;	566	
PA_atk-s05_13a4:5670	Sudukkaraññeva kataṃ tavedaṃ, yo mattumicche pituno pamokkhā”ti.	567	
PA_atk-s05_13a4:5671	Tattha tathā hi voti tādiso vo tumhākaṃ. Ubhinnampi sadisova mukhavaṇṇo hotīti attho. Kataṃ tavedanti idaṃ tava kammaṃ sudukkaraṃ.	567	
PA_atk-s05_13a4:5672	Tato kumāro gāthamāha –	567	
PA_atk-s05_13a4:5674	“Na dukkaraṃ kiñci mahettha maññe, yo mattumicche pituno pamokkhā;	567	
PA_atk-s05_13a4:5675	Mātu ca hetu paraloka gantvā, sukhena saggena ca sampayutto”ti.	567	
PA_atk-s05_13a4:5676_0	Tattha kiñci mahettha maññeti kiñci ahaṃ ettha na maññāmi. Idaṃ vuttaṃ hoti – yakkha	5676	
PA_atk-s05_13a4:5676_1	yo puggalo pitu vā pamokkhatthāya mātu vā hetu paralokaṃ gantvā sukhena sagge nibbattanakasukhena	5676	
PA_atk-s05_13a4:5676_2	sampayutto bhavituṃ mattumicche marituṃ icchati, tasmā ahaṃ ettha mātāpitūnaṃ atthāya	5676	
PA_atk-s05_13a4:5676_3	jīvitapariccāge kiñci dukkaraṃ na maññāmīti.	5676	
PA_atk-s05_13a4:5677	Taṃ sutvā yakkho “kumāra, maraṇassa abhayānakasatto nāma natthi, tvaṃ kasmā na bhāyasī”ti pucchi. So tassa kathento dve gāthā abhāsi –	567	
PA_atk-s05_13a4:5679	“Ahañca kho attano pāpakiriyaṃ, āvī raho vāpi sare na jātu;	567	
PA_atk-s05_13a4:5680	Saṅkhātajātīmaraṇohamasmi, yatheva me idha tathā parattha.	568	
PA_atk-s05_13a4:5682	“Khādajja maṃ dāni mahānubhāva, karassu kiccāni imaṃ sarīraṃ;	568	
PA_atk-s05_13a4:5683	Rukkhassa vā te papatāmi aggā, chādayamāno mayhaṃ tvamadesi maṃsa”nti.	568	
PA_atk-s05_13a4:5684_0	Tattha sare na jātūti ekaṃseneva na sarāmi. Saṅkhātajātīmaraṇohamasmīti ahaṃ ñāṇena	5684	
PA_atk-s05_13a4:5684_1	suparicchinnajātimaraṇo, jātasatto amaraṇadhammo nāma natthīti jānāmi. Yatheva me	5684	
PA_atk-s05_13a4:5684_2	idhāti yatheva mama idha, tathā paraloke, yathā ca paraloke, tathā idhāpi maraṇato	5684	
PA_atk-s05_13a4:5684_3	mutti nāma natthīti idampi mama ñāṇena suparicchinnaṃ. Karassu kiccānīti iminā sarīrena	5684	
PA_atk-s05_13a4:5684_4	kattabbakiccāni kara, imaṃ te mayā nissaṭṭhaṃ sarīraṃ. Chādayamāno mayhaṃ tvamadesi	5684	
PA_atk-s05_13a4:5684_5	maṃsanti mayi rukkhaggā patitvā mate mama sarīrato tvaṃ chādayamāno rocayamāno yaṃ	5684	
PA_atk-s05_13a4:5684_6	yaṃ icchasi, taṃ taṃ maṃsaṃ adesi, khādeyyāsīti attho.	5684	
PA_atk-s05_13a4:5685	Yakkho tassa vacanaṃ sutvā bhīto hutvā “na sakkā imassa maṃsaṃ khādituṃ, upāyena naṃ palāpessāmī”ti cintetvā imaṃ gāthamāha –	568	
PA_atk-s05_13a4:5687	“Idañca te ruccati rājaputta, cajesi pāṇaṃ pituno pamokkhā;	568	
PA_atk-s05_13a4:5688	Tasmā hi so tvaṃ taramānarūpo, sambhañja kaṭṭhāni jalehi aggi”nti.	568	
PA_atk-s05_13a4:5689	Tattha jalehīti araññaṃ pavisitvā sāradārūni āharitvā aggiṃ jāletvā niddhūme aṅgāre kara, tattha te maṃsaṃ pacitvā khādissāmīti dīpeti.	568	
PA_atk-s05_13a4:5690	So tathā katvā tassa santikaṃ agamāsi. Taṃ kāraṇaṃ pakāsento satthā itaraṃ gāthamāha –	569	
PA_atk-s05_13a4:5692	“Tato have dhitimā rājaputto, dāruṃ samāharitvā mahantamaggiṃ;	569	
PA_atk-s05_13a4:5693	Santīpayitvā paṭivedayittha, ādīpito dāni mahāyamaggī”ti.	569	
PA_atk-s05_13a4:5694_0	Yakkho aggiṃ katvā āgataṃ kumāraṃ oloketvā “ayaṃ purisasīho, maraṇāpissa bhayaṃ natthi,	5694	
PA_atk-s05_13a4:5694_1	mayā ettakaṃ kālaṃ evaṃ nibbhayo nāma na diṭṭhapubbo”ti lomahaṃsajāto kumāraṃ punappunaṃ	5694	
PA_atk-s05_13a4:5694_2	olokento nisīdi. Kumāro tassa kiriyaṃ disvā gāthamāha –	5694	
PA_atk-s05_13a4:5696	“Khādajja maṃ dāni pasayhakāri, kiṃ maṃ muhuṃ pekkhasi haṭṭhalomo;	569	
PA_atk-s05_13a4:5697	Tathā tathā tuyhamahaṃ karomi, yathā yathā maṃ chādayamāno adesī”ti.	569	
PA_atk-s05_13a4:5698_0	Tattha muhunti punappunaṃ. Tathā tathā tuyhamahanti ahaṃ tuyhaṃ tathā tathā vacanaṃ	5698	
PA_atk-s05_13a4:5698_1	karomi, idāni kiṃ karissāmi, yathā yathā maṃ chādayamāno rocayamāno adesi khādissasi,	5698	
PA_atk-s05_13a4:5698_2	tasmā khādajja manti.	5698	
PA_atk-s05_13a4:5699	Athassa vacanaṃ sutvā yakkho gāthamāha –	569	
PA_atk-s05_13a4:5701	“Ko tādisaṃ arahati khāditāye, dhamme ṭhitaṃ saccavādiṃ vadaññuṃ;	570	
PA_atk-s05_13a4:5702	Muddhāpi tassa viphaleyya sattadhā, yo tādisaṃ saccavādiṃ adeyyā”ti.	570	
PA_atk-s05_13a4:5703_0	Taṃ sutvā kumāro “sace maṃ na khāditukāmosi, atha kasmā dārūni bhañjāpetvā aggiṃ	5703	
PA_atk-s05_13a4:5703_1	kāresī”ti vatvā “palāyissati nu kho, noti tava pariggaṇhanatthāyā”ti vutte “tvaṃ	5703	
PA_atk-s05_13a4:5703_2	idāni maṃ kathaṃ pariggaṇhissasi, yohaṃ tiracchānayoniyaṃ nibbatto sakkassa devarañño	5703	
PA_atk-s05_13a4:5703_3	attānaṃ pariggaṇhituṃ nādāsi”nti vatvā āha –	5703	
PA_atk-s05_13a4:5705	“Idañhi so brāhmaṇaṃ maññamāno, saso avāsesi sake sarīre;	570	
PA_atk-s05_13a4:5706	Teneva so candimā devaputto, sasatthuto kāmaduhajja yakkhā”ti.	570	
PA_atk-s05_13a4:5707_0	Tassattho – idañhi so sasapaṇḍito “brāhmaṇo eso”ti brāhmaṇaṃ maññamāno “ajja imaṃ	5707	
PA_atk-s05_13a4:5707_1	sarīraṃ khāditvā idheva vasā”ti evaṃ sake sarīre attano sarīraṃ dātuṃ avāsesi, vasāpesīti	5707	
PA_atk-s05_13a4:5707_2	attho. Sarīrañcassa bhakkhatthāya adāsi. Sakko pabbatarasaṃ pīḷetvā ādāya candamaṇḍale	5707	
PA_atk-s05_13a4:5707_3	sasalakkhaṇaṃ akāsi. Tato paṭṭhāya teneva sasalakkhaṇena so candimā devaputto “sasī	5707	
PA_atk-s05_13a4:5707_4	sasī”ti evaṃ sasatthuto lokassa kāmaduho pemavaḍḍhano ajja yakkha virocati. Kappaṭṭhiyañhetaṃ pāṭihāriyanti.	5707	
PA_atk-s05_13a4:5708	Taṃ sutvā yakkho kumāraṃ vissajjento gāthamāha –	570	
PA_atk-s05_13a4:5710	“Cando yathā rāhumukhā pamutto, virocate pannaraseva bhāṇumā;	571	
PA_atk-s05_13a4:5711	Evaṃ tuvaṃ porisādā pamutto, viroca kappile mahānubhāva;	571	
PA_atk-s05_13a4:5712	Āmodayaṃ pitaraṃ mātarañca, sabbo ca te nandatu ñātipakkho”ti.	571	
PA_atk-s05_13a4:5713_0	Tattha bhāṇumāti sūriyo. Idaṃ vuttaṃ hoti – yathā pannarase rāhumukhā mutto cando	5713	
PA_atk-s05_13a4:5713_1	vā bhāṇumā vā virocati, evaṃ tvampi mama santikā mutto kapilaraṭṭhe viroca mahānubhāvāti. Nandatūti tussatu.	5713	
PA_atk-s05_13a4:5714_0	Gaccha mahāvīrāti mahāsattaṃ uyyojesi. Sopi taṃ nibbisevanaṃ katvā pañca sīlāni datvā	5714	
PA_atk-s05_13a4:5714_1	“yakkho nu kho esa, no”ti pariggaṇhanto “yakkhānaṃ akkhīni rattāni honti animmisāni	5714	
PA_atk-s05_13a4:5714_2	ca, chāyā na paññāyati, acchambhitā honti. Nāyaṃ yakkho, manusso eso. Mayhaṃ pitu	5714	
PA_atk-s05_13a4:5714_3	kira tayo bhātaro yakkhiniyā gahitā. Tesu etāya dve khāditā bhavissanti, eko puttasinehena	5714	
PA_atk-s05_13a4:5714_4	paṭijaggito bhavissati, iminā tena bhavitabbaṃ, imaṃ netvā mayhaṃ pitu ācikkhitvā	5714	
PA_atk-s05_13a4:5714_5	rajje patiṭṭhāpessāmī”ti cintetvā “ehi ambho, na tvaṃ yakkho, pitu me jeṭṭhabhātikosi,	5714	
PA_atk-s05_13a4:5714_6	ehi mayā saddhiṃ gantvā kulasantake rajje chattaṃ ussāpehī”ti vatvā itarena “nāhaṃ	5714	
PA_atk-s05_13a4:5714_7	manusso”ti vutte “na tvaṃ mayhaṃ saddahasi, atthi pana so, yassa saddahasī”ti pucchitvā	5714	
PA_atk-s05_13a4:5714_8	“atthi asukaṭṭhāne dibbacakkhukatāpaso”ti vutte taṃ ādāya tattha agamāsi. Tāpaso	5714	
PA_atk-s05_13a4:5714_9	te disvāva “kiṃ karontā pitāputtā araññe carathā”ti vatvā tesaṃ ñātibhāvaṃ kathesi.	5714	
PA_atk-s05_13a4:5714_10	Porisādo tassa saddahitvā “tāta, tvaṃ gaccha, ahaṃ ekasmiññeva attabhāve dvidhā jāto,	57141	
PA_atk-s05_13a4:5714_11	na me rajjenattho, pabbajissāmaha”nti tāpasassa santike isipabbajjaṃ pabbaji. Atha	57141	
PA_atk-s05_13a4:5714_12	naṃ kumāro vanditvā nagaraṃ agamāsi. Tamatthaṃ pakāsento satthā –	57141	
PA_atk-s05_13a4:5716	“Tato have dhitimā rājaputto, katañjalī pariyāya porisādaṃ;	571	
PA_atk-s05_13a4:5717	Anuññāto sotthi sukhī arogo, paccāgamā kapilamalīnasattā”ti. –	571	
PA_atk-s05_13a4:5718	Gāthaṃ vatvā tassa nagaraṃ gatassa negamādīhi katakiriyaṃ dassento osānagāthamāha –	571	
PA_atk-s05_13a4:5720	“Taṃ negamā jānapadā ca sabbe, hatthārohā rathikā pattikā ca;	572	
PA_atk-s05_13a4:5721	Namassamānā pañjalikā upāgamuṃ, namatthu te dukkarakārakosī”ti.	572	
PA_atk-s05_13a4:5722_0	Rājā “kumāro kira āgato”ti sutvā paccuggamanaṃ akāsi. Kumāro mahājanaparivāro gantvā	5722	
PA_atk-s05_13a4:5722_1	rājānaṃ vandi. Atha naṃ so pucchi – “tāta, kathaṃ tādisā porisādā muttosī”ti. “Tāta,	5722	
PA_atk-s05_13a4:5722_2	nāyaṃ yakkho, tumhākaṃ jeṭṭhabhātiko, esa mayhaṃ petteyyo”ti sabbaṃ pavattiṃ ārocetvā	5722	
PA_atk-s05_13a4:5722_3	“tumhehi mama petteyyaṃ daṭṭhuṃ vaṭṭatī”ti āha. Rājā taṅkhaṇaññeva bheriṃ carāpetvā	5722	
PA_atk-s05_13a4:5722_4	mahantena parivārena tāpasānaṃ santikaṃ agamāsi. Mahātāpaso tassa yakkhiniyā ānetvā	5722	
PA_atk-s05_13a4:5722_5	akhāditvā positakāraṇañca yakkhābhāvakāraṇañca tesaṃ ñātibhāvañca sabbaṃ vitthārato	5722	
PA_atk-s05_13a4:5722_6	kathesi. Rājā “ehi, bhātika, rajjaṃ kārehī”ti āha. “Alaṃ mahārājā”ti. “Tena hi etha	5722	
PA_atk-s05_13a4:5722_7	uyyāne vasissatha, ahaṃ vo catūhi paccayehi upaṭṭhahissāmī”ti? “Na āgacchāmi mahārājā”ti.	5722	
PA_atk-s05_13a4:5722_8	Rājā tesaṃ assamapadato avidūre ekaṃ pabbatantaraṃ bandhitvā mahantaṃ taḷākaṃ kāretvā	5722	
PA_atk-s05_13a4:5722_9	kedāre sampādetvā mahaḍḍhakulasahassaṃ ānetvā mahāgāmaṃ nivāsetvā tāpasānaṃ bhikkhācāraṃ	5722	
PA_atk-s05_13a4:5722_10	paṭṭhapesi. So gāmo cūḷakammāsadammanigamo nāma jāto. Sutasomamahāsattena porisādassa	57221	
PA_atk-s05_13a4:5722_11	damitapadeso pana mahākammāsadammanigamoti veditabbo.	57221	
PA_atk-s05_13a4:5723_0	Satthā idaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	5723	
PA_atk-s05_13a4:5723_1	mātuposakatthero sotāpattiphale patiṭṭhahi. Tadā mātāpitaro mahārājakulāni ahesuṃ,	5723	
PA_atk-s05_13a4:5723_2	tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā,	5723	
PA_atk-s05_13a4:5723_3	alīnasattukumāro pana ahameva ahosinti.	5723	
PA_atk-s05_13a4:5724	Jayaddisajātakavaṇṇanā tatiyā.	572	
PA_atk-s05_13a4:5726	[514] 4. Chaddantajātakavaṇṇanā	572	
PA_atk-s05_13a4:5727_0	Kiṃ nu socasīti idaṃ satthā jetavane viharanto ekaṃ daharabhikkhuniṃ ārabbha kathesi.	5727	
PA_atk-s05_13a4:5727_1	Sā kira sāvatthiyaṃ kuladhītā gharāvāse ādīnavaṃ disvā sāsane pabbajitvā ekadivasaṃ	5727	
PA_atk-s05_13a4:5727_2	bhikkhunīhi saddhiṃ dhammasavanāya gantvā alaṅkatadhammāsane nisīditvā dhammaṃ desentassa	5727	
PA_atk-s05_13a4:5727_3	dasabalassa aparimāṇapuññapabhāvābhinibbattaṃ uttamarūpasampattiyuttaṃ attabhāvaṃ	5727	
PA_atk-s05_13a4:5727_4	oloketvā “pariciṇṇapubbā nu kho me bhavasmiṃ vicarantiyā imassa mahāpurisassa pādaparicārikā”ti	5727	
PA_atk-s05_13a4:5727_5	cintesi. Athassā taṅkhaṇaññeva jātissarañāṇaṃ uppajji – “chaddantavāraṇakāle ahaṃ	5727	
PA_atk-s05_13a4:5727_6	imassa mahāpurisassa pādaparicārikā bhūtapubbā”ti. Athassā sarantiyā mahantaṃ pītipāmojjaṃ	5727	
PA_atk-s05_13a4:5727_7	uppajji. Sā pītivegena mahāhasitaṃ hasitvā puna cintesi – “pādaparicārikā nāma sāmikānaṃ	5727	
PA_atk-s05_13a4:5727_8	hitajjhāsayā appakā, ahitajjhāsayāva bahutarā, hitajjhāsayā nu kho ahaṃ imassa mahāpurisassa	5727	
PA_atk-s05_13a4:5727_9	ahosiṃ, ahitajjhāsayā”ti. Sā anussaramānā “ahaṃ appamattakaṃ dosaṃ hadaye ṭhapetvā	5727	
PA_atk-s05_13a4:5727_10	vīsaratanasatikaṃ chaddantamahāgajissaraṃ sonuttaraṃ nāma nesādaṃ pesetvā visapītasallena	57271	
PA_atk-s05_13a4:5727_11	vijjhāpetvā jīvitakkhayaṃ pāpesi”nti addasa. Athassā soko udapādi, hadayaṃ uṇhaṃ	57271	
PA_atk-s05_13a4:5727_12	ahosi, sokaṃ sandhāretuṃ asakkontī assasitvā passasitvā mahāsaddena parodi. Taṃ disvā	57271	
PA_atk-s05_13a4:5727_13	satthā sitaṃ pātu karitvā “ko nu kho, bhante, hetu, ko paccayo sitassa pātukammāyā”ti	57271	
PA_atk-s05_13a4:5727_14	bhikkhusaṅghena puṭṭho “bhikkhave, ayaṃ daharabhikkhunī pubbe mayi kataṃ aparādhaṃ	57271	
PA_atk-s05_13a4:5727_15	saritvā rodatī”ti vatvā atītaṃ āhari.	57271	
PA_atk-s05_13a4:5728_0	Atīte himavantapadese chaddantadahaṃ upanissāya aṭṭhasahassā hatthināgā vasiṃsu iddhimantā	5728	
PA_atk-s05_13a4:5728_1	vehāsaṅgamā. Tadā bodhisatto jeṭṭhakavāraṇassa putto hutvā nibbatti, so sabbaseto	5728	
PA_atk-s05_13a4:5728_2	ahosi rattamukhapādo. So aparabhāge vuddhippatto aṭṭhāsītihatthubbedho ahosi vīsaratanasatāyāmo.	5728	
PA_atk-s05_13a4:5728_3	Aṭṭhapaṇṇāsahatthāya rajatadāmasadisāya soṇḍāya samannāgato. Dantā panassa parikkhepato	5728	
PA_atk-s05_13a4:5728_4	pannarasahatthā ahesuṃ dīghato tiṃsahatthā chabbaṇṇaraṃsīhi samannāgatā. So aṭṭhannaṃ	5728	
PA_atk-s05_13a4:5728_5	nāgasahassānaṃ jeṭṭhako ahosi, pañcasate paccekabuddhe pūjesi. Tassa dve aggamahesiyo	5728	
PA_atk-s05_13a4:5728_6	ahesuṃ – cūḷasubhaddā, mahāsubhaddā cāti. Nāgarājā aṭṭhanāgasahassaparivāro kañcanaguhāyaṃ	5728	
PA_atk-s05_13a4:5728_7	vasati. So pana chaddantadaho āyāmato ca vitthārato ca paṇṇāsayojano hoti. Tassa	5728	
PA_atk-s05_13a4:5728_8	majjhe dvādasayojanappamāṇe ṭhāne sevālo vā paṇakaṃ vā natthi, maṇikkhandhavaṇṇaudakameva	5728	
PA_atk-s05_13a4:5728_9	santiṭṭhati, tadanantaraṃ yojanavitthataṃ suddhaṃ kallahāravanaṃ, taṃ udakaṃ parikkhipitvā	5728	
PA_atk-s05_13a4:5728_10	ṭhitaṃ, tadanantaraṃ yojanavitthatameva suddhaṃ nīluppalavanaṃ taṃ parikkhipitvā	57281	
PA_atk-s05_13a4:5728_11	ṭhitaṃ, tato yojanayojanavitthatāneva rattuppalasetuppalarattapadumasetapadumakumudavanāni	57281	
PA_atk-s05_13a4:5728_12	purimaṃ purimaṃ parikkhipitvā ṭhitāni. Imesaṃ pana sattannaṃ vanānaṃ anantaraṃ sabbesampi	57281	
PA_atk-s05_13a4:5728_13	tesaṃ kallahārādivanānaṃ vasena omissakavanaṃ yojanavitthatameva tāni parikkhipitvā	57281	
PA_atk-s05_13a4:5728_14	ṭhitaṃ. Tadanantaraṃ nāgānaṃ kaṭippamāṇe udake yojanavitthatameva rattasālivanaṃ,	57281	
PA_atk-s05_13a4:5728_15	tadanantaraṃ udakapariyante yojanavitthatameva nīlapītalohitaodātasurabhisukhumakusumasamākiṇṇaṃ	57281	
PA_atk-s05_13a4:5728_16	khuddakagacchavanaṃ, iti imāni dasa vanāni yojanavitthatāneva. Tato khuddakarājamāsamahārājamāsamuggavanaṃ,	57281	
PA_atk-s05_13a4:5728_17	tadanantaraṃ tipusaelālukalābukumbhaṇḍavallivanāni, tato pūgarukkhappamāṇaṃ ucchuvanaṃ,	57281	
PA_atk-s05_13a4:5728_18	tato hatthidantappamāṇaphalaṃ kadalivanaṃ, tato sālavanaṃ, tadanantaraṃ cāṭippamāṇaphalaṃ	57281	
PA_atk-s05_13a4:5728_19	panasavanaṃ, tato madhuraphalaṃ ciñcavanaṃ, tato ambavanaṃ, tato kapiṭṭhavanaṃ, tato	57281	
PA_atk-s05_13a4:5728_20	omissako mahāvanasaṇḍo, tato veḷuvanaṃ, ayamassa tasmiṃ kāle sampatti. Saṃyuttaṭṭhakathāyaṃ	57282	
PA_atk-s05_13a4:5728_21	pana idāni pavattamānasampattiyeva kathitā.	57282	
PA_atk-s05_13a4:5729_0	Veḷuvanaṃ pana parikkhipitvā satta pabbatā ṭhitā. Tesaṃ bāhirantato paṭṭhāya paṭhamo	5729	
PA_atk-s05_13a4:5729_1	cūḷakāḷapabbato nāma, dutiyo mahākāḷapabbato nāma, tato udakapabbato nāma, tato candimapassapabbato	5729	
PA_atk-s05_13a4:5729_2	nāma, tato sūriyapassapabbato nāma, tato maṇipassapabbato nāma, sattamo suvaṇṇapassapabbato	5729	
PA_atk-s05_13a4:5729_3	nāma. So ubbedhato sattayojaniko chaddantadahaṃ parikkhipitvā pattassa mukhavaṭṭi	5729	
PA_atk-s05_13a4:5729_4	viya ṭhito. Tassa abbhantarimaṃ passaṃ suvaṇṇavaṇṇaṃ, tato nikkhantena obhāsena chaddantadaho	5729	
PA_atk-s05_13a4:5729_5	samuggatabālasūriyo viya hoti. Bāhirapabbatesu pana eko ubbedhato chayojaniko, eko	5729	
PA_atk-s05_13a4:5729_6	pañca, eko cattāri, eko tīṇi, eko dve, eko yojaniko, evaṃ sattapabbataparikkhittassa	5729	
PA_atk-s05_13a4:5729_7	pana tassa dahassa pubbuttarakaṇṇe udakavātappaharaṇokāse mahānigrodharukkho atthi.	5729	
PA_atk-s05_13a4:5729_8	Tassa khandho parikkhepato pañcayojaniko, ubbedhato sattayojaniko, catūsu disāsu	5729	
PA_atk-s05_13a4:5729_9	catasso sākhā chayojanikā, uddhaṃ uggatasākhāpi chayojanikāva, iti so mūlato paṭṭhāya	5729	
PA_atk-s05_13a4:5729_10	ubbedhena terasayojaniko, sākhānaṃ orimantato yāva pārimantā dvādasayojaniko, aṭṭhahi	57291	
PA_atk-s05_13a4:5729_11	pārohasahassehi paṭimaṇḍito muṇḍamaṇipabbato viya vilāsamāno tiṭṭhati. Chaddantadahassa	57291	
PA_atk-s05_13a4:5729_12	pana pacchimadisābhāge suvaṇṇapassapabbate dvādasayojanikā kañcanaguhā tiṭṭhati.	57291	
PA_atk-s05_13a4:5729_13	Chaddanto nāma nāgarājā vassāratte hemante aṭṭhasahassanāgaparivuto kañcanaguhāyaṃ	57291	
PA_atk-s05_13a4:5729_14	vasati. Gimhakāle udakavātaṃ sampaṭicchamāno mahānigrodhamūle pārohantare tiṭṭhatī.	57291	
PA_atk-s05_13a4:5730_0	Athassa ekadivasaṃ “mahāsālavanaṃ pupphita”nti taruṇanāgā āgantvā ārocayiṃsu. So	5730	
PA_atk-s05_13a4:5730_1	saparivāro “sālakīḷaṃ kīḷissāmī”ti sālavanaṃ gantvā ekaṃ supupphitaṃ sālarukkhaṃ	5730	
PA_atk-s05_13a4:5730_2	kumbhena pahari. Tadā cūḷasubhaddā paṭivātapasse ṭhitā, tassā sarīre sukkhadaṇḍakamissakāni	5730	
PA_atk-s05_13a4:5730_3	purāṇapaṇṇāni ceva tambakipillikāni ca patiṃsu. Mahāsubhaddā adhovātapasse ṭhitā,	5730	
PA_atk-s05_13a4:5730_4	tassā sarīre pupphareṇukiñjakkhapattāni patiṃsu. Cūḷasubhaddā “ayaṃ nāgarājā attano	5730	
PA_atk-s05_13a4:5730_5	piyabhariyāya upari pupphareṇukiñjakkhapattāni pātesi, mama sarīre sukkhadaṇḍakamissāni	5730	
PA_atk-s05_13a4:5730_6	purāṇapaṇṇāni ceva tambakipillikāni ca pātesi, hotu, kātabbaṃ jānissāmī”ti mahāsatte veraṃ bandhi.	5730	
PA_atk-s05_13a4:5731_0	Aparampi divasaṃ nāgarājā saparivāro nhānatthāya chaddantadahaṃ otari. Atha dve taruṇanāgā	5731	
PA_atk-s05_13a4:5731_1	soṇḍāhi usirakalāpe gahetvā kelāsakūṭaṃ majjantā viya nhāpesuṃ. Tasmiṃ nhatvā uttiṇṇe	5731	
PA_atk-s05_13a4:5731_2	dve kareṇuyo nhāpesuṃ. Tāpi uttaritvā mahāsattassa santike aṭṭhaṃsu. Tato aṭṭhasahassanāgāsaraṃ	5731	
PA_atk-s05_13a4:5731_3	otaritvā udakakīḷaṃ kīḷitvā sarato nānāpupphāni āharitvā rajatathūpaṃ alaṅkarontā	5731	
PA_atk-s05_13a4:5731_4	viya mahāsattaṃ alaṅkaritvā pacchā dve kareṇuyo alaṅkariṃsu. Atheko hatthī sare vicaranto	5731	
PA_atk-s05_13a4:5731_5	sattuddayaṃ nāma mahāpadumaṃ labhitvā āharitvā mahāsattassa adāsi. So taṃ soṇḍāya	5731	
PA_atk-s05_13a4:5731_6	gahetvā reṇuṃ kumbhe okiritvā jeṭṭhakāya mahāsubhaddāya adāsi. Taṃ disvā itarā “idampi	5731	
PA_atk-s05_13a4:5731_7	sattuddayaṃ mahāpadumaṃ attano piyabhariyāya eva adāsi, na mayha”nti punapi tasmiṃ veraṃ bandhi.	5731	
PA_atk-s05_13a4:5732_0	Athekadivasaṃ bodhisatte madhuraphalāni ceva bhisamuḷālāni ca pokkharamadhunā yojetvā	5732	
PA_atk-s05_13a4:5732_1	pañcasate paccekabuddhe bhojente cūḷasubhaddā attanā laddhaphalāphalaṃ paccekabuddhānaṃ	5732	
PA_atk-s05_13a4:5732_2	datvā “bhante, ito cavitvā maddarājakule nibbattitvā subhaddā nāma rājakaññā hutvā	5732	
PA_atk-s05_13a4:5732_3	vayappattā bārāṇasirañño aggamahesibhāvaṃ patvā tassa piyā manāpā taṃ attano ruciṃ	5732	
PA_atk-s05_13a4:5732_4	kāretuṃ samatthā hutvā tassa ācikkhitvā ekaṃ luddakaṃ pesetvā imaṃ hatthiṃ visapītena	5732	
PA_atk-s05_13a4:5732_5	sallena vijjhāpetvā jīvitakkhayaṃ pāpetvā chabbaṇṇaraṃsiṃ vissajjente yamakadante	5732	
PA_atk-s05_13a4:5732_6	āharāpetuṃ samatthā homī”ti patthanaṃ ṭhapesi. Sā tato paṭṭhāya gocaraṃ aggahetvā	5732	
PA_atk-s05_13a4:5732_7	sussitvā nacirasseva kālaṃ katvā maddaraṭṭhe rājaaggamahesiyā kucchimhi nibbatti,	5732	
PA_atk-s05_13a4:5732_8	subhaddātissā nāmaṃ kariṃsu. Atha naṃ vayappattaṃ bārāṇasirañño adaṃsu. Sā tassa	5732	
PA_atk-s05_13a4:5732_9	piyā ahosi manāpā, soḷasannaṃ itthisahassānaṃ jeṭṭhikā hutvā jātissarañāṇañca paṭilabhi.	5732	
PA_atk-s05_13a4:5732_10	Sā cintesi – “samiddhā me patthanā, idāni tassa nāgassa yamakadante āharāpessāmī”ti.	57321	
PA_atk-s05_13a4:5732_11	Tato sarīraṃ telena makkhetvā kiliṭṭhavatthaṃ nivāsetvā gilānākāraṃ dassetvā sirigabbhaṃ	57321	
PA_atk-s05_13a4:5732_12	pavisitvā mañcake nipajji. Rājā “kuhiṃ subhaddā”ti vatvā “gilānā”ti sutvā sirigabbhaṃ	57321	
PA_atk-s05_13a4:5732_13	pavisitvā mañcake nisīditvā tassā piṭṭhiṃ parimajjanto paṭhamaṃ gāthamāha –	57321	
PA_atk-s05_13a4:5734	“Kiṃ nu socasinuccaṅgi, paṇḍūsi varavaṇṇini;	573	
PA_atk-s05_13a4:5735	Milāyasi visālakkhi, mālāva parimadditā”ti.	573	
PA_atk-s05_13a4:5736	Tattha anuccaṅgīti kañcanasannibhasarīre. Mālāva parimadditāti hatthehi parimadditā padumamālā viya.	573	
PA_atk-s05_13a4:5737	Taṃ sutvā sā itaraṃ gāthamāha –	573	
PA_atk-s05_13a4:5739	“Dohaḷo me mahārāja, supinantenupajjhagā;	573	
PA_atk-s05_13a4:5740	Na so sulabharūpova, yādiso mama dohaḷo”ti.	574	
PA_atk-s05_13a4:5741	Tattha na soti yādiso mama supinantenupajjhagā supine passantiyā mayā diṭṭho dohaḷo, so sulabharūpo viya na hoti, dullabho so, mayhaṃ pana taṃ alabhantiyā jīvitaṃ natthīti avaca.	574	
PA_atk-s05_13a4:5742	Taṃ sutvā rājā gāthamāha –	574	
PA_atk-s05_13a4:5744	“Ye keci mānusā kāmā, idha lokamhi nandane;	574	
PA_atk-s05_13a4:5745	Sabbe te pacurā mayhaṃ, ahaṃ te dammi dohaḷa”nti.	574	
PA_atk-s05_13a4:5746	Tattha pacurāti bahū sulabhā.	574	
PA_atk-s05_13a4:5747_0	Taṃ sutvā devī, “mahārāja, dullabho mama dohaḷo, na taṃ idāni kathemi, yāvattakā	5747	
PA_atk-s05_13a4:5747_1	pana te vijite luddā, te sabbe sannipātetha, tesaṃ majjhe kathessāmī”ti dīpentī anantaraṃ gāthamāha –	5747	
PA_atk-s05_13a4:5749	“Luddā deva samāyantu, ye keci vijite tava;	574	
PA_atk-s05_13a4:5750	Etesaṃ ahamakkhissaṃ, yādiso mama dohaḷo”ti.	575	
PA_atk-s05_13a4:5751_0	Rājā “sādhū”ti sirigabbhā nikkhamitvā “yāvatikā tiyojanasatike kāsikaraṭṭhe luddā,	5751	
PA_atk-s05_13a4:5751_1	tesaṃ sannipātatthāya bheriṃ carāpethā”ti amacce āṇāpesi. Te tathā akaṃsu. Nacirasseva	5751	
PA_atk-s05_13a4:5751_2	kāsiraṭṭhavāsino luddā yathābalaṃ paṇṇākāraṃ gahetvā āgantvā āgatabhāvaṃ rañño ārocāpesuṃ.	5751	
PA_atk-s05_13a4:5751_3	Te sabbepi saṭṭhisahassamattā ahesuṃ. Rājā tesaṃ āgatabhāvaṃ ñatvā vātapāne ṭhito	5751	
PA_atk-s05_13a4:5751_4	hatthaṃ pasāretvā tesaṃ āgatabhāvaṃ deviyā kathento āha –	5751	
PA_atk-s05_13a4:5753	“Ime te luddakā devi, katahatthā visāradā;	575	
PA_atk-s05_13a4:5754	Vanaññū ca migaññū ca, mamatthe cattajīvitā”ti.	575	
PA_atk-s05_13a4:5755_0	Tattha ime teti ye tvaṃ sannipātāpesi, ime te. Katahatthāti vijjhanachedanesu katahatthā	5755	
PA_atk-s05_13a4:5755_1	kusalā susikkhitā. Visāradāti nibbhayā. Vanaññū ca migaññū cāti vanāni ca mige ca	5755	
PA_atk-s05_13a4:5755_2	jānanti. Mamattheti sabbepi cete mamatthe cattajīvitā, yamahaṃ icchāmi, taṃ karontīti.	5755	
PA_atk-s05_13a4:5756	Taṃ sutvā devī te āmantetvā itaraṃ gāthamāha –	575	
PA_atk-s05_13a4:5758	“Luddaputtā nisāmetha, yāvantettha samāgatā;	575	
PA_atk-s05_13a4:5759	Chabbisāṇaṃ gajaṃ setaṃ, addasaṃ supine ahaṃ;	575	
PA_atk-s05_13a4:5760	Tassa dantehi me attho, alābhe natthi jīvita”nti.	576	
PA_atk-s05_13a4:5761	Tattha nisāmethāti suṇātha. Chabbisāṇanti chabbaṇṇavisāṇaṃ.	576	
PA_atk-s05_13a4:5762	Taṃ sutvā luddaputtā āhaṃsu –	576	
PA_atk-s05_13a4:5764	“Na no pitūnaṃ na pitāmahānaṃ, diṭṭho suto kuñjaro chabbisāṇo;	576	
PA_atk-s05_13a4:5765	Yamaddasā supine rājaputtī, akkhāhi no yādiso hatthināgo”ti.	576	
PA_atk-s05_13a4:5766_0	Tattha pitūnanti karaṇatthe sāmivacanaṃ. Idaṃ vuttaṃ hoti – devi neva amhākaṃ pitūhi,	5766	
PA_atk-s05_13a4:5766_1	na pitāmahehi evarūpo kuñjaro diṭṭhapubbo, pageva amhehi, tasmā attanā diṭṭhalakkhaṇavasena	5766	
PA_atk-s05_13a4:5766_2	akkhāhi no, yādiso tayā diṭṭho hatthināgoti.	5766	
PA_atk-s05_13a4:5767	Anantaragāthāpi teheva vuttā –	576	
PA_atk-s05_13a4:5769	“Disā catasso vidisā catasso, uddhaṃ adho dasa disā imāyo;	576	
PA_atk-s05_13a4:5770	Katamaṃ disaṃ tiṭṭhati nāgarājā, yamaddasā supine chabbisāṇa”nti.	577	
PA_atk-s05_13a4:5771	Tattha disāti disāsu. Katamanti etāsu disāsu katamāya disāyāti.	577	
PA_atk-s05_13a4:5772_0	Evaṃ vutte subhaddā sabbe ludde oloketvā tesaṃ antare patthaṭapādaṃ bhattapuṭasadisajaṅghaṃ	5772	
PA_atk-s05_13a4:5772_1	mahājāṇukaṃ mahāphāsukaṃ bahalamassutambadāṭhikaṃ nibbiddhapiṅgalaṃ dussaṇṭhānaṃ	5772	
PA_atk-s05_13a4:5772_2	bībhacchaṃ sabbesaṃ matthakamatthakena paññāyamānaṃ mahāsattassa pubbaveriṃ sonuttaraṃ	5772	
PA_atk-s05_13a4:5772_3	nāma nesādaṃ disvā “esa mama vacanaṃ kātuṃ sakkhissatī”ti rājānaṃ anujānāpetvā taṃ	5772	
PA_atk-s05_13a4:5772_4	ādāya sattabhūmikapāsādassa uparimatalaṃ āruyha uttarasīhapañjaraṃ vivaritvā uttarahimavantābhimukhaṃ	5772	
PA_atk-s05_13a4:5772_5	hatthaṃ pasāretvā catasso gāthā abhāsi –	5772	
PA_atk-s05_13a4:5774	“Ito ujuṃ uttariyaṃ disāyaṃ, atikkamma so satta girī brahmante;	577	
PA_atk-s05_13a4:5775	Suvaṇṇapasso nāma girī uḷāro, supupphito kimpurisānuciṇṇo.	577	
PA_atk-s05_13a4:5777	“Āruyha selaṃ bhavanaṃ kinnarānaṃ, olokaya pabbatapādamūlaṃ;	577	
PA_atk-s05_13a4:5778	Atha dakkhasī meghasamānavaṇṇaṃ, nigrodharājaṃ aṭṭhasahassapādaṃ.	577	
PA_atk-s05_13a4:5780	“Tatthacchatī kuñjaro chabbisāṇo, sabbaseto duppasaho parebhi;	578	
PA_atk-s05_13a4:5781	Rakkhanti naṃ aṭṭhasahassanāgā, īsādantā vātajavappahārino.	578	
PA_atk-s05_13a4:5783	“Tiṭṭhanti te tumūlaṃ passasantā, kuppanti vātassapi eritassa;	578	
PA_atk-s05_13a4:5784	Manussabhūtaṃ pana tattha disvā, bhasmaṃ kareyyuṃ nāssa rajopi tassā”ti.	578	
PA_atk-s05_13a4:5785_0	Tattha itoti imamhā ṭhānā. Uttariyanti uttarāya. Uḷāroti mahā itarehi chahi pabbatehi	5785	
PA_atk-s05_13a4:5785_1	uccataro. Olokayāti ālokeyyāsi. Tatthacchatīti tasmiṃ nigrodhamūle gimhasamaye udakavātaṃ	5785	
PA_atk-s05_13a4:5785_2	sampaṭicchanto tiṭṭhati. Duppasahoti aññe taṃ upagantvā pasayhakāraṃ kātuṃ samatthā	5785	
PA_atk-s05_13a4:5785_3	nāma natthīti duppasaho parebhi. Īsādantāti rathīsāya samānadantā. Vātajavappahārinoti	5785	
PA_atk-s05_13a4:5785_4	vātajavena gantvā paccāmitte paharaṇasīlā evarūpā aṭṭhasahassanāgā nāgarājānaṃ rakkhanti.	5785	
PA_atk-s05_13a4:5785_5	Tumūlanti bhiṃsanakaṃ mahāsaddānubandhaṃ assāsaṃ muñcantā tiṭṭhanti. Eritassāti vātapaharitassa	5785	
PA_atk-s05_13a4:5785_6	yaṃ saddānubandhaṃ eritaṃ calanaṃ kampanaṃ, tassapi kuppanti, evaṃpharusā te nāgā.	5785	
PA_atk-s05_13a4:5785_7	Nāssāti tassa nāsavātena viddhaṃsetvā bhasmaṃ katassa tassa rajopi na bhaveyyāti.	5785	
PA_atk-s05_13a4:5786	Taṃ sutvā sonuttaro maraṇabhayabhīto āha –	578	
PA_atk-s05_13a4:5788	“Bahū hime rājakulamhi santi, piḷandhanā jātarūpassa devi;	578	
PA_atk-s05_13a4:5789	Muttā maṇī veḷuriyāmayā ca, kiṃ kāhasi dantapiḷandhanena;	578	
PA_atk-s05_13a4:5790	Māretukāmā kuñjaraṃ chabbisāṇaṃ, udāhu ghātessasi luddaputte”ti.	579	
PA_atk-s05_13a4:5791	Tattha piḷandhanāti ābharaṇāni. Veḷuriyāmayāti veḷuriyamayāni. Ghātessasīti udāhu piḷandhanāpadesena luddaputte ghātāpetukāmāsīti pucchati.	579	
PA_atk-s05_13a4:5792	Tato devī gāthamāha –	579	
PA_atk-s05_13a4:5794	“Sā issitā dukkhitā casmi ludda, uddhañca sussāmi anussarantī;	579	
PA_atk-s05_13a4:5795	Karohi me luddaka etamatthaṃ, dassāmi te gāmavarāni pañcā”ti.	579	
PA_atk-s05_13a4:5796_0	Tattha sāti sā ahaṃ. Anussarantīti tena vāraṇena pure mayi kataṃ veraṃ anussaramānā.	5796	
PA_atk-s05_13a4:5796_1	Dassāmi teti etasmiṃ te atthe nipphādite saṃvacchare satasahassuṭṭhānake pañca gāmavare dadāmīti.	5796	
PA_atk-s05_13a4:5797_0	Evañca pana vatvā “samma luddaputta ahaṃ ‘etaṃ chaddantahatthiṃ mārāpetvā yamakadante	5797	
PA_atk-s05_13a4:5797_1	āharāpetuṃ samatthā homī’ti pubbe paccekabuddhānaṃ dānaṃ datvā patthanaṃ paṭṭhapesiṃ,	5797	
PA_atk-s05_13a4:5797_2	mayā supinantena diṭṭhaṃ nāma natthi, sā pana mayā patthitapatthanā samijjhissati,	5797	
PA_atk-s05_13a4:5797_3	tvaṃ gacchanto mā bhāyī”ti taṃ samassāsetvā pesesi. So “sādhu, ayye”ti tassā vacanaṃ	5797	
PA_atk-s05_13a4:5797_4	sampaṭicchitvā “tena hi me pākaṭaṃ katvā tassa vasanaṭṭhānaṃ kathehī”ti pucchanto imaṃ gāthamāha –	5797	
PA_atk-s05_13a4:5799	“Katthacchatī kattha mupeti ṭhānaṃ, vīthissa kā nhānagatassa hoti;	579	
PA_atk-s05_13a4:5800	Kathañhi so nhāyati nāgarājā, kathaṃ vijānemu gatiṃ gajassā”ti.	580	
PA_atk-s05_13a4:5801_0	Tattha katthacchatīti kattha vasati. Kattha mupetīti kattha upeti, kattha tiṭṭhatīti	5801	
PA_atk-s05_13a4:5801_1	attho. Vīthissa kāti tassa nhānagatassa kā vīthi hoti, kataramaggena so gacchati.	5801	
PA_atk-s05_13a4:5801_2	Kathaṃ vijānemu gatinti tayā akathite mayaṃ kathaṃ tassa nāgarājassa gatiṃ vijānissāma,	5801	
PA_atk-s05_13a4:5801_3	tasmā kathehi noti attho.	5801	
PA_atk-s05_13a4:5802	Tato sā jātissarañāṇena paccakkhato diṭṭhaṭṭhānaṃ tassa ācikkhantī dve gāthā abhāsi –	580	
PA_atk-s05_13a4:5804	“Tattheva sā pokkharaṇī adūre, rammā sutitthā ca mahodikā ca;	580	
PA_atk-s05_13a4:5805	Sampupphitā bhamaragaṇānuciṇṇā, ettha hi so nhāyati nāgarājā.	580	
PA_atk-s05_13a4:5807	“Sīsaṃ nahātuppalamālabhārī, sabbaseto puṇḍarīkattacaṅgī;	580	
PA_atk-s05_13a4:5808	Āmodamāno gacchati sanniketaṃ, purakkhatvā mahesiṃ sabbabhadda”nti.	580	
PA_atk-s05_13a4:5809_0	Tattha tatthevāti tassa vasanaṭṭhāneyeva. Pokkharaṇīti chaddantadahaṃ sandhāyāha.	5809	
PA_atk-s05_13a4:5809_1	Sampupphitāti duvidhehi kumudehi tividhehi uppalehi pañcavaṇṇehi ca padumehi samantato	5809	
PA_atk-s05_13a4:5809_2	pupphitā. Ettha hi soti so nāgarājā ettha chaddantadahe nhāyati. Uppalamālabhārīti	5809	
PA_atk-s05_13a4:5809_3	uppalādīnaṃ jalajathalajānaṃ pupphānaṃ mālaṃ dhārento. Puṇḍarīkattacaṅgīti puṇḍarīkasadisatacena	5809	
PA_atk-s05_13a4:5809_4	odātena aṅgena samannāgato. Āmodamānoti āmoditapamodito. Sanniketanti attano vasanaṭṭhānaṃ.	5809	
PA_atk-s05_13a4:5809_5	Purakkhatvāti sabbabhaddaṃ nāma mahesiṃ purato katvā aṭṭhahi nāgasahassehi parivuto	5809	
PA_atk-s05_13a4:5809_6	attano vasanaṭṭhānaṃ gacchatīti.	5809	
PA_atk-s05_13a4:5810_0	Taṃ sutvā sonuttaro “sādhu ayye, ahaṃ taṃ vāraṇaṃ māretvā tassa dante āharissāmī”ti	5810	
PA_atk-s05_13a4:5810_1	sampaṭicchi. Athassa sā tuṭṭhā sahassaṃ datvā “gehaṃ tāva gaccha, ito sattāhaccayena	5810	
PA_atk-s05_13a4:5810_2	tattha gamissasī”ti taṃ uyyojetvā kammāre pakkosāpetvā “tātā amhākaṃ vāsipharasu-kuddāla-nikhādana-muṭṭhikaveḷugumbacchedana-sattha-tiṇalāyana-asilohadaṇḍakakacakhāṇuka-	5810	
PA_atk-s05_13a4:5810_3	ayasiṅghāṭakehi attho, sabbaṃ sīghaṃ katvā āharathā”ti āṇāpetvā cammakāre pakkosāpetvā	5810	
PA_atk-s05_13a4:5810_4	“tātā amhākaṃ kumbhabhāragāhitaṃ cammabhastaṃ kātuṃ vaṭṭati, cammayottavarattahatthipādaupāhanacammachattehipi	5810	
PA_atk-s05_13a4:5810_5	no attho, sabbaṃ sīghaṃ katvā āharathā”ti āṇāpesi. Te ubhopi sabbāni tāni sīghaṃ	5810	
PA_atk-s05_13a4:5810_6	katvā āharitvā adaṃsu. Sā tassa pātheyyaṃ saṃvidahitvā araṇisahitaṃ ādiṃ katvā sabbaṃ	5810	
PA_atk-s05_13a4:5810_7	upakaraṇañca baddhasattumādiṃ katvā pātheyyañca cammabhastāyaṃ pakkhipi, taṃ sabbampi	5810	
PA_atk-s05_13a4:5810_8	kumbhabhāramattaṃ ahosi.	5810	
PA_atk-s05_13a4:5811_0	Sonuttaropi attano parivacchaṃ katvā sattame divase āgantvā deviṃ vanditvā aṭṭhāsi.	5811	
PA_atk-s05_13a4:5811_1	Atha naṃ sā “niṭṭhitaṃ te samma sabbūpakaraṇaṃ, imaṃ tāva pasibbakaṃ gaṇhā”ti āha.	5811	
PA_atk-s05_13a4:5811_2	So pana mahāthāmo pañcannaṃ hatthīnaṃ balaṃ dhāreti, tasmā tambūlapasibbakaṃ viya	5811	
PA_atk-s05_13a4:5811_3	ukkhipitvā upakacchantare ṭhapetvā rittahattho viya aṭṭhāsi. Subhaddā luddassa puttadārānaṃ	5811	
PA_atk-s05_13a4:5811_4	paribbayaṃ datvā rañño ācikkhitvā sonuttaraṃ uyyojesi. Sopi rājānañca deviñca vanditvā	5811	
PA_atk-s05_13a4:5811_5	rājanivesanā oruyha rathe ṭhatvā mahantena parivārena nagarā nikkhamitvā gāmanigamajanapadaparamparāya	5811	
PA_atk-s05_13a4:5811_6	paccantaṃ patvā jānapade nivattetvā paccantavāsīhi saddhiṃ araññaṃ pavisitvā manussapathaṃ	5811	
PA_atk-s05_13a4:5811_7	atikkamma paccantavāsinopi nivattetvā ekakova gacchanto tiṃsayojanaṃ patvā paṭhamaṃ	5811	
PA_atk-s05_13a4:5811_8	dabbagahanaṃ kāsagahanaṃ tiṇagahanaṃ tulasigahanaṃ saragahanaṃ tirivacchagahananti	5811	
PA_atk-s05_13a4:5811_9	cha gahanāni, kaṇṭakaveḷugumbagahanāni vettagahanaṃ omissakagahanaṃ naḷagahanaṃ saragahanasadisaṃ	5811	
PA_atk-s05_13a4:5811_10	uragenapi dubbinivijjhaṃ ghanavanagahanaṃ rukkhagahanaṃ veḷugahanaṃ aparampi veḷugumbagahanaṃ	58111	
PA_atk-s05_13a4:5811_11	kalalagahanaṃ udakagahanaṃ pabbatagahananti aṭṭhārasa gahanāni paṭipāṭiyā patvā dabbagahanādīni	58111	
PA_atk-s05_13a4:5811_12	asitena lāyitvā tulasigahanādīni veḷugumbacchedanasatthena chinditvā rukkhe pharasunā	58111	
PA_atk-s05_13a4:5811_13	koṭṭetvā atimahante rukkhe nikhādanena vijjhitvā maggaṃ karonto veḷuvane nisseṇiṃ	58111	
PA_atk-s05_13a4:5811_14	katvā veḷugumbaṃ āruyha veḷuṃ chinditvā aparassa veḷugumbassa upari pātetvā veḷugumbamatthakena	58111	
PA_atk-s05_13a4:5811_15	gantvā kalalagahane sukkharukkhapadaraṃ attharitvā tena gantvā aparaṃ attharitvā	58111	
PA_atk-s05_13a4:5811_16	itaraṃ ukkhipitvā puna purato attharanto taṃ atikkamitvā udakagahane doṇiṃ katvā	58111	
PA_atk-s05_13a4:5811_17	tāya udakagahanaṃ taritvā pabbatapāde ṭhatvā ayasiṅghāṭakaṃ yottena bandhitvā uddhaṃ	58111	
PA_atk-s05_13a4:5811_18	khipitvā pabbate laggāpetvā yottenāruyha vajiraggena lohadaṇḍena pabbataṃ vijjhitvā	58111	
PA_atk-s05_13a4:5811_19	khāṇukaṃ koṭṭetvā tattha ṭhatvā siṅghāṭakaṃ ākaḍḍhitvā puna upari laggāpetvā tattha	58111	
PA_atk-s05_13a4:5811_20	ṭhito cammayottaṃ olambetvā taṃ ādāya otaritvā heṭṭhimakhāṇuke bandhitvā vāmahatthena	58112	
PA_atk-s05_13a4:5811_21	yottaṃ gahetvā dakkhiṇahatthena muggaraṃ ādāya yottaṃ paharitvā khāṇukaṃ nīharitvā	58112	
PA_atk-s05_13a4:5811_22	puna abhiruhati. Etenupāyena pabbatamatthakaṃ abhiruyha parato otaranto purimanayeneva	58112	
PA_atk-s05_13a4:5811_23	paṭhamaṃ pabbatamatthake khāṇukaṃ koṭṭetvā cammapasibbake yottaṃ bandhitvā khāṇuke	58112	
PA_atk-s05_13a4:5811_24	veṭhetvā sayaṃ antopasibbake nisīditvā makkaṭakānaṃ makkaṭasuttavissajjanākārena	58112	
PA_atk-s05_13a4:5811_25	yottaṃ viniveṭhento otarati. Cammachattena vātaṃ gāhāpetvā sakuṇo viya otaratītipi vadantiyeva.	58112	
PA_atk-s05_13a4:5812_0	Evaṃ tassa subhaddāya vacanaṃ ādāya nagarā nikkhamitvā sattarasa gahanāni atikkamitvā	5812	
PA_atk-s05_13a4:5812_1	pabbatagahanaṃ patvā tatrāpi cha pabbate atikkamitvā suvaṇṇapassapabbatamatthakaṃ	5812	
PA_atk-s05_13a4:5812_2	āruḷhabhāvaṃ āvikaronto satthā āha –	5812	
PA_atk-s05_13a4:5814	“Tattheva so uggahetvāna vākyaṃ, ādāya tūṇiñca dhanuñca luddo;	581	
PA_atk-s05_13a4:5815	Vituriyati satta girī brahante, suvaṇṇapassaṃ nāma giriṃ uḷāraṃ.	581	
PA_atk-s05_13a4:5817	“Āruyha selaṃ bhavanaṃ kinnarānaṃ, olokayī pabbatapādamūlaṃ;	581	
PA_atk-s05_13a4:5818	Tatthaddasā meghasamānavaṇṇaṃ, nigrodharājaṃ aṭṭhasahassapādaṃ.	581	
PA_atk-s05_13a4:5820	“Tatthaddasā kuñjaraṃ chabbisāṇaṃ, sabbasetaṃ duppasahaṃ parebhi;	582	
PA_atk-s05_13a4:5821	Rakkhanti naṃ aṭṭhasahassanāgā, īsādantā vātajavappahārino.	582	
PA_atk-s05_13a4:5823	“Tatthaddasā pokkharaṇiṃ adūre, rammaṃ sutitthañca mahodikañca;	582	
PA_atk-s05_13a4:5824	Sampupphitaṃ bhamaragaṇānuciṇṇaṃ, yattha hi so nhāyati nāgarājā.	582	
PA_atk-s05_13a4:5826	“Disvāna nāgassa gatiṃ ṭhitiñca, vīthissayā nhānagatassa hoti;	582	
PA_atk-s05_13a4:5827	Opātamāgacchi anariyarūpo, payojito cittavasānugāyā”ti.	582	
PA_atk-s05_13a4:5828_0	Tattha soti, bhikkhave, so luddo tattheva sattabhūmikapāsādatale ṭhitāya tassā subhaddāya	5828	
PA_atk-s05_13a4:5828_1	vacanaṃ uggahetvā saratūṇiñca mahādhanuñca ādāya pabbatagahanaṃ patvā “kataro nu	5828	
PA_atk-s05_13a4:5828_2	kho suvaṇṇapassapabbato nāmā”ti satta mahāpabbate vituriyati, tasmiṃ kāle tuleti	5828	
PA_atk-s05_13a4:5828_3	tīreti. So evaṃ tīrento suvaṇṇapassaṃ nāma giriṃ uḷāraṃ disvā “ayaṃ so bhavissatī”ti	5828	
PA_atk-s05_13a4:5828_4	cintesi. Olokayīti taṃ kinnarānaṃ bhavanabhūtaṃ pabbataṃ āruyha subhaddāya dinnasaññāvasena	5828	
PA_atk-s05_13a4:5828_5	heṭṭhā olokesi. Tatthāti tasmiṃ pabbatapādamūle avidūreyeva taṃ nigrodhaṃ addasa.	5828	
PA_atk-s05_13a4:5829_0	Tatthāti tasmiṃ nigrodharukkhamūle ṭhitaṃ. Tatthāti tattheva antopabbate tassa nigrodhassāvidūre	5829	
PA_atk-s05_13a4:5829_1	yattha so nhāyati, taṃ pokkharaṇiṃ addasa. Disvānāti suvaṇṇapassapabbatā oruyha hatthīnaṃ	5829	
PA_atk-s05_13a4:5829_2	gatakāle hatthipādaupāhanaṃ āruyha tassa nāgarañño gataṭṭhānaṃ nibaddhavasanaṭṭhānaṃ	5829	
PA_atk-s05_13a4:5829_3	upadhārento “iminā maggena gacchati, idha nhāyati, nhatvā uttiṇṇo, idha tiṭṭhatī”ti	5829	
PA_atk-s05_13a4:5829_4	sabbaṃ disvā ahirikabhāvena anariyarūpo tāya cittavasānugāya payojito, tasmā opātaṃ	5829	
PA_atk-s05_13a4:5829_5	āgacchi paṭipajji, āvāṭaṃ khaṇīti attho.	5829	
PA_atk-s05_13a4:5830_0	Tatrāyaṃ anupubbikathā – “so kira mahāsattassa vasanokāsaṃ sattamāsādhikehi sattahi	5830	
PA_atk-s05_13a4:5830_1	saṃvaccharehi sattahi ca divasehi patvā vuttanayeneva tassa vasanokāsaṃ sallakkhetvā	5830	
PA_atk-s05_13a4:5830_2	“idha āvāṭaṃ khaṇitvā tasmiṃ ṭhito vāraṇādhipatiṃ visapītena sallena vijjhitvā jīvitakkhayaṃ	5830	
PA_atk-s05_13a4:5830_3	pāpessāmī”ti vavatthapetvā araññaṃ pavisitvā thambhādīnaṃ atthāya rukkhe chinditvā	5830	
PA_atk-s05_13a4:5830_4	dabbasambhāre sajjetvā hatthīsu nhānatthāya gatesu tassa vasanokāse mahākuddālena	5830	
PA_atk-s05_13a4:5830_5	caturassaṃ āvāṭaṃ khaṇitvā uddhatapaṃsuṃ bījaṃ vapanto viya udakena vikiritvā udukkhalapāsāṇānaṃ	5830	
PA_atk-s05_13a4:5830_6	upari thambhe patiṭṭhapetvā tulā ca kāje ca datvā padarāni attharitvā kaṇḍappamāṇaṃ	5830	
PA_atk-s05_13a4:5830_7	chiddaṃ katvā upari paṃsuñca kacavarañca pakkhipitvā ekena passena attano pavisanaṭṭhānaṃ	5830	
PA_atk-s05_13a4:5830_8	katvā evaṃ niṭṭhite āvāṭe paccūsakāleyeva patisīsakaṃ paṭimuñcitvā kāsāyāni paridahitvā	5830	
PA_atk-s05_13a4:5830_9	saddhiṃ visapītena sallena dhanuṃ ādāya āvāṭaṃ otaritvā aṭṭhāsi. Tamatthaṃ pakāsento satthā āha –	5830	
PA_atk-s05_13a4:5832	“Khaṇitvāna kāsuṃ phalakehi chādayi, attānamodhāya dhanuñca luddo;	583	
PA_atk-s05_13a4:5833	Passāgataṃ puthusallena nāgaṃ, samappayī dukkaṭakammakārī.	583	
PA_atk-s05_13a4:5835	“Viddho ca nāgo koñcamanādi ghoraṃ, sabbe ca nāgā ninnaduṃ ghorarūpaṃ;	583	
PA_atk-s05_13a4:5836	Tiṇañca kaṭṭhañca raṇaṃ karontā, dhāviṃsu te aṭṭha disā samantato.	583	
PA_atk-s05_13a4:5838	“Vadhissametanti parāmasanto, kāsāvamaddakkhi dhajaṃ isīnaṃ;	583	
PA_atk-s05_13a4:5839	Dukkhena phuṭṭhassudapādi saññā, arahaddhajo sabbhi avajjharūpo”ti.	583	
PA_atk-s05_13a4:5840_0	Tattha odhāyāti odahitvā pavesetvā. Passāgatanti attano āvāṭassa passaṃ āgataṃ. So	5840	
PA_atk-s05_13a4:5840_1	kira dutiyadivase āgantvā nhatvā uttiṇṇo tasmiṃ mahāvisālamālake nāma padese aṭṭhāsi.	5840	
PA_atk-s05_13a4:5840_2	Athassa sarīrato udakaṃ nābhipadesena ogalitvā tena chiddena luddassa sarīre pati.	5840	
PA_atk-s05_13a4:5840_3	Tāya saññāya so mahāsattassa āgantvā ṭhitabhāvaṃ ñatvā taṃ passāgataṃ puthunā sallena	5840	
PA_atk-s05_13a4:5840_4	samappayi vijjhi. Dukkaṭakammakārīti tassa mahāsattassa kāyikacetasikassa dukkhassa	5840	
PA_atk-s05_13a4:5840_5	uppādanena dukkaṭassa kammassa kārako.	5840	
PA_atk-s05_13a4:5841_0	Koñcamanādīti koñcanādaṃ akari. Tassa kira taṃ sallaṃ nābhiyaṃ pavisitvā pihakādīni	5841	
PA_atk-s05_13a4:5841_1	sañcuṇṇetvā antāni chinditvā piṭṭhibhāgaṃ pharasunā padālentaṃ viya uggantvā ākāse	5841	
PA_atk-s05_13a4:5841_2	pakkhandi. Bhinnarajatakumbhato rajanaṃ viya pahāramukhena lohitaṃ pagghari, balavavedanā	5841	
PA_atk-s05_13a4:5841_3	uppajji. So vedanaṃ adhivāsetuṃ asakkonto vedanāppatto sakalapabbataṃ ekaninnādaṃ	5841	
PA_atk-s05_13a4:5841_4	karonto tikkhattuṃ mahantaṃ koñcanādaṃ nadi. Sabbe cāti tepi sabbe aṭṭhasahassanāgā	5841	
PA_atk-s05_13a4:5841_5	taṃ saddaṃ sutvā maraṇabhayabhītā ghorarūpaṃ ninnaduṃ anuravaṃ kariṃsu. Raṇaṃ karontāti	5841	
PA_atk-s05_13a4:5841_6	tena saddena gantvā chaddantavāraṇaṃ vedanāppattaṃ disvā “paccāmittaṃ gaṇhissāmā”ti	5841	
PA_atk-s05_13a4:5841_7	tiṇañca kaṭṭhañca cuṇṇavicuṇṇaṃ karontā samantā dhāviṃsu.	5841	
PA_atk-s05_13a4:5842_0	Vadhissametanti “bhikkhave, so chaddantavāraṇo disā pakkantesu nāgesu subhaddāya	5842	
PA_atk-s05_13a4:5842_1	kareṇuyā passe ṭhatvā sandhāretvā samassāsayamānāya vedanaṃ adhivāsetvā kaṇḍassa	5842	
PA_atk-s05_13a4:5842_2	āgataṭṭhānaṃ sallakkhento ‘sace idaṃ puratthimadisādīhi āgataṃ abhavissa, kumbhādīhi	5842	
PA_atk-s05_13a4:5842_3	pavisitvā pacchimakāyīdīhi nikkhamissa, idaṃ pana nābhiyā pavisitvā ākāsaṃ pakkhandi,	5842	
PA_atk-s05_13a4:5842_4	tasmā pathaviyaṃ ṭhitena vissaṭṭhaṃ bhavissatī’ti upadhāretvā ṭhitaṭṭhānaṃ upaparikkhitukāmo	5842	
PA_atk-s05_13a4:5842_5	“ko jānāti, kiṃ bhavissati, subhaddaṃ apanetuṃ vaṭṭatī”ti cintetvā “bhadde, aṭṭhasahassanāgā	5842	
PA_atk-s05_13a4:5842_6	mama paccāmittaṃ pariyesantā disā pakkhandā, tvaṃ idha kiṃ karosī”ti vatvā, “deva,	5842	
PA_atk-s05_13a4:5842_7	ahaṃ tumhe sandhāretvā samassāsentī ṭhitā, khamatha me”ti tikkhattuṃ padakkhiṇaṃ	5842	
PA_atk-s05_13a4:5842_8	katvā catūsu ṭhānesu vanditvā tāya ākāsaṃ pakkhandāya nāgarājā bhūmiṃ pādanakhena	5842	
PA_atk-s05_13a4:5842_9	pahari, padaraṃ uppatitvā gataṃ. So chiddena olokento sonuttaraṃ disvā “vadhissāmi	5842	
PA_atk-s05_13a4:5842_10	na”nti cittaṃ uppādetvā rajatadāmavaṇṇasoṇḍaṃ pavesetvā parāmasanto buddhānaṃ isīnaṃ	58421	
PA_atk-s05_13a4:5842_11	dhajaṃ kāsāvaṃ addakkhi. Luddo kāsāvaṃ mahāsattassa hatthe ṭhapesi. So taṃ ukkhipitvā	58421	
PA_atk-s05_13a4:5842_12	purato ṭhapesi. Athassa tena tathārūpenapi dukkhena phuṭṭhassa “arahaddhajo nāma	58421	
PA_atk-s05_13a4:5842_13	sabbhi paṇḍitehi avajjharūpo, aññadatthu sakkātabbo garukātabboyevā”ti ayaṃ saññā udapādi.	58421	
PA_atk-s05_13a4:5843	So tena saddhiṃ sallapanto gāthādvayamāha –	584	
PA_atk-s05_13a4:5845	“Anikkasāvo kāsāvaṃ, yo vatthaṃ paridahissati;	584	
PA_atk-s05_13a4:5846	Apeto damasaccena, na so kāsāvamarahati.	584	
PA_atk-s05_13a4:5848	“Yo ca vantakasāvassa, sīlesu susamāhito;	584	
PA_atk-s05_13a4:5849	Upeto damasaccena, sa ve kāsāvamarahatī”ti.	584	
PA_atk-s05_13a4:5850_0	Tassattho – samma luddaputta yo puriso rāgādīhi kasāvehi anikkasāvo indriyadamena	5850	
PA_atk-s05_13a4:5850_1	ceva vacīsaccena ca apeto anupagato tehi guṇehi kasāvarasapītaṃ kāsāvavatthaṃ paridahati,	5850	
PA_atk-s05_13a4:5850_2	so taṃ kāsāvaṃ nārahati, nānucchaviko so tassa vatthassa. Yo pana tesaṃ kasāvānaṃ	5850	
PA_atk-s05_13a4:5850_3	vantattā vantakasāvo assa sīlesu susamāhito supatiṭṭhito paripuṇṇasīlācāro, so taṃ	5850	
PA_atk-s05_13a4:5850_4	kāsāvaṃ arahati nāmāti.	5850	
PA_atk-s05_13a4:5851	Evaṃ vatvā mahāsatto tasmiṃ cittaṃ nibbāpetvā “samma kimatthaṃ tvaṃ maṃ vijjhasi, kiṃ attano atthāya, udāhu aññena payojitosī”ti pucchi. Tamatthaṃ āvīkaronto satthā āha –	585	
PA_atk-s05_13a4:5853	“Samappito puthusallena nāgo, aduṭṭhacitto luddakamajjhabhāsi;	585	
PA_atk-s05_13a4:5854	Kimatthayaṃ kissa vā samma hetu, mamaṃ vadhī kassa vāyaṃ payogo”ti.	585	
PA_atk-s05_13a4:5855_0	Tattha kimatthayanti āyatiṃ kiṃ patthento. Kissa vāti kissa hetu kena kāraṇena, kiṃ	5855	
PA_atk-s05_13a4:5855_1	nāma tava mayā saddhiṃ veranti adhippāyo. Kassa vāti kassa vā aññassa ayaṃ payogo,	5855	
PA_atk-s05_13a4:5855_2	kena payojito maṃ avadhīti attho.	5855	
PA_atk-s05_13a4:5856	Athassa ācikkhanto luddo gāthamāha –	585	
PA_atk-s05_13a4:5858	“Kāsissa rañño mahesī bhadante, sā pūjitā rājakule subhaddā;	585	
PA_atk-s05_13a4:5859	Taṃ addasā sā ca mamaṃ asaṃsi, dantehi atthoti ca maṃ avocā”ti.	585	
PA_atk-s05_13a4:5860_0	Tattha pūjitāti aggamahesiṭṭhāne ṭhapetvā pūjitā. Addasāti sā kira taṃ supinante	5860	
PA_atk-s05_13a4:5860_1	addasa. Asaṃsīti sā ca mama sakkāraṃ kāretvā “himavantapadese evarūpo nāma nāgo asukasmiṃ	5860	
PA_atk-s05_13a4:5860_2	nāma ṭhāne vasatī”ti mamaṃ ācikkhi. Dantehīti tassa nāgassa chabbaṇṇaraṃsisamujjalā	5860	
PA_atk-s05_13a4:5860_3	dantā, tehi mama attho, piḷandhanaṃ kāretukāmāmhi, te me āharāti maṃ avocāti.	5860	
PA_atk-s05_13a4:5861	Taṃ sutvā “idaṃ cūḷasubhaddāya kamma”nti ñatvā mahāsatto vedanaṃ adhivāsetvā “tassā mama dantehi attho natthi, maṃ māretukāmatāya pana pahiṇī”ti dīpento gāthādvayamāha –	586	
PA_atk-s05_13a4:5863	“Bahū hime dantayugā uḷārā, ye me pitūnañca pitāmahānaṃ;	586	
PA_atk-s05_13a4:5864	Jānāti sā kodhanā rājaputtī, vadhatthikā veramakāsi bālā.	586	
PA_atk-s05_13a4:5866	“Uṭṭhehi tvaṃ ludda kharaṃ gahetvā, dante ime chinda purā marāmi;	586	
PA_atk-s05_13a4:5867	Vajjāsi taṃ kodhanaṃ rājaputtiṃ, nāgo hato handa imassa dantā”ti.	586	
PA_atk-s05_13a4:5868_0	Tattha imeti tassa kira pitu pitāmahānaṃ dantā mā vinassantūti guhāyaṃ sannicitā,	5868	
PA_atk-s05_13a4:5868_1	te sandhāya evamāha. Jānātīti bahūnaṃ vāraṇānaṃ idha sannicihe dante jānāti. Vadhatthikāti	5868	
PA_atk-s05_13a4:5868_2	kevalaṃ pana sā maṃ māretukāmā appamattakaṃ dosaṃ hadaye ṭhapetvā attano veraṃ akāsi,	5868	
PA_atk-s05_13a4:5868_3	evarūpena pharusakammena matthakaṃ pāpesi. Kharanti kakacaṃ. Purā marāmīti yāva na	5868	
PA_atk-s05_13a4:5868_4	marāmi. Vajjasīti vadeyyāsi. Handa imassa dantāti hato so mayā nāgo, manoratho te	5868	
PA_atk-s05_13a4:5868_5	matthakappatto, gaṇha, ime tassa dantāti.	5868	
PA_atk-s05_13a4:5869_0	So tassa vacanaṃ sutvā nisīdanaṭṭhānā vuṭṭhāya kakacaṃ ādāya “dante chindissāmī”ti	5869	
PA_atk-s05_13a4:5869_1	tassa santikaṃ upagato. So pana ubbedhato aṭṭhāsītihattho rajatapabbato viya ṭhito,	5869	
PA_atk-s05_13a4:5869_2	tenassa so dantaṭṭhānaṃ na pāpuṇi. Atha mahāsatto kāyaṃ upanāmento heṭṭhāsīsako nipajji.	5869	
PA_atk-s05_13a4:5869_3	Tadā nesādo mahāsattassa rajatadāmasadisaṃ soṇḍaṃ maddanto abhiruhitvā kelāsakūṭe	5869	
PA_atk-s05_13a4:5869_4	viya kumbhe ṭhatvā mukhakoṭimaṃsaṃ dhanukena paharitvā anto pakkhipitvā kumbhato	5869	
PA_atk-s05_13a4:5869_5	oruyha kakacaṃ antomukhe pavesesi, ubhohi hatthehi daḷhaṃ aparāparaṃ kaḍḍhi. Mahāsattassa	5869	
PA_atk-s05_13a4:5869_6	balavavedanā uppajji, mukhaṃ lohitena pūri. Nesādo ito cito ca sañcārento kakacena	5869	
PA_atk-s05_13a4:5869_7	chindituṃ nāsakkhi. Atha naṃ mahāsatto mukhato lohitaṃ chaḍḍetvā vedanaṃ adhivāsetvā	5869	
PA_atk-s05_13a4:5869_8	“kiṃ samma chindituṃ na sakkosī”ti pucchi. “Āma, sāmī”ti. Mahāsatto satiṃ paccupaṭṭhapetvā	5869	
PA_atk-s05_13a4:5869_9	“tena hi samma mama soṇḍaṃ ukkhipitvā kakacakoṭiṃ gaṇhāpehi, mama sayaṃ soṇḍaṃ ukkhipituṃ	5869	
PA_atk-s05_13a4:5869_10	balaṃ natthī”ti āha. Nesādo tathā akāsi.	58691	
PA_atk-s05_13a4:5870_0	Mahāsatto soṇḍāya kakacaṃ gahetvā aparāparaṃ cāresi, dantā kaḷīrā viya chijjiṃsu.	5870	
PA_atk-s05_13a4:5870_1	Atha naṃ te āharāpetvā gaṇhitvā “samma luddaputta ahaṃ ime dante tuyhaṃ dadamāno	5870	
PA_atk-s05_13a4:5870_2	neva ‘mayhaṃ appiyā’ti dammi, na sakkattamārattabrahmattāni patthento, imehi pana	5870	
PA_atk-s05_13a4:5870_3	me dantehi sataguṇena sahassaguṇena satasahassaguṇena sabbaññutaññāṇadantāva piyatarā,	5870	
PA_atk-s05_13a4:5870_4	sabbaññutaññāṇappaṭivedhāya me idaṃ puññaṃ paccayo hotū”ti dante datvā “samma idaṃ	5870	
PA_atk-s05_13a4:5870_5	ṭhānaṃ kittakena kālena āgatosī”ti pucchitvā “sattamāsasattadivasādhikehi sattahi	5870	
PA_atk-s05_13a4:5870_6	saṃvaccharehī”ti vutte – “gaccha imesaṃ dantānaṃ ānubhāvena sattadivasabbhantareyeva	5870	
PA_atk-s05_13a4:5870_7	bārāṇasiṃ pāpuṇissasī”ti vatvā tassa parittaṃ katvā taṃ uyyojesi. Uyyojetvā ca pana	5870	
PA_atk-s05_13a4:5870_8	anāgatesuyeva tesu nāgesu subhaddāya ca anāgatāya kālamakāsi. Tamatthaṃ pakāsento satthā āha –	5870	
PA_atk-s05_13a4:5872	“Uṭṭhāya so luddo kharaṃ gahetvā, chetvāna dantāni gajuttamassa;	587	
PA_atk-s05_13a4:5873	Vaggū subhe appaṭime pathabyā, ādāya pakkāmi tato hi khippa”nti.	587	
PA_atk-s05_13a4:5874	Tattha vaggūti vilāsavante. Subheti sundare. Appaṭimeti imissaṃ pathaviyaṃ aññehi dantehi asadiseti.	587	
PA_atk-s05_13a4:5875	Tasmiṃ pakkante te nāgā paccāmittaṃ adisvā āgamiṃsu. Tamatthaṃ pakāsento satthā āha –	587	
PA_atk-s05_13a4:5877	“Bhayaṭṭitā nāgavadhena aṭṭā, ye te nāgā aṭṭha disā vidhāvuṃ;	587	
PA_atk-s05_13a4:5878	Adisvāna posaṃ gajapaccamittaṃ, paccāgamuṃ yena so nāgarājā”ti.	587	
PA_atk-s05_13a4:5879_0	Tattha bhayaṭṭitāti maraṇabhayena upaddutā. Aṭṭāti dukkhitā. Gajapaccamittanti gajassa	5879	
PA_atk-s05_13a4:5879_1	paccāmittaṃ. Yena soti yattha visālamālake so nāgarājā kālaṃ katvā kelāsapabbato	5879	
PA_atk-s05_13a4:5879_2	viya patito, taṃ ṭhānaṃ paccāgamunti attho.	5879	
PA_atk-s05_13a4:5880_0	Tehi pana saddhiṃ mahāsubhaddāpi āgatā. Te sabbepi aṭṭhasahassanāgā tattha roditvā	5880	
PA_atk-s05_13a4:5880_1	kanditvā mahāsattassa kulupakānaṃ paccekabuddhānaṃ santikaṃ gantvā, “bhante, tumhākaṃ	5880	
PA_atk-s05_13a4:5880_2	paccayadāyako visapītena sallena viddho kālakato, sīvathikadassanamassa āgacchathā”ti	5880	
PA_atk-s05_13a4:5880_3	vadiṃsu. Pañcasatā paccekabuddhāpi ākāsenāgantvā visālamālake otariṃsu. Tasmiṃ khaṇe	5880	
PA_atk-s05_13a4:5880_4	dve taruṇanāgā nāgarañño sarīraṃ dantehi ukkhipitvā paccekabuddhe vandāpetvā citakaṃ	5880	
PA_atk-s05_13a4:5880_5	āropetvā jhāpayiṃsu. Paccekabuddhā sabbarattiṃ āḷāhane dhammasajjhāyamakaṃsu. Aṭṭhasahassanāgā	5880	
PA_atk-s05_13a4:5880_6	āḷāhanaṃ nibbāpetvā vanditvā nhatvā mahāsubhaddaṃ purato katvā attano vasanaṭṭhānaṃ	5880	
PA_atk-s05_13a4:5880_7	agamaṃsu. Tamatthaṃ pakāsento satthā āha –	5880	
PA_atk-s05_13a4:5882	“Te tattha kanditvā roditvāna nāgā, sīse sake paṃsukaṃ okiritvā;	588	
PA_atk-s05_13a4:5883	Agamaṃsu te sabbe sakaṃ niketaṃ, purakkhatvā mahesiṃ sabbabhadda”nti.	588	
PA_atk-s05_13a4:5884	Tattha paṃsukanti āḷāhanapaṃsukaṃ.	588	
PA_atk-s05_13a4:5885	Sonuttaropi appatteyeva sattame divase dante ādāya bārāṇasiṃ sampāpuṇi. Tamatthaṃ pakāsento satthā āha –	588	
PA_atk-s05_13a4:5887	“Ādāya dantāni gajuttamassa, vaggū subhe appaṭime pathabyā;	588	
PA_atk-s05_13a4:5888	Suvaṇṇarājīhi samantamodare, so luddako kāsipuraṃ upāgami;	588	
PA_atk-s05_13a4:5889	Upanesi so rājakaññāya dante, nāgo hato handa imassa dantā”ti.	588	
PA_atk-s05_13a4:5890_0	Tattha suvaṇṇarājīhīti suvaṇṇarājiraṃsīhi. Samantamodareti samantato obhāsante sakalavanasaṇḍaṃ	5890	
PA_atk-s05_13a4:5890_1	suvaṇṇavaṇṇaṃ viya karonte. Upanesīti ahaṃ chaddantavāraṇassa chabbaṇṇaraṃsivissajjane	5890	
PA_atk-s05_13a4:5890_2	yamakadante ādāya āgacchāmi, nagaraṃ alaṅkārāpethāti deviyā sāsanaṃ pesetvā tāya	5890	
PA_atk-s05_13a4:5890_3	rañño ārocāpetvā devanagaraṃ viya nagare alaṅkārāpite sonuttaropi nagaraṃ pavisitvā	5890	
PA_atk-s05_13a4:5890_4	pāsādaṃ āruhitvā dante upanesi, upanetvā ca pana, “ayye, yassa kira tumhe appamattakaṃ	5890	
PA_atk-s05_13a4:5890_5	dosaṃ hadaye karittha, so nāgo mayā hato mato, ‘matabhāvaṃ me āroceyyāsī’ti āha,	5890	
PA_atk-s05_13a4:5890_6	tassa matabhāvaṃ tumhe jānātha, gaṇhatha, ime tassa dantā”ti dante adāsi.	5890	
PA_atk-s05_13a4:5891_0	Sā mahāsattassa chabbaṇṇaraṃsivicittadante maṇitālavaṇṭena gahetvā ūrūsu ṭhapetvā	5891	
PA_atk-s05_13a4:5891_1	purimabhave attano pirasāmikassa dante olokentī “evarūpaṃ sobhaggappattaṃ vāraṇaṃ	5891	
PA_atk-s05_13a4:5891_2	visapītena sallena jīvitakkhayaṃ pāpetvā ime dante chinditvā sonuttaro āgato”ti mahāsattaṃ	5891	
PA_atk-s05_13a4:5891_3	anussarantī sokaṃ uppādetvā adhivāsetuṃ nāsakkhi. Athassā tattheva hadayaṃ phali,	5891	
PA_atk-s05_13a4:5891_4	taṃ divasameva kālamakāsi. Tamatthaṃ pakāsento satthā āha –	5891	
PA_atk-s05_13a4:5893	“Disvāna dantāni gajuttamassa, bhattuppiyassa purimāya jātiyā;	589	
PA_atk-s05_13a4:5894	Tattheva tassā hadayaṃ aphāli, teneva sā kālamakāsi bālā”ti.	589	
PA_atk-s05_13a4:5896	“Sambodhipatto sa mahānubhāvo, sitaṃ akāsī parisāya majjhe;	589	
PA_atk-s05_13a4:5897	Pucchiṃsu bhikkhū suvimuttacittā, nākāraṇe pātukaronti buddhā.	589	
PA_atk-s05_13a4:5899	“Yamaddasātha dahariṃ kumāriṃ, kāsāyavatthaṃ anagāriyaṃ carantiṃ;	589	
PA_atk-s05_13a4:5900	Sā kho tadā rājakaññā ahosi, ahaṃ tadā nāgarājā ahosiṃ.	590	
PA_atk-s05_13a4:5902	“Ādāya dantāni gajuttamassa, vaggū subhe appaṭime pathabyā;	590	
PA_atk-s05_13a4:5903	Yo luddako kāsipuraṃ upāgami, so kho tadā devadatto ahosi.	590	
PA_atk-s05_13a4:5905	“Anāvasūraṃ cirarattasaṃsitaṃ, uccāvacaṃ caritamidaṃ purāṇaṃ;	590	
PA_atk-s05_13a4:5906	Vītaddaro vītasoko visallo, sayaṃ abhiññāya abhāsi buddho.	590	
PA_atk-s05_13a4:5908	“Ahaṃ vo tena kālena, ahosiṃ tattha bhikkhavo;	590	
PA_atk-s05_13a4:5909	Nāgarājā tadā homi, evaṃ dhāretha jātaka”nti. –	590	
PA_atk-s05_13a4:5910	Imā gāthā dasabalassa guṇe vaṇṇentehi dhammasaṅgāhakattherehi ṭhapitā.	591	
PA_atk-s05_13a4:5911_0	Tattha sitaṃ akāsīti so sambodhippatto satthā mahānubhāvo alaṅkatadhammasabhāyaṃ	5911	
PA_atk-s05_13a4:5911_1	alaṅkatadhammāsane parisamajjhe nisinno ekadivasaṃ sitaṃ akāsi. Nākāraṇeti “bhante,	5911	
PA_atk-s05_13a4:5911_2	buddhā nāma akāraṇe sitaṃ na karonti, tumhehi ca sitaṃ kataṃ, kena nu kho kāraṇena	5911	
PA_atk-s05_13a4:5911_3	sitaṃ kata”nti mahākhīṇāsavā bhikkhū pucchiṃsu. Yamaddasāthāti evaṃ puṭṭho, āvuso,	5911	
PA_atk-s05_13a4:5911_4	satthā attano sitakāraṇaṃ ācikkhanto ekaṃ daharabhikkhuniṃ dassetvā evamāha – “bhikkhave,	5911	
PA_atk-s05_13a4:5911_5	yaṃ ekaṃ daharaṃ yobbanappattaṃ kumāriṃ kāsāyavatthaṃ anagāriyaṃ upetaṃ pabbajitvā	5911	
PA_atk-s05_13a4:5911_6	imasmiṃ sāsane carantiṃ addasātha passatha, sā tadā ‘visapītena sallena nāgarājaṃ	5911	
PA_atk-s05_13a4:5911_7	vijjhitvā vadhehī”’ti sonuttarassa pesetā rājakaññā ahosi. Tena gantvā jīvitakkhayaṃ	5911	
PA_atk-s05_13a4:5911_8	pāpito ahaṃ tadā so nāgarājā ahosinti attho. Devadattoti, bhikkhave, idāni devadatto	5911	
PA_atk-s05_13a4:5911_9	tadā so luddako ahosi.	5911	
PA_atk-s05_13a4:5912_0	Anāvasūranti na avasūraṃ, anatthaṅgatasūriyanti attho. Cirarattasaṃsitanti ito ciraratte	5912	
PA_atk-s05_13a4:5912_1	anekavassakoṭimatthake saṃsitaṃ saṃsaritaṃ anuciṇṇaṃ. Idaṃ vuttaṃ hoti – āvuso, ito	5912	
PA_atk-s05_13a4:5912_2	anekavassakoṭimatthake saṃsaritampi pubbaṇhe kataṃ taṃ divasameva sāyanhe saranto	5912	
PA_atk-s05_13a4:5912_3	viya attano caritavasena uccattā tāya rājadhītāya ca sonuttarassa ca caritavasena	5912	
PA_atk-s05_13a4:5912_4	nīcattā uccānīcaṃ caritaṃ idaṃ purāṇaṃ rāgādīnaṃ darānaṃ vigatatāya vītaddaro, ñātidhanasokādīnaṃ	5912	
PA_atk-s05_13a4:5912_5	abhāvena vītasoko, rāgasallādīnaṃ vigatattā visallo attanāva jānitvā buddho abhāsīti.	5912	
PA_atk-s05_13a4:5912_6	Ahaṃ voti ettha voti nipātamattaṃ, bhikkhave, ahaṃ tena kālena tattha chaddantadahe	5912	
PA_atk-s05_13a4:5912_7	ahosinti attho. Nāgarājāti honto ca pana na añño koci tadā homi, atha kho nāgarājā	5912	
PA_atk-s05_13a4:5912_8	homīti attho. Evaṃ cārethāti tumhe taṃ jātakaṃ evaṃ dhāretha uggaṇhātha pariyāpuṇāthāti.	5912	
PA_atk-s05_13a4:5913	Imañca pana dhammadesanaṃ sutvā bahū sotāpannādayo ahesuṃ. Sā pana bhikkhunī pacchā vipassitvā arahattaṃ pattāti.	591	
PA_atk-s05_13a4:5914	Chaddantajātakavaṇṇanā catutthā.	591	
PA_atk-s05_13a4:5916	[515] 5. Sambhavajātakavaṇṇanā	591	
PA_atk-s05_13a4:5917	Rajjañca paṭipannāsmāti idaṃ satthā jetavane viharanto paññāpāramiṃ ārabbha kathesi. Paccuppannavatthu mahāumaṅgajātake āvi bhavissati.	591	
PA_atk-s05_13a4:5918_0	Atīte pana kururaṭṭhe indapatthanagare dhanañcayakorabyo nāma rājā rajjaṃ kāresi.	5918	
PA_atk-s05_13a4:5918_1	Tassa sucirato nāma brāhmaṇo purohito atthadhammānusāsako ahosi. Rājā dānādīni puññāni	5918	
PA_atk-s05_13a4:5918_2	karonto dhammena rajjamanusāsi. So ekadivasaṃ dhammayāgaṃ nāma pañhaṃ abhisaṅkharitvā	5918	
PA_atk-s05_13a4:5918_3	sucirataṃ nāma brāhmaṇaṃ purohitaṃ āsane nisīdāpetvā sakkāraṃ katvā pañhaṃ pucchanto	5918	
PA_atk-s05_13a4:5918_4	catasso gāthāyo abhāsi –	5918	
PA_atk-s05_13a4:5920	“Rajjañca paṭipannāsma, ādhipaccaṃ sucīrata;	592	
PA_atk-s05_13a4:5921	Mahattaṃ pattumicchāmi, vijetuṃ pathaviṃ imaṃ.	592	
PA_atk-s05_13a4:5923	“Dhammena no adhammena, adhammo me na ruccati;	592	
PA_atk-s05_13a4:5924	Kiccova dhammo carito, rañño hoti sucīrata.	592	
PA_atk-s05_13a4:5926	“Idha cevāninditā yena, pecca yena aninditā;	592	
PA_atk-s05_13a4:5927	Yasaṃ devamanussesu, yena pappomu brāhmaṇa.	592	
PA_atk-s05_13a4:5929	“Yohaṃ atthañca dhammañca, kattumicchāmi brāhmaṇa;	592	
PA_atk-s05_13a4:5930	Taṃ tvaṃ atthañca dhammañca, brāhmaṇakkhāhi pucchito”ti.	593	
PA_atk-s05_13a4:5931_0	Tattha rajjanti, ācariya, mayaṃ imasmiṃ sattayojanike indapatthanagare rajjañca,	5931	
PA_atk-s05_13a4:5931_1	tiyojanasatike kururaṭṭhe issarabhāvasaṅkhātaṃ ādhipaccañca. Paṭipannāsmāti adhigatā	5931	
PA_atk-s05_13a4:5931_2	bhavāma. Mahattanti idāni mahantabhāvaṃ. Pattumicchāmi vijetunti imaṃ pathaviṃ dhammena	5931	
PA_atk-s05_13a4:5931_3	abhibhavituṃ ajjhottharituṃ icchāmi. Kiccovāti avasesajanehi rañño carito dhammo	5931	
PA_atk-s05_13a4:5931_4	kicco karaṇīyataro. Rājānuvattako hi loko, so tasmiṃ dhammike sabbopi dhammiko hoti.	5931	
PA_atk-s05_13a4:5931_5	Tasmā esa dhammo nāma raññova kiccoti.	5931	
PA_atk-s05_13a4:5932_0	Idha cevāninditāti yena mayaṃ idhaloke paraloke ca aninditā. Yena pappomūti yena	5932	
PA_atk-s05_13a4:5932_1	mayaṃ nirayādīsu anibbattitvā devesu ca manussesu ca yasaṃ issariyaṃ sobhaggaṃ pāpuṇeyyāma,	5932	
PA_atk-s05_13a4:5932_2	taṃ no kāraṇaṃ kathehīti. Yohanti, brāhmaṇa, yo ahaṃ phalavipākasaṅkhātaṃ atthañca	5932	
PA_atk-s05_13a4:5932_3	tassa atthassa hetubhūtaṃ dhammañca kattuṃ samādāya vattituṃ uppādetuñca icchāmi.	5932	
PA_atk-s05_13a4:5932_4	Taṃ tvanti tassa mayhaṃ tvaṃ sukheneva nibbānagāmimaggaṃ āruyha apaṭisandhikabhāvaṃ	5932	
PA_atk-s05_13a4:5932_5	patthentassa taṃ atthañca dhammañca pucchito akkhāhi, pākaṭaṃ katvā kathehīti brāhmaṇaṃ	5932	
PA_atk-s05_13a4:5932_6	dhammayāgapañhaṃ pucchi.	5932	
PA_atk-s05_13a4:5933_0	Ayaṃ pana pañho gambhīro buddhavisayo, sabbaññubuddhameva taṃ pucchituṃ yuttaṃ, tasmiṃ	5933	
PA_atk-s05_13a4:5933_1	asati sabbaññutaññāṇapariyesakaṃ bodhisattanti. Sucirato pana attano abodhisattatāya	5933	
PA_atk-s05_13a4:5933_2	pañhaṃ kathetuṃ nāsakkhi, asakkonto ca paṇḍitamānaṃ akatvā attano asamatthabhāvaṃ	5933	
PA_atk-s05_13a4:5933_3	kathento gāthamāha –	5933	
PA_atk-s05_13a4:5935	“Nāññatra vidhurā rāja, etadakkhātumarahati;	593	
PA_atk-s05_13a4:5936	Yaṃ tvaṃ atthañca dhammañca, kattumicchasi khattiyā”ti.	593	
PA_atk-s05_13a4:5937_0	Tassattho – avisayo esa, mahārāja, pañho mādisānaṃ. Ahañhi nevassa ādiṃ, na pariyosānaṃ	5937	
PA_atk-s05_13a4:5937_1	passāmi, andhakāraṃ paviṭṭho viya homi. Bārāṇasirañño pana purohito vidhuro nāma	5937	
PA_atk-s05_13a4:5937_2	brāhmaṇo atthi, so etaṃ ācikkheyya, taṃ ṭhapetvā yaṃ tvaṃ atthañca dhammañca kattumicchasi,	5937	
PA_atk-s05_13a4:5937_3	etaṃ akkhātuṃ na añño arahatīti.	5937	
PA_atk-s05_13a4:5938	Rājā tassa vacanaṃ sutvā “tena hi, brāhmaṇa, khippaṃ tassa santikaṃ gacchāhī”ti paṇṇākāraṃ datvā taṃ pesetukāmo hutvā gāthamāha –	593	
PA_atk-s05_13a4:5940	“Ehi kho pahito gaccha, vidhurassa upantikaṃ;	594	
PA_atk-s05_13a4:5941	Nikkhañcimaṃ suvaṇṇassa, haraṃ gaccha sucīrata;	594	
PA_atk-s05_13a4:5942	Abhihāraṃ imaṃ dajjā, atthadhammānusiṭṭhiyā”ti.	594	
PA_atk-s05_13a4:5943_0	Tattha upantikanti santikaṃ. Nikkhanti pañcasuvaṇṇo eko nikkho. Ayaṃ pana rattasuvaṇṇassa	5943	
PA_atk-s05_13a4:5943_1	nikkhasahassaṃ datvā evamāha. Imaṃ dajjāti tena imasmiṃ dhammayāgapañhe kathite tassa	5943	
PA_atk-s05_13a4:5943_2	atthadhammānusiṭṭhiyā abhihārapūjaṃ karonto imaṃ nikkhasahassaṃ dadeyyāsīti.	5943	
PA_atk-s05_13a4:5944_0	Evañca pana vatvā pañhavissajjanassa likhanatthāya satasahassagghanakaṃ suvaṇṇapaṭṭañca	5944	
PA_atk-s05_13a4:5944_1	gamanatthāya yānaṃ, parivāratthāya balakāyaṃ, tañca paṇṇākāraṃ datvā taṅkhaṇaññeva	5944	
PA_atk-s05_13a4:5944_2	uyyojesi. So pana indapatthanagarā nikkhamitvā ujukameva bārāṇasiṃ agantvā yattha	5944	
PA_atk-s05_13a4:5944_3	yattha paṇḍitā vasanti, sabbāni tāni ṭhānāni upasaṅkamitvā sakalajambudīpe pañhassa	5944	
PA_atk-s05_13a4:5944_4	vissajjetāraṃ alabhitvā anupubbena bārāṇasiṃ patvā ekasmiṃ ṭhāne nivāsaṃ gahetvā	5944	
PA_atk-s05_13a4:5944_5	katipayehi janehi saddhiṃ pātarāsabhuñjanavelāya vidhurassa nivesanaṃ gantvā āgatabhāvaṃ	5944	
PA_atk-s05_13a4:5944_6	ārocāpetvā tena pakkosāpito taṃ sake ghare bhuñjamānaṃ addasa. Tamatthaṃ āvikaronto	5944	
PA_atk-s05_13a4:5944_7	satthā sattamaṃ gāthamāha –	5944	
PA_atk-s05_13a4:5946	“Svādhippāgā bhāradvājo, vidhurassa upantikaṃ;	594	
PA_atk-s05_13a4:5947	Tamaddasa mahābrahmā, asamānaṃ sake ghare”ti.	594	
PA_atk-s05_13a4:5948	Tattha svādhippāgāti so bhāradvājagotto sucirato adhippāgā, gatoti attho. Mahābrahmāti mahābrāhmaṇo. Asamānanti bhuñjamānaṃ.	594	
PA_atk-s05_13a4:5949_0	So pana tassa bālasahāyako ekācariyakule uggahitasippo, tasmā tena saddhiṃ ekato	5949	
PA_atk-s05_13a4:5949_1	bhuñjitvā bhattakiccapariyosāne sukhanisinno “samma kimatthaṃ āgatosī”ti puṭṭho āgamanakāraṇaṃ	5949	
PA_atk-s05_13a4:5949_2	ācikkhanto aṭṭhamaṃ gāthamāha –	5949	
PA_atk-s05_13a4:5951	“Raññohaṃ pahito dūto, korabyassa yasassino;	595	
PA_atk-s05_13a4:5952	‘Atthaṃ dhammañca pucchesi’, iccabravi yudhiṭṭhilo;	595	
PA_atk-s05_13a4:5953	Taṃ tvaṃ atthañca dhammañca, vidhurakkhāhi pucchito”ti.	595	
PA_atk-s05_13a4:5954_0	Tattha raññohanti ahaṃ rañño korabyassa yasassino dūto. Pahitoti tena pesito idhāgamiṃ.	5954	
PA_atk-s05_13a4:5954_1	Pucchesīti so yudhiṭṭhilagotto dhanañcayarājā maṃ dhammayāgapañhaṃ nāma pucchi, ahaṃ	5954	
PA_atk-s05_13a4:5954_2	kathetuṃ asakkonto “tvaṃ sakkhissasī”ti ñatvā tassa ārocesiṃ, so ca paṇṇākāraṃ datvā	5954	
PA_atk-s05_13a4:5954_3	pañhapucchanatthāya maṃ tava santikaṃ pesento “vidhurassa santikaṃ gantvā imassa	5954	
PA_atk-s05_13a4:5954_4	pañhassa atthañca pāḷidhammañca puccheyyāsī”ti abravi. “Taṃ tvaṃ idāni mayā pucchito akkhāhī”ti.	5954	
PA_atk-s05_13a4:5955	Tadā pana so brāhmaṇo “mahājanassa cittaṃ gaṇhissāmī”ti gaṅgaṃ pidahanto viya vinicchayaṃ vicāreti. Tassa pañhavissajjane okāso natthi. So tamatthaṃ ācikkhanto navamaṃ gāthamāha –	595	
PA_atk-s05_13a4:5957	“Gaṅgaṃ me pidahissanti, na taṃ sakkomi brāhmaṇa;	595	
PA_atk-s05_13a4:5958	Apidhetuṃ mahāsindhuṃ, taṃ kathaṃ so bhavissati;	595	
PA_atk-s05_13a4:5959	Na te sakkomi akkhātuṃ, atthaṃ dhammañca pucchito”ti.	595	
PA_atk-s05_13a4:5960_0	Tassattho – brāhmaṇa, mayhaṃ “mahājanassa nānācittagatisaṅkhātaṃ gaṅgaṃ pidahissa”nti	5960	
PA_atk-s05_13a4:5960_1	byāpāro uppanno, tamahaṃ mahāsindhuṃ apidhetuṃ na sakkomi, tasmā kathaṃ so okāso	5960	
PA_atk-s05_13a4:5960_2	bhavissati, yasmā te ahaṃ pañhaṃ vissajjeyyaṃ. Iti cittekaggatañceva okāsañca alabhanto	5960	
PA_atk-s05_13a4:5960_3	na te sakkomi akkhātuṃ atthaṃ dhammañca pucchitoti.	5960	
PA_atk-s05_13a4:5961	Evañca pana vatvā “putto me paṇḍito mayā ñāṇavantataro, so te byākarissati, tassa santikaṃ gacchāhī”ti vatvā dasamaṃ gāthamāha –	596	
PA_atk-s05_13a4:5963	“Bhadrakāro ca me putto, oraso mama atrajo;	596	
PA_atk-s05_13a4:5964	Taṃ tvaṃ atthañca dhammañca, gantvā pucchassu brāhmaṇā”ti.	596	
PA_atk-s05_13a4:5965	Tattha orasoti ure saṃvaḍḍho. Atrajoti attanā jātoti.	596	
PA_atk-s05_13a4:5966	Taṃ sutvā sucirato vidhurassa gharā nikkhamitvā bhadrakārassa bhuttapātarāsassa attano parisamajjhe nisinnakāle nivesanaṃ agamāsi. Tamatthaṃ pakāsento satthā ekādasamaṃ gāthamāha –	596	
PA_atk-s05_13a4:5968	“Svādhippāgā bhāradvājo, bhadrakārassupantikaṃ;	596	
PA_atk-s05_13a4:5969	Tamaddasa mahābrahmā, nisinnaṃ samhi vesmanī”ti.	596	
PA_atk-s05_13a4:5970	Tattha vesmanīti ghare.	597	
PA_atk-s05_13a4:5971	So tattha gantvā bhadrakāramāṇavena katāsanābhihārasakkāro nisīditvā āgamanakāraṇaṃ puṭṭho dvādasamaṃ gāthamāha –	597	
PA_atk-s05_13a4:5973	“Raññohaṃ pahito dūto, korabyassa yasassino;	597	
PA_atk-s05_13a4:5974	‘Atthaṃ dhammañca pucchesi’, iccabravi yudhiṭṭhilo;	597	
PA_atk-s05_13a4:5975	Taṃ tvaṃ atthañca dhammañca, bhadrakāra pabrūhi me”ti.	597	
PA_atk-s05_13a4:5976_0	Atha naṃ bhadrakāro, “tāta, ahaṃ imesu divasesu paradārikakamme abhiniviṭṭho, cittaṃ	5976	
PA_atk-s05_13a4:5976_1	me byākulaṃ, tena tyāhaṃ vissajjetuṃ na sakkhissāmi, mayhaṃ pana kaniṭṭho sañcayakumāro	5976	
PA_atk-s05_13a4:5976_2	nāma mayā ativiya ñāṇavantataro, taṃ puccha, so te pañhaṃ vissajjessatī”ti tassa	5976	
PA_atk-s05_13a4:5976_3	santikaṃ pesento dve gāthā abhāsi –	5976	
PA_atk-s05_13a4:5978	“Maṃsakājaṃ avahāya, godhaṃ anupatāmahaṃ;	597	
PA_atk-s05_13a4:5979	Na te sakkomi akkhātuṃ, atthaṃ dhammañca pucchito.	597	
PA_atk-s05_13a4:5981	“Sañcayo nāma me bhātā, kaniṭṭho me sucīrata;	598	
PA_atk-s05_13a4:5982	Taṃ tvaṃ atthañca dhammañca, gantvā pucchassu brāhmaṇā”ti.	598	
PA_atk-s05_13a4:5983_0	Tattha maṃsakājanti yathā nāma puriso thūlamigamaṃsaṃ kājenādāya gacchanto antarāmagge	5983	
PA_atk-s05_13a4:5983_1	godhapotakaṃ disvā maṃsakājaṃ chaḍḍetvā taṃ anubandheyya, evameva attano ghare vasavattiniṃ	5983	
PA_atk-s05_13a4:5983_2	bhariyaṃ chaḍḍetvā parassa rakkhitagopitaṃ itthiṃ anubandhanto homīti dīpento evamāhāti.	5983	
PA_atk-s05_13a4:5984	So tasmiṃ khaṇe sañcayassa nivesanaṃ gantvā tena katasakkāro āgamanakāraṇaṃ puṭṭho ācikkhi. Tamatthaṃ pakāsento satthā dve gāthā abhāsi –	598	
PA_atk-s05_13a4:5986	“Svādhippāgā bhāradvājo, sañcayassa upantikaṃ;	598	
PA_atk-s05_13a4:5987	Tamaddasa mahābrahmā, nisinnaṃ samhi vesmani.	598	
PA_atk-s05_13a4:5989	“Raññohaṃ pahito dūto, korabyassa yasassino;	598	
PA_atk-s05_13a4:5990	‘Atthaṃ dhammañca pucchesi’, iccabravi yudhiṭṭhilo;	599	
PA_atk-s05_13a4:5991	Taṃ tvaṃ atthañca dhammañca, sañcayakkhāhi pucchito”ti.	599	
PA_atk-s05_13a4:5992_0	Sañcayakumāro pana tadā paradārameva sevati. Athassa so “ahaṃ, tāta, paradāraṃ sevāmi,	5992	
PA_atk-s05_13a4:5992_1	sevanto ca pana gaṅgaṃ otaritvā paratīraṃ gacchāmi, taṃ maṃ sāyañca pāto ca nadiṃ	5992	
PA_atk-s05_13a4:5992_2	tarantaṃ maccu gilati nāma, tena cittaṃ me byākulaṃ, na tyāhaṃ ācikkhituṃ sakkhissāmi,	5992	
PA_atk-s05_13a4:5992_3	kaniṭṭho pana me sambhavakumāro nāma atthi jātiyā sattavassiko, mayā sataguṇena sahassaguṇena	5992	
PA_atk-s05_13a4:5992_4	satasahassaguṇenādhikañāṇataro, so te ācikkhissati, gaccha taṃ pucchāhī”ti āha. Imamatthaṃ	5992	
PA_atk-s05_13a4:5992_5	pakāsento satthā dve gāthā abhāsi –	5992	
PA_atk-s05_13a4:5994	“Sadā maṃ gilate maccu, sāyaṃ pāto sucīrata;	599	
PA_atk-s05_13a4:5995	Na te sakkomi akkhātuṃ, atthaṃ dhammañca pucchito.	599	
PA_atk-s05_13a4:5997	“Sambhavo nāma me bhātā, kaniṭṭho me sucīrata;	599	
PA_atk-s05_13a4:5998	Taṃ tvaṃ atthañca dhammañca, gantvā pucchassu brāhmaṇā”ti.	599	
PA_atk-s05_13a4:5999	Taṃ sutvā sucirato “ayaṃ pañho imasmiṃ loke abbhuto bhavissati, imaṃ pañhaṃ vissajjetuṃ samattho nāma natthi maññe”ti cintetvā dve gāthā abhāsi –	599	
PA_atk-s05_13a4:6001	“Abbhuto vata bho dhammo, nāyaṃ asmāka ruccati;	600	
PA_atk-s05_13a4:6002	Tayo janā pitāputtā, te su paññāya no vidū.	600	
PA_atk-s05_13a4:6004	“Na taṃ sakkotha akkhātuṃ, atthaṃ dhammañca pucchitā;	600	
PA_atk-s05_13a4:6005	Kathaṃ nu daharo jaññā, atthaṃ dhammañca pucchito”ti.	600	
PA_atk-s05_13a4:6006_0	Tattha nāyanti ayaṃ pañhadhammo abbhuto, imaṃ kathetuṃ samatthena nāma na bhavitabbaṃ,	6006	
PA_atk-s05_13a4:6006_1	tasmā yaṃ tvaṃ “kumāro kathessatī”ti vadati, nāyaṃ asmākaṃ ruccati. Te sūti ettha	6006	
PA_atk-s05_13a4:6006_2	su-kāro nipātamattaṃ. Pitāti vidhuro paṇḍito, puttā bhadrakāro sañcayo cāti tepi	6006	
PA_atk-s05_13a4:6006_3	tayo pitāputtā paññāya imaṃ dhammaṃ no vidū, na vijānanti, añño ko jānissatīti attho.	6006	
PA_atk-s05_13a4:6006_4	Na tanti tumhe tayo janā pucchitā etaṃ akkhātuṃ na sakkotha, daharo sattavassiko	6006	
PA_atk-s05_13a4:6006_5	kumāro pucchito kathaṃ nu jaññā, kena kāraṇena jānituṃ sakkhissatīti attho.	6006	
PA_atk-s05_13a4:6007_0	Taṃ sutvā sañcayakumāro, “tāta, sambhavakumāraṃ ‘daharo’ti mā uññāsi, sacepi pañhavissajjanenātthiko,	6007	
PA_atk-s05_13a4:6007_1	gaccha naṃ pucchā”ti atthadīpanāhi upamāhi kumārassa vaṇṇaṃ pakāsento dvādasa gāthā abhāsi –	6007	
PA_atk-s05_13a4:6009	“Mā naṃ daharoti uññāsi, apucchitvāna sambhavaṃ;	600	
PA_atk-s05_13a4:6010	Pucchitvā sambhavaṃ jaññā, atthaṃ dhammañca brāhmaṇa.	601	
PA_atk-s05_13a4:6012	“Yathāpi cando vimalo, gacchaṃ ākāsadhātuyā;	601	
PA_atk-s05_13a4:6013	Sabbe tārāgaṇe loke, ābhāya atirocati.	601	
PA_atk-s05_13a4:6015	“Evampi daharūpeto, paññāyogena sambhavo;	601	
PA_atk-s05_13a4:6016	Mā naṃ daharoti uññāsi, apucchitvāna sambhavaṃ;	601	
PA_atk-s05_13a4:6017	Pucchitvā sambhavaṃ jaññā, atthaṃ dhammañca brāhmaṇa.	601	
PA_atk-s05_13a4:6019	“Yathāpi rammako māso, gimhānaṃ hoti brāhmaṇa;	601	
PA_atk-s05_13a4:6020	Atevaññehi māsehi, dumapupphehi sobhati.	602	
PA_atk-s05_13a4:6022	“Evampi daharūpeto, paññāyogena sambhavo;	602	
PA_atk-s05_13a4:6023	Mā naṃ daharoti uññāsi, apucchitvāna sambhavaṃ;	602	
PA_atk-s05_13a4:6024	Pucchitvā sambhavaṃ jaññā, atthaṃ dhammañca brāhmaṇa.	602	
PA_atk-s05_13a4:6026	“Yathāpi himavā brahme, pabbato gandhamādano;	602	
PA_atk-s05_13a4:6027	Nānārukkhehi sañchanno, mahābhūtagaṇālayo;	602	
PA_atk-s05_13a4:6028	Osadhehi ca dibbehi, disā bhāti pavāti ca.	602	
PA_atk-s05_13a4:6030	“Evampi daharūpeto, paññāyogena sambhavo;	603	
PA_atk-s05_13a4:6031	Mā naṃ daharoti uññāsi, apucchitvāna sambhavaṃ;	603	
PA_atk-s05_13a4:6032	Pucchitvā sambhavaṃ jaññā, atthaṃ dhammañca brāhmaṇa.	603	
PA_atk-s05_13a4:6034	“Yathāpi pāvako brahme, accimālī yasassimā;	603	
PA_atk-s05_13a4:6035	Jalamāno vane gacche, analo kaṇhavattanī.	603	
PA_atk-s05_13a4:6037	“Ghatāsano dhūmaketu, uttamāhevanandaho;	603	
PA_atk-s05_13a4:6038	Nisīthe pabbataggasmiṃ, pahūtedho virocati.	603	
PA_atk-s05_13a4:6040	“Evampi daharūpeto, paññāyogena sambhavo;	604	
PA_atk-s05_13a4:6041	Mā naṃ daharoti uññāsi, apucchitvāna sambhavaṃ;	604	
PA_atk-s05_13a4:6042	Pucchitvā sambhavaṃ jaññā, atthaṃ dhammañca brāhmaṇa.	604	
PA_atk-s05_13a4:6044	“Javena bhadraṃ jānanti, balibaddañca vāhiye;	604	
PA_atk-s05_13a4:6045	Dohena dhenuṃ jānanti, bhāsamānañca paṇḍitaṃ.	604	
PA_atk-s05_13a4:6047	“Evampi daharūpeto, paññāyogena sambhavo;	604	
PA_atk-s05_13a4:6048	Mā naṃ daharoti uññāsi, apucchitvāna sambhavaṃ;	604	
PA_atk-s05_13a4:6049	Pucchitvā sambhavaṃ jaññā, atthaṃ dhammañca brāhmaṇā”ti.	604	
PA_atk-s05_13a4:6050_0	Tattha jaññāti jānissasi. Candoti puṇṇacando. Vimaloti abbhādimalavirahito. Evampi	6050	
PA_atk-s05_13a4:6050_1	daharūpetoti evaṃ sambhavakumāro daharabhāvena upetopi paññāyogena sakalajambudīpatale	6050	
PA_atk-s05_13a4:6050_2	avasese paṇḍite atikkamitvā virocati. Rammakoti cittamāso. Atevaññehīti ativiya aññehi	6050	
PA_atk-s05_13a4:6050_3	ekādasahi māsehi. Evanti evaṃ sambhavopi paññāyogena sobhati. Himavāti himapātasamaye	6050	
PA_atk-s05_13a4:6050_4	himayuttoti himavā, gimhakāle himaṃ vamatīti himavā. Sampattaṃ janaṃ gandhena madayatīti	6050	
PA_atk-s05_13a4:6050_5	gandhamādano. Mahābhūtagaṇālayoti devagaṇānaṃ nivāso. Disā bhātīti sabbadisā ekobhāsā	6050	
PA_atk-s05_13a4:6050_6	viya karoti. Pavātīti gandhena sabbadisā vāyati. Evanti evaṃ sambhavopi paññāyogena	6050	
PA_atk-s05_13a4:6050_7	sabbadisā bhāti ceva pavāti ca.	6050	
PA_atk-s05_13a4:6051_0	Yasassimāti tejasampattiyā yasassimā. Accimālīti accīhi yutto. Jalamāno vane gaccheti	6051	
PA_atk-s05_13a4:6051_1	gacchasaṅkhāte mahāvane jalanto carati. Analoti atitto. Gatamaggassa kaṇhabhāvena	6051	
PA_atk-s05_13a4:6051_2	kaṇhavattanī. Yaññe āhutivasena āhutaṃ ghataṃ asnātīti ghatāsano. Dhūmo ketukiccaṃ	6051	
PA_atk-s05_13a4:6051_3	assa sādhetīti dhūmaketu. Uttamāhevanandahoti ahevanaṃ vuccati vanasaṇḍo, uttamaṃ	6051	
PA_atk-s05_13a4:6051_4	vanasaṇḍaṃ dahatīti attho. Nisītheti rattibhāge. Pabbataggasminti pabbatasikhare.	6051	
PA_atk-s05_13a4:6051_5	Pahūtedhoti pahūtaindhano. Virocatīti sabbadisāsu obhāsati. Evanti evaṃ mama kaniṭṭho	6051	
PA_atk-s05_13a4:6051_6	sambhavakumāro daharopi paññāyogena virocati. Bhadranti bhadraṃ assājānīyaṃ javasampattiyā	6051	
PA_atk-s05_13a4:6051_7	jānanti, na sarīrena. Vāhiyeti vahitabbabhāre sati bhāravahatāya “ahaṃ uttamo”ti	6051	
PA_atk-s05_13a4:6051_8	balibaddaṃ jānanti. Dohenāti dohasampattiyā dhenuṃ “sukhīrā”ti jānanti. Bhāsamānanti	6051	
PA_atk-s05_13a4:6051_9	ettha “nābhāsamānaṃ jānanti, missaṃ bālehi paṇḍita”nti suttaṃ āharitabbaṃ.	6051	
PA_atk-s05_13a4:6052_0	Sucirato evaṃ tasmiṃ sambhavaṃ vaṇṇente “pañhaṃ pucchitvā jānissāmī”ti “kahaṃ pana	6052	
PA_atk-s05_13a4:6052_1	te kumāra kaniṭṭho”ti pucchi. Athassa so sīhapañjaraṃ vivaritvā hatthaṃ pasāretvā	6052	
PA_atk-s05_13a4:6052_2	“yo esa pāsādadvāre antaravīthiyā kumārakehi saddhiṃ suvaṇṇavaṇṇo kīḷati, ayaṃ mama	6052	
PA_atk-s05_13a4:6052_3	kaniṭṭho, upasaṅkamitvā taṃ puccha, buddhalīḷāya te pañhaṃ kathessatī”ti āha. Sucirato	6052	
PA_atk-s05_13a4:6052_4	tassa vacanaṃ sutvā pāsādā oruyha kumārassa santikaṃ agamāsi. Kāya velāyāti? Kumārassa	6052	
PA_atk-s05_13a4:6052_5	nivatthasāṭakaṃ mocetvā khandhe khipitvā ubhohi hatthehi paṃsuṃ gahetvā ṭhitavelāya.	6052	
PA_atk-s05_13a4:6052_6	Tamatthaṃ āvikaronto satthā gāthamāha –	6052	
PA_atk-s05_13a4:6054	“Svādhippāgā bhāradvājo, sambhavassa upantikaṃ;	605	
PA_atk-s05_13a4:6055	Tamaddasa mahābrahmā, kīḷamānaṃ bahīpure”ti.	605	
PA_atk-s05_13a4:6056	Tattha bahīpureti bahinivesane.	605	
PA_atk-s05_13a4:6057_0	Mahāsattopi brāhmaṇaṃ āgantvā purato ṭhitaṃ disvā “tāta, kenatthenāgatosī”ti pucchitvā,	6057	
PA_atk-s05_13a4:6057_1	“tāta, kumāra ahaṃ jambudīpatale āhiṇḍanto mayā pucchitaṃ pañhaṃ kathetuṃ samatthaṃ	6057	
PA_atk-s05_13a4:6057_2	alabhitvā tava santikaṃ āgatomhī”ti vutte “sakalajambudīpe kira avinicchito pañho	6057	
PA_atk-s05_13a4:6057_3	mama santikaṃ āgato, ahaṃ ñāṇena mahallako”ti hirottappaṃ paṭilabhitvā hatthagataṃ	6057	
PA_atk-s05_13a4:6057_4	paṃsuṃ chaḍḍetvā khandhato sāṭakaṃ ādāya nivāsetvā “puccha, brāhmaṇa, buddhalīḷāya	6057	
PA_atk-s05_13a4:6057_5	te kathessāmī”ti sabbaññupavāraṇaṃ pavāresi. Tato brāhmaṇo –	6057	
PA_atk-s05_13a4:6059	“Raññohaṃ pahito dūto, korabyassa yasassino;	605	
PA_atk-s05_13a4:6060	‘Atthaṃ dhammañca pucchesi’, iccabravi yudhiṭṭhilo;	606	
PA_atk-s05_13a4:6061	Taṃ tvaṃ atthañca dhammañca, sambhavakkhāhi pucchito”ti. –	606	
PA_atk-s05_13a4:6062	Gāthāya pañhaṃ pucchi.	606	
PA_atk-s05_13a4:6063	Tassa attho sambhavapaṇḍitassa gaganamajjhe puṇṇacando viya pākaṭo ahosi.	606	
PA_atk-s05_13a4:6064	Atha naṃ “tena hi suṇohī”ti vatvā dhammayāgapañhaṃ vissajjento gāthamāha –	606	
PA_atk-s05_13a4:6066	“Taggha te ahamakkhissaṃ, yathāpi kusalo tathā;	606	
PA_atk-s05_13a4:6067	Rājā ca kho taṃ jānāti, yadi kāhati vā na vā”ti.	606	
PA_atk-s05_13a4:6068_0	Tassa antaravīthiyaṃ ṭhatvā madhurassarena dhammaṃ desentassa saddo dvādasayojanikaṃ	6068	
PA_atk-s05_13a4:6068_1	sakalabārāṇasinagaraṃ avatthari. Atha rājā ca uparājādayo ca sabbe sannipatiṃsu.	6068	
PA_atk-s05_13a4:6068_2	Mahāsatto mahājanassa majjhe dhammadesanaṃ paṭṭhapesi.	6068	
PA_atk-s05_13a4:6069_0	Tattha tagghāti ekaṃsavacanaṃ. Yathāpi kusaloti yathā atikusalo sabbaññubuddho ācikkhati,	6069	
PA_atk-s05_13a4:6069_1	tathā te ekaṃseneva ahamakkhissanti attho. Rājā ca kho tanti ahaṃ taṃ pañhaṃ yathā	6069	
PA_atk-s05_13a4:6069_2	tumhākaṃ rājā jānituṃ sakkoti, tathā kathessāmi. Tato uttari rājā eva taṃ jānāti,	6069	
PA_atk-s05_13a4:6069_3	yadi karissati vā na vā karissati, karontassa vā akarontassa vā tassevetaṃ bhavissati,	6069	
PA_atk-s05_13a4:6069_4	mayhaṃ pana doso natthīti dīpeti.	6069	
PA_atk-s05_13a4:6070	Evaṃ imāya gāthāya pañhakathanaṃ paṭijānitvā idāni dhammayāgapañhaṃ kathento āha –	607	
PA_atk-s05_13a4:6072	“Ajja suveti saṃseyya, raññā puṭṭho sucīrata;	607	
PA_atk-s05_13a4:6073	Mā katvā avasī rājā, atthe jāte yudhiṭṭhilo.	607	
PA_atk-s05_13a4:6075	“Ajjhattaññeva saṃseyya, raññā puṭṭho sucīrata;	607	
PA_atk-s05_13a4:6076	Kummaggaṃ na niveseyya, yathā mūḷho acetaso.	607	
PA_atk-s05_13a4:6078	“Attānaṃ nātivatteyya, adhammaṃ na samācare;	607	
PA_atk-s05_13a4:6079	Atitthe nappatāreyya, anatthe na yuto siyā.	607	
PA_atk-s05_13a4:6081	“Yo ca etāni ṭhānāni, kattuṃ jānāti khattiyo;	608	
PA_atk-s05_13a4:6082	Sadā so vaḍḍhate rājā, sukkapakkheva candimā.	608	
PA_atk-s05_13a4:6084	“Ñātīnañca piyo hoti, mittesu ca virocati;	608	
PA_atk-s05_13a4:6085	Kāyassa bhedā sappañño, saggaṃ so upapajjatī”ti.	608	
PA_atk-s05_13a4:6086_0	Tattha saṃseyyāti katheyya. Idaṃ vuttaṃ hoti – tāta, sucirata sace tumhākaṃ raññā	6086	
PA_atk-s05_13a4:6086_1	“ajja dānaṃ dema, sīlaṃ rakkhāma, uposathakammaṃ karomā”ti koci puṭṭho, “mahārāja,	6086	
PA_atk-s05_13a4:6086_2	ajja tāva pāṇaṃ hanāma, kāme paribhuñjāma, suraṃ pivāma, kusalaṃ pana karissāma suve”ti	6086	
PA_atk-s05_13a4:6086_3	rañño katheyya, tassa atimahantassapi amaccassa vacanaṃ katvā tumhākaṃ rājā yudhiṭṭhilagotto	6086	
PA_atk-s05_13a4:6086_4	tathārūpe atthe jāte taṃ divasaṃ pamādena vītināmento mā avasi, tassa vacanaṃ akatvā	6086	
PA_atk-s05_13a4:6086_5	uppannaṃ kusalacittaṃ aparihāpetvā kusalapaṭisaṃyuttaṃ kammaṃ karotuyeva, idamassa	6086	
PA_atk-s05_13a4:6086_6	katheyyāsīti. Evaṃ mahāsatto imāya gāthāya –	6086	
PA_atk-s05_13a4:6087	“Ajjeva kiccamātappaṃ, ko jaññā maraṇaṃ suve”ti. –	608	
PA_atk-s05_13a4:6088	Bhaddekarattasuttañceva,	608	
PA_atk-s05_13a4:6089	“Appamādo amatapadaṃ, pamādo maccuno pada”nti. –	608	
PA_atk-s05_13a4:6090	Appamādovādañca kathesi.	609	
PA_atk-s05_13a4:6091_0	Ajjhattaññevāti, tāta, sucirata sambhavapaṇḍito tayā dhammayāgapañhe pucchite kiṃ	6091	
PA_atk-s05_13a4:6091_1	kathesīti raññā puṭṭho samāno tumhākaṃ rañño ajjhattaññeva saṃseyya, niyakajjhattasaṅkhātaṃ	6091	
PA_atk-s05_13a4:6091_2	khandhapañcakaṃ hutvā abhāvato aniccanti katheyyāsi. Ettāvatā mahāsatto –	6091	
PA_atk-s05_13a4:6092	“Sabbe saṅkhārā aniccāti, yadā paññāya passati”. –	609	
PA_atk-s05_13a4:6093	“Aniccā vata saṅkhārā, uppādavayadhammino”ti. –	609	
PA_atk-s05_13a4:6094	Evaṃ vibhāvitaṃ aniccataṃ kathesīti.	609	
PA_atk-s05_13a4:6095_0	Kummagganti, brāhmaṇa, yathā mūḷho acetano andhabālaputhujjano dvāsaṭṭhidiṭṭhigatasaṅkhātaṃ	6095	
PA_atk-s05_13a4:6095_1	kummaggaṃ sevati, evaṃ tava rājā taṃ kummaggaṃ na seveyya, niyyānikaṃ dasakusalakammapathamaggameva	6095	
PA_atk-s05_13a4:6095_2	sevatu, evamassa vadeyyāsīti.	6095	
PA_atk-s05_13a4:6096_0	Attānanti imaṃ sugatiyaṃ ṭhitaṃ attabhāvaṃ nātivatteyya, yena kammena tisso kusalasampattiyo	6096	
PA_atk-s05_13a4:6096_1	sabbakāmasagge atikkamitvā apāye nibbattanti, taṃ kammaṃ na kareyyāti attho. Adhammanti	6096	
PA_atk-s05_13a4:6096_2	tividhaduccaritasaṅkhātaṃ adhammaṃ na samācareyya. Atittheti dvāsaṭṭhidiṭṭhisaṅkhāte	6096	
PA_atk-s05_13a4:6096_3	atitthe nappatāreyya na otāreyya. “Na tāreyyā”tipi pāṭho, attano diṭṭhānugatimāpajjantaṃ	6096	
PA_atk-s05_13a4:6096_4	janaṃ na otāreyya. Anattheti akāraṇe. Na yutoti yuttapayutto na siyā. Brāhmaṇa, yadi	6096	
PA_atk-s05_13a4:6096_5	te rājā dhammayāgapañhe vattitukāmo, “imasmiṃ ovāde vattatū”ti tassa katheyyāsīti	6096	
PA_atk-s05_13a4:6096_6	ayamettha adhippāyo.	6096	
PA_atk-s05_13a4:6097_0	Sadāti satataṃ. Idaṃ vuttaṃ hoti – “yo khattiyo etāni kāraṇāni kātuṃ jānāti, so rājā	6097	
PA_atk-s05_13a4:6097_1	sukkapakkhe cando viya sadā vaḍḍhatī”ti. Virocatīti mittāmaccānaṃ majjhe attano sīlācārañāṇādīhi	6097	
PA_atk-s05_13a4:6097_2	guṇehi sobhati virocatīti.	6097	
PA_atk-s05_13a4:6098_0	Evaṃ mahāsatto gaganatale candaṃ uṭṭhāpento viya buddhalīḷāya brāhmaṇassa pañhaṃ	6098	
PA_atk-s05_13a4:6098_1	kathesi. Mahājano nadanto selento apphoṭento sādhukārasahassāni adāsi, celukkhepe	6098	
PA_atk-s05_13a4:6098_2	ca aṅguliphoṭe ca pavattesi, hatthapiḷandhanādīni khipi. Evaṃ khittadhanaṃ koṭimattaṃ	6098	
PA_atk-s05_13a4:6098_3	ahosi. Rājāpissa tuṭṭho mahantaṃ yasaṃ adāsi. Suciratopi nikkhasahassena pūjaṃ katvā	6098	
PA_atk-s05_13a4:6098_4	suvaṇṇapaṭṭe jātihiṅgulakena pañhavissajjanaṃ likhitvā indapatthanagaraṃ gantvā rañño	6098	
PA_atk-s05_13a4:6098_5	dhammayāgapañhaṃ kathesi. Rājā tasmiṃ dhamme vattitvā saggapuraṃ pūresi.	6098	
PA_atk-s05_13a4:6099_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato mahāpaññoyevā”ti	6099	
PA_atk-s05_13a4:6099_1	vatvā jātakaṃ samodhānesi “tadā dhanañcayarājā ānando ahosi, sucirato anuruddho,	6099	
PA_atk-s05_13a4:6099_2	vidhuro kassapo, bhadrakāro moggallāno, sañcayamāṇavo sāriputto, sambhavapaṇḍito	6099	
PA_atk-s05_13a4:6099_3	pana ahameva ahosi”nti.	6099	
PA_atk-s05_13a4:6100	Sambhavajātakavaṇṇanā pañcamā.	610	
PA_atk-s05_13a4:6102	[516] 6. Mahākapijātakavaṇṇanā	610	
PA_atk-s05_13a4:6103_0	Bārāṇasyaṃ ahū rājāti idaṃ satthā veḷuvane viharanto devadattassa silāpavijjhanaṃ	6103	
PA_atk-s05_13a4:6103_1	ārabbha kathesi. Tena hi dhanuggahe payojetvā aparabhāge silāya paviddhāya bhikkhūhi	6103	
PA_atk-s05_13a4:6103_2	devadattassa avaṇṇe kathite satthā “na, bhikkhave, idāneva, pubbepi devadatto mayhaṃ	6103	
PA_atk-s05_13a4:6103_3	silaṃ pavijjhiyevā”ti vatvā atītaṃ āhari.	6103	
PA_atk-s05_13a4:6104_0	Atīte bārāṇasiyaṃ brahmadatte rajjaṃ kārente kāsikagāmake eko kassakabrāhmaṇo khettaṃ	6104	
PA_atk-s05_13a4:6104_1	kasitvā goṇe vissajjetvā kuddālakammaṃ kātuṃ ārabhi. Goṇā ekasmiṃ gacche paṇṇāni	6104	
PA_atk-s05_13a4:6104_2	khādantā anukkamena aṭaviṃ pavisitvā palāyiṃsu. So velaṃ sallakkhetvā kuddālaṃ ṭhapetvā	6104	
PA_atk-s05_13a4:6104_3	goṇe olokento adisvā domanassappatto te pariyesanto antoaṭaviṃ pavisitvā āhiṇḍanto	6104	
PA_atk-s05_13a4:6104_4	himavantaṃ pāvisi. So tattha disāmūḷho hutvā sattāhaṃ nirāhāro vicaranto ekaṃ tindukarukkhaṃ	6104	
PA_atk-s05_13a4:6104_5	disvā abhiruyha phalāni khādanto tindukarukkhato parigaḷitvā saṭṭhihatthe narakapapāte	6104	
PA_atk-s05_13a4:6104_6	pati. Tatrassa dasa divasā vītivattā. Tadā bodhisatto kapiyoniyaṃ nibbattitvā phalāphalāni	6104	
PA_atk-s05_13a4:6104_7	khādanto taṃ purisaṃ disvā silāya yoggaṃ katvā taṃ purisaṃ uddharitvā silāya matthake	6104	
PA_atk-s05_13a4:6104_8	nisīdāpetvā evamāha – “bho brāhmaṇa, ahaṃ kilamāmi, muhuttaṃ niddāyissāmi, maṃ rakkhāhī”ti.	6104	
PA_atk-s05_13a4:6104_9	So tassa niddāyantassa silāya matthakaṃ padālesi. Mahāsatto tassa taṃ kammaṃ ñatvā	6104	
PA_atk-s05_13a4:6104_10	uppatitvā sākhāya nisīditvā “bho purisa, tvaṃ bhūmiyā gaccha, ahaṃ sākhaggena tuyhaṃ	61041	
PA_atk-s05_13a4:6104_11	maggaṃ ācikkhanto gamissāmī”ti taṃ purisaṃ araññato nīharitvā magge ṭhapetvā pabbatapādameva	61041	
PA_atk-s05_13a4:6104_12	pāvisi. So puriso mahāsatte aparajjhitvā kuṭṭhī hutvā diṭṭhadhammeyeva manussapeto ahosi.	61041	
PA_atk-s05_13a4:6105_0	So satta vassāni dukkhapīḷito vicaranto bārāṇasiyaṃ migājinaṃ nāma uyyānaṃ pavisitvā	6105	
PA_atk-s05_13a4:6105_1	pākārantare kadalipaṇṇaṃ attharitvā vedanāppatto nipajji. Tadā bārāṇasirājā uyyānaṃ	6105	
PA_atk-s05_13a4:6105_2	gantvā tattha vicaranto taṃ disvā “kosi tvaṃ, kiṃ vā katvā imaṃ dukkhaṃ patto”ti	6105	
PA_atk-s05_13a4:6105_3	pucchi. Sopissa sabbaṃ vitthārato ācikkhi. Tamatthaṃ pakāsento satthā āha –	6105	
PA_atk-s05_13a4:6107	“Bārāṇasyaṃ ahū rājā, kāsīnaṃ raṭṭhavaḍḍhano;	610	
PA_atk-s05_13a4:6108	Mittāmaccaparibyūḷho, agamāsi migājinaṃ.	610	
PA_atk-s05_13a4:6110	“Tattha brāhmaṇamaddakkhi, setaṃ citraṃ kilāsinaṃ;	611	
PA_atk-s05_13a4:6111	Viddhastaṃ koviḷāraṃva, kisaṃ dhamanisanthataṃ.	611	
PA_atk-s05_13a4:6113	“Paramakāruññataṃ pattaṃ, disvā kicchagataṃ naraṃ;	611	
PA_atk-s05_13a4:6114	Avaca byamhito rājā, yakkhānaṃ katamo nusi.	611	
PA_atk-s05_13a4:6116	“Hatthapādā ca te setā, tato setataraṃ siro;	611	
PA_atk-s05_13a4:6117	Gattaṃ kammāsavaṇṇaṃ te, kilāsabahulo casi.	611	
PA_atk-s05_13a4:6119	“Vaṭṭanāvaḷisaṅkāsā, piṭṭhi te ninnatunnatā;	611	
PA_atk-s05_13a4:6120	Kāḷapabbāva te aṅgā, nāññaṃ passāmi edisaṃ.	612	
PA_atk-s05_13a4:6122	“Ugghaṭṭapādo tasito, kiso dhamanisanthato;	612	
PA_atk-s05_13a4:6123	Chāto ātattarūposi, kutosi kattha gacchati.	612	
PA_atk-s05_13a4:6125	“Duddasī appakārosi, dubbaṇṇo bhīmadassano;	612	
PA_atk-s05_13a4:6126	Janetti yāpi te mātā, na taṃ iccheyya passituṃ.	612	
PA_atk-s05_13a4:6128	“Kiṃ kammamakaraṃ pubbe, kaṃ avajjhaṃ aghātayi;	612	
PA_atk-s05_13a4:6129	Kibbisaṃ yaṃ karitvāna, idaṃ dukkhaṃ upāgamī”ti.	612	
PA_atk-s05_13a4:6130_0	Tattha bārāṇasyanti bārāṇasiyaṃ. Mittāmaccaparibyūḷhoti mittehi ca daḷhabhattīhi	6130	
PA_atk-s05_13a4:6130_1	amaccehi ca parivuto. Migājinanti evaṃnāmakaṃ uyyānaṃ. Setanti setakuṭṭhena setaṃ	6130	
PA_atk-s05_13a4:6130_2	kabarakuṭṭhena vicitraṃ paribhinnena kaṇḍūyanakilāsakuṭṭhena kilāsinaṃ vedanāppattaṃ	6130	
PA_atk-s05_13a4:6130_3	kadalipaṇṇe nipannaṃ addasa. Viddhastaṃ koviḷāraṃvāti vaṇamukhehi paggharantena maṃsena	6130	
PA_atk-s05_13a4:6130_4	viddhastaṃ pupphitakoviḷārasadisaṃ. Kisanti ekaccesu padesesu aṭṭhicammamattasarīraṃ	6130	
PA_atk-s05_13a4:6130_5	sirājālasanthataṃ. Byamhitoti bhīto vimhayamāpanno vā. Yakkhānanti yakkhānaṃ antare	6130	
PA_atk-s05_13a4:6130_6	tvaṃ katarayakkho nāmāsi. Vaṭṭanāvaḷisaṅkāsāti piṭṭhikaṇṭakaṭṭhāne āvunitvā ṭhapitāvaṭṭanāvaḷisadisā.	6130	
PA_atk-s05_13a4:6130_7	Aṅgāti kāḷapabbavallisadisāni te aṅgāni. Nāññanti aññaṃ purisaṃ edisaṃ na passāmi.	6130	
PA_atk-s05_13a4:6130_8	Ugghaṭṭapādoti rajokiṇṇapādo. Ātattarūpoti sukkhasarīro. Duddasīti dukkhena passitabbo.	6130	
PA_atk-s05_13a4:6130_9	Appakārosīti sarīrappakārarahitosi, dussaṇṭhānosīti attho. Kiṃ kammamakaranti ito	6130	
PA_atk-s05_13a4:6130_10	pubbe kiṃ kammaṃ akaraṃ, akāsīti attho. Kibbisanti dāruṇakammaṃ.	61301	
PA_atk-s05_13a4:6131	Tato paraṃ brāhmaṇo āha –	613	
PA_atk-s05_13a4:6133	“Taggha te ahamakkhissaṃ, yathāpi kusalo tathā;	613	
PA_atk-s05_13a4:6134	Saccavādiñhi lokasmiṃ, pasaṃsantīdha paṇḍitā.	613	
PA_atk-s05_13a4:6136	“Eko caraṃ gogaveso, mūḷho accasariṃ vane;	613	
PA_atk-s05_13a4:6137	Araññe irīṇe vivane, nānākuñjarasevite.	613	
PA_atk-s05_13a4:6139	“Vāḷamigānucarite, vippanaṭṭhosmi kānane;	613	
PA_atk-s05_13a4:6140	Acariṃ tattha sattāhaṃ, khuppipāsasamappito.	614	
PA_atk-s05_13a4:6142	“Tattha tindukamaddakkhiṃ, visamaṭṭhaṃ bubhukkhito;	614	
PA_atk-s05_13a4:6143	Papātamabhilambantaṃ, sampannaphaladhārinaṃ.	614	
PA_atk-s05_13a4:6145	“Vātassitāni bhakkhesiṃ, tāni rucciṃsu me bhusaṃ;	614	
PA_atk-s05_13a4:6146	Atitto rukkhamārūhiṃ, tattha hessāmi āsito.	614	
PA_atk-s05_13a4:6148	“Ekaṃ me bhakkhitaṃ āsi, dutiyaṃ abhipatthitaṃ;	614	
PA_atk-s05_13a4:6149	Tato sā bhañjatha sākhā, chinnā pharasunā viya.	614	
PA_atk-s05_13a4:6151	“Sohaṃ sahāva sākhāhi, uddhaṃpādo avaṃsiro;	615	
PA_atk-s05_13a4:6152	Appatiṭṭhe anālambe, giriduggasmi pāpataṃ.	615	
PA_atk-s05_13a4:6154	“Yasmā ca vāri gambhīraṃ, tasmā na samapajjisaṃ;	615	
PA_atk-s05_13a4:6155	Tattha sesiṃ nirānando, anūnā dasa rattiyo.	615	
PA_atk-s05_13a4:6157	“Athettha kapi māgañchi, gonaṅgulo darīcaro;	615	
PA_atk-s05_13a4:6158	Sākhāhi sākhaṃ vicaranto, khādamāno dumapphalaṃ.	615	
PA_atk-s05_13a4:6160	“So maṃ disvā kisaṃ paṇḍuṃ, kāruññamakaraṃ mayi;	616	
PA_atk-s05_13a4:6161	Ambho ko nāma so ettha, evaṃ dukkhena aṭṭito.	616	
PA_atk-s05_13a4:6163	“Manusso amanusso vā, attānaṃ me pavedaya;	616	
PA_atk-s05_13a4:6164	Tassañjaliṃ paṇāmetvā, idaṃ vacanamabraviṃ.	616	
PA_atk-s05_13a4:6166	“Manussohaṃ byasampatto, sā me natthi ito gati;	616	
PA_atk-s05_13a4:6167	Taṃ vo vadāmi bhaddaṃ vo, tvañca me saraṇaṃ bhava.	616	
PA_atk-s05_13a4:6169	“Garuṃ silaṃ gahetvāna, vicarī pabbate kapi;	616	
PA_atk-s05_13a4:6170	Silāya yoggaṃ katvāna, nisabho etadabravi.	617	
PA_atk-s05_13a4:6172	“Ehi me piṭṭhimāruyha, gīvaṃ gaṇhāhi bāhubhi;	617	
PA_atk-s05_13a4:6173	Ahaṃ taṃ uddharissāmi, giriduggata vegasā.	617	
PA_atk-s05_13a4:6175	“Tassa taṃ vacanaṃ sutvā, vānarindassa sirīmato;	617	
PA_atk-s05_13a4:6176	Piṭṭhimāruyha dhīrassa, gīvaṃ bāhāhi aggahiṃ.	617	
PA_atk-s05_13a4:6178	“So maṃ tato samuṭṭhāsi, tejassī balavā kapi;	617	
PA_atk-s05_13a4:6179	Vihaññamāno kicchena, giriduggata vegasā.	617	
PA_atk-s05_13a4:6181	“Uddharitvāna maṃ santo, nisabho etadabravi;	618	
PA_atk-s05_13a4:6182	Iṅgha maṃ samma rakkhassu, pasupissaṃ muhuttakaṃ.	618	
PA_atk-s05_13a4:6184	“Sīhā byagghā ca dīpī ca, acchakokataracchayo;	618	
PA_atk-s05_13a4:6185	Te maṃ pamattaṃ hiṃseyyuṃ, te tvaṃ disvā nivāraya.	618	
PA_atk-s05_13a4:6187	“Evaṃ me parittātūna, pasupī so muhuttakaṃ;	618	
PA_atk-s05_13a4:6188	Tadāhaṃ pāpikaṃ diṭṭhiṃ, paṭilacchiṃ ayoniso.	618	
PA_atk-s05_13a4:6190	“Bhakkho ayaṃ manussānaṃ, yathā caññe vane migā;	619	
PA_atk-s05_13a4:6191	Yaṃ nūnimaṃ vadhitvāna, chāto khādeyya vānaraṃ.	619	
PA_atk-s05_13a4:6193	“Asito ca gamissāmi, maṃsamādāya sambalaṃ;	619	
PA_atk-s05_13a4:6194	Kantāraṃ nittharissāmi, pātheyyaṃ me bhavissati.	619	
PA_atk-s05_13a4:6196	“Tato silaṃ gahetvāna, matthakaṃ sannitāḷayiṃ;	619	
PA_atk-s05_13a4:6197	Mama gattakilantassa, pahāro dubbalo ahu.	619	
PA_atk-s05_13a4:6199	“So ca vegenudappatto, kapi ruhiramakkhito;	619	
PA_atk-s05_13a4:6200	Assupuṇṇehi nettehi, rodanto maṃ udikkhati.	620	
PA_atk-s05_13a4:6202	“Māyyo maṃ kari bhaddante, tvañca nāmedisaṃ kari;	620	
PA_atk-s05_13a4:6203	Tvañca kho nāma dīghāvu, aññe vāretumarahasi.	620	
PA_atk-s05_13a4:6205	“Aho vata re purisa, tāvadukkarakāraka;	620	
PA_atk-s05_13a4:6206	Edisā visamā duggā, papātā uddhato mayā.	620	
PA_atk-s05_13a4:6208	“Ānīto paralokāva, dubbheyyaṃ maṃ amaññatha;	620	
PA_atk-s05_13a4:6209	Taṃ tena pāpakammena, pāpaṃ pāpena cintitaṃ.	620	
PA_atk-s05_13a4:6211	“Mā heva tvaṃ adhammaṭṭha, vedanaṃ kaṭukaṃ phusi;	621	
PA_atk-s05_13a4:6212	Mā heva pāpakammaṃ taṃ, phalaṃ veḷuṃva taṃ vadhi.	621	
PA_atk-s05_13a4:6214	“Tayi me natthi vissāso, pāpadhamma asaññata;	621	
PA_atk-s05_13a4:6215	Ehi me piṭṭhito gaccha, dissamānova santike.	621	
PA_atk-s05_13a4:6217	“Muttosi hatthā vāḷānaṃ, pattosi mānusiṃ padaṃ;	621	
PA_atk-s05_13a4:6218	Esa maggo adhammaṭṭha, tena gaccha yathāsukhaṃ.	621	
PA_atk-s05_13a4:6220	“Idaṃ vatvā giricaro, rahade pakkhalya matthakaṃ;	622	
PA_atk-s05_13a4:6221	Assūni sampamajjitvā, tato pabbatamāruhi.	622	
PA_atk-s05_13a4:6223	“Sohaṃ tenābhisattosmi, pariḷāhena aṭṭito;	622	
PA_atk-s05_13a4:6224	Ḍayhamānena gattena, vāriṃ pātuṃ upāgamiṃ.	622	
PA_atk-s05_13a4:6226	“Agginā viya santatto, rahado ruhiramakkhito;	622	
PA_atk-s05_13a4:6227	Pubbalohitasaṅkāso, sabbo me samapajjatha.	622	
PA_atk-s05_13a4:6229	“Yāvanto udabindūni, kāyasmiṃ nipatiṃsu me;	622	
PA_atk-s05_13a4:6230	Tāvanto gaṇḍa jāyetha, addhabeluvasādisā.	623	
PA_atk-s05_13a4:6232	“Pabhinnā pagghariṃsu me, kuṇapā pubbalohitā;	623	
PA_atk-s05_13a4:6233	Yena yeneva gacchāmi, gāmesu nigamesu ca.	623	
PA_atk-s05_13a4:6235	“Daṇḍahatthā nivārenti, itthiyo purisā ca maṃ;	623	
PA_atk-s05_13a4:6236	Okkitā pūtigandhena, māssu orena āgamā.	623	
PA_atk-s05_13a4:6238	“Etādisaṃ idaṃ dukkhaṃ, satta vassāni dāni me;	623	
PA_atk-s05_13a4:6239	Anubhomi sakaṃ kammaṃ, pubbe dukkaṭamattano.	623	
PA_atk-s05_13a4:6241	“Taṃ vo vadāmi bhaddante, yāvantettha samāgatā;	624	
PA_atk-s05_13a4:6242	Māssu mittāna dubbhittho, mittadubbho hi pāpako.	624	
PA_atk-s05_13a4:6244	“Kuṭṭhī kilāsī bhavati, yo mittānidha dubbhati;	624	
PA_atk-s05_13a4:6245	Kāyassa bhedā mittaddu, nirayaṃ sopapajjatī”ti.	624	
PA_atk-s05_13a4:6246_0	Tattha kusaloti yathā cheko kusalo katheti, tathā vo kathessāmi. Gogavesoti naṭṭhe	6246	
PA_atk-s05_13a4:6246_1	goṇe gavesanto. Accasarinti manussapathaṃ atikkamitvā himavantaṃ pāvisiṃ. Araññeti	6246	
PA_atk-s05_13a4:6246_2	arājake suññe. Irīṇeti sukkhakantāre. Vivaneti vivitte. Vippanaṭṭhoti maggamūḷho.	6246	
PA_atk-s05_13a4:6246_3	Bubhukkhitoti sañjātabubhukkho chātajjhatto. Papātamabhilambantanti papātābhimukhaṃ	6246	
PA_atk-s05_13a4:6246_4	olambantaṃ. Sampannaphaladhārinanti madhuraphaladhārinaṃ. Vātassitānīti paṭhamaṃ	6246	
PA_atk-s05_13a4:6246_5	tāva vātapatitāni khādiṃ. Tattha hessāmīti tasmiṃ rukkhe suhito bhavissāmīti āruḷhomhi.	6246	
PA_atk-s05_13a4:6246_6	Tato sā bhañjatha sākhāti tassa abhipatthitassa atthāya hatthe pasārite sā mayā abhiruḷhā	6246	
PA_atk-s05_13a4:6246_7	sākhā pharasunā chinnā viya abhañjatha. Anālambeti ālambitabbaṭṭhānarahite. Giriduggasminti	6246	
PA_atk-s05_13a4:6246_8	girivisame. Sesinti sayitomhi.	6246	
PA_atk-s05_13a4:6247_0	Kapi māgañchīti kapi āgañchi. Gonaṅguloti gunnaṃ naṅguṭṭhasadisanaṅguṭṭho. “Gonaṅguṭṭho”tipi	6247	
PA_atk-s05_13a4:6247_1	pāṭho. “Gonaṅgulī”tipi paṭhanti. Akaraṃ mayīti akarā mayi. Ambhoti, mahārāja, so	6247	
PA_atk-s05_13a4:6247_2	kapirājā tasmiṃ narakapapāte mama udakapothanasaddaṃ sutvā maṃ “ambho”ti ālapitvā	6247	
PA_atk-s05_13a4:6247_3	“ko nāmeso”ti pucchi. Byasampattoti byasanaṃ patto, papātassa vasaṃ pattoti vā attho.	6247	
PA_atk-s05_13a4:6247_4	Bhaddaṃ voti tasmā tumhe vadāmi – “bhaddaṃ tumhākaṃ hotū”ti. Garuṃ silanti, mahārāja,	6247	
PA_atk-s05_13a4:6247_5	so kapirājā mayā evaṃ vutte “mā bhāyī”ti maṃ assāsetvā paṭhamaṃ tāva garuṃ silaṃ	6247	
PA_atk-s05_13a4:6247_6	gahetvā yoggaṃ karonto pabbate vicari. Nisabhoti purisanisabho uttamavānarindo pabbatapapāte	6247	
PA_atk-s05_13a4:6247_7	ṭhatvā maṃ etadabravīti.	6247	
PA_atk-s05_13a4:6248_0	Bāhubhīti dvīhi bāhāhi mama gīvaṃ suggahitaṃ gaṇha. Vegasāti vegena. Sirīmatoti puññavantassa.	6248	
PA_atk-s05_13a4:6248_1	Aggahinti saṭṭhihatthaṃ narakapapātaṃ vātavegena otaritvā udakapiṭṭhe ṭhitassa ahaṃ	6248	
PA_atk-s05_13a4:6248_2	vegena piṭṭhimabhiruhitvā ubhohi bāhāhi gīvaṃ aggahesiṃ. Vihaññamānoti kilamanto.	6248	
PA_atk-s05_13a4:6248_3	Kicchenāti dukkhena. Santoti paṇḍito, atha vā parisanto kilanto. Rakkhassūti ahaṃ	6248	
PA_atk-s05_13a4:6248_4	taṃ uddharanto kilanto muhuttaṃ vissamanto pasupissaṃ, tasmā maṃ rakkhāhi. Yathā	6248	
PA_atk-s05_13a4:6248_5	caññe vane migāti sīhādīhi aññepi ye imasmiṃ vane vāḷamigā. Pāḷiyaṃ pana “acchakokataracchayo”ti	6248	
PA_atk-s05_13a4:6248_6	likhanti. Parittātūnāti, mahārāja, evaṃ so kapirājā maṃ attano parittāṇaṃ katvā muhuttaṃ	6248	
PA_atk-s05_13a4:6248_7	pasupi. Ayonisoti ayonisomanasikārena. Bhakkhoti khāditabbayuttako. Asito dhāto suhito.	6248	
PA_atk-s05_13a4:6248_8	Sambalanti pātheyyaṃ. Matthakaṃ sannitāḷayinti tassa vānarindassa matthakaṃ pahariṃ.	6248	
PA_atk-s05_13a4:6248_9	“Sannitāḷaya”ntipi pāṭho. Dubbalo ahūti na balavā āsi, yathādhippāyaṃ na agamāsīti.	6248	
PA_atk-s05_13a4:6249_0	Vegenāti mayā pahaṭapāsāṇavegena. Udappattoti uṭṭhito. Māyyoti tena mittadubbhipurisena	6249	
PA_atk-s05_13a4:6249_1	silāya paviddhāya mahācammaṃ chinditvā olambi, ruhiraṃ pagghari. Mahāsatto vedanāppatto	6249	
PA_atk-s05_13a4:6249_2	cintesi – “imasmiṃ ṭhāne añño natthi, idaṃ bhayaṃ imaṃ purisaṃ nissāya uppanna”nti.	6249	
PA_atk-s05_13a4:6249_3	So maraṇabhayabhīto olambantaṃ cammabandhaṃ hatthena gahetvā uppatitvā sākhaṃ abhiruyha	6249	
PA_atk-s05_13a4:6249_4	tena pāpapurisena saddhiṃ sallapanto “māyyo ma”ntiādimāha. Tattha māyyo maṃ kari	6249	
PA_atk-s05_13a4:6249_5	bhaddanteti mā akari ayyo maṃ bhaddanteti taṃ nivāreti. Tvañca kho nāmāti tvaṃ nāma	6249	
PA_atk-s05_13a4:6249_6	evaṃ mayā papātā uddhaṭo edisaṃ pharusakammaṃ mayi kari, aho te ayuttaṃ katanti.	6249	
PA_atk-s05_13a4:6249_7	Aho vatāti taṃ garahanto evamāha. Tāvadukkarakārakāti mayi aparajjhanena atidukkarakammakāraka.	6249	
PA_atk-s05_13a4:6249_8	Paralokāvāti paralokato viya ānīto. Dubbheyyanti dubbhitabbaṃ vadhitabbaṃ. Vedanaṃ	6249	
PA_atk-s05_13a4:6249_9	kaṭukanti evaṃ santepi tvaṃ adhammaṭṭha yādisaṃ vedanaṃ ahaṃ phusāmi, edisaṃ vedanaṃ	6249	
PA_atk-s05_13a4:6249_10	kaṭukaṃ mā phusi, taṃ pāpakammaṃ phalaṃ veḷuṃva taṃ mā vadhi. Iti maṃ, mahārāja,	62491	
PA_atk-s05_13a4:6249_11	so piyaputtakaṃ viya anukampi.	62491	
PA_atk-s05_13a4:6250_0	Atha naṃ ahaṃ etadavocaṃ – “ayya, mayā kataṃ dosaṃ hadaye mā kari, mā maṃ asappurisaṃ	6250	
PA_atk-s05_13a4:6250_1	evarūpe araññe nāsaya, ahaṃ disāmūḷho maggaṃ na jānāmi, attanā kataṃ kammaṃ mā nāsetha,	6250	
PA_atk-s05_13a4:6250_2	jīvitadānaṃ me detha, araññā nīharitvā manussapathe ṭhapethā”ti. Evaṃ vutte so mayā	6250	
PA_atk-s05_13a4:6250_3	saddhiṃ sallapanto “tayi me natthi vissāso”ti ādimāha. Tattha tayīti ito paṭṭhāya	6250	
PA_atk-s05_13a4:6250_4	mayhaṃ tayi vissāso natthi. Ehīti, bho purisa, ahaṃ tayā saddhiṃ maggena na gamissāmi,	6250	
PA_atk-s05_13a4:6250_5	tvaṃ pana ehi mama piṭṭhito avidūre dissamānasarīrova gaccha, ahaṃ rukkhaggeheva	6250	
PA_atk-s05_13a4:6250_6	gamissāmīti. Muttosīti atha so maṃ, mahārāja, araññā nīharitvā, bho purisa, vāḷamigānaṃ	6250	
PA_atk-s05_13a4:6250_7	hatthā muttosi. Pattosi mānusiṃ padanti manussūpacāraṃ patto āgatosi, esa te maggo, etena gacchāti āha.	6250	
PA_atk-s05_13a4:6251_0	Giricaroti giricārī vānaro. Pakkhalyāti dhovitvā. Tenābhisattosmīti so ahaṃ, mahārāja,	6251	
PA_atk-s05_13a4:6251_1	tena vānarena abhisatto, pāpakamme pariṇate tenābhisattosmīti maññamāno evamāha.	6251	
PA_atk-s05_13a4:6251_2	Aṭṭitoti upadduto. Upāgaminti ekaṃ rahadaṃ upagatosmi. Samapajjathāti jāto, evarūpo	6251	
PA_atk-s05_13a4:6251_3	hutvā upaṭṭhāsi. Yāvantoti yattakāni. Gaṇḍa jāyethāti gaṇḍā jāyiṃsu. So kira pipāsaṃ	6251	
PA_atk-s05_13a4:6251_4	sandhāretuṃ asakkonto udakañjaliṃ ukkhipitvā thokaṃ pivitvā sesaṃ sarīre siñci. Athassa	6251	
PA_atk-s05_13a4:6251_5	tāvadeva udakabindugaṇanāya aḍḍhabeluvapakkappamāṇā gaṇḍā uṭṭhahiṃsu, tasmā evamāha.	6251	
PA_atk-s05_13a4:6251_6	Pabhinnāti te gaṇḍā taṃ divasameva bhijjitvā kuṇapā pūtigandhikā hutvā pubbalohitāni	6251	
PA_atk-s05_13a4:6251_7	pagghariṃsu. Yena yenāti yena yena maggena. Okkitāti pūtigandhena okiṇṇā parikkhittā	6251	
PA_atk-s05_13a4:6251_8	parivāritā. Māssu orena āgamāti duṭṭhasatta orena māssu āgamā, amhākaṃ santikaṃ mā	6251	
PA_atk-s05_13a4:6251_9	āgamīti evaṃ vadantā maṃ nivārentīti attho. Satta vassāni dāni meti, mahārāja, tato	6251	
PA_atk-s05_13a4:6251_10	paṭṭhāya idāni satta vassāni mama ettakaṃ kālaṃ sakaṃ kammaṃ anubhomi.	62511	
PA_atk-s05_13a4:6252_0	Iti so attano mittadubbhikammaṃ vitthāretvā, “mahārāja, maññeva oloketvā evarūpaṃ	6252	
PA_atk-s05_13a4:6252_1	kammaṃ na kenaci kattabba”nti vatvā “taṃ vo”tiādimāha. Tattha tanti tasmā. Yasmā	6252	
PA_atk-s05_13a4:6252_2	evarūpaṃ kammaṃ evaṃ dukkhavipākaṃ, tasmāti attho.	6252	
PA_atk-s05_13a4:6254	“Kuṭṭhī kilāsī bhavati, yo mittānidha dubbhati;	625	
PA_atk-s05_13a4:6255	Kāyassa bhedā mittaddu, nirayaṃ sopapajjatī”ti. –	625	
PA_atk-s05_13a4:6256	Ayaṃ abhisambuddhagāthā. Bhikkhave, yo idha loke mittāni dubbhati hiṃsati, so evarūpo hotīti attho.	625	
PA_atk-s05_13a4:6257	Tassapi purisassa raññā saddhiṃ kathentasseva pathavī vivaraṃ adāsi. Taṅkhaṇaññeva cavitvā avīcimhi nibbatto. Rājā tasmiṃ pathaviṃ paviṭṭhe uyyānā nikkhamitvā nagaraṃ paviṭṭho.	625	
PA_atk-s05_13a4:6258_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto mayhaṃ	6258	
PA_atk-s05_13a4:6258_1	silaṃ paṭivijjhiyevā”ti vatvā jātakaṃ samodhānesi – “tadā mittadubbhī puriso devadatto	6258	
PA_atk-s05_13a4:6258_2	ahosi, kapirājā pana ahameva ahosi”nti.	6258	
PA_atk-s05_13a4:6259	Mahākapijātakavaṇṇanā chaṭṭhā.	625	
PA_atk-s05_13a4:6261	[517] 7. Dakarakkhasajātakavaṇṇanā	626	
PA_atk-s05_13a4:6262	224-257. Sace vo vuyhamānānanti dakarakkhasajātakaṃ. Taṃ sabbaṃ mahāumaṅgajātake āvi bhavissatīti.	626	
PA_atk-s05_13a4:6263	Dakarakkhasajātakavaṇṇanā sattamā.	626	
PA_atk-s05_13a4:6265	[518] 8. Paṇḍaranāgarājajātakavaṇṇanā	626	
PA_atk-s05_13a4:6266_0	Vikiṇṇavācanti idaṃ satthā jetavane viharanto musāvādaṃ katvā devadattassa pathavippavesanaṃ	6266	
PA_atk-s05_13a4:6266_1	ārabbha kathesi. Tadā hi satthā bhikkhūhi tassa avaṇṇe kathite “na, bhikkhave, idāneva,	6266	
PA_atk-s05_13a4:6266_2	pubbepi devadatto musāvādaṃ katvā pathaviṃ paviṭṭhoyevā”ti vatvā atītaṃ āhari.	6266	
PA_atk-s05_13a4:6267_0	Atīte bārāṇasiyaṃ brahmadatte rajjaṃ kārente pañcasatavāṇijā nāvāya samuddaṃ pakkhanditvā	6267	
PA_atk-s05_13a4:6267_1	sattame divase atīradassaniyā nāvāya samuddapiṭṭhe bhinnāya ṭhapetvā ekaṃ avasesā	6267	
PA_atk-s05_13a4:6267_2	macchakacchapabhakkhā ahesuṃ, eko pana vātavegena karampiyapaṭṭanaṃ nāma pāpuṇi.	6267	
PA_atk-s05_13a4:6267_3	So samuddato uttaritvā naggabhogo tasmiṃ paṭṭaneyeva bhikkhāya cari. Tamenaṃ manussā	6267	
PA_atk-s05_13a4:6267_4	“ayaṃ samaṇo appiccho santuṭṭho”ti sambhāvetvā sakkāraṃ kariṃsu. So “laddho me jīvikūpāyo”ti	6267	
PA_atk-s05_13a4:6267_5	tesu nivāsanapārupanaṃ dentesupi na icchi. Te “natthi ito uttari appiccho samaṇo”ti	6267	
PA_atk-s05_13a4:6267_6	bhiyyo bhiyyo pasīditvā tassa assamapadaṃ katvā tattha naṃ nivāsāpesuṃ. So “karampiyaacelo”ti	6267	
PA_atk-s05_13a4:6267_7	paññāyi. Tassa tattha vasantassa mahālābhasakkāro udapādi.	6267	
PA_atk-s05_13a4:6268_0	Eko nāgarājāpissa supaṇṇarājā ca upaṭṭhānaṃ āgacchanti. Tesu nāgarājā nāmena paṇḍaro	6268	
PA_atk-s05_13a4:6268_1	nāma. Athekadivasaṃ supaṇṇarājā tassa santikaṃ gantvā vanditvā ekamantaṃ nisinno	6268	
PA_atk-s05_13a4:6268_2	evamāha – “bhante, amhākaṃ ñātakā nāge gaṇhantā bahū vinassanti, etesaṃ nāgānaṃ gahaṇaniyāmaṃ	6268	
PA_atk-s05_13a4:6268_3	mayaṃ na jānāma, guyhakāraṇaṃ kira tesaṃ atthi, sakkuṇeyyātha nu kho tumhe ete piyāyamānā	6268	
PA_atk-s05_13a4:6268_4	viya taṃ kāraṇaṃ pucchitu”nti. So “sādhū”ti sampaṭicchitvā supaṇṇarāje vanditvā pakkante	6268	
PA_atk-s05_13a4:6268_5	nāgarājassa āgatakāle vanditvā nisinnaṃ nāgarājānaṃ pucchi – “nāgarāja, supaṇṇā kira	6268	
PA_atk-s05_13a4:6268_6	tumhe gaṇhantā bahū vinassanti, tumhe gaṇhantā kathaṃ gaṇhituṃ na sakkontī”ti. Bhante,	6268	
PA_atk-s05_13a4:6268_7	idaṃ amhākaṃ guyhaṃ rahassaṃ, mayā imaṃ kathentena ñātisaṅghassa maraṇaṃ āhaṭaṃ hotīti.	6268	
PA_atk-s05_13a4:6268_8	Kiṃ pana tvaṃ, āvuso, “ayaṃ aññassa kathessatī”ti evaṃsaññī hosi, nāhaṃ aññassa kathessāmi,	6268	
PA_atk-s05_13a4:6268_9	attanā pana jānitukāmatāya pucchāmi, tvaṃ mayhaṃ saddahitvā nibbhayo hutvā kathehīti.	6268	
PA_atk-s05_13a4:6268_10	Nāgarājā “na kathessāmi, bhante”ti vanditvā pakkāmi. Punadivasepi pucchi, tathāpissa na kathesi.	62681	
PA_atk-s05_13a4:6269_0	Atha naṃ tatiyadivase āgantvā nisinnaṃ, “nāgarāja, ajja tatiyo divaso, mama pucchantassa	6269	
PA_atk-s05_13a4:6269_1	kimatthaṃ na kathesī”ti āha. “Tumhe aññassa ācikkhissathā”ti bhayena, bhanteti. Kassaci	6269	
PA_atk-s05_13a4:6269_2	na kathessāmi, nibbhayo kathehīti. “Tena hi, bhante, aññassa mā kathayitthā”ti paṭiññaṃ	6269	
PA_atk-s05_13a4:6269_3	gahetvā, “bhante, mayaṃ mahante mahante pāsāṇe gilitvā bhāriyā hutvā nipajjitvā supaṇṇānaṃ	6269	
PA_atk-s05_13a4:6269_4	āgamanakāle mukhaṃ nibbāhetvā dante vivaritvā supaṇṇe ḍaṃsituṃ acchāma, te āgantvā	6269	
PA_atk-s05_13a4:6269_5	amhākaṃ sīsaṃ gaṇhanti, tesaṃ amhe garubhāre hutvā nipanne uddharituṃ vāyamantānaññeva	6269	
PA_atk-s05_13a4:6269_6	udakaṃ ottharati. Te sīdantā antoudakeyeva maranti, iminā kāraṇena bahū supaṇṇā vinassanti,	6269	
PA_atk-s05_13a4:6269_7	tesaṃ amhe gaṇhantānaṃ kiṃ sīsena gahitena, bālā naṅguṭṭhe gahetvā amhe heṭṭhāsīsake	6269	
PA_atk-s05_13a4:6269_8	katvā gahitaṃ gocaraṃ mukhena chaḍḍāpetvā lahuke katvā gantuṃ sakkontī”ti so attano	6269	
PA_atk-s05_13a4:6269_9	rahassakāraṇaṃ tassa dussīlassa kathesi.	6269	
PA_atk-s05_13a4:6270_0	Atha tasmiṃ pakkante supaṇṇarājā āgantvā karampiyaacelaṃ vanditvā “kiṃ, bhante, pucchitaṃ	6270	
PA_atk-s05_13a4:6270_1	te nāgarājassa guyhakāraṇa”nti āha. So “āmāvuso”ti vatvā sabbaṃ tena kathitaniyāmeneva	6270	
PA_atk-s05_13a4:6270_2	kathesi. Taṃ sutvā supaṇṇo “nāgarājena ayuttaṃ kataṃ, ñātīnaṃ nāma nassananiyāmo	6270	
PA_atk-s05_13a4:6270_3	parassa na kathetabbo, hotu, ajjeva mayā supaṇṇavātaṃ katvā paṭhamaṃ etameva gahetuṃ	6270	
PA_atk-s05_13a4:6270_4	vaṭṭatī”ti supaṇṇavātaṃ katvā paṇḍaranāgarājānaṃ naṅguṭṭhe gahetvā heṭṭhāsīsaṃ katvā	6270	
PA_atk-s05_13a4:6270_5	gahitagocaraṃ chaḍḍāpetvā uppatitvā ākāsaṃ pakkhandi. Paṇḍaro ākāse heṭṭhāsīsakaṃ	6270	
PA_atk-s05_13a4:6270_6	olambanto “mayāva mama dukkhaṃ ābhata”nti paridevanto āha –	6270	
PA_atk-s05_13a4:6272	“Vikiṇṇavācaṃ aniguyhamantaṃ, asaññataṃ aparicakkhitāraṃ;	627	
PA_atk-s05_13a4:6273	Bhayaṃ tamanveti sayaṃ abodhaṃ, nāgaṃ yathā paṇḍarakaṃ supaṇṇo.	627	
PA_atk-s05_13a4:6275	“Yo guyhamantaṃ parirakkhaṇeyyaṃ, mohā naro saṃsati hāsamāno;	627	
PA_atk-s05_13a4:6276	Taṃ bhinnamantaṃ bhayamanveti khippaṃ, nāgaṃ yathā paṇḍarakaṃ supaṇṇo.	627	
PA_atk-s05_13a4:6278	“Nānumitto garuṃ atthaṃ, guyhaṃ veditumarahati;	627	
PA_atk-s05_13a4:6279	Sumitto ca asambuddhaṃ, sambuddhaṃ vā anatthavā.	627	
PA_atk-s05_13a4:6281	“Vissāsamāpajjimahaṃ acelaṃ, samaṇo ayaṃ sammato bhāvitatto;	628	
PA_atk-s05_13a4:6282	Tassāhamakkhiṃ vivariṃ guyhamatthaṃ, atītamattho kapaṇaṃ rudāmi.	628	
PA_atk-s05_13a4:6284	“Tassāhaṃ paramaṃ brahme guyhaṃ, vācaṃ himaṃ nāsakkhiṃ saṃyametuṃ;	628	
PA_atk-s05_13a4:6285	Tappakkhato hi bhayamāgataṃ mamaṃ, atītamattho kapaṇaṃ rudāmi.	628	
PA_atk-s05_13a4:6287	“Yo ve naro suhadaṃ maññamāno, guyhamatthaṃ saṃsati dukkulīne;	628	
PA_atk-s05_13a4:6288	Dosā bhayā athavā rāgarattā, pallatthito bālo asaṃsayaṃ so.	628	
PA_atk-s05_13a4:6290	“Tirokkhavāco asataṃ paviṭṭho, yo saṅgatīsu mudīreti vākyaṃ;	629	
PA_atk-s05_13a4:6291	Āsīviso dummukhotyāhu taṃ naraṃ, ārā ārā saṃyame tādisamhā.	629	
PA_atk-s05_13a4:6293	“Annaṃ pānaṃ kāsikacandanañca, manāpitthiyo mālamucchādanañca;	629	
PA_atk-s05_13a4:6294	Ohāya gacchāmase sabbakāme, supaṇṇa pāṇūpagatāva tyamhā”ti.	629	
PA_atk-s05_13a4:6295_0	Tattha vikiṇṇavācanti patthaṭavacanaṃ. Aniguyhamantanti appaṭicchannamantaṃ. Asaññatanti	6295	
PA_atk-s05_13a4:6295_1	kāyadvārādīni rakkhituṃ asakkontaṃ. Aparicakkhitāranti “ayaṃ mayā kathitamantaṃ rakkhituṃ	6295	
PA_atk-s05_13a4:6295_2	sakkhissati, na sakkhissatī”ti puggalaṃ oloketuṃ upaparikkhituṃ asakkontaṃ. Bhayaṃ	6295	
PA_atk-s05_13a4:6295_3	tamanvetīti taṃ imehi catūhi aṅgehi samannāgataṃ abodhaṃ duppaññaṃ puggalaṃ sayaṃkatameva	6295	
PA_atk-s05_13a4:6295_4	bhayaṃ anveti, yathā maṃ paṇḍarakanāgaṃ supaṇṇo anvāgatoti. Saṃsati hāsamānoti rakkhituṃ	6295	
PA_atk-s05_13a4:6295_5	asamatthassa pāpapurisassa hāsamāno katheti. Nānumittoti anuvattanamattena yo mitto,	6295	
PA_atk-s05_13a4:6295_6	na hadayena, so guyhaṃ atthaṃ jānituṃ nārahatīti paridevati. Asambuddhanti asambuddhanto	6295	
PA_atk-s05_13a4:6295_7	ajānanto, appaññoti attho. Sambuddhanti sambuddhanto jānanto, sappaññoti attho. Idaṃ	6295	
PA_atk-s05_13a4:6295_8	vuttaṃ hoti – “yopi suhadayo mitto vā amitto vā appañño sappaññopi vā yo anatthavā	6295	
PA_atk-s05_13a4:6295_9	anatthacaro, sopi guyhaṃ vedituṃ nārahate”ti.	6295	
PA_atk-s05_13a4:6296_0	Samaṇo ayanti ayaṃ samaṇoti ca lokasammatoti ca bhāvitattoti ca maññamāno ahaṃ etasmiṃ	6296	
PA_atk-s05_13a4:6296_1	vissāsamāpajjiṃ. Akkhinti kathesiṃ. Atītamatthoti atītattho, atikkantattho hutvā	6296	
PA_atk-s05_13a4:6296_2	idāni kapaṇaṃ rudāmīti paridevati. Tassāti tassa acelakassa. Brahmeti supaṇṇaṃ ālapati.	6296	
PA_atk-s05_13a4:6296_3	Saṃyametunti imaṃ guyhavācaṃ rahassakāraṇaṃ rakkhituṃ nāsakkhiṃ. Tappakkhato hīti	6296	
PA_atk-s05_13a4:6296_4	idāni idaṃ bhayaṃ mama tassa acelakassa pakkhato koṭṭhāsato santikā āgataṃ, iti atītattho	6296	
PA_atk-s05_13a4:6296_5	kapaṇaṃ rudāmīti. Suhadanti “suhado mama aya”nti maññamāno. Dukkulīneti akulaje nīce.	6296	
PA_atk-s05_13a4:6296_6	Dosāti etehi dosādīhi kāraṇehi yo evarūpaṃ guyhaṃ saṃsati, so bālo asaṃsayaṃ pallatthito	6296	
PA_atk-s05_13a4:6296_7	parivattetvā pāpito, hatoyeva nāmāti attho.	6296	
PA_atk-s05_13a4:6297_0	Tirokkhavācoti attano yaṃ vācaṃ kathetukāmo, tassā tirokkhakatattā paṭicchannavāco.	6297	
PA_atk-s05_13a4:6297_1	Asataṃ paviṭṭhoti asappurisānaṃ antaraṃ paviṭṭho asappurisesu pariyāpanno. Saṅgatīsu	6297	
PA_atk-s05_13a4:6297_2	mudīretīti yo evarūpo paresaṃ rahassaṃ sutvāva parisamajjhesu “asukena asukaṃ nāma	6297	
PA_atk-s05_13a4:6297_3	kataṃ vā vuttaṃ vā”ti vākyaṃ udīreti, taṃ naraṃ “āsīviso dummukho pūtimukho”ti āhu,	6297	
PA_atk-s05_13a4:6297_4	tādisamhā purisā ārā ārā saṃyame, dūrato dūratova virameyya, parivajjeyya nanti attho.	6297	
PA_atk-s05_13a4:6297_5	Mālamucchādanañcāti mālañca dibbaṃ catujjātiyagandhañca ucchādanañca. Ohāyāti ete	6297	
PA_atk-s05_13a4:6297_6	dibbaannādayo sabbakāme ajja mayaṃ ohāya chaḍḍetvā gamissāma. Supaṇṇa, pāṇūpagatāva	6297	
PA_atk-s05_13a4:6297_7	tyamhāti, bho supaṇṇa, pāṇehi upagatāva te amhā, saraṇaṃ no hohīti.	6297	
PA_atk-s05_13a4:6298_0	Evaṃ paṇḍarako ākāse heṭṭhāsīsako olambanto aṭṭhahi gāthāhi paridevi. Supaṇṇo tassa	6298	
PA_atk-s05_13a4:6298_1	paridevanasaddaṃ sutvā, “nāgarāja attano rahassaṃ acelakassa kathetvā idāni kimatthaṃ	6298	
PA_atk-s05_13a4:6298_2	paridevasī”ti taṃ garahitvā gāthamāha –	6298	
PA_atk-s05_13a4:6300	“Ko nīdha tiṇṇaṃ garahaṃ upeti, asmiṃdha loke pāṇabhū nāgarāja;	630	
PA_atk-s05_13a4:6301	Samaṇo supaṇṇo athavā tvameva, kiṃkāraṇā paṇḍarakaggahīto”ti.	630	
PA_atk-s05_13a4:6302_0	Tattha ko nīdhāti idha amhesu tīsu janesu ko nu. Asmiṃdhāti ettha idhāti nipātamattaṃ,	6302	
PA_atk-s05_13a4:6302_1	asmiṃ loketi attho. Pāṇabhūti pāṇabhūto. Athavā tvamevāti udāhu tvaṃyeva. Tattha	6302	
PA_atk-s05_13a4:6302_2	samaṇaṃ tāva mā garaha, so hi upāyena taṃ rahassaṃ pucchi. Supaṇṇampi mā garaha,	6302	
PA_atk-s05_13a4:6302_3	ahañhi tava paccatthikova. Paṇḍarakaggahītoti, samma paṇḍaraka, “ahaṃ kiṃkāraṇā supaṇṇena	6302	
PA_atk-s05_13a4:6302_4	gahito”ti cintetvā ca pana attānameva garaha, tayā hi rahassaṃ kathentena attanāva	6302	
PA_atk-s05_13a4:6302_5	attano anattho katoti ayamettha adhippāyo.	6302	
PA_atk-s05_13a4:6303	Taṃ sutvā paṇḍarako itaraṃ gāthamāha –	630	
PA_atk-s05_13a4:6305	“Samaṇoti me sammatatto ahosi, piyo ca me manasā bhāvitatto;	630	
PA_atk-s05_13a4:6306	Tassāhamakkhiṃ vivariṃ guyhamatthaṃ, atītamattho kapaṇaṃ rudāmī”ti.	630	
PA_atk-s05_13a4:6307	Tattha sammatattoti so samaṇo mayhaṃ “sappuriso aya”nti sammatabhāvo ahosi. Bhāvitattoti sambhāvitabhāvo ca me ahosīti.	630	
PA_atk-s05_13a4:6308	Tato supaṇṇo catasso gāthā abhāsi –	630	
PA_atk-s05_13a4:6310	“Na catthi satto amaro pathabyā, paññāvidhā natthi na ninditabbā;	631	
PA_atk-s05_13a4:6311	Saccena dhammena dhitiyā damena, alabbhamabyāharatī naro idha.	631	
PA_atk-s05_13a4:6313	“Mātā pitā paramā bandhavānaṃ, nāssa tatiyo anukampakatthi;	631	
PA_atk-s05_13a4:6314	Tesampi guyhaṃ paramaṃ na saṃse, mantassa bhedaṃ parisaṅkamāno.	631	
PA_atk-s05_13a4:6316	“Mātā pitā bhaginī bhātaro ca, sahāyā vā yassa honti sapakkhā;	631	
PA_atk-s05_13a4:6317	Tesampi guyhaṃ paramaṃ na saṃse, mantassa bhedaṃ parisaṅkamāno.	631	
PA_atk-s05_13a4:6319	“Bhariyā ce purisaṃ vajjā, komārī piyabhāṇinī;	631	
PA_atk-s05_13a4:6320	Puttarūpayasūpetā, ñātisaṅghapurakkhatā;	632	
PA_atk-s05_13a4:6321	Tassāpi guyhaṃ paramaṃ na saṃse, mantassa bhedaṃ parisaṅkamāno”ti.	632	
PA_atk-s05_13a4:6322_0	Tattha amaroti amaraṇasabhāvo satto nāma natthi. Paññāvidhā natthīti na-kāro padasandhikaro,	6322	
PA_atk-s05_13a4:6322_1	paññāvidhā atthīti attho. Idaṃ vuttaṃ hoti – nāgarāja, loke amaropi natthi, paññāvidhāpi	6322	
PA_atk-s05_13a4:6322_2	atthi, sā aññesaṃ paññākoṭṭhāsasaṅkhātā paññāvidhā attano jīvitahetu na ninditabbāti.	6322	
PA_atk-s05_13a4:6322_3	Atha vā paññāvidhāti paññāsadisā na ninditabbā nāma aññā dhammajāti natthi, taṃ kasmā	6322	
PA_atk-s05_13a4:6322_4	nindasīti. Yesaṃ pana “paññāvidhānampi na ninditabba”ntipi pāṭho, tesaṃ ujukameva.	6322	
PA_atk-s05_13a4:6322_5	Saccenātiādīsu vacīsaccena ca sucaritadhammena ca paññāsaṅkhātāya dhitiyā ca indriyadamena	6322	
PA_atk-s05_13a4:6322_6	ca alabbhaṃ dullabhaṃ aṭṭhasamāpattimaggaphalanibbānasaṅkhātampi visesaṃ abyāharati	6322	
PA_atk-s05_13a4:6322_7	āvahati taṃ nipphādeti naro idha, tasmā nārahasi acelaṃ nindituṃ, attānameva garaha.	6322	
PA_atk-s05_13a4:6322_8	Acelena hi attano paññavantatāya upāyakusalatāya ca vañcetvā tvaṃ rahassaṃ guyhaṃ	6322	
PA_atk-s05_13a4:6322_9	mantaṃ pucchitoti attho.	6322	
PA_atk-s05_13a4:6323_0	Paramāti ete ubho bandhavānaṃ uttamabandhavā nāma. Nāssa tatiyoti assa puggalassa	6323	
PA_atk-s05_13a4:6323_1	mātāpitūhi añño tatiyo satto anukampako nāma natthi, mantassa bhedaṃ parisaṅkamāno	6323	
PA_atk-s05_13a4:6323_2	paṇḍito tesaṃ mātāpitūnampi paramaṃ guyhaṃ na saṃseyya, tvaṃ pana mātāpitūnampi akathetabbaṃ	6323	
PA_atk-s05_13a4:6323_3	acelakassa kathesīti attho. Sahāyā vāti suhadayamittā vā. Sapakkhāti petteyyamātulapitucchādayo	6323	
PA_atk-s05_13a4:6323_4	samānapakkhā ñātayo. Tesampīti etesampi ñātimittānaṃ na katheyya, tvaṃ pana acelakassa	6323	
PA_atk-s05_13a4:6323_5	kathesi, attanova kujjhassūti dīpeti. Bhariyā ceti komārī piyabhāṇinī puttehi ca	6323	
PA_atk-s05_13a4:6323_6	rūpena ca yasena ca upetā evarūpā bhariyāpi ce “ācikkhāhi me tava guyha”nti vadeyya,	6323	
PA_atk-s05_13a4:6323_7	tassāpi na saṃseyya.	6323	
PA_atk-s05_13a4:6324	Tato parā –	632	
PA_atk-s05_13a4:6326	“Na guyhamatthaṃ vivareyya, rakkheyya naṃ yathā nidhiṃ;	632	
PA_atk-s05_13a4:6327	Na hi pātukato sādhu, guyho attho pajānatā.	632	
PA_atk-s05_13a4:6329	“Thiyā guyhaṃ na saṃseyya, amittassa ca paṇḍito;	632	
PA_atk-s05_13a4:6330	Yo cāmisena saṃhīro, hadayattheno ca yo naro.	633	
PA_atk-s05_13a4:6332	“Guyhamatthaṃ asambuddhaṃ, sambodhayati yo naro;	633	
PA_atk-s05_13a4:6333	Mantabhedabhayā tassa, dāsabhūto titikkhati.	633	
PA_atk-s05_13a4:6335	“Yāvanto purisassatthaṃ, guyhaṃ jānanti mantinaṃ;	633	
PA_atk-s05_13a4:6336	Tāvanto tassa ubbegā, tasmā guyhaṃ na vissaje;	633	
PA_atk-s05_13a4:6338	“Vivicca bhāseyya divā rahassaṃ, rattiṃ giraṃ nātivelaṃ pamuñce;	633	
PA_atk-s05_13a4:6339	Upassutikā hi suṇanti mantaṃ, tasmā manto khippamupeti bheda”nti. –	633	
PA_atk-s05_13a4:6340	Pañca gāthā umaṅgajātake pañcapaṇḍitapañhe āvi bhavissanti.	634	
PA_atk-s05_13a4:6341	Tato parāsu –	634	
PA_atk-s05_13a4:6343	“Yathāpi assa nagaraṃ mahantaṃ, advārakaṃ āyasaṃ bhaddasālaṃ;	634	
PA_atk-s05_13a4:6344	Samantakhātāparikhāupetaṃ, evampi me te idha guyhamantā.	634	
PA_atk-s05_13a4:6346	“Ye guyhamantā avikiṇṇavācā, daḷhā sadatthesu narā dujivha;	634	
PA_atk-s05_13a4:6347	Ārā amittā byavajanti tehi, āsīvisā vā riva sattusaṅghā”ti. –	634	
PA_atk-s05_13a4:6348_0	Dvīsu gāthāsu bhaddasālanti āpaṇādīhi sālāhi sampannaṃ. Samantakhātāparikhāupetanti	6348	
PA_atk-s05_13a4:6348_1	samantakhātāhi tīhi parikhāhi upagataṃ. Evampi meti evampi mayhaṃ te purisā khāyanti.	6348	
PA_atk-s05_13a4:6348_2	Katare? Ye idha guyhamantā. Idaṃ vuttaṃ hoti – yathā advārakassa ayomayanagarassa	6348	
PA_atk-s05_13a4:6348_3	manussānaṃ upabhogaparibhogo antova hoti, na abbhantarimā bahi nikkhamanti, na bāhirā	6348	
PA_atk-s05_13a4:6348_4	anto pavisanti, aparāparaṃ sañcāro chijjati, guyhamantā purisā evarūpā honti, attano	6348	
PA_atk-s05_13a4:6348_5	guyhaṃ attano antoyeva jīrāpenti, na aññassa kathentīti. Daḷhā sadatthesūti attano	6348	
PA_atk-s05_13a4:6348_6	atthesu thirā. Dujivhāti paṇḍarakanāgaṃ ālapati. Byavajantīti paṭikkamanti. Āsīvisā	6348	
PA_atk-s05_13a4:6348_7	vā riva sattusaṅghāti ettha vāti nipātamattaṃ, āsīvisā sattusaṅghā rivāti attho.	6348	
PA_atk-s05_13a4:6348_8	Yathā āsīvisato sattusaṅghā jīvitukāmā manussā ārā paṭikkamanti, evaṃ tehi guyhamantehi	6348	
PA_atk-s05_13a4:6348_9	narehi ārā amittā paṭikkamanti, upagantuṃ okāsaṃ na labhantīti vuttaṃ hoti.	6348	
PA_atk-s05_13a4:6349	Evaṃ supaṇṇena dhamme kathite paṇḍarako āha –	634	
PA_atk-s05_13a4:6351	“Hitvā gharaṃ pabbajito acelo, naggo muṇḍo carati ghāsahetu;	635	
PA_atk-s05_13a4:6352	Tamhi nu kho vivariṃ guyhamatthaṃ, atthā ca dhammā ca apaggatāmhā.	635	
PA_atk-s05_13a4:6354	“Kathaṃkaro hoti supaṇṇarāja, kiṃsīlo kena vatena vattaṃ;	635	
PA_atk-s05_13a4:6355	Samaṇo caraṃ hitvā mamāyitāni, kathaṃkaro saggamupeti ṭhāna”nti.	635	
PA_atk-s05_13a4:6356_0	Tattha ghāsahetūti nissiriko kucchipūraṇatthāya khādanīyabhojanīye pariyesanto carati.	6356	
PA_atk-s05_13a4:6356_1	Apaggatāmhāti apagatā parihīnāmhā. Kathaṃkaroti idaṃ nāgarājā tassa naggassa samaṇabhāvaṃ	6356	
PA_atk-s05_13a4:6356_2	ñatvā samaṇapaṭipattiṃ pucchanto āha. Tattha kiṃsīloti katarena ācārena samannāgato.	6356	
PA_atk-s05_13a4:6356_3	Kena vatenāti katarena vatasamādānena vattanto. Samaṇo caranti pabbajjāya caranto	6356	
PA_atk-s05_13a4:6356_4	taṇhāmamāyitāni hitvā kathaṃ samitapāpasamaṇo nāma hoti. Sagganti kathaṃ karonto	6356	
PA_atk-s05_13a4:6356_5	ca suṭṭhu aggaṃ devanagaraṃ so samaṇo upetīti.	6356	
PA_atk-s05_13a4:6357	Supaṇṇo āha –	635	
PA_atk-s05_13a4:6359	“Hiriyā titikkhāya damenupeto, akkodhano pesuṇiyaṃ pahāya;	635	
PA_atk-s05_13a4:6360	Samaṇo caraṃ hitvā mamāyitāni, evaṃkaro saggamupeti ṭhāna”nti.	636	
PA_atk-s05_13a4:6361_0	Tattha hiriyāti, samma nāgarāja, ajjhattabahiddhāsamuṭṭhānehi hirottappehi titikkhāsaṅkhātāya	6361	
PA_atk-s05_13a4:6361_1	adhivāsanakhantiyā indriyadamena ca upeto akujjhanasīlo pisuṇavācaṃ pahāya taṇhāmamāyitāni	6361	
PA_atk-s05_13a4:6361_2	ca hitvā pabbajjāya caranto samaṇo nāma hoti, evaṃkaroyeva ca etāni hirīādīni kusalāni	6361	
PA_atk-s05_13a4:6361_3	karonto saggamupeti ṭhānanti.	6361	
PA_atk-s05_13a4:6362	Idaṃ supaṇṇarājassa dhammakathaṃ sutvā paṇḍarako jīvitaṃ yācanto gāthamāha –	636	
PA_atk-s05_13a4:6364	“Mātāva puttaṃ taruṇaṃ tanujjaṃ, samphassatā sabbagattaṃ phareti;	636	
PA_atk-s05_13a4:6365	Evampi me tvaṃ pāturahu dijinda, mātāva puttaṃ anukampamāno”ti.	636	
PA_atk-s05_13a4:6366_0	Tassattho – yathā mātā tanujaṃ attano sarīrajātaṃ taruṇaṃ puttaṃ samphassataṃ disvā	6366	
PA_atk-s05_13a4:6366_1	taṃ ure nipajjāpetvā thaññaṃ pāyentī puttasamphassena sabbaṃ attano gattaṃ phareti,	6366	
PA_atk-s05_13a4:6366_2	napi mātā puttato bhāyati napi putto mātito, evampi me tvaṃ pāturahu pātubhūto dijinda	6366	
PA_atk-s05_13a4:6366_3	dijarāja, tasmā mātāva puttaṃ mudukena hadayena anukampamāno maṃ passa, jīvitaṃ me dehīti.	6366	
PA_atk-s05_13a4:6367	Athassa supaṇṇo jīvitaṃ dento itaraṃ gāthamāha –	636	
PA_atk-s05_13a4:6369	“Handajja tvaṃ muñca vadhā dujivha, tayo hi puttā na hi añño atthi;	636	
PA_atk-s05_13a4:6370	Antevāsī dinnako atrajo ca, rajjassu puttaññataro me ahosī”ti.	637	
PA_atk-s05_13a4:6371_0	Tattha muñcāti mucca, ayameva vā pāṭho. Dujivhāti taṃ ālapati. Aññoti añño catuttho	6371	
PA_atk-s05_13a4:6371_1	putto nāma natthi. Antevāsīti sippaṃ vā uggaṇhamāno pañhaṃ vā suṇanto santike nivuttho.	6371	
PA_atk-s05_13a4:6371_2	Dinnakoti “ayaṃ te putto hotū”ti parehi dinno. Rajjassūti abhiramassu. Aññataroti	6371	
PA_atk-s05_13a4:6371_3	tīsu puttesu aññataro antevāsī putto me tvaṃ jātoti dīpeti.	6371	
PA_atk-s05_13a4:6372	Evañca pana vatvā ākāsā otaritvā taṃ bhūmiyaṃ patiṭṭhāpesi. Tamatthaṃ pakāsento satthā dve gāthā abhāsi –	637	
PA_atk-s05_13a4:6374	“Icceva vākyaṃ visajjī supaṇṇo, bhumyaṃ patiṭṭhāya dijo dujivhaṃ;	637	
PA_atk-s05_13a4:6375	Muttajja tvaṃ sabbabhayātivatto, thalūdake hohi mayābhigutto.	637	
PA_atk-s05_13a4:6377	“Ātaṅkinaṃ yathā kusalo bhisakko, pipāsitānaṃ rahadova sīto;	637	
PA_atk-s05_13a4:6378	Vesmaṃ yathā himasītaṭṭitānaṃ, evampi te saraṇamahaṃ bhavāmī”ti.	637	
PA_atk-s05_13a4:6379_0	Tattha icceva vākyanti iti evaṃ vacanaṃ vatvā taṃ nāgarājaṃ vissajji. Bhumyanti so	6379	
PA_atk-s05_13a4:6379_1	sayampi bhūmiyaṃ patiṭṭhāya dijo taṃ dujivhaṃ samassāsento mutto ajja tvaṃ ito paṭṭhāya	6379	
PA_atk-s05_13a4:6379_2	sabbabhayāni ativatto thale ca udake ca mayā abhigutto rakkhito hohīti āha. Ātaṅkinanti	6379	
PA_atk-s05_13a4:6379_3	gilānānaṃ. Evampi teti evaṃ ahaṃ tava saraṇaṃ bhavāmi.	6379	
PA_atk-s05_13a4:6380_0	Gaccha tvanti uyyojesi. So nāgarājā nāgabhavanaṃ pāvisi. Itaropi supaṇṇabhavanaṃ	6380	
PA_atk-s05_13a4:6380_1	gantvā “mayā paṇḍarakanāgo sapathaṃ katvā saddahāpetvā vissajjito, kīdisaṃ nu kho	6380	
PA_atk-s05_13a4:6380_2	mayi tassa hadayaṃ, vīmaṃsissāmi na”nti nāgabhavanaṃ gantvā supaṇṇavātaṃ akāsi. Taṃ	6380	
PA_atk-s05_13a4:6380_3	disvā nāgo “supaṇṇarājā maṃ gahetuṃ āgato bhavissatī”ti maññamāno byāmasahassamattaṃ	6380	
PA_atk-s05_13a4:6380_4	attabhāvaṃ māpetvā pāsāṇe ca vālukañca gilitvā bhāriyo hutvā naṅguṭṭhaṃ heṭṭhākatvā	6380	
PA_atk-s05_13a4:6380_5	bhogamatthake phaṇaṃ dhārayamāno nipajjitvā supaṇṇarājānaṃ ḍaṃsitukāmo viya ahosi.	6380	
PA_atk-s05_13a4:6380_6	Taṃ disvā supaṇṇo itaraṃ gāthamāha –	6380	
PA_atk-s05_13a4:6382	“Sandhiṃ katvā amittena, aṇḍajena jalābuja;	638	
PA_atk-s05_13a4:6383	Vivariya dāṭhaṃ sesi, kuto taṃ bhayamāgata”nti.	638	
PA_atk-s05_13a4:6384	Taṃ sutvā nāgarājā tisso gāthā abhāsi –	638	
PA_atk-s05_13a4:6386	“Saṅketheva amittasmiṃ, mittasmimpi na vissase;	638	
PA_atk-s05_13a4:6387	Abhayā bhayamuppannaṃ, api mūlāni kantati.	638	
PA_atk-s05_13a4:6389	“Kathaṃ nu vissase tyamhi, yenāsi kalaho kato;	638	
PA_atk-s05_13a4:6390	Niccayattena ṭhātabbaṃ, so disabbhi na rajjati.	639	
PA_atk-s05_13a4:6392	“Vissāsaye na ca taṃ vissayeyya, asaṅkito saṅkito ca bhaveyya;	639	
PA_atk-s05_13a4:6393	Tathā tathā viññū parakkameyya, yathā yathā bhāvaṃ paro na jaññā”ti.	639	
PA_atk-s05_13a4:6394_0	Tattha abhayāti abhayaṭṭhānabhūtā mittamhā bhayaṃ uppannaṃ jīvitasaṅkhātāni mūlāneva	6394	
PA_atk-s05_13a4:6394_1	kantati. Tyamhīti tasmiṃ. Yenāsīti yena saddhiṃ kalaho kato ahosi. Niccayattenāti	6394	
PA_atk-s05_13a4:6394_2	niccapaṭiyattena. So disabbhi na rajjatīti yo niccayattena abhitiṭṭhati, so attano	6394	
PA_atk-s05_13a4:6394_3	sattūhi saddhiṃ vissāsavasena na rajjati, tato tesaṃ yathākāmakaraṇīyo na hotīti	6394	
PA_atk-s05_13a4:6394_4	attho. Vissāsayeti paraṃ attani vissāsaye, taṃ pana sayaṃ na vissaseyya. Parena asaṅkito	6394	
PA_atk-s05_13a4:6394_5	attanā ca so saṅkito bhaveyya. Bhāvaṃ paroti yathā yathā paṇḍito parakkamati, tathā	6394	
PA_atk-s05_13a4:6394_6	tathā tassa paro bhāvaṃ na jānāti, tasmā paṇḍitena vīriyaṃ kātabbamevāti dīpeti.	6394	
PA_atk-s05_13a4:6395	Iti te aññamaññaṃ sallapitvā samaggā sammodamānā ubhopi acelakassa assamaṃ agamiṃsu. Tamatthaṃ pakāsento satthā āha –	639	
PA_atk-s05_13a4:6397	“Te devavaṇṇā sukhumālarūpā, ubho samā sujayā puññakhandhā;	639	
PA_atk-s05_13a4:6398	Upāgamuṃ karampiyaṃ acelaṃ, missībhūtā assavāhāva nāgā”ti.	639	
PA_atk-s05_13a4:6399_0	Tattha samāti samānarūpā sadisasaṇṭhānā hutvā. Sujayāti suvayā parisuddhā, ayameva	6399	
PA_atk-s05_13a4:6399_1	vā pāṭho. Puññakhandhāti katakusalatāya puññakkhandhā viya. Missībhūtāti hatthena	6399	
PA_atk-s05_13a4:6399_2	hatthaṃ gahetvā kāyamissībhāvaṃ upagatā. Assavāhāva nāgāti dhure yuttakā rathavāhā	6399	
PA_atk-s05_13a4:6399_3	dve assā viya purisanāgā tassa assamaṃ agamiṃsu.	6399	
PA_atk-s05_13a4:6400_0	Gantvā ca pana supaṇṇarājā cintesi – “ayaṃ nāgarājā acelakassa jīvitaṃ na dassati,	6400	
PA_atk-s05_13a4:6400_1	etaṃ dussīlaṃ na vandissāmī”ti. So bahi ṭhatvā nāgarājānameva tassa santikaṃ pesesi.	6400	
PA_atk-s05_13a4:6400_2	Taṃ sandhāya satthā itaraṃ gāthamāha.	6400	
PA_atk-s05_13a4:6402	“Tato have paṇḍarako acelaṃ, sayamevupāgamma idaṃ avoca;	640	
PA_atk-s05_13a4:6403	Muttajjahaṃ sabbabhayātivatto, na hi nūna tuyhaṃ manaso piyamhā”ti.	640	
PA_atk-s05_13a4:6404	Tattha piyamhāti dussīlanaggabhoggamusāvādi nūna mayaṃ tava manaso na piyā ahumhāti paribhāsi.	640	
PA_atk-s05_13a4:6405	Tato acelo itaraṃ gāthamāha –	640	
PA_atk-s05_13a4:6407	“Piyo hi me āsi supaṇṇarājā, asaṃsayaṃ paṇḍarakena saccaṃ;	640	
PA_atk-s05_13a4:6408	So rāgarattova akāsimetaṃ, pāpakammaṃ sampajāno na mohā”ti.	640	
PA_atk-s05_13a4:6409	Tattha paṇḍarakenāti tayā paṇḍarakena so mama piyataro ahosi, saccametaṃ. Soti so ahaṃ tasmiṃ supaṇṇe rāgena ratto hutvā etaṃ pāpakammaṃ jānantova akāsiṃ, na mohena ajānantoti.	640	
PA_atk-s05_13a4:6410	Taṃ sutvā nāgarājā dve gāthā abhāsi –	641	
PA_atk-s05_13a4:6412	“Na me piyaṃ appiyaṃ vāpi hoti, sampassato lokamimaṃ parañca;	641	
PA_atk-s05_13a4:6413	Susaññatānañhi viyañjanena, asaññato lokamimaṃ carāsi.	641	
PA_atk-s05_13a4:6415	“Ariyāvakāsosi anariyovāsi, asaññato saññatasannikāso;	641	
PA_atk-s05_13a4:6416	Kaṇhābhijātikosi anariyarūpo, pāpaṃ bahuṃ duccaritaṃ acārī”ti.	641	
PA_atk-s05_13a4:6417_0	Tattha na meti ambho dussīlanaggamusāvādi pabbajitassa hi imañca parañca lokaṃ sampassato	6417	
PA_atk-s05_13a4:6417_1	piyaṃ vā me appiyaṃ vāpi meti na hoti, tvaṃ pana susaññatānaṃ sīlavantānaṃ byañjanena	6417	
PA_atk-s05_13a4:6417_2	pabbajitaliṅgena asaññato hutvā imaṃ lokaṃ vañcento carasi. Ariyāvakāsosīti ariyapaṭirūpakosi.	6417	
PA_atk-s05_13a4:6417_3	Asaññatoti kāyādīhi asaññatosi. Kaṇhābhijātikoti kāḷakasabhāvo. Anariyarūpoti ahirikasabhāvo. Acārīti akāsi.	6417	
PA_atk-s05_13a4:6418	Iti taṃ garahitvā idāni abhisapanto imaṃ gāthamāha –	641	
PA_atk-s05_13a4:6420	“Aduṭṭhassa tuvaṃ dubbhi, dubbhī ca pisuṇo casi;	642	
PA_atk-s05_13a4:6421	Etena saccavajjena, muddhā te phalatu sattadhā”ti.	642	
PA_atk-s05_13a4:6422	Tassattho – ambho dubbhi tvaṃ aduṭṭhassa mittassa dubbhī cāsi, pisuṇo cāsi, etena saccavajjena muddhā te sattadhā phalatūti.	642	
PA_atk-s05_13a4:6423_0	Iti nāgarājassa sapantasseva acelakassa sīsaṃ sattadhā phali. Nisinnaṭṭhāneyevassa	6423	
PA_atk-s05_13a4:6423_1	bhūmi vivaraṃ adāsi. So pathaviṃ pavisitvā avīcimhi nibbatti, nāgarājasupaṇṇarājānopi	6423	
PA_atk-s05_13a4:6423_2	attano bhavanameva agamiṃsu. Satthā tassa pathaviṃ paviṭṭhabhāvaṃ pakāsento osānagāthamāha –	6423	
PA_atk-s05_13a4:6425	“Tasmā hi mittānaṃ na dubbhitabbaṃ, mittadubbhā pāpiyo natthi añño;	642	
PA_atk-s05_13a4:6426	Āsittasatto nihato pathabyā, indassa vākyena hi saṃvaro hato”ti.	642	
PA_atk-s05_13a4:6427_0	Tattha tasmāti yasmā mittadubbhikammassa pharuso vipāko, tasmā. Āsittasattoti āsittavisena	6427	
PA_atk-s05_13a4:6427_1	satto. Indassāti nāgindassa vākyena. Saṃvaroti “ahaṃ saṃvare ṭhitosmī”ti paṭiññāya	6427	
PA_atk-s05_13a4:6427_2	evaṃ paññāto ājīvako hatoti.	6427	
PA_atk-s05_13a4:6428_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto musāvādaṃ	6428	
PA_atk-s05_13a4:6428_1	katvā pathaviṃ paviṭṭhoyevā”ti vatvā jātakaṃ samodhānesi – “tadā acelako devadatto	6428	
PA_atk-s05_13a4:6428_2	ahosi, nāgarājā sāriputto, supaṇṇarājā pana ahameva ahosi”nti.	6428	
PA_atk-s05_13a4:6429	Paṇḍaranāgarājajātakavaṇṇanā aṭṭhamā.	642	
PA_atk-s05_13a4:6431	[519] 9. Sambulājātakavaṇṇanā	643	
PA_atk-s05_13a4:6432_0	Kā vedhamānāti idaṃ satthā jetavane viharanto mallikaṃ deviṃ ārabbha kathesi. Vatthu	6432	
PA_atk-s05_13a4:6432_1	kummāsapiṇḍijātake vitthāritameva. Sā pana tathāgatassa tiṇṇaṃ kummāsapiṇḍikānaṃ	6432	
PA_atk-s05_13a4:6432_2	dānānubhāvena taṃ divasaññeva rañño aggamahesibhāvaṃ patvā pubbuṭṭhāyitādīhi pañcahi	6432	
PA_atk-s05_13a4:6432_3	kalyāṇadhammehi samannāgatā ñāṇasampannā buddhupaṭṭhāyikā patidevatā ahosi. Tassā	6432	
PA_atk-s05_13a4:6432_4	patidevatābhāvo sakalanagare pākaṭo ahosi. Athekadivasaṃ dhammasabhāyaṃ kathaṃ samuṭṭhāpesuṃ	6432	
PA_atk-s05_13a4:6432_5	– “āvuso, mallikā devī kira vattasampannā ñāṇasampannā patidevatā”ti. Satthā āgantvā	6432	
PA_atk-s05_13a4:6432_6	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	6432	
PA_atk-s05_13a4:6432_7	“na, bhikkhave, idāneva, pubbepesā vattasampannā patidevatāyevā”ti vatvā atītaṃ āhari.	6432	
PA_atk-s05_13a4:6433_0	Atīte bārāṇasiyaṃ brahmadattassa rañño sotthiseno nāma putto ahosi. Taṃ rājā vayappattaṃ	6433	
PA_atk-s05_13a4:6433_1	uparajje patiṭṭhapesi, sambulā nāmassa aggamahesī ahosi uttamarūpadharā sarīrappabhāsampannā,	6433	
PA_atk-s05_13a4:6433_2	nivāte jalamānā dīpasikhā viya khāyati. Aparabhāge sotthisenassa sarīre kuṭṭhaṃ uppajjati,	6433	
PA_atk-s05_13a4:6433_3	vejjā tikicchituṃ nāsakkhiṃsu. So bhijjamāne kuṭṭhe paṭikūlo hutvā vippaṭisāraṃ patvā	6433	
PA_atk-s05_13a4:6433_4	“ko me rajjena attho, araññe anāthamaraṇaṃ marissāmī”ti rañño ārocāpetvā itthāgāraṃ	6433	
PA_atk-s05_13a4:6433_5	chaḍḍetvā nikkhami. Sambulā bahūhi upāyehi nivattiyamānāpi anivattitvāva “ahaṃ taṃ	6433	
PA_atk-s05_13a4:6433_6	sāmikaṃ araññe paṭijaggissāmī”ti vatvā saddhiññeva nikkhami. So araññaṃ pavisitvā	6433	
PA_atk-s05_13a4:6433_7	sulabhamūlaphalāphale chāyūdakasampanne padese paṇṇasālaṃ katvā vāsaṃ kappesi. Rājadhītā	6433	
PA_atk-s05_13a4:6433_8	taṃ paṭijaggi. Kathaṃ? Sā hi pāto vuṭṭhāya assamapadaṃ sammajjitvā pānīyaparibhojanīyaṃ	6433	
PA_atk-s05_13a4:6433_9	upaṭṭhapetvā dantakaṭṭhañca mukhadhovanañca upanāmetvā mukhe dhote nānāosadhāni pisitvā	6433	
PA_atk-s05_13a4:6433_10	tassa vaṇe makkhetvā madhuramadhurāni phalāphalāni khādāpetvā mukhaṃ vikkhāletvā	64331	
PA_atk-s05_13a4:6433_11	hatthesu dhotesu “appamatto hohi devā”ti vatvā vanditvā pacchikhaṇittiaṅkusake ādāya	64331	
PA_atk-s05_13a4:6433_12	phalāphalatthāya araññaṃ pavisitvā phalāphalāni āharitvā ekamante ṭhapetvā ghaṭena	64331	
PA_atk-s05_13a4:6433_13	udakaṃ āharitvā nānācuṇṇehi ca mattikāhi ca sotthisenaṃ nhāpetvā puna madhuraphalāphalāni	64331	
PA_atk-s05_13a4:6433_14	upanāmeti. Paribhogāvasāne vāsitapānīyaṃ upanetvā sayaṃ phalāphalāni paribhuñjitvā	64331	
PA_atk-s05_13a4:6433_15	padarasantharaṃ saṃvidahitvā tasmiṃ tattha nipanne tassa pāde dhovitvā sīsaparikammapiṭṭhiparikammapādaparikammāni	64331	
PA_atk-s05_13a4:6433_16	katvā sayanapassaṃ upagantvā nipajjati. Etenupāyena sāmikaṃ paṭijaggi.	64331	
PA_atk-s05_13a4:6434_0	Sā ekadivasaṃ araññe phalāphalaṃ āharantī ekaṃ girikandaraṃ disvā sīsato pacchiṃ	6434	
PA_atk-s05_13a4:6434_1	otāretvā kandaratīre ṭhapetvā “nhāyissāmī”ti otaritvā haliddāya sarīraṃ ubbaṭṭetvā	6434	
PA_atk-s05_13a4:6434_2	nhatvā sudhotasarīrā uttaritvā vākacīraṃ nivāsetvā kandaratīre aṭṭhāsi. Athassā sarīrappabhāya	6434	
PA_atk-s05_13a4:6434_3	vanaṃ ekobhāsaṃ ahosi. Tasmiṃ khaṇe eko dānavo gocaratthāya caranto taṃ disvā paṭibaddhacitto	6434	
PA_atk-s05_13a4:6434_4	hutvā gāthādvayaṃ āha –	6434	
PA_atk-s05_13a4:6436	“Kā vedhamānā girikandarāyaṃ, ekā tuvaṃ tiṭṭhasi saṃhitūru;	643	
PA_atk-s05_13a4:6437	Puṭṭhāsi me pāṇipameyyamajjhe, akkhāhi me nāmañca bandhave ca.	643	
PA_atk-s05_13a4:6439	“Obhāsayaṃ vanaṃ rammaṃ, sīhabyagghanisevitaṃ;	643	
PA_atk-s05_13a4:6440	Kā vā tvamasi kalyāṇi, kassa vā tvaṃ sumajjhime;	644	
PA_atk-s05_13a4:6441	Abhivādemi taṃ bhadde, dānavāhaṃ namatthu te”ti.	644	
PA_atk-s05_13a4:6442_0	Tattha kā vedhamānāti nhānamattatāya sītabhāvena kampamānā. Saṃhitūrūti sampiṇḍitūru	6442	
PA_atk-s05_13a4:6442_1	uttamaūrulakkhaṇe. Pāṇipameyyamajjheti hatthena minitabbamajjhe. Kā vā tvanti kā	6442	
PA_atk-s05_13a4:6442_2	nāma vā tvaṃ bhavasi. Abhivādemīti vandāmi. Dānavāhanti ahaṃ eko dānavo, ayaṃ namakkāro	6442	
PA_atk-s05_13a4:6442_3	tava atthu, añjaliṃ te paggaṇhāmīti avaca.	6442	
PA_atk-s05_13a4:6443	Sā tassa vacanaṃ sutvā tisso gāthā abhāsi –	644	
PA_atk-s05_13a4:6445	“Yo putto kāsirājassa, sotthisenoti taṃ vidū;	644	
PA_atk-s05_13a4:6446	Tassāhaṃ sambulā bhariyā, evaṃ jānāhi dānava;	644	
PA_atk-s05_13a4:6447	Abhivādemi taṃ bhante, sambulāhaṃ namatthu te.	644	
PA_atk-s05_13a4:6449	“Vedehaputto bhaddante, vane vasati āturo;	644	
PA_atk-s05_13a4:6450	Tamahaṃ rogasammattaṃ, ekā ekaṃ upaṭṭhahaṃ.	645	
PA_atk-s05_13a4:6452	“Ahañca vanamuñchāya, madhumaṃsaṃ migābilaṃ;	645	
PA_atk-s05_13a4:6453	Yadāharāmi taṃ bhakkho, tassa nūnajja nādhatī”ti.	645	
PA_atk-s05_13a4:6454_0	Tattha vedehaputtoti vedeharājadhītāya putto. Rogasammattanti rogapīḷitaṃ. Upaṭṭhahanti	6454	
PA_atk-s05_13a4:6454_1	upaṭṭhahāmi paṭijaggāmi. “Upaṭṭhitā”tipi pāṭho. Vanamuñchāyāti vanaṃ uñchetvā uñchācariyaṃ	6454	
PA_atk-s05_13a4:6454_2	caritvā. Madhumaṃsanti nimmakkhikaṃ madhuñca migābilamaṃsañca sīhabyagghamigehi khāditamaṃsato	6454	
PA_atk-s05_13a4:6454_3	atirittakoṭṭhāsaṃ. Taṃ bhakkhoti yaṃ ahaṃ āharāmi, taṃ bhakkhova so mama sāmiko.	6454	
PA_atk-s05_13a4:6454_4	Tassa nūnajjāti tassa maññe ajja āhāraṃ alabhamānassa sarīraṃ ātape pakkhittapadumaṃ	6454	
PA_atk-s05_13a4:6454_5	viya nādhati upatappati milāyati.	6454	
PA_atk-s05_13a4:6455	Tato paraṃ dānavassa ca tassā ca vacanapaṭivacanagāthāyo honti –	645	
PA_atk-s05_13a4:6457	“Kiṃ vane rājaputtena, āturena karissasi;	645	
PA_atk-s05_13a4:6458	Sambule pariciṇṇena, ahaṃ bhattā bhavāmi te.	645	
PA_atk-s05_13a4:6460	“Sokaṭṭāya durattāya, kiṃ rūpaṃ vijjate mama;	646	
PA_atk-s05_13a4:6461	Aññaṃ pariyesa bhaddante, abhirūpataraṃ mayā.	646	
PA_atk-s05_13a4:6463	“Ehimaṃ girimāruyha, bhariyā me catussatā;	646	
PA_atk-s05_13a4:6464	Tāsaṃ tvaṃ pavarā hohi, sabbakāmasamiddhinī.	646	
PA_atk-s05_13a4:6466	“Nūna tārakavaṇṇābhe, yaṃ kiñci manasicchasi;	646	
PA_atk-s05_13a4:6467	Sabbaṃ taṃ pacuraṃ mayhaṃ, ramassvajja mayā saha.	646	
PA_atk-s05_13a4:6469	“No ce tuvaṃ maheseyyaṃ, sambule kārayissasi;	646	
PA_atk-s05_13a4:6470	Alaṃ tvaṃ pātarāsāya, paṇhe bhakkhā bhavissasi.	647	
PA_atk-s05_13a4:6472	“Tañca sattajaṭo luddo, kaḷāro purisādako;	647	
PA_atk-s05_13a4:6473	Vane nāthaṃ apassantiṃ, sambulaṃ aggahī bhuje.	647	
PA_atk-s05_13a4:6475	“Adhipannā pisācena, luddenāmisacakkhunā;	647	
PA_atk-s05_13a4:6476	Sā ca sattuvasaṃ pattā, patimevānusocati.	647	
PA_atk-s05_13a4:6478	“Na me idaṃ tathā dukkhaṃ, yaṃ maṃ khādeyya rakkhaso;	647	
PA_atk-s05_13a4:6479	Yañca me ayyaputtassa, mano hessati aññathā.	647	
PA_atk-s05_13a4:6481	“Na santi devā pavasanti nūna, na hi nūna santi idha lokapālā;	648	
PA_atk-s05_13a4:6482	Sahasā karontānamasaññatānaṃ, na hi nūna santi paṭisedhitāro”ti.	648	
PA_atk-s05_13a4:6483_0	Tattha pariciṇṇenāti tena āturena pariciṇṇena kiṃ karissasi. Sokaṭṭāyāti sokāturāya.	6483	
PA_atk-s05_13a4:6483_1	“Sokaṭṭhāyā”tipi pāṭho, soke ṭhitāyāti attho. Durattāyāti duggatakapaṇabhāvappattāya	6483	
PA_atk-s05_13a4:6483_2	attabhāvāya. Ehimanti mā tvaṃ durattāmhīti cintayi, etaṃ mama girimhi dibbavimānaṃ,	6483	
PA_atk-s05_13a4:6483_3	ehi imaṃ giriṃ āruha. Catussatāti tasmiṃ me vimāne aparāpi catussatā bhariyāyo atthi.	6483	
PA_atk-s05_13a4:6483_4	Sabbaṃ tanti yaṃ kiñci upabhogaparibhogavatthābharaṇādikaṃ icchasi, sabbaṃ taṃ nūna	6483	
PA_atk-s05_13a4:6483_5	mayhaṃ pacuraṃ bahuṃ sulabhaṃ, tasmā mā kapaṇāmhīti cintayi, ehi mayā saha ramassūti vadati.	6483	
PA_atk-s05_13a4:6484_0	Maheseyyanti, “bhadde, sambule no ce me tvaṃ mahesibhāvaṃ kāressasi, pariyattā tvaṃ	6484	
PA_atk-s05_13a4:6484_1	mama pātarāsāya, tena taṃ balakkārena vimānaṃ nessāmi, tatra maṃ asaṅgaṇhantī mama	6484	
PA_atk-s05_13a4:6484_2	sve pātova bhakkhā bhavissasī”ti evaṃ vatvā so sattahi jaṭāhi samannāgato luddako	6484	
PA_atk-s05_13a4:6484_3	dāruṇo nikkhantadanto taṃ tasmiṃ vane kiñci attano nāthaṃ apassantiṃ sambulaṃ bhuje	6484	
PA_atk-s05_13a4:6484_4	aggahesi. Adhipannāti ajjhotthaṭā. Āmisacakkhunāti kilesalolena. Patimevāti attano	6484	
PA_atk-s05_13a4:6484_5	acintetvā patimeva anusocati. Mano hessatīti maṃ cirāyantiṃ viditvā aññathā cittaṃ	6484	
PA_atk-s05_13a4:6484_6	bhavissati. Na santi devāti idaṃ sā dānavena bhuje gahitā devatujjhāpanaṃ karontī	6484	
PA_atk-s05_13a4:6484_7	āha. Lokapālāti evarūpānaṃ sīlavantīnaṃ patidevatānaṃ pālakā lokapālā nūna idha loke	6484	
PA_atk-s05_13a4:6484_8	na santīti paridevati.	6484	
PA_atk-s05_13a4:6485_0	Athassā sīlatejena sakkassa bhavanaṃ kampi, paṇḍukambalasilāsanaṃ uṇhākāraṃ dassesi.	6485	
PA_atk-s05_13a4:6485_1	Sakko āvajjento taṃ kāraṇaṃ ñatvā vajiraṃ ādāya vegena gantvā dānavassa matthake	6485	
PA_atk-s05_13a4:6485_2	ṭhatvā itaraṃ gāthamāha –	6485	
PA_atk-s05_13a4:6487	“Itthīnamesā pavarā yasassinī, santā samā aggirivuggatejā;	648	
PA_atk-s05_13a4:6488	Tañce tuvaṃ rakkhasādesi kaññaṃ, muddhā ca hi sattadhā te phaleyya;	648	
PA_atk-s05_13a4:6489	Mā tvaṃ dahī muñca patibbatāyā”ti.	648	
PA_atk-s05_13a4:6490_0	Tattha santāti upasantā, atha vā paṇḍitā ñāṇasampannā. Samāti kāyavisamādivirahitā.	6490	
PA_atk-s05_13a4:6490_1	Adesīti khādasi. Phaleyyāti iminā me indavajirena paharitvā muddhā bhijjetha. Mā	6490	
PA_atk-s05_13a4:6490_2	tvaṃ dahīti tvaṃ imaṃ patibbataṃ mā tāpeyyāsīti.	6490	
PA_atk-s05_13a4:6491_0	Taṃ sutvā dānavo sambulaṃ vissajjesi. Sakko “punapi esa evarūpaṃ kareyyā”ti cintetvā	6491	
PA_atk-s05_13a4:6491_1	dānavaṃ devasaṅkhalikāya bandhitvā puna anāgamanāya tatiye pabbatantare vissajjesi,	6491	
PA_atk-s05_13a4:6491_2	rājadhītaraṃ appamādena ovaditvā sakaṭṭhānameva gato. Rājadhītāpi atthaṅgate sūriye	6491	
PA_atk-s05_13a4:6491_3	candālokena assamaṃ pāpuṇi. Tamatthaṃ pakāsento satthā aṭṭha gāthā abhāsi –	6491	
PA_atk-s05_13a4:6493	“Sā ca assamamāgacchi, pamuttā purisādakā;	649	
PA_atk-s05_13a4:6494	Nīḷaṃ paḷinaṃ sakuṇīva, gatasiṅgaṃva ālayaṃ.	649	
PA_atk-s05_13a4:6496	“Sā tattha paridevesi, rājaputtī yasassinī;	649	
PA_atk-s05_13a4:6497	Sambulā utumattakkhā, vane nāthaṃ apassantī.	649	
PA_atk-s05_13a4:6499	“Samaṇe brāhmaṇe vande, sampannacaraṇe ise;	649	
PA_atk-s05_13a4:6500	Rājaputtaṃ apassantī, tumhaṃmhi saraṇaṃ gatā.	650	
PA_atk-s05_13a4:6502	“Vande sīhe ca byagghe ca, ye ca aññe vane migā;	650	
PA_atk-s05_13a4:6503	Rājaputtaṃ apassantī, tumhaṃmhi saraṇaṃ gatā.	650	
PA_atk-s05_13a4:6505	“Tiṇā latāni osajho, pabbatāni vanāni ca;	650	
PA_atk-s05_13a4:6506	Rājaputtaṃ apassantī, tumhaṃmhi saraṇaṃ gatā.	650	
PA_atk-s05_13a4:6508	“Vande indīvarīsāmaṃ, rattiṃ nakkhattamāliniṃ;	650	
PA_atk-s05_13a4:6509	Rājaputtaṃ apassantī, tumhaṃmhi saraṇaṃ gatā.	650	
PA_atk-s05_13a4:6511	“Vande bhāgīrathiṃ gaṅgaṃ, savantīnaṃ paṭiggahaṃ;	651	
PA_atk-s05_13a4:6512	Rājaputtaṃ apassantī, tumhaṃmhi saraṇaṃ gatā.	651	
PA_atk-s05_13a4:6514	“Vande ahaṃ pabbatarājaseṭṭhaṃ, himavantaṃ siluccayaṃ;	651	
PA_atk-s05_13a4:6515	Rājaputtaṃ apassantī, tumhaṃmhi saraṇaṃ gatā”ti.	651	
PA_atk-s05_13a4:6516_0	Tattha nīḷaṃ paḷinaṃ sakuṇīvāti yathā sakuṇikā mukhatuṇḍakena gocaraṃ gahetvā kenaci	6516	
PA_atk-s05_13a4:6516_1	upaddavena sakuṇapotakānaṃ paḷinattā paḷinaṃ sakuṇinīḷaṃ āgaccheyya, yathā vā gatasiṅgaṃ	6516	
PA_atk-s05_13a4:6516_2	nikkhantavacchakaṃ ālayaṃ suññaṃ vacchakasālaṃ vacchagiddhinī dhenu āgaccheyya, evaṃ	6516	
PA_atk-s05_13a4:6516_3	suññaṃ assamaṃ āgacchīti attho. Tadā hi sotthiseno sambulāya ciramānāya “itthiyo	6516	
PA_atk-s05_13a4:6516_4	nāma lolā, paccāmittampi me gahetvā āgaccheyyā”ti parisaṅkanto paṇṇasālato nikkhamitvā	6516	
PA_atk-s05_13a4:6516_5	gacchantaraṃ pavisitvā nisīdi. Tenetaṃ vuttaṃ. Utumattakkhāti sokavegasañjātena uṇhena	6516	
PA_atk-s05_13a4:6516_6	utunā mandalocanā. Apassantīti tasmiṃ vane nāthaṃ attano patiṃ apassantī ito cito	6516	
PA_atk-s05_13a4:6516_7	ca sandhāvamānā paridevesi.	6516	
PA_atk-s05_13a4:6517_0	Tattha samaṇe brāhmaṇeti samitapāpabāhitapāpe samaṇe brāhmaṇe. Sampannacaraṇeti saha	6517	
PA_atk-s05_13a4:6517_1	sīlena aṭṭhannaṃ samāpattīnaṃ vasena ca sampannacaraṇe ise vandeti evaṃ vatvā rājaputtaṃ	6517	
PA_atk-s05_13a4:6517_2	apassantī tumhākaṃ saraṇaṃ gatā amhi. Sace me sāmikassa nisinnaṭṭhānaṃ jānātha, ācikkhathāti	6517	
PA_atk-s05_13a4:6517_3	paridevesīti attho. Sesagāthāsupi eseva nayo. Tiṇā latāni osajhoti antopheggubahisāratiṇāni	6517	
PA_atk-s05_13a4:6517_4	ca latāni ca antosāraosadhiyo ca. Imaṃ gāthaṃ tiṇādīsu nibbattadevatā sandhāyāha.	6517	
PA_atk-s05_13a4:6517_5	Indīvarīsāmanti indīvarīpupphasamānavaṇṇaṃ. Nakkhattamālininti nakkhattapaṭipāṭisamannāgataṃ.	6517	
PA_atk-s05_13a4:6517_6	Tumhaṃmhīti rattiṃ sandhāya tampi amhīti āha. Bhāgīrathiṃ gaṅganti evaṃpariyāyanāmikaṃ	6517	
PA_atk-s05_13a4:6517_7	gaṅgaṃ. Savantīnanti aññāsaṃ bahūnaṃ nadīnaṃ paṭiggāhikaṃ. Gaṅgāya nibbattadevataṃ	6517	
PA_atk-s05_13a4:6517_8	sandhāyevamāha. Himavantepi eseva nayo.	6517	
PA_atk-s05_13a4:6518_0	Taṃ evaṃ paridevamānaṃ disvā sotthiseno cintesi – “ayaṃ ativiya paridevati, na kho	6518	
PA_atk-s05_13a4:6518_1	panassā bhāvaṃ jānāmi, sace mayi sinehena evaṃ karoti, hadayampissā phaleyya, pariggaṇhissāmi	6518	
PA_atk-s05_13a4:6518_2	tāva na”nti gantvā paṇṇasāladvāre nisīdi. Sāpi paridevamānāva paṇṇasāladvāraṃ gantvā	6518	
PA_atk-s05_13a4:6518_3	tassa pāde vanditvā “kuhiṃ gatosi, devā”ti āha. Atha naṃ so, “bhadde, tvaṃ aññesu	6518	
PA_atk-s05_13a4:6518_4	divasesu na imāya velāya āgacchasi, ajja atisāyaṃ āgatāsī”ti pucchanto gāthamāha –	6518	
PA_atk-s05_13a4:6520	“Atisāyaṃ vatāgañchi, rājaputti yasassini;	652	
PA_atk-s05_13a4:6521	Kena nujja samāgacchi, ko te piyataro mayā”ti.	652	
PA_atk-s05_13a4:6522_0	Atha naṃ sā “ahaṃ, ayyaputta, phalāphalāni ādāya āgacchantī ekaṃ dānavaṃ passiṃ,	6522	
PA_atk-s05_13a4:6522_1	so mayi paṭibaddhacitto hutvā maṃ hatthe gaṇhitvā ‘sace mama vacanaṃ na karosi, khādissāmi	6522	
PA_atk-s05_13a4:6522_2	ta’nti āha, ahaṃ tāya velāya taññeva anusocantī evaṃ paridevi”nti vatvā gāthamāha –	6522	
PA_atk-s05_13a4:6524	“Idaṃ khohaṃ tadāvocaṃ, gahitā tena sattunā;	652	
PA_atk-s05_13a4:6525	Na me idaṃ tathā dukkhaṃ, yaṃ maṃ khādeyya rakkhaso;	652	
PA_atk-s05_13a4:6526	Yañca me ayyaputtassa, mano hessati aññathā”ti.	652	
PA_atk-s05_13a4:6527_0	Athassa sesampi pavattiṃ ārocentī “tena panāhaṃ, deva, dānavena gahitā attānaṃ vissajjāpetuṃ	6527	
PA_atk-s05_13a4:6527_1	asakkontī devatujjhāpanakammaṃ akāsiṃ, atha sakko vajirahattho āgantvā ākāse ṭhito	6527	
PA_atk-s05_13a4:6527_2	dānavaṃ santajjetvā maṃ vissajjāpetvā taṃ devasaṅkhalikāya bandhitvā tatiye pabbatantare	6527	
PA_atk-s05_13a4:6527_3	khipitvā pakkāmi, evāhaṃ sakkaṃ nissāya jīvitaṃ labhi”nti āha. Taṃ sutvā sotthiseno,	6527	
PA_atk-s05_13a4:6527_4	“bhadde, hotu, mātugāmassa antare saccaṃ nāma dullabhaṃ, himavante hi bahū vanacarakatāpasavijjādharādayo	6527	
PA_atk-s05_13a4:6527_5	santi, ko tuyhaṃ saddahissatī”ti vatvā gāthamāha –	6527	
PA_atk-s05_13a4:6529	“Corīnaṃ bahubuddhīnaṃ, yāsu saccaṃ sudullabhaṃ;	652	
PA_atk-s05_13a4:6530	Thīnaṃ bhāvo durājāno, macchassevodake gata”nti.	653	
PA_atk-s05_13a4:6531	Sā tassa vacanaṃ sutvā, “ayyaputta, ahaṃ taṃ asaddahantaṃ mama saccabaleneva tikicchissāmī”ti udakassa kalasaṃ pūretvā saccakiriyaṃ katvā tassa sīse udakaṃ āsiñcantī gāthamāha –	653	
PA_atk-s05_13a4:6533	“Tathā maṃ saccaṃ pāletu, pālayissati ce mamaṃ;	653	
PA_atk-s05_13a4:6534	Yathāhaṃ nābhijānāmi, aññaṃ piyataraṃ tayā;	653	
PA_atk-s05_13a4:6535	Etena saccavajjena, byādhi te vūpasammatū”ti.	653	
PA_atk-s05_13a4:6536_0	Tattha tathā-saddo “ce mama”nti iminā saddhiṃ yojetabbo. Idaṃ vuttaṃ hoti – yathāhaṃ	6536	
PA_atk-s05_13a4:6536_1	vadāmi, tathā ce mama vacanaṃ saccaṃ, atha maṃ idānipi pāletu, āyatimpi pālessati,	6536	
PA_atk-s05_13a4:6536_2	idāni me vacanaṃ suṇātha “yathāhaṃ nābhijānāmī”ti. Potthakesu pana “tathā maṃ saccaṃ	6536	
PA_atk-s05_13a4:6536_3	pāletī”ti likhitaṃ, taṃ aṭṭhakathāyaṃ natthi.	6536	
PA_atk-s05_13a4:6537_0	Evaṃ tāya saccakiriyaṃ katvā udake āsittamatteyeva sotthisenassa kuṭṭhaṃ ambilena	6537	
PA_atk-s05_13a4:6537_1	dhotaṃ viya tambamalaṃ tāvadeva apagacchi. Te katipāhaṃ tattha vasitvā araññā nikkhamma	6537	
PA_atk-s05_13a4:6537_2	bārāṇasiṃ patvā uyyānaṃ pavisiṃsu. Rājā tesaṃ āgatabhāvaṃ ñatvā uyyānaṃ gantvā tattheva	6537	
PA_atk-s05_13a4:6537_3	sotthisenassa chattaṃ ussāpetvā sambulaṃ aggamahesiṭṭhāne abhisiñcāpetvā nagaraṃ	6537	
PA_atk-s05_13a4:6537_4	pavesetvā sayaṃ isipabbajjaṃ pabbajitvā uyyāne vāsaṃ kappesi, rājanivesaneyeva ca	6537	
PA_atk-s05_13a4:6537_5	nibaddhaṃ bhuñji. Sotthisenopi sambulāya aggamahesiṭṭhānamattameva adāsi, na punassā	6537	
PA_atk-s05_13a4:6537_6	koci sakkāro ahosi, atthibhāvampissā na aññāsi, aññāheva itthīhi saddhiṃ abhirami.	6537	
PA_atk-s05_13a4:6537_7	Sambulā sapattidosavasena kisā ahosi upaṇḍupaṇḍukajātā dhamanīsanthatagattā. Sā ekadivasaṃ	6537	
PA_atk-s05_13a4:6537_8	sokavinodanatthaṃ bhuñjituṃ āgatassa sasuratāpasassa santikaṃ gantvā taṃ katabhattakiccaṃ	6537	
PA_atk-s05_13a4:6537_9	vanditvā ekamantaṃ nisīdi. So taṃ milātindriyaṃ disvā gāthamāha –	6537	
PA_atk-s05_13a4:6539	“Ye kuñjarā sattasatā uḷārā, rakkhanti rattindivamuyyutāvudhā;	653	
PA_atk-s05_13a4:6540	Dhanuggahānañca satāni soḷasa, kathaṃvidhe passasi bhadde sattavo”ti.	654	
PA_atk-s05_13a4:6541_0	Tassattho – bhadde, sambule ye amhākaṃ sattasatā kuñjarā, tesaññeva khandhagatānaṃ	6541	
PA_atk-s05_13a4:6541_1	yodhānaṃ vasena uyyuttāvudhā, aparāni ca soḷasadhanuggahasatāni rattindivaṃ bārāṇasiṃ	6541	
PA_atk-s05_13a4:6541_2	rakkhanti. Evaṃ surakkhite nagare kathaṃvidhe tvaṃ sattavo passasi. Bhadde, yassā	6541	
PA_atk-s05_13a4:6541_3	tava sāsaṅkā sappaṭibhayā araññā āgatakālepi pabhāsampannaṃ sarīraṃ, idāni pana milātā	6541	
PA_atk-s05_13a4:6541_4	paṇḍupalāsavaṇṇā ativiya kilantindriyāsi, kassa nāma tvaṃ bhāyasī”ti pucchi.	6541	
PA_atk-s05_13a4:6542	Sā tassa vacanaṃ sutvā “putto te, deva, mayi na purimasadiso”ti vatvā pañca gāthā abhāsi –	654	
PA_atk-s05_13a4:6544	“Alaṅkatāyo padumuttarattacā, virāgitā passati haṃsagaggarā;	654	
PA_atk-s05_13a4:6545	Tāsaṃ suṇitvā mitagītavāditaṃ, na dāni me tāta tathā yathā pure.	654	
PA_atk-s05_13a4:6547	“Suvaṇṇasaṃkaccadharā suviggahā, alaṅkatā mānusiyaccharūpamā;	654	
PA_atk-s05_13a4:6548	Senopiyā tāta aninditaṅgiyo, khattiyakaññā paṭilobhayanti naṃ.	654	
PA_atk-s05_13a4:6550	“Sace ahaṃ tāta tathā yathā pure, patiṃ tamuñchāya punā vane bhare;	655	
PA_atk-s05_13a4:6551	Sammānaye maṃ na ca maṃ vimānaye, itopi me tāta tato varaṃ siyā.	655	
PA_atk-s05_13a4:6553	“Yamannapāne vipulasmi ohite, nārī vimaṭṭhābharaṇā alaṅkatā;	655	
PA_atk-s05_13a4:6554	Sabbaṅgupetā patino ca appiyā, abajjha tassā maraṇaṃ tato varaṃ.	655	
PA_atk-s05_13a4:6556	“Api ce daliddā kapaṇā anāḷhiyā, kaṭādutīyā patino ca sā piyā;	655	
PA_atk-s05_13a4:6557	Sabbaṅgupetāyapi appiyāya, ayameva seyyā kapaṇāpi yā piyā”ti.	655	
PA_atk-s05_13a4:6558_0	Tattha padumuttarattacāti padumagabbhasadisauttarattacā. Sabbāsaṃ sarīrato suvaṇṇapabhā	6558	
PA_atk-s05_13a4:6558_1	niccharantīti dīpeti. Virāgitāti vilaggasarīrā, tanumajjhāti attho. Haṃsagaggarāti	6558	
PA_atk-s05_13a4:6558_2	evarūpā haṃsā viya madhurassarā nāriyo passati. Tāsanti so tava putto tāsaṃ nārīnaṃ	6558	
PA_atk-s05_13a4:6558_3	mitagītavāditādīni suṇitvā idāni me, tāta, yathā pure, tathā na pavattatīti vadati.	6558	
PA_atk-s05_13a4:6558_4	Suvaṇṇasaṃkaccadharāti suvaṇṇamayasaṃkaccālaṅkāradharā. Alaṅkatāti nānālaṅkārapaṭimaṇḍitā.	6558	
PA_atk-s05_13a4:6558_5	Mānusiyaccharūpamāti mānusiyo accharūpamā. Senopiyāti sotthisenassa piyā. Paṭilobhayanti	6558	
PA_atk-s05_13a4:6558_6	nanti naṃ tava puttaṃ paṭilobhayanti.	6558	
PA_atk-s05_13a4:6559_0	Sace ahanti, tāta, yathā pure sace ahaṃ punapi taṃ patiṃ tatheva kuṭṭharogena vanaṃ	6559	
PA_atk-s05_13a4:6559_1	paviṭṭhaṃ uñchāya tasmiṃ vane bhareyyaṃ, punapi maṃ so sammāneyya na vimāneyya, tato	6559	
PA_atk-s05_13a4:6559_2	me itopi bārāṇasirajjato taṃ araññameva varaṃ siyā sapattidosena sussantiyāti dīpeti.	6559	
PA_atk-s05_13a4:6559_3	Yamannapāneti yaṃ annapāne. Ohiteti ṭhapite paṭiyatte. Iminā bahunnapānagharaṃ dasseti.	6559	
PA_atk-s05_13a4:6559_4	Ayaṃ kirassā adhippāyo – yā nārī vipulannapāne ghare ekikāva asapatti samānā vimaṭṭhābharaṇā	6559	
PA_atk-s05_13a4:6559_5	nānālaṅkārehi alaṅkatā sabbehi guṇaṅgehi upetā patino ca appiyā hoti, abajjha gīvāya	6559	
PA_atk-s05_13a4:6559_6	valliyā vā rajjuyā vā bandhitvā tassā tato gharāvāsato maraṇameva varataranti. Anāḷhīyāti	6559	
PA_atk-s05_13a4:6559_7	anāḷhā. Kaṭādutīyāti nipajjanakaṭasārakadutiyā. Seyyāti kapaṇāpi samānā yā patino	6559	
PA_atk-s05_13a4:6559_8	piyā, ayameva uttamāti.	6559	
PA_atk-s05_13a4:6560_0	Evaṃ tāya attano parisussanakāraṇe tāpasassa kathite tāpaso rājānaṃ pakkosāpetvā	6560	
PA_atk-s05_13a4:6560_1	“tāta, sotthisena tayi kuṭṭharogābhibhūte araññaṃ pavisante tayā saddhiṃ pavisitvā	6560	
PA_atk-s05_13a4:6560_2	taṃ upaṭṭhahantī attano saccabalena tava rogaṃ vūpasametvā yā te rajje patiṭṭhānakāraṇamakāsi,	6560	
PA_atk-s05_13a4:6560_3	tassā nāma tvaṃ neva ṭhitaṭṭhānaṃ, na nisinnaṭṭhānaṃ jānāsi, ayuttaṃ te kataṃ, mittadubbhikammaṃ	6560	
PA_atk-s05_13a4:6560_4	nāmetaṃ pāpaka”nti vatvā puttaṃ ovadanto gāthamāha –	6560	
PA_atk-s05_13a4:6562	“Sudullabhitthī purisassa yā hitā, bhattitthiyā dullabho yo hito ca;	656	
PA_atk-s05_13a4:6563	Hitā ca te sīlavatī ca bhariyā, janinda dhammaṃ cara sambulāyā”ti.	656	
PA_atk-s05_13a4:6564_0	Tassattho – tāta, yā purisassa hitā muducittā anukampikā itthī, yo ca bhattā itthiyā	6564	
PA_atk-s05_13a4:6564_1	hito kataguṇaṃ jānāti, ubhopete sudullabhā. Ayañca sambulā tuyhaṃ hitā ceva sīlasampannā	6564	
PA_atk-s05_13a4:6564_2	ca, tasmā etissā dhammaṃ cara, kataguṇaṃ jānitvā muducitto hohi, cittamassā paritosehīti.	6564	
PA_atk-s05_13a4:6565_0	Evaṃ so puttassa ovādaṃ datvā uṭṭhāyāsanā pakkāmi. Rājā pitari gate sambulaṃ pakkosāpetvā,	6565	
PA_atk-s05_13a4:6565_1	“bhadde, ettakaṃ kālaṃ mayā kataṃ dosaṃ khama, ito paṭṭhāya sabbissariyaṃ tuyhameva	6565	
PA_atk-s05_13a4:6565_2	dammī”ti vatvā osānagāthamāha –	6565	
PA_atk-s05_13a4:6567	“Sace tuvaṃ vipule laddhabhoge, issāvatiṇṇā maraṇaṃ upesi;	656	
PA_atk-s05_13a4:6568	Ahañca te bhadde imā rājakaññā, sabbe te vacanakarā bhavāmā”ti.	656	
PA_atk-s05_13a4:6569_0	Tassattho – bhadde, sambule sace tvaṃ ratanarāsimhi ṭhapetvā abhisittā aggamahesiṭṭhānavasena	6569	
PA_atk-s05_13a4:6569_1	vipule bhoge labhitvāpi issāya otiṇṇā maraṇaṃ upesi, ahañca imā ca rājakaññā sabbe	6569	
PA_atk-s05_13a4:6569_2	tava vacanakarā bhavāma, tvaṃ yathādhippāyaṃ imaṃ rajjaṃ vicārehīti sabbissariyaṃ tassā adāsi.	6569	
PA_atk-s05_13a4:6570	Tato paṭṭhāya ubho samaggavāsaṃ vasantā dānādīni puññāni karitvā yathākammaṃ gamiṃsu. Tāpaso jhānābhiññāyo nibbattetvā brahmalokūpago ahosi.	657	
PA_atk-s05_13a4:6571_0	Satthā imaṃ dhammadesanaṃ āharitvā “na, bhikkhave, idāneva, pubbepi mallikā patidevatāyevā”ti	6571	
PA_atk-s05_13a4:6571_1	vatvā jātakaṃ samodhānesi “tadā sambulā mallikā ahosi, sotthiseno kosalarājā, pitā	6571	
PA_atk-s05_13a4:6571_2	tāpaso pana ahameva ahosi”nti.	6571	
PA_atk-s05_13a4:6572	Sambulājātakavaṇṇanā navamā.	657	
PA_atk-s05_13a4:6574	[520] 10. Gandhatindukajātakavaṇṇanā	657	
PA_atk-s05_13a4:6575_0	Appamādoti idaṃ satthā jetavane viharanto rājovādaṃ ārabbha kathesi. Rājovādo heṭṭhā	6575	
PA_atk-s05_13a4:6575_1	vitthāritova. Atīte pana kapilaraṭṭhe uttarapañcālanagare pañcālo nāma rājā agatigamane	6575	
PA_atk-s05_13a4:6575_2	ṭhito adhammena pamatto rajjaṃ kāresi. Athassa amaccādayo sabbepi adhammikāva jātā.	6575	
PA_atk-s05_13a4:6575_3	Balipīḷitā raṭṭhavāsino puttadāre ādāya araññe migā viya cariṃsu, gāmaṭṭhāne gāmo	6575	
PA_atk-s05_13a4:6575_4	nāma nāhosi. Manussā rājapurisānaṃ bhayena divā gehe vasituṃ asakkontā gehāni kaṇṭakasākhāhi	6575	
PA_atk-s05_13a4:6575_5	parikkhipitvā gehe rattiṃ vasitvā aruṇe uggacchanteyeva araññaṃ pavisanti. Divā rājapurisā	6575	
PA_atk-s05_13a4:6575_6	vilumpanti, rattiṃ corā. Tadā bodhisatto bahinagare gandhatindukarukkhe devatā hutvā	6575	
PA_atk-s05_13a4:6575_7	nibbatti, anusaṃvaccharaṃ rañño santikā sahassagghanakaṃ balikammaṃ labhati. So cintesi	6575	
PA_atk-s05_13a4:6575_8	– “ayaṃ rājā pamatto rajjaṃ kāreti, sakalaraṭṭhaṃ vinassati, ṭhapetvā maṃ añño rājānaṃ	6575	
PA_atk-s05_13a4:6575_9	patirūpe nivesetuṃ samattho nāma natthi, upakārako cāpi me anusaṃvaccharaṃ sahassagghanakabalinā	6575	
PA_atk-s05_13a4:6575_10	pūjeti, ovadissāmi na”nti.	65751	
PA_atk-s05_13a4:6576_0	So rattibhāge rañño sirigabbhaṃ pavisitvā ussīsakapasse ṭhatvā obhāsaṃ vissajjetvā	6576	
PA_atk-s05_13a4:6576_1	ākāse aṭṭhāsi. Rājā taṃ bālasūriyaṃ viya jalamānaṃ disvā “kosi tvaṃ, kena vā kāraṇena	6576	
PA_atk-s05_13a4:6576_2	idhāgatosī”ti pucchi. So tassa vacanaṃ sutvā, “mahārāja, ahaṃ gandhatindukadevatā,	6576	
PA_atk-s05_13a4:6576_3	‘tuyhaṃ ovādaṃ dassāmī’ti āgatomhī”ti āha. “Kiṃ nāma ovādaṃ dassasī”ti evaṃ vutte	6576	
PA_atk-s05_13a4:6576_4	mahāsatto, “mahārāja, tvaṃ pamatto hutvā rajjaṃ kāresi, tena te sakalaraṭṭhaṃ hataviluttaṃ	6576	
PA_atk-s05_13a4:6576_5	viya vinaṭṭhaṃ, rājāno nāma pamādena rajjaṃ kārentā sakalaraṭṭhassa sāmino na honti,	6576	
PA_atk-s05_13a4:6576_6	diṭṭheva dhamme vināsaṃ patvā samparāye puna mahāniraye nibbattanti. Tesu ca pamādaṃ	6576	
PA_atk-s05_13a4:6576_7	āpannesu antojanā bahijanāpissa pamattāva honti, tasmā raññā atirekena appamattena	6576	
PA_atk-s05_13a4:6576_8	bhavitabba”nti vatvā dhammadesanaṃ paṭṭhapento imā ekādasa gāthā āha –	6576	
PA_atk-s05_13a4:6578	“Appamādo amatapadaṃ, pamādo maccuno padaṃ;	657	
PA_atk-s05_13a4:6579	Appamattā na mīyanti, ye pamattā yathā matā.	657	
PA_atk-s05_13a4:6581	“Madā pamādo jāyetha, pamādā jāyate khayo;	658	
PA_atk-s05_13a4:6582	Khayā padosā jāyanti, mā mado bharatūsabha.	658	
PA_atk-s05_13a4:6584	“Bahū hi khattiyā jīnā, atthaṃ raṭṭhaṃ pamādino;	658	
PA_atk-s05_13a4:6585	Athopi gāmino gāmā, anagārā agārino.	658	
PA_atk-s05_13a4:6587	“Khattiyassa pamattassa, raṭṭhasmiṃ raṭṭhavaḍḍhana;	658	
PA_atk-s05_13a4:6588	Sabbe bhogā vinassanti, rañño taṃ vuccate aghaṃ.	658	
PA_atk-s05_13a4:6590	“Nesa dhammo mahārāja, ativelaṃ pamajjasi;	659	
PA_atk-s05_13a4:6591	Iddhaṃ phītaṃ janapadaṃ, corā viddhaṃsayanti naṃ.	659	
PA_atk-s05_13a4:6593	“Na te puttā bhavissanti, na hiraññaṃ na dhāniyaṃ;	659	
PA_atk-s05_13a4:6594	Raṭṭhe viluppamānamhi, sabbabhogehi jīyasi.	659	
PA_atk-s05_13a4:6596	“Sabbabhogā parijiṇṇaṃ, rājānaṃ vāpi khattiyaṃ;	659	
PA_atk-s05_13a4:6597	Ñātimittā suhajjā ca, na taṃ maññanti māniyaṃ.	659	
PA_atk-s05_13a4:6599	“Hatthārohā anīkaṭṭhā, rathikā pattikārakā;	659	
PA_atk-s05_13a4:6600	Tamevamupajīvantā, na taṃ maññanti māniyaṃ.	660	
PA_atk-s05_13a4:6602	“Asaṃvihitakammantaṃ, bālaṃ dummantimantinaṃ;	660	
PA_atk-s05_13a4:6603	Sirī jahati dummedhaṃ, jiṇṇaṃva urago tacaṃ.	660	
PA_atk-s05_13a4:6605	“Susaṃvihitakammantaṃ, kāluṭṭhāyiṃ atanditaṃ;	660	
PA_atk-s05_13a4:6606	Sabbe bhogābhivaḍḍhanti, gāvo sausabhāmiva.	660	
PA_atk-s05_13a4:6608	“Upassutiṃ mahārāja, raṭṭhe janapade cara;	660	
PA_atk-s05_13a4:6609	Tattha disvā ca sutvā ca, tato taṃ paṭipajjasī”ti.	660	
PA_atk-s05_13a4:6610_0	Tattha appamādoti satiyā avippavāso. Amatapadanti amatassa nibbānassa padaṃ adhigamakāraṇaṃ.	6610	
PA_atk-s05_13a4:6610_1	Maccuno padanti maraṇassa kāraṇaṃ. Pamattā hi vipassanaṃ avaḍḍhetvā appaṭisandhikabhāvaṃ	6610	
PA_atk-s05_13a4:6610_2	pattuṃ asakkontā punappunaṃ saṃsāre jāyanti ceva mīyanti ca, tasmā pamādo maccuno	6610	
PA_atk-s05_13a4:6610_3	padaṃ nāma. Na mīyantīti vipassanaṃ vaḍḍhetvā appaṭisandhikabhāvaṃ pattā puna saṃsāre	6610	
PA_atk-s05_13a4:6610_4	anibbattattā na mīyanti nāma. Ye pamattāti, mahārāja, ye puggalā pamattā, te yathā	6610	
PA_atk-s05_13a4:6610_5	matā, tatheva daṭṭhabbā. Kasmā? Akiccasādhanatāya. Matassapi hi “ahaṃ dānaṃ dassāmi,	6610	
PA_atk-s05_13a4:6610_6	sīlaṃ rakkhissāmi, uposathakammaṃ karissāmi, kalyāṇakammaṃ pūressāmī”ti ābhogo vā	6610	
PA_atk-s05_13a4:6610_7	patthanā vā pariyuṭṭhānaṃ vā natthi apagataviññāṇattā, pamattassapi appamādābhāvāti	6610	
PA_atk-s05_13a4:6610_8	tasmā ubhopete ekasadisāva.	6610	
PA_atk-s05_13a4:6611_0	Madāti, mahārāja, ārogyayobbanajīvitamadasaṅkhātā tividhā madā pamādo nāma jāyati.	6611	
PA_atk-s05_13a4:6611_1	So madappatto pamādāpanno pāṇātipātādīni pāpakammāni karoti. Atha naṃ rājāno chindāpenti	6611	
PA_atk-s05_13a4:6611_2	vā hanāpenti vā, sabbaṃ vā dhanamassa haranti, evamassa pamādā ñātidhanajīvitakkhayo	6611	
PA_atk-s05_13a4:6611_3	jāyati. Puna so dhanakkhayaṃ vā yasakkhayaṃ vā patto jīvituṃ asakkonto jīvitavuttatthāya	6611	
PA_atk-s05_13a4:6611_4	kāyaduccaritādīni karoti, iccassa khayā padosā jāyanti, tena taṃ vadāmi mā mado bharatūsabhāti,	6611	
PA_atk-s05_13a4:6611_5	raṭṭhabhārakajeṭṭhaka bharatūsabha mā pamādamāpajjīti attho. Atthaṃ raṭṭhanti janapadavāsīnaṃ	6611	
PA_atk-s05_13a4:6611_6	vuddhiñceva sakalaraṭṭhañca bahū pamādino jīnā. Tesaṃ āvibhāvatthāya khantivādijātaka-mātaṅgajātaka-bharujātaka-sarabhaṅgajātaka-cetiyajātakāni	6611	
PA_atk-s05_13a4:6611_7	kathetabbāni. Gāminoti gāmabhojakāpi te gāmāpi bahū pamādadosena jīnā parihīnā vinaṭṭhā.	6611	
PA_atk-s05_13a4:6611_8	Anagārā agārinoti pabbajitāpi pabbajitapaṭipattito, gihīpi gharāvāsato ceva dhanadhaññādīhi	6611	
PA_atk-s05_13a4:6611_9	ca bahū jīnā parihīnāti vadati. Taṃ vuccate aghanti, mahārāja, yasabhogaparihāni	6611	
PA_atk-s05_13a4:6611_10	nāmetaṃ rañño dukkhaṃ vuccati. Bhogābhāvena hi niddhanassa yaso hāyati, hīnayaso	66111	
PA_atk-s05_13a4:6611_11	mahantaṃ kāyikacetasikadukkhaṃ pāpuṇāti.	66111	
PA_atk-s05_13a4:6612_0	Nesa dhammoti, mahārāja, esa porāṇakarājūnaṃ dhammo na hoti. Iddhaṃ phītanti annapānādinā	6612	
PA_atk-s05_13a4:6612_1	samiddhaṃ hiraññasuvaṇṇādinā phītaṃ pupphitaṃ. Na te puttāti, mahārāja, paveṇipālakā	6612	
PA_atk-s05_13a4:6612_2	te puttā na bhavissanti. Raṭṭhavāsino hi “adhammikarañño esa putto, kiṃ amhākaṃ vuḍḍhiṃ	6612	
PA_atk-s05_13a4:6612_3	karissati, nāssa chattaṃ dassāmā”ti chattaṃ na denti. Evametesaṃ paveṇipālakā puttā	6612	
PA_atk-s05_13a4:6612_4	na honti nāma. Parijiṇṇanti parihīnaṃ. Rājānaṃ vāpīti sacepi so rājā hoti, atha naṃ	6612	
PA_atk-s05_13a4:6612_5	rājānaṃ samānampi. Māniyanti “ayaṃ rājā”ti garucittena sammānetabbaṃ katvā na maññanti.	6612	
PA_atk-s05_13a4:6612_6	Upajīvantāti upanissāya jīvantāpi ete ettakā janā garucittena maññitabbaṃ na maññanti.	6612	
PA_atk-s05_13a4:6612_7	Kiṃkāraṇā? Adhammikabhāvena.	6612	
PA_atk-s05_13a4:6613_0	Sirīti yasavibhavo. Tacanti yathā urago jiṇṇatacaṃ jigucchanto jahati, na puna oloketi,	6613	
PA_atk-s05_13a4:6613_1	evaṃ tādisaṃ rājānaṃ sirī jahati. Susaṃvihitakammantanti kāyadvārādīhi pāpakammaṃ	6613	
PA_atk-s05_13a4:6613_2	akarontaṃ. Abhivaḍḍhantīti abhimukhaṃ gacchantā vaḍḍhanti. Sausabhāmivāti sausabhā	6613	
PA_atk-s05_13a4:6613_3	iva. Appamattassa hi sausabhajeṭṭhako gogaṇo viya bhogā vaḍḍhanti. Upassutinti janapadacārittasavanāya	6613	
PA_atk-s05_13a4:6613_4	cārikaṃ attano sakalaraṭṭhe ca janapade ca cara. Tatthāti tasmiṃ raṭṭhe caranto daṭṭhabbaṃ	6613	
PA_atk-s05_13a4:6613_5	disvā sotabbaṃ sutvā attano guṇāguṇaṃ paccakkhaṃ katvā tato attano hitapaṭipattiṃ paṭipajjissasīti.	6613	
PA_atk-s05_13a4:6614_0	Iti mahāsatto ekādasahi gāthāhi rājānaṃ ovaditvā “gaccha papañcaṃ akatvā pariggaṇha	6614	
PA_atk-s05_13a4:6614_1	raṭṭhaṃ, mā nāsayī”ti vatvā sakaṭṭhānameva gato. Rājāpi tassa vacanaṃ sutvā saṃvegappatto	6614	
PA_atk-s05_13a4:6614_2	punadivase rajjaṃ amacce paṭicchāpetvā purohitena saddhiṃ kālasseva pācīnadvārena	6614	
PA_atk-s05_13a4:6614_3	nagarā nikkhamitvā yojanamattaṃ gato. Tattheko gāmavāsī mahallako aṭavito kaṇṭakasākhaṃ	6614	
PA_atk-s05_13a4:6614_4	āharitvā gehadvāraṃ parikkhipitvā pidahitvā puttadāraṃ ādāya araññaṃ pavisitvā sāyaṃ	6614	
PA_atk-s05_13a4:6614_5	rājapurisesu pakkantesu attano gharaṃ āgacchanto gehadvāre pāde kaṇṭakena viddho	6614	
PA_atk-s05_13a4:6614_6	ukkuṭikaṃ nisīditvā kaṇṭakaṃ nīharanto –	6614	
PA_atk-s05_13a4:6616	“Evaṃ vedetu pañcālo, saṅgāme saramappito;	661	
PA_atk-s05_13a4:6617	Yathāhamajja vedemi, kaṇṭakena samappito”ti. –	661	
PA_atk-s05_13a4:6618_0	Imāya gāthāya rājānaṃ akkosi. Taṃ panassa akkosanaṃ bodhisattānubhāvena ahosi. Bodhisattena	6618	
PA_atk-s05_13a4:6618_1	adhiggahitova so akkosīti veditabbo. Tasmiṃ pana samaye rājā ca purohito ca aññātakavesena	6618	
PA_atk-s05_13a4:6618_2	tassa santikeva aṭṭhaṃsu. Athassa vacanaṃ sutvā purohito itaraṃ gāthamāha –	6618	
PA_atk-s05_13a4:6620	“Jiṇṇo dubbalacakkhūsi, na rūpaṃ sādhu passasi;	662	
PA_atk-s05_13a4:6621	Kiṃ tattha brahmadattassa, yaṃ taṃ maggeyya kaṇṭako”ti.	662	
PA_atk-s05_13a4:6622_0	Tattha maggeyyāti vijjheyya. Idaṃ vuttaṃ hoti – yadi tvaṃ attano abyattatāya kaṇṭakena	6622	
PA_atk-s05_13a4:6622_1	viddho, ko ettha rañño doso. Yena rājānaṃ akkosi, kiṃ te raññā kaṇṭako oloketvāva ācikkhitabboti.	6622	
PA_atk-s05_13a4:6623	Taṃ sutvā mahallako tisso gāthā abhāsi –	662	
PA_atk-s05_13a4:6625	“Bahvettha brahmadattassa, sohaṃ maggasmi brāhmaṇa;	662	
PA_atk-s05_13a4:6626	Arakkhitā jānapadā, adhammabalinā hatā.	662	
PA_atk-s05_13a4:6628	“Rattiñhi corā khādanti, divā khādanti tuṇḍiyā;	662	
PA_atk-s05_13a4:6629	Raṭṭhasmiṃ kūṭarājassa, bahu adhammiko jano.	662	
PA_atk-s05_13a4:6631	“Etādise bhaye jāte, bhayaṭṭā tāta māṇavā;	663	
PA_atk-s05_13a4:6632	Nillenakāni kubbanti, vane āhatva kaṇṭaka”nti.	663	
PA_atk-s05_13a4:6633_0	Tattha bahvetthāti, brāhmaṇa, sohaṃ sakaṇṭake magge patito sannisinno, bahu ettha	6633	
PA_atk-s05_13a4:6633_1	brahmadattassa doso, tvaṃ ettakaṃ kālaṃ rañño dosena mama sakaṇṭake magge vicaraṇabhāvaṃ	6633	
PA_atk-s05_13a4:6633_2	na jānāsi. Tassa hi arakkhitā jānapadā…pe… kaṇṭakanti. Tattha khādantīti vilumpanti.	6633	
PA_atk-s05_13a4:6633_3	Tuṇḍiyāti vadhabandhādīhi pīḷetvā adhammena balisādhakā. Kūṭarājassāti pāparañño.	6633	
PA_atk-s05_13a4:6633_4	Adhammikoti paṭicchannakammanto. Tātāti purohitaṃ ālapati. Māṇavāti manussā. Nillenakānīti	6633	
PA_atk-s05_13a4:6633_5	nilīyanaṭṭhānāni. Vane āhatva kaṇṭakanti kaṇṭakaṃ āharitvā dvārāni pidahitvā gharaṃ	6633	
PA_atk-s05_13a4:6633_6	chaḍḍetvā puttadāraṃ ādāya vanaṃ pavisitvā tasmiṃ vane attano nilīyanaṭṭhānāni karonti.	6633	
PA_atk-s05_13a4:6633_7	Atha vā vane yo kaṇṭako, taṃ āharitvā gharāni parikkhipanti. Iti rañño dosenevamhi	6633	
PA_atk-s05_13a4:6633_8	kaṇṭakena viddho, mā evarūpassa rañño upatthambho hohīti.	6633	
PA_atk-s05_13a4:6634_0	Taṃ sutvā rājā purohitaṃ āmantetvā, “ācariya, mahallako yuttaṃ bhaṇati, amhākameva	6634	
PA_atk-s05_13a4:6634_1	doso, ehi nivattāma, dhammena rajjaṃ kāressāmā”ti āha. Bodhisatto purohitassa sarīre	6634	
PA_atk-s05_13a4:6634_2	adhimuccitvā purato gantvā “pariggaṇhissāma tāva, mahārājā”ti āha. Te tamhā gāmā	6634	
PA_atk-s05_13a4:6634_3	aññaṃ gāmaṃ gacchantā antarāmagge ekissā mahallikāya saddaṃ assosuṃ. Sā kirekā dalidditthī	6634	
PA_atk-s05_13a4:6634_4	dve dhītaro vayappattā rakkhamānā tāsaṃ araññaṃ gantuṃ na deti. Sayaṃ araññato dārūni	6634	
PA_atk-s05_13a4:6634_5	ceva sākañca āharitvā dhītaro paṭijaggati. Sā taṃ divasaṃ ekaṃ gumbaṃ āruyha sākaṃ	6634	
PA_atk-s05_13a4:6634_6	gaṇhantī pavaṭṭamānā bhūmiyaṃ patitvā rājānaṃ maraṇena akkosantī gāthamāha –	6634	
PA_atk-s05_13a4:6636	“Kadāssu nāmayaṃ rājā, brahmadatto marissati;	663	
PA_atk-s05_13a4:6637	Yassa raṭṭhamhi jīyanti, appatikā kumārikā”ti.	663	
PA_atk-s05_13a4:6638	Tattha appatikāti assāmikā. Sace hi tāsaṃ sāmikā assu, maṃ poseyyuṃ. Pāparañño pana rajje ahaṃ dukkhaṃ anubhomi, kadā nu kho esa marissatīti.	663	
PA_atk-s05_13a4:6639	Evaṃ bodhisattānubhāveneva sā akkosi. Atha naṃ purohito paṭisedhento gāthamāha –	663	
PA_atk-s05_13a4:6641	“Dubbhāsitañhi te jammi, anatthapadakovide;	664	
PA_atk-s05_13a4:6642	Kuhiṃ rājā kumārīnaṃ, bhattāraṃ pariyesatī”ti.	664	
PA_atk-s05_13a4:6643	Taṃ sutvā mahallikā dve gāthā abhāsi –	664	
PA_atk-s05_13a4:6645	“Na me dubbhāsitaṃ brahme, kovidatthapadā ahaṃ;	664	
PA_atk-s05_13a4:6646	Arakkhitā jānapadā, adhammabalinā hatā.	664	
PA_atk-s05_13a4:6648	“Rattiñhi corā khādanti, divā khādanti tuṇḍiyā;	664	
PA_atk-s05_13a4:6649	Raṭṭhasmiṃ kūṭarājassa, bahu adhammiko jano;	664	
PA_atk-s05_13a4:6650	Dujjīve dubbhare dāre, kuto bhattā kumāriyo”ti.	665	
PA_atk-s05_13a4:6651_0	Tattha kovidatthapadāti ahaṃ atthapade kāraṇapade kovidā chekā, mā tvaṃ etaṃ pāparājānaṃ	6651	
PA_atk-s05_13a4:6651_1	pasaṃsi. Dujjīveti dujjīve raṭṭhe dubbhare dāre jāte manussesu bhītatasitesu araññe	6651	
PA_atk-s05_13a4:6651_2	vasantesu kuto bhattā kumāriyo, kuto kumāriyo bhattāraṃ labhissantīti attho.	6651	
PA_atk-s05_13a4:6652_0	Te tassā vacanaṃ sutvā “yuttaṃ sā kathetī”ti tato paraṃ gacchantā ekassa kassakassa	6652	
PA_atk-s05_13a4:6652_1	saddaṃ assosuṃ. Tassa kira kasantassa sāliyo nāma balibaddo phālena pahaṭo sayi.	6652	
PA_atk-s05_13a4:6652_2	So rājānaṃ akkosanto gāthamāha –	6652	
PA_atk-s05_13a4:6654	“Evaṃ sayatu pañcālo, saṅgāme sattiyā hato;	665	
PA_atk-s05_13a4:6655	Yathāyaṃ kapaṇo seti, hato phālena sāliyo”ti.	665	
PA_atk-s05_13a4:6656	Tattha yathāti yathā ayaṃ vedanāppatto sāliyabalibaddo seti, evaṃ sayatūti attho.	665	
PA_atk-s05_13a4:6657	Atha naṃ purohito paṭisedhento gāthamāha –	665	
PA_atk-s05_13a4:6659	“Adhammena tuvaṃ jamma, brahmadattassa kujjhasi;	665	
PA_atk-s05_13a4:6660	Yo tvaṃ sapasi rājānaṃ, aparajjhitvāna attano”ti.	666	
PA_atk-s05_13a4:6661	Tattha adhammenāti akāraṇena asabhāvena.	666	
PA_atk-s05_13a4:6662	Taṃ sutvā so tisso gāthā abhāsi –	666	
PA_atk-s05_13a4:6664	“Dhammena brahmadattassa, ahaṃ kujjhāmi brāhmaṇa;	666	
PA_atk-s05_13a4:6665	Arakkhitā jānapadā adhammabalinā hatā.	666	
PA_atk-s05_13a4:6667	“Rattiñhi corā khādanti, divā khādanti tuṇḍiyā;	666	
PA_atk-s05_13a4:6668	Raṭṭhasmiṃ kūṭarājassa, bahu adhammiko jano.	666	
PA_atk-s05_13a4:6670	“Sā nūna puna re pakkā, vikāle bhattamāhari;	667	
PA_atk-s05_13a4:6671	Bhattahāriṃ apekkhanto, hato phālena sāliyo”ti.	667	
PA_atk-s05_13a4:6672_0	Tattha dhammenāti kāraṇeneva, akāraṇena akkosatīti saññaṃ mā kari. Sā nūna puna re	6672	
PA_atk-s05_13a4:6672_1	pakkā, vikāle bhattamāharīti, brāhmaṇa, sā bhattahārikā itthī pātova mama bhattaṃ	6672	
PA_atk-s05_13a4:6672_2	pacitvā āharantī adhammabalisādhakehi brahmadattassa dāsehi palibuddhā bhavissati,	6672	
PA_atk-s05_13a4:6672_3	te parivisitvā puna mayhaṃ bhattaṃ pakkaṃ bhavissati, tena kāraṇena vikāle bhattaṃ	6672	
PA_atk-s05_13a4:6672_4	āhari, “ajja vikāle bhattaṃ āharī”ti cintetvā chātajjhatto ahaṃ taṃ bhattahāriṃ olokento	6672	
PA_atk-s05_13a4:6672_5	goṇaṃ aṭṭhāne patodena vijjhiṃ, tenesa pādaṃ ukkhipitvā phālaṃ paharanto hato phālena	6672	
PA_atk-s05_13a4:6672_6	sāliyo. Tasmā “esa mayā hato”ti saññaṃ mā kari, pāparaññoyeva hato nāmesa, mā tassa vaṇṇaṃ bhaṇīti.	6672	
PA_atk-s05_13a4:6673	Te purato gantvā ekasmiṃ gāme vasiṃsu. Punadivase pātova ekā kūṭadhenu godohakaṃ pādena paharitvā saddhiṃ khīrena pavaṭṭesi. So brahmadattaṃ akkosanto gāthamāha –	667	
PA_atk-s05_13a4:6675	“Evaṃ haññatu pañcālo, saṅgāme asinā hato;	667	
PA_atk-s05_13a4:6676	Yathāhamajja pahato, khīrañca me pavaṭṭita”nti.	667	
PA_atk-s05_13a4:6677	Taṃ sutvā purohito paṭisedhento gāthamāha –	667	
PA_atk-s05_13a4:6679	“Yaṃ pasu khīraṃ chaḍḍeti, pasupālaṃ vihiṃsati;	667	
PA_atk-s05_13a4:6680	Kiṃ tattha brahmadattassa, yaṃ no garahate bhava”nti.	668	
PA_atk-s05_13a4:6681	Brāhmaṇena gāthāya vuttāya puna so tisso gāthā abhāsi –	668	
PA_atk-s05_13a4:6683	“Gārayho brahme pañcālo, brahmadattassa rājino;	668	
PA_atk-s05_13a4:6684	Arakkhitā jānapadā, adhammabalinā hatā.	668	
PA_atk-s05_13a4:6686	“Rattiñhi corā khādanti, divā khādanti tuṇḍiyā;	668	
PA_atk-s05_13a4:6687	Raṭṭhasmiṃ kūṭarājassa, bahu adhammiko jano.	668	
PA_atk-s05_13a4:6689	“Caṇḍā aṭanakā gāvī, yaṃ pure na duhāmase;	668	
PA_atk-s05_13a4:6690	Taṃ dāni ajja dohāma, khīrakāmehupaddutā”ti.	669	
PA_atk-s05_13a4:6691_0	Tattha caṇḍāti pharusā. Aṭanakāti palāyanasīlā. Khīrakāmehīti adhammikarañño purisehi	6691	
PA_atk-s05_13a4:6691_1	bahuṃ khīraṃ āharāpentehi upaddutā duhāma. Sace hi so dhammena rajjaṃ kāreyya, na	6691	
PA_atk-s05_13a4:6691_2	no evarūpaṃ bhayaṃ āgaccheyyāti.	6691	
PA_atk-s05_13a4:6692_0	Te “so yuttaṃ kathetī”ti tamhā gāmā nikkhamma mahāmaggaṃ āruyha nagarābhimukhā gamiṃsu.	6692	
PA_atk-s05_13a4:6692_1	Ekasmiñca gāme balisādhakā asikosatthāya ekaṃ taruṇaṃ kabaravacchakaṃ māretvā cammaṃ	6692	
PA_atk-s05_13a4:6692_2	gaṇhiṃsu. Vacchakamātā dhenu puttasokena tiṇaṃ na khādati pānīyaṃ na pivati, paridevamānā	6692	
PA_atk-s05_13a4:6692_3	āhiṇḍati. Taṃ disvā gāmadārakā rājānaṃ akkosantā gāthamāhaṃsu –	6692	
PA_atk-s05_13a4:6694	“Evaṃ kandatu pañcālo, viputto vippasukkhatu;	669	
PA_atk-s05_13a4:6695	Yathāyaṃ kapaṇā gāvī, viputtā paridhāvatī”ti.	669	
PA_atk-s05_13a4:6696	Tattha paridhāvatīti paridevamāno dhāvati.	669	
PA_atk-s05_13a4:6697	Tato purohito itaraṃ gāthamāha –	669	
PA_atk-s05_13a4:6699	“Yaṃ pasu pasupālassa, sambhameyya raveyya vā;	669	
PA_atk-s05_13a4:6700	Konīdha aparādhatthi, brahmadattassa rājino”ti.	670	
PA_atk-s05_13a4:6701_0	Tattha sambhameyya raveyya vāti bhameyya vā viraveyya vā. Idaṃ vuttaṃ hoti – tātā,	6701	
PA_atk-s05_13a4:6701_1	pasu nāma pasupālassa rakkhantasseva dhāvatipi viravatipi, tiṇampi na khādati pānīyampi	6701	
PA_atk-s05_13a4:6701_2	na pivati, idha rañño ko nu aparādhoti.	6701	
PA_atk-s05_13a4:6702	Tato gāmadārakā dve gāthā abhāsiṃsu –	670	
PA_atk-s05_13a4:6704	“Aparādho mahābrahme, brahmadattassa rājino;	670	
PA_atk-s05_13a4:6705	Arakkhitā jānapadā, adhammabalinā hatā.	670	
PA_atk-s05_13a4:6707	“Rattiñhi corā khādanti, divā khādanti tuṇḍiyā;	670	
PA_atk-s05_13a4:6708	Raṭṭhasmiṃ kūṭarājassa, bahu adhammiko jano;	670	
PA_atk-s05_13a4:6709	Kathaṃ no asikosatthā, khīrapā haññate pajā”ti.	670	
PA_atk-s05_13a4:6710_0	Tattha mahābrahmeti mahābrāhmaṇa. Rājinoti rañño. Kathaṃ noti kathaṃ nu kena nāma	6710	
PA_atk-s05_13a4:6710_1	kāraṇena. Khīrapā haññate pajāti pāparājassa sevakehi khīrapako vacchako haññati,	6710	
PA_atk-s05_13a4:6710_2	idāni sā dhenu puttasokena paridevati, sopi rājā ayaṃ dhenu viya paridevatūti rājānaṃ akkosiṃsuyeva.	6710	
PA_atk-s05_13a4:6711_0	Te “sādhu vo kāraṇaṃ vadathā”ti vatvā pakkamiṃsu. Athantarāmagge ekissā sukkhapokkharaṇiyā	6711	
PA_atk-s05_13a4:6711_1	kākā tuṇḍehi vijjhitvā maṇḍūke khādanti. Bodhisatto tesu taṃ ṭhānaṃ sampattesu attano	6711	
PA_atk-s05_13a4:6711_2	ānubhāvena maṇḍūkena –	6711	
PA_atk-s05_13a4:6713	“Evaṃ khajjatu pañcālo, hato yuddhe saputtako;	671	
PA_atk-s05_13a4:6714	Yathāhamajja khajjāmi, gāmikehi araññajo”ti. –	671	
PA_atk-s05_13a4:6715	Rājānaṃ akkosāpesi.	671	
PA_atk-s05_13a4:6716	Tattha gāmikehīti gāmavāsīhi.	671	
PA_atk-s05_13a4:6717	Taṃ sutvā purohito maṇḍūkena saddhiṃ sallapanto gāthamāha –	671	
PA_atk-s05_13a4:6719	“Na sabbabhūtesu vidhenti rakkhaṃ, rājāno maṇḍūka manussaloke;	671	
PA_atk-s05_13a4:6720	Nettāvatā rājā adhammacārī, yaṃ tādisaṃ jīvamadeyyu dhaṅkā”ti.	672	
PA_atk-s05_13a4:6721	Tattha jīvanti jīvantaṃ. Adeyyunti khādeyyuṃ. Dhaṅkāti kākā. Ettāvatā rājā adhammiko nāma na hoti, kiṃ sakkā araññaṃ pavisitvā raññā taṃ rakkhantena caritunti.	672	
PA_atk-s05_13a4:6722	Taṃ sutvā maṇḍūko dve gāthā abhāsi –	672	
PA_atk-s05_13a4:6724	“Adhammarūpo vata brahmacārī, anuppiyaṃ bhāsasi khattiyassa;	672	
PA_atk-s05_13a4:6725	Viluppamānāya puthuppajāya, pūjesi rājaṃ paramappamādaṃ.	672	
PA_atk-s05_13a4:6727	“Sace idaṃ brahme surajjakaṃ siyā, phītaṃ raṭṭhaṃ muditaṃ vippasannaṃ;	672	
PA_atk-s05_13a4:6728	Bhutvā baliṃ aggapiṇḍañca kākā, na mādisaṃ jīvamadeyyu dhaṅkā”ti.	672	
PA_atk-s05_13a4:6729_0	Tattha brahmacārīti purohitaṃ garahanto āha. Khattiyassāti evarūpassa pāparañño.	6729	
PA_atk-s05_13a4:6729_1	Viluppamānāyāti vilumpamānāya, ayameva vā pāṭho. Puthuppajāyāti vipulāya pajāya vināsiyamānāya.	6729	
PA_atk-s05_13a4:6729_2	Pūjesīti pasaṃsi. Surajjakanti chandādivasena agantvā dasa rājadhamme akopentena	6729	
PA_atk-s05_13a4:6729_3	appamattena raññā rakkhiyamānaṃ sace idaṃ surajjakaṃ bhaveyya. Phītanti devesu sammādhāraṃ	6729	
PA_atk-s05_13a4:6729_4	anuppavecchantesu sampannasassaṃ. Na mādisanti evaṃ sante mādisaṃ jīvamānaññeva kākā na khādeyyuṃ.	6729	
PA_atk-s05_13a4:6730	Evaṃ chasupi ṭhānesu akkosanaṃ bodhisattasseva ānubhāvena ahosi;	673	
PA_atk-s05_13a4:6731_0	Taṃ sutvā rājā ca purohito ca “araññavāsiṃ tiracchānagataṃ maṇḍūkaṃ upādāya sabbe	6731	
PA_atk-s05_13a4:6731_1	amheyeva akkosantī”ti vatvā tato nagaraṃ gantvā dhammena rajjaṃ kāretvā mahāsattassovāde	6731	
PA_atk-s05_13a4:6731_2	ṭhitā dānādīni puññāni kariṃsu.	6731	
PA_atk-s05_13a4:6732_0	Satthā kosalarañño imaṃ dhammadesanaṃ āharitvā, “mahārāja, raññā nāma agatigamanaṃ	6732	
PA_atk-s05_13a4:6732_1	pahāya dhammena rajjaṃ kāretabba”nti vatvā jātakaṃ samodhānesi “tadā gandhatindukadevatā ahameva ahosi”nti.	6732	
PA_atk-s05_13a4:6733	Gandhatindukajātakavaṇṇanā dasamā.	673	
PA_atk-s05_13a4:6734	Jātakuddānaṃ	673	
PA_atk-s05_13a4:6735	Kiṃchanda kumbha jayaddisa chaddanta, atha paṇḍitasambhava sirakapi;	673	
PA_atk-s05_13a4:6736	Dakarakkhasa paṇḍaranāgavaro, atha sambula tindukadevasutoti.	673	
PA_atk-s05_13a4:6737	Tiṃsanipātavaṇṇanā niṭṭhitā.	673	
