segmentnr	original	folio	analyzed
PA_kd_11:0.1	Theravāda Vinayapiṭaka	0	
PA_kd_11:0.2	Cūḷavagga	0	
PA_kd_11:0.3	11. Kammakkhandhaka	0	
PA_kd_11:1.0.1	1. Tajjanīyakamma	1	
PA_kd_11:1.1.1	Namo tassa Bhagavato Arahato Sammāsambuddhassa.	1	
PA_kd_11:1.1.2	Tena samayena buddho bhagavā sāvatthiyaṁ viharati jetavane anāthapiṇḍikassa ārāme.	1	
PA_kd_11:1.1.3_0	Tena kho pana samayena paṇḍukalohitakā bhikkhū attanā bhaṇḍanakārakā kalahakārakā	1	
PA_kd_11:1.1.3_1	vivādakārakā bhassakārakā saṅghe adhikaraṇakārakā, yepi caññe bhikkhū bhaṇḍanakārakā	1	
PA_kd_11:1.1.3_2	kalahakārakā vivādakārakā bhassakārakā saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.1.4	“mā kho tumhe, āyasmanto, eso ajesi.	1	
PA_kd_11:1.1.5	Balavābalavaṁ paṭimantetha.	1	
PA_kd_11:1.1.6	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.1.7	Mā cassa bhāyittha.	1	
PA_kd_11:1.1.8	Mayampi tumhākaṁ pakkhā bhavissāmā”ti.	1	
PA_kd_11:1.1.9	Tena anuppannāni ceva bhaṇḍanāni uppajjanti uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.2.1	Ye te bhikkhū appicchā …pe… te ujjhāyanti khiyyanti vipācenti—	1	
PA_kd_11:1.2.2_0	“kathañhi nāma paṇḍukalohitakā bhikkhū attanā bhaṇḍanakārakā kalahakārakā vivādakārakā	1	
PA_kd_11:1.2.2_1	bhassakārakā saṅghe adhikaraṇakārakā, yepi caññe bhikkhū bhaṇḍanakārakā kalahakārakā	1	
PA_kd_11:1.2.2_2	vivādakārakā bhassakārakā saṅghe adhikaraṇakārakā te upasaṅkamitvā evaṁ vakkhanti—	1	
PA_kd_11:1.2.3	‘mā kho tumhe, āyasmanto, eso ajesi.	1	
PA_kd_11:1.2.4	Balavābalavaṁ paṭimantetha.	1	
PA_kd_11:1.2.5	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.2.6	Mā cassa bhāyittha.	1	
PA_kd_11:1.2.7	Mayampi tumhākaṁ pakkhā bhavissāmā’ti.	1	
PA_kd_11:1.2.8	Tena anuppannāni ceva bhaṇḍanāni uppajjanti uppannāni ca bhaṇḍanāni bhiyyobhāvāya vepullāya saṁvattantī”ti.	1	
PA_kd_11:1.2.9	Atha kho te bhikkhū bhagavato etamatthaṁ ārocesuṁ.	1	
PA_kd_11:1.2.10	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	1	
PA_kd_11:1.2.11_0	“saccaṁ kira, bhikkhave, paṇḍukalohitakā bhikkhū attanā bhaṇḍanakārakā kalahakārakā	1	
PA_kd_11:1.2.11_1	vivādakārakā bhassakārakā saṅghe adhikaraṇakārakā, yepi caññe bhikkhū bhaṇḍanakārakā	1	
PA_kd_11:1.2.11_2	kalahakārakā vivādakārakā bhassakārakā saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.2.12	‘mā kho tumhe, āyasmanto, eso ajesi.	1	
PA_kd_11:1.2.13	Balavābalavaṁ paṭimantetha.	1	
PA_kd_11:1.2.14	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.2.15	Mā cassa bhāyittha.	1	
PA_kd_11:1.2.16	Mayampi tumhākaṁ pakkhā bhavissāmā’ti.	1	
PA_kd_11:1.2.17	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattantī”ti?	1	
PA_kd_11:1.2.18	“Saccaṁ, bhagavā”ti.	1	
PA_kd_11:1.2.19	Vigarahi buddho bhagavā—	1	
PA_kd_11:1.2.20	“ananucchavikaṁ, bhikkhave, tesaṁ moghapurisānaṁ ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	1	
PA_kd_11:1.2.21	Kathañhi nāma te, bhikkhave, moghapurisā attanā bhaṇḍanakārakā …pe…	1	
PA_kd_11:1.2.22	saṅghe adhikaraṇakārakā, yepi caññe bhikkhū bhaṇḍanakārakā …pe…	1	
PA_kd_11:1.2.23	saṅghe adhikaraṇakārakā te upasaṅkamitvā evaṁ vakkhanti—	1	
PA_kd_11:1.2.24	‘mā kho tumhe, āyasmanto, eso ajesi.	1	
PA_kd_11:1.2.25	Balavābalavaṁ paṭimantetha.	1	
PA_kd_11:1.2.26	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.2.27	Mā cassa bhāyittha.	1	
PA_kd_11:1.2.28	Mayampi tumhākaṁ pakkhā bhavissāmā’ti?	1	
PA_kd_11:1.2.29	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.2.30	Netaṁ, bhikkhave, appasannānaṁ vā pasādāya pasannānaṁ vā bhiyyobhāvāya.	1	
PA_kd_11:1.2.31	Atha khvetaṁ, bhikkhave, appasannānañceva appasādāya pasannānañca ekaccānaṁ aññathattāyā”ti.	1	
PA_kd_11:1.3.1_0	Atha kho bhagavā te bhikkhū anekapariyāyena vigarahitvā dubbharatāya dupposatāya	1	
PA_kd_11:1.3.1_1	mahicchatāya asantuṭṭhitāya saṅgaṇikāya kosajjassa avaṇṇaṁ bhāsitvā anekapariyāyena	1	
PA_kd_11:1.3.1_2	subharatāya suposatāya appicchassa santuṭṭhassa sallekhassa dhutassa pāsādikassa	1	
PA_kd_11:1.3.1_3	apacayassa vīriyārambhassa vaṇṇaṁ bhāsitvā bhikkhūnaṁ tadanucchavikaṁ tadanulomikaṁ	1	
PA_kd_11:1.3.1_4	dhammiṁ kathaṁ katvā bhikkhū āmantesi—	1	
PA_kd_11:1.3.2	“tena hi, bhikkhave, saṅgho paṇḍukalohitakānaṁ bhikkhūnaṁ tajjanīyakammaṁ karotu.	1	
PA_kd_11:1.4.1	Evañca pana, bhikkhave, kātabbaṁ.	1	
PA_kd_11:1.4.2	Paṭhamaṁ paṇḍukalohitakā bhikkhū codetabbā, codetvā sāretabbā, sāretvā āpattiṁ āropetabbā, āpattiṁ āropetvā byattena bhikkhunā paṭibalena saṅgho ñāpetabbo—	1	
PA_kd_11:1.4.3	‘Suṇātu me, bhante, saṅgho.	1	
PA_kd_11:1.4.4_0	Ime paṇḍukalohitakā bhikkhū attanā bhaṇḍanakārakā kalahakārakā vivādakārakā bhassakārakā	1	
PA_kd_11:1.4.4_1	saṅghe adhikaraṇakārakā, yepi caññe bhikkhū bhaṇḍanakārakā kalahakārakā vivādakārakā	1	
PA_kd_11:1.4.4_2	bhassakārakā saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.4.5	“mā kho tumhe, āyasmanto, eso ajesi.	1	
PA_kd_11:1.4.6	Balavābalavaṁ paṭimantetha.	1	
PA_kd_11:1.4.7	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.4.8	Mā cassa bhāyittha.	1	
PA_kd_11:1.4.9	Mayampi tumhākaṁ pakkhā bhavissāmā”ti.	1	
PA_kd_11:1.4.10	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.4.11	Yadi saṅghassa pattakallaṁ, saṅgho paṇḍukalohitakānaṁ bhikkhūnaṁ tajjanīyakammaṁ kareyya.	1	
PA_kd_11:1.4.12	Esā ñatti.	1	
PA_kd_11:1.4.13	Suṇātu me, bhante, saṅgho.	1	
PA_kd_11:1.4.14	Ime paṇḍukalohitakā bhikkhū attanā bhaṇḍanakārakā …pe…	1	
PA_kd_11:1.4.15	saṅghe adhikaraṇakārakā,	1	
PA_kd_11:1.4.16	yepi caññe bhikkhū bhaṇḍanakārakā …pe… saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.4.17	“mā kho tumhe, āyasmanto, eso ajesi.	1	
PA_kd_11:1.4.18	Balavābalavaṁ paṭimantetha.	1	
PA_kd_11:1.4.19	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.4.20	Mā cassa bhāyittha.	1	
PA_kd_11:1.4.21	Mayampi tumhākaṁ pakkhā bhavissāmā”ti.	1	
PA_kd_11:1.4.22	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.4.23	Saṅgho paṇḍukalohitakānaṁ bhikkhūnaṁ tajjanīyakammaṁ karoti.	1	
PA_kd_11:1.4.24	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa karaṇaṁ, so tuṇhassa;	1	
PA_kd_11:1.4.25	yassa nakkhamati, so bhāseyya.	1	
PA_kd_11:1.4.26	Dutiyampi etamatthaṁ vadāmi—	1	
PA_kd_11:1.4.27	suṇātu me, bhante, saṅgho.	1	
PA_kd_11:1.4.28	Ime paṇḍukalohitakā bhikkhū attanā bhaṇḍanakārakā …pe…	1	
PA_kd_11:1.4.29	saṅghe adhikaraṇakārakā,	1	
PA_kd_11:1.4.30	yepi caññe bhikkhū bhaṇḍanakārakā …pe… saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.4.31	“mā kho tumhe, āyasmanto, eso ajesi.	1	
PA_kd_11:1.4.32	Balavābalavaṁ paṭimantetha.	1	
PA_kd_11:1.4.33	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.4.34	Mā cassa bhāyittha.	1	
PA_kd_11:1.4.35	Mayampi tumhākaṁ pakkhā bhavissāmā”ti.	1	
PA_kd_11:1.4.36	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.4.37	Saṅgho paṇḍukalohitakānaṁ bhikkhūnaṁ tajjanīyakammaṁ karoti.	1	
PA_kd_11:1.4.38	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa karaṇaṁ, so tuṇhassa;	1	
PA_kd_11:1.4.39	yassa nakkhamati, so bhāseyya.	1	
PA_kd_11:1.4.40	Tatiyampi etamatthaṁ vadāmi—	1	
PA_kd_11:1.4.41	suṇātu me, bhante, saṅgho.	1	
PA_kd_11:1.4.42	Ime paṇḍukalohitakā bhikkhū attanā bhaṇḍanakārakā …pe…	1	
PA_kd_11:1.4.43	saṅghe adhikaraṇakārakā,	1	
PA_kd_11:1.4.44	yepi caññe bhikkhū bhaṇḍanakārakā …pe… saṅghe adhikaraṇakārakā te upasaṅkamitvā evaṁ vadanti—	1	
PA_kd_11:1.4.45	“mā kho tumhe, āyasmanto, eso ajesi.	1	
PA_kd_11:1.4.46	Balavābalavaṁ paṭimantetha.	1	
PA_kd_11:1.4.47	Tumhe tena paṇḍitatarā ca byattatarā ca bahussutatarā ca alamattatarā ca.	1	
PA_kd_11:1.4.48	Mā cassa bhāyittha.	1	
PA_kd_11:1.4.49	Mayampi tumhākaṁ pakkhā bhavissāmā”ti.	1	
PA_kd_11:1.4.50	Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṁvattanti.	1	
PA_kd_11:1.4.51	Saṅgho paṇḍukalohitakānaṁ bhikkhūnaṁ tajjanīyakammaṁ karoti.	1	
PA_kd_11:1.4.52	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa karaṇaṁ, so tuṇhassa;	1	
PA_kd_11:1.4.53	yassa nakkhamati, so bhāseyya.	1	
PA_kd_11:1.4.54	Kataṁ saṅghena paṇḍukalohitakānaṁ bhikkhūnaṁ tajjanīyakammaṁ.	1	
PA_kd_11:1.4.55	Khamati saṅghassa, tasmā tuṇhī, evametaṁ dhārayāmī’”ti.	1	
PA_kd_11:2.1.0	1.1. Adhammakammadvādasaka	2	
PA_kd_11:2.1.1	“Tīhi, bhikkhave, aṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	2	
PA_kd_11:2.1.3	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.4	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti—	2	
PA_kd_11:2.1.6	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.7	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.8	Acodetvā kataṁ hoti, asāretvā kataṁ hoti, āpattiṁ anāropetvā kataṁ hoti—	2	
PA_kd_11:2.1.9	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.10	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.11	Asammukhā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.12	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.13	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.14	Appaṭipucchā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.15	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.16	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.17	Appaṭiññāya kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.18	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.19	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.20	Anāpattiyā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.21	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.22	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.23	Adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.24	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.25	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.26	Desitāya āpattiyā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.27	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.28	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.29	Acodetvā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.30	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.31	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.32	Asāretvā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.33	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.34	Aparehipi, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.35	Āpattiṁ anāropetvā kataṁ hoti, adhammena kataṁ hoti, vaggena kataṁ hoti—	2	
PA_kd_11:2.1.36	imehi kho, bhikkhave, tīhaṅgehi samannāgataṁ tajjanīyakammaṁ adhammakammañca hoti, avinayakammañca, duvūpasantañca.	2	
PA_kd_11:2.1.37	Adhammakammadvādasakaṁ niṭṭhitaṁ.	2	
PA_kd_11:3.1.0	1.2. Dhammakammadvādasaka	3	
PA_kd_11:3.1.1	Tīhi, bhikkhave, aṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.2	Sammukhā kataṁ hoti, paṭipucchā kataṁ hoti, paṭiññāya kataṁ hoti—	3	
PA_kd_11:3.1.3	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.4	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.5	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti—	3	
PA_kd_11:3.1.6	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.7	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.8	Codetvā kataṁ hoti, sāretvā kataṁ hoti, āpattiṁ āropetvā kataṁ hoti—	3	
PA_kd_11:3.1.9	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.10	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.11	Sammukhā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.12	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.13	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.14	Paṭipucchā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.15	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.16	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.17	Paṭiññāya kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.18	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.19	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.20	Āpattiyā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.21	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.22	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.23	Desanāgāminiyā āpattiyā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.24	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.25	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.26	Adesitāya āpattiyā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.27	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.28	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.29	Codetvā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.30	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.31	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.32	Sāretvā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.33	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.34	Aparehipi, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.35	Āpattiṁ āropetvā kataṁ hoti, dhammena kataṁ hoti, samaggena kataṁ hoti—	3	
PA_kd_11:3.1.36	imehi kho, bhikkhave, tīhaṅgehi samannāgataṁ tajjanīyakammaṁ dhammakammañca hoti, vinayakammañca, suvūpasantañca.	3	
PA_kd_11:3.1.37	Dhammakammadvādasakaṁ niṭṭhitaṁ.	3	
PA_kd_11:4.1.0	1.3. Ākaṅkhamānachakka	4	
PA_kd_11:4.1.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.1.2	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	4	
PA_kd_11:4.1.3	bālo hoti abyatto āpattibahulo anapadāno;	4	
PA_kd_11:4.1.4	gihisaṁsaṭṭho viharati ananulomikehi gihisaṁsaggehi—	4	
PA_kd_11:4.1.5	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.1.6	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.1.7	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	4	
PA_kd_11:4.1.8	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.1.9	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.1.10	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	4	
PA_kd_11:4.1.11	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.1	Tiṇṇaṁ, bhikkhave, bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.2	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	4	
PA_kd_11:4.2.3	eko bālo hoti abyatto āpattibahulo anapadāno;	4	
PA_kd_11:4.2.4	eko gihisaṁsaṭṭho viharati ananulomikehi gihisaṁsaggehi—	4	
PA_kd_11:4.2.5	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.6	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.7	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	4	
PA_kd_11:4.2.8	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.9	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.10	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	4	
PA_kd_11:4.2.11	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, tajjanīyakammaṁ kareyya.	4	
PA_kd_11:4.2.12	Ākaṅkhamānachakkaṁ niṭṭhitaṁ.	4	
PA_kd_11:5.1.0	1.4. Aṭṭhārasavatta	5	
PA_kd_11:5.1.1	Tajjanīyakammakatena, bhikkhave, bhikkhunā sammā vattitabbaṁ.	5	
PA_kd_11:5.1.2	Tatrāyaṁ sammāvattanā—	5	
PA_kd_11:5.1.3	na upasampādetabbaṁ,	5	
PA_kd_11:5.1.4	na nissayo dātabbo,	5	
PA_kd_11:5.1.5	na sāmaṇero upaṭṭhāpetabbo,	5	
PA_kd_11:5.1.6	na bhikkhunovādakasammuti sāditabbā,	5	
PA_kd_11:5.1.7	sammatenapi bhikkhuniyo na ovaditabbā.	5	
PA_kd_11:5.1.8	Yāya āpattiyā saṅghena tajjanīyakammaṁ kataṁ hoti sā āpatti na āpajjitabbā,	5	
PA_kd_11:5.1.9	aññā vā tādisikā,	5	
PA_kd_11:5.1.10	tato vā pāpiṭṭhatarā;	5	
PA_kd_11:5.1.11	kammaṁ na garahitabbaṁ,	5	
PA_kd_11:5.1.12	kammikā na garahitabbā.	5	
PA_kd_11:5.1.13	Na pakatattassa bhikkhuno uposatho ṭhapetabbo,	5	
PA_kd_11:5.1.14	na pavāraṇā ṭhapetabbā,	5	
PA_kd_11:5.1.15	na savacanīyaṁ kātabbaṁ,	5	
PA_kd_11:5.1.16	na anuvādo paṭṭhapetabbo,	5	
PA_kd_11:5.1.17	na okāso kāretabbo,	5	
PA_kd_11:5.1.18	na codetabbo,	5	
PA_kd_11:5.1.19	na sāretabbo,	5	
PA_kd_11:5.1.20	na bhikkhūhi sampayojetabban”ti.	5	
PA_kd_11:5.1.21	Tajjanīyakamme aṭṭhārasavattaṁ niṭṭhitaṁ.	5	
PA_kd_11:6.1.0	1.5. Nappaṭippassambhetabbaaṭṭhārasaka	6	
PA_kd_11:6.1.1	Atha kho saṅgho paṇḍukalohitakānaṁ bhikkhūnaṁ tajjanīyakammaṁ akāsi.	6	
PA_kd_11:6.1.2	Te saṅghena tajjanīyakammakatā sammā vattanti, lomaṁ pātenti, netthāraṁ vattanti, bhikkhū upasaṅkamitvā evaṁ vadanti—	6	
PA_kd_11:6.1.3	“mayaṁ, āvuso, saṅghena tajjanīyakammakatā sammā vattāma, lomaṁ pātema, netthāraṁ vattāma, kathaṁ nu kho amhehi paṭipajjitabban”ti?	6	
PA_kd_11:6.1.4	Bhikkhū bhagavato etamatthaṁ ārocesuṁ …	6	
PA_kd_11:6.1.5	pe….	6	
PA_kd_11:6.1.6	“Tena hi, bhikkhave, saṅgho paṇḍukalohitakānaṁ bhikkhūnaṁ tajjanīyakammaṁ paṭippassambhetu.	6	
PA_kd_11:6.2.1	Pañcahi, bhikkhave, aṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	6	
PA_kd_11:6.2.3	imehi kho, bhikkhave, pañcahaṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.4	Aparehipi, bhikkhave, pañcahaṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.5	Yāya āpattiyā saṅghena tajjanīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	6	
PA_kd_11:6.2.6	kammaṁ garahati, kammike garahati—	6	
PA_kd_11:6.2.7	imehi kho, bhikkhave, pañcahaṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.8	Aṭṭhahi, bhikkhave, aṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.9	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	6	
PA_kd_11:6.2.10	imehi kho, bhikkhave, aṭṭhahaṅgehi samannāgatassa bhikkhuno tajjanīyakammaṁ nappaṭippassambhetabbaṁ.	6	
PA_kd_11:6.2.11	Nappaṭippassambhetabbaaṭṭhārasakaṁ niṭṭhitaṁ.	6	
PA_kd_11:7.1.0	1.6. Paṭippassambhetabbaaṭṭhārasaka	7	
PA_kd_11:7.1.1	Pañcahi, bhikkhave, aṅgehi samannāgatassa bhikkhuno tajjanīyakammaṁ paṭippassambhetabbaṁ.	7	
PA_kd_11:7.1.2	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	7	
PA_kd_11:7.1.3	imehi kho, bhikkhave, pañcahaṅgehi samannāgatassa bhikkhuno tajjanīyakammaṁ paṭippassambhetabbaṁ.	7	
PA_kd_11:7.1.4	Aparehipi, bhikkhave, pañcahaṅgehi samannāgatassa bhikkhuno tajjanīyakammaṁ paṭippassambhetabbaṁ.	7	
PA_kd_11:7.1.5	Yāya āpattiyā saṅghena tajjanīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	7	
PA_kd_11:7.1.6	kammaṁ na garahati, kammike na garahati—	7	
PA_kd_11:7.1.7	imehi kho, bhikkhave, pañcahaṅgehi samannāgatassa bhikkhuno tajjanīyakammaṁ paṭippassambhetabbaṁ.	7	
PA_kd_11:7.1.8	Aṭṭhahi, bhikkhave, aṅgehi samannāgatassa bhikkhuno tajjanīyakammaṁ paṭippassambhetabbaṁ.	7	
PA_kd_11:7.1.9	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	7	
PA_kd_11:7.1.10	imehi kho, bhikkhave, aṭṭhahaṅgehi samannāgatassa bhikkhuno, tajjanīyakammaṁ paṭippassambhetabbaṁ.	7	
PA_kd_11:7.1.11	Paṭippassambhetabbaaṭṭhārasakaṁ niṭṭhitaṁ.	7	
PA_kd_11:8.1.1	Evañca pana, bhikkhave, paṭippassambhetabbaṁ.	8	
PA_kd_11:8.1.2_0	Tehi, bhikkhave, paṇḍukalohitakehi bhikkhūhi saṅghaṁ upasaṅkamitvā ekaṁsaṁ uttarāsaṅgaṁ	8	
PA_kd_11:8.1.2_1	karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	8	
PA_kd_11:8.1.3	‘mayaṁ, bhante, saṅghena tajjanīyakammakatā sammā vattāma, lomaṁ pātema, netthāraṁ vattāma, tajjanīyassa kammassa paṭippassaddhiṁ yācāmā’ti.	8	
PA_kd_11:8.1.4	Dutiyampi yācitabbā.	8	
PA_kd_11:8.1.5	Tatiyampi yācitabbā.	8	
PA_kd_11:8.1.6	Byattena bhikkhunā paṭibalena saṅgho ñāpetabbo—	8	
PA_kd_11:8.2.1	‘Suṇātu me, bhante, saṅgho.	8	
PA_kd_11:8.2.2	Ime paṇḍukalohitakā bhikkhū saṅghena tajjanīyakammakatā sammā vattanti, lomaṁ pātenti, netthāraṁ vattanti, tajjanīyassa kammassa paṭippassaddhiṁ yācanti.	8	
PA_kd_11:8.2.3	Yadi saṅghassa pattakallaṁ, saṅgho paṇḍukalohitakānaṁ bhikkhūnaṁ tajjanīyakammaṁ paṭippassambheyya.	8	
PA_kd_11:8.2.4	Esā ñatti.	8	
PA_kd_11:8.2.5	Suṇātu me, bhante, saṅgho.	8	
PA_kd_11:8.2.6	Ime paṇḍukalohitakā bhikkhū saṅghena tajjanīyakammakatā sammā vattanti, lomaṁ pātenti, netthāraṁ vattanti, tajjanīyassa kammassa paṭippassaddhiṁ yācanti.	8	
PA_kd_11:8.2.7	Saṅgho paṇḍukalohitakānaṁ bhikkhūnaṁ tajjanīyakammaṁ paṭippassambheti.	8	
PA_kd_11:8.2.8	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa paṭippassaddhi, so tuṇhassa;	8	
PA_kd_11:8.2.9	yassa nakkhamati, so bhāseyya.	8	
PA_kd_11:8.2.10	Dutiyampi etamatthaṁ vadāmi—	8	
PA_kd_11:8.2.11	suṇātu me, bhante, saṅgho.	8	
PA_kd_11:8.2.12	Ime paṇḍukalohitakā bhikkhū saṅghena tajjanīyakammakatā sammā vattanti, lomaṁ pātenti, netthāraṁ vattanti, tajjanīyassa kammassa paṭippassaddhiṁ yācanti.	8	
PA_kd_11:8.2.13	Saṅgho paṇḍukalohitakānaṁ bhikkhūnaṁ tajjanīyakammaṁ paṭippassambheti.	8	
PA_kd_11:8.2.14	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa paṭippassaddhi, so tuṇhassa;	8	
PA_kd_11:8.2.15	yassa nakkhamati, so bhāseyya.	8	
PA_kd_11:8.2.16	Tatiyampi etamatthaṁ vadāmi—	8	
PA_kd_11:8.2.17	suṇātu me, bhante, saṅgho.	8	
PA_kd_11:8.2.18	Ime paṇḍukalohitakā bhikkhū saṅghena tajjanīyakammakatā sammā vattanti, lomaṁ pātenti, netthāraṁ vattanti, tajjanīyassa kammassa paṭippassaddhiṁ yācanti.	8	
PA_kd_11:8.2.19	Saṅgho paṇḍukalohitakānaṁ bhikkhūnaṁ tajjanīyakammaṁ paṭippassambheti.	8	
PA_kd_11:8.2.20	Yassāyasmato khamati paṇḍukalohitakānaṁ bhikkhūnaṁ tajjanīyassa kammassa paṭippassaddhi, so tuṇhassa;	8	
PA_kd_11:8.2.21	yassa nakkhamati, so bhāseyya.	8	
PA_kd_11:8.2.22	Paṭippassaddhaṁ saṅghena paṇḍukalohitakānaṁ bhikkhūnaṁ tajjanīyakammaṁ.	8	
PA_kd_11:8.2.23	Khamati saṅghassa, tasmā tuṇhī, evametaṁ dhārayāmī’”ti.	8	
PA_kd_11:8.2.24	Tajjanīyakammaṁ niṭṭhitaṁ paṭhamaṁ.	8	
PA_kd_11:9.1.0	2. Niyassakamma	9	
PA_kd_11:9.1.1	Tena kho pana samayena āyasmā seyyasako bālo hoti abyatto āpattibahulo anapadāno;	9	
PA_kd_11:9.1.2	gihisaṁsaṭṭho viharati ananulomikehi gihisaṁsaggehi;	9	
PA_kd_11:9.1.3	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā.	9	
PA_kd_11:9.1.4	Ye te bhikkhū appicchā …pe… te ujjhāyanti khiyyanti vipācenti—	9	
PA_kd_11:9.1.5	“kathañhi nāma āyasmā seyyasako bālo bhavissati abyatto āpattibahulo anapadāno;	9	
PA_kd_11:9.1.6	gihisaṁsaṭṭho viharissati ananulomikehi gihisaṁsaggehi;	9	
PA_kd_11:9.1.7	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā”ti.	9	
PA_kd_11:9.1.8	Atha kho te bhikkhū bhagavato etamatthaṁ ārocesuṁ.	9	
PA_kd_11:9.1.9	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	9	
PA_kd_11:9.1.10	“saccaṁ kira, bhikkhave, seyyasako bhikkhu bālo abyatto āpattibahulo anapadāno;	9	
PA_kd_11:9.1.11	gihisaṁsaṭṭho viharati ananulomikehi gihisaṁsaggehi;	9	
PA_kd_11:9.1.12	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā”ti?	9	
PA_kd_11:9.1.13	“Saccaṁ, bhagavā”ti.	9	
PA_kd_11:9.1.14	Vigarahi buddho bhagavā—	9	
PA_kd_11:9.1.15	“ananucchavikaṁ, bhikkhave, tassa moghapurisassa ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	9	
PA_kd_11:9.1.16	Kathañhi nāma so, bhikkhave, moghapuriso bālo bhavissati abyatto āpattibahulo anapadāno;	9	
PA_kd_11:9.1.17	gihisaṁsaṭṭho viharissati ananulomikehi gihisaṁsaggehi;	9	
PA_kd_11:9.1.18	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā.	9	
PA_kd_11:9.1.19	Netaṁ, bhikkhave, appasannānaṁ vā pasādāya …pe…	9	
PA_kd_11:9.1.20	vigarahitvā …pe…	9	
PA_kd_11:9.1.21	dhammiṁ kathaṁ katvā bhikkhū āmantesi—	9	
PA_kd_11:9.1.22	“tena hi, bhikkhave, saṅgho seyyasakassa bhikkhuno niyassakammaṁ karotu—	9	
PA_kd_11:9.1.23	nissāya te vatthabbanti.	9	
PA_kd_11:9.2.1	Evañca pana, bhikkhave, kātabbaṁ.	9	
PA_kd_11:9.2.2	Paṭhamaṁ seyyasako bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	9	
PA_kd_11:9.2.3	‘Suṇātu me, bhante, saṅgho.	9	
PA_kd_11:9.2.4	Ayaṁ seyyasako bhikkhu bālo abyatto āpattibahulo anapadāno;	9	
PA_kd_11:9.2.5	gihisaṁsaṭṭho viharati ananulomikehi gihisaṁsaggehi;	9	
PA_kd_11:9.2.6	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā.	9	
PA_kd_11:9.2.7	Yadi saṅghassa pattakallaṁ, saṅgho seyyasakassa bhikkhuno niyassakammaṁ kareyya—	9	
PA_kd_11:9.2.8	nissāya te vatthabbanti.	9	
PA_kd_11:9.2.9	Esā ñatti.	9	
PA_kd_11:9.2.10	Suṇātu me, bhante, saṅgho.	9	
PA_kd_11:9.2.11	Ayaṁ seyyasako bhikkhu bālo abyatto āpattibahulo anapadāno;	9	
PA_kd_11:9.2.12	gihisaṁsaṭṭho viharati ananulomikehi gihisaṁsaggehi;	9	
PA_kd_11:9.2.13	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā.	9	
PA_kd_11:9.2.14	Saṅgho seyyasakassa bhikkhuno niyassakammaṁ karoti—	9	
PA_kd_11:9.2.15	nissāya te vatthabbanti.	9	
PA_kd_11:9.2.16	Yassāyasmato khamati seyyasakassa bhikkhuno niyassassa kammassa karaṇaṁ—	9	
PA_kd_11:9.2.17	nissāya te vatthabbanti, so tuṇhassa;	9	
PA_kd_11:9.2.18	yassa nakkhamati, so bhāseyya.	9	
PA_kd_11:9.2.19	Dutiyampi etamatthaṁ vadāmi …pe…	9	
PA_kd_11:9.2.20	tatiyampi etamatthaṁ vadāmi—	9	
PA_kd_11:9.2.21	suṇātu me, bhante, saṅgho.	9	
PA_kd_11:9.2.22	Ayaṁ seyyasako bhikkhu bālo abyatto āpattibahulo anapadāno;	9	
PA_kd_11:9.2.23	gihisaṁsaṭṭho viharati ananulomikehi gihisaṁsaggehi;	9	
PA_kd_11:9.2.24	apissu bhikkhū pakatā parivāsaṁ dentā mūlāya paṭikassantā mānattaṁ dentā abbhentā.	9	
PA_kd_11:9.2.25	Saṅgho seyyasakassa bhikkhuno niyassakammaṁ karoti—	9	
PA_kd_11:9.2.26	nissāya te vatthabbanti.	9	
PA_kd_11:9.2.27	Yassāyasmato khamati seyyasakassa bhikkhuno niyassassa kammassa karaṇaṁ—	9	
PA_kd_11:9.2.28	nissāya te vatthabbanti, so tuṇhassa;	9	
PA_kd_11:9.2.29	yassa nakkhamati, so bhāseyya.	9	
PA_kd_11:9.2.30	Kataṁ saṅghena seyyasakassa bhikkhuno niyassakammaṁ—	9	
PA_kd_11:9.2.31	nissāya te vatthabbanti.	9	
PA_kd_11:9.2.32	Khamati saṅghassa, tasmā tuṇhī, evametaṁ dhārayāmī’”ti.	9	
PA_kd_11:10.1.0	2.1. Adhammakammadvādasaka	10	
PA_kd_11:10.1.1	“Tīhi, bhikkhave, aṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	10	
PA_kd_11:10.1.3	imehi kho, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.4	Aparehipi, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti—	10	
PA_kd_11:10.1.6	imehi kho, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.7	Aparehipi, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.8	Acodetvā kataṁ hoti, asāretvā kataṁ hoti, āpattiṁ anāropetvā kataṁ hoti—	10	
PA_kd_11:10.1.9	imehi kho, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.10	Aparehipi, bhikkhave …pe…	10	
PA_kd_11:10.1.11	asammukhā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.12	imehi kho, bhikkhave …pe….	10	
PA_kd_11:10.1.13	Aparehipi, bhikkhave …pe…	10	
PA_kd_11:10.1.14	appaṭipucchā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.15	imehi kho, bhikkhave …pe….	10	
PA_kd_11:10.1.16	Aparehipi, bhikkhave …pe…	10	
PA_kd_11:10.1.17	appaṭiññāya kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.18	imehi kho, bhikkhave …pe….	10	
PA_kd_11:10.1.19	Aparehipi, bhikkhave …pe…	10	
PA_kd_11:10.1.20	anāpattiyā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.21	imehi kho, bhikkhave …pe….	10	
PA_kd_11:10.1.22	Aparehipi, bhikkhave …pe…	10	
PA_kd_11:10.1.23	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.24	imehi kho, bhikkhave …pe….	10	
PA_kd_11:10.1.25	Aparehipi, bhikkhave …pe…	10	
PA_kd_11:10.1.26	desitāya āpattiyā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.27	imehi kho, bhikkhave …pe….	10	
PA_kd_11:10.1.28	Aparehipi, bhikkhave …pe…	10	
PA_kd_11:10.1.29	acodetvā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.30	imehi kho, bhikkhave …pe….	10	
PA_kd_11:10.1.31	Aparehipi, bhikkhave …pe…	10	
PA_kd_11:10.1.32	asāretvā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.33	imehi kho, bhikkhave …pe….	10	
PA_kd_11:10.1.34	Aparehipi, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.35	Āpattiṁ anāropetvā kataṁ hoti, adhammena kataṁ hoti, vaggena kataṁ hoti—	10	
PA_kd_11:10.1.36	imehi kho, bhikkhave, tīhaṅgehi samannāgataṁ niyassakammaṁ adhammakammañca hoti, avinayakammañca, duvūpasantañca.	10	
PA_kd_11:10.1.37	Adhammakammadvādasakaṁ niṭṭhitaṁ.	10	
PA_kd_11:10.1.38.0	2.2. Dhammakammadvādasaka	10	
PA_kd_11:10.1.38.1	Tīhi, bhikkhave, aṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.39	Sammukhā kataṁ hoti, paṭipucchā kataṁ hoti, paṭiññāya kataṁ hoti—	10	
PA_kd_11:10.1.40	imehi kho, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.41	Aparehipi, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.42	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti—	10	
PA_kd_11:10.1.43	imehi kho, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.44	Aparehipi, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.45	Codetvā kataṁ hoti, sāretvā kataṁ hoti, āpattiṁ āropetvā kataṁ hoti—	10	
PA_kd_11:10.1.46	imehi kho, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.47	Aparehipi, bhikkhave …pe…	10	
PA_kd_11:10.1.48	sammukhā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.49	imehi kho, bhikkhave …pe….	10	
PA_kd_11:10.1.50	Aparehipi, bhikkhave …pe…	10	
PA_kd_11:10.1.51	paṭipucchā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.52	imehi kho, bhikkhave …pe….	10	
PA_kd_11:10.1.53	Aparehipi, bhikkhave …pe…	10	
PA_kd_11:10.1.54	paṭiññāya kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.55	imehi kho, bhikkhave …pe….	10	
PA_kd_11:10.1.56	Aparehipi, bhikkhave …pe…	10	
PA_kd_11:10.1.57	āpattiyā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.58	imehi kho, bhikkhave …pe….	10	
PA_kd_11:10.1.59	Aparehipi, bhikkhave …pe…	10	
PA_kd_11:10.1.60	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.61	imehi kho, bhikkhave …pe….	10	
PA_kd_11:10.1.62	Aparehipi, bhikkhave …pe…	10	
PA_kd_11:10.1.63	adesitāya āpattiyā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.64	imehi kho, bhikkhave …pe….	10	
PA_kd_11:10.1.65	Aparehipi, bhikkhave …pe…	10	
PA_kd_11:10.1.66	codetvā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.67	imehi kho, bhikkhave …pe….	10	
PA_kd_11:10.1.68	Aparehipi, bhikkhave …pe…	10	
PA_kd_11:10.1.69	sāretvā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.70	imehi kho, bhikkhave …pe….	10	
PA_kd_11:10.1.71	Aparehipi, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.72	Āpattiṁ āropetvā kataṁ hoti, dhammena kataṁ hoti, samaggena kataṁ hoti—	10	
PA_kd_11:10.1.73	imehi kho, bhikkhave, tīhaṅgehi samannāgataṁ niyassakammaṁ dhammakammañca hoti, vinayakammañca, suvūpasantañca.	10	
PA_kd_11:10.1.74	Dhammakammadvādasakaṁ niṭṭhitaṁ.	10	
PA_kd_11:10.1.75.0	2.3. Ākaṅkhamānachakka	10	
PA_kd_11:10.1.75.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.76	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	10	
PA_kd_11:10.1.77	bālo hoti abyatto āpattibahulo anapadāno;	10	
PA_kd_11:10.1.78	gihisaṁsaṭṭho viharati ananulomikehi gihisaṁsaggehi—	10	
PA_kd_11:10.1.79	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.80	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.81	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	10	
PA_kd_11:10.1.82	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.83	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.84	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	10	
PA_kd_11:10.1.85	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, niyassakammaṁ kareyya.	10	
PA_kd_11:10.1.86	Tiṇṇaṁ, bhikkhave, bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.87	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	10	
PA_kd_11:10.1.88	eko bālo hoti, abyatto āpattibahulo anapadāno;	10	
PA_kd_11:10.1.89	eko gihisaṁsaṭṭho viharati ananulomikehi gihisaṁsaggehi—	10	
PA_kd_11:10.1.90	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.91	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.92	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	10	
PA_kd_11:10.1.93	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.94	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.95	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	10	
PA_kd_11:10.1.96	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, niyassakammaṁ kareyya.	10	
PA_kd_11:10.1.97	Ākaṅkhamānachakkaṁ niṭṭhitaṁ.	10	
PA_kd_11:10.1.98.0	2.4. Aṭṭhārasavatta	10	
PA_kd_11:10.1.98.1	Niyassakammakatena, bhikkhave, bhikkhunā sammā vattitabbaṁ.	10	
PA_kd_11:10.1.99	Tatrāyaṁ sammāvattanā—	10	
PA_kd_11:10.1.100	na upasampādetabbaṁ,	10	
PA_kd_11:10.1.101	na nissayo dātabbo,	10	
PA_kd_11:10.1.102	na sāmaṇero upaṭṭhāpetabbo,	10	
PA_kd_11:10.1.103	na bhikkhunovādakasammuti sāditabbā,	10	
PA_kd_11:10.1.104	sammatenapi bhikkhuniyo na ovaditabbā.	10	
PA_kd_11:10.1.105	Yāya āpattiyā saṅghena niyassakammaṁ kataṁ hoti sā āpatti na āpajjitabbā,	10	
PA_kd_11:10.1.106	aññā vā tādisikā,	10	
PA_kd_11:10.1.107	tato vā pāpiṭṭhatarā;	10	
PA_kd_11:10.1.108	kammaṁ na garahitabbaṁ,	10	
PA_kd_11:10.1.109	kammikā na garahitabbā.	10	
PA_kd_11:10.1.110	Na pakatattassa bhikkhuno uposatho ṭhapetabbo,	10	
PA_kd_11:10.1.111	na pavāraṇā ṭhapetabbā,	10	
PA_kd_11:10.1.112	na savacanīyaṁ kātabbaṁ,	10	
PA_kd_11:10.1.113	na anuvādo paṭṭhapetabbo,	10	
PA_kd_11:10.1.114	na okāso kārāpetabbo,	10	
PA_kd_11:10.1.115	na codetabbo,	10	
PA_kd_11:10.1.116	na sāretabbo,	10	
PA_kd_11:10.1.117	na bhikkhūhi sampayojetabban”ti.	10	
PA_kd_11:10.1.118	Niyassakamme aṭṭhārasavattaṁ niṭṭhitaṁ.	10	
PA_kd_11:11.1.1	Atha kho saṅgho seyyasakassa bhikkhuno niyassakammaṁ akāsi—	11	
PA_kd_11:11.1.2	nissāya te vatthabbanti.	11	
PA_kd_11:11.1.3_0	So saṅghena niyassakammakato kalyāṇamitte sevamāno bhajamāno payirupāsamāno uddisāpento	11	
PA_kd_11:11.1.3_1	paripucchanto bahussuto hoti, āgatāgamo dhammadharo vinayadharo mātikādharo paṇḍito	11	
PA_kd_11:11.1.3_2	viyatto medhāvī lajjī kukkuccako sikkhākāmo.	11	
PA_kd_11:11.1.4	Sammā vattati, lomaṁ pāteti, netthāraṁ vattati, bhikkhū upasaṅkamitvā evaṁ vadeti—	11	
PA_kd_11:11.1.5	“ahaṁ, āvuso, saṅghena niyassakammakato sammā vattāmi, lomaṁ pātemi, netthāraṁ vattāmi.	11	
PA_kd_11:11.1.6	Kathaṁ nu kho mayā paṭipajjitabban”ti?	11	
PA_kd_11:11.1.7	Bhikkhū bhagavato etamatthaṁ ārocesuṁ …	11	
PA_kd_11:11.1.8	pe….	11	
PA_kd_11:11.1.9	“Tena hi, bhikkhave, saṅgho seyyasakassa bhikkhuno niyassakammaṁ paṭippassambhetu.	11	
PA_kd_11:11.2.0	2.5. Nappaṭippassambhetabbaaṭṭhārasaka	11	
PA_kd_11:11.2.1	Pañcahi, bhikkhave, aṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	11	
PA_kd_11:11.2.3	imehi kho, bhikkhave, pañcahaṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.4	Aparehipi, bhikkhave, pañcahaṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.5	Yāya āpattiyā saṅghena niyassakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	11	
PA_kd_11:11.2.6	kammaṁ garahati, kammike garahati—	11	
PA_kd_11:11.2.7	imehi kho, bhikkhave, pañcahaṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.8	Aṭṭhahi, bhikkhave, aṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.9	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	11	
PA_kd_11:11.2.10	imehi kho, bhikkhave, aṭṭhahaṅgehi samannāgatassa bhikkhuno niyassakammaṁ nappaṭippassambhetabbaṁ.	11	
PA_kd_11:11.2.11	Nappaṭippassambhetabbaaṭṭhārasakaṁ niṭṭhitaṁ.	11	
PA_kd_11:11.2.12.0	2.6. Paṭippassambhetabbaaṭṭhārasaka	11	
PA_kd_11:11.2.12.1	Pañcahi, bhikkhave, aṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.13	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	11	
PA_kd_11:11.2.14	imehi kho, bhikkhave, pañcahaṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.15	Aparehipi, bhikkhave, pañcahaṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.16	Yāya āpattiyā saṅghena niyassakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	11	
PA_kd_11:11.2.17	kammaṁ na garahati, kammike na garahati—	11	
PA_kd_11:11.2.18	imehi kho, bhikkhave, pañcahaṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.19	Aṭṭhahi, bhikkhave, aṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.20	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	11	
PA_kd_11:11.2.21	imehi kho, bhikkhave, aṭṭhahaṅgehi samannāgatassa bhikkhuno niyassakammaṁ paṭippassambhetabbaṁ.	11	
PA_kd_11:11.2.22	Paṭippassambhetabbaaṭṭhārasakaṁ niṭṭhitaṁ.	11	
PA_kd_11:12.1.1	Evañca pana, bhikkhave, paṭippassambhetabbaṁ.	12	
PA_kd_11:12.1.2_0	Tena, bhikkhave, seyyasakena bhikkhunā saṅghaṁ upasaṅkamitvā ekaṁsaṁ uttarāsaṅgaṁ	12	
PA_kd_11:12.1.2_1	karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	12	
PA_kd_11:12.1.3	‘ahaṁ, bhante, saṅghena niyassakammakato sammā vattāmi, lomaṁ pātemi, netthāraṁ vattāmi, niyassassa kammassa paṭippassaddhiṁ yācāmī’ti.	12	
PA_kd_11:12.1.4	Dutiyampi yācitabbā.	12	
PA_kd_11:12.1.5	Tatiyampi yācitabbā.	12	
PA_kd_11:12.2.1	Byattena bhikkhunā paṭibalena saṅgho ñāpetabbo—	12	
PA_kd_11:12.2.2	‘Suṇātu me, bhante, saṅgho.	12	
PA_kd_11:12.2.3	Ayaṁ seyyasako bhikkhu saṅghena niyassakammakato sammā vattati, lomaṁ pāteti, netthāraṁ vattati, niyassassa kammassa paṭippassaddhiṁ yācati.	12	
PA_kd_11:12.2.4	Yadi saṅghassa pattakallaṁ, saṅgho seyyasakassa bhikkhuno niyassakammaṁ paṭippassambheyya.	12	
PA_kd_11:12.2.5	Esā ñatti.	12	
PA_kd_11:12.2.6	Suṇātu me, bhante, saṅgho.	12	
PA_kd_11:12.2.7	Ayaṁ seyyasako bhikkhu saṅghena niyassakammakato sammā vattati, lomaṁ pāteti, netthāraṁ vattati, niyassassa kammassa paṭippassaddhiṁ yācati.	12	
PA_kd_11:12.2.8	Saṅgho seyyasakassa bhikkhuno niyassakammaṁ paṭippassambheti.	12	
PA_kd_11:12.2.9	Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa;	12	
PA_kd_11:12.2.10	yassa nakkhamati, so bhāseyya.	12	
PA_kd_11:12.2.11	Dutiyampi etamatthaṁ vadāmi—	12	
PA_kd_11:12.2.12	suṇātu me, bhante, saṅgho.	12	
PA_kd_11:12.2.13	Ayaṁ seyyasako bhikkhu saṅghena niyassakammakato sammā vattati, lomaṁ pāteti, netthāraṁ vattati, niyassassa kammassa paṭippassaddhiṁ yācati.	12	
PA_kd_11:12.2.14	Saṅgho seyyasakassa bhikkhuno niyassakammaṁ paṭippassambheti.	12	
PA_kd_11:12.2.15	Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa;	12	
PA_kd_11:12.2.16	yassa nakkhamati, so bhāseyya.	12	
PA_kd_11:12.2.17	Tatiyampi etamatthaṁ vadāmi—	12	
PA_kd_11:12.2.18	suṇātu me, bhante, saṅgho.	12	
PA_kd_11:12.2.19	Ayaṁ seyyasako bhikkhu saṅghena niyassakammakato sammā vattati, lomaṁ pāteti, netthāraṁ vattati, niyassassa kammassa paṭippassaddhiṁ yācati.	12	
PA_kd_11:12.2.20	Saṅgho seyyasakassa bhikkhuno niyassakammaṁ paṭippassambheti.	12	
PA_kd_11:12.2.21	Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa;	12	
PA_kd_11:12.2.22	yassa nakkhamati, so bhāseyya.	12	
PA_kd_11:12.2.23	Paṭippassaddhaṁ saṅghena seyyasakassa bhikkhuno niyassakammaṁ.	12	
PA_kd_11:12.2.24	Khamati saṅghassa, tasmā tuṇhī, evametaṁ dhārayāmī’”ti.	12	
PA_kd_11:12.2.25	Niyassakammaṁ niṭṭhitaṁ dutiyaṁ.	12	
PA_kd_11:13.1.0	3. Pabbājanīyakamma	13	
PA_kd_11:13.1.1	Tena kho pana samayena assajipunabbasukā nāma kīṭāgirismiṁ āvāsikā honti alajjino pāpabhikkhū.	13	
PA_kd_11:13.1.2	Te evarūpaṁ anācāraṁ ācaranti—	13	
PA_kd_11:13.1.3_0	mālāvacchaṁ ropentipi ropāpentipi, siñcantipi siñcāpentipi, ocinantipi ocināpentipi,	13	
PA_kd_11:13.1.3_1	ganthentipi ganthāpentipi, ekatovaṇṭikamālaṁ karontipi kārāpentipi, ubhatovaṇṭikamālaṁ	13	
PA_kd_11:13.1.3_2	karontipi kārāpentipi, mañjarikaṁ karontipi kārāpentipi, vidhūtikaṁ karontipi kārāpentipi,	13	
PA_kd_11:13.1.3_3	vaṭaṁsakaṁ karontipi kārāpentipi, āveḷaṁ karontipi kārāpentipi, uracchadaṁ karontipi kārāpentipi.	13	
PA_kd_11:13.1.4_0	Te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ	13	
PA_kd_11:13.1.4_1	harantipi harāpentipi, ubhatovaṇṭikamālaṁ harantipi harāpentipi, mañjarikaṁ harantipi	13	
PA_kd_11:13.1.4_2	harāpentipi, vidhūtikaṁ harantipi harāpentipi, vaṭaṁsakaṁ harantipi harāpentipi,	13	
PA_kd_11:13.1.4_3	āveḷaṁ harantipi harāpentipi, uracchadaṁ harantipi harāpentipi.	13	
PA_kd_11:13.1.5_0	Te kulitthīhi kuladhītāhi kulakumārīhi kulasuṇhāhi kuladāsīhi saddhiṁ ekabhājanepi	13	
PA_kd_11:13.1.5_1	bhuñjanti, ekathālakepi pivanti, ekāsanepi nisīdanti, ekamañcepi tuvaṭṭenti, ekattharaṇāpi	13	
PA_kd_11:13.1.5_2	tuvaṭṭenti, ekapāvuraṇāpi tuvaṭṭenti, ekattharaṇapāvuraṇāpi tuvaṭṭenti, vikālepi	13	
PA_kd_11:13.1.5_3	bhuñjanti, majjampi pivanti, mālāgandhavilepanampi dhārenti, naccantipi, gāyantipi,	13	
PA_kd_11:13.1.5_4	vādentipi, lāsentipi;	13	
PA_kd_11:13.1.6	naccantiyāpi naccanti, naccantiyāpi gāyanti, naccantiyāpi vādenti, naccantiyāpi lāsenti;	13	
PA_kd_11:13.1.7	gāyantiyāpi naccanti, gāyantiyāpi gāyanti, gāyantiyāpi vādenti, gāyantiyāpi lāsenti;	13	
PA_kd_11:13.1.8	vādentiyāpi naccanti, vādentiyāpi gāyanti, vādentiyāpi vādenti, vādentiyāpi lāsenti;	13	
PA_kd_11:13.1.9	lāsentiyāpi naccanti, lāsentiyāpi gāyanti, lāsentiyāpi vādenti, lāsentiyāpi lāsenti;	13	
PA_kd_11:13.2.1_0	aṭṭhapadepi kīḷanti, dasapadepi kīḷanti, ākāsepi kīḷanti, parihārapathepi kīḷanti,	13	
PA_kd_11:13.2.1_1	santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti,	13	
PA_kd_11:13.2.1_2	akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti,	13	
PA_kd_11:13.2.1_3	ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti,	13	
PA_kd_11:13.2.1_4	akkharikāyapi kīḷanti, manesikāyapi kīḷanti, yathāvajjenapi kīḷanti;	13	
PA_kd_11:13.2.2	hatthismimpi sikkhanti, assasmimpi sikkhanti, rathasmimpi sikkhanti, dhanusmimpi sikkhanti, tharusmimpi sikkhanti;	13	
PA_kd_11:13.2.3	hatthissapi purato dhāvanti, assassapi purato dhāvanti, rathassapi purato dhāvantipi ādhāvantipi;	13	
PA_kd_11:13.2.4	usseḷentipi, apphoṭentipi, nibbujjhantipi, muṭṭhīhipi yujjhanti;	13	
PA_kd_11:13.2.5	raṅgamajjhepi saṅghāṭiṁ pattharitvā naccakiṁ evaṁ vadanti—	13	
PA_kd_11:13.2.6	“idha, bhagini, naccassū”ti;	13	
PA_kd_11:13.2.7	nalāṭikampi denti;	13	
PA_kd_11:13.2.8	vividhampi anācāraṁ ācaranti.	13	
PA_kd_11:13.3.1	Tena kho pana samayena aññataro bhikkhu kāsīsu vassaṁvuṭṭho sāvatthiṁ gacchanto bhagavantaṁ dassanāya yena kīṭāgiri tadavasari.	13	
PA_kd_11:13.3.2_0	Atha kho so bhikkhu pubbaṇhasamayaṁ nivāsetvā pattacīvaramādāya kīṭāgiriṁ piṇḍāya	13	
PA_kd_11:13.3.2_1	pāvisi pāsādikena abhikkantena paṭikkantena ālokitena vilokitena samiñjitena pasāritena,	13	
PA_kd_11:13.3.2_2	okkhittacakkhu iriyāpathasampanno.	13	
PA_kd_11:13.3.3	Manussā taṁ bhikkhuṁ passitvā evamāhaṁsu—	13	
PA_kd_11:13.3.4	“kvāyaṁ abalabalo viya mandamando viya bhākuṭikabhākuṭiko viya?	13	
PA_kd_11:13.3.5	Ko imassa upagatassa piṇḍakampi dassati?	13	
PA_kd_11:13.3.6	Amhākaṁ pana ayyā assajipunabbasukā saṇhā sakhilā sukhasambhāsā mihitapubbaṅgamā ehisvāgatavādino abbhākuṭikā uttānamukhā pubbabhāsino.	13	
PA_kd_11:13.3.7	Tesaṁ kho nāma piṇḍo dātabbo”ti.	13	
PA_kd_11:13.3.8	Addasā kho aññataro upāsako taṁ bhikkhuṁ kīṭāgirismiṁ piṇḍāya carantaṁ;	13	
PA_kd_11:13.3.9	disvāna yena so bhikkhu tenupasaṅkami, upasaṅkamitvā taṁ bhikkhuṁ abhivādetvā etadavoca—	13	
PA_kd_11:13.3.10	“api, bhante, piṇḍo labbhatī”ti?	13	
PA_kd_11:13.3.11	“Na kho, āvuso, piṇḍo labbhatī”ti.	13	
PA_kd_11:13.3.12	“Ehi, bhante, gharaṁ gamissāmā”ti.	13	
PA_kd_11:13.4.1	Atha kho so upāsako taṁ bhikkhuṁ gharaṁ netvā bhojetvā etadavoca—	13	
PA_kd_11:13.4.2	“kahaṁ, bhante, ayyo gamissatī”ti?	13	
PA_kd_11:13.4.3	“Sāvatthiṁ kho ahaṁ, āvuso, gamissāmi bhagavantaṁ dassanāyā”ti.	13	
PA_kd_11:13.4.4	“Tena hi, bhante, mama vacanena bhagavato pāde sirasā vanda, evañca vadehi—	13	
PA_kd_11:13.4.5	‘duṭṭho, bhante, kīṭāgirismiṁ āvāso.	13	
PA_kd_11:13.4.6	Assajipunabbasukā nāma kīṭāgirismiṁ āvāsikā alajjino pāpabhikkhū.	13	
PA_kd_11:13.4.7	Te evarūpaṁ anācāraṁ ācaranti—	13	
PA_kd_11:13.4.8_0	mālāvacchaṁ ropentipi ropāpentipi, siñcantipi siñcāpentipi, ocinantipi ocināpentipi,	13	
PA_kd_11:13.4.8_1	ganthentipi ganthāpentipi, ekatovaṇṭikamālaṁ karontipi kārāpentipi, ubhatovaṇṭikamālaṁ	13	
PA_kd_11:13.4.8_2	karontipi kārāpentipi, mañjarikaṁ karontipi kārāpentipi, vidhūtikaṁ karontipi kārāpentipi,	13	
PA_kd_11:13.4.8_3	vaṭaṁsakaṁ karontipi kārāpentipi, āveḷaṁ karontipi kārāpentipi, uracchadaṁ karontipi kārāpentipi.	13	
PA_kd_11:13.4.9_0	Te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ	13	
PA_kd_11:13.4.9_1	harantipi harāpentipi, ubhatovaṇṭikamālaṁ harantipi harāpentipi, mañjarikaṁ harantipi	13	
PA_kd_11:13.4.9_2	harāpentipi, vidhūtikaṁ harantipi harāpentipi, vaṭaṁsakaṁ harantipi harāpentipi,	13	
PA_kd_11:13.4.9_3	āveḷaṁ harantipi harāpentipi, uracchadaṁ harantipi harāpentipi.	13	
PA_kd_11:13.4.10_0	Te kulitthīhi kuladhītāhi kulakumārīhi kulasuṇhāhi kuladāsīhi saddhiṁ ekabhājanepi	13	
PA_kd_11:13.4.10_1	bhuñjanti, ekathālakepi pivanti, ekāsanepi nisīdanti, ekamañcepi tuvaṭṭenti, ekattharaṇāpi	13	
PA_kd_11:13.4.10_2	tuvaṭṭenti, ekapāvuraṇāpi tuvaṭṭenti, ekattharaṇapāvuraṇāpi tuvaṭṭenti, vikālepi	13	
PA_kd_11:13.4.10_3	bhuñjanti, majjampi pivanti, mālāgandhavilepanampi dhārenti, naccantipi, gāyantipi,	13	
PA_kd_11:13.4.10_4	vādentipi, lāsentipi;	13	
PA_kd_11:13.4.11	naccantiyāpi naccanti, naccantiyāpi gāyanti, naccantiyāpi vādenti, naccantiyāpi lāsenti …pe…	13	
PA_kd_11:13.4.12	(cakkaṁ kātabbaṁ).	13	
PA_kd_11:13.4.13	Lāsentiyāpi naccanti, lāsentiyāpi gāyanti, lāsentiyāpi vādenti, lāsentiyāpi lāsenti;	13	
PA_kd_11:13.4.14_0	aṭṭhapadepi kīḷanti, dasapadepi kīḷanti, ākāsepi kīḷanti, parihārapathepi kīḷanti,	13	
PA_kd_11:13.4.14_1	santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti,	13	
PA_kd_11:13.4.14_2	akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti,	13	
PA_kd_11:13.4.14_3	ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti,	13	
PA_kd_11:13.4.14_4	akkharikāyapi kīḷanti, manesikāyapi kīḷanti, yathāvajjenapi kīḷanti;	13	
PA_kd_11:13.4.15	hatthismimpi sikkhanti, assasmimpi sikkhanti, rathasmimpi sikkhanti, dhanusmimpi sikkhanti, tharusmimpi sikkhanti;	13	
PA_kd_11:13.4.16	hatthissapi purato dhāvanti, assassapi purato dhāvanti, rathassapi purato dhāvantipi ādhāvantipi;	13	
PA_kd_11:13.4.17	usseḷentipi, apphoṭentipi, nibbujjhantipi, muṭṭhīhipi yujjhanti;	13	
PA_kd_11:13.4.18	raṅgamajjhepi saṅghāṭiṁ pattharitvā naccakiṁ evaṁ vadanti—	13	
PA_kd_11:13.4.19	“idha, bhagini, naccassū”ti;	13	
PA_kd_11:13.4.20	nalāṭikampi denti;	13	
PA_kd_11:13.4.21	vividhampi anācāraṁ ācaranti.	13	
PA_kd_11:13.4.22	Yepi te, bhante, manussā pubbe saddhā ahesuṁ pasannā tepi etarahi assaddhā appasannā.	13	
PA_kd_11:13.4.23	Yānipi tāni saṅghassa pubbe dānapathāni tānipi etarahi upacchinnāni.	13	
PA_kd_11:13.4.24	Riñcanti pesalā bhikkhū, nivasanti pāpabhikkhū.	13	
PA_kd_11:13.4.25	Sādhu, bhante, bhagavā kīṭāgiriṁ bhikkhū pahiṇeyya, yathāyaṁ kīṭāgirismiṁ āvāso saṇṭhaheyyā’”ti.	13	
PA_kd_11:13.5.1	“Evamāvuso”ti kho so bhikkhu tassa upāsakassa paṭissuṇitvā uṭṭhāyāsanā yena sāvatthi tena pakkāmi.	13	
PA_kd_11:13.5.2	Anupubbena yena sāvatthi jetavanaṁ anāthapiṇḍikassa ārāmo yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	13	
PA_kd_11:13.5.3	Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.	13	
PA_kd_11:13.5.4	Atha kho bhagavā taṁ bhikkhuṁ etadavoca—	13	
PA_kd_11:13.5.5	“kacci, bhikkhu, khamanīyaṁ, kacci yāpanīyaṁ,	13	
PA_kd_11:13.5.6	kaccisi appakilamathena addhānaṁ āgato,	13	
PA_kd_11:13.5.7	kuto ca tvaṁ bhikkhu āgacchasī”ti?	13	
PA_kd_11:13.5.8	“Khamanīyaṁ, bhagavā, yāpanīyaṁ, bhagavā;	13	
PA_kd_11:13.5.9	appakilamathena ca ahaṁ, bhante, addhānaṁ āgato.	13	
PA_kd_11:13.5.10	Idhāhaṁ, bhante, kāsīsu vassaṁvuṭṭho sāvatthiṁ āgacchanto bhagavantaṁ dassanāya yena kīṭāgiri tadavasariṁ.	13	
PA_kd_11:13.5.11	Atha khvāhaṁ, bhante, pubbaṇhasamayaṁ nivāsetvā pattacīvaramādāya kīṭāgiriṁ piṇḍāya pāvisiṁ.	13	
PA_kd_11:13.5.12	Addasā kho maṁ, bhante, aññataro upāsako kīṭāgirismiṁ piṇḍāya carantaṁ;	13	
PA_kd_11:13.5.13	disvāna yenāhaṁ tenupasaṅkami, upasaṅkamitvā maṁ abhivādetvā etadavoca—	13	
PA_kd_11:13.5.14	‘api, bhante, piṇḍo labbhatī’ti.	13	
PA_kd_11:13.5.15	‘Na kho, āvuso, piṇḍo labbhatī’ti.	13	
PA_kd_11:13.5.16	‘Ehi, bhante, gharaṁ gamissāmā’ti.	13	
PA_kd_11:13.5.17	Atha kho, bhante, so upāsako maṁ gharaṁ netvā bhojetvā etadavoca—	13	
PA_kd_11:13.5.18	‘kahaṁ, bhante, ayyo gamissatī’ti?	13	
PA_kd_11:13.5.19	‘Sāvatthiṁ kho ahaṁ, āvuso, gamissāmi bhagavantaṁ dassanāyā’ti.	13	
PA_kd_11:13.5.20	‘Tena hi, bhante, mama vacanena bhagavato pāde sirasā vanda, evañca vadehi—	13	
PA_kd_11:13.5.21	“duṭṭho, bhante, kīṭāgirismiṁ āvāso.	13	
PA_kd_11:13.5.22	Assajipunabbasukā nāma kīṭāgirismiṁ āvāsikā alajjino pāpabhikkhū.	13	
PA_kd_11:13.5.23	Te evarūpaṁ anācāraṁ ācaranti—	13	
PA_kd_11:13.5.24	mālāvacchaṁ ropentipi ropāpentipi …pe…	13	
PA_kd_11:13.5.25	vividhampi anācāraṁ ācaranti.	13	
PA_kd_11:13.5.26	Yepi te, bhante, manussā pubbe saddhā ahesuṁ pasannā tepi etarahi assaddhā appasannā.	13	
PA_kd_11:13.5.27	Yānipi tāni saṅghassa pubbe dānapathāni tānipi etarahi upacchinnāni.	13	
PA_kd_11:13.5.28	Riñcanti pesalā bhikkhū, nivasanti pāpabhikkhū.	13	
PA_kd_11:13.5.29	Sādhu, bhante, bhagavā kīṭāgiriṁ bhikkhū pahiṇeyya, yathāyaṁ kīṭāgirismiṁ āvāso saṇṭhaheyyā”’ti.	13	
PA_kd_11:13.5.30	Tato ahaṁ, bhagavā, āgacchāmī”ti.	13	
PA_kd_11:13.6.1	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	13	
PA_kd_11:13.6.2	“saccaṁ kira, bhikkhave, assajipunabbasukā nāma kīṭāgirismiṁ āvāsikā alajjino pāpabhikkhū?	13	
PA_kd_11:13.6.3	Te evarūpaṁ anācāraṁ ācaranti—	13	
PA_kd_11:13.6.4	mālāvacchaṁ ropentipi …pe…	13	
PA_kd_11:13.6.5	vividhampi anācāraṁ ācaranti?	13	
PA_kd_11:13.6.6	Yepi te manussā pubbe saddhā ahesuṁ pasannā tepi etarahi assaddhā appasannā?	13	
PA_kd_11:13.6.7	Yānipi tāni saṅghassa pubbe dānapathāni tānipi etarahi upacchinnāni?	13	
PA_kd_11:13.6.8	Riñcanti pesalā bhikkhū, nivasanti pāpabhikkhū”ti?	13	
PA_kd_11:13.6.9	“Saccaṁ, bhagavā”ti.	13	
PA_kd_11:13.6.10	Vigarahi buddho bhagavā—	13	
PA_kd_11:13.6.11	“ananucchavikaṁ …pe…	13	
PA_kd_11:13.6.12	kathañhi nāma te, bhikkhave, moghapurisā evarūpaṁ anācāraṁ ācarissanti—	13	
PA_kd_11:13.6.13_0	mālāvacchaṁ ropessantipi ropāpessantipi, siñcissantipi siñcāpessantipi, ocinissantipi	13	
PA_kd_11:13.6.13_1	ocināpessantipi, ganthessantipi ganthāpessantipi, ekatovaṇṭikamālaṁ karissantipi	13	
PA_kd_11:13.6.13_2	kārāpessantipi, ubhatovaṇṭikamālaṁ karissantipi kārāpessantipi, mañjarikaṁ karissantipi	13	
PA_kd_11:13.6.13_3	kārāpessantipi, vidhūtikaṁ karissantipi kārāpessantipi, vaṭaṁsakaṁ karissantipi kārāpessantipi,	13	
PA_kd_11:13.6.13_4	āveḷaṁ karissantipi kārāpessantipi, uracchadaṁ karissantipi kārāpessantipi.	13	
PA_kd_11:13.6.14_0	Te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ	13	
PA_kd_11:13.6.14_1	harissantipi harāpessantipi, ubhatovaṇṭikamālaṁ harissantipi harāpessantipi, mañjarikaṁ	13	
PA_kd_11:13.6.14_2	harissantipi harāpessantipi, vidhūtikaṁ harissantipi harāpessantipi, vaṭaṁsakaṁ harissantipi	13	
PA_kd_11:13.6.14_3	harāpessantipi, āveḷaṁ harissantipi harāpessantipi, uracchadaṁ harissantipi harāpessantipi.	13	
PA_kd_11:13.6.15_0	Te kulitthīhi kuladhītāhi kulakumārīhi kulasuṇhāhi kuladāsīhi saddhiṁ ekabhājanepi	13	
PA_kd_11:13.6.15_1	bhuñjissanti, ekathālakepi pivissanti, ekāsanepi nisīdissanti, ekamañcepi tuvaṭṭissanti,	13	
PA_kd_11:13.6.15_2	ekattharaṇāpi tuvaṭṭissanti, ekapāvuraṇāpi tuvaṭṭissanti, ekattharaṇapāvuraṇāpi tuvaṭṭissanti,	13	
PA_kd_11:13.6.15_3	vikālepi bhuñjissanti, majjampi pivissanti, mālāgandhavilepanampi dhāressanti, naccissantipi,	13	
PA_kd_11:13.6.15_4	gāyissantipi, vādessantipi, lāsessantipi;	13	
PA_kd_11:13.6.16	naccantiyāpi naccissanti, naccantiyāpi gāyissanti, naccantiyāpi vādessanti, naccantiyāpi lāsessanti;	13	
PA_kd_11:13.6.17	gāyantiyāpi naccissanti, gāyantiyāpi gāyissanti, gāyantiyāpi vādessanti, gāyantiyāpi lāsessanti;	13	
PA_kd_11:13.6.18	vādentiyāpi naccissanti, vādentiyāpi gāyissanti, vādentiyāpi vādessanti, vādentiyāpi lāsessanti;	13	
PA_kd_11:13.6.19	lāsentiyāpi naccissanti, lāsentiyāpi gāyissanti, lāsentiyāpi vādessanti, lāsentiyāpi lāsessanti;	13	
PA_kd_11:13.6.20_0	aṭṭhapadepi kīḷissanti, dasapadepi kīḷissanti, ākāsepi kīḷissanti, parihārapathepi	13	
PA_kd_11:13.6.20_1	kīḷissanti, santikāyapi kīḷissanti, khalikāyapi kīḷissanti, ghaṭikāyapi kīḷissanti,	13	
PA_kd_11:13.6.20_2	salākahatthenapi kīḷissanti, akkhenapi kīḷissanti, paṅgacīrenapi kīḷissanti, vaṅkakenapi	13	
PA_kd_11:13.6.20_3	kīḷissanti mokkhacikāyapi kīḷissanti, ciṅgulakenapi kīḷissanti, pattāḷhakenapi kīḷissanti,	13	
PA_kd_11:13.6.20_4	rathakenapi kīḷissanti, dhanukenapi kīḷissanti, akkharikāyapi kīḷissanti, manesikāyapi	13	
PA_kd_11:13.6.20_5	kīḷissanti, yathāvajjenapi kīḷissanti;	13	
PA_kd_11:13.6.21	hatthismimpi sikkhissanti, assasmimpi sikkhissanti, rathasmimpi sikkhissanti, dhanusmimpi sikkhissanti, tharusmimpi sikkhissanti;	13	
PA_kd_11:13.6.22	hatthissapi purato dhāvissanti, assassapi purato dhāvissanti, rathassapi purato dhāvissantipi ādhāvissantipi;	13	
PA_kd_11:13.6.23	usseḷessantipi, apphoṭessantipi, nibbujjhissantipi, muṭṭhīhipi yujjhissanti;	13	
PA_kd_11:13.6.24	raṅgamajjhepi saṅghāṭiṁ pattharitvā naccakiṁ evaṁ vakkhanti—	13	
PA_kd_11:13.6.25	‘idha, bhagini, naccassū’ti;	13	
PA_kd_11:13.6.26	nalāṭikampi dassanti;	13	
PA_kd_11:13.6.27	vividhampi anācāraṁ ācarissanti.	13	
PA_kd_11:13.6.28	(…) Netaṁ, bhikkhave, appasannānaṁ vā pasādāya …pe…	13	
PA_kd_11:13.6.29	vigarahitvā …pe…	13	
PA_kd_11:13.6.30	dhammiṁ kathaṁ katvā sāriputtamoggallāne āmantesi—	13	
PA_kd_11:13.6.31	“gacchatha tumhe, sāriputtā, kīṭāgiriṁ gantvā assajipunabbasukānaṁ bhikkhūnaṁ kīṭāgirismā pabbājanīyakammaṁ karotha, tumhākaṁ ete saddhivihārino”ti.	13	
PA_kd_11:13.6.32	“Kathaṁ mayaṁ, bhante, assajipunabbasukānaṁ bhikkhūnaṁ kīṭāgirismā pabbājanīyakammaṁ karoma, caṇḍā te bhikkhū pharusā”ti?	13	
PA_kd_11:13.6.33	“Tena hi tumhe, sāriputtā, bahukehi bhikkhūhi saddhiṁ gacchathā”ti.	13	
PA_kd_11:13.6.34	“Evaṁ, bhante”ti kho sāriputtamoggallānā bhagavato paccassosuṁ.	13	
PA_kd_11:13.7.1	“Evañca pana, bhikkhave, kātabbaṁ—	13	
PA_kd_11:13.7.2	paṭhamaṁ assajipunabbasukā bhikkhū codetabbā, codetvā sāretabbā, sāretvā āpattiṁ āropetabbā, āpattiṁ āropetvā byattena bhikkhunā paṭibalena saṅgho ñāpetabbo—	13	
PA_kd_11:13.7.3	‘Suṇātu me, bhante, saṅgho.	13	
PA_kd_11:13.7.4	Ime assajipunabbasukā bhikkhū kuladūsakā pāpasamācārā.	13	
PA_kd_11:13.7.5	Imesaṁ pāpakā samācārā dissanti ceva suyyanti ca.	13	
PA_kd_11:13.7.6	Kulāni ca imehi duṭṭhāni dissanti ceva suyyanti ca.	13	
PA_kd_11:13.7.7	Yadi saṅghassa pattakallaṁ, saṅgho assajipunabbasukānaṁ bhikkhūnaṁ kīṭāgirismā pabbājanīyakammaṁ kareyya—	13	
PA_kd_11:13.7.8	na assajipunabbasukehi bhikkhūhi kīṭāgirismiṁ vatthabbanti.	13	
PA_kd_11:13.7.9	Esā ñatti.	13	
PA_kd_11:13.7.10	Suṇātu me, bhante, saṅgho.	13	
PA_kd_11:13.7.11	Ime assajipunabbasukā bhikkhū kuladūsakā pāpasamācārā.	13	
PA_kd_11:13.7.12	Imesaṁ pāpakā samācārā dissanti ceva suyyanti ca.	13	
PA_kd_11:13.7.13	Kulāni ca imehi duṭṭhāni dissanti ceva suyyanti ca.	13	
PA_kd_11:13.7.14	Saṅgho assajipunabbasukānaṁ bhikkhūnaṁ kīṭāgirismā pabbājanīyakammaṁ karoti—	13	
PA_kd_11:13.7.15	na assajipunabbasukehi bhikkhūhi kīṭāgirismiṁ vatthabbanti.	13	
PA_kd_11:13.7.16	Yassāyasmato khamati assajipunabbasukānaṁ bhikkhūnaṁ kīṭāgirismā pabbājanīyassa kammassa karaṇaṁ—na assajipunabbasukehi bhikkhūhi kīṭāgirismiṁ vatthabbanti, so tuṇhassa;	13	
PA_kd_11:13.7.17	yassa nakkhamati, so bhāseyya.	13	
PA_kd_11:13.7.18	Dutiyampi etamatthaṁ vadāmi …pe…	13	
PA_kd_11:13.7.19	tatiyampi etamatthaṁ vadāmi.	13	
PA_kd_11:13.7.20	Suṇātu me, bhante, saṅgho.	13	
PA_kd_11:13.7.21	Ime assajipunabbasukā bhikkhū kuladūsakā pāpasamācārā.	13	
PA_kd_11:13.7.22	Imesaṁ pāpakā samācārā dissanti ceva suyyanti ca.	13	
PA_kd_11:13.7.23	Kulāni ca imehi duṭṭhāni dissanti ceva suyyanti ca.	13	
PA_kd_11:13.7.24	Saṅgho assajipunabbasukānaṁ bhikkhūnaṁ kīṭāgirismā pabbājanīyakammaṁ karoti—	13	
PA_kd_11:13.7.25	na assajipunabbasukehi bhikkhūhi kīṭāgirismiṁ vatthabbanti.	13	
PA_kd_11:13.7.26	Yassāyasmato khamati assajipunabbasukānaṁ bhikkhūnaṁ kīṭāgirismā pabbājanīyassa kammassa karaṇaṁ—na assajipunabbasukehi bhikkhūhi kīṭāgirismiṁ vatthabbanti, so tuṇhassa;	13	
PA_kd_11:13.7.27	yassa nakkhamati, so bhāseyya.	13	
PA_kd_11:13.7.28	Kataṁ saṅghena assajipunabbasukānaṁ bhikkhūnaṁ kīṭāgirismā pabbājanīyakammaṁ—	13	
PA_kd_11:13.7.29	na assajipunabbasukehi bhikkhūhi kīṭāgirismiṁ vatthabbanti.	13	
PA_kd_11:13.7.30	Khamati saṅghassa, tasmā tuṇhī, evametaṁ dhārayāmī’”ti.	13	
PA_kd_11:14.1.0	3.1. Adhammakammadvādasaka	14	
PA_kd_11:14.1.1	“Tīhi, bhikkhave, aṅgehi samannāgataṁ pabbājanīyakammaṁ adhammakammañca hoti, avinayakammañca, duvūpasantañca.	14	
PA_kd_11:14.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	14	
PA_kd_11:14.1.3	imehi kho, bhikkhave, tīhaṅgehi samannāgataṁ pabbājanīyakammaṁ adhammakammañca hoti, avinayakammañca, duvūpasantañca.	14	
PA_kd_11:14.1.4	Aparehipi, bhikkhave, tīhaṅgehi samannāgataṁ pabbājanīyakammaṁ adhammakammañca hoti, avinayakammañca, duvūpasantañca.	14	
PA_kd_11:14.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti …pe…	14	
PA_kd_11:14.1.6	acodetvā kataṁ hoti, asāretvā kataṁ hoti, āpattiṁ anāropetvā kataṁ hoti …pe…	14	
PA_kd_11:14.1.7	asammukhā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.8	appaṭipucchā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.9	appaṭiññāya kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.10	anāpattiyā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.11	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.12	desitāya āpattiyā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.13	acodetvā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.14	asāretvā kataṁ hoti, adhammena kataṁ hoti, vaggena kataṁ hoti …pe…	14	
PA_kd_11:14.1.15	āpattiṁ anāropetvā kataṁ hoti, adhammena kataṁ hoti, vaggena kataṁ hoti—	14	
PA_kd_11:14.1.16	imehi kho, bhikkhave, tīhaṅgehi samannāgataṁ pabbājanīyakammaṁ adhammakammañca hoti, avinayakammañca, duvūpasantañca.	14	
PA_kd_11:14.1.17	Adhammakammadvādasakaṁ niṭṭhitaṁ.	14	
PA_kd_11:14.1.18.0	3.2. Dhammakammadvādasaka	14	
PA_kd_11:14.1.18.1	Tīhi, bhikkhave, aṅgehi samannāgataṁ pabbājanīyakammaṁ dhammakammañca hoti, vinayakammañca, suvūpasantañca.	14	
PA_kd_11:14.1.19	Sammukhā kataṁ hoti, paṭipucchā kataṁ hoti, paṭiññāya kataṁ hoti—	14	
PA_kd_11:14.1.20	imehi kho, bhikkhave, tīhaṅgehi samannāgataṁ pabbājanīyakammaṁ dhammakammañca hoti, vinayakammañca, suvūpasantañca.	14	
PA_kd_11:14.1.21	Aparehipi, bhikkhave, tīhaṅgehi samannāgataṁ pabbājanīyakammaṁ dhammakammañca hoti, vinayakammañca, suvūpasantañca.	14	
PA_kd_11:14.1.22	Āpattiyā kataṁ hoti desanāgāminiyā āpattiyā kataṁ hoti adesitāya āpattiyā kataṁ hoti …pe…	14	
PA_kd_11:14.1.23	codetvā kataṁ hoti, sāretvā kataṁ hoti, āpattiṁ āropetvā kataṁ hoti …pe…	14	
PA_kd_11:14.1.24	sammukhā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.25	paṭipucchā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.26	paṭiññāya kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.27	āpattiyā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.28	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.29	adesitāya āpattiyā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.30	codetvā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.31	sāretvā kataṁ hoti, dhammena kataṁ hoti, samaggena kataṁ hoti …pe…	14	
PA_kd_11:14.1.32	āpattiṁ āropetvā kataṁ hoti, dhammena kataṁ hoti, samaggena kataṁ hoti—	14	
PA_kd_11:14.1.33	imehi kho, bhikkhave, tīhaṅgehi samannāgataṁ pabbājanīyakammaṁ dhammakammañca hoti, vinayakammañca, suvūpasantañca.	14	
PA_kd_11:14.1.34	Dhammakammadvādasakaṁ niṭṭhitaṁ.	14	
PA_kd_11:14.1.35.0	3.3. Ākaṅkhamānacuddasaka	14	
PA_kd_11:14.1.35.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.36	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	14	
PA_kd_11:14.1.37	bālo hoti abyatto āpattibahulo anapadāno;	14	
PA_kd_11:14.1.38	gihisaṁsaṭṭho viharati ananulomikehi gihisaṁsaggehi—	14	
PA_kd_11:14.1.39	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.40	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.41	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	14	
PA_kd_11:14.1.42	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.43	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.44	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	14	
PA_kd_11:14.1.45	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.46	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.47	Kāyikena davena samannāgato hoti, vācasikena davena samannāgato hoti, kāyikavācasikena davena samannāgato hoti—	14	
PA_kd_11:14.1.48	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.49	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.50	Kāyikena anācārena samannāgato hoti, vācasikena anācārena samannāgato hoti, kāyikavācasikena anācārena samannāgato hoti—	14	
PA_kd_11:14.1.51	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.52	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.53	Kāyikena upaghātikena samannāgato hoti, vācasikena upaghātikena samannāgato hoti, kāyikavācasikena upaghātikena samannāgato hoti—	14	
PA_kd_11:14.1.54	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.55	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.1.56	Kāyikena micchājīvena samannāgato hoti, vācasikena micchājīvena samannāgato hoti, kāyikavācasikena micchājīvena samannāgato hoti—	14	
PA_kd_11:14.1.57	imehi, kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.1	Tiṇṇaṁ, bhikkhave, bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.2	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	14	
PA_kd_11:14.2.3	eko bālo hoti abyatto āpattibahulo anapadāno;	14	
PA_kd_11:14.2.4	eko gihisaṁsaṭṭho viharati ananulomikehi gihisaṁsaggehi—	14	
PA_kd_11:14.2.5	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.6	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.7	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	14	
PA_kd_11:14.2.8	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.9	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.10	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	14	
PA_kd_11:14.2.11	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.12	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.13	Eko kāyikena davena samannāgato hoti, eko vācasikena davena samannāgato hoti, eko kāyikavācasikena davena samannāgato hoti—	14	
PA_kd_11:14.2.14	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.15	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.16	Eko kāyikena anācārena samannāgato hoti, eko vācasikena anācārena samannāgato hoti, eko kāyikavācasikena anācārena samannāgato hoti—	14	
PA_kd_11:14.2.17	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.18	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.19	Eko kāyikena upaghātikena samannāgato hoti, eko vācasikena upaghātikena samannāgato hoti, eko kāyikavācasikena upaghātikena samannāgato hoti—	14	
PA_kd_11:14.2.20	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.21	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.22	Eko kāyikena micchājīvena samannāgato hoti, eko vācasikena micchājīvena samannāgato hoti, eko kāyikavācasikena micchājīvena samannāgato hoti—	14	
PA_kd_11:14.2.23	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pabbājanīyakammaṁ kareyya.	14	
PA_kd_11:14.2.24	Ākaṅkhamānacuddasakaṁ niṭṭhitaṁ.	14	
PA_kd_11:15.1.0	3.4. Aṭṭhārasavatta	15	
PA_kd_11:15.1.1	Pabbājanīyakammakatena, bhikkhave, bhikkhunā sammā vattitabbaṁ.	15	
PA_kd_11:15.1.2	Tatrāyaṁ sammāvattanā—	15	
PA_kd_11:15.1.3	na upasampādetabbaṁ,	15	
PA_kd_11:15.1.4	na nissayo dātabbo,	15	
PA_kd_11:15.1.5	na sāmaṇero upaṭṭhāpetabbo,	15	
PA_kd_11:15.1.6	na bhikkhunovādakasammuti sāditabbā,	15	
PA_kd_11:15.1.7	sammatenapi bhikkhuniyo na ovaditabbā.	15	
PA_kd_11:15.1.8	Yāya āpattiyā saṅghena pabbājanīyakammaṁ kataṁ hoti sā āpatti na āpajjitabbā,	15	
PA_kd_11:15.1.9	aññā vā tādisikā,	15	
PA_kd_11:15.1.10	tato vā pāpiṭṭhatarā;	15	
PA_kd_11:15.1.11	kammaṁ na garahitabbaṁ,	15	
PA_kd_11:15.1.12	kammikā na garahitabbā.	15	
PA_kd_11:15.1.13	Na pakatattassa bhikkhuno uposatho ṭhapetabbo,	15	
PA_kd_11:15.1.14	na pavāraṇā ṭhapetabbā,	15	
PA_kd_11:15.1.15	na savacanīyaṁ kātabbaṁ,	15	
PA_kd_11:15.1.16	na anuvādo paṭṭhapetabbo,	15	
PA_kd_11:15.1.17	na okāso kāretabbo,	15	
PA_kd_11:15.1.18	na codetabbo,	15	
PA_kd_11:15.1.19	na sāretabbo,	15	
PA_kd_11:15.1.20	na bhikkhūhi sampayojetabban”ti.	15	
PA_kd_11:15.1.21	Pabbājanīyakamme aṭṭhārasavattaṁ niṭṭhitaṁ.	15	
PA_kd_11:16.1.1	Atha kho sāriputtamoggallānappamukho bhikkhusaṅgho kīṭāgiriṁ gantvā assajipunabbasukānaṁ bhikkhūnaṁ kīṭāgirismā pabbājanīyakammaṁ akāsi—	16	
PA_kd_11:16.1.2	na assajipunabbasukehi bhikkhūhi kīṭāgirismiṁ vatthabbanti.	16	
PA_kd_11:16.1.3	Te saṅghena pabbājanīyakammakatā na sammā vattanti, na lomaṁ pātenti, na netthāraṁ vattanti;	16	
PA_kd_11:16.1.4	na bhikkhū khamāpenti, akkosanti, paribhāsanti;	16	
PA_kd_11:16.1.5	chandagāmitā dosagāmitā mohagāmitā bhayagāmitā pāpenti;	16	
PA_kd_11:16.1.6	pakkamantipi, vibbhamantipi.	16	
PA_kd_11:16.1.7	Ye te bhikkhū appicchā …pe… te ujjhāyanti khiyyanti vipācenti—	16	
PA_kd_11:16.1.8	“kathañhi nāma assajipunabbasukā bhikkhū saṅghena pabbājanīyakammakatā na sammā vattissanti, na lomaṁ pātessanti, na netthāraṁ vattissanti;	16	
PA_kd_11:16.1.9	na bhikkhū khamāpessanti, akkosissanti, paribhāsissanti;	16	
PA_kd_11:16.1.10	chandagāmitā dosagāmitā mohagāmitā bhayagāmitā pāpessanti;	16	
PA_kd_11:16.1.11	pakkamissantipi, vibbhamissantipī”ti.	16	
PA_kd_11:16.1.12	Atha kho te bhikkhū bhagavato etamatthaṁ ārocesuṁ.	16	
PA_kd_11:16.1.13	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	16	
PA_kd_11:16.1.14	“saccaṁ kira, bhikkhave, assajipunabbasukā bhikkhū saṅghena pabbājanīyakammakatā na sammā vattanti, na lomaṁ pātenti, na netthāraṁ vattanti;	16	
PA_kd_11:16.1.15	na bhikkhū khamāpenti, akkosanti, paribhāsanti;	16	
PA_kd_11:16.1.16	chandagāmitā dosagāmitā mohagāmitā bhayagāmitā pāpenti;	16	
PA_kd_11:16.1.17	pakkamantipi, vibbhamantipī”ti?	16	
PA_kd_11:16.1.18	“Saccaṁ, bhagavā”ti.	16	
PA_kd_11:16.1.19	Vigarahi buddho bhagavā—	16	
PA_kd_11:16.1.20	“ananucchavikaṁ …pe…	16	
PA_kd_11:16.1.21	kathañhi nāma te, bhikkhave, moghapurisā saṅghena pabbājanīyakammakatā na sammā vattissanti, na lomaṁ pātessanti, na netthāraṁ vattissanti;	16	
PA_kd_11:16.1.22	na bhikkhū khamāpessanti, akkosissanti, paribhāsissanti;	16	
PA_kd_11:16.1.23	chandagāmitā dosagāmitā mohagāmitā bhayagāmitā pāpessanti;	16	
PA_kd_11:16.1.24	pakkamissantipi, vibbhamissantipi.	16	
PA_kd_11:16.1.25	Netaṁ, bhikkhave, appasannānaṁ vā pasādāya …pe…	16	
PA_kd_11:16.1.26	vigarahitvā …pe…	16	
PA_kd_11:16.1.27	dhammiṁ kathaṁ katvā bhikkhū āmantesi—	16	
PA_kd_11:16.1.28	“tena hi, bhikkhave, saṅgho pabbājanīyakammaṁ paṭippassambhetu.	16	
PA_kd_11:16.2.0	3.5. Nappaṭippassambhetabbaaṭṭhārasaka	16	
PA_kd_11:16.2.1	Pañcahi, bhikkhave, aṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	16	
PA_kd_11:16.2.3	imehi kho, bhikkhave, pañcahaṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.4	Aparehipi, bhikkhave, pañcahaṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.5	Yāya āpattiyā saṅghena pabbājanīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	16	
PA_kd_11:16.2.6	kammaṁ garahati, kammike garahati—	16	
PA_kd_11:16.2.7	imehi kho, bhikkhave, pañcahaṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.8	Aṭṭhahi, bhikkhave, aṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.9	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	16	
PA_kd_11:16.2.10	imehi kho, bhikkhave, aṭṭhahaṅgehi samannāgatassa bhikkhuno pabbājanīyakammaṁ nappaṭippassambhetabbaṁ.	16	
PA_kd_11:16.2.11	Pabbājanīyakamme nappaṭippassambhetabbaaṭṭhārasakaṁ niṭṭhitaṁ.	16	
PA_kd_11:16.2.12.0	3.6. Paṭippassambhetabbaaṭṭhārasaka	16	
PA_kd_11:16.2.12.1	Pañcahi, bhikkhave, aṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.13	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	16	
PA_kd_11:16.2.14	imehi kho, bhikkhave, pañcahaṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.15	Aparehipi, bhikkhave, pañcahaṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.16	Yāya āpattiyā saṅghena pabbājanīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	16	
PA_kd_11:16.2.17	kammaṁ na garahati, kammike na garahati—	16	
PA_kd_11:16.2.18	imehi kho, bhikkhave, pañcahaṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.19	Aṭṭhahi, bhikkhave, aṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.20	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	16	
PA_kd_11:16.2.21	imehi kho, bhikkhave, aṭṭhahaṅgehi samannāgatassa bhikkhuno pabbājanīyakammaṁ paṭippassambhetabbaṁ.	16	
PA_kd_11:16.2.22	Pabbājanīyakamme paṭippassambhetabbaaṭṭhārasakaṁ niṭṭhitaṁ.	16	
PA_kd_11:17.1.1	Evañca pana, bhikkhave, paṭippassambhetabbaṁ.	17	
PA_kd_11:17.1.2_0	Tena, bhikkhave, pabbājanīyakammakatena bhikkhunā saṅghaṁ upasaṅkamitvā ekaṁsaṁ uttarāsaṅgaṁ	17	
PA_kd_11:17.1.2_1	karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	17	
PA_kd_11:17.1.3	‘ahaṁ, bhante, saṅghena pabbājanīyakammakato sammā vattāmi, lomaṁ pātemi, netthāraṁ vattāmi, pabbājanīyassa kammassa paṭippassaddhiṁ yācāmī’ti.	17	
PA_kd_11:17.1.4	Dutiyampi yācitabbā.	17	
PA_kd_11:17.1.5	Tatiyampi yācitabbā.	17	
PA_kd_11:17.1.6	Byattena bhikkhunā paṭibalena saṅgho ñāpetabbo—	17	
PA_kd_11:17.2.1	‘Suṇātu me, bhante, saṅgho.	17	
PA_kd_11:17.2.2	Ayaṁ itthannāmo bhikkhu saṅghena pabbājanīyakammakato sammā vattati, lomaṁ pāteti, netthāraṁ vattati, pabbājanīyassa kammassa paṭippassaddhiṁ yācati.	17	
PA_kd_11:17.2.3	Yadi saṅghassa pattakallaṁ, saṅgho itthannāmassa bhikkhuno pabbājanīyakammaṁ paṭippassambheyya.	17	
PA_kd_11:17.2.4	Esā ñatti.	17	
PA_kd_11:17.2.5	Suṇātu me, bhante, saṅgho.	17	
PA_kd_11:17.2.6	Ayaṁ itthannāmo bhikkhu saṅghena pabbājanīyakammakato sammā vattati, lomaṁ pāteti, netthāraṁ vattati, pabbājanīyassa kammassa paṭippassaddhiṁ yācati.	17	
PA_kd_11:17.2.7	Saṅgho itthannāmassa bhikkhuno pabbājanīyakammaṁ paṭippassambheti.	17	
PA_kd_11:17.2.8	Yassāyasmato khamati itthannāmassa bhikkhuno pabbājanīyassa kammassa paṭippassaddhi, so tuṇhassa;	17	
PA_kd_11:17.2.9	yassa nakkhamati, so bhāseyya.	17	
PA_kd_11:17.2.10	Dutiyampi etamatthaṁ vadāmi …pe…	17	
PA_kd_11:17.2.11	tatiyampi etamatthaṁ vadāmi.	17	
PA_kd_11:17.2.12	Suṇātu me, bhante, saṅgho.	17	
PA_kd_11:17.2.13	Ayaṁ itthannāmo bhikkhu saṅghena pabbājanīyakammakato sammā vattati, lomaṁ pāteti, netthāraṁ vattati, pabbājanīyassa kammassa paṭippassaddhiṁ yācati.	17	
PA_kd_11:17.2.14	Saṅgho itthannāmassa bhikkhuno pabbājanīyakammaṁ paṭippassambheti.	17	
PA_kd_11:17.2.15	Yassāyasmato khamati itthannāmassa bhikkhuno pabbājanīyassa kammassa paṭippassaddhi, so tuṇhassa;	17	
PA_kd_11:17.2.16	yassa nakkhamati, so bhāseyya.	17	
PA_kd_11:17.2.17	Paṭippassaddhaṁ saṅghena itthannāmassa bhikkhuno pabbājanīyakammaṁ.	17	
PA_kd_11:17.2.18	Khamati saṅghassa, tasmā tuṇhī, evametaṁ dhārayāmī’”ti.	17	
PA_kd_11:17.2.19	Pabbājanīyakammaṁ niṭṭhitaṁ tatiyaṁ.	17	
PA_kd_11:18.1.0	4. Paṭisāraṇīyakamma	18	
PA_kd_11:18.1.1	Tena kho pana samayena āyasmā sudhammo macchikāsaṇḍe cittassa gahapatino āvāsiko hoti, navakammiko dhuvabhattiko.	18	
PA_kd_11:18.1.2	Yadā citto gahapati saṅghaṁ vā gaṇaṁ vā puggalaṁ vā nimantetukāmo hoti tadā na āyasmantaṁ sudhammaṁ anapaloketvā saṅghaṁ vā gaṇaṁ vā puggalaṁ vā nimanteti.	18	
PA_kd_11:18.1.3_0	Tena kho pana samayena sambahulā therā bhikkhū, āyasmā ca sāriputto, āyasmā ca mahāmoggallāno,	18	
PA_kd_11:18.1.3_1	āyasmā ca mahākaccāno, āyasmā ca mahākoṭṭhiko, āyasmā ca mahākappino, āyasmā ca mahācundo,	18	
PA_kd_11:18.1.3_2	āyasmā ca anuruddho, āyasmā ca revato, āyasmā ca upāli, āyasmā ca ānando, āyasmā	18	
PA_kd_11:18.1.3_3	ca rāhulo, kāsīsu cārikaṁ caramānā yena macchikāsaṇḍo tadavasaruṁ.	18	
PA_kd_11:18.1.4	Assosi kho citto gahapati therā kira bhikkhū macchikāsaṇḍaṁ anuppattāti.	18	
PA_kd_11:18.1.5	Atha kho citto gahapati yena therā bhikkhū tenupasaṅkami, upasaṅkamitvā there bhikkhū abhivādetvā ekamantaṁ nisīdi.	18	
PA_kd_11:18.1.6	Ekamantaṁ nisinnaṁ kho cittaṁ gahapatiṁ āyasmā sāriputto dhammiyā kathāya sandassesi samādapesi samuttejesi sampahaṁsesi.	18	
PA_kd_11:18.1.7	Atha kho citto gahapati āyasmatā sāriputtena dhammiyā kathāya sandassito samādapito samuttejito sampahaṁsito there bhikkhū etadavoca—	18	
PA_kd_11:18.1.8	“adhivāsentu me, bhante, therā svātanāya āgantukabhattan”ti.	18	
PA_kd_11:18.1.9	Adhivāsesuṁ kho therā bhikkhū tuṇhībhāvena.	18	
PA_kd_11:18.2.1_0	Atha kho citto gahapati therānaṁ bhikkhūnaṁ adhivāsanaṁ viditvā uṭṭhāyāsanā there	18	
PA_kd_11:18.2.1_1	bhikkhū abhivādetvā padakkhiṇaṁ katvā yenāyasmā sudhammo tenupasaṅkami, upasaṅkamitvā	18	
PA_kd_11:18.2.1_2	āyasmantaṁ sudhammaṁ abhivādetvā ekamantaṁ aṭṭhāsi.	18	
PA_kd_11:18.2.2	Ekamantaṁ ṭhito kho citto gahapati āyasmantaṁ sudhammaṁ etadavoca—	18	
PA_kd_11:18.2.3	“adhivāsetu me, bhante, ayyo sudhammo svātanāya bhattaṁ saddhiṁ therehī”ti.	18	
PA_kd_11:18.2.4	Atha kho āyasmā sudhammo—	18	
PA_kd_11:18.2.5	“pubbe khvāyaṁ citto gahapati yadā saṅghaṁ vā gaṇaṁ vā puggalaṁ vā nimantetukāmo na maṁ anapaloketvā saṅghaṁ vā gaṇaṁ vā puggalaṁ vā nimanteti;	18	
PA_kd_11:18.2.6	sodāni maṁ anapaloketvā there bhikkhū nimantesi;	18	
PA_kd_11:18.2.7	duṭṭhodānāyaṁ citto gahapati anapekkho virattarūpo mayī”ti cittaṁ gahapatiṁ etadavoca—	18	
PA_kd_11:18.2.8	“alaṁ, gahapati, nādhivāsemī”ti.	18	
PA_kd_11:18.2.9	Dutiyampi kho …pe…	18	
PA_kd_11:18.2.10	tatiyampi kho citto gahapati āyasmantaṁ sudhammaṁ etadavoca—	18	
PA_kd_11:18.2.11	“adhivāsetu me, bhante, ayyo sudhammo svātanāya bhattaṁ saddhiṁ therehī”ti.	18	
PA_kd_11:18.2.12	“Alaṁ, gahapati, nādhivāsemī”ti.	18	
PA_kd_11:18.2.13	Atha kho citto gahapati—	18	
PA_kd_11:18.2.14	“kiṁ me karissati ayyo sudhammo adhivāsento vā anadhivāsento vā”ti āyasmantaṁ sudhammaṁ abhivādetvā padakkhiṇaṁ katvā pakkāmi.	18	
PA_kd_11:18.3.1	Atha kho citto gahapati tassā rattiyā accayena therānaṁ bhikkhūnaṁ paṇītaṁ khādanīyaṁ bhojanīyaṁ paṭiyādāpesi.	18	
PA_kd_11:18.3.2	Atha kho āyasmā sudhammo—	18	
PA_kd_11:18.3.3_0	“yannūnāhaṁ cittassa gahapatino therānaṁ bhikkhūnaṁ paṭiyattaṁ passeyyan”ti pubbaṇhasamayaṁ	18	
PA_kd_11:18.3.3_1	nivāsetvā pattacīvaramādāya yena cittassa gahapatino nivesanaṁ tenupasaṅkami, upasaṅkamitvā	18	
PA_kd_11:18.3.3_2	paññatte āsane nisīdi.	18	
PA_kd_11:18.3.4	Atha kho citto gahapati yenāyasmā sudhammo tenupasaṅkami, upasaṅkamitvā āyasmantaṁ sudhammaṁ abhivādetvā ekamantaṁ nisīdi.	18	
PA_kd_11:18.3.5	Ekamantaṁ nisinnaṁ kho cittaṁ gahapatiṁ āyasmā sudhammo etadavoca—	18	
PA_kd_11:18.3.6	“pahūtaṁ kho te idaṁ, gahapati, khādanīyaṁ bhojanīyaṁ paṭiyattaṁ;	18	
PA_kd_11:18.3.7	ekā ca kho idha natthi yadidaṁ tilasaṅguḷikā”ti.	18	
PA_kd_11:18.3.8	“Bahumhi vata, bhante, ratane buddhavacane vijjamāne ayyena sudhammena yadeva kiñci bhāsitaṁ yadidaṁ tilasaṅguḷikāti.	18	
PA_kd_11:18.3.9	Bhūtapubbaṁ, bhante, dakkhiṇāpathakā vāṇijā puratthimaṁ janapadaṁ agamaṁsu vāṇijjāya.	18	
PA_kd_11:18.3.10	Te tato kukkuṭiṁ ānesuṁ.	18	
PA_kd_11:18.3.11	Atha kho sā, bhante, kukkuṭī kākena saddhiṁ saṁvāsaṁ kappesi.	18	
PA_kd_11:18.3.12	Sā potakaṁ janesi.	18	
PA_kd_11:18.3.13	Yadā kho so, bhante, kukkuṭapotako kākavassaṁ vassitukāmo hoti, kākakukkuṭīti vassati;	18	
PA_kd_11:18.3.14	yadā kukkuṭivassaṁ vassitukāmo hoti, kukkuṭikākāti vassati.	18	
PA_kd_11:18.3.15	Evameva kho, bhante, bahumhi ratane buddhavacane vijjamāne ayyena sudhammena yadeva kiñci bhāsitaṁ yadidaṁ tilasaṅguḷikā”ti.	18	
PA_kd_11:18.4.1	“Akkosasi maṁ tvaṁ, gahapati, paribhāsasi maṁ tvaṁ, gahapati.	18	
PA_kd_11:18.4.2	Eso te, gahapati, āvāso, pakkamissāmī”ti.	18	
PA_kd_11:18.4.3	“Nāhaṁ, bhante, ayyaṁ sudhammaṁ akkosāmi, paribhāsāmi.	18	
PA_kd_11:18.4.4	Vasatu, bhante, ayyo sudhammo macchikāsaṇḍe.	18	
PA_kd_11:18.4.5	Ramaṇīyaṁ ambāṭakavanaṁ.	18	
PA_kd_11:18.4.6	Ahaṁ ayyassa sudhammassa ussukkaṁ karissāmi, cīvarapiṇḍapātasenāsanagilānappaccayabhesajjaparikkhārānan”ti.	18	
PA_kd_11:18.4.7	Dutiyampi kho …pe…	18	
PA_kd_11:18.4.8	tatiyampi kho āyasmā sudhammo cittaṁ gahapatiṁ etadavoca—	18	
PA_kd_11:18.4.9	“akkosasi maṁ tvaṁ, gahapati, paribhāsasi maṁ tvaṁ, gahapati.	18	
PA_kd_11:18.4.10	Eso te, gahapati, āvāso, pakkamissāmī”ti.	18	
PA_kd_11:18.4.11	“Kahaṁ, bhante, ayyo sudhammo gamissatī”ti?	18	
PA_kd_11:18.4.12	“Sāvatthiṁ kho ahaṁ, gahapati, gamissāmi bhagavantaṁ dassanāyā”ti.	18	
PA_kd_11:18.4.13	“Tena hi, bhante, yañca attanā bhaṇitaṁ, yañca mayā bhaṇitaṁ taṁ sabbaṁ bhagavato ārocehi.	18	
PA_kd_11:18.4.14	Anacchariyaṁ kho panetaṁ, bhante, yaṁ ayyo sudhammo punadeva macchikāsaṇḍaṁ paccāgaccheyyā”ti.	18	
PA_kd_11:18.5.1	Atha kho āyasmā sudhammo senāsanaṁ saṁsāmetvā pattacīvaramādāya yena sāvatthi tena pakkāmi.	18	
PA_kd_11:18.5.2	Anupubbena yena sāvatthi jetavanaṁ anāthapiṇḍikassa ārāmo yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	18	
PA_kd_11:18.5.3	Ekamantaṁ nisinno kho āyasmā sudhammo yañca attanā bhaṇitaṁ yañca cittena gahapatinā bhaṇitaṁ taṁ sabbaṁ bhagavato ārocesi.	18	
PA_kd_11:18.5.4	Vigarahi buddho bhagavā—	18	
PA_kd_11:18.5.5	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	18	
PA_kd_11:18.5.6	Kathañhi nāma tvaṁ, moghapurisa, cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁsessasi, hīnena vambhessasi?	18	
PA_kd_11:18.5.7	Netaṁ, moghapurisa, appasannānaṁ vā pasādāya …pe…	18	
PA_kd_11:18.5.8	vigarahitvā …pe…	18	
PA_kd_11:18.5.9	dhammiṁ kathaṁ katvā bhikkhū āmantesi—	18	
PA_kd_11:18.5.10	“tena hi, bhikkhave, saṅgho sudhammassa bhikkhuno paṭisāraṇīyakammaṁ karotu—	18	
PA_kd_11:18.5.11	citto te gahapati khamāpetabboti.	18	
PA_kd_11:18.6.1	Evañca pana, bhikkhave, kātabbaṁ—	18	
PA_kd_11:18.6.2	paṭhamaṁ sudhammo bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	18	
PA_kd_11:18.6.3	‘Suṇātu me, bhante, saṅgho.	18	
PA_kd_11:18.6.4	Ayaṁ sudhammo bhikkhu cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁseti, hīnena vambheti.	18	
PA_kd_11:18.6.5	Yadi saṅghassa pattakallaṁ, saṅgho sudhammassa bhikkhuno paṭisāraṇīyakammaṁ kareyya—	18	
PA_kd_11:18.6.6	citto te gahapati khamāpetabboti.	18	
PA_kd_11:18.6.7	Esā ñatti.	18	
PA_kd_11:18.6.8	Suṇātu me, bhante, saṅgho.	18	
PA_kd_11:18.6.9	Ayaṁ sudhammo bhikkhu cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁseti, hīnena vambheti.	18	
PA_kd_11:18.6.10	Saṅgho sudhammassa bhikkhuno paṭisāraṇīyakammaṁ karoti—	18	
PA_kd_11:18.6.11	citto te gahapati khamāpetabboti.	18	
PA_kd_11:18.6.12	Yassāyasmato khamati sudhammassa bhikkhuno paṭisāraṇīyassa kammassa karaṇaṁ—citto te gahapati khamāpetabboti, so tuṇhassa;	18	
PA_kd_11:18.6.13	yassa nakkhamati, so bhāseyya.	18	
PA_kd_11:18.6.14	Dutiyampi etamatthaṁ vadāmi …pe…	18	
PA_kd_11:18.6.15	tatiyampi etamatthaṁ vadāmi—	18	
PA_kd_11:18.6.16	suṇātu me, bhante, saṅgho.	18	
PA_kd_11:18.6.17	Ayaṁ sudhammo bhikkhu cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁseti, hīnena vambheti.	18	
PA_kd_11:18.6.18	Saṅgho sudhammassa bhikkhuno paṭisāraṇīyakammaṁ karoti—	18	
PA_kd_11:18.6.19	citto te gahapati khamāpetabboti.	18	
PA_kd_11:18.6.20	Yassāyasmato khamati sudhammassa bhikkhuno paṭisāraṇīyassa kammassa karaṇaṁ—citto te gahapati khamāpetabboti, so tuṇhassa;	18	
PA_kd_11:18.6.21	yassa nakkhamati, so bhāseyya.	18	
PA_kd_11:18.6.22	Kataṁ saṅghena sudhammassa bhikkhuno paṭisāraṇīyakammaṁ—	18	
PA_kd_11:18.6.23	citto te gahapati khamāpetabboti.	18	
PA_kd_11:18.6.24	Khamati saṅghassa, tasmā tuṇhī, evametaṁ dhārayāmī’ti.	18	
PA_kd_11:19.1.0	4.1. Adhammakammadvādasaka	19	
PA_kd_11:19.1.1	Tīhi, bhikkhave, aṅgehi samannāgataṁ paṭisāraṇīyakammaṁ adhammakammañca hoti, avinayakammañca, duvūpasantañca.	19	
PA_kd_11:19.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	19	
PA_kd_11:19.1.3	imehi kho, bhikkhave, tīhaṅgehi samannāgataṁ paṭisāraṇīyakammaṁ adhammakammañca hoti, avinayakammañca, duvūpasantañca.	19	
PA_kd_11:19.1.4	Aparehipi, bhikkhave, tīhaṅgehi samannāgataṁ paṭisāraṇīyakammaṁ adhammakammañca hoti, avinayakammañca, duvūpasantañca.	19	
PA_kd_11:19.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti …pe…	19	
PA_kd_11:19.1.6	acodetvā kataṁ hoti, asāretvā kataṁ hoti, āpattiṁ anāropetvā kataṁ hoti …pe…	19	
PA_kd_11:19.1.7	asammukhā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.8	appaṭipucchā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.9	appaṭiññāya kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.10	anāpattiyā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.11	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.12	desitāya āpattiyā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.13	acodetvā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.14	asāretvā kataṁ hoti, adhammena kataṁ hoti, vaggena kataṁ hoti …pe…	19	
PA_kd_11:19.1.15	āpattiṁ anāropetvā kataṁ hoti, adhammena kataṁ hoti, vaggena kataṁ hoti—	19	
PA_kd_11:19.1.16	imehi kho, bhikkhave, tīhaṅgehi samannāgataṁ paṭisāraṇīyakammaṁ adhammakammañca hoti, avinayakammañca, duvūpasantañca.	19	
PA_kd_11:19.1.17	Paṭisāraṇīyakamme adhammakammadvādasakaṁ niṭṭhitaṁ.	19	
PA_kd_11:19.1.18.0	4.2. Dhammakammadvādasaka	19	
PA_kd_11:19.1.18.1	Tīhi, bhikkhave, aṅgehi samannāgataṁ paṭisāraṇīyakammaṁ dhammakammañca hoti, vinayakammañca, suvūpasantañca.	19	
PA_kd_11:19.1.19	Sammukhā kataṁ hoti, paṭipucchā kataṁ hoti, paṭiññāya kataṁ hoti—	19	
PA_kd_11:19.1.20	imehi kho, bhikkhave, tīhaṅgehi samannāgataṁ paṭisāraṇīyakammaṁ dhammakammañca hoti, vinayakammañca, suvūpasantañca.	19	
PA_kd_11:19.1.21	Aparehipi, bhikkhave, tīhaṅgehi samannāgataṁ paṭisāraṇīyakammaṁ dhammakammañca hoti, vinayakammañca, suvūpasantañca.	19	
PA_kd_11:19.1.22	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti …pe…	19	
PA_kd_11:19.1.23	codetvā kataṁ hoti, sāretvā kataṁ hoti, āpattiṁ āropetvā kataṁ hoti …pe…	19	
PA_kd_11:19.1.24	sammukhā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.25	paṭipucchā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.26	paṭiññāya kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.27	āpattiyā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.28	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.29	adesitāya āpattiyā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.30	codetvā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.31	sāretvā kataṁ hoti, dhammena kataṁ hoti, samaggena kataṁ hoti …pe…	19	
PA_kd_11:19.1.32	āpattiṁ āropetvā kataṁ hoti, dhammena kataṁ hoti, samaggena kataṁ hoti—	19	
PA_kd_11:19.1.33	imehi kho, bhikkhave, tīhaṅgehi samannāgataṁ paṭisāraṇīyakammaṁ dhammakammañca hoti, vinayakammañca, suvūpasantañca.	19	
PA_kd_11:19.1.34	Paṭisāraṇīyakamme dhammakammadvādasakaṁ niṭṭhitaṁ.	19	
PA_kd_11:20.1.0	4.3. Ākaṅkhamānacatukka	20	
PA_kd_11:20.1.1	Pañcahi, bhikkhave, aṅgehi samannāgatassa bhikkhuno, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.2	Gihīnaṁ alābhāya parisakkati, gihīnaṁ anatthāya parisakkati, gihīnaṁ anāvāsāya parisakkati, gihī akkosati paribhāsati, gihī gihīhi bhedeti—	20	
PA_kd_11:20.1.3	imehi kho, bhikkhave, pañcahaṅgehi samannāgatassa bhikkhuno, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.4	Aparehipi, bhikkhave, pañcahaṅgehi samannāgatassa bhikkhuno, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.5_0	Gihīnaṁ buddhassa avaṇṇaṁ bhāsati, gihīnaṁ dhammassa avaṇṇaṁ bhāsati, gihīnaṁ saṅghassa	20	
PA_kd_11:20.1.5_1	avaṇṇaṁ bhāsati, gihī hīnena khuṁseti hīnena vambheti, gihīnaṁ dhammikaṁ paṭissavaṁ na saccāpeti—	20	
PA_kd_11:20.1.6	imehi kho, bhikkhave, pañcahaṅgehi samannāgatassa bhikkhuno, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.7	Pañcannaṁ, bhikkhave, bhikkhūnaṁ, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.8	Eko gihīnaṁ alābhāya parisakkati, eko gihīnaṁ anatthāya parisakkati, eko gihīnaṁ anāvāsāya parisakkati, eko gihī akkosati paribhāsati, eko gihī gihīhi bhedeti—	20	
PA_kd_11:20.1.9	imesaṁ kho, bhikkhave, pañcannaṁ bhikkhūnaṁ, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.10	Aparesampi, bhikkhave, pañcannaṁ bhikkhūnaṁ, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.11_0	Eko gihīnaṁ buddhassa avaṇṇaṁ bhāsati, eko gihīnaṁ dhammassa avaṇṇaṁ bhāsati, eko	20	
PA_kd_11:20.1.11_1	gihīnaṁ saṅghassa avaṇṇaṁ bhāsati, eko gihī hīnena khuṁseti hīnena vambheti, eko	20	
PA_kd_11:20.1.11_2	gihīnaṁ dhammikaṁ paṭissavaṁ na saccāpeti—	20	
PA_kd_11:20.1.12	imesaṁ kho, bhikkhave, pañcannaṁ bhikkhūnaṁ, ākaṅkhamāno saṅgho, paṭisāraṇīyakammaṁ kareyya.	20	
PA_kd_11:20.1.13	Ākaṅkhamānacatukkaṁ niṭṭhitaṁ.	20	
PA_kd_11:21.1.0	4.4. Aṭṭhārasavatta	21	
PA_kd_11:21.1.1	Paṭisāraṇīyakammakatena, bhikkhave, bhikkhunā sammā vattitabbaṁ.	21	
PA_kd_11:21.1.2	Tatrāyaṁ sammāvattanā—	21	
PA_kd_11:21.1.3	na upasampādetabbaṁ,	21	
PA_kd_11:21.1.4	na nissayo dātabbo,	21	
PA_kd_11:21.1.5	na sāmaṇero upaṭṭhāpetabbo,	21	
PA_kd_11:21.1.6	na bhikkhunovādakasammuti sāditabbā,	21	
PA_kd_11:21.1.7	sammatenapi bhikkhuniyo na ovaditabbā.	21	
PA_kd_11:21.1.8	Yāya āpattiyā saṅghena paṭisāraṇīyakammaṁ kataṁ hoti sā āpatti na āpajjitabbā,	21	
PA_kd_11:21.1.9	aññā vā tādisikā,	21	
PA_kd_11:21.1.10	tato vā pāpiṭṭhatarā;	21	
PA_kd_11:21.1.11	kammaṁ na garahitabbaṁ,	21	
PA_kd_11:21.1.12	kammikā na garahitabbā.	21	
PA_kd_11:21.1.13	Na pakatattassa bhikkhuno uposatho ṭhapetabbo,	21	
PA_kd_11:21.1.14	na pavāraṇā ṭhapetabbā,	21	
PA_kd_11:21.1.15	na savacanīyaṁ kātabbaṁ,	21	
PA_kd_11:21.1.16	na anuvādo paṭṭhapetabbo,	21	
PA_kd_11:21.1.17	na okāso kāretabbo,	21	
PA_kd_11:21.1.18	na codetabbo,	21	
PA_kd_11:21.1.19	na sāretabbo,	21	
PA_kd_11:21.1.20	na bhikkhūhi sampayojetabban”ti.	21	
PA_kd_11:21.1.21	Paṭisāraṇīyakamme aṭṭhārasavattaṁ niṭṭhitaṁ.	21	
PA_kd_11:22.1.1	Atha kho saṅgho sudhammassa bhikkhuno paṭisāraṇīyakammaṁ akāsi—	22	
PA_kd_11:22.1.2	“citto te gahapati khamāpetabbo”ti.	22	
PA_kd_11:22.1.3	So saṅghena paṭisāraṇīyakammakato macchikāsaṇḍaṁ gantvā maṅkubhūto nāsakkhi cittaṁ gahapatiṁ khamāpetuṁ.	22	
PA_kd_11:22.1.4	Punadeva sāvatthiṁ paccāgañchi.	22	
PA_kd_11:22.1.5	Bhikkhū evamāhaṁsu—	22	
PA_kd_11:22.1.6	“khamāpito tayā, āvuso sudhamma, citto gahapatī”ti?	22	
PA_kd_11:22.1.7	“Idhāhaṁ, āvuso, macchikāsaṇḍaṁ gantvā maṅkubhūto nāsakkhiṁ cittaṁ gahapatiṁ khamāpetun”ti.	22	
PA_kd_11:22.1.8	Bhikkhū bhagavato etamatthaṁ ārocesuṁ …pe….	22	
PA_kd_11:22.2.1	“Tena hi, bhikkhave, saṅgho sudhammassa bhikkhuno anudūtaṁ detu—	22	
PA_kd_11:22.2.2	cittaṁ gahapatiṁ khamāpetuṁ.	22	
PA_kd_11:22.2.3	Evañca pana, bhikkhave, dātabbo—	22	
PA_kd_11:22.2.4	paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	22	
PA_kd_11:22.2.5	‘Suṇātu me, bhante, saṅgho.	22	
PA_kd_11:22.2.6	Yadi saṅghassa pattakallaṁ, saṅgho itthannāmaṁ bhikkhuṁ sudhammassa bhikkhuno anudūtaṁ dadeyya cittaṁ gahapatiṁ khamāpetuṁ.	22	
PA_kd_11:22.2.7	Esā ñatti.	22	
PA_kd_11:22.2.8	Suṇātu me, bhante, saṅgho.	22	
PA_kd_11:22.2.9	Saṅgho itthannāmaṁ bhikkhuṁ sudhammassa bhikkhuno anudūtaṁ deti cittaṁ gahapatiṁ khamāpetuṁ.	22	
PA_kd_11:22.2.10	Yassāyasmato khamati itthannāmassa bhikkhuno sudhammassa bhikkhuno anudūtassa dānaṁ cittaṁ gahapatiṁ khamāpetuṁ, so tuṇhassa;	22	
PA_kd_11:22.2.11	yassa nakkhamati, so bhāseyya.	22	
PA_kd_11:22.2.12	Dinno saṅghena itthannāmo bhikkhu sudhammassa bhikkhuno anudūto cittaṁ gahapatiṁ khamāpetuṁ.	22	
PA_kd_11:22.2.13	Khamati saṅghassa, tasmā tuṇhī, evametaṁ dhārayāmī’ti.	22	
PA_kd_11:22.3.1	Tena, bhikkhave, sudhammena bhikkhunā anudūtena bhikkhunā saddhiṁ macchikāsaṇḍaṁ gantvā citto gahapati khamāpetabbo—	22	
PA_kd_11:22.3.2	‘khama, gahapati, pasādemi tan’ti.	22	
PA_kd_11:22.3.3	Evañce vuccamāno khamati, iccetaṁ kusalaṁ.	22	
PA_kd_11:22.3.4	No ce khamati, anudūtena bhikkhunā vattabbo—	22	
PA_kd_11:22.3.5	‘khama, gahapati, imassa bhikkhuno, pasādeti tan’ti.	22	
PA_kd_11:22.3.6	Evañce vuccamāno khamati, iccetaṁ kusalaṁ.	22	
PA_kd_11:22.3.7	No ce khamati, anudūtena bhikkhunā vattabbo—	22	
PA_kd_11:22.3.8	‘khama, gahapati, imassa bhikkhuno, ahaṁ taṁ pasādemī’ti.	22	
PA_kd_11:22.3.9	Evañce vuccamāno khamati, iccetaṁ kusalaṁ.	22	
PA_kd_11:22.3.10	No ce khamati, anudūtena bhikkhunā vattabbo—	22	
PA_kd_11:22.3.11	‘khama, gahapati, imassa bhikkhuno, saṅghassa vacanenā’ti.	22	
PA_kd_11:22.3.12	Evañce vuccamāno khamati, iccetaṁ kusalaṁ.	22	
PA_kd_11:22.3.13_0	No ce khamati, anudūtena bhikkhunā sudhammo bhikkhu cittassa gahapatino dassanūpacāraṁ	22	
PA_kd_11:22.3.13_1	avijahāpetvā savanūpacāraṁ avijahāpetvā ekaṁsaṁ uttarāsaṅgaṁ kārāpetvā ukkuṭikaṁ	22	
PA_kd_11:22.3.13_2	nisīdāpetvā añjaliṁ paggaṇhāpetvā taṁ āpattiṁ desāpetabbo”ti.	22	
PA_kd_11:23.1.1	Atha kho āyasmā sudhammo anudūtena bhikkhunā saddhiṁ macchikāsaṇḍaṁ gantvā cittaṁ gahapatiṁ khamāpesi.	23	
PA_kd_11:23.1.2	So sammā vattati, lomaṁ pāteti, netthāraṁ vattati, bhikkhū upasaṅkamitvā evaṁ vadeti—	23	
PA_kd_11:23.1.3	“ahaṁ, āvuso, saṅghena paṭisāraṇīyakammakato sammā vattāmi, lomaṁ pātemi, netthāraṁ vattāmi.	23	
PA_kd_11:23.1.4	Kathaṁ nu kho mayā paṭipajjitabban”ti?	23	
PA_kd_11:23.1.5	Bhikkhū bhagavato etamatthaṁ ārocesuṁ …pe…	23	
PA_kd_11:23.1.6	“tena hi, bhikkhave, saṅgho sudhammassa bhikkhuno paṭisāraṇīyakammaṁ paṭippassambhetu.	23	
PA_kd_11:23.2.0	4.5. Nappaṭippassambhetabbaaṭṭhārasaka	23	
PA_kd_11:23.2.1	Pañcahi, bhikkhave, aṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	23	
PA_kd_11:23.2.3	imehi kho, bhikkhave, pañcahaṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.4	Aparehipi, bhikkhave, pañcahaṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.5	Yāya āpattiyā saṅghena paṭisāraṇīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	23	
PA_kd_11:23.2.6	kammaṁ garahati, kammike garahati—	23	
PA_kd_11:23.2.7	imehi kho, bhikkhave, pañcahaṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.8	Aṭṭhahi, bhikkhave, aṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.9	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	23	
PA_kd_11:23.2.10	imehi kho, bhikkhave, aṭṭhahaṅgehi samannāgatassa bhikkhuno paṭisāraṇīyakammaṁ nappaṭippassambhetabbaṁ.	23	
PA_kd_11:23.2.11	Paṭisāraṇīyakamme nappaṭippassambhetabbaaṭṭhārasakaṁ niṭṭhitaṁ.	23	
PA_kd_11:23.2.12.0	4.6. Paṭippassambhetabbaaṭṭhārasaka	23	
PA_kd_11:23.2.12.1	Pañcahi, bhikkhave, aṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.13	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	23	
PA_kd_11:23.2.14	imehi kho, bhikkhave, pañcahaṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.15	Aparehipi, bhikkhave, pañcahaṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.16	Yāya āpattiyā saṅghena paṭisāraṇīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	23	
PA_kd_11:23.2.17	kammaṁ na garahati, kammike na garahati—	23	
PA_kd_11:23.2.18	imehi kho, bhikkhave, pañcahaṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.19	Aṭṭhahi, bhikkhave, aṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.20	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	23	
PA_kd_11:23.2.21	imehi kho, bhikkhave, aṭṭhahaṅgehi samannāgatassa bhikkhuno paṭisāraṇīyakammaṁ paṭippassambhetabbaṁ.	23	
PA_kd_11:23.2.22	Paṭisāraṇīyakamme paṭippassambhetabbaaṭṭhārasakaṁ niṭṭhitaṁ.	23	
PA_kd_11:24.1.1	Evañca pana, bhikkhave, paṭippassambhetabbaṁ.	24	
PA_kd_11:24.1.2_0	Tena, bhikkhave, sudhammena bhikkhunā saṅghaṁ upasaṅkamitvā ekaṁsaṁ uttarāsaṅgaṁ	24	
PA_kd_11:24.1.2_1	karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	24	
PA_kd_11:24.1.3	‘ahaṁ, bhante, saṅghena paṭisāraṇīyakammakato sammā vattāmi, lomaṁ pātemi, netthāraṁ vattāmi, paṭisāraṇīyassa kammassa paṭippassaddhiṁ yācāmī’ti.	24	
PA_kd_11:24.1.4	Dutiyampi yācitabbā.	24	
PA_kd_11:24.1.5	Tatiyampi yācitabbā.	24	
PA_kd_11:24.1.6	Byattena bhikkhunā paṭibalena saṅgho ñāpetabbo—	24	
PA_kd_11:24.1.7	‘Suṇātu me, bhante, saṅgho.	24	
PA_kd_11:24.1.8	Ayaṁ sudhammo bhikkhu saṅghena paṭisāraṇīyakammakato sammā vattati, lomaṁ pāteti, netthāraṁ vattati, paṭisāraṇīyassa kammassa paṭippassaddhiṁ yācati.	24	
PA_kd_11:24.1.9	Yadi saṅghassa pattakallaṁ, saṅgho sudhammassa bhikkhuno paṭisāraṇīyakammaṁ paṭippassambheyya.	24	
PA_kd_11:24.1.10	Esā ñatti.	24	
PA_kd_11:24.1.11	Suṇātu me, bhante, saṅgho.	24	
PA_kd_11:24.1.12	Ayaṁ sudhammo bhikkhu saṅghena paṭisāraṇīyakammakato sammā vattati, lomaṁ pāteti, netthāraṁ vattati, paṭisāraṇīyassa kammassa paṭippassaddhiṁ yācati.	24	
PA_kd_11:24.1.13	Saṅgho sudhammassa bhikkhuno paṭisāraṇīyakammaṁ paṭippassambheti.	24	
PA_kd_11:24.1.14	Yassāyasmato khamati sudhammassa bhikkhuno paṭisāraṇīyassa kammassa paṭippassaddhi, so tuṇhassa;	24	
PA_kd_11:24.1.15	yassa nakkhamati, so bhāseyya.	24	
PA_kd_11:24.1.16	Dutiyampi etamatthaṁ vadāmi …pe…	24	
PA_kd_11:24.1.17	tatiyampi etamatthaṁ vadāmi—	24	
PA_kd_11:24.1.18	suṇātu me, bhante, saṅgho.	24	
PA_kd_11:24.1.19	Ayaṁ sudhammo bhikkhu saṅghena paṭisāraṇīyakammakato sammā vattati, lomaṁ pāteti, netthāraṁ vattati, paṭisāraṇīyassa kammassa paṭippassaddhiṁ yācati.	24	
PA_kd_11:24.1.20	Saṅgho sudhammassa bhikkhuno paṭisāraṇīyakammaṁ paṭippassambheti.	24	
PA_kd_11:24.1.21	Yassāyasmato khamati sudhammassa bhikkhuno paṭisāraṇīyassa kammassa paṭippassaddhi, so tuṇhassa;	24	
PA_kd_11:24.1.22	yassa nakkhamati, so bhāseyya.	24	
PA_kd_11:24.1.23	Paṭippassaddhaṁ saṅghena sudhammassa bhikkhuno paṭisāraṇīyakammaṁ.	24	
PA_kd_11:24.1.24	Khamati saṅghassa, tasmā tuṇhī, evametaṁ dhārayāmī’”ti.	24	
PA_kd_11:24.1.25	Paṭisāraṇīyakammaṁ niṭṭhitaṁ catutthaṁ.	24	
PA_kd_11:25.1.0	5. Āpattiyāadassaneukkhepanīyakamma	25	
PA_kd_11:25.1.1	Tena samayena buddho bhagavā kosambiyaṁ viharati ghositārāme.	25	
PA_kd_11:25.1.2	Tena kho pana samayena āyasmā channo āpattiṁ āpajjitvā na icchati āpattiṁ passituṁ.	25	
PA_kd_11:25.1.3	Ye te bhikkhū appicchā …pe… te ujjhāyanti khiyyanti vipācenti—	25	
PA_kd_11:25.1.4	“kathañhi nāma āyasmā channo āpattiṁ āpajjitvā na icchissati āpattiṁ passitun”ti.	25	
PA_kd_11:25.1.5	Atha kho te bhikkhū bhagavato etamatthaṁ ārocesuṁ.	25	
PA_kd_11:25.1.6	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	25	
PA_kd_11:25.1.7	“saccaṁ kira, bhikkhave, channo bhikkhu āpattiṁ āpajjitvā na icchati āpattiṁ passitun”ti?	25	
PA_kd_11:25.1.8	“Saccaṁ, bhagavā”ti.	25	
PA_kd_11:25.1.9	Vigarahi buddho bhagavā—	25	
PA_kd_11:25.1.10	“ananucchavikaṁ …pe…	25	
PA_kd_11:25.1.11	kathañhi nāma so, bhikkhave, moghapuriso āpattiṁ āpajjitvā na icchissati āpattiṁ passituṁ?	25	
PA_kd_11:25.1.12	Netaṁ, bhikkhave, appasannānaṁ vā pasādāya …pe…	25	
PA_kd_11:25.1.13	vigarahitvā …pe…	25	
PA_kd_11:25.1.14	dhammiṁ kathaṁ katvā bhikkhū āmantesi—	25	
PA_kd_11:25.1.15	“tena hi, bhikkhave, saṅgho channassa bhikkhuno, āpattiyā adassane, ukkhepanīyakammaṁ karotu—	25	
PA_kd_11:25.1.16	asambhogaṁ saṅghena.	25	
PA_kd_11:25.2.1	Evañca pana, bhikkhave, kātabbaṁ—	25	
PA_kd_11:25.2.2	paṭhamaṁ channo bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	25	
PA_kd_11:25.2.3	‘Suṇātu me, bhante, saṅgho.	25	
PA_kd_11:25.2.4	Ayaṁ channo bhikkhu āpattiṁ āpajjitvā na icchati āpattiṁ passituṁ.	25	
PA_kd_11:25.2.5	Yadi saṅghassa pattakallaṁ, saṅgho channassa bhikkhuno, āpattiyā adassane, ukkhepanīyakammaṁ kareyya—	25	
PA_kd_11:25.2.6	asambhogaṁ saṅghena.	25	
PA_kd_11:25.2.7	Esā ñatti.	25	
PA_kd_11:25.2.8	Suṇātu me, bhante, saṅgho.	25	
PA_kd_11:25.2.9	Ayaṁ channo bhikkhu āpattiṁ āpajjitvā na icchati āpattiṁ passituṁ.	25	
PA_kd_11:25.2.10	Saṅgho channassa bhikkhuno, āpattiyā adassane, ukkhepanīyakammaṁ karoti—	25	
PA_kd_11:25.2.11	asambhogaṁ saṅghena.	25	
PA_kd_11:25.2.12	Yassāyasmato khamati channassa bhikkhuno, āpattiyā adassane, ukkhepanīyassa kammassa karaṇaṁ—	25	
PA_kd_11:25.2.13	asambhogaṁ saṅghena, so tuṇhassa;	25	
PA_kd_11:25.2.14	yassa nakkhamati, so bhāseyya.	25	
PA_kd_11:25.2.15	Dutiyampi etamatthaṁ vadāmi …pe…	25	
PA_kd_11:25.2.16	tatiyampi etamatthaṁ vadāmi—	25	
PA_kd_11:25.2.17	suṇātu me, bhante, saṅgho.	25	
PA_kd_11:25.2.18	Ayaṁ channo bhikkhu āpattiṁ āpajjitvā na icchati āpattiṁ passituṁ.	25	
PA_kd_11:25.2.19	Saṅgho channassa bhikkhuno, āpattiyā adassane, ukkhepanīyakammaṁ karoti—	25	
PA_kd_11:25.2.20	asambhogaṁ saṅghena.	25	
PA_kd_11:25.2.21	Yassāyasmato khamati channassa bhikkhuno, āpattiyā adassane, ukkhepanīyassa kammassa karaṇaṁ—	25	
PA_kd_11:25.2.22	asambhogaṁ saṅghena, so tuṇhassa;	25	
PA_kd_11:25.2.23	yassa nakkhamati, so bhāseyya.	25	
PA_kd_11:25.2.24	Kataṁ saṅghena channassa bhikkhuno, āpattiyā adassane, ukkhepanīyakammaṁ—	25	
PA_kd_11:25.2.25	asambhogaṁ saṅghena.	25	
PA_kd_11:25.2.26	Khamati saṅghassa, tasmā tuṇhī, evametaṁ dhārayāmī’ti.	25	
PA_kd_11:25.2.27	Āvāsaparamparañca, bhikkhave, saṁsatha—	25	
PA_kd_11:25.2.28	‘channo bhikkhu saṅghena āpattiyā adassane, ukkhepanīyakammakato—	25	
PA_kd_11:25.2.29	asambhogaṁ saṅghenā’ti.	25	
PA_kd_11:26.1.0	5.1. Adhammakammadvādasaka	26	
PA_kd_11:26.1.1	Tīhi, bhikkhave, aṅgehi samannāgataṁ, āpattiyā adassane, ukkhepanīyakammaṁ adhammakammañca hoti, avinayakammañca, duvūpasantañca.	26	
PA_kd_11:26.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	26	
PA_kd_11:26.1.3	imehi kho, bhikkhave, tīhaṅgehi samannāgataṁ, āpattiyā adassane, ukkhepanīyakammaṁ adhammakammañca hoti, avinayakammañca, duvūpasantañca.	26	
PA_kd_11:26.1.4	Aparehipi, bhikkhave, tīhaṅgehi samannāgataṁ, āpattiyā adassane, ukkhepanīyakammaṁ adhammakammañca hoti, avinayakammañca, duvūpasantañca.	26	
PA_kd_11:26.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti …pe…	26	
PA_kd_11:26.1.6	acodetvā kataṁ hoti, asāretvā kataṁ hoti, āpattiṁ anāropetvā kataṁ hoti …pe…	26	
PA_kd_11:26.1.7	asammukhā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.8	appaṭipucchā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.9	appaṭiññāya kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.10	anāpattiyā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.11	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.12	desitāya āpattiyā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.13	acodetvā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.14	asāretvā kataṁ hoti, adhammena kataṁ hoti, vaggena kataṁ hoti …pe…	26	
PA_kd_11:26.1.15	āpattiṁ anāropetvā kataṁ hoti, adhammena kataṁ hoti, vaggena kataṁ hoti—	26	
PA_kd_11:26.1.16	imehi kho, bhikkhave, tīhaṅgehi samannāgataṁ, āpattiyā adassane, ukkhepanīyakammaṁ adhammakammañca hoti, avinayakammañca, duvūpasantañca.	26	
PA_kd_11:26.1.17	Āpattiyā adassane ukkhepanīyakamme adhammakammadvādasakaṁ niṭṭhitaṁ.	26	
PA_kd_11:26.1.18.0	5.2. Dhammakammadvādasaka	26	
PA_kd_11:26.1.18.1	Tīhi, bhikkhave, aṅgehi samannāgataṁ, āpattiyā adassane, ukkhepanīyakammaṁ dhammakammañca hoti, vinayakammañca, suvūpasantañca.	26	
PA_kd_11:26.1.19	Sammukhā kataṁ hoti, paṭipucchā kataṁ hoti, paṭiññāya kataṁ hoti—	26	
PA_kd_11:26.1.20	imehi kho, bhikkhave, tīhaṅgehi samannāgataṁ, āpattiyā adassane, ukkhepanīyakammaṁ dhammakammañca hoti, vinayakammañca, suvūpasantañca.	26	
PA_kd_11:26.1.21	Aparehipi, bhikkhave, tīhaṅgehi samannāgataṁ …pe….	26	
PA_kd_11:26.1.22	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti …pe…	26	
PA_kd_11:26.1.23	codetvā kataṁ hoti, sāretvā kataṁ hoti, āpattiṁ āropetvā kataṁ hoti …pe…	26	
PA_kd_11:26.1.24	sammukhā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.25	paṭipucchā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.26	paṭiññāya kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.27	āpattiyā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.28	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.29	adesitāya āpattiyā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.30	codetvā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.31	sāretvā kataṁ hoti, dhammena kataṁ hoti, samaggena kataṁ hoti …pe…	26	
PA_kd_11:26.1.32	āpattiṁ āropetvā kataṁ hoti, dhammena kataṁ hoti, samaggena kataṁ hoti—	26	
PA_kd_11:26.1.33	imehi kho, bhikkhave, tīhaṅgehi samannāgataṁ, āpattiyā adassane, ukkhepanīyakammaṁ dhammakammañca hoti, vinayakammañca, suvūpasantañca.	26	
PA_kd_11:26.1.34	Āpattiyā adassane ukkhepanīyakamme dhammakammadvādasakaṁ niṭṭhitaṁ.	26	
PA_kd_11:26.1.35.0	5.3. Ākaṅkhamānachakka	26	
PA_kd_11:26.1.35.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.36	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	26	
PA_kd_11:26.1.37	bālo hoti abyatto āpattibahulo anapadāno;	26	
PA_kd_11:26.1.38	gihisaṁsaṭṭho viharati ananulomikehi gihisaṁsaggehi—	26	
PA_kd_11:26.1.39	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.40	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.41	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	26	
PA_kd_11:26.1.42	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.43	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.44	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	26	
PA_kd_11:26.1.45	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.46	Tiṇṇaṁ, bhikkhave, bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.47	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	26	
PA_kd_11:26.1.48	eko bālo hoti abyatto āpattibahulo anapadāno;	26	
PA_kd_11:26.1.49	eko gihisaṁsaṭṭho viharati ananulomikehi gihisaṁsaggehi—	26	
PA_kd_11:26.1.50	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.51	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.52	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	26	
PA_kd_11:26.1.53	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.54	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.55	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	26	
PA_kd_11:26.1.56	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā adassane, ukkhepanīyakammaṁ kareyya.	26	
PA_kd_11:26.1.57	Āpattiyā adassane ukkhepanīyakamme ākaṅkhamānachakkaṁ niṭṭhitaṁ.	26	
PA_kd_11:27.1.0	5.4. Tecattālīsavatta	27	
PA_kd_11:27.1.1	Āpattiyā adassane ukkhepanīyakammakatena, bhikkhave, bhikkhunā sammā vattitabbaṁ.	27	
PA_kd_11:27.1.2	Tatrāyaṁ sammāvattanā—	27	
PA_kd_11:27.1.3	na upasampādetabbaṁ,	27	
PA_kd_11:27.1.4	na nissayo dātabbo,	27	
PA_kd_11:27.1.5	na sāmaṇero upaṭṭhāpetabbo,	27	
PA_kd_11:27.1.6	na bhikkhunovādakasammuti sāditabbā,	27	
PA_kd_11:27.1.7	sammatenapi bhikkhuniyo na ovaditabbā.	27	
PA_kd_11:27.1.8	Yāya āpattiyā saṅghena āpattiyā adassane ukkhepanīyakammaṁ kataṁ hoti sā āpatti na āpajjitabbā,	27	
PA_kd_11:27.1.9	aññā vā tādisikā,	27	
PA_kd_11:27.1.10	tato vā pāpiṭṭhatarā;	27	
PA_kd_11:27.1.11	kammaṁ na garahitabbaṁ,	27	
PA_kd_11:27.1.12	kammikā na garahitabbā.	27	
PA_kd_11:27.1.13	Na pakatattassa bhikkhuno abhivādanaṁ,	27	
PA_kd_11:27.1.14	paccuṭṭhānaṁ,	27	
PA_kd_11:27.1.15	añjalikammaṁ,	27	
PA_kd_11:27.1.16	sāmīcikammaṁ,	27	
PA_kd_11:27.1.17	āsanābhihāro,	27	
PA_kd_11:27.1.18	seyyābhihāro,	27	
PA_kd_11:27.1.19	pādodakaṁ pādapīṭhaṁ,	27	
PA_kd_11:27.1.20	pādakathalikaṁ,	27	
PA_kd_11:27.1.21	pattacīvarappaṭiggahaṇaṁ,	27	
PA_kd_11:27.1.22	nahāne piṭṭhiparikammaṁ sāditabbaṁ.	27	
PA_kd_11:27.1.23	Na pakatatto bhikkhu sīlavipattiyā anuddhaṁsetabbo,	27	
PA_kd_11:27.1.24	na ācāravipattiyā anuddhaṁsetabbo,	27	
PA_kd_11:27.1.25	na diṭṭhivipattiyā anuddhaṁsetabbo,	27	
PA_kd_11:27.1.26	na ājīvavipattiyā anuddhaṁsetabbo,	27	
PA_kd_11:27.1.27	na bhikkhu bhikkhūhi bhedetabbo,	27	
PA_kd_11:27.1.28	na gihiddhajo dhāretabbo,	27	
PA_kd_11:27.1.29	na titthiyaddhajo dhāretabbo,	27	
PA_kd_11:27.1.30	na titthiyā sevitabbā;	27	
PA_kd_11:27.1.31	bhikkhū sevitabbā,	27	
PA_kd_11:27.1.32	bhikkhusikkhāya sikkhitabbaṁ.	27	
PA_kd_11:27.1.33	Na pakatattena bhikkhunā saddhiṁ ekacchanne āvāse vatthabbaṁ,	27	
PA_kd_11:27.1.34	na ekacchanne anāvāse vatthabbaṁ,	27	
PA_kd_11:27.1.35	na ekacchanne āvāse vā anāvāse vā vatthabbaṁ,	27	
PA_kd_11:27.1.36	pakatattaṁ bhikkhuṁ disvā āsanā vuṭṭhātabbaṁ,	27	
PA_kd_11:27.1.37	na pakatatto bhikkhu āsādetabbo anto vā bahi vā.	27	
PA_kd_11:27.1.38	Na pakatattassa bhikkhuno uposatho ṭhapetabbo,	27	
PA_kd_11:27.1.39	na pavāraṇā ṭhapetabbā,	27	
PA_kd_11:27.1.40	na savacanīyaṁ kātabbaṁ,	27	
PA_kd_11:27.1.41	na anuvādo paṭṭhapetabbo,	27	
PA_kd_11:27.1.42	na okāso kāretabbo,	27	
PA_kd_11:27.1.43	na codetabbo,	27	
PA_kd_11:27.1.44	na sāretabbo,	27	
PA_kd_11:27.1.45	na bhikkhūhi sampayojetabban”ti.	27	
PA_kd_11:27.1.46	Āpattiyā adassane ukkhepanīyakamme tecattālīsavattaṁ niṭṭhitaṁ.	27	
PA_kd_11:28.1.1	Atha kho saṅgho channassa bhikkhuno, āpattiyā adassane, ukkhepanīyakammaṁ akāsi—	28	
PA_kd_11:28.1.2	asambhogaṁ saṅghena.	28	
PA_kd_11:28.1.3	So saṅghena, āpattiyā adassane, ukkhepanīyakammakato tamhā āvāsā aññaṁ āvāsaṁ agamāsi.	28	
PA_kd_11:28.1.4	Tattha bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	28	
PA_kd_11:28.1.5	So bhikkhūhi asakkariyamāno agarukariyamāno amāniyamāno apūjiyamāno asakkārapakato tamhāpi āvāsā aññaṁ āvāsaṁ agamāsi.	28	
PA_kd_11:28.1.6	Tatthapi bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	28	
PA_kd_11:28.1.7	So bhikkhūhi asakkariyamāno agarukariyamāno amāniyamāno apūjiyamāno asakkārapakato tamhāpi āvāsā aññaṁ āvāsaṁ agamāsi.	28	
PA_kd_11:28.1.8	Tatthapi bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	28	
PA_kd_11:28.1.9	So bhikkhūhi asakkariyamāno agarukariyamāno amāniyamāno apūjiyamāno asakkārapakato punadeva kosambiṁ paccāgañchi.	28	
PA_kd_11:28.1.10	So sammā vattati, lomaṁ pāteti, netthāraṁ vattati, bhikkhū upasaṅkamitvā evaṁ vadeti—	28	
PA_kd_11:28.1.11	“ahaṁ, āvuso, saṅghena, āpattiyā adassane, ukkhepanīyakammakato sammā vattāmi, lomaṁ pātemi, netthāraṁ vattāmi.	28	
PA_kd_11:28.1.12	Kathaṁ nu kho mayā paṭipajjitabban”ti?	28	
PA_kd_11:28.1.13	Bhikkhū bhagavato etamatthaṁ ārocesuṁ …pe….	28	
PA_kd_11:28.1.14	“Tena hi, bhikkhave, saṅgho channassa bhikkhuno, āpattiyā adassane, ukkhepanīyakammaṁ paṭippassambhetu.	28	
PA_kd_11:28.2.0	5.5. Nappaṭippassambhetabbatecattālīsaka	28	
PA_kd_11:28.2.1	Pañcahi, bhikkhave, aṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	28	
PA_kd_11:28.2.3	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.4	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.5	Yāya āpattiyā saṅghena, āpattiyā adassane, ukkhepanīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	28	
PA_kd_11:28.2.6	kammaṁ garahati, kammike garahati—	28	
PA_kd_11:28.2.7	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.8	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.9	Pakatattassa bhikkhuno abhivādanaṁ, paccuṭṭhānaṁ, añjalikammaṁ, sāmīcikammaṁ, āsanābhihāraṁ sādiyati—	28	
PA_kd_11:28.2.10	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.11	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.12	Pakatattassa bhikkhuno seyyābhihāraṁ, pādodakaṁ pādapīṭhaṁ, pādakathalikaṁ, pattacīvarappaṭiggahaṇaṁ, nahāne piṭṭhiparikammaṁ sādiyati—	28	
PA_kd_11:28.2.13	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.14	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.15	Pakatattaṁ bhikkhuṁ sīlavipattiyā anuddhaṁseti, ācāravipattiyā anuddhaṁseti, diṭṭhivipattiyā anuddhaṁseti, ājīvavipattiyā anuddhaṁseti, bhikkhuṁ bhikkhūhi bhedeti—	28	
PA_kd_11:28.2.16	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.17	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.18	Gihiddhajaṁ dhāreti, titthiyaddhajaṁ dhāreti, titthiye sevati;	28	
PA_kd_11:28.2.19	bhikkhū na sevati, bhikkhusikkhāya na sikkhati—	28	
PA_kd_11:28.2.20	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.21	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.22	Pakatattena bhikkhunā saddhiṁ ekacchanne āvāse vasati, ekacchanne anāvāse vasati, ekacchanne āvāse vā anāvāse vā vasati;	28	
PA_kd_11:28.2.23	pakatattaṁ bhikkhuṁ disvā āsanā na vuṭṭhāti;	28	
PA_kd_11:28.2.24	pakatattaṁ bhikkhuṁ āsādeti anto vā bahi vā—	28	
PA_kd_11:28.2.25	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.26	Aṭṭhahi, bhikkhave, aṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.27	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	28	
PA_kd_11:28.2.28	imehi kho, bhikkhave, aṭṭhahaṅgehi samannāgatassa bhikkhuno, āpattiyā adassane, ukkhepanīyakammaṁ nappaṭippassambhetabbaṁ.	28	
PA_kd_11:28.2.29	Āpattiyā adassane ukkhepanīyakamme nappaṭippassambhetabbatecattālīsakaṁ niṭṭhitaṁ.	28	
PA_kd_11:29.1.0	5.6. Paṭippassambhetabbatecattālīsaka	29	
PA_kd_11:29.1.1	Pañcahi, bhikkhave, aṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.2	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	29	
PA_kd_11:29.1.3	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.4	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.5	Yāya āpattiyā saṅghena āpattiyā adassane ukkhepanīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	29	
PA_kd_11:29.1.6	kammaṁ na garahati, kammike na garahati—	29	
PA_kd_11:29.1.7	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.8	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.9	Na pakatattassa bhikkhuno abhivādanaṁ, paccuṭṭhānaṁ, añjalikammaṁ, sāmīcikammaṁ, āsanābhihāraṁ sādiyati—	29	
PA_kd_11:29.1.10	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.11	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.12	Na pakatattassa bhikkhuno seyyābhihāraṁ, pādodakaṁ pādapīṭhaṁ, pādakathalikaṁ, pattacīvarappaṭiggahaṇaṁ, nahāne piṭṭhiparikammaṁ sādiyati—	29	
PA_kd_11:29.1.13	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.14	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.15	Na pakatattaṁ bhikkhuṁ sīlavipattiyā anuddhaṁseti, na ācāravipattiyā anuddhaṁseti, na diṭṭhivipattiyā anuddhaṁseti, na ājīvavipattiyā anuddhaṁseti, na bhikkhuṁ bhikkhūhi bhedeti—	29	
PA_kd_11:29.1.16	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.17	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.18	Na gihiddhajaṁ dhāreti, na titthiyaddhajaṁ dhāreti, na titthiye sevati, bhikkhū sevati, bhikkhusikkhāya sikkhati—	29	
PA_kd_11:29.1.19	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.20	Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.21_0	Na pakatattena bhikkhunā saddhiṁ ekacchanne āvāse vasati, na ekacchanne anāvāse vasati,	29	
PA_kd_11:29.1.21_1	na ekacchanne āvāse vā anāvāse vā vasati, pakatattaṁ bhikkhuṁ disvā āsanā vuṭṭhāti,	29	
PA_kd_11:29.1.21_2	na pakatattaṁ bhikkhuṁ āsādeti anto vā bahi vā—	29	
PA_kd_11:29.1.22	imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.23	Aṭṭhahi, bhikkhave, aṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.24	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	29	
PA_kd_11:29.1.25	imehi kho, bhikkhave, aṭṭhahaṅgehi samannāgatassa bhikkhuno, āpattiyā adassane, ukkhepanīyakammaṁ paṭippassambhetabbaṁ.	29	
PA_kd_11:29.1.26	Āpattiyā adassane ukkhepanīyakamme paṭippassambhetabbatecattālīsakaṁ niṭṭhitaṁ.	29	
PA_kd_11:30.1.1	Evañca pana, bhikkhave, paṭippassambhetabbaṁ.	30	
PA_kd_11:30.1.2	Tena, bhikkhave, channena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	30	
PA_kd_11:30.1.3_0	‘ahaṁ, bhante, saṅghena, āpattiyā adassane, ukkhepanīyakammakato sammā vattāmi, lomaṁ	30	
PA_kd_11:30.1.3_1	pātemi, netthāraṁ vattāmi, āpattiyā adassane ukkhepanīyassa kammassa paṭippassaddhiṁ yācāmī’ti.	30	
PA_kd_11:30.1.4	Dutiyampi yācitabbā.	30	
PA_kd_11:30.1.5	Tatiyampi yācitabbā.	30	
PA_kd_11:30.1.6	Byattena bhikkhunā paṭibalena saṅgho ñāpetabbo—	30	
PA_kd_11:30.1.7	‘Suṇātu me, bhante, saṅgho.	30	
PA_kd_11:30.1.8_0	Ayaṁ channo bhikkhu saṅghena, āpattiyā adassane, ukkhepanīyakammakato sammā vattati,	30	
PA_kd_11:30.1.8_1	lomaṁ pāteti, netthāraṁ vattati, āpattiyā adassane ukkhepanīyassa kammassa paṭippassaddhiṁ yācati.	30	
PA_kd_11:30.1.9	Yadi saṅghassa pattakallaṁ, saṅgho channassa bhikkhuno, āpattiyā adassane, ukkhepanīyakammaṁ paṭippassambheyya.	30	
PA_kd_11:30.1.10	Esā ñatti.	30	
PA_kd_11:30.1.11	Suṇātu me, bhante, saṅgho.	30	
PA_kd_11:30.1.12_0	Ayaṁ channo bhikkhu saṅghena, āpattiyā adassane, ukkhepanīyakammakato sammā vattati,	30	
PA_kd_11:30.1.12_1	lomaṁ pāteti, netthāraṁ vattati, āpattiyā adassane, ukkhepanīyassa kammassa paṭippassaddhiṁ yācati.	30	
PA_kd_11:30.1.13	Saṅgho channassa bhikkhuno, āpattiyā adassane, ukkhepanīyakammaṁ paṭippassambheti.	30	
PA_kd_11:30.1.14	Yassāyasmato khamati channassa bhikkhuno, āpattiyā adassane, ukkhepanīyassa kammassa paṭippassaddhi, so tuṇhassa;	30	
PA_kd_11:30.1.15	yassa nakkhamati, so bhāseyya.	30	
PA_kd_11:30.1.16	Dutiyampi etamatthaṁ vadāmi …pe…	30	
PA_kd_11:30.1.17	tatiyampi etamatthaṁ vadāmi—	30	
PA_kd_11:30.1.18	suṇātu me, bhante, saṅgho.	30	
PA_kd_11:30.1.19_0	Ayaṁ channo bhikkhu saṅghena, āpattiyā adassane, ukkhepanīyakammakato sammā vattati,	30	
PA_kd_11:30.1.19_1	lomaṁ pāteti, netthāraṁ vattati, āpattiyā adassane, ukkhepanīyassa kammassa paṭippassaddhiṁ yācati.	30	
PA_kd_11:30.1.20	Saṅgho channassa bhikkhuno, āpattiyā adassane, ukkhepanīyakammaṁ paṭippassambheti.	30	
PA_kd_11:30.1.21	Yassāyasmato khamati channassa bhikkhuno, āpattiyā adassane, ukkhepanīyassa kammassa paṭippassaddhi, so tuṇhassa;	30	
PA_kd_11:30.1.22	yassa nakkhamati, so bhāseyya.	30	
PA_kd_11:30.1.23	Paṭippassaddhaṁ saṅghena channassa bhikkhuno, āpattiyā adassane, ukkhepanīyakammaṁ.	30	
PA_kd_11:30.1.24	Khamati saṅghassa, tasmā tuṇhī, evametaṁ dhārayāmī’”ti.	30	
PA_kd_11:30.1.25	Āpattiyā adassane ukkhepanīyakammaṁ niṭṭhitaṁ pañcamaṁ.	30	
PA_kd_11:31.1.0	6. Āpattiyāappaṭikammeukkhepanīyakamma	31	
PA_kd_11:31.1.1	Tena samayena buddho bhagavā kosambiyaṁ viharati ghositārāme.	31	
PA_kd_11:31.1.2	Tena kho pana samayena āyasmā channo āpattiṁ āpajjitvā na icchati āpattiṁ paṭikātuṁ.	31	
PA_kd_11:31.1.3	Ye te bhikkhū appicchā …pe… te ujjhāyanti khiyyanti vipācenti—	31	
PA_kd_11:31.1.4	“kathañhi nāma āyasmā channo āpattiṁ āpajjitvā na icchissati āpattiṁ paṭikātun”ti?	31	
PA_kd_11:31.1.5	Atha kho te bhikkhū bhagavato etamatthaṁ ārocesuṁ.	31	
PA_kd_11:31.1.6	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	31	
PA_kd_11:31.1.7	“saccaṁ kira, bhikkhave, channo bhikkhu āpattiṁ āpajjitvā na icchati āpattiṁ paṭikātun”ti?	31	
PA_kd_11:31.1.8	“Saccaṁ, bhagavā”ti.	31	
PA_kd_11:31.1.9	Vigarahi buddho bhagavā—	31	
PA_kd_11:31.1.10	“ananucchavikaṁ …pe…	31	
PA_kd_11:31.1.11	kathañhi nāma so, bhikkhave, moghapuriso āpattiṁ āpajjitvā na icchissati āpattiṁ paṭikātuṁ.	31	
PA_kd_11:31.1.12	Netaṁ, bhikkhave, appasannānaṁ vā pasādāya …pe…	31	
PA_kd_11:31.1.13	vigarahitvā …pe…	31	
PA_kd_11:31.1.14	dhammiṁ kathaṁ katvā bhikkhū āmantesi—	31	
PA_kd_11:31.1.15	“tena hi, bhikkhave, saṅgho channassa bhikkhuno, āpattiyā appaṭikamme, ukkhepanīyakammaṁ karotu—	31	
PA_kd_11:31.1.16	asambhogaṁ saṅghena.	31	
PA_kd_11:31.1.17	Evañca pana, bhikkhave, kātabbaṁ—	31	
PA_kd_11:31.1.18	paṭhamaṁ channo bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	31	
PA_kd_11:31.1.19	‘Suṇātu me, bhante, saṅgho.	31	
PA_kd_11:31.1.20	Ayaṁ channo bhikkhu āpattiṁ āpajjitvā na icchati āpattiṁ paṭikātuṁ.	31	
PA_kd_11:31.1.21	Yadi saṅghassa pattakallaṁ, saṅgho channassa bhikkhuno, āpattiyā appaṭikamme, ukkhepanīyakammaṁ kareyya—	31	
PA_kd_11:31.1.22	asambhogaṁ saṅghena.	31	
PA_kd_11:31.1.23	Esā ñatti.	31	
PA_kd_11:31.1.24	Suṇātu me, bhante, saṅgho.	31	
PA_kd_11:31.1.25	Ayaṁ channo bhikkhu āpattiṁ āpajjitvā na icchati āpattiṁ paṭikātuṁ.	31	
PA_kd_11:31.1.26	Saṅgho channassa bhikkhuno, āpattiyā appaṭikamme, ukkhepanīyakammaṁ karoti—	31	
PA_kd_11:31.1.27	asambhogaṁ saṅghena.	31	
PA_kd_11:31.1.28	Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa karaṇaṁ—	31	
PA_kd_11:31.1.29	asambhogaṁ saṅghena, so tuṇhassa;	31	
PA_kd_11:31.1.30	yassa nakkhamati, so bhāseyya.	31	
PA_kd_11:31.1.31	Dutiyampi etamatthaṁ vadāmi …pe…	31	
PA_kd_11:31.1.32	tatiyampi etamatthaṁ vadāmi—	31	
PA_kd_11:31.1.33	suṇātu me, bhante, saṅgho.	31	
PA_kd_11:31.1.34	Ayaṁ channo bhikkhu āpattiṁ āpajjitvā na icchati āpattiṁ paṭikātuṁ.	31	
PA_kd_11:31.1.35	Saṅgho channassa bhikkhuno, āpattiyā appaṭikamme, ukkhepanīyakammaṁ karoti—	31	
PA_kd_11:31.1.36	asambhogaṁ saṅghena.	31	
PA_kd_11:31.1.37	Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa karaṇaṁ—	31	
PA_kd_11:31.1.38	asambhogaṁ saṅghena, so tuṇhassa;	31	
PA_kd_11:31.1.39	yassa nakkhamati, so bhāseyya.	31	
PA_kd_11:31.1.40	Kataṁ saṅghena channassa bhikkhuno, āpattiyā appaṭikamme, ukkhepanīyakammaṁ—	31	
PA_kd_11:31.1.41	asambhogaṁ saṅghena.	31	
PA_kd_11:31.1.42	Khamati saṅghassa, tasmā tuṇhī, evametaṁ dhārayāmī’ti.	31	
PA_kd_11:31.1.43	Āvāsaparamparañca, bhikkhave, saṁsatha—	31	
PA_kd_11:31.1.44	‘channo bhikkhu saṅghena āpattiyā appaṭikamme, ukkhepanīyakammakato—	31	
PA_kd_11:31.1.45	asambhogaṁ saṅghenā’ti.	31	
PA_kd_11:31.1.46.0	6.1. Adhammakammadvādasaka	31	
PA_kd_11:31.1.46.1	Tīhi, bhikkhave, aṅgehi samannāgataṁ, āpattiyā appaṭikamme, ukkhepanīyakammaṁ adhammakammañca hoti, avinayakammañca, duvūpasantañca.	31	
PA_kd_11:31.1.47	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	31	
PA_kd_11:31.1.48	imehi kho, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ adhammakammañca hoti, avinayakammañca, duvūpasantañca.	31	
PA_kd_11:31.1.49	Aparehipi, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ adhammakammañca hoti, avinayakammañca, duvūpasantañca.	31	
PA_kd_11:31.1.50	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti …pe…	31	
PA_kd_11:31.1.51	acodetvā kataṁ hoti, asāretvā kataṁ hoti, āpattiṁ anāropetvā kataṁ hoti …pe…	31	
PA_kd_11:31.1.52	asammukhā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.53	appaṭipucchā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.54	appaṭiññāya kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.55	anāpattiyā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.56	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.57	desitāya āpattiyā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.58	acodetvā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.59	asāretvā kataṁ hoti, adhammena kataṁ hoti, vaggena kataṁ hoti …pe…	31	
PA_kd_11:31.1.60	āpattiṁ anāropetvā kataṁ hoti, adhammena kataṁ hoti, vaggena kataṁ hoti—	31	
PA_kd_11:31.1.61	imehi kho, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ adhammakammañca hoti, avinayakammañca, duvūpasantañca.	31	
PA_kd_11:31.1.62	Āpattiyā appaṭikamme ukkhepanīyakamme adhammakammadvādasakaṁ niṭṭhitaṁ.	31	
PA_kd_11:31.1.63.0	6.2. Dhammakammadvādasaka	31	
PA_kd_11:31.1.63.1	Tīhi, bhikkhave, aṅgehi samannāgataṁ, āpattiyā appaṭikamme, ukkhepanīyakammaṁ dhammakammañca hoti, vinayakammañca, suvūpasantañca.	31	
PA_kd_11:31.1.64	Sammukhā kataṁ hoti, paṭipucchā kataṁ hoti, paṭiññāya kataṁ hoti—	31	
PA_kd_11:31.1.65	imehi kho, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ dhammakammañca hoti, vinayakammañca, suvūpasantañca.	31	
PA_kd_11:31.1.66	Aparehipi, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ dhammakammañca hoti, vinayakammañca, suvūpasantañca.	31	
PA_kd_11:31.1.67	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti …pe…	31	
PA_kd_11:31.1.68	codetvā kataṁ hoti, sāretvā kataṁ hoti, āpattiṁ āropetvā kataṁ hoti …pe…	31	
PA_kd_11:31.1.69	sammukhā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.70	paṭipucchā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.71	paṭiññāya kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.72	āpattiyā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.73	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.74	adesitāya āpattiyā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.75	codetvā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.76	sāretvā kataṁ hoti, dhammena kataṁ hoti, samaggena kataṁ hoti …pe…	31	
PA_kd_11:31.1.77	āpattiṁ āropetvā kataṁ hoti, dhammena kataṁ hoti, samaggena kataṁ hoti—	31	
PA_kd_11:31.1.78	imehi kho, bhikkhave, tīhaṅgehi samannāgataṁ, āpattiyā appaṭikamme, ukkhepanīyakammaṁ dhammakammañca hoti, vinayakammañca, suvūpasantañca.	31	
PA_kd_11:31.1.79	Āpattiyā appaṭikamme ukkhepanīyakamme dhammakammadvādasakaṁ niṭṭhitaṁ.	31	
PA_kd_11:31.1.80.0	6.3. Ākaṅkhamānachakka	31	
PA_kd_11:31.1.80.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.81	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	31	
PA_kd_11:31.1.82	bālo hoti abyatto āpattibahulo anapadāno;	31	
PA_kd_11:31.1.83	gihisaṁsaṭṭho viharati ananulomikehi gihisaṁsaggehi—	31	
PA_kd_11:31.1.84	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.85	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.86	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	31	
PA_kd_11:31.1.87	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.88	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.89	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	31	
PA_kd_11:31.1.90	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.91	Tiṇṇaṁ, bhikkhave, bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.92	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	31	
PA_kd_11:31.1.93	eko bālo hoti abyatto āpattibahulo anapadāno;	31	
PA_kd_11:31.1.94	eko gihisaṁsaṭṭho viharati ananulomikehi gihisaṁsaggehi—	31	
PA_kd_11:31.1.95	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.96	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.97	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	31	
PA_kd_11:31.1.98	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.99	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.100	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	31	
PA_kd_11:31.1.101	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, āpattiyā appaṭikamme, ukkhepanīyakammaṁ kareyya.	31	
PA_kd_11:31.1.102	Āpattiyā appaṭikamme ukkhepanīyakamme ākaṅkhamānachakkaṁ niṭṭhitaṁ.	31	
PA_kd_11:31.1.103.0	6.4. Tecattālīsavatta	31	
PA_kd_11:31.1.103.1	Āpattiyā appaṭikamme ukkhepanīyakammakatena, bhikkhave, bhikkhunā sammā vattitabbaṁ.	31	
PA_kd_11:31.1.104	Tatrāyaṁ sammāvattanā—	31	
PA_kd_11:31.1.105	na upasampādetabbaṁ,	31	
PA_kd_11:31.1.106	na nissayo dātabbo,	31	
PA_kd_11:31.1.107	na sāmaṇero upaṭṭhāpetabbo,	31	
PA_kd_11:31.1.108	na bhikkhunovādakasammuti sāditabbā,	31	
PA_kd_11:31.1.109	sammatenapi bhikkhuniyo na ovaditabbā.	31	
PA_kd_11:31.1.110	Yāya āpattiyā saṅghena, āpattiyā appaṭikamme, ukkhepanīyakammaṁ kataṁ hoti sā āpatti na āpajjitabbā,	31	
PA_kd_11:31.1.111	aññā vā tādisikā,	31	
PA_kd_11:31.1.112	tato vā pāpiṭṭhatarā;	31	
PA_kd_11:31.1.113	kammaṁ na garahitabbaṁ,	31	
PA_kd_11:31.1.114	kammikā na garahitabbā.	31	
PA_kd_11:31.1.115	Na pakatattassa bhikkhuno abhivādanaṁ,	31	
PA_kd_11:31.1.116	paccuṭṭhānaṁ,	31	
PA_kd_11:31.1.117	añjalikammaṁ,	31	
PA_kd_11:31.1.118	sāmīcikammaṁ,	31	
PA_kd_11:31.1.119	āsanābhihāro,	31	
PA_kd_11:31.1.120	seyyābhihāro,	31	
PA_kd_11:31.1.121	pādodakaṁ pādapīṭhaṁ,	31	
PA_kd_11:31.1.122	pādakathalikaṁ,	31	
PA_kd_11:31.1.123	pattacīvarappaṭiggahaṇaṁ,	31	
PA_kd_11:31.1.124	nahāne piṭṭhiparikammaṁ sāditabbaṁ.	31	
PA_kd_11:31.1.125	Na pakatatto bhikkhu sīlavipattiyā anuddhaṁsetabbo,	31	
PA_kd_11:31.1.126	na ācāravipattiyā anuddhaṁsetabbo,	31	
PA_kd_11:31.1.127	na diṭṭhivipattiyā anuddhaṁsetabbo,	31	
PA_kd_11:31.1.128	na ājīvavipattiyā anuddhaṁsetabbo,	31	
PA_kd_11:31.1.129	na bhikkhu bhikkhūhi bhedetabbo.	31	
PA_kd_11:31.1.130	Na gihiddhajo dhāretabbo,	31	
PA_kd_11:31.1.131	na titthiyaddhajo dhāretabbo,	31	
PA_kd_11:31.1.132	na titthiyā sevitabbā;	31	
PA_kd_11:31.1.133	bhikkhū sevitabbā,	31	
PA_kd_11:31.1.134	bhikkhusikkhāya sikkhitabbaṁ.	31	
PA_kd_11:31.1.135	Na pakatattena bhikkhunā saddhiṁ ekacchanne āvāse vatthabbaṁ,	31	
PA_kd_11:31.1.136	na ekacchanne anāvāse vatthabbaṁ,	31	
PA_kd_11:31.1.137	na ekacchanne āvāse vā anāvāse vā vatthabbaṁ,	31	
PA_kd_11:31.1.138	pakatattaṁ bhikkhuṁ disvā āsanā vuṭṭhātabbaṁ,	31	
PA_kd_11:31.1.139	na pakatatto bhikkhu āsādetabbo anto vā bahi vā.	31	
PA_kd_11:31.1.140	Na pakatattassa bhikkhuno uposatho ṭhapetabbo,	31	
PA_kd_11:31.1.141	na pavāraṇā ṭhapetabbā,	31	
PA_kd_11:31.1.142	na savacanīyaṁ kātabbaṁ,	31	
PA_kd_11:31.1.143	na anuvādo paṭṭhapetabbo,	31	
PA_kd_11:31.1.144	na okāso kāretabbo,	31	
PA_kd_11:31.1.145	na codetabbo,	31	
PA_kd_11:31.1.146	na sāretabbo,	31	
PA_kd_11:31.1.147	na bhikkhūhi sampayojetabban”ti.	31	
PA_kd_11:31.1.148	Āpattiyā appaṭikamme ukkhepanīyakamme tecattālīsavattaṁ niṭṭhitaṁ.	31	
PA_kd_11:31.1.149	Atha kho saṅgho channassa bhikkhuno, āpattiyā appaṭikamme, ukkhepanīyakammaṁ akāsi—	31	
PA_kd_11:31.1.150	asambhogaṁ saṅghena.	31	
PA_kd_11:31.1.151	So saṅghena, āpattiyā appaṭikamme, ukkhepanīyakammakato tamhā āvāsā aññaṁ āvāsaṁ agamāsi.	31	
PA_kd_11:31.1.152	Tattha bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	31	
PA_kd_11:31.1.153	So bhikkhūhi asakkariyamāno agarukariyamāno amāniyamāno apūjiyamāno asakkārapakato tamhāpi āvāsā aññaṁ āvāsaṁ agamāsi.	31	
PA_kd_11:31.1.154	Tatthapi bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	31	
PA_kd_11:31.1.155	So bhikkhūhi asakkariyamāno agarukariyamāno amāniyamāno apūjiyamāno asakkārapakato tamhāpi āvāsā aññaṁ āvāsaṁ agamāsi.	31	
PA_kd_11:31.1.156	Tatthapi bhikkhū neva abhivādesuṁ, na paccuṭṭhesuṁ, na añjalikammaṁ na sāmīcikammaṁ akaṁsu, na sakkariṁsu, na garuṁ kariṁsu, na mānesuṁ, na pūjesuṁ.	31	
PA_kd_11:31.1.157	So bhikkhūhi asakkariyamāno agarukariyamāno amāniyamāno apūjiyamāno asakkārapakato punadeva kosambiṁ paccāgañchi.	31	
PA_kd_11:31.1.158	So sammā vattati, lomaṁ pāteti, netthāraṁ vattati, bhikkhū upasaṅkamitvā evaṁ vadeti—	31	
PA_kd_11:31.1.159	“ahaṁ, āvuso, saṅghena, āpattiyā appaṭikamme, ukkhepanīyakammakato sammā vattāmi, lomaṁ pātemi, netthāraṁ vattāmi.	31	
PA_kd_11:31.1.160	Kathaṁ nu kho mayā paṭipajjitabban”ti?	31	
PA_kd_11:31.1.161	Bhikkhū bhagavato etamatthaṁ ārocesuṁ …pe….	31	
PA_kd_11:31.1.162	“Tena hi, bhikkhave, saṅgho channassa bhikkhuno, āpattiyā appaṭikamme, ukkhepanīyakammaṁ paṭippassambhetu.	31	
PA_kd_11:31.1.163.0	6.5. Nappaṭippassambhetabbatecattālīsaka	31	
PA_kd_11:31.1.163.1	Pañcahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.164	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	31	
PA_kd_11:31.1.165	imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.166	Aparehipi, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.167	Yāya āpattiyā saṅghena, āpattiyā appaṭikamme, ukkhepanīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	31	
PA_kd_11:31.1.168	kammaṁ garahati, kammike garahati …pe…	31	
PA_kd_11:31.1.169	pakatattassa bhikkhuno abhivādanaṁ, paccuṭṭhānaṁ, añjalikammaṁ, sāmīcikammaṁ, āsanābhihāraṁ sādiyati …pe…	31	
PA_kd_11:31.1.170	pakatattassa bhikkhuno seyyābhihāraṁ, pādodakaṁ pādapīṭhaṁ, pādakathalikaṁ, pattacīvarappaṭiggahaṇaṁ, nahāne piṭṭhiparikammaṁ sādiyati …pe…	31	
PA_kd_11:31.1.171	pakatattaṁ bhikkhuṁ sīlavipattiyā anuddhaṁseti, ācāravipattiyā anuddhaṁseti, diṭṭhivipattiyā anuddhaṁseti, ājīvavipattiyā anuddhaṁseti, bhikkhuṁ bhikkhūhi bhedeti …pe…	31	
PA_kd_11:31.1.172	gihiddhajaṁ dhāreti, titthiyaddhajaṁ dhāreti, titthiye sevati, bhikkhū na sevati, bhikkhusikkhāya na sikkhati …pe…	31	
PA_kd_11:31.1.173_0	pakatattena bhikkhunā saddhiṁ ekacchanne āvāse vasati, ekacchanne anāvāse vasati,	31	
PA_kd_11:31.1.173_1	ekacchanne āvāse vā anāvāse vā vasati, pakatattaṁ bhikkhuṁ disvā āsanā na vuṭṭhāti,	31	
PA_kd_11:31.1.173_2	pakatattaṁ bhikkhuṁ āsādeti anto vā bahi vā—	31	
PA_kd_11:31.1.174	imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.175	Aṭṭhahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.176	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	31	
PA_kd_11:31.1.177	imehi kho, bhikkhave, aṭṭhahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ nappaṭippassambhetabbaṁ.	31	
PA_kd_11:31.1.178	Āpattiyā appaṭikamme ukkhepanīyakamme nappaṭippassambhetabbatecattālīsakaṁ niṭṭhitaṁ.	31	
PA_kd_11:31.1.179.0	6.6. Paṭippassambhetabbatecattālīsaka	31	
PA_kd_11:31.1.179.1	Pañcahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.180	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	31	
PA_kd_11:31.1.181	imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.182	Aparehipi, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.183	Yāya āpattiyā saṅghena, āpattiyā appaṭikamme, ukkhepanīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	31	
PA_kd_11:31.1.184	kammaṁ na garahati, kammike na garahati …pe…	31	
PA_kd_11:31.1.185	na pakatattassa bhikkhuno abhivādanaṁ, paccuṭṭhānaṁ, añjalikammaṁ, sāmīcikammaṁ, āsanābhihāraṁ sādiyati …pe…	31	
PA_kd_11:31.1.186	na pakatattassa bhikkhuno seyyābhihāraṁ, pādodakaṁ pādapīṭhaṁ, pādakathalikaṁ, pattacīvarappaṭiggahaṇaṁ, nahāne piṭṭhiparikammaṁ sādiyati …pe…	31	
PA_kd_11:31.1.187_0	na pakatattaṁ bhikkhuṁ sīlavipattiyā anuddhaṁseti, na ācāravipattiyā anuddhaṁseti,	31	
PA_kd_11:31.1.187_1	na diṭṭhivipattiyā anuddhaṁseti, na ājīvavipattiyā anuddhaṁseti, na bhikkhuṁ bhikkhūhi bhedeti …pe…	31	
PA_kd_11:31.1.188	na gihiddhajaṁ dhāreti, na titthiyaddhajaṁ dhāreti, na titthiye sevati, bhikkhū sevati, bhikkhusikkhāya sikkhati …pe…	31	
PA_kd_11:31.1.189_0	na pakatattena bhikkhunā saddhiṁ ekacchanne āvāse vasati, na ekacchanne anāvāse vasati,	31	
PA_kd_11:31.1.189_1	na ekacchanne āvāse vā anāvāse vā vasati, pakatattaṁ bhikkhuṁ disvā āsanā vuṭṭhāti,	31	
PA_kd_11:31.1.189_2	na pakatattaṁ bhikkhuṁ āsādeti anto vā bahi vā—	31	
PA_kd_11:31.1.190	imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.191	Aṭṭhahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.192	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	31	
PA_kd_11:31.1.193	imehi kho, bhikkhave, aṭṭhahaṅgehi samannāgatassa bhikkhuno, āpattiyā appaṭikamme, ukkhepanīyakammaṁ paṭippassambhetabbaṁ.	31	
PA_kd_11:31.1.194	Āpattiyā appaṭikamme ukkhepanīyakamme paṭippassambhetabbatecattālīsakaṁ niṭṭhitaṁ.	31	
PA_kd_11:31.1.195	Evañca pana, bhikkhave, paṭippassambhetabbaṁ.	31	
PA_kd_11:31.1.196	Tena bhikkhave, channena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	31	
PA_kd_11:31.1.197_0	‘ahaṁ, bhante, saṅghena āpattiyā appaṭikamme ukkhepanīyakammakato sammā vattāmi,	31	
PA_kd_11:31.1.197_1	lomaṁ pātemi, netthāraṁ vattāmi, āpattiyā appaṭikamme ukkhepanīyassa kammassa paṭippassaddhiṁ yācāmī’ti.	31	
PA_kd_11:31.1.198	Dutiyampi yācitabbā.	31	
PA_kd_11:31.1.199	Tatiyampi yācitabbā.	31	
PA_kd_11:31.1.200	Byattena bhikkhunā paṭibalena saṅgho ñāpetabbo—	31	
PA_kd_11:31.1.201	‘Suṇātu me, bhante, saṅgho.	31	
PA_kd_11:31.1.202_0	Ayaṁ channo bhikkhu saṅghena, āpattiyā appaṭikamme, ukkhepanīyakammakato sammā vattati,	31	
PA_kd_11:31.1.202_1	lomaṁ pāteti, netthāraṁ vattati, āpattiyā appaṭikamme ukkhepanīyassa kammassa paṭippassaddhiṁ yācati.	31	
PA_kd_11:31.1.203	Yadi saṅghassa pattakallaṁ, saṅgho channassa bhikkhuno, āpattiyā appaṭikamme, ukkhepanīyakammaṁ paṭippassambheyya.	31	
PA_kd_11:31.1.204	Esā ñatti.	31	
PA_kd_11:31.1.205	Suṇātu me, bhante, saṅgho.	31	
PA_kd_11:31.1.206_0	Ayaṁ channo bhikkhu saṅghena, āpattiyā appaṭikamme, ukkhepanīyakammakato sammā vattati,	31	
PA_kd_11:31.1.206_1	lomaṁ pāteti, netthāraṁ vattati, āpattiyā appaṭikamme ukkhepanīyassa kammassa paṭippassaddhiṁ yācati.	31	
PA_kd_11:31.1.207	Saṅgho channassa bhikkhuno, āpattiyā appaṭikamme, ukkhepanīyakammaṁ paṭippassambheti.	31	
PA_kd_11:31.1.208	Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa paṭippassaddhi, so tuṇhassa;	31	
PA_kd_11:31.1.209	yassa nakkhamati, so bhāseyya.	31	
PA_kd_11:31.1.210	Dutiyampi etamatthaṁ vadāmi …pe…	31	
PA_kd_11:31.1.211	tatiyampi etamatthaṁ vadāmi—	31	
PA_kd_11:31.1.212	suṇātu me, bhante, saṅgho.	31	
PA_kd_11:31.1.213_0	Ayaṁ channo bhikkhu saṅghena, āpattiyā appaṭikamme, ukkhepanīyakammakato sammā vattati,	31	
PA_kd_11:31.1.213_1	lomaṁ pāteti, netthāraṁ vattati, āpattiyā appaṭikamme, ukkhepanīyassa kammassa paṭippassaddhiṁ yācati.	31	
PA_kd_11:31.1.214	Saṅgho channassa bhikkhuno, āpattiyā appaṭikamme, ukkhepanīyakammaṁ paṭippassambheti.	31	
PA_kd_11:31.1.215	Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa paṭippassaddhi, so tuṇhassa;	31	
PA_kd_11:31.1.216	yassa nakkhamati, so bhāseyya.	31	
PA_kd_11:31.1.217	Paṭippassaddhaṁ saṅghena channassa bhikkhuno, āpattiyā appaṭikamme, ukkhepanīyakammaṁ.	31	
PA_kd_11:31.1.218	Khamati saṅghassa, tasmā tuṇhī, evametaṁ dhārayāmī’”ti.	31	
PA_kd_11:31.1.219	Āpattiyā appaṭikamme ukkhepanīyakammaṁ niṭṭhitaṁ chaṭṭhaṁ.	31	
PA_kd_11:32.1.0	7. Pāpikāyadiṭṭhiyāappaṭinissagge ukkhepanīyakamma	32	
PA_kd_11:32.1.1	Tena samayena buddho bhagavā sāvatthiyaṁ viharati jetavane anāthapiṇḍikassa ārāme.	32	
PA_kd_11:32.1.2	Tena kho pana samayena ariṭṭhassa nāma bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ hoti—	32	
PA_kd_11:32.1.3	“tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyā”ti.	32	
PA_kd_11:32.1.4	Assosuṁ kho sambahulā bhikkhū ariṭṭhassa nāma kira bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ—	32	
PA_kd_11:32.1.5	“Tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyā”ti.	32	
PA_kd_11:32.1.6	Atha kho te bhikkhū yena ariṭṭho bhikkhu gaddhabādhipubbo tenupasaṅkamiṁsu.	32	
PA_kd_11:32.1.7	Upasaṅkamitvā ariṭṭhaṁ bhikkhuṁ gaddhabādhipubbaṁ etadavocuṁ—	32	
PA_kd_11:32.1.8	“saccaṁ kira te, āvuso ariṭṭha, evarūpaṁ pāpakaṁ diṭṭhigataṁ uppannaṁ—	32	
PA_kd_11:32.1.9	tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyā”ti?	32	
PA_kd_11:32.1.10	“Evaṁ byā kho ahaṁ, āvuso, bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā te paṭisevato nālaṁ antarāyāyā”ti.	32	
PA_kd_11:32.2.1	“Māvuso ariṭṭha, evaṁ avaca.	32	
PA_kd_11:32.2.2	Mā bhagavantaṁ abbhācikkhi.	32	
PA_kd_11:32.2.3	Na hi sādhu bhagavato abbhakkhānaṁ.	32	
PA_kd_11:32.2.4	Na hi bhagavā evaṁ vadeyya.	32	
PA_kd_11:32.2.5	Anekapariyāyenāvuso ariṭṭha, antarāyikā dhammā antarāyikā vuttā bhagavatā.	32	
PA_kd_11:32.2.6	Alañca pana te paṭisevato antarāyāya.	32	
PA_kd_11:32.2.7	Appassādā kāmā vuttā bhagavatā, bahudukkhā bahupāyāsā, ādīnavo ettha bhiyyo.	32	
PA_kd_11:32.2.8	Aṭṭhikaṅkalūpamā kāmā vuttā bhagavatā, bahudukkhā bahupāyāsā, ādīnavo ettha bhiyyo.	32	
PA_kd_11:32.2.9	Maṁsapesūpamā kāmā vuttā bhagavatā …pe…	32	
PA_kd_11:32.2.10	tiṇukkūpamā kāmā vuttā bhagavatā …pe…	32	
PA_kd_11:32.2.11	aṅgārakāsūpamā kāmā vuttā bhagavatā …	32	
PA_kd_11:32.2.12	supinakūpamā kāmā vuttā bhagavatā …	32	
PA_kd_11:32.2.13	yācitakūpamā kāmā vuttā bhagavatā …	32	
PA_kd_11:32.2.14	rukkhaphalūpamā kāmā vuttā bhagavatā …	32	
PA_kd_11:32.2.15	asisūnūpamā kāmā vuttā bhagavatā …	32	
PA_kd_11:32.2.16	sattisūlūpamā kāmā vuttā bhagavatā …	32	
PA_kd_11:32.2.17	sappasirūpamā kāmā vuttā bhagavatā, bahudukkhā bahupāyāsā, ādīnavo ettha bhiyyo”ti.	32	
PA_kd_11:32.2.18	Evampi kho ariṭṭho bhikkhu gaddhabādhipubbo tehi bhikkhūhi vuccamāno tatheva taṁ pāpakaṁ diṭṭhigataṁ thāmasā parāmāsā abhinivissa voharati—	32	
PA_kd_11:32.2.19	“evaṁ byā kho ahaṁ, āvuso, bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā te paṭisevato nālaṁ antarāyāyā”ti.	32	
PA_kd_11:32.3.1_0	Yato ca kho te bhikkhū nāsakkhiṁsu ariṭṭhaṁ bhikkhuṁ gaddhabādhipubbaṁ etasmā pāpakā	32	
PA_kd_11:32.3.1_1	diṭṭhigatā vivecetuṁ, atha kho te bhikkhū yena bhagavā tenupasaṅkamiṁsu, upasaṅkamitvā	32	
PA_kd_11:32.3.1_2	bhagavato etamatthaṁ ārocesuṁ.	32	
PA_kd_11:32.3.2	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā ariṭṭhaṁ bhikkhuṁ gaddhabādhipubbaṁ paṭipucchi—	32	
PA_kd_11:32.3.3	“saccaṁ kira te, ariṭṭha, evarūpaṁ pāpakaṁ diṭṭhigataṁ uppannaṁ—	32	
PA_kd_11:32.3.4	tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyā”ti?	32	
PA_kd_11:32.3.5	“Evaṁ byā kho ahaṁ, bhante, bhagavatā dhammaṁ desitaṁ ājānāmi, yathā yeme antarāyikā dhammā vuttā bhagavatā te paṭisevato nālaṁ antarāyāyā”ti.	32	
PA_kd_11:32.3.6	“Kassa nu kho nāma tvaṁ, moghapurisa, mayā evaṁ dhammaṁ desitaṁ ājānāsi?	32	
PA_kd_11:32.3.7	Nanu mayā, moghapurisa, anekapariyāyena antarāyikā dhammā antarāyikā vuttā?	32	
PA_kd_11:32.3.8	Alañca pana te paṭisevato antarāyāya.	32	
PA_kd_11:32.3.9	Appassādā kāmā vuttā mayā, bahudukkhā bahupāyāsā, ādīnavo ettha bhiyyo.	32	
PA_kd_11:32.3.10	Aṭṭhikaṅkalūpamā kāmā vuttā mayā, bahudukkhā bahupāyāsā, ādīnavo ettha bhiyyo.	32	
PA_kd_11:32.3.11	Maṁsapesūpamā kāmā vuttā mayā …pe…	32	
PA_kd_11:32.3.12	tiṇukkūpamā kāmā vuttā mayā …	32	
PA_kd_11:32.3.13	aṅgārakāsūpamā kāmā vuttā mayā …	32	
PA_kd_11:32.3.14	supinakūpamā kāmā vuttā mayā …	32	
PA_kd_11:32.3.15	yācitakūpamā kāmā vuttā mayā …	32	
PA_kd_11:32.3.16	rukkhaphalūpamā kāmā vuttā mayā …	32	
PA_kd_11:32.3.17	asisūnūpamā kāmā vuttā mayā …	32	
PA_kd_11:32.3.18	sattisūlūpamā kāmā vuttā mayā …	32	
PA_kd_11:32.3.19	sappasirūpamā kāmā vuttā mayā, bahudukkhā bahupāyāsā, ādīnavo ettha bhiyyo.	32	
PA_kd_11:32.3.20	Atha ca pana tvaṁ, moghapurisa, attanā duggahitena amhe ceva abbhācikkhasi, attānañca khaṇasi, bahuñca apuññaṁ pasavasi.	32	
PA_kd_11:32.3.21	Tañhi te, moghapurisa, bhavissati dīgharattaṁ ahitāya dukkhāya.	32	
PA_kd_11:32.3.22	Netaṁ, moghapurisa, appasannānaṁ vā pasādāya …pe…	32	
PA_kd_11:32.3.23	vigarahitvā …pe…	32	
PA_kd_11:32.3.24	dhammiṁ kathaṁ katvā bhikkhū āmantesi—	32	
PA_kd_11:32.3.25	“tena hi, bhikkhave, saṅgho ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ karotu—	32	
PA_kd_11:32.3.26	asambhogaṁ saṅghena.	32	
PA_kd_11:32.4.1	Evañca pana, bhikkhave, kātabbaṁ—	32	
PA_kd_11:32.4.2	paṭhamaṁ ariṭṭho bhikkhu codetabbo, codetvā sāretabbo, sāretvā āpattiṁ āropetabbo, āpattiṁ āropetvā byattena bhikkhunā paṭibalena saṅgho ñāpetabbo—	32	
PA_kd_11:32.4.3	‘Suṇātu me, bhante, saṅgho.	32	
PA_kd_11:32.4.4	Ariṭṭhassa bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ—	32	
PA_kd_11:32.4.5	tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyāti.	32	
PA_kd_11:32.4.6	So taṁ diṭṭhiṁ na paṭinissajjati.	32	
PA_kd_11:32.4.7	Yadi saṅghassa pattakallaṁ, saṅgho ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ kareyya—	32	
PA_kd_11:32.4.8	asambhogaṁ saṅghena.	32	
PA_kd_11:32.4.9	Esā ñatti.	32	
PA_kd_11:32.4.10	Suṇātu me, bhante, saṅgho.	32	
PA_kd_11:32.4.11	Ariṭṭhassa bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ—	32	
PA_kd_11:32.4.12	tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyāti.	32	
PA_kd_11:32.4.13	So taṁ diṭṭhiṁ na paṭinissajjati.	32	
PA_kd_11:32.4.14	Saṅgho ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ karoti—	32	
PA_kd_11:32.4.15	asambhogaṁ saṅghena.	32	
PA_kd_11:32.4.16	Yassāyasmato khamati ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyassa kammassa karaṇaṁ—	32	
PA_kd_11:32.4.17	asambhogaṁ saṅghena, so tuṇhassa;	32	
PA_kd_11:32.4.18	yassa nakkhamati, so bhāseyya.	32	
PA_kd_11:32.4.19	Dutiyampi etamatthaṁ vadāmi …pe…	32	
PA_kd_11:32.4.20	tatiyampi etamatthaṁ vadāmi—	32	
PA_kd_11:32.4.21	suṇātu me, bhante, saṅgho.	32	
PA_kd_11:32.4.22	Ariṭṭhassa bhikkhuno gaddhabādhipubbassa evarūpaṁ pāpakaṁ diṭṭhigataṁ uppannaṁ—	32	
PA_kd_11:32.4.23	tathāhaṁ bhagavatā dhammaṁ desitaṁ ājānāmi yathā yeme antarāyikā dhammā vuttā bhagavatā te paṭisevato nālaṁ antarāyāyāti.	32	
PA_kd_11:32.4.24	So taṁ diṭṭhiṁ na paṭinissajjati.	32	
PA_kd_11:32.4.25	Saṅgho ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ karoti—	32	
PA_kd_11:32.4.26	asambhogaṁ saṅghena.	32	
PA_kd_11:32.4.27	Yassāyasmato khamati ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyassa kammassa karaṇaṁ—	32	
PA_kd_11:32.4.28	asambhogaṁ saṅghena, so tuṇhassa;	32	
PA_kd_11:32.4.29	yassa nakkhamati, so bhāseyya.	32	
PA_kd_11:32.4.30	Kataṁ saṅghena ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ—	32	
PA_kd_11:32.4.31	asambhogaṁ saṅghena.	32	
PA_kd_11:32.4.32	Khamati saṅghassa, tasmā tuṇhī, evametaṁ dhārayāmī’ti.	32	
PA_kd_11:32.4.33	Āvāsaparamparañca, bhikkhave, saṁsatha—	32	
PA_kd_11:32.4.34	‘ariṭṭho bhikkhu gaddhabādhipubbo, saṅghena pāpikāya diṭṭhiyā appaṭinissagge, ukkhepanīyakammakato—	32	
PA_kd_11:32.4.35	asambhogaṁ saṅghenā’”ti.	32	
PA_kd_11:33.1.0	7.1. Adhammakammadvādasaka	33	
PA_kd_11:33.1.1	“Tīhi, bhikkhave, aṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ adhammakammañca hoti, avinayakammañca, duvūpasantañca.	33	
PA_kd_11:33.1.2	Asammukhā kataṁ hoti, appaṭipucchā kataṁ hoti, appaṭiññāya kataṁ hoti—	33	
PA_kd_11:33.1.3	imehi kho, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ adhammakammañca hoti, avinayakammañca, duvūpasantañca.	33	
PA_kd_11:33.1.4	Aparehipi, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ adhammakammañca hoti, avinayakammañca, duvūpasantañca.	33	
PA_kd_11:33.1.5	Anāpattiyā kataṁ hoti, adesanāgāminiyā āpattiyā kataṁ hoti, desitāya āpattiyā kataṁ hoti …pe…	33	
PA_kd_11:33.1.6	acodetvā kataṁ hoti, asāretvā kataṁ hoti, āpattiṁ anāropetvā kataṁ hoti …pe…	33	
PA_kd_11:33.1.7	asammukhā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.8	appaṭipucchā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.9	appaṭiññāya kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.10	anāpattiyā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.11	adesanāgāminiyā āpattiyā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.12	desitāya āpattiyā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.13	acodetvā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.14	asāretvā kataṁ hoti, adhammena kataṁ hoti, vaggena kataṁ hoti …pe…	33	
PA_kd_11:33.1.15	āpattiṁ anāropetvā kataṁ hoti, adhammena kataṁ hoti, vaggena kataṁ hoti—	33	
PA_kd_11:33.1.16	imehi kho, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ adhammakammañca hoti, avinayakammañca, duvūpasantañca.	33	
PA_kd_11:33.1.17	Pāpikāya diṭṭhiyā appaṭinissagge ukkhepanīyakamme adhammakammadvādasakaṁ niṭṭhitaṁ.	33	
PA_kd_11:33.1.18.0	7.2. Dhammakammadvādasaka	33	
PA_kd_11:33.1.18.1	Tīhi, bhikkhave, aṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ dhammakammañca hoti, vinayakammañca, suvūpasantañca.	33	
PA_kd_11:33.1.19	Sammukhā kataṁ hoti, paṭipucchā kataṁ hoti, paṭiññāya kataṁ hoti—	33	
PA_kd_11:33.1.20	imehi kho, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ dhammakammañca hoti, vinayakammañca, suvūpasantañca.	33	
PA_kd_11:33.1.21	Aparehipi, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ dhammakammañca hoti, vinayakammañca, suvūpasantañca.	33	
PA_kd_11:33.1.22	Āpattiyā kataṁ hoti, desanāgāminiyā āpattiyā kataṁ hoti, adesitāya āpattiyā kataṁ hoti …pe…	33	
PA_kd_11:33.1.23	codetvā kataṁ hoti, sāretvā kataṁ hoti, āpattiṁ āropetvā kataṁ hoti …pe…	33	
PA_kd_11:33.1.24	sammukhā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.25	paṭipucchā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.26	paṭiññāya kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.27	āpattiyā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.28	desanāgāminiyā āpattiyā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.29	adesitāya āpattiyā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.30	codetvā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.31	sāretvā kataṁ hoti, dhammena kataṁ hoti, samaggena kataṁ hoti …pe…	33	
PA_kd_11:33.1.32	āpattiṁ āropetvā kataṁ hoti, dhammena kataṁ hoti, samaggena kataṁ hoti—	33	
PA_kd_11:33.1.33	imehi kho, bhikkhave, tīhaṅgehi samannāgataṁ, pāpikāya diṭṭhiyā appaṭinissagge, ukkhepanīyakammaṁ dhammakammañca hoti, vinayakammañca, suvūpasantañca.	33	
PA_kd_11:33.1.34	Pāpikāya diṭṭhiyā appaṭinissagge ukkhepanīyakamme dhammakammadvādasakaṁ niṭṭhitaṁ.	33	
PA_kd_11:33.1.35.0	7.3. Ākaṅkhamānachakka	33	
PA_kd_11:33.1.35.1	Tīhi, bhikkhave, aṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.36	Bhaṇḍanakārako hoti kalahakārako vivādakārako bhassakārako saṅghe adhikaraṇakārako;	33	
PA_kd_11:33.1.37	bālo hoti abyatto āpattibahulo anapadāno;	33	
PA_kd_11:33.1.38	gihisaṁsaṭṭho viharati ananulomikehi gihisaṁsaggehi—	33	
PA_kd_11:33.1.39	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.40	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.41	Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—	33	
PA_kd_11:33.1.42	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.43	Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.44	Buddhassa avaṇṇaṁ bhāsati, dhammassa avaṇṇaṁ bhāsati, saṅghassa avaṇṇaṁ bhāsati—	33	
PA_kd_11:33.1.45	imehi kho, bhikkhave, tīhaṅgehi samannāgatassa bhikkhuno, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.46	Tiṇṇaṁ, bhikkhave, bhikkhūnaṁ, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.47	Eko bhaṇḍanakārako hoti kalahakārako vivādakārako bhassakārako saṅghe adhikaraṇakārako;	33	
PA_kd_11:33.1.48	eko bālo hoti abyatto āpattibahulo anapadāno;	33	
PA_kd_11:33.1.49	eko gihisaṁsaṭṭho viharati ananulomikehi gihisaṁsaggehi—	33	
PA_kd_11:33.1.50	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.51	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.52	Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—	33	
PA_kd_11:33.1.53	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.54	Aparesampi, bhikkhave, tiṇṇaṁ bhikkhūnaṁ, ākaṅkhamāno saṅgho, pāpikāya diṭṭhiyā appaṭinissagge, ukkhepanīyakammaṁ kareyya.	33	
PA_kd_11:33.1.55	Eko buddhassa avaṇṇaṁ bhāsati, eko dhammassa avaṇṇaṁ bhāsati, eko saṅghassa avaṇṇaṁ bhāsati—	33	
PA_kd_11:33.1.56	imesaṁ kho, bhikkhave, tiṇṇaṁ bhikkhūnaṁ, ākaṅkhamāno saṅgho, pāpikāya diṭṭhiyā appaṭinissage, ukkhepanīyakammaṁ kareyya.	33	
PA_kd_11:33.1.57	Pāpikāya diṭṭhiyā appaṭinissage ukkhepanīyakamme ākaṅkhamānachakkaṁ niṭṭhitaṁ.	33	
PA_kd_11:33.1.58.0	7.4. Tecattālīsavatta	33	
PA_kd_11:33.1.58.1	Pāpikāya diṭṭhiyā appaṭinissagge ukkhepanīyakammakatena, bhikkhave, bhikkhunā sammā vattitabbaṁ.	33	
PA_kd_11:33.1.59	Tatrāyaṁ sammāvattanā—	33	
PA_kd_11:33.1.60	na upasampādetabbaṁ,	33	
PA_kd_11:33.1.61	na nissayo dātabbo,	33	
PA_kd_11:33.1.62	na sāmaṇero upaṭṭhāpetabbo,	33	
PA_kd_11:33.1.63	na bhikkhunovādakasammuti sāditabbā,	33	
PA_kd_11:33.1.64	sammatenapi bhikkhuniyo na ovaditabbā.	33	
PA_kd_11:33.1.65	Yāya āpattiyā saṅghena, pāpikāya diṭṭhiyā appaṭinissagge, ukkhepanīyakammaṁ kataṁ hoti sā āpatti na āpajjitabbā,	33	
PA_kd_11:33.1.66	aññā vā tādisikā,	33	
PA_kd_11:33.1.67	tato vā pāpiṭṭhatarā;	33	
PA_kd_11:33.1.68	kammaṁ na garahitabbaṁ,	33	
PA_kd_11:33.1.69.1	kammikā na garahitabbā …pe…,	33	
PA_kd_11:33.1.70	na pakatattassa bhikkhuno uposatho ṭhapetabbo,	33	
PA_kd_11:33.1.71	na pavāraṇā ṭhapetabbā,	33	
PA_kd_11:33.1.72	na savacanīyaṁ kātabbaṁ,	33	
PA_kd_11:33.1.73	na anuvādo paṭṭhapetabbo,	33	
PA_kd_11:33.1.74	na okāso kāretabbo,	33	
PA_kd_11:33.1.75	na codetabbo,	33	
PA_kd_11:33.1.76	na sāretabbo,	33	
PA_kd_11:33.1.77	na bhikkhūhi sampayojetabban”ti.	33	
PA_kd_11:33.1.78	Pāpikāya diṭṭhiyā appaṭinissagge ukkhepanīyakamme tecattālīsavattaṁ niṭṭhitaṁ.	33	
PA_kd_11:34.1.1	Atha kho saṅgho ariṭṭhassa bhikkhuno gaddhabādhipubbassa, pāpikāya diṭṭhiyā appaṭinissagge, ukkhepanīyakammaṁ akāsi—	34	
PA_kd_11:34.1.2	asambhogaṁ saṅghena.	34	
PA_kd_11:34.1.3	So saṅghena, pāpikāya diṭṭhiyā appaṭinissagge, ukkhepanīyakammakato vibbhami.	34	
PA_kd_11:34.1.4	Ye te bhikkhū appicchā …pe… te ujjhāyanti khiyyanti vipācenti—	34	
PA_kd_11:34.1.5	“kathañhi nāma ariṭṭho bhikkhu gaddhabādhipubbo saṅghena, pāpikāya diṭṭhiyā appaṭinissagge, ukkhepanīyakammakato vibbhamissatī”ti?	34	
PA_kd_11:34.1.6	Atha kho te bhikkhū bhagavato etamatthaṁ ārocesuṁ.	34	
PA_kd_11:34.1.7	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	34	
PA_kd_11:34.1.8	“saccaṁ kira, bhikkhave, ariṭṭho bhikkhu gaddhabādhipubbo saṅghena, pāpikāya diṭṭhiyā appaṭinissagge, ukkhepanīyakammakato vibbhamatī”ti?	34	
PA_kd_11:34.1.9	“Saccaṁ, bhagavā”ti.	34	
PA_kd_11:34.1.10	Vigarahi buddho bhagavā—	34	
PA_kd_11:34.1.11	“ananucchavikaṁ …pe…	34	
PA_kd_11:34.1.12	kathañhi nāma so, bhikkhave, moghapuriso saṅghena, pāpikāya diṭṭhiyā appaṭinissagge, ukkhepanīyakammakato vibbhamissati?	34	
PA_kd_11:34.1.13	Netaṁ, bhikkhave, appasannānaṁ vā pasādāya …pe…	34	
PA_kd_11:34.1.14	vigarahitvā …pe…	34	
PA_kd_11:34.1.15	dhammiṁ kathaṁ katvā bhikkhū āmantesi—	34	
PA_kd_11:34.1.16	“tena hi, bhikkhave, saṅgho, pāpikāya diṭṭhiyā appaṭinissagge, ukkhepanīyakammaṁ paṭippassambhetu.	34	
PA_kd_11:34.2.0	7.5. Nappaṭippassambhetabbatecattālīsaka	34	
PA_kd_11:34.2.1	Pañcahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ nappaṭippassambhetabbaṁ.	34	
PA_kd_11:34.2.2	Upasampādeti, nissayaṁ deti, sāmaṇeraṁ upaṭṭhāpeti, bhikkhunovādakasammutiṁ sādiyati, sammatopi bhikkhuniyo ovadati—	34	
PA_kd_11:34.2.3	imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissage, ukkhepanīyakammaṁ nappaṭippassambhetabbaṁ.	34	
PA_kd_11:34.2.4	Aparehipi, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ nappaṭippassambhetabbaṁ.	34	
PA_kd_11:34.2.5	Yāya āpattiyā saṅghena pāpikāya diṭṭhiyā appaṭinissagge ukkhepanīyakammaṁ kataṁ hoti taṁ āpattiṁ āpajjati, aññaṁ vā tādisikaṁ, tato vā pāpiṭṭhataraṁ;	34	
PA_kd_11:34.2.6	kammaṁ garahati, kammike garahati—	34	
PA_kd_11:34.2.7	imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ nappaṭippassambhetabbaṁ …	34	
PA_kd_11:34.2.8	pe….	34	
PA_kd_11:34.2.9	Aṭṭhahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ nappaṭippassambhetabbaṁ.	34	
PA_kd_11:34.2.10	Pakatattassa bhikkhuno uposathaṁ ṭhapeti, pavāraṇaṁ ṭhapeti, savacanīyaṁ karoti, anuvādaṁ paṭṭhapeti, okāsaṁ kāreti, codeti, sāreti, bhikkhūhi sampayojeti—	34	
PA_kd_11:34.2.11	imehi kho, bhikkhave, aṭṭhahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ nappaṭippassambhetabbaṁ.	34	
PA_kd_11:34.2.12	Pāpikāya diṭṭhiyā appaṭinissagge ukkhepanīyakamme nappaṭippassambhetabbatecattālīsakaṁ niṭṭhitaṁ.	34	
PA_kd_11:34.2.13.0	7.6. Paṭippassambhetabbatecattālīsaka	34	
PA_kd_11:34.2.13.1	Pañcahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ.	34	
PA_kd_11:34.2.14	Na upasampādeti, na nissayaṁ deti, na sāmaṇeraṁ upaṭṭhāpeti, na bhikkhunovādakasammutiṁ sādiyati, sammatopi bhikkhuniyo na ovadati—	34	
PA_kd_11:34.2.15	imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ.	34	
PA_kd_11:34.2.16	Aparehipi, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ.	34	
PA_kd_11:34.2.17	Yāya āpattiyā saṅghena, pāpikāya diṭṭhiyā appaṭinissagge, ukkhepanīyakammaṁ kataṁ hoti taṁ āpattiṁ na āpajjati, aññaṁ vā tādisikaṁ, tato vā pāpiṭṭhataraṁ;	34	
PA_kd_11:34.2.18	kammaṁ na garahati, kammike na garahati—	34	
PA_kd_11:34.2.19	imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ …	34	
PA_kd_11:34.2.20	pe….	34	
PA_kd_11:34.2.21	Aṭṭhahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ.	34	
PA_kd_11:34.2.22	Na pakatattassa bhikkhuno uposathaṁ ṭhapeti, na pavāraṇaṁ ṭhapeti, na savacanīyaṁ karoti, na anuvādaṁ paṭṭhapeti, na okāsaṁ kāreti, na codeti, na sāreti, na bhikkhūhi sampayojeti—	34	
PA_kd_11:34.2.23	imehi kho, bhikkhave, aṭṭhahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambhetabbaṁ.	34	
PA_kd_11:34.2.24	Pāpikāya diṭṭhiyā appaṭinissagge ukkhepanīyakamme paṭippassambhetabbatecattālīsakaṁ niṭṭhitaṁ.	34	
PA_kd_11:35.1.1	Evañca pana, bhikkhave, paṭippassambhetabbaṁ.	35	
PA_kd_11:35.1.2_0	Tena, bhikkhave, pāpikāya diṭṭhiyā appaṭinissagge, ukkhepanīyakammakatena bhikkhunā	35	
PA_kd_11:35.1.2_1	saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā	35	
PA_kd_11:35.1.2_2	ukkuṭikaṁ nisīditvā añjaliṁ paggahetvā evamassa vacanīyo—	35	
PA_kd_11:35.1.3_0	‘ahaṁ, bhante, saṅghena, pāpikāya diṭṭhiyā appaṭinissagge, ukkhepanīyakammakato sammā	35	
PA_kd_11:35.1.3_1	vattāmi, lomaṁ pātemi, netthāraṁ vattāmi, pāpikāya diṭṭhiyā appaṭinissagge, ukkhepanīyassa	35	
PA_kd_11:35.1.3_2	kammassa paṭippassaddhiṁ yācāmī’ti.	35	
PA_kd_11:35.1.4	Dutiyampi yācitabbā.	35	
PA_kd_11:35.1.5	Tatiyampi yācitabbā.	35	
PA_kd_11:35.1.6	Byattena bhikkhunā paṭibalena saṅgho ñāpetabbo—	35	
PA_kd_11:35.1.7	‘Suṇātu me, bhante, saṅgho.	35	
PA_kd_11:35.1.8_0	Ayaṁ itthannāmo bhikkhu saṅghena, pāpikāya diṭṭhiyā appaṭinissagge, ukkhepanīyakammakato	35	
PA_kd_11:35.1.8_1	sammā vattati, lomaṁ pāteti, netthāraṁ vattati, pāpikāya diṭṭhiyā appaṭinissagge,	35	
PA_kd_11:35.1.8_2	ukkhepanīyassa kammassa paṭippassaddhiṁ yācati.	35	
PA_kd_11:35.1.9	Yadi saṅghassa pattakallaṁ, saṅgho itthannāmassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambheyya.	35	
PA_kd_11:35.1.10	Esā ñatti.	35	
PA_kd_11:35.1.11	Suṇātu me, bhante, saṅgho.	35	
PA_kd_11:35.1.12_0	Ayaṁ itthannāmo bhikkhu saṅghena, pāpikāya diṭṭhiyā appaṭinissagge, ukkhepanīyakammakato	35	
PA_kd_11:35.1.12_1	sammā vattati, lomaṁ pāteti, netthāraṁ vattati, pāpikāya diṭṭhiyā appaṭinissagge,	35	
PA_kd_11:35.1.12_2	ukkhepanīyassa kammassa paṭippassaddhiṁ yācati.	35	
PA_kd_11:35.1.13	Saṅgho itthannāmassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambheti.	35	
PA_kd_11:35.1.14	Yassāyasmato khamati itthannāmassa bhikkhuno, pāpikāya diṭṭhiyā appaṭinissagge, ukkhepanīyassa kammassa paṭippassaddhi, so tuṇhassa;	35	
PA_kd_11:35.1.15	yassa nakkhamati, so bhāseyya.	35	
PA_kd_11:35.1.16	Dutiyampi etamatthaṁ vadāmi …pe…	35	
PA_kd_11:35.1.17	tatiyampi etamatthaṁ vadāmi—	35	
PA_kd_11:35.1.18	suṇātu me, bhante, saṅgho.	35	
PA_kd_11:35.1.19_0	Ayaṁ itthannāmo bhikkhu saṅghena, pāpikāya diṭṭhiyā appaṭinissagge, ukkhepanīyakammakato	35	
PA_kd_11:35.1.19_1	sammā vattati, lomaṁ pāteti, netthāraṁ vattati, pāpikāya diṭṭhiyā appaṭinissagge	35	
PA_kd_11:35.1.19_2	ukkhepanīyassa kammassa paṭippassaddhiṁ yācati.	35	
PA_kd_11:35.1.20	Saṅgho itthannāmassa bhikkhuno, pāpikāya diṭṭhiyā appaṭinissagge, ukkhepanīyakammaṁ paṭippassambheti.	35	
PA_kd_11:35.1.21	Yassāyasmato khamati itthannāmassa bhikkhuno, pāpikāya diṭṭhiyā appaṭinissagge, ukkhepanīyassa kammassa paṭippassaddhi, so tuṇhassa;	35	
PA_kd_11:35.1.22	yassa nakkhamati, so bhāseyya.	35	
PA_kd_11:35.1.23	Paṭippassaddhaṁ saṅghena itthannāmassa bhikkhuno, pāpikāya diṭṭhiyā appaṭinissagge, ukkhepanīyakammaṁ.	35	
PA_kd_11:35.1.24	Khamati saṅghassa, tasmā tuṇhī, evametaṁ dhārayāmī’”ti.	35	
PA_kd_11:35.1.25	Pāpikāya diṭṭhiyā appaṭinissagge ukkhepanīyakammaṁ niṭṭhitaṁ sattamaṁ.	35	
PA_kd_11:35.1.26	Kammakkhandhako paṭhamo. Imamhi khandhake vatthū satta.	35	
PA_kd_11:35.1.27	Tassuddānaṁ	35	
PA_kd_11:35.1.28	Paṇḍulohitakā bhikkhū,	35	
PA_kd_11:35.1.29	sayaṁ bhaṇḍanakārakā;	35	
PA_kd_11:35.1.30	Tādise upasaṅkamma,	35	
PA_kd_11:35.1.31	ussahiṁsu ca bhaṇḍane.	35	
PA_kd_11:35.1.32	Anuppannāpi jāyanti,	35	
PA_kd_11:35.1.33	uppannānipi vaḍḍhare;	35	
PA_kd_11:35.1.34	Appicchā pesalā bhikkhū,	35	
PA_kd_11:35.1.35	ujjhāyanti padassato.	35	
PA_kd_11:35.1.36	Saddhammaṭṭhitiko buddho,	35	
PA_kd_11:35.1.37	sayambhū aggapuggalo;	35	
PA_kd_11:35.1.38	Āṇāpesi tajjanīya,	35	
PA_kd_11:35.1.39	kammaṁ sāvatthiyaṁ jino.	35	
PA_kd_11:35.1.40	Asammukhāppaṭipucchāp-	35	
PA_kd_11:35.1.41	paṭiññāya katañca yaṁ;	35	
PA_kd_11:35.1.42	Anāpatti adesane,	35	
PA_kd_11:35.1.43	desitāya katañca yaṁ.	35	
PA_kd_11:35.1.44	Acodetvā asāretvā,	35	
PA_kd_11:35.1.45	anāropetvā ca yaṁ kataṁ;	35	
PA_kd_11:35.1.46	Asammukhā adhammena,	35	
PA_kd_11:35.1.47	vaggena cāpi yaṁ kataṁ.	35	
PA_kd_11:35.1.48	Appaṭipucchā adhammena,	35	
PA_kd_11:35.1.49	puna vaggena yaṁ kataṁ;	35	
PA_kd_11:35.1.50	Appaṭiññāya adhammena,	35	
PA_kd_11:35.1.51	vaggena cāpi yaṁ kataṁ.	35	
PA_kd_11:35.1.52	Anāpatti adhammena,	35	
PA_kd_11:35.1.53	vaggena cāpi yaṁ kataṁ;	35	
PA_kd_11:35.1.54	Adesanāgāminiyā,	35	
PA_kd_11:35.1.55	adhammavaggameva ca.	35	
PA_kd_11:35.1.56	Desitāya adhammena,	35	
PA_kd_11:35.1.57	vaggenāpi tatheva ca;	35	
PA_kd_11:35.1.58	Acodetvā adhammena,	35	
PA_kd_11:35.1.59	vaggenāpi tatheva ca.	35	
PA_kd_11:35.1.60	Asāretvā adhammena,	35	
PA_kd_11:35.1.61	vaggenāpi tatheva ca;	35	
PA_kd_11:35.1.62	Anāropetvā adhammena,	35	
PA_kd_11:35.1.63	vaggenāpi tatheva ca.	35	
PA_kd_11:35.1.64	Kaṇhavāranayeneva,	35	
PA_kd_11:35.1.65	sukkavāraṁ vijāniyā;	35	
PA_kd_11:35.1.66	Saṅgho ākaṅkhamāno ca,	35	
PA_kd_11:35.1.67	yassa tajjanīyaṁ kare.	35	
PA_kd_11:35.1.68	Bhaṇḍanaṁ bālo saṁsaṭṭho,	35	
PA_kd_11:35.1.69	adhisīle ajjhācāre;	35	
PA_kd_11:35.1.70	Atidiṭṭhivipannassa,	35	
PA_kd_11:35.1.71	saṅgho tajjanīyaṁ kare.	35	
PA_kd_11:35.1.72	Buddhadhammassa saṅghassa,	35	
PA_kd_11:35.1.73	avaṇṇaṁ yo ca bhāsati;	35	
PA_kd_11:35.1.74	Tiṇṇannampi ca bhikkhūnaṁ,	35	
PA_kd_11:35.1.75	saṅgho tajjaniyaṁ kare.	35	
PA_kd_11:35.1.76	Bhaṇḍanaṁ kārako eko,	35	
PA_kd_11:35.1.77	bālo saṁsagganissito;	35	
PA_kd_11:35.1.78	Adhisīle ajjhācāre,	35	
PA_kd_11:35.1.79	tatheva atidiṭṭhiyā.	35	
PA_kd_11:35.1.80	Buddhadhammassa saṅghassa,	35	
PA_kd_11:35.1.81	avaṇṇaṁ yo ca bhāsati;	35	
PA_kd_11:35.1.82	Tajjanīyakammakato,	35	
PA_kd_11:35.1.83	evaṁ sammānuvattanā.	35	
PA_kd_11:35.1.84	Upasampadanissayā,	35	
PA_kd_11:35.1.85	sāmaṇeraṁ upaṭṭhanā;	35	
PA_kd_11:35.1.86	Ovādasammatenāpi,	35	
PA_kd_11:35.1.87	na kare tajjanīkato.	35	
PA_kd_11:35.1.88	Nāpajje tañca āpattiṁ,	35	
PA_kd_11:35.1.89	tādisañca tato paraṁ;	35	
PA_kd_11:35.1.90	Kammañca kammike cāpi,	35	
PA_kd_11:35.1.91	na garahe tathāvidho.	35	
PA_kd_11:35.1.92	Uposathaṁ pavāraṇaṁ,	35	
PA_kd_11:35.1.93	pakatattassa naṭṭhape;	35	
PA_kd_11:35.1.94	Savacaniṁ anuvādo,	35	
PA_kd_11:35.1.95	okāso codanena ca.	35	
PA_kd_11:35.1.96	Sāraṇaṁ sampayogañca,	35	
PA_kd_11:35.1.97	na kareyya tathāvidho;	35	
PA_kd_11:35.1.98	Upasampadanissayā,	35	
PA_kd_11:35.1.99	sāmaṇeraṁ upaṭṭhanā.	35	
PA_kd_11:35.1.100	Ovādasammatenāpi,	35	
PA_kd_11:35.1.101	pañcahaṅgehi na sammati;	35	
PA_kd_11:35.1.102	Tañcāpajjati āpattiṁ,	35	
PA_kd_11:35.1.103	tādisañca tato paraṁ.	35	
PA_kd_11:35.1.104	Kammañca kammike cāpi,	35	
PA_kd_11:35.1.105	garahanto na sammati;	35	
PA_kd_11:35.1.106	Uposathaṁ pavāraṇaṁ,	35	
PA_kd_11:35.1.107	savacanīyā ca novādo.	35	
PA_kd_11:35.1.108	Okāso codanañceva,	35	
PA_kd_11:35.1.109	sāraṇā sampayojanā;	35	
PA_kd_11:35.1.110	Imehaṭṭhaṅgehi yo yutto,	35	
PA_kd_11:35.1.111	tajjanānupasammati.	35	
PA_kd_11:35.1.112	Kaṇhavāranayeneva,	35	
PA_kd_11:35.1.113	sukkavāraṁ vijāniyā;	35	
PA_kd_11:35.1.114	Bālo āpattibahulo,	35	
PA_kd_11:35.1.115	saṁsaṭṭhopi ca seyyaso.	35	
PA_kd_11:35.1.116	Niyassakammaṁ sambuddho,	35	
PA_kd_11:35.1.117	āṇāpesi mahāmuni;	35	
PA_kd_11:35.1.118	Kīṭāgirismiṁ dve bhikkhū,	35	
PA_kd_11:35.1.119	assajipunabbasukā.	35	
PA_kd_11:35.1.120	Anācārañca vividhaṁ,	35	
PA_kd_11:35.1.121	ācariṁsu asaññatā;	35	
PA_kd_11:35.1.122	Pabbājanīyaṁ sambuddho,	35	
PA_kd_11:35.1.123	kammaṁ sāvatthiyaṁ jino;	35	
PA_kd_11:35.1.124	Macchikāsaṇḍe sudhammo,	35	
PA_kd_11:35.1.125	cittassāvāsiko ahu.	35	
PA_kd_11:35.1.126	Jātivādena khuṁseti,	35	
PA_kd_11:35.1.127	sudhammo cittupāsakaṁ;	35	
PA_kd_11:35.1.128	Paṭisāraṇīyakammaṁ,	35	
PA_kd_11:35.1.129	āṇāpesi tathāgato.	35	
PA_kd_11:35.1.130	Kosambiyaṁ channaṁ bhikkhuṁ,	35	
PA_kd_11:35.1.131	Nicchantāpattiṁ passituṁ;	35	
PA_kd_11:35.1.132	Adassane ukkhipituṁ,	35	
PA_kd_11:35.1.133	Āṇāpesi jinuttamo.	35	
PA_kd_11:35.1.134	Channo taṁyeva āpattiṁ,	35	
PA_kd_11:35.1.135	paṭikātuṁ na icchati;	35	
PA_kd_11:35.1.136	Ukkhepanāppaṭikamme,	35	
PA_kd_11:35.1.137	āṇāpesi vināyako.	35	
PA_kd_11:35.1.138	Pāpadiṭṭhi ariṭṭhassa,	35	
PA_kd_11:35.1.139	āsi aññāṇanissitā;	35	
PA_kd_11:35.1.140	Diṭṭhiyāppaṭinissagge,	35	
PA_kd_11:35.1.141	ukkhepaṁ jinabhāsitaṁ.	35	
PA_kd_11:35.1.142	Niyassakammaṁ pabbajjaṁ,	35	
PA_kd_11:35.1.143	tatheva paṭisāraṇī;	35	
PA_kd_11:35.1.144	Adassanāppaṭikamme,	35	
PA_kd_11:35.1.145	anissagge ca diṭṭhiyā.	35	
PA_kd_11:35.1.146	Davānācārūpaghāti,	35	
PA_kd_11:35.1.147	micchāājīvameva ca;	35	
PA_kd_11:35.1.148	Pabbājanīyakammamhi,	35	
PA_kd_11:35.1.149	atirekapadā ime.	35	
PA_kd_11:35.1.150	Alābhāvaṇṇā dve pañca,	35	
PA_kd_11:35.1.151	dve pañcakāti nāmakā;	35	
PA_kd_11:35.1.152	Paṭisāraṇīyakammamhi,	35	
PA_kd_11:35.1.153	atirekapadā ime.	35	
PA_kd_11:35.1.154	Tajjanīyaṁ niyassañca,	35	
PA_kd_11:35.1.155	duve kammāpi sādisā;	35	
PA_kd_11:35.1.156	Pabbajjā paṭisārī ca,	35	
PA_kd_11:35.1.157	atthi padātirittatā.	35	
PA_kd_11:35.1.158	Tayo ukkhepanā kammā,	35	
PA_kd_11:35.1.159	sadisā te vibhattito;	35	
PA_kd_11:35.1.160	Tajjanīyanayenāpi,	35	
PA_kd_11:35.1.161	sesakammaṁ vijāniyāti.	35	
PA_kd_11:35.1.162	Kammakkhandhako niṭṭhito.	35	
