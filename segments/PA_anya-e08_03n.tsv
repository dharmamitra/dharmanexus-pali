segmentnr	original	folio	analyzed
PA_anya-e08_03n:0	Namo tassa bhagavato arahato sammāsambuddhassa	0	
PA_anya-e08_03n:1	Saddanītippakaraṇaṃ (padamālā)	0	
PA_anya-e08_03n:2	Ganthārambhakathā	0	
PA_anya-e08_03n:3	Dhīrehi magganāyena, yena buddhena desitaṃ;	0	
PA_anya-e08_03n:4	Sitaṃ dhammamidhaññāya, ñāyate amataṃ padaṃ.	0	
PA_anya-e08_03n:5	Taṃ namitvā mahāvīraṃ, sabbaññuṃ lokanāyakaṃ;	0	
PA_anya-e08_03n:6	Mahākāruṇikaṃ seṭṭhaṃ, visuddhaṃ suddhidāyakaṃ.	0	
PA_anya-e08_03n:7	Saddhammañcassa pūjetvā, suddhaṃ santamasaṅkhataṃ;	0	
PA_anya-e08_03n:8	Atakkāvacaraṃ suṭṭhu, vibhattaṃ madhuraṃ sivaṃ.	0	
PA_anya-e08_03n:9	Saṅghassa ca’ñjaliṃ katvā, puññakkhettassa tādino;	0	
PA_anya-e08_03n:10	Sīlasamādhipaññādi-visuddhaguṇajotino.	1	
PA_anya-e08_03n:11	Namassanādipuññassa, katassa ratanattaye;	1	
PA_anya-e08_03n:12	Tejasāhaṃ pahantvāna, antarāye asesato.	1	
PA_anya-e08_03n:13	Lokanītiviyattassa, satthu saddhammanītino;	1	
PA_anya-e08_03n:14	Sāsanatthaṃ pavakkhāmi, saddanītimanākulaṃ.	1	
PA_anya-e08_03n:15	Āsavakkhayalābhena, hoti sāsanasampadā;	1	
PA_anya-e08_03n:16	Āsavakkhayalābho ca, saccādhigamahetuko.	1	
PA_anya-e08_03n:17	Saccādhigamanaṃ tañca, paṭipattissitaṃ mataṃ;	1	
PA_anya-e08_03n:18	Paṭipatti ca sā kāmaṃ, pariyattiparāyaṇā.	1	
PA_anya-e08_03n:19	Pariyattābhiyuttānaṃ, viditvā saddalakkhaṇaṃ;	1	
PA_anya-e08_03n:20	Yasmā na hoti sammoho, akkharesu padesu ca.	2	
PA_anya-e08_03n:21	Yasmā cāmohabhāvena, akkharesu padesu ca;	2	
PA_anya-e08_03n:22	Pāḷiyatthaṃ vijānanti, viññū sugatasāsane.	2	
PA_anya-e08_03n:23	Pāḷiyatthāvabodhena, yoniso satthusāsane;	2	
PA_anya-e08_03n:24	Sappaññā paṭipajjanti, paṭipattimatandikā.	2	
PA_anya-e08_03n:25	Yoniso paṭipajjitvā, dhammaṃ lokuttaraṃ varaṃ;	2	
PA_anya-e08_03n:26	Pāpuṇanti visuddhāya, sīlādipaṭipattiyā.	2	
PA_anya-e08_03n:27	Tasmā tadatthikā suddhaṃ, nayaṃ nissāya viññunaṃ;	2	
PA_anya-e08_03n:28	Bhaññamānaṃ mayā sadda-nītiṃ gaṇhantu sādhukaṃ.	2	
PA_anya-e08_03n:29	Dhātu dhātūhi nipphanna-rūpāni ca salakkhaṇo;	2	
PA_anya-e08_03n:30	Sandhināmādibhedo ca, padānaṃ tu vibhatti ca.	3	
PA_anya-e08_03n:31	Pāḷinayādayocceva-mettha nānappakārato;	3	
PA_anya-e08_03n:32	Sāsanassopakārāya, bhavissati vibhāvanā.	3	
PA_anya-e08_03n:33	1. Savikaraṇākhyātavibhāga	3	
PA_anya-e08_03n:34_0	Tattha dhātūti kenaṭṭhena dhātu? Sakatthampi dhāretīti dhātu, atthātisayayogato paratthampi	34	
PA_anya-e08_03n:34_1	dhāretīti dhātu, vīsatiyā upasaggesu yena kenaci upasaggena atthavisesakāraṇena paṭibaddhā	34	
PA_anya-e08_03n:34_2	atthavisesampi dhāretīti dhātu, “ayaṃ imissā attho, ayamito paccayo paro”tiādinā	34	
PA_anya-e08_03n:34_3	anekappakārena paṇḍitehi dhāriyati esātipi dhātu, vidahanti viduno etāya saddanipphattiṃ	34	
PA_anya-e08_03n:34_4	ayalohādimayaṃ ayalohādidhātūhi viyātipi dhātu. Evaṃ tāva dhātusaddassattho veditabbo.	34	
PA_anya-e08_03n:35	Dhātusaddo jinamate, itthiliṅgattane mato;	3	
PA_anya-e08_03n:36	Satthe pulliṅgabhāvasmiṃ, kaccāyanamate dvisu.	3	
PA_anya-e08_03n:37_0	Atha vā jinamate “tato gotamidhātūnī”ti ettha dhātusaddo liṅgavipallāse vattati “pabbatāni	37	
PA_anya-e08_03n:37_1	vanāni cā”ti ettha pabbatasaddo viya, na panettha vattabbaṃ “aṭṭhivācakattā napuṃsakaniddeso”ti	37	
PA_anya-e08_03n:37_2	aṭṭhivācakattepi “dhātuyo”ti itthiliṅgadassanato. Bhūvādayo saddā dhātavo. Seyyathidaṃ?	37	
PA_anya-e08_03n:37_3	Bhū i ku ke takka taka taki sukaiccādayo. Gaṇato te aṭṭhavidhā bhūvādigaṇo rudhādigaṇo	37	
PA_anya-e08_03n:37_4	divādigaṇo svādigaṇo kiyādigaṇo gahādigaṇo tanādigaṇo curādigaṇo cāti. Idāni tesaṃ	37	
PA_anya-e08_03n:37_5	vikaraṇasaññite paccaye dassessāma. Anekavidhā hi paccayā nānappakāresu nāmanāma	37	
PA_anya-e08_03n:37_6	kitanāma samāsanāma taddhitanāmākhyātesu pavattanato. Saṅkhepato pana duvidhāva nāmapaccayo	37	
PA_anya-e08_03n:37_7	ākhyātapaccayo cāti. Tatrāpi ākhyātapaccayā duvidhā vikaraṇapaccayanovikaraṇapaccayavasena.	37	
PA_anya-e08_03n:37_8	Tattha vikaraṇapaccayo akārādisattarasavidho aggahitaggahaṇena pannarasavidho ca.	37	
PA_anya-e08_03n:37_9	Novikaraṇapaccayo pana kha cha sādinekavidho. Ye rūpanipphattiyā upakārakā atthavisesassa	37	
PA_anya-e08_03n:37_10	jotakā vā ajotakā vā lopanīyā vā alopanīyā vā, te saddā paccayā.	371	
PA_anya-e08_03n:38	Paṭicca kāraṇaṃ taṃ taṃ, entīti paccayātha vā;	3	
PA_anya-e08_03n:39	Paṭicca saddanipphatti, ito etīti paccayā.	3	
PA_anya-e08_03n:40	Nāmikappaccayānaṃ yo, vibhāgo āvi hessati;	4	
PA_anya-e08_03n:41	Nāmakappe yato tasmā, na taṃ vitthārayāmase.	4	
PA_anya-e08_03n:42	Yo novikaraṇānaṃ tu, paccayānaṃ vibhāgato;	4	
PA_anya-e08_03n:43	So panākhyātakappamhi, vitthārenā’gamissatīti.	4	
PA_anya-e08_03n:44_0	Iccānekavidhesu paccayesu “vikaraṇapaccayā nāma ime”ti sallakkhetabbā. Kathaṃ? Bhūvādigaṇato	44	
PA_anya-e08_03n:44_1	apaccayo hoti kattari, rudhādigaṇato akārivaṇṇekārokārapaccayā honti kattari, pubbamajjhaṭṭhāne	44	
PA_anya-e08_03n:44_2	niggahītāgamo ca, divādigaṇato yapaccayo hoti kattari, svādigaṇato ṇu ṇā uṇāpaccayā	44	
PA_anya-e08_03n:44_3	honti kattari, kiyādigaṇato nāpaccayo hoti kattari, gahādigaṇato ppa ṇhāpaccayā honti	44	
PA_anya-e08_03n:44_4	kattari, tanādigaṇato o yirapaccayā honti kattari, curādigaṇato ṇe ṇayapaccayā honti kattari.	44	
PA_anya-e08_03n:45	Akāro ca ivaṇṇo ca, e okārā ca yo tathā;	4	
PA_anya-e08_03n:46	Ṇu ṇā uṇā ca nā ppa ṇhā-yirā ṇe ṇayapaccayā.	4	
PA_anya-e08_03n:47	Aggahitaggahaṇena, evaṃ pannarase’ritā;	4	
PA_anya-e08_03n:48	Vikaraṇavhayā ete, paccayāti vibhāvaye.	4	
PA_anya-e08_03n:49_0	Ye evaṃ niddiṭṭhehi vikaraṇapaccayehi tadaññehi ca sappaccayā aṭṭhavidhā dhātugaṇā	49	
PA_anya-e08_03n:49_1	suttantesu bahūpakārā, tesvāyaṃ bhūvādigaṇo. Bhū sattāyaṃ, bhūdhātu vijjamānatāyaṃ	49	
PA_anya-e08_03n:49_2	vattati. Sakammikākammikāsu dhātūsu ayaṃ akammikā dhātu, na pana “dhammabhūto”tiādīsu	49	
PA_anya-e08_03n:49_3	pattiatthavācikā aparā bhūdhātu viya sakammikā. Esā hi pariabhiādīhi upasaggehi yuttāyeva	49	
PA_anya-e08_03n:49_4	sakammikā bhavati, na upa parā pātuādīhi upasagganipātehi yuttāpi. Ato imissā siddhāni	49	
PA_anya-e08_03n:49_5	rūpāni dvidhā ñeyyāni akammakapadāni sakammakapadāni cāti.	49	
PA_anya-e08_03n:50	Suddhakattukriyāpadaniddesa	5	
PA_anya-e08_03n:51_0	Tatra bhavati ubbhavati samubbhavati pabhavati parābhavati sambhavati vibhavati,	51	
PA_anya-e08_03n:51_1	bhoti sambhoti vibhoti pātubhavati pātubbhavati pātubhoti, imāni akammakapadāni.	51	
PA_anya-e08_03n:51_2	Ettha pātuiti nipāto, so “āvibhavati tirobhavatī”tiādīsu āvi tironipātā viya bhūdhātuto	51	
PA_anya-e08_03n:51_3	nipphannākhyātasaddassa neva visesakaro, na ca sakammakattasādhako. Uiccādayo upasaggā,	51	
PA_anya-e08_03n:51_4	te pana visesakarā, na sakammakattasādhakā. Yesamattho kammena sambandhanīyo na hoti,	51	
PA_anya-e08_03n:51_5	tāni padāni akammakāni. Akammakapadānaṃ yathārahaṃ sakammakākammakavasena attho kathetabbo.	51	
PA_anya-e08_03n:51_6	Paribhoti paribhavati, abhibhoti abhibhavati, adhibhoti adhibhavati, atibhoti atibhavati,	51	
PA_anya-e08_03n:51_7	anubhoti anubhavati, samanubhoti samanubhavati, abhisambhoti abhisambhavati, imāni	51	
PA_anya-e08_03n:51_8	sakammakapadāni. Ettha pariiccādayo upasaggā, te bhūdhātuto nipphannākhyātasaddassa	51	
PA_anya-e08_03n:51_9	visesakarā ceva sakammakattasādhakā ca. Yesamattho kammena sambandhanīyo, tāni padāni	51	
PA_anya-e08_03n:51_10	sakammakāni. Sakammakapadānaṃ sakammakavasena attho kathetabbo, kvaci akammakavasenapi.	511	
PA_anya-e08_03n:51_11	Evaṃ suddhakattukriyāpadāni bhavanti. Uddesoyaṃ.	511	
PA_anya-e08_03n:52_0	Tatra bhavatīti hoti vijjati paññāyati sarūpaṃ labhati. Ubbhavatīti uppajjati sarūpaṃ	52	
PA_anya-e08_03n:52_1	labhati. Samubbhavatīti samuppajjati sarūpaṃ labhati. Pabhavatīti hoti sambhavati.	52	
PA_anya-e08_03n:52_2	Atha vā pabhavatīti yato kutoci sandati, na vicchijjati, avicchinnaṃ hoti, taṃ taṃ	52	
PA_anya-e08_03n:52_3	ṭhānaṃ visarati. Parābhavatīti parābhavo hoti byasanaṃ āpajjati avuddhiṃ pāpuṇāti.	52	
PA_anya-e08_03n:52_4	Sambhavatīti suṭṭhu bhavati vuddhiṃ virūḷhiṃ vepullaṃ āpajjati. Vibhavatīti ucchijjati	52	
PA_anya-e08_03n:52_5	vinassati vipajjati, visesato vā bhavati sampajjati. Bhoti sambhoti vibhotīti imāni	52	
PA_anya-e08_03n:52_6	“bhavati sambhavati vibhavatī”ti imehi yathākkamaṃ samānaniddesāni. Pātubhavatīti	52	
PA_anya-e08_03n:52_7	pakāsati dissati paññāyati pākaṭaṃ hoti. Pātubbhavati pātubhotīti imāni “pātubhavatī”ti	52	
PA_anya-e08_03n:52_8	iminā samānaniddesāni. Evaṃ akammakapadānaṃ yathārahaṃ sakammakākammakavasena atthakathanaṃ	52	
PA_anya-e08_03n:52_9	daṭṭhabbaṃ. Evamuttaratrāpi aññesampi akammakapadānaṃ.	52	
PA_anya-e08_03n:53_0	Paribhotidukādīsu pana sattasu dukesu yathākkamaṃ dve dve padāni samānatthāni, tasmā	53	
PA_anya-e08_03n:53_1	dve dve padāniyeva gahetvā niddisissāma. Tatra paribhoti paribhavatīti paraṃ hiṃsati	53	
PA_anya-e08_03n:53_2	pīḷeti, atha vā hīḷeti avajānāti. Abhibhoti abhibhavatīti paraṃ ajjhottharati maddati.	53	
PA_anya-e08_03n:53_3	Adhibhoti adhibhavatīti paraṃ abhimadditvā bhavati attano vasaṃ vattāpeti. Atibhoti	53	
PA_anya-e08_03n:53_4	atibhavatīti paraṃ atikkamitvā bhavati. Anubhoti anubhavatīti sukhadukkhaṃ vedeti	53	
PA_anya-e08_03n:53_5	paribhuñjati sukhadukkhapaṭisaṃvedī hoti. Samanubhoti samanubhavatīti sukhadukkhaṃ	53	
PA_anya-e08_03n:53_6	suṭṭhu vedeti suṭṭhu paribhuñjati suṭṭhu sukhadukkhapaṭisaṃvedī hoti. Abhisambhoti	53	
PA_anya-e08_03n:53_7	abhisambhavatīti paraṃ ajjhottharati maddati. Evaṃ sakammakapadānaṃ sakammakavasena	53	
PA_anya-e08_03n:53_8	atthakathanaṃ daṭṭhabbaṃ. Katthaci pana gacchatīti pavattatīti evaṃ akammakavasenapi.	53	
PA_anya-e08_03n:53_9	Evamuttaratrāpi aññesaṃ sakammakapadānaṃ.	53	
PA_anya-e08_03n:54	Apaccayo paro hoti, bhūvādigaṇato sati;	5	
PA_anya-e08_03n:55	Suddhakattukriyākhyāne, sabbadhātukanissite.	5	
PA_anya-e08_03n:56	Ayaṃ suddhakattukriyāpadānaṃ niddeso.	5	
PA_anya-e08_03n:57	Hetukattukriyāpadaniddesa	5	
PA_anya-e08_03n:58_0	Bhāveti vibhāvetisambhāveti paribhāveti, evaṃ hetukattukriyāpadāni bhavanti. Ekakammakavasenesamattho	58	
PA_anya-e08_03n:58_1	gahetabbo. Pacchimassa pana dvikammakavasenapi. Paribhāvāpeti abhibhāvāpeti anubhāvāpeti,	58	
PA_anya-e08_03n:58_2	evampi hetukattukriyāpadāni bhavanti. Dvikammakavasenesamattho gahetabbo. Iccevaṃ	58	
PA_anya-e08_03n:58_3	dvidhā hetukattukriyāpadāni ñeyyāni, aññānipi gahetabbāni.	58	
PA_anya-e08_03n:59_0	Tatra bhāvetīti puggalo bhāvetabbaṃ yaṃ kiñci bhāveti āsevati bahulīkaroti, atha	59	
PA_anya-e08_03n:59_1	vā bhāvetīti vaḍḍheti. Vibhāvetīti bhāvetabbaṃ yaṃ kiñci vibhāveti visesena bhāveti,	59	
PA_anya-e08_03n:59_2	vividhena vā ākārena bhāveti bhāvayati vaḍḍheti, atha vā vibhāvetīti abhāveti antaradhāpeti.	59	
PA_anya-e08_03n:59_3	Sambhāvetīti yassa kassaci guṇaṃ sambhāveti sambhāvayati suṭṭhu pakāseti ukkaṃseti.	59	
PA_anya-e08_03n:59_4	Paribhāvetīti paribhāvetabbaṃ yaṃ kiñci paribhāveti paribhāvayati samantato vaḍḍheti.	59	
PA_anya-e08_03n:59_5	Evaṃ ekakammakavasenattho gahetabbo. Atha vā paribhāvetīti vāsetabbaṃ vatthuṃ paribhāveti	59	
PA_anya-e08_03n:59_6	paribhāvayati vāseti gandhaṃ gāhāpeti. Evaṃ dvikammakavasenāpi attho gahetabbo. Paribhāvāpetīti	59	
PA_anya-e08_03n:59_7	puggalo puggalena sapattaṃ paribhāvāpeti hiṃsāpeti, atha vā paribhāvāpetīti hīḷāpeti	59	
PA_anya-e08_03n:59_8	avajānāpeti. Abhibhāvāpetīti puggalo puggalena sapattaṃ abhibhāvāpeti ajjhottharāpeti.	59	
PA_anya-e08_03n:59_9	Anubhāvāpetīti puggalo puggalena sampattiṃ anubhāvāpeti paribhojeti.	59	
PA_anya-e08_03n:60	Payutto kattunā yoge, ṭhitoyevāppadhāniye;	6	
PA_anya-e08_03n:61	Kriyaṃ sādheti etassa, dīpakaṃ sāsane padaṃ.	6	
PA_anya-e08_03n:62	Karaṇavacanaṃyeva, yebhuyyena padissati;	6	
PA_anya-e08_03n:63	Ākhyāte kāritaṭṭhānaṃ, sandhāya kathitaṃ idaṃ.	6	
PA_anya-e08_03n:64	Na nāme kāritaṭṭhānaṃ, “bodhetā” itiādikaṃ;	6	
PA_anya-e08_03n:65	“Sunakhehipi khādāpenti”, iccādīni padāni ca;	6	
PA_anya-e08_03n:66	Āharitvāna dīpeyya, payogakusalo budho.	6	
PA_anya-e08_03n:67_0	Tatridaṃ karaṇavacanaṃ kammatthadīpakaṃ, upayogasāmivacanānipi taddīpakāni yojetabbāni.	67	
PA_anya-e08_03n:67_1	Kathaṃ? Paribhāvāpetīti puggalo puggalaṃ sapattaṃ paribhāvāpetīti, tathā paribhāvāpetīti	67	
PA_anya-e08_03n:67_2	puggalo puggalassa sapattaṃ paribhāvāpetīti. Sesāni nayānusārena niddisitabbāni.	67	
PA_anya-e08_03n:67_3	Evaṃ sabbānetāni karaṇopayogasāmivacanāni kammatthadīpakāniyeva honti, tasmā dvikammakavasenattho gahetabbo.	67	
PA_anya-e08_03n:68	Ayaṃ hetukattukriyāpadānaṃ niddeso.	6	
PA_anya-e08_03n:69	Kammakriyāpadaniddesa	6	
PA_anya-e08_03n:70_0	Bhaviyate vibhaviyate paribhaviyate abhibhaviyate anubhaviyate paribhūyate abhibhūyate	70	
PA_anya-e08_03n:70_1	anubhūyate, evaṃ kammuno kriyāpadāni bhavanti. Aññathā ca bhaviyyate vibhaviyyate	70	
PA_anya-e08_03n:70_2	paribhaviyyate abhibhaviyyate anubhaviyyate paribhuyyate abhibhuyyate anubhuyyateti.	70	
PA_anya-e08_03n:70_3	Ettha kammuno kriyāpadāniyeva kammakattuno kriyāpadāni katvā yojetabbāni. Visuñhi	70	
PA_anya-e08_03n:70_4	kammakattuno kriyāpadāni na labbhanti.	70	
PA_anya-e08_03n:71_0	Tatra bhaviyateti bhāvetabbaṃ yaṃ kiñci puggalena bhāviyate āseviyate bahulīkariyate,	71	
PA_anya-e08_03n:71_1	atha vā bhaviyateti vaḍḍhiyate. Vibhaviyateti vibhāvetabbaṃ yaṃ kiñci puggalena vibhaviyate	71	
PA_anya-e08_03n:71_2	visesena bhaviyate, vividhena vā ākārena bhaviyate vaḍḍhiyate, atha vā vibhaviyateti	71	
PA_anya-e08_03n:71_3	abhaviyate antaradhāpiyate. Paribhaviyateti sapatto puggalena paribhaviyate hiṃsiyate,	71	
PA_anya-e08_03n:71_4	atha vā paribhaviyateti hīḷiyate avajāniyate. Abhibhaviyateti sapatto puggalena abhibhaviyate	71	
PA_anya-e08_03n:71_5	ajjhotthariyate abhimaddiyate. Anubhaviyateti sampatti puggalena anubhaviyate paribhuñjiyate.	71	
PA_anya-e08_03n:71_6	Paribhūyatetiādīni tīṇi “paribhaviyate”tiādīhi tīhi samānaniddesāni. Sesāni pana	71	
PA_anya-e08_03n:71_7	yathāvuttehi yaṃ kammameva padhānato gahetvā niddisiyati padaṃ, taṃ kammatthadīpakaṃ.	71	
PA_anya-e08_03n:71_8	Tasmā kattari ekavacanena niddiṭṭhepi yadi kammaṃ bahuvacanavasena vattabbaṃ, bahuvacanantaññeva	71	
PA_anya-e08_03n:71_9	kammuno kriyāpadaṃ dissati. Yadi panekavacanavasena vattabbaṃ, ekavacanantaññeva.	71	
PA_anya-e08_03n:71_10	Tathā kattari bahuvacanena niddiṭṭhepi yadi kammaṃ ekavacanavasena vattabbaṃ, ekavacanantaññeva	711	
PA_anya-e08_03n:71_11	kammuno kriyāpadaṃ dissati. Yadi pana bahuvacanavasena vattabbaṃ, bahuvacanantaññeva.	711	
PA_anya-e08_03n:71_12	Kathaṃ? Bhikkhunā dhammo bhaviyate, bhikkhunā dhammā bhaviyante, bhikkhūhi dhammo	711	
PA_anya-e08_03n:71_13	bhaviyate, bhikkhūhi dhammā bhaviyanteti. Iminā nayena sabbattha kammuno kriyāpadesu	711	
PA_anya-e08_03n:71_14	vohāro kātabbo. Yasmiṃ pana kammuno kriyāpade kammatthadīpake kammabhūtassevatthassa	711	
PA_anya-e08_03n:71_15	kattubhāvaparikappo hoti, taṃ kammakattutthadīpakaṃ, taṃ kammuno kriyāpadato visuṃ	711	
PA_anya-e08_03n:71_16	na labbhati. Ayaṃ panettha atthaviññāpane payogaracanā. Sayameva paribhaviyate dubbhāsitaṃ	711	
PA_anya-e08_03n:71_17	bhaṇaṃ bālo tappaccayā aññehi paribhūtopi, sayameva abhibhaviyate pāpakārī niraye	711	
PA_anya-e08_03n:71_18	nirayapālehi abhibhūtopi tathārūpassa kammassa sayaṃ katattāti. Ettha hi sayameva	711	
PA_anya-e08_03n:71_19	pīyate pānīyaṃ, sayameva kaṭo kariyatetiādīsu viya sukhābhisaṅkharaṇīyatā labbhateva,	711	
PA_anya-e08_03n:71_20	tato kammakattutā ca.	712	
PA_anya-e08_03n:72	Ayaṃ kammuno kriyāpadānaṃ niddeso.	7	
PA_anya-e08_03n:73	Bhāvakriyāpadaniddesa	7	
PA_anya-e08_03n:74_0	Bhūyate bhaviyate ubbhaviyate, evaṃ bhāvassa kriyāpadāni bhavanti. Aññathā ca bhuyyate	74	
PA_anya-e08_03n:74_1	bhaviyyate ubbhaviyyateti. Tatra yathā ṭhīyatepadassa ṭhānanti bhāvavasena atthakathanamicchanti,	74	
PA_anya-e08_03n:74_2	evaṃ bhūyatetiādīnampi bhavanantiādinā bhāvavasena atthakathanamicchitabbaṃ. Yathā	74	
PA_anya-e08_03n:74_3	ca ṭhānaṃ ṭhiti bhavanantiādīhi bhāvavācakakitantanāmapadehi saddhiṃ sambandhe chaṭṭhiyojanamicchanti,	74	
PA_anya-e08_03n:74_4	na tathā ṭhīyate bhūyatetiādīhi bhāvavācakākhyātapadehi saddhiṃ sambandhe chaṭṭhiyojanā	74	
PA_anya-e08_03n:74_5	icchitabbā sambandhe pavattachaṭṭhiyantasaddehi asambandhanīyattā ākhyātikapadānaṃ.	74	
PA_anya-e08_03n:74_6	Yasmiṃ payoge yaṃ kammuno kriyāpadena samānagatikaṃ katvā vinā kammena niddisiyati	74	
PA_anya-e08_03n:74_7	kriyāpadaṃ, kattuvācakapadaṃ pana paccattavacanena vā karaṇavacanena vā niddisiyati,	74	
PA_anya-e08_03n:74_8	taṃ tattha bhāvatthadīpakaṃ. Na hi sabbathā kattāramanissāya bhāvo pavattati. Evaṃ	74	
PA_anya-e08_03n:74_9	santepi bhāvo nāma kevalo bhavanalavanapacanādiko dhātuatthoyeva. Akkharacintakā	74	
PA_anya-e08_03n:74_10	pana “ṭhīyate bhūyate”tiādīsu bhāvavisayesu karaṇavacanameva payuñjanti “nanu nāma	741	
PA_anya-e08_03n:74_11	pabbajitena sunivatthena bhavitabbaṃ supārutena ākappasampannenā”tiādīsu viya, tasmā	741	
PA_anya-e08_03n:74_12	tesaṃ mate “tena ubbhaviyate”ti karaṇavacanena yojetabbaṃ. Jinamatena pana “so bhūyate”tiādinā	741	
PA_anya-e08_03n:74_13	paccattavacaneneva. Saccasaṅkhepappakaraṇe hi dhammapālācariyena, niddesapāḷiyaṃ	741	
PA_anya-e08_03n:74_14	pana dhammasenāpatinā, dhajaggasuttante bhagavatā ca bhāvapadaṃ paccattavacanāpekkhavasenu’ccāritaṃ.	741	
PA_anya-e08_03n:75	Kathito saccasaṅkhepe, paccattavacanena ve,	7	
PA_anya-e08_03n:76	“Bhūyate” iti saddassa, sambandho bhāvadīpano.	7	
PA_anya-e08_03n:77	Niddesapāḷiyaṃ “rūpaṃ, vibhoti vibhaviyyati”;	7	
PA_anya-e08_03n:78	Iti dassanato vāpi, paccattavacanaṃ thiraṃ.	7	
PA_anya-e08_03n:79	Tathā dhajaggasuttante, munināhaccabhāsite;	7	
PA_anya-e08_03n:80	“So pahīyissati” iti, pāḷidassanatopi ca.	8	
PA_anya-e08_03n:81	Pāramitānubhāvena, mahesīnaṃva dehato;	8	
PA_anya-e08_03n:82	Santi nipphādanā, neva, sakkatādivaco viya.	8	
PA_anya-e08_03n:83	Paccattadassaneneva, purisattayayojanaṃ;	8	
PA_anya-e08_03n:84	Ekavacanikañcāpi, bahuvacanikampi ca;	8	
PA_anya-e08_03n:85	Kātabbamiti no khanti, parassapadaādike.	8	
PA_anya-e08_03n:86_0	Tasmā rūpaṃ vibhaviyyati, rūpāni vibhaviyyanti, tvaṃ vibhaviyyasi, tumhe vibhaviyyatha,	86	
PA_anya-e08_03n:86_1	ahaṃ vibhaviyyāmi, mayaṃ vibhaviyyāma, rūpaṃ vibhaviyyate, rūpāni vibhaviyyante iccevamādi	86	
PA_anya-e08_03n:86_2	jinavacanānurūpato yojetabbaṃ. Atrāyaṃ padasodhanā –	86	
PA_anya-e08_03n:87	Vibhaviyyatīti idaṃ, kammapadasamānakaṃ;	8	
PA_anya-e08_03n:88	Na ca kammapadaṃ nāpi, kammakattupadādikaṃ.	8	
PA_anya-e08_03n:89	Yadi kammapadaṃ etaṃ, paccattavacanaṃ pana;	8	
PA_anya-e08_03n:90	Kammaṃ dīpeyya karaṇa-vacanaṃ kattudīpakaṃ.	9	
PA_anya-e08_03n:91	Yadi kammakattupadaṃ, “pīyate”ti padaṃ viya;	9	
PA_anya-e08_03n:92	Siyā sakammakaṃ, netaṃ, tathā hotīti dīpaye.	9	
PA_anya-e08_03n:93	Yadi kattupadaṃ etaṃ, vibhavatipadaṃ viya;	9	
PA_anya-e08_03n:94	Vinā yapaccayaṃ tiṭṭhe, na tathā tiṭṭhate idaṃ.	9	
PA_anya-e08_03n:95	Na kattari bhuvādīnaṃ, gaṇe yapaccayo ruto;	9	
PA_anya-e08_03n:96	Divādīnaṃ gaṇeyeva, kattari samudīrito.	9	
PA_anya-e08_03n:97	Na bhūdhātu divādīnaṃ, dhātūnaṃ dissate gaṇe;	9	
PA_anya-e08_03n:98	Bhūvādikacurādīnaṃ, gaṇesuyeva dissati.	9	
PA_anya-e08_03n:99	“Vibhaviyyati” iccādo, tasmā yapaccayo pana;	9	
PA_anya-e08_03n:100	Bhāveyevāti viññeyyaṃ, viññunā samayaññunā.	10	
PA_anya-e08_03n:101	Ettha hi pākaṭaṃ katvā, bhāvakārakalakkhaṇaṃ;	10	
PA_anya-e08_03n:102	Dassayissāmahaṃ dāni, sakkaccaṃ me nibodhatha.	10	
PA_anya-e08_03n:103	“Tisso gacchati”iccatra, kattāraṃ kattuno padaṃ;	10	
PA_anya-e08_03n:104	“Dhammo desiyati”ccatra, kammaṃ tu kammuno padaṃ.	10	
PA_anya-e08_03n:105	Sarūpato pakāseti, tasmā te pākaṭā ubho;	10	
PA_anya-e08_03n:106	Tathā vibhaviyyatīti-ādibhāvapadaṃ pana.	10	
PA_anya-e08_03n:107	Sarūpato na dīpeti, kārakaṃ bhāvanāmakaṃ;	10	
PA_anya-e08_03n:108	Dabbabhūtaṃ tu kattāraṃ, pakāseti sarūpato.	10	
PA_anya-e08_03n:109	Kattāraṃ pana dīpentaṃ, kattusannissitampi taṃ;	10	
PA_anya-e08_03n:110	Bhāvaṃ dīpeti svākāro, paccayena vibhāvito.	11	
PA_anya-e08_03n:111	Yasmā ca kattubhāvena, bhāvo nāma na tiṭṭhati;	11	
PA_anya-e08_03n:112	Kattāva kattubhāvena, bhāvaṭṭhāne ṭhito tato.	11	
PA_anya-e08_03n:113	Yajjevaṃ kattuvohāro, bhāvassa tu kathaṃ siyā;	11	
PA_anya-e08_03n:114	“Sāvakānaṃ sannipāto, ahosi”itiādisu.	11	
PA_anya-e08_03n:115	Iti ce nissayānaṃ tu, vasā nissitasambhavā;	11	
PA_anya-e08_03n:116	Kattuṭṭhānepi bhāvassa, kattupaññatti sijjhati.	11	
PA_anya-e08_03n:117	Kārake kattukammavhe, kriyāsannissaye yathā;	11	
PA_anya-e08_03n:118	Dhārentī āsanathālī, kriyādhāroti kappitā.	11	
PA_anya-e08_03n:119	Tathā bhāvapadaṃ dhīrā, kattāraṃ bhāvanissayaṃ;	11	
PA_anya-e08_03n:120	Dīpayantampi kappenti, bhāvassa vācakaṃ iti.	12	
PA_anya-e08_03n:121	Keci adabbabhūtassa, bhāvassekattato bravuṃ;	12	
PA_anya-e08_03n:122	Bhāvedekavacovādi-purisasseva hotiti.	12	
PA_anya-e08_03n:123	Pāḷiṃ patvāna tesaṃ tu, vacanaṃ appamāṇakaṃ;	12	
PA_anya-e08_03n:124	“Te saṃkilesikā dhammā, pahīyissanti” iti hi.	12	
PA_anya-e08_03n:125	Pāṭho pāvacane diṭṭho, tasmā evaṃ vademase;	12	
PA_anya-e08_03n:126	Paccattadassaneneva, purisattayayojanaṃ.	12	
PA_anya-e08_03n:127	Vacanehi yutaṃ dvīhi, icchitabbanti no ruci;	12	
PA_anya-e08_03n:128	Bhāve kriyāpadaṃ nāma, pāḷiyaṃ atiduddasaṃ;	12	
PA_anya-e08_03n:129	Tasmā taggahaṇūpāyo, vutto ettāvatā mayāti.	12	
PA_anya-e08_03n:130	Ayaṃ bhāvassa kriyāpadānaṃ niddeso.	13	
PA_anya-e08_03n:131_0	Evaṃ suddhakattukriyāpadāni hetukattukriyāpadāni kammuno kriyāpadāni, bhāvassa kriyāpadāni	131	
PA_anya-e08_03n:131_1	cāti catudhā, kammakattukriyāpadehi vā pañcadhā bhūdhātuto nipphannāni kriyāpadāni	131	
PA_anya-e08_03n:131_2	nānappakārena niddiṭṭhāni, etāni lokiyānaṃ bhāvabhedavasena vohārabhedo hotīti dassanatthaṃ	131	
PA_anya-e08_03n:131_3	visuṃ visuṃ vuttāni. Atthato pana kammakattubhāvakārakattayavasena tividhāneva. Hetukattā	131	
PA_anya-e08_03n:131_4	hi suddhakattusaṅkhāte kārake tassaṅgabhāvato saṅgahamupagacchati, tathā kammakattā	131	
PA_anya-e08_03n:131_5	kammakārake, bhāvo pana kevalo. So hi gamanapacanalavanādivasenānekavidhopi kriyāsabhāvattā	131	
PA_anya-e08_03n:131_6	bhedarahito kārakantaro. Evaṃ santepi dabbasannissitattā dabbabhedena bhijjati. Tena	131	
PA_anya-e08_03n:131_7	pāvacane bhāvavācakaṃ padaṃ bahuvacanantampi dissati. Ākhyātikapade bhāvakārakavohāro	131	
PA_anya-e08_03n:131_8	niruttinayaṃ nissāya gato, atthato pana bhāvassa kārakatā nupapajjati. So hi na kiñci	131	
PA_anya-e08_03n:131_9	janeti, na ca kriyāya nimittaṃ. Kriyānimittabhāvoyeva hi kārakalakkhaṇaṃ. Iti mukhyato	131	
PA_anya-e08_03n:131_10	vā hetuto vā bhāvassa kārakatā na labbhati. Evaṃ santepi so karaṇamattattā kārakaṃ.	1311	
PA_anya-e08_03n:131_11	Tathā hi karaṇaṃ kāro, kriyā, tadeva kārakanti bhāvassa kārakatā daṭṭhabbā. Yasmā	1311	
PA_anya-e08_03n:131_12	pana kriyānimittabhāvoyeva kārakalakkhaṇaṃ, tasmā nāmikapade kārakalakkhaṇe bhāvakārakanti	1311	
PA_anya-e08_03n:131_13	vohāraṃ pahāya kattukammakaraṇasampadānāpādānādhikaraṇānaṃ channaṃ vatthūnaṃ kattukārakakammakārakantiādi	1311	
PA_anya-e08_03n:131_14	vohāro kariyati veyyākaraṇehi. Evaṃ niruttinayaṃ nissāya vuttaṃ bhāvakārakañca dve	1311	
PA_anya-e08_03n:131_15	ca kammakattukārakānīti kārakattayaṃ bhavati. Taddīpakañcākhyātikapadaṃ tikārakaṃ.	1311	
PA_anya-e08_03n:132	Imamatthañhi sandhāya, vuttamācariyehipi;	13	
PA_anya-e08_03n:133	Mahāveyyākaraṇehi, niruttinayadassibhi.	13	
PA_anya-e08_03n:134	“Yaṃ tikālaṃ tipurisaṃ, kriyāvāci tikārakaṃ;	13	
PA_anya-e08_03n:135	Atiliṅgaṃ dvivacanaṃ, tadākhyātanti vuccatī”ti.	13	
PA_anya-e08_03n:136_0	Idha bhāvakammesu attanopaduppattiṃ keci akkharacintakā avassamicchantīti tesaṃ mativibhāvanatthamamhehi	136	
PA_anya-e08_03n:136_1	bhāvakammānaṃ kriyāpadāni attanopadavasenuddiṭṭhāni ceva niddiṭṭhāni ca. Sabbānipi	136	
PA_anya-e08_03n:136_2	panetāni tikārakāni kriyāpadāni kriyāpadamālamicchatā parassapadattanopadavasena	136	
PA_anya-e08_03n:136_3	yojetabbāni. Pāḷiādīsu hi tikārakāni kriyāpadāni parassapadattanopadavasena dvidhā	136	
PA_anya-e08_03n:136_4	ṭhitāni. Seyyathidaṃ? Bhagavā sāvatthiyaṃ viharati. Samādhijjhānakusalā, vandanti	136	
PA_anya-e08_03n:136_5	lokanāyakaṃ. Monaṃ vuccati ñāṇaṃ. Atthābhisamayā dhīro, paṇḍitoti pavuccati. Kathaṃ	136	
PA_anya-e08_03n:136_6	paṭipannassa puggalassa rūpaṃ vibhoti vibhaviyyati. So pahīyissati. Paṇḍukambale	136	
PA_anya-e08_03n:136_7	nikkhittaṃ bhāsate tapate. Pūjako labhate pūjaṃ. Puttakāmā thiyo yācaṃ, labhante	136	
PA_anya-e08_03n:136_8	tādisaṃ sutaṃ. Asito tādi vuccate sabrahmā. Aggijādi pubbeva bhūyate. So pahīyethāpi	136	
PA_anya-e08_03n:136_9	no pahīyethāti evaṃ dvidhā ṭhitāni. Atridaṃ pāḷivavatthānaṃ –	136	
PA_anya-e08_03n:137	Tikārakāni sabbāni, kriyāpadāni pāyato;	13	
PA_anya-e08_03n:138	Parassapadayogena, dissanti piṭakattaye.	13	
PA_anya-e08_03n:139	Attanopadayuttāni, cuṇṇiyesu padesu hi;	13	
PA_anya-e08_03n:140	Atīvappāni gāthāsu, padānīti bahūni tu.	14	
PA_anya-e08_03n:141	Gāthāsu cevitarāni, cuṇṇiyesu padesu ca;	14	
PA_anya-e08_03n:142	Subahūneva hutvāna, dissantīti pakāsaye.	14	
PA_anya-e08_03n:143	Padānaṃ niddeso panati antiādīnaṃ tesaṃ tesaṃ vacanānamanurūpena yojetabbo. Evaṃ tikārakakriyāpadāni sarūpato vavatthānato niddesato ca veditabbāni.	14	
PA_anya-e08_03n:144	Idāni nopasaggākammikādivasena bhavatissa dhātussa vinicchayaṃ vadāma –	14	
PA_anya-e08_03n:145	Nopasaggā akammā ca, sopasaggā akammikā;	14	
PA_anya-e08_03n:146	Sopasaggā sakammā ca, iti bhūti vibhāvitā.	14	
PA_anya-e08_03n:147	Idaṃ tu vacanaṃ “dhamma-bhūto bhutvā”tiādisu;	14	
PA_anya-e08_03n:148	Pattānubhavanatthaṃ me, vivajjetvā udīritaṃ.	14	
PA_anya-e08_03n:149	Etena pana atthena, nopasaggasakammikaṃ;	14	
PA_anya-e08_03n:150	Gahetvā catudhā hoti, iti ñeyyaṃ visesato.	15	
PA_anya-e08_03n:151	Nopasaggā akammā ca, sopasaggā akammikā;	15	
PA_anya-e08_03n:152	Bhūdhātu kārite sante, ekakammā bhavanti hi.	15	
PA_anya-e08_03n:153	“Bhāveti kusalaṃ dhammaṃ, vibhāvetī”timānidha;	15	
PA_anya-e08_03n:154	Dassetabbāni viññūhi, sāsanaññūhi sāsane.	15	
PA_anya-e08_03n:155	Sopasaggā sakammā tu, kāritappaccaye sati;	15	
PA_anya-e08_03n:156	Dvikammāyeva hotīti, ñātabbaṃ viññunā kathaṃ.	15	
PA_anya-e08_03n:157	Abhibhāventi purisā, purise pāṇajātikaṃ;	15	
PA_anya-e08_03n:158	Anubhāveti puriso, sampattiṃ purisaṃ iti.	15	
PA_anya-e08_03n:159	Idaṃ sakammakaṃ nāma, akammakamidaṃ iti;	15	
PA_anya-e08_03n:160	Kathamamhehi ñātabbaṃ, vitthārena vadetha no.	16	
PA_anya-e08_03n:161	Vitthāreneva kiṃ vattuṃ, sakkomi ekadesato;	16	
PA_anya-e08_03n:162	Kathayissāmi sakkaccaṃ, vadato me nibodhatha.	16	
PA_anya-e08_03n:163	Ākhyātikapadaṃ nāma, duvidhaṃ samudīritaṃ;	16	
PA_anya-e08_03n:164	Sakammakamakammañca, iti viññū vibhāvaye.	16	
PA_anya-e08_03n:165	Tatra yassa payogamhi, padassa kattunā kriyā;	16	
PA_anya-e08_03n:166	Nipphāditā vinā kammaṃ, na hoti taṃ sakammakaṃ.	16	
PA_anya-e08_03n:167	“Pacatī”ti hi vutte tu, yena kenaci jantunā;	16	
PA_anya-e08_03n:168	Odanaṃ vā panaññaṃ vā, kiñci vatthunti ñāyati.	16	
PA_anya-e08_03n:169	Yassa pana payogamhi, kammena rahitā kriyā;	16	
PA_anya-e08_03n:170	Padassa ñāyate etaṃ, akammakanti tīraye.	17	
PA_anya-e08_03n:171	“Tiṭṭhati devadatto”ti, vutte kenaci jantunā;	17	
PA_anya-e08_03n:172	Ṭhānaṃva buddhivisayo, kammabhūtaṃ na kiñcipi.	17	
PA_anya-e08_03n:173	Sakammakapadaṃ tattha, kattāraṃ kammameva ca;	17	
PA_anya-e08_03n:174	Pakāseti yathāyoga-miti viññū vibhāvaye.	17	
PA_anya-e08_03n:175	“Odanaṃ pacati poso, odano paccate sayaṃ”;	17	
PA_anya-e08_03n:176	Iccudāharaṇā ñeyyā, avuttepi ayaṃ nayo.	17	
PA_anya-e08_03n:177	Akammakapadaṃ nāma, kattāraṃ bhāvameva ca;	17	
PA_anya-e08_03n:178	Yathārahaṃ pakāseti, iti dhīropalakkhaye.	17	
PA_anya-e08_03n:179	Kattāraṃ “tiṭṭhati”ccatra, sūceti bhāvanāmakaṃ;	17	
PA_anya-e08_03n:180	“Upaṭṭhīyati” iccatra, avuttepi ayaṃ nayo.	18	
PA_anya-e08_03n:181	Evaṃ sakammakākammaṃ, ñatvā yojeyya buddhimā;	18	
PA_anya-e08_03n:182	Tikammakañca jāneyya, karādo kārite sati.	18	
PA_anya-e08_03n:183	“Suvaṇṇaṃ kaṭakaṃ poso, kāreti purisa”nti ca;	18	
PA_anya-e08_03n:184	“Puriso purise gāmaṃ, rathaṃ vāheti”iccapi.	18	
PA_anya-e08_03n:185	Ettha bhavatidhātumhi, nayo eso na labbhati;	18	
PA_anya-e08_03n:186	Tasmā dvikammakaññeva, padamettha vibhāvitaṃ.	18	
PA_anya-e08_03n:187	Ediso ca nayo nāma, pāḷiyaṃ tu na dissati;	18	
PA_anya-e08_03n:188	Ekaccānaṃ mateneva, mayā evaṃ pakāsito.	18	
PA_anya-e08_03n:189	Ettha ca “tamenaṃ rājā, vividhā kammakāraṇā;	18	
PA_anya-e08_03n:190	Kārāpetī”ti yo pāṭho, niddese taṃ suniddise.	19	
PA_anya-e08_03n:191	“Manussehī”ti āharitvā, pāṭhasesaṃ sumedhaso;	19	
PA_anya-e08_03n:192	“Sunakhehipi khādāpenti”, iti pāṭhassa dassanā.	19	
PA_anya-e08_03n:193	Etaṃ nayaṃ vidū ñatvā, yoje pāṭhānurūpato;	19	
PA_anya-e08_03n:194	“Suvaṇṇaṃ kaṭakaṃ poso, kāreti puriseni”ti.	19	
PA_anya-e08_03n:195	Vikaraṇappaccayāva, vuttā ettha sarūpato;	19	
PA_anya-e08_03n:196	Sagaṇe sagaṇe tesaṃ, vuttiṃ dīpetumeva ca.	19	
PA_anya-e08_03n:197	“Asmiṃ gaṇe ayaṃ dhātu, hotī”ti tehi viññuno;	19	
PA_anya-e08_03n:198	Viññāpetuñca aññehi, ñāpanā paccayehi na.	19	
PA_anya-e08_03n:199	Tathā hi bhāvakammesu, vihito paccayo tu yo;	19	
PA_anya-e08_03n:200	Aṭṭhavidhepi dhātūnaṃ, gaṇasmiṃ sampavattati.	20	
PA_anya-e08_03n:201	Bhūdhātujesu rūpesu, asammohāya sotunaṃ;	20	
PA_anya-e08_03n:202	Nānāvidho nayo evaṃ, mayā ettha pakāsito.	20	
PA_anya-e08_03n:203	Ye loke appayuttā vividhavikaraṇākhyātasaddesvachekā,	20	
PA_anya-e08_03n:204	Te patvākhyātasadde avigatavimatī honti ñāṇīpi tasmā;	20	
PA_anya-e08_03n:205	Accantaññeva dhīro saparahitarato sāsane daḷhapemo,	20	
PA_anya-e08_03n:206	Yogaṃ tesaṃ payoge paṭutaramatitaṃ patthayāno kareyya.	20	
PA_anya-e08_03n:207	Iti navaṅge sāṭṭhakathe piṭakattaye byappathagatīsu	20	
PA_anya-e08_03n:208	Viññūnaṃ kosallatthāya kate saddanītippakaraṇe	20	
PA_anya-e08_03n:209	Savikaraṇākhyātavibhāgo nāma	20	
PA_anya-e08_03n:210	Paṭhamo paricchedo.	21	
PA_anya-e08_03n:211	2. Bhavatikriyāpadamālāvibhāga	21	
PA_anya-e08_03n:212	Ito paraṃ pavakkhāmi, sotūnaṃ mativaḍḍhanaṃ;	21	
PA_anya-e08_03n:213	Kriyāpadakkamaṃ nāma, vibhattādīni dīpayaṃ.	21	
PA_anya-e08_03n:214	Tatra ākhyātikassa kriyālakkhaṇattasūcikā tyādayo vibhattiyo, tā aṭṭhavidhā vattamānāpañcamīsattamīparokkhāhiyyattanajjatanībhavissantī kālātipattivasena.	21	
PA_anya-e08_03n:215	Tatthati anti, si tha, mi ma, te ante, se vhe, e mhe iccetā vattamānāvibhattiyo nāma.	21	
PA_anya-e08_03n:216	Tu antu, hi tha, mi ma, taṃ antaṃ, su vho, e āmase iccetā pañcamīvibhattiyo nāma.	21	
PA_anya-e08_03n:217	Eyya eyyuṃ, eyyāsi eyyātha, eyyāmi eyyāma, etha eraṃ, etho eyyāvho, eyyaṃ eyyāmhe iccetā sattamīvibhattiyo nāma.	21	
PA_anya-e08_03n:218	A u, e ttha, aṃ mha, ttha re, ttho vho, iṃ mhe iccetā parokkhāvibhattiyo nāma.	21	
PA_anya-e08_03n:219	Ā ū, o ttha, aṃ mhā, ttha tthuṃ, se vhaṃ, iṃ mhase iccetā hiyyattanīvibhattiyo nāma.	21	
PA_anya-e08_03n:220	Ī uṃ, o ttha, iṃ mhā, ā ū, se vhaṃ, aṃ mhe iccetā ajjatanīvibhattiyo nāma.	22	
PA_anya-e08_03n:221	Ssati ssanti, ssasi ssatha, ssāmi ssāma, ssate ssante, ssase ssavhe, ssaṃ ssāmhe iccetā bhavissantīvibhattiyo nāma.	22	
PA_anya-e08_03n:222	Ssā ssaṃsu, sse ssatha, ssaṃ ssāmhā, ssatha ssisu, ssase ssavhe, ssiṃ ssāmhase iccetā kālātipattivibhattiyo nāma.	22	
PA_anya-e08_03n:223_0	Sabbāsametāsaṃ vibhattīnaṃ yāni yāni pubbakāni cha padāni, tāni tāni parassapadāni	223	
PA_anya-e08_03n:223_1	nāma. Yāni yāni pana parāni cha padāni, tāni tāni attanopadāni nāma. Tattha parassapadāni	223	
PA_anya-e08_03n:223_2	vattamānā cha, pañcamiyo cha, sattamiyo cha, parokkhā cha, hiyyattaniyo cha, ajjataniyo	223	
PA_anya-e08_03n:223_3	cha, bhavissantiyo cha, kālātipattiyo chāti aṭṭhacattālīsavidhāni honti, tathā itarāni,	223	
PA_anya-e08_03n:223_4	sabbāni tāni piṇḍitāni channavutividhāni.	223	
PA_anya-e08_03n:224	Parassapadānamattanopadānañca dve dve padāni paṭhamamajjhimuttamapurisā nāma. Te vattamānādīsu cattāro cattāro, aṭṭhannaṃ vibhattīnaṃ vasena dvattiṃsa, piṇḍitāni parimāṇāneva.	22	
PA_anya-e08_03n:225	Dvīsu dvīsu padesu paṭhamaṃ paṭhamaṃ ekavacanaṃ, dutiyaṃ dutiyaṃ bahuvacanaṃ.	22	
PA_anya-e08_03n:226_0	Tatra vattamānavibhattīnanti anti, si tha, mi ma iccetāni parassapadāni. Te ante,	226	
PA_anya-e08_03n:226_1	se vhe, e mhe iccetāni attanopadāni. Parassapadattanopadesupiti anti iti paṭhamapurisā,	226	
PA_anya-e08_03n:226_2	sitha iti majjhimapurisā, mi ma iti uttamapurisā, te ante iti paṭhamapurisā, se vhe	226	
PA_anya-e08_03n:226_3	iti majjhimapurisā, e mhe iti uttamapurisā.	226	
PA_anya-e08_03n:227_0	Paṭhamamajjhimuttamapurisesupi ti-iti ekavacanaṃ, anti-iti bahuvacananti evaṃ ekavacanabahuvacanāni	227	
PA_anya-e08_03n:227_1	kamato ñeyyāni. Evaṃ sesāsu vibhattīsu parassapadattanopadapaṭhamamajjhimuttamapurisekavacanabahuvacanāni ñeyyāni.	227	
PA_anya-e08_03n:228_0	Tattha vibhattīti kenaṭṭhena vibhatti? Kālādivasena dhātvatthaṃ vibhajatīti vibhatti,	228	
PA_anya-e08_03n:228_1	syādīhi nāmikavibhattīhi saha sabbasaṅgāhakavasena pana sakatthaparatthādibhede atthe	228	
PA_anya-e08_03n:228_2	vibhajatīti vibhatti, kammādayo vā kārake ekavacanabahuvacanavasena vibhajatīti vibhatti,	228	
PA_anya-e08_03n:228_3	vibhajitabbā ñāṇenātipi vibhatti, vibhajanti atthe etāyātipi vibhatti, atha vā satipi	228	
PA_anya-e08_03n:228_4	jinasāsane avibhattikaniddese sabbena sabbaṃ vibhattīhi vinā atthassā’niddisitabbato	228	
PA_anya-e08_03n:228_5	visesena vividhena vā ākārena bhajanti sevanti naṃ paṇḍitātipi vibhatti. Tattha avibhattikaniddesalakkhaṇaṃ	228	
PA_anya-e08_03n:228_6	vadāma saha payoganidassanādīhi.	228	
PA_anya-e08_03n:229	Avibhattikaniddeso, nāmikesupalabbhati;	22	
PA_anya-e08_03n:230	Nākhyātesūti viññeyya-midamettha nidassanaṃ.	23	
PA_anya-e08_03n:231	Nigrodhova mahārukkho, thera vādānamuttamo;	23	
PA_anya-e08_03n:232	Anūnaṃ anadhikañca, kevalaṃ jinasāsanaṃ.	23	
PA_anya-e08_03n:233	Tatra thera-iti avibhattiko niddeso, therānaṃ ayanti thero. Ko so? Vādo. Theravādo aññesaṃ vādānaṃ uttamoti ayamattho veditabbo.	23	
PA_anya-e08_03n:234	“Kāyo te sabba sovaṇṇo”, iccādimhipi nāmike;	23	
PA_anya-e08_03n:235	Avibhattikaniddeso, gahetabbo nayaññunā.	23	
PA_anya-e08_03n:236	Avibhattikaniddeso, nanvākhyātepi dissati;	23	
PA_anya-e08_03n:237	“Bho khāda piva”iccatra, vade yo koci codako.	23	
PA_anya-e08_03n:238	Yadi evaṃ matenassa, bhaveyya avibhattikaṃ;	23	
PA_anya-e08_03n:239	“Bhikkhu, bho purisi”ccādi, padampi, na hidaṃ tathā.	23	
PA_anya-e08_03n:240	“Bhikkhu, bho purisi”ccādi, si ga lopena vuccati;	24	
PA_anya-e08_03n:241	Tathā “khādā”tiādīni, hi lopena pavuccare.	24	
PA_anya-e08_03n:242_0	Evaṃ avibhattikaniddeso ākhyātesu na labbhati, nāmesuyeva labbhati. Tatrāpi “aṭṭha	242	
PA_anya-e08_03n:242_1	ca puggala dhammadasā te”ti ettha chandavasena puggala iti rassakaraṇaṃ daṭṭhabbaṃ,	242	
PA_anya-e08_03n:242_2	na “kakusandha koṇāgamano ca kassapo”ti ettha kakusandha iti avibhattikaniddeso viya	242	
PA_anya-e08_03n:242_3	avibhattikaniddeso daṭṭhabbo. “Bhikkhu nisinne mātugāmo upanisinno vā hoti upanipanno	242	
PA_anya-e08_03n:242_4	vā”ti ettha pana bhikkhūti idaṃ bhikkhumhīti vattabbatthattā bhumme paccattantipi	242	
PA_anya-e08_03n:242_5	adiṭṭhavibhattikaniddesotipi vattuṃ yujjati. Tattha pana chandavasena katarassattā	242	
PA_anya-e08_03n:242_6	tāni padāni avibhattikaniddesapakkhampi bhajantīti vattuṃ na yujjati.	242	
PA_anya-e08_03n:243	Tattha parassapadānīti parassa atthabhūtāni padāni parassapadāni. Etthuttamapurisesu attano atthesupi attanopadavohāro na kariyati.	24	
PA_anya-e08_03n:244	Kiñcāpi attano atthā, purisā uttamavhayā;	24	
PA_anya-e08_03n:245	Tathāpi itaresāna-mussannattāva tabbasā;	24	
PA_anya-e08_03n:246	Tabbohāro imesānaṃ, porāṇehi niropito.	24	
PA_anya-e08_03n:247	Attanopadānīti attano atthabhūtāni padāni attanopadāni. Ettha pana paṭhamamajjhimapurisesu parassatthesupi parassapadavohāro na kariyati.	24	
PA_anya-e08_03n:248	Paṭhamamajjhimā cete, parassatthā tathāpi ca;	24	
PA_anya-e08_03n:249	Itaresaṃ nirūḷhattā, tabbohārassa saccato.	24	
PA_anya-e08_03n:250	Imassa panimesānaṃ, pubbavohāratāya ca;	25	
PA_anya-e08_03n:251	Tathā saṅkaradosassa, haraṇatthāya so ayaṃ;	25	
PA_anya-e08_03n:252	Attanopadavohāro, esamāropito dhuvaṃ.	25	
PA_anya-e08_03n:253	Parassapadasaññādi-saññāyo bahukā idha;	25	
PA_anya-e08_03n:254	Porāṇehi katattātā, saññā porāṇikā matā.	25	
PA_anya-e08_03n:255	Tasmā idha paṭhamapurisādīnaṃ tiṇṇaṃ purisānaṃ vacanatthaṃ na pariyesāma. Rūḷhiyā hi porāṇehi tyādīnaṃ purisasaññā vihitā.	25	
PA_anya-e08_03n:256_0	Ekavacanabahuvacanesu pana ekassatthassa vacanaṃ ekavacanaṃ. Bahūnamatthānaṃ vacanaṃ	256	
PA_anya-e08_03n:256_1	bahuvacanaṃ. Atha vā bahuttepi sati samudāyavasena jātivasena vā cittena sampiṇḍetvā	256	
PA_anya-e08_03n:256_2	ekīkatassatthassa ekassa viya vacanampi ekavacanaṃ, bahutte nissitassa nissayavohārena	256	
PA_anya-e08_03n:256_3	vuttassa nissayavasena ekassa viya vacanampi ekavacanaṃ, ekattalakkhaṇena bavhatthānaṃ	256	
PA_anya-e08_03n:256_4	ekavacanaṃ viya vacanampi ekavacanaṃ. Abahuttepi sati attagarukārāparicchedamātikānusandhinayapucchāsabhāgaputhucitta-	256	
PA_anya-e08_03n:256_5	samāyogaputhuārammaṇavasena ekatthassa bahūnaṃ viya vacanaṃ bahuvacanaṃ, tathā ye	256	
PA_anya-e08_03n:256_6	ye bahavo tannivāsataṃputtasaṅkhātassekassatthassa rūḷhīvasena bahūnaṃ viya vacanampi	256	
PA_anya-e08_03n:256_7	bahuvacanaṃ, ekassatthassa aññenatthena ekābhidhānavasena bahūnaṃ viya vacanampi	256	
PA_anya-e08_03n:256_8	bahuvacanaṃ, ekassatthassa nissitavasena bahūnaṃ viya vacanampi bahuvacanaṃ, ekassatthassa	256	
PA_anya-e08_03n:256_9	ārammaṇabhedakiccabhedavasena bahūnaṃ viya vacanampi bahuvacanaṃ. Evamimehi ākārehi	256	
PA_anya-e08_03n:256_10	ekamhi vattabbe, ekamhi viya ca vattabbe ekavacanaṃ, bahumhi vattabbe, bahumhi viya	2561	
PA_anya-e08_03n:256_11	ca vattabbe bahuvacanaṃ hotīti daṭṭhabbaṃ. Puthuvacanaṃ, anekavacananti ca imasseva nāmaṃ.	2561	
PA_anya-e08_03n:257	Vacanesu ayaṃ attho, nāmākhyātavibhattinaṃ;	25	
PA_anya-e08_03n:258	Vasena adhigantabbo, sāsanatthagavesinā.	25	
PA_anya-e08_03n:259_0	Tasmā tadatthaviññāpanatthaṃ idha nāmikapayogehi sahevākhyātapayoge pavakkhāma –	259	
PA_anya-e08_03n:259_1	“rājā āgacchati, sahāyo me āgacchati, ekaṃ citta” miccevamādayo ekassatthassa ekavacanapayogā.	259	
PA_anya-e08_03n:259_2	“Rājāno āgacchanti, sahāyā me āgacchanti, na me dessā ubho puttā, dve tīṇi” iccevamādayo	259	
PA_anya-e08_03n:259_3	bavhatthānaṃ bahuvacanapayogā.	259	
PA_anya-e08_03n:260_0	“Sā senā mahatī āsi, bahujjano pasannosi, sabbo taṃ jano ojināyatu, itthigumbassa	260	
PA_anya-e08_03n:260_1	pavarā, buddhassāhaṃ vatthayugaṃ adāsiṃ, dvayaṃ vo bhikkhave desessāmi, pemaṃ mahantaṃ	260	
PA_anya-e08_03n:260_2	ratanattayassa, kare pasādañca naro avassaṃ, bhikkhusaṅgho, balakāyo, devanikāyo,	260	
PA_anya-e08_03n:260_3	ariyagaṇo”- iccevamādayo, “dvikaṃ tika”miccādayo ca samudāyavasena bavhatthānaṃ ekavacanapayogā.	260	
PA_anya-e08_03n:261_0	Katthaci pana īdisesu ṭhānesu bahuvacanapayogāpi dissanti. Tathā hi “pūjitā ñātisaṅghehi,	261	
PA_anya-e08_03n:261_1	devakāyā samāgatā, sabbete devanikāyā, dve devasaṅghā, tīṇi dukāni, cattāri navakāni”	261	
PA_anya-e08_03n:261_2	iccevamādayo payogāpi dissanti. Ime ekavacanavasena vattabbassa samudāyassa bahusamudāyavasena	261	
PA_anya-e08_03n:261_3	bahuvacanapayogāti gahetabbā, saṅgayhamānā ca bavhatthabahuvacane saṅgahaṃ gacchanti	261	
PA_anya-e08_03n:261_4	visuṃyeva vā, tasmā bahusamudāyāpekkhabahuvacananti etesaṃ nāmaṃ veditabbaṃ.	261	
PA_anya-e08_03n:262	“Pāṇaṃ na hane, sasso sampajjati” iccevamādayo jātivasena bavhatthānaṃ ekavacanapayogā, tabbhāvasāmaññena bavhatthānaṃ ekavacanapayogātipi vattuṃ vaṭṭati.	26	
PA_anya-e08_03n:263	“Nāgaṃ raṭṭhassa pūjitaṃ, sāvatthī saddhā ahosi pasannā” iccevamādayo nissayavasena pavattānaṃ nissayavohārena vuttānamekavacanapayogā.	26	
PA_anya-e08_03n:264_0	“Tilakkhaṇaṃ, kusalākusalaṃ, viññāṇapaccayā nāmarūpaṃ, nāmarūpapaccayā saḷāyatanaṃ,	264	
PA_anya-e08_03n:264_1	dhammavinayo, cittaseno ca gandhabbo, natiyā asati āgatigati na hoti, āgatigatiyā	264	
PA_anya-e08_03n:264_2	asati cutūpapāto na hoti” iccevamādayo ekattalakkhaṇe bavhatthānaṃ ekavacanapayogā.	264	
PA_anya-e08_03n:265	“Evaṃ mayaṃ gaṇhāma, amhākaṃ pakati, padhānanti kho meghiya vadamānaṃ kinti vadeyyāma” iccevamādayo ekassatthassa attavasena bahuvacanapayogā.	26	
PA_anya-e08_03n:266	“Te manussā taṃ bhikkhuṃ etadavocuṃ ‘bhuñjatha bhante’ti, ahaṃ manussesu manussabhūtā, abbhāgatānā’sanakaṃ adāsiṃ” iccevamādayo ekassatthassa garukāravasena bahuvacanapayogā.	26	
PA_anya-e08_03n:267	“Appaccayā dhammā, asaṅkhatā dhammā” iccevamādayo ekassatthassa aparicchedavasena bahuvacanapayogā, aniyamitasaṅkhāvasena bahuvacanapayogā vā.	26	
PA_anya-e08_03n:268_0	Keci pana “desanāsotapātavasena bahuvacanapayogā”tipi vadanti, taṃ na gahetabbaṃ.	268	
PA_anya-e08_03n:268_1	Na hi tathāgato satisampajaññarahito dhammaṃ deseti, yutti ca na dissati “mātikāyaṃ	268	
PA_anya-e08_03n:268_2	pucchāyaṃ vissajjane cāti tīsupi ṭhānesu appaccayādidhamme desento satthā punappunaṃ	268	
PA_anya-e08_03n:268_3	bahuvacanavasena desanāsote patitvā dhammaṃ desetī”ti.	268	
PA_anya-e08_03n:269	“Katame dhammā appaccayā” iccevamādayo ekassatthassa mātikānusandhinayena bahuvacanapayogā.	26	
PA_anya-e08_03n:270	“Ime dhammā appaccayā” iccevamādayo ekassatthassa pucchānusandhinayena bahuvacanapayogā.	27	
PA_anya-e08_03n:271	“Katame dhammā no parāmāsā, te dhamme ṭhapetvā avasesā kusalākusalābyākatā dhammā” iccevamādayo ekassatthassa pucchāsabhāgena bahuvacanapayogā.	27	
PA_anya-e08_03n:272_0	“Atthi bhikkhave aññeva dhammā gambhīrā duddasā duranubodhā santā paṇītā atakkāvacarā	272	
PA_anya-e08_03n:272_1	nipuṇā paṇḍitavedanīyā, ye tathāgato sayaṃ abhiññā sacchikatvā pavedetī”ti ayamekassatthassa	272	
PA_anya-e08_03n:272_2	puthucittasamāyogaputhuārammaṇavasena bahuvacanapayogo.	272	
PA_anya-e08_03n:273	“Ekaṃ samayaṃ bhagavā sakkesu viharati kapilavatthusmiṃ mahāvane,	27	
PA_anya-e08_03n:274	Santi puttā videhānaṃ, dīghāvu raṭṭhavaḍḍhano;	27	
PA_anya-e08_03n:275	Te rajjaṃ kārayissanti, mithilāyaṃ pajāpati” –	27	
PA_anya-e08_03n:276	Iccevamādayo saddā ye ye bahavo, tannivāsataṃputtasaṅkhātassekatthassa rūḷhīvasena bahuvacanapayogā.	27	
PA_anya-e08_03n:277_0	“Sāriputtamoggallāne āmantesi ‘gacchatha tumhe sāriputtā kīṭāgiriṃ gantvā assajipunabbasukānaṃ	277	
PA_anya-e08_03n:277_1	bhikkhūnaṃ kīṭāgirismā pabbājanīyakammaṃ karotha, tumhākaṃ ete saddhivihārino’ti”,	277	
PA_anya-e08_03n:277_2	“kacci vo kulaputtā, etha byagghā nivattavho” iccevamādayo ekassatthassa aññenatthena	277	
PA_anya-e08_03n:277_3	ekābhidhānavasena bahuvacanapayogā.	277	
PA_anya-e08_03n:278	“Mañcā ukkuṭṭhiṃ karonti” iccevamādayo ekassatthassa nissitavasena bahuvacanapayogā.	27	
PA_anya-e08_03n:279	“Cattāro satipaṭṭhānā”ti ayamārammaṇabhedena ekassatthassa bahuvacanapayogo.	27	
PA_anya-e08_03n:280	“Cattāro sammappadhānā”ti ayaṃ pana kiccabhedena ekassatthassa bahuvacanapayogo.	28	
PA_anya-e08_03n:281_0	Tattha ekatthekavacanaṃ, samudāyāpekkhekavacanaṃ, jātyāpekkhekavacanaṃ, tannissayāpekkhekavacanaṃ,	281	
PA_anya-e08_03n:281_1	ekattalakkhaṇekavacananti pañcavidhaṃ ekavacanaṃ bhavati. Ettha pana jātyāpekkhekavacanaṃ	281	
PA_anya-e08_03n:281_2	atthato sāmaññāpekkhekavacanamevāti daṭṭhabbaṃ.	281	
PA_anya-e08_03n:282_0	Bavhatthabahuvacanaṃ, bahusamudāyāpekkhabahuvacanaṃ, attabahuvacanaṃ, garukārabahuvacanaṃ,	282	
PA_anya-e08_03n:282_1	aparicchedabahuvacanaṃ, mātikānusandhinayabahuvacanaṃ, pucchānusandhinayabahuvacanaṃ,	282	
PA_anya-e08_03n:282_2	pucchāsabhāgabahuvacanaṃ, puthucittasamāyogaputhuārammaṇabahuvacanaṃ, tannivāsabahuvacanaṃ,	282	
PA_anya-e08_03n:282_3	taṃputtabahuvacanaṃ, ekābhidhānabahuvacanaṃ, tannissitāpekkhabahuvacanaṃ, ārammaṇabhedabahuvacanaṃ,	282	
PA_anya-e08_03n:282_4	kiccabhedabahuvacananti pannarasavidhaṃ bahuvacanaṃ bhavati. Iccevaṃ vīsadhā sabbāni	282	
PA_anya-e08_03n:282_5	ekavacanabahuvacanāni saṅgahitāni. Atridaṃ pāḷivavatthānaṃ –	282	
PA_anya-e08_03n:283	Ekatthe dekavacana-ñcitarasmitarampi ca;	28	
PA_anya-e08_03n:284	Samudāyajātiekatta-lakkhaṇekavacopi ca;	28	
PA_anya-e08_03n:285	Sāṭṭhakathe piṭakamhi, pāṭhe pāyena dissare.	28	
PA_anya-e08_03n:286	Garumhi cattanekasmiṃ, bahuvacanakaṃ pana;	28	
PA_anya-e08_03n:287	Pāḷiyaṃ appakaṃ aṭṭha-kathāṭīkāsu taṃ bahuṃ.	28	
PA_anya-e08_03n:288	Tathā hi bahukaṃ deka-vacanaṃyeva pāḷiyaṃ;	28	
PA_anya-e08_03n:289	Garumhi cattanekasmiṃ, idamettha nidassanaṃ.	28	
PA_anya-e08_03n:290	“Namo te purisājañña, namo te purisuttama;	29	
PA_anya-e08_03n:291	Tava sāsanamāgamma, pattomhi amataṃ padaṃ”.	29	
PA_anya-e08_03n:292	Iccevamādayo pāṭhā, bahudhā jinasāsane;	29	
PA_anya-e08_03n:293	Dissantīti vijāneyya, vidvā akkharacintako.	29	
PA_anya-e08_03n:294	Sātisayaṃ garukārā-rahassāpi mahesino;	29	
PA_anya-e08_03n:295	Ekavacanayogena, niddeso dissate yato.	29	
PA_anya-e08_03n:296	Tato vohārakusalo, kareyyatthānurūpato;	29	
PA_anya-e08_03n:297	Ekavacanayogaṃ vā, itaraṃ vā sumedhaso.	29	
PA_anya-e08_03n:298	Pāyena tannivāsamhi, bahuvacanakaṃ ṭhitaṃ;	29	
PA_anya-e08_03n:299	Taṃputte appakaṃ tanni-ssayekavacanampi ca.	29	
PA_anya-e08_03n:300	Puthucittāpariccheda-mātikāsandhiādisu;	30	
PA_anya-e08_03n:301	Bahuvacanakañcāpi, appakanti pakāsaye.	30	
PA_anya-e08_03n:302	Ekābhidhānato kiccā, tathā gocaratopi ca;	30	
PA_anya-e08_03n:303	Bahuvacanakaṃ tanni-ssitāpekkhañca appakaṃ.	30	
PA_anya-e08_03n:304	Iccevaṃ sappayogaṃ tu, ñatvāna vacanadvayaṃ;	30	
PA_anya-e08_03n:305	Kātabbo pana vohāro, yathāpāḷi vibhāvinā.	30	
PA_anya-e08_03n:306_0	Idāni kālādivasena ākhyātappavattiṃ dīpayissāma – kālakārakapurisaparidīpakaṃ kriyālakkhaṇaṃ	306	
PA_anya-e08_03n:306_1	ākhyātikaṃ. Tatra kālanti atītānāgatapaccuppannavasena tayo kālā, atītānāgatapaccuppannāṇattiparikappakālātipattivasena	306	
PA_anya-e08_03n:306_2	pana cha, te ekekā tipurisakā.	306	
PA_anya-e08_03n:307	Vuttappakārakālesu, yadidaṃ vattate yato;	30	
PA_anya-e08_03n:308	Ākhyātikaṃ tato tassa, kāladīpanatā matā.	30	
PA_anya-e08_03n:309	Kārakanti kammakattubhāvā. Te hi upacāramukhyasabhāvavasena karonti karaṇanti ca “kārakā”ti vuccanti. Teva yathākkamaṃ kriyānimitta taṃsādhaka taṃsabhāvāti veditabbā.	30	
PA_anya-e08_03n:310	Kammaṃ kattā ca bhāvo ca, iccevaṃ kārakā tidhā;	31	
PA_anya-e08_03n:311	Vibhattipaccayā ettha, vuttā nāññatra saccato.	31	
PA_anya-e08_03n:312	“Paribhaviyyati”ccādī, kamme sijjhanti kārake;	31	
PA_anya-e08_03n:313	“Sambhavatī”tiādīni, sijjhare kattukārake.	31	
PA_anya-e08_03n:314	“Vibhaviyyati”iccādī, bhāve sijjhanti kārake;	31	
PA_anya-e08_03n:315	Tividhesvevametesu, vibhattipaccayā matā.	31	
PA_anya-e08_03n:316	Kārakattayamuttaṃ yaṃ, ākhyātaṃ natthi sabbaso;	31	
PA_anya-e08_03n:317	Tasmā taddīpanattampi, tassākhyātassa bhāsitaṃ.	31	
PA_anya-e08_03n:318	Kārakattaṃ tu bhāvassa, sacepi na samīritaṃ;	31	
PA_anya-e08_03n:319	Kārakalakkhaṇe tena, bhāvena ca avatthunā.	31	
PA_anya-e08_03n:320	Kriyānipphatti natthīti, yuttitopi ca natthi taṃ;	32	
PA_anya-e08_03n:321	Tathāpākhyātike tassa, tabbohāro niruttiyaṃ;	32	
PA_anya-e08_03n:322	Patiṭṭhitanayovāti, mantvā amhehi bhāsito.	32	
PA_anya-e08_03n:323_0	Purisoti ekavacanabahuvacanakā paṭhamamajjhimuttamapurisā. Tattha paṭhamapuriso ākhyātapadena	323	
PA_anya-e08_03n:323_1	tulyādhikaraṇe sādhakavācake vā kammavācake vā tumhā’mhasaddavajjite paccattavacanabhūte	323	
PA_anya-e08_03n:323_2	nāmamhi “abhinīhāro samijjhati, bodhi vuccati catūsu maggesuñāṇa”ntiādīsu viya payujjamānepi,	323	
PA_anya-e08_03n:323_3	taṭṭhāniyatte sati “bhāsati vā karoti vā, pīḷiyakkhoti maṃ vidū, vuccatīti vacana”ntiādīsu	323	
PA_anya-e08_03n:323_4	viya appayujjamānepi sabbadhātūhi paro hoti. Katthaci pana pāḷippadese nāmassa appayuttattā	323	
PA_anya-e08_03n:323_5	paṭhamapurisapayogattho duranubodho bhavati, yathā “dukkhaṃ te vedayissāmi, tattha	323	
PA_anya-e08_03n:323_6	assāsayantu ma”nti. Tathā hi ettha “pādā”ti pāṭhaseso, tasmiṃ dukkhasāsanārocane	323	
PA_anya-e08_03n:323_7	vattuṃ avisahanavasena kilamantaṃ maṃ devassa ubho pādā assāsentu, vissaṭṭho kathehīti	323	
PA_anya-e08_03n:323_8	maṃ vadathāti adhippāyo ca bhavati.	323	
PA_anya-e08_03n:324	Adhippāyo sudubbodho, yasmā vijjati pāḷiyaṃ;	32	
PA_anya-e08_03n:325	Tasmā upaṭṭhahaṃ gaṇhe, garuṃ garumataṃ vidū.	32	
PA_anya-e08_03n:326_0	Tatrimāni bhūdhātādhikārattā bhūdhātuvasena nidassanapadāni. So paribhavati, te paribhavanti,	326	
PA_anya-e08_03n:326_1	paribhavati, paribhavanti. Sapatto abhibhaviyate, sabbā vityā’nubhūyate, abhibhaviyate,	326	
PA_anya-e08_03n:326_2	anubhūyateti. Yattha satipi nāmassa sādhakavācakatte apaccattavacanattā ākhyātapadena	326	
PA_anya-e08_03n:326_3	tulyādhikaraṇatā na labbhati, tattha kammavācakaṃ paccattavacanabhūtaṃ tulyādhikaraṇapadaṃ	326	
PA_anya-e08_03n:326_4	paṭicca paṭhamapurisādayo tayo labbhanti. Taṃ yathā? Paribhaviyyate puriso devadattena,	326	
PA_anya-e08_03n:326_5	paribhaviyyase tvaṃ devadattena, paribhaviyyamhe mayaṃ akusalehi dhammehi. Ettha	326	
PA_anya-e08_03n:326_6	panidaṃ vacanaṃ na vattabbaṃ “nindanti tuṇhimāsina’ntiādīsu satipi nāmassa kammavācakatte	326	
PA_anya-e08_03n:326_7	apaccattavacanattā ākhyātapadena tulyādhikaraṇatā na labbhatīti paṭhamapurisuppatti	326	
PA_anya-e08_03n:326_8	na siyā”ti. Kasmāti ce? “Nindanti tuṇhimāsina”ntiādīsu “janā”ti ajjhāharitabbassa	326	
PA_anya-e08_03n:326_9	sādhakavācakassa nāmassa saddhimākhyātapadena tulyādhikaraṇabhāvassa icchitattā.	326	
PA_anya-e08_03n:326_10	Evamuttaratrāpi nayo.	3261	
PA_anya-e08_03n:327_0	Majjhimapuriso ākhyātapadena tulyādhikaraṇe sādhakavācake vā kammavācake vā paccattavacanabhūte	327	
PA_anya-e08_03n:327_1	tumhasadde payujjamānepi, taṭṭhāniyatte sati appayujjamānepi sabbadhātūhi paro hoti.	327	
PA_anya-e08_03n:327_2	Tvaṃ atibhavasi, tumhe atibhavatha, atibhavasi, atibhavatha. Tvaṃ paribhaviyase devadattena,	327	
PA_anya-e08_03n:327_3	tumhe paribhaviyavhe. Yattha satipi tumhasaddassa sādhakavācakatte apaccattavacanattā	327	
PA_anya-e08_03n:327_4	ākhyātapadena tulyādhikaraṇatā na labbhati, na tattha majjhimapuriso hoti. Itare	327	
PA_anya-e08_03n:327_5	pana dve honti kammavācakaṃ paccattavacanabhūtaṃ tulyādhikaraṇapadaṃ paṭicca. Taṃ	327	
PA_anya-e08_03n:327_6	yathā? Tayā abhibhaviyate sapatto, tayā abhibhaviye ahaṃ.	327	
PA_anya-e08_03n:328_0	Uttamapuriso ākhyātapadena tulyādhikaraṇe sādhakavācake vā kammavācake vā paccattavacanabhūte	328	
PA_anya-e08_03n:328_1	amhasadde payujjamānepi, taṭṭhāniyatte sati appayujjamānepi sabbadhātūhi paro hoti.	328	
PA_anya-e08_03n:328_2	Ahaṃ paribhavāmi, mayaṃ paribhavāma, paribhavāmi, paribhavāma. Ahaṃ paribhaviyyāmi	328	
PA_anya-e08_03n:328_3	akusalehi dhammehi, mayaṃ paribhaviyyāma, paribhaviyyāmi, paribhaviyyāma. Yattha	328	
PA_anya-e08_03n:328_4	satipi amhasaddassa sādhakavācakatte apaccattavacanattā ākhyātapadena tulyādhikaraṇatā	328	
PA_anya-e08_03n:328_5	na labbhati, na tattha uttamapuriso hoti. Itare pana dve honti kammavācakaṃ paccattavacanabhūtaṃ	328	
PA_anya-e08_03n:328_6	tulyādhikaraṇapadaṃ paṭicca. Taṃ yathā? Mayā anubhaviyate sampatti, mayā abhibhaviyase	328	
PA_anya-e08_03n:328_7	tvaṃ. Evaṃ yattha yattha sādhakavācakānaṃ vā kammavācakānaṃ vā nāmādīnaṃ paccattavacanabhūtānaṃ	328	
PA_anya-e08_03n:328_8	ākhyātapadehi tulyādhikaraṇatte laddhe tattha tattha paṭhamapurisādayo labbhanti,	328	
PA_anya-e08_03n:328_9	tasmā nāmādīnaṃ paccattavacanabhūtānaṃ tulyādhikaraṇabhāvoyeva paṭhamapurisādīnamuppattiyā kāraṇaṃ.	328	
PA_anya-e08_03n:329_0	Dvinnaṃ tiṇṇaṃ vā purisānamekābhidhāne paro puriso gahetabbo. Ettha ekābhidhānaṃ	329	
PA_anya-e08_03n:329_1	nāma ekato abhidhānaṃ ekakālābhidhānañca. Tañca kho casaddapayogeyeva, acasaddapayoge	329	
PA_anya-e08_03n:329_2	bhinnakālābhidhāne taggahaṇābhāvato. “Tumhe atthakusalā bhavatha, mayamatthakusalā	329	
PA_anya-e08_03n:329_3	bhavāma” iccevamādayo tappayogā. Tattha tumhe atthakusalā bhavatha – iccetasmiṃ vohāre	329	
PA_anya-e08_03n:329_4	“so ca atthakusalo bhavati, tvañca atthakusalo bhavasi, tumhe atthakusalā bhavathā”ti	329	
PA_anya-e08_03n:329_5	evaṃ dvinnamekābhidhāne paro puriso gahetabbo. “Mayamatthakusalā bhavāma” iccetasmiṃ	329	
PA_anya-e08_03n:329_6	pana “so ca atthakusalo bhavati, ahañca atthakusalo bhavāmi, mayamatthakusalā bhavāmā”ti	329	
PA_anya-e08_03n:329_7	vā “tvañca atthakusalo bhavasi, ahañca atthakusalo bhavāmi, mayamatthakusalā bhavāmā”ti	329	
PA_anya-e08_03n:329_8	vā evampi dvinnamekābhidhāne paro puriso gahetabbo. “So ca atthakusalo bhavati, tvañca	329	
PA_anya-e08_03n:329_9	atthakusalo bhavasi, ahañca atthakusalo bhavāmi, mayamatthakusalā bhavāmā”ti vā “so	329	
PA_anya-e08_03n:329_10	ca atthakusalo bhavati, te ca atthakusalā bhavanti, tvañca atthakusalo bhavasi, tumhe	3291	
PA_anya-e08_03n:329_11	ca atthakusalā bhavatha, ahañca atthakusalo bhavāmi, mayamatthakusalā bhavāmā”ti	3291	
PA_anya-e08_03n:329_12	vā evaṃ tiṇṇamekābhidhāne paro puriso gahetabbo.	3291	
PA_anya-e08_03n:330_0	Aparopi atthanayo vuccati – “tvañca atthakusalo bhavasi, so ca atthakusalo bhavati,	330	
PA_anya-e08_03n:330_1	tumhe atthakusalā bhavathā”ti vā “ahañca atthakusalo bhavāmi, so ca atthakusalo bhavati,	330	
PA_anya-e08_03n:330_2	mayamatthakusalā bhavāmā”ti vā iminā nayena anekappabhedo atthanayo. Evaṃ sesāsu	330	
PA_anya-e08_03n:330_3	vibhattīsu pañcamīsattamiyādīsu paropuriso gahetabbo. Sabbesu ca kriyāpadesu bavhatthavācakesu	330	
PA_anya-e08_03n:330_4	bahuvacanantesu, na pana bahuvacanantesupi ekassattano vācakesu garukātabbassekassatthassa	330	
PA_anya-e08_03n:330_5	vācakesu ca kriyāpadesu. Ettha codanāsandīpaniyo imā gāthā –	330	
PA_anya-e08_03n:331	“Tvañca bhavasi so cāpi, bhavati”ccādibhāsane;	33	
PA_anya-e08_03n:332	“Tumhe bhavatha” iccādi, paroposo kathaṃ siyā?;	33	
PA_anya-e08_03n:333	“Ahaṃ bhavāmi so cāpi, bhavati”ccādibhāsane;	33	
PA_anya-e08_03n:334	“Mayaṃ bhavāma”iccādi, uttamo ca kathaṃ siyā?;	33	
PA_anya-e08_03n:335	Ettha ca vuccate –	33	
PA_anya-e08_03n:336	Pacchā vutto paro nāma, saññāya paṭipāṭiyā;	33	
PA_anya-e08_03n:337	Evaṃ pana gahetabbo, paropurisanāmako.	33	
PA_anya-e08_03n:338	Paṭhamamhā paro nāma, majjhimo uttamopi ca;	33	
PA_anya-e08_03n:339	Majjhimamhā paro nāma, uttamo puriso ruto.	33	
PA_anya-e08_03n:340	Evaṃ tu gahaṇañhettha, vohārassānulomakaṃ;	34	
PA_anya-e08_03n:341	Doso tadanulomamhi, gahaṇasmiṃ na vijjati.	34	
PA_anya-e08_03n:342	“Tvañca bhadde sukhī hohi, eso cāpi mahāmigo”;	34	
PA_anya-e08_03n:343	Iti pāṭho yato diṭṭho, tasmā evaṃ vademase.	34	
PA_anya-e08_03n:344	“Tumhe dve sukhitā hotha”, iccattho tattha dissati;	34	
PA_anya-e08_03n:345	Evaṃpyayaṃ nayo vutto, attanomatiyā mama.	34	
PA_anya-e08_03n:346	Attanomati kiñcāpi, kathitā sabbadubbalā;	34	
PA_anya-e08_03n:347	Tathāpi nayamādāya, kathitattā akopiyā.	34	
PA_anya-e08_03n:348	“Dhammena rajjaṃ kārentaṃ, raṭṭhā pabbājayittha maṃ;	34	
PA_anya-e08_03n:349	Tvañca jānapadā ceva, negamā ca samāgatā”.	34	
PA_anya-e08_03n:350	“Ahañca maddidevī ca, jālīkaṇhājinā cubho;	35	
PA_anya-e08_03n:351	Aññamaññaṃ sokanudā, vasāma assame tadā”.	35	
PA_anya-e08_03n:352	Etā gāthāpi etassa, atthassa pana sādhikā;	35	
PA_anya-e08_03n:353	Tāsu vuttanayeneva, attho supākaṭo siyā;	35	
PA_anya-e08_03n:354	Evaṃ viññūhi viññeyyaṃ, bahunā bhāsitena kiṃ.	35	
PA_anya-e08_03n:355	Ākārena manāpena, kathane yena kenaci;	35	
PA_anya-e08_03n:356	Na virujjhati ce attho, taṃ pamāṇaṃ sudhīmataṃ.	35	
PA_anya-e08_03n:357	Purisattayato eso, paropurisanāmako;	35	
PA_anya-e08_03n:358	Nupalabbhati paccekaṃ, tadantogadhatova yaṃ.	35	
PA_anya-e08_03n:359	Pāṭavatthāya sotūnaṃ, vohāratthesu sabbaso;	35	
PA_anya-e08_03n:360	Visuṃ alabbhamānopi, labbhamānova uddhaṭo.	36	
PA_anya-e08_03n:361	Saṅkhepatopettha purisappavatti evaṃ upalakkhitabbā “amhavacanatthe uttamo, tumhavacanatthe majjhimo, aññesaṃ vacanatthe paṭhamo”ti.	36	
PA_anya-e08_03n:362	Tyādīnaṃ purisasaññā, yasmā vuttā tato idaṃ;	36	
PA_anya-e08_03n:363	Tabbantākhyātikaṃ ñeyyaṃ, purisaparidīpakaṃ.	36	
PA_anya-e08_03n:364	Evaṃ sabbathāpi ākhyātikassa kālakārakapurisaparidīpanatā vuttā.	36	
PA_anya-e08_03n:365	Kriyālakkhaṇanti ettha kathaṃ ākhyātikassa kriyālakkhaṇatā veditabbā?	36	
PA_anya-e08_03n:366	Lakkhiyati kriyāyetaṃ, kriyā vā assa lakkhaṇaṃ;	36	
PA_anya-e08_03n:367	Kriyālakkhaṇatā evaṃ, veditabbā tathā hi ca.	36	
PA_anya-e08_03n:368	“Gacchati”ccādikaṃ sutvā, kriyāsandīpanaṃ padaṃ;	36	
PA_anya-e08_03n:369	“Ākhyātika”nti dhīrehi, ākhyātaññūhi saññitaṃ.	36	
PA_anya-e08_03n:370	Lakkhaṇaṃ hoti nāmassa, yathā satvābhidhānatā;	37	
PA_anya-e08_03n:371	Kriyābhidhānatā evaṃ, ākhyātasseva lakkhaṇaṃ.	37	
PA_anya-e08_03n:372	Atthato pana etassa, kriyāvācakatā idha;	37	
PA_anya-e08_03n:373	Lakkhaṇaṃ iti viññeyyaṃ, lakkhaṇaññūhi lakkhitaṃ.	37	
PA_anya-e08_03n:374	“Kiṃ karosī”ti puṭṭhassa, “pacāmi”ccādinā “ahaṃ”;	37	
PA_anya-e08_03n:375	Paṭivācāya dānena, kriyāvācakatā matā.	37	
PA_anya-e08_03n:376	Evamākhyātikassa kriyālakkhaṇatā veditabbā;	37	
PA_anya-e08_03n:377	Idāni kālesu vibhattippavatti evaṃ veditabbā –	37	
PA_anya-e08_03n:378	Paccuppannamhi kālasmiṃ, vattamānā pavattati;	37	
PA_anya-e08_03n:379	Āsiṭṭhāṇāpanatthesu, paccuppannamhi pañcamī.	37	
PA_anya-e08_03n:380	Paccuppanne parikappā-numatyatthesu sattamī;	38	
PA_anya-e08_03n:381	Appaccakkhe atītamhi, parokkhā sampavattati.	38	
PA_anya-e08_03n:382	Hiyyo pabhuti kālasmiṃ, atītamhi pavattati;	38	
PA_anya-e08_03n:383	Paccakkhe vā apaccakkhe, hiyyattanī niruttitā.	38	
PA_anya-e08_03n:384	Ajjappabhuti kālasmiṃ, atītamhi pavattati;	38	
PA_anya-e08_03n:385	Paccakkhe vā apaccakkhe, samīpejjatanavhayā.	38	
PA_anya-e08_03n:386	Anāgate bhavissantī, kālasmiṃ sampavattati;	38	
PA_anya-e08_03n:387	Kriyātipannamattamhi, tīte kālātipattikā;	38	
PA_anya-e08_03n:388	Anāgatepi hotīti, niruttaññūhi bhāsitā.	38	
PA_anya-e08_03n:389_0	Evaṃ kālesu vibhattippavattiṃ ñatvā ye te suttantesu vicittā suvisadavipulatikhiṇabuddhivisayabhūtā	389	
PA_anya-e08_03n:389_1	payogā dissanti, tesu pāṭavamicchantehi tyādikkamena vuccamānā kriyāpadamālā sallakkhitabbā	389	
PA_anya-e08_03n:389_2	– bhavati, bhavanti. Bhavasi, bhavatha. Bhavāmi, bhavāma. Bhavate, bhavante. Bhavase,	389	
PA_anya-e08_03n:389_3	bhavavhe. Bhave, bhavāmhe. Ayaṃ aññayogādirahitā kriyāpadamālā.	389	
PA_anya-e08_03n:390_0	Dissanti ca suttantesu atthasambhavepi aññayogādirahitāni kriyāpadāni. Seyyathidaṃ?	390	
PA_anya-e08_03n:390_1	“Sabbe saṅkhārā aniccāti, yadā paññāya passati. Yaṃ maṃ bhaṇasi sārathi. Aññaṃ sepaṇṇi	390	
PA_anya-e08_03n:390_2	gacchāmi” iccevamādīni etassatthassa paridīpaniyā kriyāpadamālā.	390	
PA_anya-e08_03n:391_0	Ettha tividho kriyāpadesu yogo tayogo, mayogo, aññayogo ca. Tattha majjhimapurisā	391	
PA_anya-e08_03n:391_1	tayogavasena gahetabbā, uttamapurisā mayogavasena. Paṭhamapurisā aññayogavasena.	391	
PA_anya-e08_03n:391_2	Tyādīnamettha paṭipāṭiyā ayaṃ anugīti –	391	
PA_anya-e08_03n:392	Aññayogena paṭhamā, tayogena tu majjhimā;	39	
PA_anya-e08_03n:393	Mayogenuttamā honti, gahetabbā vibhāvinā.	39	
PA_anya-e08_03n:394_0	Sotūnaṃ payogesu kosallatthaṃ aññayogādisahitamaparampi kriyāpadamālaṃ vadāma – so	394	
PA_anya-e08_03n:394_1	bhavati, te bhavanti. Tvaṃ bhavasi, tumhe bhavatha. Ahaṃ bhavāmi, mayaṃ bhavāma.	394	
PA_anya-e08_03n:394_2	So bhavate, te bhavante. Tvaṃ bhavase, tumhe bhavavhe. Ahaṃ bhave, mayaṃ bhavāmhe.	394	
PA_anya-e08_03n:394_3	Ayaṃ aññayogādisahitā kriyāpadamālā.	394	
PA_anya-e08_03n:395_0	Dissanti ca suttantesu aññayogādisahitānipi kriyāpadāni. Seyyathidaṃ? “Yaṃpāyaṃ deva	395	
PA_anya-e08_03n:395_1	kumāro suppatiṭṭhitapādo, idampimassa mahāpurisassa mahāpurisalakkhaṇaṃ bhavati,	395	
PA_anya-e08_03n:395_2	tassimāni satta ratanāni bhavanti. Yo dandhakāle tarati, taraṇīye ca dandhati, tvaṃsi	395	
PA_anya-e08_03n:395_3	ācariyo mama, ahampi daṭṭhukāmosmi, pitaraṃ me idhāgataṃ” iccevamādīni etassatthassa	395	
PA_anya-e08_03n:395_4	paridīpaniyā kriyāpadamālā.	395	
PA_anya-e08_03n:396_0	Yo tumhasaddena vattabbe atthe nipatati, na pana hoti tumhatthavācako, neso saddo	396	
PA_anya-e08_03n:396_1	kriyāpadassa tayogasahitattaṃ sādheti, aññadatthu aññayogasahitattaññeva sādheti.	396	
PA_anya-e08_03n:396_2	Yo ca amhasaddena vattabbe atthe nipatati, na pana hoti amhatthavācako, na sopi saddo	396	
PA_anya-e08_03n:396_3	kriyāpadassa mayogasahitattaṃ sādheti, aññadatthu aññayogasahitattaññeva sādheti.	396	
PA_anya-e08_03n:397_0	Tatra tumhasaddena tāva vattabbatthe – “na bhavaṃ eti puññatthaṃ, sivirājassa dassanaṃ.	397	
PA_anya-e08_03n:397_1	Māyasmā samaggassa saṅghassa bhedāya parakkami. Idha bhante bhagavā paṃsukūlaṃ dhovatū”ti	397	
PA_anya-e08_03n:397_2	iccevamādayo payogā. Amhasaddena pana vattabbatthe “upāli taṃ mahāvīra, pāde vandati	397	
PA_anya-e08_03n:397_3	satthuno. Sāvako te mahāvīra, saraṇo vandati satthuno”ti ca iccevamādayo payogā.	397	
PA_anya-e08_03n:397_4	Idametthupalakkhitabbaṃ “tvaṃ tumhe ahaṃ maya”nti atthadīpaka tayoga mayogato añño	397	
PA_anya-e08_03n:397_5	aññatthadīpano payogoyeva aññayogo nāma, tattha paṭhamapuriso bhavatīti.	397	
PA_anya-e08_03n:398_0	Yajjevaṃ “sabbāyasaṃ kūṭamatippamāṇaṃ, paggayha so tiṭṭhasi antalikkhe. Esa sutvā	398	
PA_anya-e08_03n:398_1	pasīdāmi, vaco te isisattamā”tiādīsu kathaṃ. Ettha hi majjhimuttamapurisasambhavoyeva	398	
PA_anya-e08_03n:398_2	dissati, na tu paṭhamapurisasambhavoti? Vuccate – “sabbāyasaṃ kūṭamatippamāṇaṃ, paggayha	398	
PA_anya-e08_03n:398_3	so tiṭṭhasi antalikkhe”tiādīsu “so”tiādikassa nāmasaddassa tumha’mhasaddassatthavācakasaddehi“tiṭṭhasī”tiādīnaṃ	398	
PA_anya-e08_03n:398_4	syādyantānaṃ padānaṃ dassanato accantamajjhāharitabbehi samānādhikaraṇattā tagguṇabhūtattā	398	
PA_anya-e08_03n:398_5	ca majjhimuttamapurisasambhavo samadhigantabbo. Īdisesu payogesu syādyantānaṃ dassanavasena	398	
PA_anya-e08_03n:398_6	avijjamānānipi ajjhāharitabbāni “tvamaha”miccādīni padāni bhavanti. Katthaci pana	398	
PA_anya-e08_03n:398_7	paripuṇṇāni dissanti “sātvaṃ vaṅkamanuppattā, kathaṃ maddi karissasi. So ahaṃ vicarissāmi,	398	
PA_anya-e08_03n:398_8	gāmā gāmaṃ purā pura”nti iccevamādīsu.	398	
PA_anya-e08_03n:399	Ākhyātikassa kriyālakkhaṇattā aliṅgabhedattā ca tiṇṇaṃ liṅgānaṃ sādhāraṇabhāvaparidīpanatthaṃ aparampi kriyāpadamālaṃ vadāma –	39	
PA_anya-e08_03n:400_0	Puriso bhavati, kaññā bhavati, cittaṃ bhavati, purisā bhavanti, kaññāyo bhavanti,	400	
PA_anya-e08_03n:400_1	cittāni bhavanti. Bho purisa tvaṃ bhavasi, bhoti kaññe tvaṃ bhavasi, bho citta tvaṃ	400	
PA_anya-e08_03n:400_2	bhavasi, bhavanto purisā tumhe bhavatha, bhotiyo kaññāyo tumhe bhavatha, bhavanto	400	
PA_anya-e08_03n:400_3	cittāni tumhe bhavatha. Ahaṃ puriso bhavāmi, ahaṃ kaññā bhavāmi, ahaṃ cittaṃ bhavāmi,	400	
PA_anya-e08_03n:400_4	mayaṃ purisā bhavāma, mayaṃ kaññāyo bhavāma, mayaṃ cittāni bhavāma.	400	
PA_anya-e08_03n:401	Esa nayo attanopadesu, sesavibhattīnaṃ sabbapadesupi. Ayamākhyātikassa tiṇṇaṃ liṅgānaṃ sādhāraṇabhāvaparidīpanī kriyāpadamālāva.	40	
PA_anya-e08_03n:402_0	Vuttañhetaṃ niruttipiṭake “kriyālakkhaṇamākhyātikamaliṅgabheda”miti. Tatra aliṅgabhedamiti	402	
PA_anya-e08_03n:402_1	ko attho? Itthipumanapuṃsakānaṃ avisesattho vuccate “aliṅgabheda”miti. Yathā “puriso	402	
PA_anya-e08_03n:402_2	gacchati, kaññā gacchati, cittaṃ gacchatī”ti. Catudhā uddiṭṭhakriyāpadesu yathā “bhavatī”ti	402	
PA_anya-e08_03n:402_3	akārānantaratyantapadaṃ gahetvā “bhavati bhavanti bhavasī”tiādinā kriyāpadamālā sabbathā	402	
PA_anya-e08_03n:402_4	katā, evaṃ “ubbhavati”ccādīnipi akārānantaratyantapadāni gahetvā “ubbhavati ubbhavanti	402	
PA_anya-e08_03n:402_5	ubbhavasī”tiādinā kriyāpadamālā sabbathā kātabbā. “Bhoti sambhotī”tiādīni pana okārānantaratyantapadāni,	402	
PA_anya-e08_03n:402_6	“bhāveti vibhāvetī”tiādīni ca ekārānantaratyantapadāni gahetvā pāḷinayānusāreneva	402	
PA_anya-e08_03n:402_7	padamālā kātabbā, nayidha vuttanayānusārena. Īdisesu hi ṭhānesu duranubodhā kriyāpadagati.	402	
PA_anya-e08_03n:402_8	Ato labbhamānavasena kriyāpadamālā kātabbā. Na hi loke lokiyā sabbe dhātusadde paccekaṃ	402	
PA_anya-e08_03n:402_9	sabbehipi channavutiyā vacanehi yojetvā vadanti, evaṃ avadantānampi nesaṃ kathā aparipuṇṇā	402	
PA_anya-e08_03n:402_10	nāma na hoti, tasmā vajjetabbaṭṭhānaṃ vajjetvā yathāsambhavaṃ padamālā kātabbā. Evaṃ	4021	
PA_anya-e08_03n:402_11	pañcamiyādīsupi vibhattīsu. Ayaṃ vattamānavibhattivasena kriyāpadamālāniddeso.	4021	
PA_anya-e08_03n:403_0	Ito paṭṭhāya pana yathuddiṭṭhapadāneva pariṇāmetvā pariṇāmetvā pañcamiyādīnaṃ mātikābhāvena	403	
PA_anya-e08_03n:403_1	gahetabbāni. Idāni pana tayogādisahitāsahitavasena dvidhā kriyāpadamālāyo dassessāma	403	
PA_anya-e08_03n:403_2	kvacādesavasena sambhūtāni ca rūpantarāni sotūnaṃ sukhadhāraṇatthañceva purisappayoge asammohatthañca.	403	
PA_anya-e08_03n:404_0	Bhavatu, bhavantu. Bhavāhi, bhava, bhavatha. Bhavāmi, bhavāma. Bhavataṃ, bhavantaṃ.	404	
PA_anya-e08_03n:404_1	Bhavassu, bhavavho. Bhave, bhavāmase. So bhavatu, te bhavantu. Tvaṃ bhavāhi, bhava,	404	
PA_anya-e08_03n:404_2	tumhe bhavatha. Ahaṃ bhavāmi, mayaṃ bhavāma. So bhavataṃ, te bhavantaṃ. Tvaṃ bhavassu,	404	
PA_anya-e08_03n:404_3	tumhe bhavavho. Ahaṃ bhave, mayaṃ bhavāmase. Ayaṃ pañcamīvibhattivasena kriyāpadamālāniddeso.	404	
PA_anya-e08_03n:405_0	Bhaveyya, bhave, bhaveyyuṃ. Bhaveyyāsi, bhaveyyātha. Bhaveyyāmi, bhaveyyāma, bhavemu.	405	
PA_anya-e08_03n:405_1	Bhavetha, bhaveraṃ. Bhavetho, bhaveyyāvho. Bhaveyyaṃ, bhaveyyāmhe iti vā, so bhaveyya,	405	
PA_anya-e08_03n:405_2	bhave, te bhaveyyuṃ. Tvaṃ bhaveyyāsi, tumhe bhaveyyātha. Ahaṃ bhaveyyāmi, mayaṃ bhaveyyāma,	405	
PA_anya-e08_03n:405_3	bhavemu. So bhavetha, te bhaveraṃ. Tvaṃ bhavetho, tumhe bhaveyyāvho. Ahaṃ bhaveyyaṃ,	405	
PA_anya-e08_03n:405_4	mayaṃ bhaveyyāmhe iti vā. Ayaṃ sattamīvibhattivasena kriyāpadamālāniddeso.	405	
PA_anya-e08_03n:406_0	Babhūva, babhūvu. Babhūve, babhūvittha. Babhūvaṃ, babhūvimha. Babhūvittha, babhūvire.	406	
PA_anya-e08_03n:406_1	Babhūvittho, babhūvivho. Babhūviṃ, babhūvimhe iti vā, so babhūva, te babhūvu. Tvaṃ	406	
PA_anya-e08_03n:406_2	babhūve, tumhe babhūvittha. Ahaṃ babhūvaṃ, mayaṃ babhūvimha. So babhūvittha, te babhūvire.	406	
PA_anya-e08_03n:406_3	Tvaṃ babhūvittho, tumhe babhūvivho. Ahaṃ babhūviṃ, mayaṃ babhūvimhe iti vā. Ayaṃ	406	
PA_anya-e08_03n:406_4	parokkhāvibhattivasena kriyāpadamālāniddeso.	406	
PA_anya-e08_03n:407_0	Abhavā, abhavū. Abhavo, abhavattha. Abhavaṃ, abhavamhā. Abhavattha, abhavatthuṃ.	407	
PA_anya-e08_03n:407_1	Abhavase, abhavavhaṃ. Abhaviṃ, abhavamhase iti vā, so abhavā, te abhavū. Tvaṃ abhavo,	407	
PA_anya-e08_03n:407_2	tumhe abhavattha. Ahaṃ abhavaṃ, mayaṃ abhavamhā. So abhavattha, te abhavatthuṃ. Tvaṃ	407	
PA_anya-e08_03n:407_3	abhavase, tumhe abhavavhaṃ. Ahaṃ abhaviṃ, mayaṃ abhavamhase iti vā. Ayaṃ hiyyattanīvibhattivasena	407	
PA_anya-e08_03n:407_4	kriyāpadamālāniddeso.	407	
PA_anya-e08_03n:408_0	Abhavi, abhavuṃ. Abhavo, abhavittha. Abhaviṃ, abhavimhā. Abhavā, abhavū. Abhavase,	408	
PA_anya-e08_03n:408_1	abhavivhaṃ. Abhavhaṃ, abhavimhe iti vā, so abhavi, te abhavuṃ. Tvaṃ abhavo, tumhe	408	
PA_anya-e08_03n:408_2	abhavittha. Ahaṃ abhaviṃ, mayaṃ abhavimhā. So abhavā, te abhavū. Tvaṃ abhavase, tumhe	408	
PA_anya-e08_03n:408_3	abhavivhaṃ. Ahaṃ abhavaṃ, mayaṃ abhavimhe iti vā. Ayaṃ ajjatanīvibhattivasena kriyāpadamālāniddeso.	408	
PA_anya-e08_03n:409_0	Ettha panajjataniyā uṃvacanassa iṃsumādesavasena bhavatino rūpantarānipi veditabbāni.	409	
PA_anya-e08_03n:409_1	Seyyathidaṃ? Te bhaviṃsu, samubbhaviṃsu, pabhaviṃsu, parābhaviṃsu, sambhaviṃsu, pātubhaviṃsu,	409	
PA_anya-e08_03n:409_2	pātubbhaviṃsu, imāni akammakapadāni. Paribhaviṃsu, abhibhaviṃsu, adhibhaviṃsu, atibhaviṃsu,	409	
PA_anya-e08_03n:409_3	anubhaviṃsu, samanubhaviṃsu, abhisambhaviṃsu.	409	
PA_anya-e08_03n:410	“Adhibhosu”nti rūpampi, yasmā dissati pāḷiyaṃ;	41	
PA_anya-e08_03n:411	Tasmā hi nayato ñe yyaṃ, “paribhosu”ntiādikaṃ.	41	
PA_anya-e08_03n:412_0	Tatrāyaṃ pāḷi – “evaṃvihāriñcāvuso bhikkhuṃ rūpā adhibhosuṃ, na bhikkhu rūpe adhibhosī”ti.	412	
PA_anya-e08_03n:412_1	Imāni sakammakapadāni, evamajjataniyā uṃvacanassa iṃsumādesavasena bhavatino rūpantarāni bhavanti. Apica	412	
PA_anya-e08_03n:413	“Anvabhi” itirūpampi, ajjatanyā padissati;	41	
PA_anya-e08_03n:414	Tasmā hi nayato ñeyyaṃ, “ajjhabhi”ccādikampi ca.	41	
PA_anya-e08_03n:415	Tatrāyaṃ pāḷi – so tena kammena divaṃ samakkami, sukhañca khiḍḍāratiyo ca anvabhīti. Tattha anvabhīti anu abhīti chedo. Anūti upasaggo. Abhīti ākhyātikapadanti daṭṭhabbaṃ.	41	
PA_anya-e08_03n:416_0	Bhavissati, bhavissanti. Bhavissasi, bhavissatha. Bhavissāmi, bhavissāma. Bhavissate,	416	
PA_anya-e08_03n:416_1	bhavissante. Bhavissase, bhavissavhe. Bhavissaṃ, bhavissāmhe iti vā, so bhavissati,	416	
PA_anya-e08_03n:416_2	te bhavissanti. Tvaṃ bhavissasi, tumhe bhavissatha. Ahaṃ bhavissāmi, mayaṃ bhavissāma.	416	
PA_anya-e08_03n:416_3	So bhavissate, te bhavissante. Tvaṃ bhavissase, tumhe bhavissavhe. Ahaṃ bhavissaṃ,	416	
PA_anya-e08_03n:416_4	mayaṃ bhavissāmhe iti vā. Ayaṃ bhavissantīvibhattivasena kriyāpadamālāniddeso.	416	
PA_anya-e08_03n:417_0	Abhavissā, abhavissaṃsu. Abhavisse, abhavissatha. Abhavissaṃ, abhavissāmhā. Abhavissatha,	417	
PA_anya-e08_03n:417_1	abhavissisu. Abhavissase, abhavissavhe. Abhavissiṃ, abhavissāmhase iti vā, so abhavissā,	417	
PA_anya-e08_03n:417_2	te abhavissaṃsu. Tvaṃ abhavisse, tumhe abhavissatha. Ahaṃ abhavissaṃ, mayaṃ abhavissāmhā.	417	
PA_anya-e08_03n:417_3	So abhavissatha, te abhavissisu. Tvaṃ abhavissase, tumhe abhavissavhe. Ahaṃ abhavissiṃ,	417	
PA_anya-e08_03n:417_4	mayaṃ abhavissāmhase iti vā. Ayaṃ kālātipattivibhattivasena kriyāpadamālāniddeso.	417	
PA_anya-e08_03n:418	Vohārabhedakusalena subuddhinā yo,	41	
PA_anya-e08_03n:419	Kaccāyanena kathito jinasāsanatthaṃ;	41	
PA_anya-e08_03n:420	Tyādikkamo tadanugaṃ kiriyāpadānaṃ,	42	
PA_anya-e08_03n:421	Katvā kamo bhavatidhātuvasena vutto.	42	
PA_anya-e08_03n:422	Iti navaṅge sāṭṭhakathe piṭakattaye byappathagatīsu viññūnaṃ	42	
PA_anya-e08_03n:423	Kosallatthāya kate saddanītippakaraṇe	42	
PA_anya-e08_03n:424	Bhavatino kriyāpadamālāvibhāgo nāma	42	
PA_anya-e08_03n:425	Dutiyo paricchedo.	42	
PA_anya-e08_03n:426	3. Pakiṇṇakavinicchaya	42	
PA_anya-e08_03n:427	Ito paraṃ pavakkhāmi, pakiṇṇakavinicchayaṃ;	42	
PA_anya-e08_03n:428	Sappayogesu atthesu, viññūnaṃ pāṭavatthayā.	42	
PA_anya-e08_03n:429_0	Tattha atthuddhāro, atthasaddacintā, atthātisayayogo, samānāsamānavasenavacanasaṅgaho,	429	
PA_anya-e08_03n:429_1	āgamalakkhaṇavasena vibhattivacanasaṅgaho, kālavasena vibhattivacanasaṅgaho, kālasaṅgaho,	429	
PA_anya-e08_03n:429_2	pakaraṇasaṃsandanā, vattamānādīnaṃ vacanatthavibhāvanā cāti navadhā vinicchayo veditabbo.	429	
PA_anya-e08_03n:430_0	Atthuddhāre tāva samānasutikapadānamatthuddhāraṇaṃ karissāma. Etthākhyātapadasaññitānaṃ	430	
PA_anya-e08_03n:430_1	bhotisadda bhavesaddānamattho uddharitabbo. Tathā hete nāmikapadasaññitehi aparehi	430	
PA_anya-e08_03n:430_2	bhotisadda bhavesaddehi samānasutikāpi asamānatthā ceva honti asamānavibhattikā ca.	430	
PA_anya-e08_03n:430_3	Sāsanasmiñhi keci saddā aññamaññaṃ samānasutikā samānāpi asamānatthā asamānapavattinimittā	430	
PA_anya-e08_03n:430_4	asamānaliṅgā asamānavibhattikā asamānavacanakā asamānantā asamānakālikā asamānapadajātikā ca bhavanti.	430	
PA_anya-e08_03n:431_0	Tesamasamānatthatte “sabbañhi taṃ jīrati dehanissitaṃ. Appassutāyaṃ puriso, balibaddova	431	
PA_anya-e08_03n:431_1	jīrati. Santo tasito. Pahu santo na bharati. Santo ācikkhate muni. Santo sappurisā	431	
PA_anya-e08_03n:431_2	loke. Santo saṃvijjamānā lokasmi”nti evamādayo payogā. Ettha jīratisaddadvayaṃ yathāsambhavaṃ	431	
PA_anya-e08_03n:431_3	navabhāvāpagamavaḍḍhanavācakaṃ. Santosaddapañcakaṃ yathāsambhavaṃ parissamappattasamānopasantopalabbhamānavācakanti daṭṭhabbaṃ.	431	
PA_anya-e08_03n:432_0	Asamānapavattinimittatte pana “akataññū mittadubbhī, assaddho akataññūcā”tievamādayo.	432	
PA_anya-e08_03n:432_1	Ettha ca akataññūsaddadvayaṃ katākatājānanajānanapavattinimittaṃ paṭicca sambhūtattā	432	
PA_anya-e08_03n:432_2	asamānapavattinimittakanti daṭṭhabbaṃ.	432	
PA_anya-e08_03n:433_0	Asamānaliṅgatte “sukhī hotu pañcasikha sakko devānamindo. Tvañca bhadde sukhī hohi.	433	
PA_anya-e08_03n:433_1	Yattha sā upaṭṭhito hoti. Mātā me atthi, sā mayā posetabbā”ti evamādayo. Ettha sukhīsaddadvayaṃ	433	
PA_anya-e08_03n:433_2	sāsaddadvayañca pumitthiliṅgavasena asamānaliṅganti daṭṭhabbaṃ.	433	
PA_anya-e08_03n:434	Asamānavibhattikatte “āhāre udare yato. Yato pajānāti sahetudhamma”nti evamādayo. Ettha yatosaddadvayaṃ paṭhamāpañcamīvibhattisahitattā asamānavibhattikanti daṭṭhabbaṃ.	43	
PA_anya-e08_03n:435	Asamānavacanakatte ime payogā –	43	
PA_anya-e08_03n:436	“Yāya mātu bhato poso, imaṃ lokaṃ avekkhati;	43	
PA_anya-e08_03n:437	Tampi pāṇadadiṃ santiṃ, hanti kuddho puthujjano”ti	43	
PA_anya-e08_03n:438	Ādīsu hantisaddo ekavacano.	43	
PA_anya-e08_03n:439	“Ime nūna araññasmiṃ, migasaṅghāni luddakā;	43	
PA_anya-e08_03n:440	Vākurāhi parikkhippa, sobbhaṃ pātetvā tāvade;	44	
PA_anya-e08_03n:441	Vikkosamānā tibbāhi, hanti nesaṃ varaṃ vara”nti.	44	
PA_anya-e08_03n:442_0	Ādīsu pana bahuvacano. “Sīlavā vattasampanno. Etha tumhe āyasmanto sīlavā hotha.	442	
PA_anya-e08_03n:442_1	Santo danto niyato brahmacārī. Santo have sabbhi pavedayanti. Mahārājā yasassī so.	442	
PA_anya-e08_03n:442_2	Cattāro mahārājā”ti evamādīsu sīlavāsaddādayo ekavacanabahuvacanakā.	442	
PA_anya-e08_03n:443_0	Asamānantatte pana yattha samānasutikānaṃ asamānavibhattikattaṃ vā asamānavacanattaṃ	443	
PA_anya-e08_03n:443_1	vā upalabbhati. Teyeva payogā. Taṃ yathā? “Sataṃ sampajānaṃ, sataṃ dhammo, santo	443	
PA_anya-e08_03n:443_2	danto, santo sappurisā” iccevamādayo.	443	
PA_anya-e08_03n:444_0	Asamānakālatte “nanu te sutaṃ brāhmaṇa bhaññamāne, devā na issanti purisaparakkamassa.	444	
PA_anya-e08_03n:444_1	Te janā pāramissanti, maccudheyyaṃ suduttara”nti evamādayo. Ettha issantisaddadvayaṃ	444	
PA_anya-e08_03n:444_2	vattamānābhavissantīkālavasena asamānakālanti daṭṭhabbaṃ. Vattamānābhavissantīvibhattivasena	444	
PA_anya-e08_03n:444_3	pana asamānavibhattikantipi.	444	
PA_anya-e08_03n:445_0	Asamānapadajātikatte “sayaṃ samāhito nāgo, sayaṃ abhiññāya kamuddiseyyaṃ. Pathe dhāvantiyā	445	
PA_anya-e08_03n:445_1	pati, ekaṃsaṃ ajinaṃ katvā, pādesu sirasā pati. Giriṃ caṇḍoraṇaṃ patī”ti evamādayo.	445	
PA_anya-e08_03n:445_2	Ettha sayaṃsaddadvayaṃ nāmanipātavasena patisaddattayaṃ nāmākhyātopasaggavasena asamānapadajātikanti daṭṭhabbaṃ.	445	
PA_anya-e08_03n:446_0	Iminā nayena sabbattha vitthāretabbaṃ. Evaṃ sāsanasmiṃ keci saddā aññamaññaṃ samānasutikā	446	
PA_anya-e08_03n:446_1	samānāpi asamānatthā asamānapavattinimittā asamānaliṅgā asamānavibhattikā asamānavacanakā	446	
PA_anya-e08_03n:446_2	asamānantā asamānakālikā asamānapadajātikā ca bhavanti. Etādisesu saddesu yo kriyāpadattaṃ	446	
PA_anya-e08_03n:446_3	pakāseti, na so nāmikapadattaṃ. Yo ca nāmikapadattaṃ pakāseti, na so kriyāpadattaṃ.	446	
PA_anya-e08_03n:446_4	Evaṃ santepi sutisāmaññato ekattena gahetvā atthuddhāro karaṇīyoti yathāvuttakriyāpadānaṃ	446	
PA_anya-e08_03n:446_5	nāmapadehi samānasutikānaṃ bhotisadda bhave saddānamatthuddhāraṃ vadāma.	446	
PA_anya-e08_03n:447_0	Kathaṃ? Bhotisaddo kattuyoge kriyāpadaṃ, kriyāyoge nāmikapadaṃ, tasmā so dvīsu atthesu	447	
PA_anya-e08_03n:447_1	vattati kriyāpadatthe nāmikapadatthe ca. Tattha kriyāpadatthe vattamānavasena, nāmikapadatthe	447	
PA_anya-e08_03n:447_2	panālapanavasena. Kriyāpadatthe tāva “eko bhoti”, nāmikapadatthe “mā bhoti paridevesi”. Atridaṃ vuccati –	447	
PA_anya-e08_03n:448	Bhāve nāmapadatthe ca, ālapanavisesite;	44	
PA_anya-e08_03n:449	Imesu dvīsu atthesu, bhotisaddo pavattati.	44	
PA_anya-e08_03n:450_0	Bhavesaddo pana “bhavāmī”timassa vattamānāvibhattiyuttassa saddassatthepi vattati.	450	
PA_anya-e08_03n:450_1	“Bhavāmī”timassa pañcamīvibhattiyuttassa saddassa āṇatyāsīsanatthesupi vattati. “Bhaveyyāmī”timassa	450	
PA_anya-e08_03n:450_2	sattamīvibhattisahitassa saddassa anumatiparikappatthesupi vattati. Tatridaṃ paṭhamatthassa	450	
PA_anya-e08_03n:450_3	sādhakaṃ āhaccavacanaṃ –	450	
PA_anya-e08_03n:451	“Devānaṃ adhiko homi, bhavāmi manujādhipo;	45	
PA_anya-e08_03n:452	Rūpalakkhaṇasampanno, paññāya asamo bhave”ti.	45	
PA_anya-e08_03n:453	Ayaṃ pana sabbesaṃ tesamatthānaṃ sādhikā amhākaṃ gāthāracanā –	45	
PA_anya-e08_03n:454	“Sukhī bhavati eso ca, ahañcāpi sukhī bhave;	45	
PA_anya-e08_03n:455	Sukhī bhavatu eso ca, ahañcāpi sukhī bhave.	45	
PA_anya-e08_03n:456	Imāya buddhapūjāya, bhavantu sukhitā pajā;	45	
PA_anya-e08_03n:457	Bhave’hañca sukhappatto, sāmacco saha ñātibhi.	45	
PA_anya-e08_03n:458	Sukhī bhaveyya eso ca, ahañcāpi sukhī bhave;	45	
PA_anya-e08_03n:459	Sukhī bhaveyya ce eso, ahañcāpi sukhī bhave”ti.	45	
PA_anya-e08_03n:460	Iccevaṃ –	46	
PA_anya-e08_03n:461	Vattamānāya pañcamyaṃ, sattamyañca vibhattiyaṃ;	46	
PA_anya-e08_03n:462	Etesu tīsu ṭhānesu, bhavesaddo pavattati.	46	
PA_anya-e08_03n:463	Ekadhā vattamānāyaṃ, pañcamīsattamīsu ca;	46	
PA_anya-e08_03n:464	Dvedhā dvedhātimassatthaṃ, pañcadhā paridīpaye.	46	
PA_anya-e08_03n:465	Dvedhā vā vattamānāya-mādipurisavācako;	46	
PA_anya-e08_03n:466	Attho “bhave”ti etassa, “bhavatī”tipiyujjati.	46	
PA_anya-e08_03n:467	Idāni pana etassa, vuttassatthassa sādhakaṃ;	46	
PA_anya-e08_03n:468	Ettha pāḷippadesaṃ tu, āharissaṃ suṇātha me.	46	
PA_anya-e08_03n:469	Ko’yaṃ majjhesamuddasmiṃ, apassaṃ tīramāyuhe;	46	
PA_anya-e08_03n:470	Kaṃ tvaṃ atthavasaṃ ñatvā, evaṃ vāyamase bhusaṃ.	47	
PA_anya-e08_03n:471	Nisamma vattaṃ lokassa, vāyāmassa ca devate;	47	
PA_anya-e08_03n:472	Tasmā majjhesamuddasmiṃ, apassaṃ tīramāyuhe.	47	
PA_anya-e08_03n:473	Assaṃ purimagāthāyaṃ, “āyuhe”tipadassa hi;	47	
PA_anya-e08_03n:474	“Āyūhatī”ti atthoti, viññātabbo vibhāvinā.	47	
PA_anya-e08_03n:475	Vibhattiyā vipallāsa-vasenāyaṃ samīrito;	47	
PA_anya-e08_03n:476	Vattamāne sattamīti, tissekāravasena vā.	47	
PA_anya-e08_03n:477	Pacchimāya ca gāthāyaṃ, “āyuhe”tipadassa tu;	47	
PA_anya-e08_03n:478	“Āyūhāmī”ti atthoti, saddatthaññū vibhāvaye.	47	
PA_anya-e08_03n:479	Tathā “bhave”tietassa, vattamānāvibhattiyaṃ;	47	
PA_anya-e08_03n:480	“Bhavatī”ti, “bhavāmī”ti, catthaṃ dvedhā vibhāvaye.	48	
PA_anya-e08_03n:481	Evaṃvidhesu aññesu, pāṭhesupi ayaṃ nayo;	48	
PA_anya-e08_03n:482	Netabbo nayadakkhena, nayasāgarasāsane.	48	
PA_anya-e08_03n:483_0	Evamayaṃ bhavesaddo pañcasu chasu vā kriyāpadatthesu pavattati. Tathā sattamīvibhatyantanāmikapadassa	483	
PA_anya-e08_03n:483_1	vuddhisaṃsārakammabhavūpapattibhavasaṅkhātesu atthesupi. Tathā hi “abhave nandati	483	
PA_anya-e08_03n:483_2	tassa, bhave tassa na nandatī”tiādīsu vuddhimhi. “Bhave vicaranto”tiādīsu saṃsāre.	483	
PA_anya-e08_03n:483_3	“Bhave kho sati jāti hoti, jātipaccayā jarāmaraṇa”ntiādīsu kammabhave. “Evaṃ bhavevijjamāne”tiādīsu	483	
PA_anya-e08_03n:483_4	upapattibhaveti daṭṭhabbaṃ. Iminā nayena bhūdhātuto nipphannānaṃ aññatopi aññesaṃ	483	
PA_anya-e08_03n:483_5	kriyāpadānaṃ yathāsambhavamattho uddharitabbo.	483	
PA_anya-e08_03n:484	Ākhyātatthamhime atthā, na lātabbā kudācanaṃ;	48	
PA_anya-e08_03n:485	Atthuddhāravasenete, uddhaṭā nāmato yato.	48	
PA_anya-e08_03n:486	Idamettha saṅkhepato atthuddhāranayanidassanaṃ.	48	
PA_anya-e08_03n:487_0	Atthasaddacintāyaṃ pana evamupalakkhetabbaṃ – “bhavante, parābhavante, parābhave”iccādayo	487	
PA_anya-e08_03n:487_1	gacchati gacchaṃ gacchatosaddādayo viya visesasaddā, na yācanopatāpanatthādivācako	487	
PA_anya-e08_03n:487_2	nāthatisaddo viya, na ca rājadevatādivācako devasaddo viya sāmaññasaddā. Ye cettha	487	
PA_anya-e08_03n:487_3	visesasaddā, te sabbakālaṃ visesasaddāva. Ye ca sāmaññasaddā, tepi sabbakālaṃ sāmaññasaddāva.	487	
PA_anya-e08_03n:488_0	Tatra gacchatītiādīnaṃ visesasaddatā evaṃ daṭṭhabbā – gacchatīti ekaṃ nāmapadaṃ,	488	
PA_anya-e08_03n:488_1	ekamākhyātaṃ. Tathā gacchanti ekaṃ nāmapadaṃ, ekamākhyātaṃ. Gacchatoti eko kitanto,	488	
PA_anya-e08_03n:488_2	aparo rūḷhīsaddo. Satipi visesasaddatte sadisattā sutisāmaññato tabbisayaṃ buddhiṃ	488	
PA_anya-e08_03n:488_3	nuppādeti vināva’tthappakaraṇasaddantarābhisambandhena. Tathā hi saddantarābhisambandhena	488	
PA_anya-e08_03n:488_4	“gacchati patiṭṭhita”nti vutte sattamyantaṃ nāmapadanti viññāyati. “Gacchati tisso”ti	488	
PA_anya-e08_03n:488_5	vutte panākhyātanti. Tathā “sa gacchaṃ na nivattatī”ti vutte paṭhamantaṃ nāmapadanti	488	
PA_anya-e08_03n:488_6	viññāyati. “Gacchaṃ puttanivedako”ti vutte ākhyātanti viññāyati. “Gacchato hayato	488	
PA_anya-e08_03n:488_7	patito”ti vutte kitantoti viññāyati. “Gacchato paṇṇapupphāni patantī”ti vutte rukkhavācako	488	
PA_anya-e08_03n:488_8	rūḷhīsaddoti. Iti visesasaddānaṃ ākhyātanāmānaṃ nāmākhyātehi samānasutikānaṃ atthābhisambandhādīsu	488	
PA_anya-e08_03n:488_9	yo koci atthavisesañāpako sambandho avassamicchitabbo. Evaṃ “gacchatī”tiādīnaṃ ākhyātanāmattādivasena	488	
PA_anya-e08_03n:488_10	paccekaṃ ṭhitānaṃ ekekatthavācakānaṃ visesasaddatā daṭṭhabbā.	4881	
PA_anya-e08_03n:489_0	“Nāthati devo”tiādīnaṃ pana ākhyātanāmānaṃ nāmākhyātehi asamānasutikānaṃ anekatthavācakānaṃ	489	
PA_anya-e08_03n:489_1	sāmaññasaddatā eva daṭṭhabbā. Atthasambandhādīsu hi vinā yena kenaci sambandhena	489	
PA_anya-e08_03n:489_2	“nāthatī”ti vutte “yācatī”ti vā “upatāpetī”ti vā “issariyaṃ karotī”ti vā “āsīsatī”ti	489	
PA_anya-e08_03n:489_3	vā attho paṭibhāti, tathā “devo”ti vutte “megho”ti vā “ākāso”ti vā “rājā”ti vā “devatā”ti	489	
PA_anya-e08_03n:489_4	vā “visuddhidevo”ti vā attho paṭibhāti. Yadā pana saddantarābhisambandhena “nāthati	489	
PA_anya-e08_03n:489_5	suppaṭipatti”nti vutte tadā “nāthatī”ti kriyāpadassa “yācatī”ti attho viññāyati,	489	
PA_anya-e08_03n:489_6	“nāthati sabbakilese”ti vutte “upatāpetī”ti attho viññāyati. “Nāthati sakacitte”ti	489	
PA_anya-e08_03n:489_7	vutte “issariyaṃ karotī”ti attho viññāyati. “Nāthati lokassa hita”nti vutte “āsīsatī”ti	489	
PA_anya-e08_03n:489_8	attho viññāyati. Tathā “devo gajjatī”ti vutte “devo”ti nāmapadassa “megho”ti attho	489	
PA_anya-e08_03n:489_9	viññāyati. “Viddho vigatavalāhako devo”ti vutte “ākāso”ti attho viññāyati. “Pivatu	489	
PA_anya-e08_03n:489_10	devo pānīya”nti vutte “rājā”ti attho viññāyati. “Devo devakāyā cavati āyusaṅkhayā”ti	4891	
PA_anya-e08_03n:489_11	vutte “devatā”ti attho viññāyati. “Devātidevo satapuññalakkhaṇo”ti vutte “visuddhidevo”ti	4891	
PA_anya-e08_03n:489_12	attho viññāyati. Iminā nayena aññepi sāmaññasaddā ñātabbā.	4891	
PA_anya-e08_03n:490_0	Sabbametaṃ ñatvā yathā attho saddena, saddo catthena na virujjhati, tathātthasaddā	490	
PA_anya-e08_03n:490_1	cintanīyā. Tatridaṃ upalakkhaṇamattaṃ cintākāranidassanaṃ – “atthakusalā bhavante”ti	490	
PA_anya-e08_03n:490_2	vā “kiccāni bhavante”ti vā vutte “bhavante”ti idaṃ “bhavantī”timinā samānatthamākhyātapadanti	490	
PA_anya-e08_03n:490_3	evamattho ca saddo ca cintanīyo. “Bhavante passāmī”ti vā “icchāmī”ti vā vutte upayogatthavaṃ	490	
PA_anya-e08_03n:490_4	nāmapadanti evamattho ca saddo ca cintanīyo. “Bhavante jane pasaṃsatī”ti vā “kāmetī”ti	490	
PA_anya-e08_03n:490_5	vā vutte paccattopayogatthavantāni dve nāmapadānīti evamattho ca saddo ca cintanīyo.	490	
PA_anya-e08_03n:490_6	“Corā parābhavante”ti vutte “parābhavante”ti idaṃ “parābhavantī”timinā samānatthamākhyātikapadanti	490	
PA_anya-e08_03n:490_7	evamattho ca saddo ca cintanīyo. “Parābhavante janā icchanti amittāna”nti vutte “parābhavante”ti	490	
PA_anya-e08_03n:490_8	imāni upayogapaccattatthavantāni dve nāmapadānīti evamattho ca saddo ca cintanīyo.	490	
PA_anya-e08_03n:490_9	“Eso parābhave”ti vutte “parābhave”ti idaṃ “parābhaveyyā”timinā samānatthamākhyātapadanti	490	
PA_anya-e08_03n:490_10	evamattho ca saddo ca cintanīyo. “Ete parābhave loke, paṇḍito samavekkhiyā”ti vutte	4901	
PA_anya-e08_03n:490_11	“parābhave”ti idaṃ upayogatthavaṃ bahuvacanaṃ nāmapadanti evamattho ca saddo ca cintanīyo.	4901	
PA_anya-e08_03n:490_12	“Parābhave satī”ti vutte bhāvalakkhaṇabhummatthekavacanakaṃ nāmapadanti evamattho	4901	
PA_anya-e08_03n:490_13	ca saddo ca cintanīyo. “Tumhe me pasādā sambhave”ti vutte “sambhave”ti idaṃ “sambhavathā”timinā	4901	
PA_anya-e08_03n:490_14	samānatthamākhyātapadanti evamattho ca saddo ca cintanīyo. “Ehi tvaṃ sambhavavhe”ti	4901	
PA_anya-e08_03n:490_15	vutte “sambhavavhe”ti idaṃ sambhavāya nāma itthiyā vācakaṃ itthiliṅgaṃ sālapanaṃ	4901	
PA_anya-e08_03n:490_16	nāmikapadanti evamattho ca saddo ca cintanīyo. “Ehi tvaṃ sambhavavhepatiṭṭhita”nti	4901	
PA_anya-e08_03n:490_17	vutte sambhavanāmakassa purisassa vācakaṃ pulliṅgaṃ bhummavacananti evamattho ca saddo ca cintanīyo.	4901	
PA_anya-e08_03n:491	“Varuṇo brahmadevo ca, ahesuṃ aggasāvakā;	49	
PA_anya-e08_03n:492	Sambhavo nāmupaṭṭhāko, revatassa mahesino”ti –	49	
PA_anya-e08_03n:493_0	Hi pāḷi. “Dhammā pātubhavante”ti vutte “pātubhavante”ti idaṃ “pātubhavantī”timinā	493	
PA_anya-e08_03n:493_1	samānatthaṃ sanipātamākhyātapadanti evamattho ca saddo ca cintanīyo. “Pātu bhavante	493	
PA_anya-e08_03n:493_2	jane”ti vutte “te jane bhavaṃ rakkhatū”ti atthavācakāni ākhyātakitantasabbanāmikapadānīti	493	
PA_anya-e08_03n:493_3	evamattho ca saddo ca cintanīyo. “Pātubhavase tvaṃ guṇehī”ti vutte “pātubhavase”ti	493	
PA_anya-e08_03n:493_4	idaṃ “pātubhavasī”timinā samānatthamākhyātapadanti evamattho ca saddo ca cintanīyo.	493	
PA_anya-e08_03n:493_5	“Pātubhavase guṇe yo tva”nti vutte “pātubhavāhi attano guṇahetu tva”nti atthavācakāninipātayuttākhyātanāmapadānīti	493	
PA_anya-e08_03n:493_6	evamattho ca saddo ca cintanīyo. “Ahamattano guṇehi pātubhave”ti vutte “pātubhave”ti	493	
PA_anya-e08_03n:493_7	idaṃ “pātubhavāmī”timinā samānatthaṃ sanipātamākhyātapadanti evamattho ca saddo ca	493	
PA_anya-e08_03n:493_8	cintanīyo. “Maṃ pātu bhave idaṃ puññakamma”nti vutte “maṃ rakkhatu saṃsāre idaṃ puññakamma”nti	493	
PA_anya-e08_03n:493_9	atthavācakāni ākhyātanāmapadānīti evamattho ca saddo ca cintanīyo. Iminā nayena sabbattha	493	
PA_anya-e08_03n:493_10	yathārahamatthasaddā cintanīyā. Tattha samānasutikānaṃ kesañci saddānaṃ “na tesaṃ	4931	
PA_anya-e08_03n:493_11	koṭṭhe openti. Na tesaṃ antarā gacche. Satta vo licchavī aparihānīye dhamme desessāmi,	4931	
PA_anya-e08_03n:493_12	ime te deva sattavo, tvañca uttamasattavo”tiādīsu samānasutikānaṃ viya uccāraṇaviseso	4931	
PA_anya-e08_03n:493_13	icchanīyo. Uccāraṇavisese hi sati padāni paribyattāni, padesu paribyattesu attho	4931	
PA_anya-e08_03n:493_14	paribyatto hoti, atthapariggāhakānaṃ atthādhigamo akiccho hoti, suparisuddhādāsatale	4931	
PA_anya-e08_03n:493_15	paṭibimbadassanaṃ viya, so ca gahitapubbasaṅketassa atthasambandhādīsu aññatarasmiṃ	4931	
PA_anya-e08_03n:493_16	ñāteyeva hoti, na itarathā. Vuttañhetaṃ porāṇehi –	4931	
PA_anya-e08_03n:494	“Visayattamanāpannā, saddā nevatthabodhakā;	49	
PA_anya-e08_03n:495	Na padamattato atthe, te aññātā pakāsakā”ti.	49	
PA_anya-e08_03n:496	Yadidamettha vuttamamhehi “uccāraṇaviseso icchanīyo”ti. Atrāyamuccāraṇavisesadīpanī gāthā sahatthappakāsananayadānagāthāya.	49	
PA_anya-e08_03n:497	“Na te saṃ koṭṭhe openti”, iti pāṭhe sumedhaso;	49	
PA_anya-e08_03n:498	Padaṃ “na te”ti chinditvā, “saṃ koṭṭhe”ti paṭheyya ve.	49	
PA_anya-e08_03n:499	“Saṃ na openti koṭṭhe te, bhikkhū”ti atthamīraye;	49	
PA_anya-e08_03n:500	Evamimesu aññesu, pāṭhesupi ayaṃ nayo.	50	
PA_anya-e08_03n:501_0	Atha yaṃ panidampi vuttaṃ “kesañcī”ti, taṃ kimatthaṃ? “Gacchati patiṭṭhitaṃ, gacchati	501	
PA_anya-e08_03n:501_1	tisso, bhavante passāmi, atthakusalā bhavante, vadantaṃ ekapokkharā, vadantaṃ paṭivadatī”tiādīsu	501	
PA_anya-e08_03n:501_2	samānasutikānamuccāraṇaviseso na labbhatīti dassanatthaṃ. Tasmā idamettha sallakkhetabbaṃ	501	
PA_anya-e08_03n:501_3	– yattha samānasutikānamuccāraṇaviseso labbhati atthaviseso ca padānaṃ vibhāgavasena	501	
PA_anya-e08_03n:501_4	vā avibhāgavasena vā, tattha payoge samānasutikamekaccaṃ padaṃ vicchinditvā uccāretabbaṃ.	501	
PA_anya-e08_03n:501_5	Seyyathidaṃ? “Hetu hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena	501	
PA_anya-e08_03n:501_6	paccayo. So tena saddhiṃ bhāsati, sotena vuyhati. Bhavante jane pasaṃsati, bhavante	501	
PA_anya-e08_03n:501_7	passāmī”ti evamādayo payogā. Ettha “hetū”ti īsakaṃ vicchinditvā “hetusampayuttāna”nti	501	
PA_anya-e08_03n:501_8	uccāretabbaṃ. Tathā “so”ti vicchinditvā “tena saddhi”nti uccāretabbaṃ. “Bhava”nti	501	
PA_anya-e08_03n:501_9	vicchinditvā “te jane”ti uccāretabbaṃ.	501	
PA_anya-e08_03n:502_0	Sesaṃ pana samānasutikaṃ vicchinditvā na uccāretabbaṃ. Avicchindanīyasmiñhi ṭhāne	502	
PA_anya-e08_03n:502_1	vicchinditvā paṭhitassa attho duṭṭho hoti. Evaṃ padavibhāgāvibhāgavasena samānasutikānamatthuccāraṇaviseso	502	
PA_anya-e08_03n:502_2	veditabbo. Ettha hi “so tenā”tiādīsu dvipadatthaggahaṇaṃ vibhāgo, ekapadatthaggahaṇamavibhāgoti	502	
PA_anya-e08_03n:502_3	adhippeto. Ettha ca visuṃ vavatthitānaṃ asamānasutikānaṃ ekato katvā samānasutikabhāvaparikappanaṃ	502	
PA_anya-e08_03n:502_4	atthantaraviññāpanatthañceva uccāraṇavisesadassanatthañca. Na hi etāni “sappo sappo”tiādīsu	502	
PA_anya-e08_03n:502_5	viya ekasmiṃyevatthe samānasutikāni. Evaṃ santepi ekajjhakaraṇena laddhaṃ samānasutilesaṃ	502	
PA_anya-e08_03n:502_6	gahetvā atthantaraviññāpanatthaṃ uccāraṇavisesadassanatthañca “samānasutikānī”ti	502	
PA_anya-e08_03n:502_7	vuttāni. Esa nayo aññatrāpi īdisesu ṭhānesu. Idamettha sallakkhetabbaṃ –	502	
PA_anya-e08_03n:503_0	Yattha samānasutikānaṃ aṭṭhārasākāresu yena kenaci ākārena atthaviseso labbhati,	503	
PA_anya-e08_03n:503_1	vicchinditvā pana uccāraṇe saddavilāso na hoti, attho vā duṭṭho hoti, na tādisesu	503	
PA_anya-e08_03n:503_2	payogesu samānasutikāni padāni vicchinditvā uccāretabbāni. Tatra katamena cākārena	503	
PA_anya-e08_03n:503_3	atthavisesalābho bhavati? Padānaṃ vibhāgavasena vā avibhāgavasena vā akkharasannidhānavasena	503	
PA_anya-e08_03n:503_4	vā padasannidhānavasena vā padakkharasannidhānavasena vā vicchāvasena vā kammappavacanīyavasena	503	
PA_anya-e08_03n:503_5	vā bhayakodhādīsu uppannesu kathitāmeḍitavacanavasena vā guṇavācakasaddassa dviruttavasena	503	
PA_anya-e08_03n:503_6	vā kriyāpadassa dviruttavasena vā saṃhitāpadacchedavasena vā agāravatthaparidīpanavasena	503	
PA_anya-e08_03n:503_7	vā nirantaratthaparidīpanavasena vā nanirantaratthaparidīpanavasena vā “punappuna”miccatthaparidīpanavasena	503	
PA_anya-e08_03n:503_8	vā upamāne iva saddavasena vā itisaddaṃ paṭicca saddapadatthavācakatthaparidīpanavasena	503	
PA_anya-e08_03n:503_9	vā tathāpavattacittaparidīpanavasena vāti imesuṭṭhārasākāresu, vitthārato pana chabbīsāya	503	
PA_anya-e08_03n:503_10	ākāresu tato vādhikesu yena kenaci ākārena atthavisesalābho bhavati.	5031	
PA_anya-e08_03n:504_0	Ettha padānaṃ tāva vibhāgavasena vā avibhāgavasena vā samānasutikānamatthavisesalābhe	504	
PA_anya-e08_03n:504_1	“sā naṃ saṅgati pāleti, abhikkamo sānaṃ paññāyati. Mā no deva avadhi, māno mayhaṃ	504	
PA_anya-e08_03n:504_2	na vijjatī”ti evamādayo payogā.	504	
PA_anya-e08_03n:505_0	Akkharasannidhānavasena pana atthavisesalābhe “santehi mahito hito. Saṅgā saṅgāmajiṃ	505	
PA_anya-e08_03n:505_1	muttaṃ, tamahaṃ brūmi brāhmaṇaṃ. Dāṭhī dāṭhīsu pakkhandi, maññamāno yathā pure. Sabbābhibhuṃva	505	
PA_anya-e08_03n:505_2	sirasāsirasā namāmi. Bhūmito uṭṭhitā yāva, brahmalokā vidhāvati. Acci accimato loke,	505	
PA_anya-e08_03n:505_3	ḍayhamānamhi tejasā”ti evamādayo payogā.	505	
PA_anya-e08_03n:506_0	Padasannidhānavasena atthavisesalābhe “āpo āpogataṃ. Rājarājamahāmattādayo, sukho’lokassa	506	
PA_anya-e08_03n:506_1	lokassa, kārako ñāṇacakkhudo, nirāpade pade ninno, anantañāṇaṃ karuṇālayaṃ layaṃ,	506	
PA_anya-e08_03n:506_2	malassa buddhaṃ susamāhitaṃ hitaṃ. Namāmi dhammaṃ bhavasaṃvaraṃ varaṃ, guṇākarañceva	506	
PA_anya-e08_03n:506_3	niraṅgaṇaṃ gaṇa”nti evamādayo payogā.	506	
PA_anya-e08_03n:507_0	Padakkharasannidhānavasena atthavisesalābhe “pamāṇarahitaṃ hitaṃ, siddhattho sabbasiddhattho,	507	
PA_anya-e08_03n:507_1	tilokamahito hito. Upagantvāna sambuddho, idaṃ vacanamabravī”ti evamādayo payogā.	507	
PA_anya-e08_03n:507_2	Tatrimā akkharasannidhānādīsu adhippāyaviññāpaniyo gāthā –	507	
PA_anya-e08_03n:508	Mahitoiti saddamhā, makāro ce vivecito;	50	
PA_anya-e08_03n:509	Saddo niratthako ettha, “akkhara”nti vade budho.	50	
PA_anya-e08_03n:510	Ñeyyā akkharayogena,	51	
PA_anya-e08_03n:511	“Santehi mahito hito”;	51	
PA_anya-e08_03n:512	Iccādīsu sarūpānaṃ,	51	
PA_anya-e08_03n:513	Hoti atthavisesatā.	51	
PA_anya-e08_03n:514	Upasaggā nipātā ca, yañcaññaṃ atthajotakaṃ;	51	
PA_anya-e08_03n:515	Ekakkharampi viññūhi, taṃ “pada”nti samīritaṃ.	51	
PA_anya-e08_03n:516	Padānaṃ sannidhānañca, padakkharānameva ca;	51	
PA_anya-e08_03n:517	Samāse labbhamānattaṃ, sandhāya lapitaṃ mayā.	51	
PA_anya-e08_03n:518	Vicchāvasena atthavisesalābhe “gāme gāme sataṃ kumbhā, gāmo gāmo ramaṇīyo”ti evamādayo payogā. Ettha hi vicchāvasena sabbepi gāmā pariggahitā.	51	
PA_anya-e08_03n:519	Nānādhikaraṇānaṃ tu, vattumekakkhaṇamhi yā;	51	
PA_anya-e08_03n:520	Icchato byāpituṃ icchā, sā vicchāti pakittitā.	52	
PA_anya-e08_03n:521	Kammappavacanīyavasena atthavisesalābhe “rukkhaṃ rukkhaṃ pati vijjotate cando, rukkhaṃ rukkhaṃ pari vijjotate cando”ti payogā, rukkhānaṃ upari upari vijjotateti attho.	52	
PA_anya-e08_03n:522_0	Bhayakodhādīsu uppannesu kathitāmeḍitavacanavasena pana atthavisesalābhe ime payogā	522	
PA_anya-e08_03n:522_1	– bhaye tāva “coro coro, sappo sappo”iccādayo. Kodhe “vasala vasala, caṇḍāla caṇḍāla,	522	
PA_anya-e08_03n:522_2	vijjha vijjha, pahara pahara”iccādayo. Pasaṃsāyaṃ “sādhu sādhu sāriputta, abhikkantaṃ	522	
PA_anya-e08_03n:522_3	bhante abhikkantaṃ bhante”iccādayo. Turite “abhikkama vāseṭṭha abhikkama vāseṭṭha,	522	
PA_anya-e08_03n:522_4	gaccha gaccha, lunāhi lunāhi”iccādayo. Kotūhale “āgaccha āgaccha”iccādayo. Acchariye	522	
PA_anya-e08_03n:522_5	“aho buddho aho buddho”iccādayo. Hāse “aho sukhaṃ aho sukhaṃ, aho manāpaṃ aho manāpaṃ”iccādayo.	522	
PA_anya-e08_03n:522_6	Soke “kahaṃ ekaputtaka kahaṃ ekaputtaka”iccādayo. Pasāde “bhavissanti vajjī bhavissanti	522	
PA_anya-e08_03n:522_7	vajjī”iccādayo. Evaṃ bhayakodhādīsu uppannesu kathitāmeḍitavacanavasena atthavisesalābho	522	
PA_anya-e08_03n:522_8	bhavati. Ettha pana atthantarābhāvepi daḷhīkammavasena padānamatthajotakabhāvoyeva atthavisesalābho.	522	
PA_anya-e08_03n:523	Bhaye kodhe pasaṃsāyaṃ,	52	
PA_anya-e08_03n:524	Turite kotūhala’cchare;	52	
PA_anya-e08_03n:525	Hāse soke pasāde ca,	52	
PA_anya-e08_03n:526	Kare āmeḍitaṃ budho.	52	
PA_anya-e08_03n:527_0	Casaddo avuttasamuccayattho, tena garahāasammānādīnaṃ saṅgaho daṭṭhabbo. “Pāpo pāpo”tiādīsu	527	
PA_anya-e08_03n:527_1	hi garahāyaṃ. “Abhirūpaka abhirūpakā”tiādīsu asammāne. “Kvāyaṃ abalabalo viyā”tiādīsu	527	
PA_anya-e08_03n:527_2	atisayatthe āmeḍitaṃ daṭṭhabbaṃ. Guṇavācakassa dviruttavasena atthavisesalābhe “kaṇho	527	
PA_anya-e08_03n:527_3	kaṇho ca ghoro cā”ti evamādayo. “Kaṇho kaṇho”ti hi atīva kaṇhoti attho. Kriyāpadassa	527	
PA_anya-e08_03n:527_4	dviruttavasena atthavisesalābhe “dhame dhame nātidhame”ti evamādayo. Tattha dhame	527	
PA_anya-e08_03n:527_5	dhameti dhameyya no na dhameyya. Nātidhameti pamāṇātikkantaṃ pana na dhameyya. Saṃhitāpadacchedavasena	527	
PA_anya-e08_03n:527_6	atthavisesalābhe “narānarā, surāsurā, katākatakusalākusalavisayaṃ vippaṭisārākārena	527	
PA_anya-e08_03n:527_7	pavattaṃ anusocanaṃ kukkucca”nti evamādayo. Ettha pana viññūnaṃ paramakosallajananatthaṃ silokaṃ racayāma –	527	
PA_anya-e08_03n:528	Hitāhitā hitaṃhitaṃ, ānubhāvena te jina;	52	
PA_anya-e08_03n:529	Pavarāpavarāhacca, bhavāmā’nāmayā mayanti.	52	
PA_anya-e08_03n:530_0	Agāravatthaparidīpanavasena atthavisesalābhe “tuvaṃtuvaṃ pesuññakalahaviggahavivādā”ti	530	
PA_anya-e08_03n:530_1	evamādayo. Nirantaratthaparidīpanavasena atthavisesalābhe “divase divase paribhuñjatī”ti	530	
PA_anya-e08_03n:530_2	evamādayo. Nanirantaratthaparidīpanavasena atthavisesalābhe “khaṇe khaṇe pīti uppajjatī”ti	530	
PA_anya-e08_03n:530_3	evamādayo. “Punappuna”miccatthaparidīpanavasena atthavisesalābhe “muhuṃ muhuṃ bhāyayate	530	
PA_anya-e08_03n:530_4	kumāre”ti evamādayo. Upamāne ivasaddavasena atthavisesalābhe “rājā rakkhatu dhammena,	530	
PA_anya-e08_03n:530_5	attanova pajaṃ paja”nti evamādayo. Itisaddaṃ paṭicca saddapadatthavācakattaparidīpanavasena	530	
PA_anya-e08_03n:530_6	atthavisesalābhe “buddho buddhoti kathayanto, somanassaṃ pavedayi”nti evamādayo.	530	
PA_anya-e08_03n:530_7	Tathāpavattacittaparidīpanavasena atthavisesalābhe “buddho buddhoti cintento, maggaṃ	530	
PA_anya-e08_03n:530_8	sodhemahaṃ tadā”ti evamādayo. Evaṃ īdisesu payogesu samānasutikapadaṃ vicchinditvā	530	
PA_anya-e08_03n:530_9	na uccāretabbaṃ. Vicchinditvā hi uccāraṇe sati saddavilāso na bhavati, katthaci pana	530	
PA_anya-e08_03n:530_10	“katākatākusalākusalavisaya”nti evamādīsu vicchinditvā uccāritassa attho duṭṭho hoti,	5301	
PA_anya-e08_03n:530_11	tasmā vicchinditvā na uccāretabbaṃ, ekābaddhaṃyeva katvā uccāretabbaṃ. Iti samānasutikesu	5301	
PA_anya-e08_03n:530_12	vinicchayo chabbīsāya ākārehi adhikehi ca maṇḍetvā dassito.	5301	
PA_anya-e08_03n:531_0	Yasmā pana samānasutikesu vinicchaye dassite asamānasutikesupi vinicchayo dassetabbo	531	
PA_anya-e08_03n:531_1	hoti, tasmā tampi dassessāma – yattha niggahītamhā parākāralopopi pāṭho paññāyati,	531	
PA_anya-e08_03n:531_2	saṃyogabyañjanassa visaṃyogattampi. Tesu payogesu niggahītapadaṃ anantarapadena saddhiṃ	531	
PA_anya-e08_03n:531_3	ekābaddhaṃyeva katvā uccāretabbaṃ. Katamāni tāni? “Sace bhutto bhaveyyāhaṃ-sā’jīvo	531	
PA_anya-e08_03n:531_4	garahito mama. Pupphaṃ’sā uppajji. Khayamattaṃ na nibbānaṃ’sa gambhīrādivācato”ti	531	
PA_anya-e08_03n:531_5	evamādayo. Ettha hi “sace bhutto bhaveyyāha”ntiādinā vicchedamakatvā anantare dvīsu	531	
PA_anya-e08_03n:531_6	gāthāpadesu antarībhūtānaṃ dvinnaṃ samānasutikapadānaṃ ekato uccāraṇamiva anantarapadehi	531	
PA_anya-e08_03n:531_7	saddhiṃ ekābaddhuccāraṇavasena “sace bhutto bhaveyyāhaṃ-sā’jīvo garahito mamā”tiādinā	531	
PA_anya-e08_03n:531_8	uccāretabbaṃ. Evarūpoyeva hi uccāraṇaviseso sakalehipi porāṇehi viññūhi anumato uccārito	531	
PA_anya-e08_03n:531_9	ca “assa ājīvo garahito mama, assā uppajji, assa gambhīrādivācato”tievamādiatthappaṭipādanassānurūpattā.	531	
PA_anya-e08_03n:532_0	Yattha pana yādise uccāraṇe kariyamāne attho paribyatto hoti, tesu payogesu kvaci	532	
PA_anya-e08_03n:532_1	casadda panasaddādiyogaṭṭhāne īsakaṃ vicchinditvā padamuccāretabbaṃ. Seyyathidaṃ?	532	
PA_anya-e08_03n:532_2	“Vāḷā ca lapasakkharā. Accantasantā pana yā, ayaṃ nibbānasampadā, “idaṃ dukkha”nti	532	
PA_anya-e08_03n:532_3	vācaṃ bhāsato “idaṃ dukkha”nti ñāṇaṃ pavattatīti? Āmantā. Iti ca danti ca duti ca	532	
PA_anya-e08_03n:532_4	khanti ca ñāṇaṃ pavattatīti? Na hevaṃ vattabbe”ti evamādayo payogā.	532	
PA_anya-e08_03n:533_0	Etesu hi paṭhamapayoge “vāḷā cā”ti īsakaṃ vicchinditvā “lapasakkharā”ti uccāretabbaṃ.	533	
PA_anya-e08_03n:533_1	Tattha lapasakkharāti sakkharasadisamadhuravacanā. Jātakaṭṭhakathāyaṃ pana “niratthakavacanehi	533	
PA_anya-e08_03n:533_2	sakkharā viya madhurā”ti vuttaṃ, tasmātra bahubbīhitappurisavasena dvidhā samāso	533	
PA_anya-e08_03n:533_3	daṭṭhabbo “lapā sakkharā viya yāsaṃ tā lapasakkharā, lapehi vā sakkharā viyāti lapasakkharā”ti.	533	
PA_anya-e08_03n:534	Dutiyapayoge “accantasantā pana”iti īsakaṃ vicchinditvā “yā”ti uccāretabbaṃ. Yā pana ayaṃ nibbānasampadā accantasantāti hi attho.	53	
PA_anya-e08_03n:535	Tatiyapayoge iti ca danti ca duti ca khanti cāti etesu catūsu ṭhānesu ikārañca daṃkārañca dukārañca khaṃkārañca īsakaṃ vicchinditvā tadanantaraṃ ti ca saddā uccāretabbā.	53	
PA_anya-e08_03n:536_0	Ettha hi avicchinditvā uccāraṇe sati aññathā gahetabbattā attho duṭṭho bhavati. Kathaṃ?	536	
PA_anya-e08_03n:536_1	Īdisesu ṭhānesu avicchinditvā uccāraṇe sati itisaddo evanti atthavācako nipāto siyā,	536	
PA_anya-e08_03n:536_2	sandhivasena pana ikāratthavācako rūḷhīsaddo na siyā. Dantisaddo damanattho siyā,	536	
PA_anya-e08_03n:536_3	daṃkāravācako na siyā. Dutisaddo niratthako siyā, dukāravācako na siyā. Khantisaddo	536	
PA_anya-e08_03n:536_4	khamanattho siyā, khaṃkāravācako na siyā. Tasmā ikāra daṃkāra dukāra khaṃkārāni īsakaṃ vicchinditabbāni.	536	
PA_anya-e08_03n:537_0	Ettha hi iiti daṃiti duiti khaṃitītiādinā saṃhitāpadacchedo veditabbo, parabhūtassa	537	
PA_anya-e08_03n:537_1	ca ikārassa lopo. Na panettha idaṃ vattabbaṃ “sarūpasarānaṃ visaye parabhūtassa sarūpasarassa	537	
PA_anya-e08_03n:537_2	lopo na hoti, pubbasarasseva lopo hoti tatrāyanti ettha viyā”ti “akilāsuno vaṇṇapathe	537	
PA_anya-e08_03n:537_3	khaṇantā, udaṅgaṇe tattha papaṃ avindu”nti pāḷiyaṃ sarūpaparasarassa lopadassanato.	537	
PA_anya-e08_03n:537_4	Tathā hi aṭṭhakathācariyehi “pavaddhaṃ āpaṃ papa”nti attho saṃvaṇṇito. Tasmā “iti	537	
PA_anya-e08_03n:537_5	cā”ti etthāpi iiti cāti chedaṃ katvā dvīsu ikāresu parassa ikārassa lopo kātabbo, na pubbassa.	537	
PA_anya-e08_03n:538_0	Pubbasmiñhi ikāravācake ikāre naṭṭhe sati nipātabhūtena itisaddena ikārasaṅkhāto	538	
PA_anya-e08_03n:538_1	attho na viññāyeyya, nipātabhūtassa pana itisaddassa ikāre naṭṭhepi so attho viññāyateva	538	
PA_anya-e08_03n:538_2	“devadattoti me suta”nti ettha devadattapadattho viya. Tasmā itisaddassa parabhūtassa	538	
PA_anya-e08_03n:538_3	ikārasseva lopo kātabbo, na pubbassa ikāravācakassa ikārassa. Kaccāyane pana yebhuyyappavattiṃ	538	
PA_anya-e08_03n:538_4	sandhāya asarūpasarato parasseva asarūpasarassa lopo vutto, na sarūpasarato parassa	538	
PA_anya-e08_03n:538_5	sarūpasarassa. Mahāpadesasuttehi vā sarūpassa parasarassa lopo vuttoti daṭṭhabbaṃ.	538	
PA_anya-e08_03n:539_0	“Antarā ca rājagahaṃ antarā ca nāḷanda”ntiādīsu pana casaddādiyogaṭṭhānepi sati vicchinditvā	539	
PA_anya-e08_03n:539_1	padaṃ na uccāretabbaṃ. Yattha ca āgamakkharādīni dissanti, tesu payogesu pubbapadāni	539	
PA_anya-e08_03n:539_2	vicchinditvā na uccāretabbāni, āgamakkharavantehi parapadehi saddhiṃyeva uccāretabbāni.	539	
PA_anya-e08_03n:539_3	Seyyathidaṃ? “Nakkhattarājāriva tārakānaṃ. Bhagavā etadavoca”iccevamādayo payogā.	539	
PA_anya-e08_03n:539_4	Yattha yesaṃ visuṃ visuṃ sambandho dissati, attho ca yujjati, tattha tāni atthānurūpaṃ	539	
PA_anya-e08_03n:539_5	vicchinditvā uccāretabbāni. Seyyathidaṃ? “Nahāne ussukkaṃ akāsi, ussukkampi akāsi	539	
PA_anya-e08_03n:539_6	yāguyā khādanīye bhattasmiṃ” iccevamādayo payogā. Ettha hi “nahāne ussukkaṃ akāsī”ti	539	
PA_anya-e08_03n:539_7	vicchinditvā “ussukkampi akāsi yāguyā khādanīye bhattasmi”nti uccāretabbaṃ. Evañhi	539	
PA_anya-e08_03n:539_8	sati na kevalaṃ so bhikkhu nahāneyeva ussukkaṃ akāsi, atha kho yāguyāpi khādanīyepi	539	
PA_anya-e08_03n:539_9	bhattasmimpi ussukkaṃ akāsīti atthappakāsane samattho bhavati, aṭṭhānappayutto samuccayatthavācako apisaddo.	539	
PA_anya-e08_03n:540_0	Yattha pana yesamitarena vā itarena vā ekekapadena ubhayapadehi vā sambandho dissati	540	
PA_anya-e08_03n:540_1	sahevatthayuttiyā, tattha tāni yathārahaṃ vicchinditvā uccāretabbāni. Seyyathidaṃ?	540	
PA_anya-e08_03n:540_2	“So dhammaṃ desetiādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ	540	
PA_anya-e08_03n:540_3	kevalaparipuṇṇaṃ parisuddhaṃ brahmacariyaṃ pakāseti. Paṭiccasamuppādaṃ vo bhikkhave	540	
PA_anya-e08_03n:540_4	desessāmi, taṃ suṇātha sādhukaṃ manasikarotha. Ajjhattaṃ sampasādanaṃ cetaso ekodibhāva”nti	540	
PA_anya-e08_03n:540_5	evamādayo payogā. Tatrimā adhippāyaviññāpikā gāthā –	540	
PA_anya-e08_03n:541	Dhammasaddena vā brahma-cariyasaddena vā padaṃ;	54	
PA_anya-e08_03n:542	Yojetvā īraye viññū, “sātthaṃ sabyañjana”ntidaṃ.	54	
PA_anya-e08_03n:543	“Sādhuka”nti padaṃ viññū, “suṇāthā”ti padena vā;	54	
PA_anya-e08_03n:544	Tathā “manasikarotha”, iti vuttapadena vā;	54	
PA_anya-e08_03n:545	Īraye yojayitvāna, ubhayehi padehi vā.	54	
PA_anya-e08_03n:546	Ekamekena sambandho, sambandho ubhayehi vā;	54	
PA_anya-e08_03n:547	Dissatīti vijāneyya, saddhimevatthayuttiyā.	54	
PA_anya-e08_03n:548	Nattanomatiyā eso, attho ettha mayā ruto;	54	
PA_anya-e08_03n:549	Pubbācariyasīhānaṃ, nayaṃ nissāya me ruto.	54	
PA_anya-e08_03n:550	Evaṃvidhesu aññesu, pāṭhesupi ayaṃ nayo;	55	
PA_anya-e08_03n:551	Netabbo nayadakkhena, sāsanatthagavesinā.	55	
PA_anya-e08_03n:552	Atthānurūpato saddaṃ, atthaṃ saddānurūpato;	55	
PA_anya-e08_03n:553	Cintayitvāna medhāvī, vohare na yathā tathāti.	55	
PA_anya-e08_03n:554	Ayamettha atthasaddacintā.	55	
PA_anya-e08_03n:555_0	Atthātisayayoge evaṃ upalakkhetabbaṃ – bhūdhātuatthātisayayogato vaḍḍhane diṭṭhā	555	
PA_anya-e08_03n:555_1	“ekamantaṃ nisinno kho mahānāmo licchavī udānaṃ udānesi ‘bhavissanti vajjī bhavissanti	555	
PA_anya-e08_03n:555_2	vajjī’ti” iti vā “ahameva dūsiyā bhūnahatā, rañño mahāpatāpassā”ti vā “vedā na tāṇāya	555	
PA_anya-e08_03n:555_3	bhavantidassa, mittadduno bhūnahuno narassā”ti vā “bhūnahaccaṃ kataṃ mayā”ti vā evaṃ vaḍḍhane diṭṭhā.	555	
PA_anya-e08_03n:556	Vacanasaṅgahe evaṃ upalakkhetabbaṃ – vattamānāya vibhattiyā parassapadaṃ majjhimapurisabahuvacanaṃ pañcamiyā parassapadena majjhimapurisabahuvacanena sadisaṃ. Tumhe bhavatha.	55	
PA_anya-e08_03n:557	Vattamānapañcamīnaṃ parassapade uttamapurisacatukke ekavacanaṃ ekavacanena, bahuvacanampi bahuvacanena sadisaṃ. Ahaṃ bhavāmi, mayaṃ bhavāma.	55	
PA_anya-e08_03n:558_0	Vattamānāya attanopadaṃ majjhimapurisekavacanaṃ hiyyattanajjatanīnaṃ attanopadehi	558	
PA_anya-e08_03n:558_1	dvīhi majjhimapurisekavacanehi sadisaṃ katthaci vaṇṇasamudāyavasena kiñci visesaṃ	558	
PA_anya-e08_03n:558_2	vajjetvā, esa nayo uttaratrāpi yojetabbo. Tvaṃ bhavase, idaṃ vattamānāya rūpaṃ. Tvaṃ	558	
PA_anya-e08_03n:558_3	abhavase, idaṃ hiyyattanajjatanīnaṃ rūpaṃ.	558	
PA_anya-e08_03n:559_0	Vattamānāya attanopadaṃ uttamapurisekavacanaṃ pañcamiyā attanopadenuttamapurisekavacanena	559	
PA_anya-e08_03n:559_1	ca parokkhāya parassapadena majjhimapurisekavacanena cāti dvīhi vacanehi sadisaṃ.	559	
PA_anya-e08_03n:559_2	Ahaṃ bhave, idaṃ vattamānapañcamīnaṃ rūpaṃ. Tvaṃ babhūve, idaṃ parokkhāya rūpaṃ.	559	
PA_anya-e08_03n:560_0	Vattamānāya attanopadaṃ uttamapurisabahuvacanaṃ parokkhajjatanīnaṃ attanopadehi dvīhi	560	
PA_anya-e08_03n:560_1	uttamapurisabahuvacanehi sadisaṃ. Mayaṃ bhavāmhe, idaṃ vattamānāya rūpaṃ. Mayaṃ babhūvimhe,	560	
PA_anya-e08_03n:560_2	idaṃ parokkhāya rūpaṃ. Mayaṃ abhavimhe, idamajjataniyā rūpaṃ.	560	
PA_anya-e08_03n:561_0	Pañcamiyā attanopadaṃ majjhimapurisabahuvacanaṃ parokkhāya attanopadena majjhimapurisabahuvacanena	561	
PA_anya-e08_03n:561_1	sadisaṃ. Tumhe bhavavho, idaṃ pañcamiyā rūpaṃ. Tumhe babhūvivho, idaṃ parokkhāya rūpaṃ.	561	
PA_anya-e08_03n:562_0	Parokkhāya parassapadaṃ paṭhamapurisabahuvacanaṃ hiyyattaniyā parassapadena paṭhamapurisabahuvacanena	562	
PA_anya-e08_03n:562_1	ca ajjataniyā attanopadena paṭhamapurisabahuvacanena cāti dvīhi vacanehi sadisaṃ.	562	
PA_anya-e08_03n:562_2	Te babhūvu, idaṃ parokkhāya rūpaṃ. Te abhavu, idaṃ hiyyattanajjatanīnaṃ rūpaṃ.	562	
PA_anya-e08_03n:563_0	Parokkhāya parassapadaṃ majjhimapurisabahuvacanaṃ attanopadena paṭhamapurisekavacanena	563	
PA_anya-e08_03n:563_1	ca hiyyattaniyā parassapadena majjhimapurisabahuvacanena ca attanopadena paṭhamapurisekavacanena	563	
PA_anya-e08_03n:563_2	ca ajjataniyā parassapadena majjhimapurisabahuvacanena cāti catūhi vacanehi sadisaṃ.	563	
PA_anya-e08_03n:563_3	Tumhe babhūvittha, so babhūvittha, imāni parokkhāya rūpāni. Tumhe abhavattha, so	563	
PA_anya-e08_03n:563_4	abhavattha, imāni hiyyattaniyā rūpāni. Tumhe abhavittha, idamajjataniyā rūpaṃ.	563	
PA_anya-e08_03n:564_0	Parokkhāya parassapadaṃ uttamapurisekavacanaṃ hiyyattaniyā parassapadenuttamapurisekavacanena	564	
PA_anya-e08_03n:564_1	ca ajjataniyā attanopadenuttamapurisekavacanena cāti dvīhi vacanehi sadisaṃ. Ahaṃ	564	
PA_anya-e08_03n:564_2	babhūvaṃ, idaṃ parokkhāya rūpaṃ. Ahaṃ abhavaṃ, idaṃ hiyyattanajjatanīnaṃ rūpaṃ.	564	
PA_anya-e08_03n:565_0	Parokkhāya parassapadaṃ uttamapurisabahuvacanaṃ hiyyattaniyā parassapadenuttamapurisabahuvacanena	565	
PA_anya-e08_03n:565_1	sadisaṃ. Mayaṃ babhūvimha, idaṃ parokkhāya rūpaṃ. Mayaṃ abhavamha, idaṃ hiyyattaniyā rūpaṃ.	565	
PA_anya-e08_03n:566_0	Parokkhāya attanopadauttamapurisekavacanaṃ hiyyattaniyā attanopadenuttamapurisekavacanena	566	
PA_anya-e08_03n:566_1	ca ajjataniyā parassapadenuttamapurisekavacanena cāti dvīhi vacanehi sadisaṃ. Ahaṃ	566	
PA_anya-e08_03n:566_2	babhūviṃ, idaṃ parokkhāya rūpaṃ. Ahaṃ abhaviṃ, idaṃ hiyyattanajjatanīnaṃ rūpaṃ.	566	
PA_anya-e08_03n:567	Hiyyattaniyā parassapadaṃ paṭhamapurisekavacanaṃ ajjataniyā attanopadena paṭhamapurisekavacanena sadisaṃ. So abhavā.	56	
PA_anya-e08_03n:568	Hiyyattaniyā parassapadaṃ majjhimapurisekavacanaṃ ajjataniyā parassapadena majjhimapurisekavacanena sadisaṃ. Tvaṃ abhavo.	56	
PA_anya-e08_03n:569_0	Bhavissantiyā parassapadaṃ majjhimapurisabahuvacanaṃ kālātipattiyā parassapadena	569	
PA_anya-e08_03n:569_1	majjhimapurisabahuvacanena attanopadena paṭhamapurisekavacanena cāti dvīhi vacanehi	569	
PA_anya-e08_03n:569_2	sadisaṃ. Tumhe bhavissatha, idaṃ bhavissantiyā rūpaṃ. Tumhe abhavissatha, so abhavissatha,	569	
PA_anya-e08_03n:569_3	imāni kālātipattiyā rūpāni.	569	
PA_anya-e08_03n:570_0	Bhavissantiyā attanopadaṃ majjhimapurisekavacanaṃ kālātipattiyā attanopadena majjhimapurisekavacanena	570	
PA_anya-e08_03n:570_1	sadisaṃ. Tvaṃ bhavissase, idaṃ bhavissantiyā rūpaṃ. Tvaṃ abhavissase, idaṃ kālātipattiyā rūpaṃ.	570	
PA_anya-e08_03n:571_0	Bhavissantiyā attanopadaṃ majjhimapurisabahuvacanaṃ kālātipattiyā attanopadena majjhimapurisabahuvacanena	571	
PA_anya-e08_03n:571_1	sadisaṃ. Tumhe bhavissavhe, idaṃ bhavissantiyā rūpaṃ. Tumhe abhavissavhe, idaṃ kālātipattiyā rūpaṃ.	571	
PA_anya-e08_03n:572_0	Bhavissantiyā attanopadaṃ uttamapurisekavacanaṃ kālātipattiyā parassapadenuttamapurisekavacanena	572	
PA_anya-e08_03n:572_1	sadisaṃ. Ahaṃ bhavissaṃ, idaṃ bhavissantiyā rūpaṃ. Ahaṃ abhavissaṃ, idaṃ kālātipattiyā	572	
PA_anya-e08_03n:572_2	rūpaṃ. Sesāni sabbāsamaṭṭhannaṃ vibhattīnaṃ vacanāni aññamaññaṃ visadisānīti daṭṭhabbaṃ. Bhavanti catra –	572	
PA_anya-e08_03n:573	Vattamānāpañcamīsu, thadvayaṃ samudīritaṃ;	57	
PA_anya-e08_03n:574	“Tumhe bhavatha”iccatra, udāharaṇakaṃ dvidhā.	57	
PA_anya-e08_03n:575	Midvayaṃ madvayañceva, tāsu vuttaṃ dvidhā dvidhā;	57	
PA_anya-e08_03n:576	“Bhavāmī”ti “bhavāmā”ti, cettha rūpāni niddise.	57	
PA_anya-e08_03n:577	Vattamānakahiyyatta-najjatanīvibhattisu;	57	
PA_anya-e08_03n:578	Settayaṃ “bhavase tva”nti, vattamānāvibhattito;	57	
PA_anya-e08_03n:579	“Abhavase”ti hiyyatta-najjatanīvibhattito.	57	
PA_anya-e08_03n:580	Vattamānāpañcamikā-parokkhāsu vibhattisu;	58	
PA_anya-e08_03n:581	Ettayaṃ lapitaṃ tattha, ādo dvinnaṃ vasena tu.	58	
PA_anya-e08_03n:582	Jaññā “ahaṃ bhave”ti “tvaṃ, babhūve”ti parokkhato;	58	
PA_anya-e08_03n:583	Vattamānāparokkhajja-tanīsu tīsu sadditaṃ.	58	
PA_anya-e08_03n:584	Mhettayaṃ kamato rūpaṃ, mayaṃsaddavisesiyaṃ;	58	
PA_anya-e08_03n:585	“Sambhavāmhe babhūvimhe, abhavimhe”ti niddise.	58	
PA_anya-e08_03n:586	Pañcamikāparokkhāsu, vhodvayaṃ rūpamettha hi;	58	
PA_anya-e08_03n:587	“Bhavavho babhūvivho”ti, tumhesaddavisesiyaṃ.	58	
PA_anya-e08_03n:588	Parokkhamhi vā hiyyatta-najjatanīvibhattisu;	58	
PA_anya-e08_03n:589	Uttayaṃ “te babhūvū”ti, rūpaṃ jaññā parokkhato;	58	
PA_anya-e08_03n:590	Hiyyattanajjatanito, jaññā “te abhavū”iti.	59	
PA_anya-e08_03n:591	Parokkhamhi vā hiyyatta-najjatanīvibhattisu;	59	
PA_anya-e08_03n:592	Sadditaṃ tathasaṃyoga- pañcakaṃ iti niddise.	59	
PA_anya-e08_03n:593	Babhūvitthadvayaṃ tattha, rūpaṃ jaññā parokkhajaṃ;	59	
PA_anya-e08_03n:594	Bavhattekattato vuttaṃ, majjhimapaṭhamavhayaṃ.	59	
PA_anya-e08_03n:595	Abhavatthadvayaṃ ñeyyaṃ, hiyyattanīvibhattijaṃ;	59	
PA_anya-e08_03n:596	Bavhattekattato vuttaṃ, majjhimo paṭhamo ca so;	59	
PA_anya-e08_03n:597	“Abhavitthā”tidaṃ rūpaṃ, ajjatanīvibhattijaṃ.	59	
PA_anya-e08_03n:598	Tañca kho bahukattamhi, tumhesaddena yojaye;	59	
PA_anya-e08_03n:599	Parokkhāvhayahiyyatta-najjatanīsu kittitaṃ.	59	
PA_anya-e08_03n:600	Aṃtayaṃ tattha ādiyaṃ, “babhūvaṃ”rūpamīritaṃ;	60	
PA_anya-e08_03n:601	Duvinnaṃ abhavaṃrūpaṃ, ahaṃsaddena yojaye.	60	
PA_anya-e08_03n:602	Parokkhakāhiyyattanī-vasena mhadukaṃ “mayaṃ;	60	
PA_anya-e08_03n:603	Babhūvimha abhavimha”, iti rūpadvayaṃ kamā.	60	
PA_anya-e08_03n:604	Parokkhāvhayahiyyatta-najjatanīvibhattisu;	60	
PA_anya-e08_03n:605	Iṃtayaṃ tu tahiṃ rūpaṃ, “babhūvi”nti parokkhajaṃ;	60	
PA_anya-e08_03n:606	“Abhavi”ntītarāsaṃ tu, ahaṃsaddayutākhilaṃ.	60	
PA_anya-e08_03n:607	Hiyyattanajjatanīsu, ādvayaṃ matamettha hi;	60	
PA_anya-e08_03n:608	“Abhavā” iti ekatte, rūpaṃ paṭhamaporisaṃ.	60	
PA_anya-e08_03n:609	Hiyyattanajjatanīsu, odvayaṃ vuttamettha tu;	60	
PA_anya-e08_03n:610	“Abhavo”iti ekatte, rūpaṃ majjhimaporisaṃ.	61	
PA_anya-e08_03n:611	Bhavissantiyakālāti-pattīsu dvīsu bhāsitaṃ;	61	
PA_anya-e08_03n:612	Bavhatte bahuekatte, sasaṃyogaṃ ssathattayaṃ.	61	
PA_anya-e08_03n:613	“Tumhe bhavissathi”ccetaṃ, bhavissantiyato mataṃ;	61	
PA_anya-e08_03n:614	“Abhavissatha tumhe”ti, “abhavissatha so”ti ca;	61	
PA_anya-e08_03n:615	Kālātipattito vuttaṃ, etañhi vacanadvayaṃ.	61	
PA_anya-e08_03n:616	Bhavissantiyakālāti-pattīsu samudīritaṃ;	61	
PA_anya-e08_03n:617	Majjhimapurisaṭṭhāne, sasaṃyogaṃ ssaseyugaṃ.	61	
PA_anya-e08_03n:618	“Bhavissase tva”miccetaṃ, “tvaṃ abhavissase”ti ca;	61	
PA_anya-e08_03n:619	Imāni tu payogāni, tattha viññū pakāsaye.	61	
PA_anya-e08_03n:620	Ssavhedvayaṃ sena yutaṃ, ssaṃdvayañca catukkakaṃ;	62	
PA_anya-e08_03n:621	Idampi kathitaṃ dvīsu, yathārutavibhattisu.	62	
PA_anya-e08_03n:622	“Bhavissavhe”ti bavhatte, bhavissantikamajjhimo;	62	
PA_anya-e08_03n:623	Bavhatte “abhavissavhe”, kālātipattimajjhimo.	62	
PA_anya-e08_03n:624	“Bhavissaṃ” iti ekatte, bhavissantikamuttamo;	62	
PA_anya-e08_03n:625	“Abhavissa”nti ekatte, kālātipattikuttamo.	62	
PA_anya-e08_03n:626	Iti vuttāni vuttehi, vacanehi samānataṃ;	62	
PA_anya-e08_03n:627	Yante’kaccehi taṃ sabbaṃ, ekatālīsadhā ṭhitaṃ.	62	
PA_anya-e08_03n:628	Sesāni pañcapaññāsa, asamānāni sabbathā;	62	
PA_anya-e08_03n:629	Etaṃ nayaṃ gahetvāna, vade sabbattha sambhavāti.	62	
PA_anya-e08_03n:630	Ayamettha samānāsamānavasena vacanasaṅgaho.	63	
PA_anya-e08_03n:631	Āgamalakkhaṇavasena vibhattivacanasaṅgahe evaṃ upalakkhetabbaṃ –	63	
PA_anya-e08_03n:632	Bhavissantīparokkhajja-tanīkālātipattisu;	63	
PA_anya-e08_03n:633	Niccaṃ kvaci kvacā’niccaṃ, ikārāgamanaṃ bhave.	63	
PA_anya-e08_03n:634	Ikārāgamanaṃ tañhi, parokkhāyaṃ vibhattiyaṃ;	63	
PA_anya-e08_03n:635	Bavhatte majjhimaṭṭhāne, bavhatte cuttame siyā;	63	
PA_anya-e08_03n:636	Parassapadaṃ sandhāya, idaṃ vacanamīritaṃ.	63	
PA_anya-e08_03n:637	Uttamekavaco cāpi, netassa attanopade;	63	
PA_anya-e08_03n:638	Hotīti avagantabbaṃ, bhavissantimhi sabbaso.	63	
PA_anya-e08_03n:639	Hiyyattanajjatanika-kālātipattīsu pana;	63	
PA_anya-e08_03n:640	Akārāgamanaṃ hoti, sabbaso iti lakkhaye.	64	
PA_anya-e08_03n:641	Ajjatanimhi bavhatte, majjhime uttame tathā;	64	
PA_anya-e08_03n:642	Bavhattamhi akārena, ikārāgamanaṃ bhave.	64	
PA_anya-e08_03n:643	Ikārāgamanaṃ niccaṃ, kālātipattiyaṃ bhave;	64	
PA_anya-e08_03n:644	Akārāgamanaṃ tattha, anekantikamīritaṃ.	64	
PA_anya-e08_03n:645	Akārāgamanaṃyeva, hiyyattanyaṃ pakāsati;	64	
PA_anya-e08_03n:646	Parokkhāyaṃ bhavissantya-ñcikāroyeva dissati.	64	
PA_anya-e08_03n:647	Akārāgamanañceva, ikārāgamanampi ca;	64	
PA_anya-e08_03n:648	Ajjatanikakālāti-pattīsu pana dissati.	64	
PA_anya-e08_03n:649	Tīsu sesavibhattīsu, nā’kārattayamīritaṃ;	64	
PA_anya-e08_03n:650	Vattamānāya pañcamyaṃ, sattamiyanti sabbaso.	65	
PA_anya-e08_03n:651	Ikāreneva sahitā, dve bhavanti vibhattiyo;	65	
PA_anya-e08_03n:652	Satta dvādasa hontettha, vacanānīti lakkhaye.	65	
PA_anya-e08_03n:653	Akāreneva sahitā, ekāyeva vibhatti tu;	65	
PA_anya-e08_03n:654	Dvādasa vacanānettha, bhavantīti ca lakkhaye.	65	
PA_anya-e08_03n:655	Akārikārasahitā, duveyeva vibhattiyo;	65	
PA_anya-e08_03n:656	Cattāri dvādasañceva, vacanāni bhavantidha.	65	
PA_anya-e08_03n:657	Ākārattayamuttā tu, tissoyeva vibhattiyo;	65	
PA_anya-e08_03n:658	Vacanānettha chattiṃsa, hontīti paridīpaye.	65	
PA_anya-e08_03n:659	Parokkhāajjatanīsu, pañcaṭṭha ca yathākkamaṃ;	65	
PA_anya-e08_03n:660	Ikārato vimuttāni, vacanāni bhavantiti.	66	
PA_anya-e08_03n:661	Evamettha vibhattīnaṃ, channavutividhāna ca;	66	
PA_anya-e08_03n:662	Saṅgaho vacanānanti, viññātabbo vibhāvināti.	66	
PA_anya-e08_03n:663	Ayamettha āgamalakkhaṇavasena vibhattivacanasaṅgaho.	66	
PA_anya-e08_03n:664_0	Kālavasena pana vibhattivacanasaṅgahe duvidho saṅgaho kālattayavasena saṅgaho, kālachakkavasena	664	
PA_anya-e08_03n:664_1	saṅgaho cāti. Tattha vattamānāpañcamīsattamīvibhattiyo paccuppannakālikā, vattamānāpañcamīsattamīvibhatyantāni	664	
PA_anya-e08_03n:664_2	padāni paccuppannavacanāni. Parokkhāhiyyattanajjatanīvibhattiyo atītakālikā, parokkhāhiyyattanajjatanīvibhatyantāni	664	
PA_anya-e08_03n:664_3	padāni atītavacanāni. Bhavissantīvibhatti anāgatakālikā, bhavissantīvibhatyantāni	664	
PA_anya-e08_03n:664_4	padāni anāgatavacanāni. Kālātipattivibhatti pana katthaci atītakālikā katthaci anāgatakālikā,	664	
PA_anya-e08_03n:664_5	tasmā tadantāni padāni atītavacanānipi anāgatavacanānipi honti. Ayaṃ kālattayavasena	664	
PA_anya-e08_03n:664_6	vibhattivacanasaṅgaho.	664	
PA_anya-e08_03n:665_0	Ayaṃ pana kālachakkavasena vibhattivacanasaṅgaho – parokkhāhiyyattanajjatanīvibhattiyo	665	
PA_anya-e08_03n:665_1	atītakālikā, parokkhāhiyyattanajjatanīvibhatyantāni padāni atītavacanāni. Bhavissantīvibhatti	665	
PA_anya-e08_03n:665_2	anāgatakālikā, bhavissantīvibhatyantāni padāni anāgatavacanāni. Vattamānāvibhatti	665	
PA_anya-e08_03n:665_3	paccuppannakālikā, vattamānāvibhatyantāni padāni paccuppannavacanāni. Pañcamīvibhatti	665	
PA_anya-e08_03n:665_4	āṇattikālikā, pañcamīvibhatyantāni padāni āṇattivacanāni. Sattamīvibhatti parikappakālikā,	665	
PA_anya-e08_03n:665_5	sattamīvibhatyantāni padāni parikappavacanāni. Ettha pana “āṇattivacanānī”ti ca “parikappavacanānī”ti	665	
PA_anya-e08_03n:665_6	ca idaṃ tathāsīsamattaṃ āsiṭṭhānumatyādīsu pañcamyādīnaṃ dissanato. Kālātipattivibhatti	665	
PA_anya-e08_03n:665_7	kālātipattikālikā, kālātipattivibhatyantāni padāni kālātipattivacanāni. Evaṃ kālachakkavasena	665	
PA_anya-e08_03n:665_8	vibhattivacanasaṅgaho veditabbo.	665	
PA_anya-e08_03n:666	Kālasaṅgahe tividho kālasaṅgaho kālattayasaṅgaho kālacatukkasaṅgaho kālachakkasaṅgaho cāti.	66	
PA_anya-e08_03n:667	Paccuppanne vattamānā, pañcamī sattamī cimā;	66	
PA_anya-e08_03n:668	Hontātīte parokkhādī, saha kālātipattiyā.	66	
PA_anya-e08_03n:669	Anāgate bhavissantī, kālātipattikāpi vā;	66	
PA_anya-e08_03n:670	Evaṃ kālattayaṃ ñeyyaṃ, ākhyātaṃ tappakāsakaṃ.	67	
PA_anya-e08_03n:671	Nanu kaccāyane ganthe, kālo vutto catubbidho;	67	
PA_anya-e08_03n:672	Paccuppannenuttakāle, atītenāgate iti.	67	
PA_anya-e08_03n:673	Saccaṃ vutto nuttakālo, paccuppannoti icchito;	67	
PA_anya-e08_03n:674	Samīpe vuttakāloti, atthasambhavato pana.	67	
PA_anya-e08_03n:675	Tathā hi “yaṃ tikāla”nti, vuttamācariyehipi;	67	
PA_anya-e08_03n:676	Na kālato vinimuttaṃ, ākhyātaṃ kiñci dissati.	67	
PA_anya-e08_03n:677	Nanu cāvuttakāleti, attho tatra tu yujjati;	67	
PA_anya-e08_03n:678	Tathā hi chabbidho kālo, niruttimhi pakāsito.	67	
PA_anya-e08_03n:679	Atītānāgato paccu-ppanno āṇattimeva ca;	67	
PA_anya-e08_03n:680	Parikappo ca kālassa, atipattīti chabbidho.	68	
PA_anya-e08_03n:681	Duve vibhattiyo tattha, āṇattiparikappikā;	68	
PA_anya-e08_03n:682	Kālamanāmasitvāpi, niruttaññūhi bhāsitā.	68	
PA_anya-e08_03n:683	“Gacchatu gaccheyyi”ccādi-vacane kathite na hi;	68	
PA_anya-e08_03n:684	Kriyā nipphajjati niṭṭhaṃ, nāgatā nātipannikā.	68	
PA_anya-e08_03n:685	Kālātipattikā saddā, atītenāgatepi ca;	68	
PA_anya-e08_03n:686	Bhavantīti yathāvuttā, niruttimhi vidūhi ve.	68	
PA_anya-e08_03n:687	Pañcamīsattamīvhitā, āṇattiparikappikā;	68	
PA_anya-e08_03n:688	Paccuppanne bhavantīti, na tathā tattha bhāsitā.	68	
PA_anya-e08_03n:689	Tasmā kaccāyane ganthe, “nuttakāle”ti yaṃ padaṃ;	68	
PA_anya-e08_03n:690	Attho “avuttakāle”ti, tassa ñāyatimevidaṃ.	69	
PA_anya-e08_03n:691	Saccamevaṃ tu santepi, āṇattiparikappikā;	69	
PA_anya-e08_03n:692	Paccuppannepi daṭṭhabbā, paṇḍitena nayaññunā.	69	
PA_anya-e08_03n:693	Kasmāti ce āṇāpanaṃ, parikappo ca saccato;	69	
PA_anya-e08_03n:694	Paccuppanne yato atthā, nipphannā dissare ime.	69	
PA_anya-e08_03n:695	“Anuttakāle”ti padaṃ, etassatthassa jotakaṃ;	69	
PA_anya-e08_03n:696	“Samīpe vuttakāle”ti, atthadīpanatotha vā.	69	
PA_anya-e08_03n:697	Atthānaṃ gamanādīnaṃ, nipphatti na tu dissati;	69	
PA_anya-e08_03n:698	“Gacchatu gaccheyyi”ccādi, vuttakāle yato tato;	69	
PA_anya-e08_03n:699	Avuttakāle niddiṭṭhā, taddīpakavibhattiyo.	69	
PA_anya-e08_03n:700	Kālo vā vuttakāloti, iccevaṃ gahito idha;	70	
PA_anya-e08_03n:701	Dakkhiṇāsuddhipāṭhamhi, katāva tatiyā ayaṃ;	70	
PA_anya-e08_03n:702	Kāladīpanatā tāsaṃ, iti yujjati nāññathā.	70	
PA_anya-e08_03n:703	Atthadvayaṃ pakāsetuṃ, ganthe kaccāyanavhaye;	70	
PA_anya-e08_03n:704	Thero kaccāyano “nutta-kāle”ti padamabravi.	70	
PA_anya-e08_03n:705	Evaṃ tidhā catudhāpi, vutto kālāna saṅgaho;	70	
PA_anya-e08_03n:706	Chadhā idāni kālānaṃ, saṅgaho nāma niyyate.	70	
PA_anya-e08_03n:707	Vibhattiyo parokkhā ca, hiyyattanīvibhattiyo;	70	
PA_anya-e08_03n:708	Atha ajjatanī cāti, tisso’tīte pakāsitā.	70	
PA_anya-e08_03n:709	Anāgate bhavissantī, bhavatīti pakittitā;	70	
PA_anya-e08_03n:710	Paccuppanne vattamānā, tikāle pañcadhā katā.	71	
PA_anya-e08_03n:711	Pañcamīsattamīvhitā, āṇattiparikappikā;	71	
PA_anya-e08_03n:712	Saṅgayhamānā tā yanti, paccuppannamhi saṅgahaṃ.	71	
PA_anya-e08_03n:713	Yasmā pañcamibhūtāya, vattamānāya ṭhānato;	71	
PA_anya-e08_03n:714	Samānā pañcamī hoti, tasmā sā pañcamī matā.	71	
PA_anya-e08_03n:715	Sattamī pana kiñcāpi, samānā tāhi sattamā;	71	
PA_anya-e08_03n:716	Hoti yasmā tato vuttā, sattamītveva no mati.	71	
PA_anya-e08_03n:717	Kālātipattiyādīhi, yajjevaṃ vattamānikā;	71	
PA_anya-e08_03n:718	Chaṭṭhī bhaveyya kālāti-pattikātītavācikā.	71	
PA_anya-e08_03n:719	Pañcamī tāya chaṭṭhassa, tulyattā ṭhānato nanu;	71	
PA_anya-e08_03n:720	Tāhi sattavibhattīhi, sattamī aṭṭhamī siyā.	72	
PA_anya-e08_03n:721	Iti ce koci bhāseyya, “tannā”ti paṭisedhaye;	72	
PA_anya-e08_03n:722	Atītenāgate cāpi, kālātipattisambhavā.	72	
PA_anya-e08_03n:723	Tathā hi bhāsitā cūḷa-niruttimhi visuṃ ayaṃ;	72	
PA_anya-e08_03n:724	Kālātipatyatītamhā-nāgate cāti dīpaye.	72	
PA_anya-e08_03n:725	Kriyātipannetīteti, kasmā kaccāyane rutaṃ;	72	
PA_anya-e08_03n:726	Athāpi ce vadeyyatra, “pāyenā”ti pakāsaye.	72	
PA_anya-e08_03n:727	Yebhuyyena hi lokasmiṃ, atītamhi pavattati;	72	
PA_anya-e08_03n:728	Kālātipattisaṃyutto, vohāro iti lakkhaye.	72	
PA_anya-e08_03n:729_0	Atridaṃ kālātipattiyā atītavacanaṃ – “sacāyaṃ bhikkhave rājā pitaraṃ dhammikaṃ dhammarājānaṃ	729	
PA_anya-e08_03n:729_1	jīvitā na voropessatha, imasmiṃyevassa āsane virajaṃ vītamalaṃ dhammacakkhu uppajjissathā”ti.	729	
PA_anya-e08_03n:729_2	“Passānanda imaṃ mahādhanaseṭṭhiputtaṃ imasmiṃyeva nagare dveasītikoṭidhanaṃ khepetvā	729	
PA_anya-e08_03n:729_3	bhariyaṃ ādāya bhikkhāya carantaṃ. Sace hi ayaṃ paṭhamavaye bhoge akhepetvā kammante	729	
PA_anya-e08_03n:729_4	payojayissā, imasmiṃyeva nagare aggaseṭṭhi abhavissā. Sace pana nikkhamitvā pabbajissā,	729	
PA_anya-e08_03n:729_5	arahattaṃ pāpuṇissā, bhariyāpissa anāgāmiphale patiṭṭhahissā. Sace majjhimavaye bhoge	729	
PA_anya-e08_03n:729_6	akhepetvā kammante payojayissā, dutiyaseṭṭhi abhavissā. Nikkhamitvā pabbajanto anāgāmī	729	
PA_anya-e08_03n:729_7	abhavissā, bhariyāpissa sakadāgāmiphale patiṭṭhahissā. Sace pacchimavaye bhoge akhepetvā	729	
PA_anya-e08_03n:729_8	kammante payojayissā, tatiyaseṭṭhi abhavissā. Nikkhamitvā pabbajanto sakadāgāmī abhavissā,	729	
PA_anya-e08_03n:729_9	bhariyāpissa sotāpattiphale patiṭṭhahissā” iti vā, “sace satthā agāraṃ ajjhāvasissā,	729	
PA_anya-e08_03n:729_10	cakkavattirājā abhavissā. Rāhulasāmaṇero pariṇāyakaratanaṃ, therī itthiratanaṃ, sakalacakkavāḷarajjaṃ	7291	
PA_anya-e08_03n:729_11	etesaññeva abhavissā” iti vā evaṃ kālātipattiyā atītavacanaṃ bhavati.	7291	
PA_anya-e08_03n:730_0	Kathaṃ kālātipattiyā anāgatavacanaṃ bhavati? “Cirampi bhakkho abhavissā, sace na	730	
PA_anya-e08_03n:730_1	vivadāmase. Asīsakaṃ anaṅguṭṭhaṃ, siṅgālo harati rohitaṃ”itivā, “sace ānanda nālabhissā	730	
PA_anya-e08_03n:730_2	mātugāmo tathāgatappavedite dhammavinaye agārasmā anagāriyaṃ pabbajjaṃ, ciraṭṭhitikaṃ	730	
PA_anya-e08_03n:730_3	ānanda brahmacariyaṃ abhavissā”ti iti vā, “ayaṃ aṅgulimālassa mātā ‘aṅgulimālaṃ ānessāmī’ti	730	
PA_anya-e08_03n:730_4	gacchati, sace samāgamissati, aṅgulimālo ‘aṅgulisahassaṃ pūressāmī’ti mātaraṃ māressati.	730	
PA_anya-e08_03n:730_5	Sacāhaṃ na gamissāmi, mahājāniko abhavissā” iti vā evaṃ kālātipattiyā anāgatavacanaṃ	730	
PA_anya-e08_03n:730_6	bhavati. Kaccāyane pana yebhuyyena atītappavattiṃ sandhāya kālātipattivibhattiyā	730	
PA_anya-e08_03n:730_7	atītakālikatā vuttāti daṭṭhabbaṃ.	730	
PA_anya-e08_03n:731	Kaccāyanepi vā esā, kālātipattikā pana;	73	
PA_anya-e08_03n:732	Anāgatepi hotīti, ayamatthopi dissati.	73	
PA_anya-e08_03n:733	Appaccakkhe parokkhāya-tīte iti hi lakkhaṇe;	73	
PA_anya-e08_03n:734	Santepyatītaggahaṇe, anapekkhiya taṃ idaṃ.	73	
PA_anya-e08_03n:735	Anāgate bhavissantī, iti suttassanantaraṃ;	73	
PA_anya-e08_03n:736	Kālātipattivacanā, anāgatānukaḍḍhanaṃ;	73	
PA_anya-e08_03n:737	Tasmā aniyataṃ kālaṃ, kālātipattikaṃ vinā.	73	
PA_anya-e08_03n:738	Atītānāgatapaccu-ppannikāhi vibhattihi;	73	
PA_anya-e08_03n:739	Sattamī sattamīyeva, bhavate na tu aṭṭhamī.	73	
PA_anya-e08_03n:740	Pañcamīsattamīnaṃ tu, paccuppannavibhattiyaṃ;	74	
PA_anya-e08_03n:741	Saṅgaṇhanatthametāsaṃ, majjhe chaṭṭhī na vuccati.	74	
PA_anya-e08_03n:742	Tathā pañca upādāya, bhavitabbañca chaṭṭhiyā;	74	
PA_anya-e08_03n:743	Pañcamiyā tu sā esā, “chaṭṭhī”ti na samīritā.	74	
PA_anya-e08_03n:744	Chaṭṭhībhāvamhi santepi, “pañcamī”ti vaco pana;	74	
PA_anya-e08_03n:745	Pañcamiyā vibhattiyā, paccuppannavibhattiyaṃ.	74	
PA_anya-e08_03n:746	Saṅgaṇhanatthaṃ vuttanti, viññātabbā vibhāvinā;	74	
PA_anya-e08_03n:747	Pañcamiṃ tu upādāya, sattamiyā vibhattiyā.	74	
PA_anya-e08_03n:748	Chaṭṭhiyā ca bhavitabbaṃ, na sā “chaṭṭhī”ti īritā;	74	
PA_anya-e08_03n:749	Chaṭṭhiṃ pana upādāya, “sattamī”tveva īritā.	74	
PA_anya-e08_03n:750	Majjhe chaṭṭhiṃ adassetvā, evaṃ tu kathanampi ca;	75	
PA_anya-e08_03n:751	Sattamiyā vibhattiyā, paccuppannavibhattiyaṃ;	75	
PA_anya-e08_03n:752	Saṅgaṇhanatthaṃ vuttanti, adhippāyaṃ vibhāvaye.	75	
PA_anya-e08_03n:753	Sabhāvo hesa vatthūnaṃ, gambhīratthesu attano;	75	
PA_anya-e08_03n:754	Yena kenacākārena, adhippāyassa ñāpanaṃ.	75	
PA_anya-e08_03n:755	Yajjevaṃ paṭhamaṃtīte-nāgate ca vibhattiyo;	75	
PA_anya-e08_03n:756	Vatvā tato paccuppanne, kathetabbā vibhattiyo.	75	
PA_anya-e08_03n:757	Kaccāyanavhaye ganthe, kasmā evaṃ na bhāsitā;	75	
PA_anya-e08_03n:758	Paccuppannavibhatyova, kasmā ādimhi bhāsitā?	75	
PA_anya-e08_03n:759	Yasmā vadanti vohāra-pathe etāva pāyato;	75	
PA_anya-e08_03n:760	Tasmā bahuppayogattaṃ, hotetāsaṃ vibhattinaṃ.	76	
PA_anya-e08_03n:761	Ādobahuppayogova, kathetabboti ñāyato;	76	
PA_anya-e08_03n:762	Paccuppannamhi sambhūtā, vibhatyovādito matā.	76	
PA_anya-e08_03n:763	Atītānāgataṃ vatvā, paccuppanne tato paraṃ;	76	
PA_anya-e08_03n:764	Yasmā vuttamhi lokasmiṃ, hoti vācāsiliṭṭhatā.	76	
PA_anya-e08_03n:765	Tasmā siliṭṭhakathane, atītādimapekkhiya;	76	
PA_anya-e08_03n:766	Pañcamī sattamī cetā, vattamānāyanantaraṃ;	76	
PA_anya-e08_03n:767	Saṅgaṇhanatthamakkhātā, paccuppannavibhattisu.	76	
PA_anya-e08_03n:768_0	Ettha hi yathā “mātāpitaro”ti vutte siliṭṭhakathanaṃ hoti, tasmiṃyeva vacane vipariyayaṃ	768	
PA_anya-e08_03n:768_1	katvā samāsavasena “pitāmātaro”ti vutte siliṭṭhakathanaṃ na hoti, tasmā tādisī saddaracanā	768	
PA_anya-e08_03n:768_2	apūjanīyā, “pitā mātā ca me dajju”nti pāṭho pana byāsavasena yathicchitappayogattā	768	
PA_anya-e08_03n:768_3	pūjanīyo, evameva “atītānāgatapaccuppanna”nti vutte siliṭṭhakathanaṃ hoti, “atītapaccuppannānāgata”nti	768	
PA_anya-e08_03n:768_4	evamādinā vutte siliṭṭhakathanaṃ na hoti, tasmā tādisī saddaracanā apūjanīyā siyā.	768	
PA_anya-e08_03n:768_5	“Atītārammaṇā paccu-ppannānāgatagocarā”ti vacanaṃ pana gāthābandhasukhatthaṃ yathicchitappayogattā	768	
PA_anya-e08_03n:768_6	pūjanīyameva. Ayamettha pāḷi veditabbā –	768	
PA_anya-e08_03n:769	“Yaṃkiñci rūpaṃ atītānāgatapaccuppanna”nti ca,	76	
PA_anya-e08_03n:770	“Ekāyanaṃ jātikhayantadassī,	77	
PA_anya-e08_03n:771	Maggaṃ pajānāti hitānukampī;	77	
PA_anya-e08_03n:772	Etena maggena ataṃsu pubbe,	77	
PA_anya-e08_03n:773	Tarissanti ye ca taranti ogha”nti ca,	77	
PA_anya-e08_03n:774	“Ye cabbhatītā sambuddhā, ye ca buddhā anāgatā;	77	
PA_anya-e08_03n:775	Ye cetarahi sambuddhā, bahūnaṃ sokanāsakā.	77	
PA_anya-e08_03n:776	Sabbe saddhammagaruno, vihaṃsu viharanti ca;	77	
PA_anya-e08_03n:777	Athopi viharissanti, esā buddhāna dhammatā”ti ca	77	
PA_anya-e08_03n:778_0	Evamanekesu saddappayogesu. Idha yathicchitappayogavasena atītānāgatapaccuppannakālikāsu	778	
PA_anya-e08_03n:778_1	aṭṭhasu vibhattīsu tisso paccuppannakālikā vibhattiyo ādimhi kathitā, tañca kathanaṃ	778	
PA_anya-e08_03n:778_2	tāsaññeva vohārapathe yebhuyyena pavattito bahuppayogatāñāpanatthaṃ. Tāsu pana dvinnaṃ	778	
PA_anya-e08_03n:778_3	vibhattīnaṃ “pañcamīsattamī”tisaññā siliṭṭhakathanicchāyaṃ kamena vattabbā, atītānāgatakālikā	778	
PA_anya-e08_03n:778_4	vibhattiyo apekkhitvā katā. Iccevaṃ	778	
PA_anya-e08_03n:779	Yathicchitappayogena, paccuppannavibhattiyo;	77	
PA_anya-e08_03n:780	Tidhā katvāna ādimhi, kaccānena udīritā.	78	
PA_anya-e08_03n:781	Ādimhi kathanaṃ tañca, tāsaṃ pāyena vuttito;	78	
PA_anya-e08_03n:782	Bahuppayogabhāvassa, ñāpanatthanti niddise.	78	
PA_anya-e08_03n:783	Atītādimapekkhitvā, siliṭṭhakathane dhuvaṃ;	78	
PA_anya-e08_03n:784	“Pañcamī sattami”cceva, dvinnaṃ nāmaṃ katanti ca;	78	
PA_anya-e08_03n:785	Kālātipattiṃ vajjetvā, idaṃ vacanamīritaṃ.	78	
PA_anya-e08_03n:786	Yadi evaṃ ayaṃ doso, āpajjati na saṃsayo;	78	
PA_anya-e08_03n:787	Iti ce koci bhāseyya, atthe akusalonaro.	78	
PA_anya-e08_03n:788	Tekālikākhyātapade, kālātipattiyā pana;	78	
PA_anya-e08_03n:789	Asaṅgahova hotīti, “tannā”ti paṭisedhaye.	78	
PA_anya-e08_03n:790	Tekālikākhyātapade, na no kālātipattiyā;	79	
PA_anya-e08_03n:791	Iṭṭho asaṅgaho tattha, saṅgahoyeva icchito.	79	
PA_anya-e08_03n:792	Pañcamīsattamīsaññā, kālātipattikaṃ pana;	79	
PA_anya-e08_03n:793	Vibhattimanapekkhitvā, katā icceva no mati.	79	
PA_anya-e08_03n:794	Nānānayaṃ gahetvāna,	79	
PA_anya-e08_03n:795	Paccetabbaṃ tu sārato;	79	
PA_anya-e08_03n:796	Yāya eso ruto attho,	79	
PA_anya-e08_03n:797	Tasmā esā na dubbalā.	79	
PA_anya-e08_03n:798	Attho labbhati pāsaṃso,	79	
PA_anya-e08_03n:799	Yattha yattha yathā yathā;	79	
PA_anya-e08_03n:800	Tathā tathā gahetabbo,	80	
PA_anya-e08_03n:801	Tattha tattha vibhāvinā.	80	
PA_anya-e08_03n:802	Vuttañhetaṃ abhidhammaṭīkāyaṃ “yattha yattha yathā yathā attho labbhati, tattha tattha tathā tathā gahetabbo”ti.	80	
PA_anya-e08_03n:803	Pañcamīsattamīsaññā, rūḷhīsaññāti kecana;	80	
PA_anya-e08_03n:804	Na panevaṃ gahetabbaṃ, ajānitvā vadanti te.	80	
PA_anya-e08_03n:805	Nesā purisasaññādi, jhala saññādayo viya;	80	
PA_anya-e08_03n:806	Rūḷhiyā bhāsitā saññā, bhūtenatthena bhāsitā.	80	
PA_anya-e08_03n:807	Upanidhāya paññatti, esā saññā yato tato;	80	
PA_anya-e08_03n:808	Anvatthasaññā ṭhapitā, porāṇehīti lakkhaye.	80	
PA_anya-e08_03n:809	Iccevaṃ kālachakkaṃ tu, saṅkhepena tidhā mataṃ;	80	
PA_anya-e08_03n:810	Etamatthañhi sandhāya, “yaṃ tikāla”nti bhāsitaṃ.	81	
PA_anya-e08_03n:811	Ayamettha kālachakkasaṅgaho.	81	
PA_anya-e08_03n:812	Evaṃ tidhā catudhā vā, chadhā vāpi sumedhaso;	81	
PA_anya-e08_03n:813	Kālabhedaṃ vibhāveyya, kālaññūhi vibhāvitaṃ.	81	
PA_anya-e08_03n:814	Atītānāgataṃ kālaṃ, visuṃ kālātipattikaṃ;	81	
PA_anya-e08_03n:815	Gahetvā pañcadhā hoti, evañcāpi vibhāvaye.	81	
PA_anya-e08_03n:816	Ettha nayova “ajjhatta-bahiddhā vā”ti pāḷiyaṃ;	81	
PA_anya-e08_03n:817	Atītānāgatakālī, vibhatti samudīritā.	81	
PA_anya-e08_03n:818	Iccevaṃ sabbathāpi kālasaṅgaho samatto.	81	
PA_anya-e08_03n:819_0	Idāni viññūnaṃ atthaggahaṇe kosallajananatthaṃ pakaraṇantaravasenapi imasmiṃ pakaraṇe	819	
PA_anya-e08_03n:819_1	vattamānānantaraṃ vuttānaṃ āṇattiparikappakālikānaṃ “pañcamīsattamī”tisaṅkhātānaṃ	819	
PA_anya-e08_03n:819_2	dvinnaṃ vibhattīnaṃ paṭipāṭiṭṭhapane pakaraṇasaṃsandanaṃ kathayāma – kātantappakaraṇasmiñhi	819	
PA_anya-e08_03n:819_3	sakkatabhāsānurūpena dasadhā ākhyātavibhattiyo ṭhapitā, kaccāyanappakaraṇe pana māgadhabhāsānurūpena	819	
PA_anya-e08_03n:819_4	aṭṭhadhā ṭhapitā, niruttiyañca pana māgadhabhāsānurūpeneva atītānāgatapaccuppannāṇattiparikappakālātipattivasena	819	
PA_anya-e08_03n:819_5	chadhā ṭhapitā. Tesu hi kātante vattamānā, sattamī, pañcamī, hiyyattanī, ajjatanī,	819	
PA_anya-e08_03n:819_6	parokkhā, svātanī, āsī, bhavissantī, kriyātipatti cāti dasadhā vibhattā. Kaccāyane	819	
PA_anya-e08_03n:819_7	pana vattamānā, pañcamī, sattamī, parokkhā, hiyyattanī, ajjatanī, bhavissantī, kālātipatti	819	
PA_anya-e08_03n:819_8	cāti aṭṭhadhā vibhattā. Iti etesu dvīsu kātantakaccāyanesu vibhattiyo visadisāya	819	
PA_anya-e08_03n:819_9	paṭipāṭiyā ṭhapitā. Kiñcāpettha visadisā paṭipāṭi, tathāpetā niruttiyaṃ vuttātītādikālavibhāgavasena	819	
PA_anya-e08_03n:819_10	ekato saṃsandanti samenti kiñci visesaṃ ṭhapetvā.	8191	
PA_anya-e08_03n:820_0	Kathaṃ? Kātante tāva hiyyattanī ajjatanī parokkhā cāti imā tisso ekantena atītakālikā,	820	
PA_anya-e08_03n:820_1	svātanī āsī bhavissanti cāti imā tisso ekantena anāgatakālikā, vattamānā ekāyeva	820	
PA_anya-e08_03n:820_2	paccuppannakālikā, sattamī pana pañcamī ca paccuppannānāgatakālavasena dvikālikā	820	
PA_anya-e08_03n:820_3	“ajja puññaṃ kareyya, svepi kareyya. Ajja gacchatu, sve vā gacchatū”ti payogārahattā.	820	
PA_anya-e08_03n:820_4	Kriyātipatti aniyatakālikā “so ce hiyyo yānaṃ alabhissā, agacchissā. So ce ajja anatthaṅgate	820	
PA_anya-e08_03n:820_5	sūriye yānaṃ alabhissā, agacchissā. So ce sve yānaṃ alabhissā, agacchissā”ti payogārahattā.	820	
PA_anya-e08_03n:820_6	Evaṃ asaṅkarato vavatthapetabbaṃ.	820	
PA_anya-e08_03n:821_0	Evaṃ vavatthapetvā ayamamhehi vuccamāno nayo sādhukaṃ sallakkhetabbo. Kathaṃ? Hiyyattanajjatanīparokkhāsvātanyāsībhavissantivasena	821	
PA_anya-e08_03n:821_1	ekantātītānāgatakālikā vibhattiyo cha, vattamānavasena ekantapaccuppannakālikā vibhatti	821	
PA_anya-e08_03n:821_2	ekāyeva, sā paṭipāṭiyā gaṇiyamānā sattamaṃ ṭhānaṃ bhajati. Evaṃ etasmiṃ vattamānāsaṅkhāte	821	
PA_anya-e08_03n:821_3	sattamaṭṭhāne pakkhipituṃ niruttinayena “parikappakālikā”ti saṅkhaṃ gataṃ satthanayena	821	
PA_anya-e08_03n:821_4	“paccuppannānāgatakālikā”tivattabbaṃ ekaṃ vibhattiṃ sattamībhūtāya vattamānāya samānaṭṭhānattā	821	
PA_anya-e08_03n:821_5	sattamīsaññaṃ katvā ṭhapesi. Tato punadeva svātanyāsībhavissantivasena ekantānāgatakālikā	821	
PA_anya-e08_03n:821_6	tisso vibhattiyo gaṇetvā taṃ paccuppannānāgatakālikaṃ “sattamī”ti laddhasaññaṃ vibhattiṃ	821	
PA_anya-e08_03n:821_7	anāgatakālikabhāvena tāhi tīhi saddhiṃ samānaṭṭhānattā catutthaṃ katvā niruttinayena	821	
PA_anya-e08_03n:821_8	“āṇattikālikā”ti saṅkhaṃ gataṃ satthanayena “paccuppannānāgatakālikā”ti vattabbaṃ	821	
PA_anya-e08_03n:821_9	ekaṃ vibhattiṃ pañcannaṃ saṅkhyānaṃ pūraṇena pañcamīsaññaṃ katvā ṭhapesi.	821	
PA_anya-e08_03n:822_0	Kriyātipattiyā pana aniyatakālikattā taṃ vajjetvā ayaṃ vinicchayo kato, so ca kho	822	
PA_anya-e08_03n:822_1	niruttinayaṃyeva nissāya. Ayaṃ tāva kātante vattamānānantaraṃ vuttānaṃ sattamīpañcamīnaṃ	822	
PA_anya-e08_03n:822_2	anvatthasaññaṃ icchantānaṃ amhākaṃ ruci, esā saddhammavidūhi garūhi appaṭikkositā	822	
PA_anya-e08_03n:822_3	anumatā sampaṭicchitā “evamevaṃ āvuso, evamevaṃ āvuso”ti. Veyyākaraṇehipi appaṭikkositā	822	
PA_anya-e08_03n:822_4	anumatā sampaṭicchitā “evamevaṃ bhante, evamevaṃ bhante”ti. Evaṃ sabbehipi tehi pubbācariyehi	822	
PA_anya-e08_03n:822_5	abbhanumoditā appaṭikkositā.	822	
PA_anya-e08_03n:823_0	Kaccāyanappakaraṇe pana buddhavacanānurūpena aṭṭhadhā vibhattīnaṃ vuttattā vattamānāvibhatti	823	
PA_anya-e08_03n:823_1	pañcamaṭṭhāne ṭhitā. Kathaṃ? Parokkhāhiyyattanajjatanībhavissantivasena ekantātītānāgatakālikā	823	
PA_anya-e08_03n:823_2	catasso vibhattiyo, vattamānavasena ekantapaccuppannakālikā vibhatti ekāyeva, sā	823	
PA_anya-e08_03n:823_3	paṭipāṭiyā gaṇiyamānā pañcamaṃ ṭhānaṃ bhajati. Evaṃ etasmiṃ vattamānāsaṅkhāte pañcamaṭṭhāne	823	
PA_anya-e08_03n:823_4	pakkhipituṃ niruttinayena “āṇattikālikā”ti saṅkhaṃ gataṃ “anuttakālikā”ti vuttaṃ	823	
PA_anya-e08_03n:823_5	vibhattiṃ pañcamībhūtāya vattamānāya samānaṭṭhānattā pañcamīsaññaṃ katvā ṭhapesi.	823	
PA_anya-e08_03n:823_6	Tato paraṃ taṃ pañcamaṃ chaṭṭhiṭṭhāne ṭhapetvā parokkhā hiyyattanī ajjatanī bhavissantī	823	
PA_anya-e08_03n:823_7	vattamānā pañcamīti evaṃ gaṇanāvasena cha vibhattiyo upādāya niruttinayena “parikappakālikā”ti	823	
PA_anya-e08_03n:823_8	saṅkhaṃ gataṃ “anuttakālikā”ti vuttaṃ vibhattiṃ sattannaṃ saṅkhyānaṃ pūraṇena sattamīsaññaṃ katvā ṭhapesi.	823	
PA_anya-e08_03n:824_0	Kālātipattiyā pana atītānāgatakālikattā taṃ vajjetvā ayaṃ vinicchayo kato, so ca	824	
PA_anya-e08_03n:824_1	kho niruttinayaṃyeva nissāya. Ayaṃ kaccāyane vattamānānantaraṃ vuttānaṃ pañcamīsattamīnaṃ	824	
PA_anya-e08_03n:824_2	anvatthasaññaṃ icchantānaṃ amhākaṃ ruci, esā ca saddhammavidūhi garūhi appaṭikkositā	824	
PA_anya-e08_03n:824_3	anumatā sampaṭicchitā “evamevaṃ āvuso, evamevaṃ āvuso”ti. Veyyākaraṇehipi appaṭikkositā	824	
PA_anya-e08_03n:824_4	anumatā sampaṭicchitā “evamevaṃ bhante, evamevaṃ bhante”ti. Evaṃ sabbehipi tehi pubbācariyehi	824	
PA_anya-e08_03n:824_5	abbhanumoditā appaṭikkositā.	824	
PA_anya-e08_03n:825_0	Yasmā hi kātantakaccāyanāni aññamaññaṃ visadisavibhattikkamānipi antarena kiñci visesaṃ	825	
PA_anya-e08_03n:825_1	niruttiyaṃ vuttātītādikālavibhāgavasenekajjhaṃ saṃsandanti samenti, tasmā niruttinayaññeva	825	
PA_anya-e08_03n:825_2	sārato gahetvā pañcamīsattamīvibhattīnaṃ anvatthasaññāparikappane amhākaṃ ruci pubbācariyehi	825	
PA_anya-e08_03n:825_3	abbhanumoditā appaṭikkositā, tasmā eva yo koci imaṃ vādaṃ madditvā aññaṃ vādaṃ patiṭṭhāpetuṃ	825	
PA_anya-e08_03n:825_4	sakkhissatīti netaṃ ṭhānaṃ vijjati. Ayañhi nayo atīva sukhumo duddaso ca paramāṇuriva,	825	
PA_anya-e08_03n:825_5	dukkhogāḷho ca mahāgahanamiva, atigambhīro ca mahāsamuddo viya, tasmā imissaṃ saddanītiyaṃ	825	
PA_anya-e08_03n:825_6	saddhāsampannehi kulaputtehi sāsanopakāratthaṃ yogo suṭṭhu karaṇīyo. Tathā hi idha	825	
PA_anya-e08_03n:825_7	katayogehi nāmākhyātādīsu catūsu padesu uppannavādā paravādino jitāva honti.	825	
PA_anya-e08_03n:826	Muninā munināgena, duṭṭhā pabbajitā jitā;	82	
PA_anya-e08_03n:827	Yathā yathā asaddhamma-pūraṇā pūraṇādayo.	82	
PA_anya-e08_03n:828	Tathā tathāgatādāyā-nugāyaṃ saddanītiyaṃ;	82	
PA_anya-e08_03n:829	Katayogehipi jitā, savanti paravādinoti.	82	
PA_anya-e08_03n:830	Ayaṃ pañcamīsattamīnaṃ paṭipāṭiṭṭhapane pakaraṇasaṃsandanā.	83	
PA_anya-e08_03n:831_0	Atha vattamānādīnaṃ vacanatthaṃ kathayāma – tattha vattamānāti kenaṭṭhena vattamānā?	831	
PA_anya-e08_03n:831_1	Vattamānakālavacanaṭṭhena. Paccuppannabhāvena hi vattatīti vattamāno, paccuppannakriyāsaṅkhāto	831	
PA_anya-e08_03n:831_2	kālo. Tabbācakavasena vattamāno kālo etissā atthīti ayaṃ ti antiādivibhatti vattamānā.	831	
PA_anya-e08_03n:831_3	Tathā hi “gacchati devadatto”ti ettha devadattassa paccuppannaṃ gamanakriyaṃ vibhattibhūto	831	
PA_anya-e08_03n:831_4	tisaddoyeva vadati, tasmā tabbācakavasena vattamāno kālo etissā atthīti vattamānāti	831	
PA_anya-e08_03n:831_5	vuccati. Pañcamīti kenaṭṭhena pañcamī? Pañcamaṃ vattamānaṭṭhānaṃ gamanaṭṭhena, pañcannañca	831	
PA_anya-e08_03n:831_6	saṅkhyānaṃ pūraṇaṭṭhena. Tathā hi niyogā atītānāgatapaccuppannakālikānaṃ parokkhāhiyyattanajjatanībhavissantīvattamānāsaṅkhātānaṃ	831	
PA_anya-e08_03n:831_7	pañcannaṃ vibhattīnamantare pañcamībhūtāya vattamānāya sayampi paccuppannakālikabhāvena	831	
PA_anya-e08_03n:831_8	samānaṭṭhānattā pañcamaṃ vattamānaṭṭhānaṃ gacchatīti pañcamī. Yathā nadantī gacchatīti	831	
PA_anya-e08_03n:831_9	nadī. Tathā niyogā atītānāgatakālikā parokkhāhiyyattanajjatanībhavissantīsaṅkhātā	831	
PA_anya-e08_03n:831_10	catasso vibhattiyo upādāya sayampi vattamānāvibhatti viya pañcannaṃ saṅkhyānaṃ pūraṇīti	8311	
PA_anya-e08_03n:831_11	pañcamī. Sattamīti kenaṭṭhena sattamī? Sattannaṃ saṅkhyānaṃ pūraṇaṭṭhena. Tathā hi	8311	
PA_anya-e08_03n:831_12	atītānāgatapaccuppannakālikā parokkhāhiyyattanajjatanībhavissantīvattamānāpañcamīsaṅkhātā	8311	
PA_anya-e08_03n:831_13	cha vibhattiyo upādāya sayampi paccuppannakālikā hutvā sattannaṃ saṅkhyānaṃ pūraṇīti sattamī.	8311	
PA_anya-e08_03n:832_0	Parokkhāti kenaṭṭhena parokkhā? Parokkhe bhavāti atthena. Tathā hi cakkhādindriyasaṅkhātassa	832	
PA_anya-e08_03n:832_1	akkhassa paro tirobhāvo parokkhaṃ, tabbācakabhāvena parokkhe bhavāti parokkhā. Hiyyattanīti	832	
PA_anya-e08_03n:832_2	kenaṭṭhena hiyyattanī? Hiyyo pabhuti atīte kāle bhavā tabbācakabhāvenāti atthena.	832	
PA_anya-e08_03n:832_3	Ajjatanīti kenaṭṭhena ajjatanī? Ajja pabhuti atīte kāle bhavā tabbācakabhāvenāti	832	
PA_anya-e08_03n:832_4	atthena. Bhavissantīti kenaṭṭhena bhavissantī? “Evaṃ anāgate bhavissatī”ti atthaṃ	832	
PA_anya-e08_03n:832_5	pakāsentī eti gacchatīti atthena. Kālātipattīti kenaṭṭhena kālātipatti? Kālassātipatanavacanaṭṭhena.	832	
PA_anya-e08_03n:832_6	Tathā hi kālassa atipatanaṃ accayo atikkamitvā pavatti kālātipatti, labhitabbassa	832	
PA_anya-e08_03n:832_7	atthassa nipphattirahitaṃ kriyātikkamanaṃ. Kāloti cettha kriyā adhippetā. Karaṇaṃ	832	
PA_anya-e08_03n:832_8	kāro, kāro eva kālo rakārassa lakāraṃ katvā uccāraṇavasena. Ayaṃ pana vibhatti tabbācakattā	832	
PA_anya-e08_03n:832_9	kālātipattīti. Ayaṃ pana vattamānādīnaṃ vacanatthavibhāvanā.	832	
PA_anya-e08_03n:833	Vippakiṇṇavividhanaye, saṃkiṇṇalakkhaṇadharavarasāsane;	83	
PA_anya-e08_03n:834	Sumatimativaḍḍhanatthaṃ, kathito pakiṇṇakavinicchayo.	83	
PA_anya-e08_03n:835	Iti navaṅge sāṭṭhakathe piṭakattaye byappathagatīsu viññūnaṃ	83	
PA_anya-e08_03n:836	Kosallatthāya kate saddanītippakaraṇe	83	
PA_anya-e08_03n:837	Pakiṇṇakavinicchayo nāma	83	
PA_anya-e08_03n:838	Tatiyo paricchedo.	83	
PA_anya-e08_03n:839	4. Bhūdhātumayanāmikarūpavibhāga	83	
PA_anya-e08_03n:840	“Bhū sattāya”nti dhātussa, rūpamākhyātasaññitaṃ;	84	
PA_anya-e08_03n:841	Tyādyantaṃ lapitaṃ nāna-ppakārehi anākulaṃ.	84	
PA_anya-e08_03n:842	Syādyantaṃ, dāni tasseva, rūpaṃ nāmikasavhayaṃ;	84	
PA_anya-e08_03n:843	Bhāsissaṃ bhāsitatthesu, paṭubhāvāya sotunaṃ.	84	
PA_anya-e08_03n:844	Yadatthe’ttani nāmeti, para’matthesu vā sayaṃ;	84	
PA_anya-e08_03n:845	Namatīti tadāhaṃsu, nāmaṃ iti vibhāvino.	84	
PA_anya-e08_03n:846	Nāmaṃ nāmikamiccatra, ekamevetthato bhave;	84	
PA_anya-e08_03n:847	Tadevaṃ nāmikaṃ ñe yyaṃ, saliṅgaṃ savibhattikaṃ.	84	
PA_anya-e08_03n:848	Satvābhidhānaṃ liṅganti, itthipumanapuṃsakaṃ;	84	
PA_anya-e08_03n:849	Vibhattītidha satteva, tattha caṭṭha pavuccare.	84	
PA_anya-e08_03n:850	Paṭhamā dutiyā tatiyā, catutthī pañcamī tathā;	85	
PA_anya-e08_03n:851	Chaṭṭhī ca sattamī cāti, honti satta vibhattiyo.	85	
PA_anya-e08_03n:852	Liṅgatthe paṭhamā sāyaṃ, bhinnā dvedhā siyo iti;	85	
PA_anya-e08_03n:853	Kammatthe dutiyā sāpi, bhinnā aṃ yo iti dvidhā.	85	
PA_anya-e08_03n:854	Karaṇe tatiyā sāpi, bhinnā nā hi iti dvidhā;	85	
PA_anya-e08_03n:855	Sampadāne catutthī sā, bhinnā dvedhā sa naṃ iti.	85	
PA_anya-e08_03n:856	Apādāne pañcamī sā, bhinnā dvedhā smā hi iti;	85	
PA_anya-e08_03n:857	Chaṭṭhī sāmimhi sā cāpi, bhinnā dvedhā sa naṃ iti.	85	
PA_anya-e08_03n:858	Okāse sattamī sāpi, bhinnā dvedhā smiṃsu iti;	85	
PA_anya-e08_03n:859	Āmantanaṭṭhamī sāyaṃ, siyoyevāti cuddasa.	85	
PA_anya-e08_03n:860	Vacanadvayasaṃyuttā, ekekā tā vibhattiyo;	86	
PA_anya-e08_03n:861	Satvamitiha viññeyyo, attho so dabbasaññito.	86	
PA_anya-e08_03n:862	Yo karotisa kattātu, taṃ kammaṃ yaṃ karoti vā;	86	
PA_anya-e08_03n:863	Kubbate yena vā tantu, karaṇaṃ iti saññitaṃ.	86	
PA_anya-e08_03n:864	Deti rocati vā yassa, sampadānanti taṃ mataṃ;	86	
PA_anya-e08_03n:865	Yatopeti bhayaṃ vā taṃ, apādānanti kittitaṃ.	86	
PA_anya-e08_03n:866	Yassāyatto samūhovā, taṃ ve sāmīti desitaṃ;	86	
PA_anya-e08_03n:867	Yasmiṃ karoti kiriyaṃ, tadokāsanti sadditaṃ.	86	
PA_anya-e08_03n:868	Yadālapati taṃ vatthu, āmantanamudīritaṃ;	86	
PA_anya-e08_03n:869	Saddenābhimukhīkāro, vijjamānassa vā pana.	86	
PA_anya-e08_03n:870	Vinā ālapanatthaṃ liṅgatthādīsu paṭhamādivibhattuppatti upalakkhaṇavasena vuttāti daṭṭhabbaṃ.	87	
PA_anya-e08_03n:871_0	Idamettha niruttilakkhaṇaṃ daṭṭhabbaṃ – paccattavacane paṭhamā vibhatti bhavati,	871	
PA_anya-e08_03n:871_1	upayogavacane dutiyā vibhatti bhavati, karaṇavacane tatiyā vibhatti bhavati, sampadānavacane	871	
PA_anya-e08_03n:871_2	catutthī vibhatti bhavati, nissakkavacane pañcamī vibhatti bhavati, sāmivacane chaṭṭhī	871	
PA_anya-e08_03n:871_3	vibhatti bhavati, bhummavacane sattamī vibhatti bhavati, āmantanavacane aṭṭhamī vibhatti	871	
PA_anya-e08_03n:871_4	bhavati. Tatruddānaṃ –	871	
PA_anya-e08_03n:872	Paccattamupayogañca, karaṇaṃ sampadāniyaṃ;	87	
PA_anya-e08_03n:873	Nissakkaṃ sāmivacanaṃ, bhummamālapanaṭṭhamaṃ.	87	
PA_anya-e08_03n:874_0	Tatra paccattavacanaṃ nāma tividhaliṅgavavatthānagatānaṃ itthipumanapuṃsakānaṃ paccattasabhāvaniddesattho.	874	
PA_anya-e08_03n:874_1	Upayogavacanaṃ nāma yo yaṃ karoti, tena tadupayuttaparidīpanattho. Karaṇavacanaṃ	874	
PA_anya-e08_03n:874_2	nāma tajjāpakatanibbattakaparidīpanattho. Sampadānavacanaṃ nāma tappadānaparidīpanattho.	874	
PA_anya-e08_03n:874_3	Nissakkavacanaṃ nāma tannissaṭatadapagamaparidīpanattho. Sāmivacanaṃ nāma tadissaraparidīpanattho.	874	
PA_anya-e08_03n:874_4	Bhummavacanaṃ nāma tappatiṭṭhāparidīpanattho. Āmantanavacanaṃ nāma tadāmantanaparidīpanattho.	874	
PA_anya-e08_03n:874_5	Evaṃ ñatvā payogāni asammuyhantena yojetabbāni.	874	
PA_anya-e08_03n:875_0	Bhūto, bhāvako, bhavo, abhavo, bhāvo, abhāvo, sabhāvo, sabbhāvo, sambhavo, pabhavo,	875	
PA_anya-e08_03n:875_1	pabhāvo, anubhavo, ānubhāvo, parābhavo, vibhavo, pātubhāvo, āvibhāvo, tirobhāvo,	875	
PA_anya-e08_03n:875_2	vinābhāvo, sotthibhāvo, atthibhāvo, natthibhāvoti okārantapulliṅgaṃ.	875	
PA_anya-e08_03n:876	Abhibhavitā, paribhavitā, anubhavitā, samanubhavitā, bhāvitā, paccanubhavitāti ākārantapulliṅgaṃ.	87	
PA_anya-e08_03n:877	Bhavaṃ, parābhavaṃ, paribhavaṃ, abhibhavaṃ, anubhavaṃ, samanubhavaṃ, paccanubhavaṃ, pabhavaṃ, appabhavanti niggahītantapulliṅgaṃ.	87	
PA_anya-e08_03n:878	Dhanabhūti, siribhūti, sotthibhūti, suvatthibhūtīti ikārantapulliṅgaṃ.	87	
PA_anya-e08_03n:879	Bhāvī, vibhāvī, sambhāvī, paribhāvīti īkārantapulliṅgaṃ.	87	
PA_anya-e08_03n:880_0	Sayambhū, pabhū, abhibhū, vibhū, adhibhū, patibhū, gotrabhū, vatrabhū, parābhibhū,	880	
PA_anya-e08_03n:880_1	rūpābhibhū, saddābhibhū, gandhābhibhū, rasābhibhū, phoṭṭhabbābhibhū, dhammābhibhū,	880	
PA_anya-e08_03n:880_2	sabbābhibhūti ūkārantapulliṅgaṃ.	880	
PA_anya-e08_03n:881	Imānettha chabbidhāni pulliṅgāni bhūdhātumayāni uddiṭṭhāni.	88	
PA_anya-e08_03n:882_0	Ukārantaṃ pulliṅgaṃtu bhūdhātumayamappasiddhaṃ, aññadhātumayaṃ panukārantapulliṅgaṃ	882	
PA_anya-e08_03n:882_1	pasiddhaṃ “bhikkhu, hetu”iti. Tena saddhiṃ sattavidhāni pulliṅgāni honti, sabbānetāni	882	
PA_anya-e08_03n:882_2	sabhāvatoyeva pulliṅgānīti daṭṭhabbāni. Ettha sattoti atthavācako bhūtasaddoyeva	882	
PA_anya-e08_03n:882_3	niyogā pulliṅgantipi daṭṭhabbo.	882	
PA_anya-e08_03n:883_0	Ye pana “yo dhammo bhūto, yā dhammajāti bhūtā, yaṃ dhammajātaṃ bhūta”nti evaṃ liṅgattaye	883	
PA_anya-e08_03n:883_1	yojanārahattā aniyataliṅgā aññepi bhūtaparābhūtasambhūtasaddādayo sandissanti pāvacanavare,	883	
PA_anya-e08_03n:883_2	tepi nānopasagganipātapadehi yojanavasena saddaracanāyaṃ sukhumatthaggahaṇe ca viññūnaṃ	883	
PA_anya-e08_03n:883_3	kosallajananatthaṃ niyatapulliṅgesu pakkhipitvā dassessāma.	883	
PA_anya-e08_03n:884_0	Seyyathidaṃ? Bhūto, parābhūto, sambhūto, vibhūto, pātubhūto, āvibhūto, tirobhūto,	884	
PA_anya-e08_03n:884_1	vinābhūto, bhabbo, paribhūto, abhibhūto, adhibhūto, addhabhūto, anubhūto, samanubhūto,	884	
PA_anya-e08_03n:884_2	paccanubhūto, bhāvito, sambhāvito, vibhāvito, paribhāvito, anuparibhūto, paribhavitabbo,	884	
PA_anya-e08_03n:884_3	paribhotabbo, paribhavanīyo, abhibhavitabbo, abhibhotabbo, abhibhavanīyo, adhibhavitabbo,	884	
PA_anya-e08_03n:884_4	adhibhotabbo, adhibhavanīyo, anubhavitabbo, anubhotabbo, anubhavanīyo, samanubhavitabbo,	884	
PA_anya-e08_03n:884_5	samanubhotabbo, samanubhavanīyo, paccanubhavitabbo, paccanubhotabbo, paccanubhavanīyo,	884	
PA_anya-e08_03n:884_6	bhāvetabbo, bhāvanīyo, sambhāvetabbo, sambhāvanīyo, vibhāvetabbo, vibhāvanīyo, paribhāvetabbo,	884	
PA_anya-e08_03n:884_7	paribhāvanīyo, bhavamāno, vibhavamāno, paribhavamāno, abhibhavamāno, anubhavamāno,	884	
PA_anya-e08_03n:884_8	samanubhavamāno, paccanubhavamāno, anubhonto, samanubhonto, paccanubhonto, sambhonto,	884	
PA_anya-e08_03n:884_9	abhisambhonto, bhāvento, sambhāvento, vibhāvento, paribhāvento, paribhaviyamāno,	884	
PA_anya-e08_03n:884_10	paribhuyyamāno, abhibhaviyamāno, abhibhūyamāno, anubhaviyamāno, anubhuyyamāno, samanubhaviyamāno,	8841	
PA_anya-e08_03n:884_11	samanubhuyyamāno, paccanubhaviyamāno, paccanubhuyyamānoti imāni niyatapulliṅgesu	8841	
PA_anya-e08_03n:884_12	pakkhittaliṅgāni. Evamokārantādivasena chabbidhāni pulliṅgāni bhūdhātumayāni pakāsitāni.	8841	
PA_anya-e08_03n:884_13	Ayaṃ tāva pulliṅgavasena udāharaṇuddeso.	8841	
PA_anya-e08_03n:885	Bhāvikā, bhāvanā, vibhāvanā, sambhāvanā, paribhāvanāti ākārantaitthiliṅgaṃ.	88	
PA_anya-e08_03n:886	Bhūmi, bhūti, vibhūti. Ikārantaitthiliṅgaṃ.	88	
PA_anya-e08_03n:887_0	Bhūrī, bhūtī, bhotī, vibhāvinī, parivibhāvinī, sambhāvinī, pātubhavantī, pātubhontī,	887	
PA_anya-e08_03n:887_1	paribhavantī, paribhontī, abhibhavantī, abhibhontī, adhibhavantī, adhibhontī, anubhavantī,	887	
PA_anya-e08_03n:887_2	anubhontī, samanubhavantī, samanubhontī, paccanubhavantī, paccanubhontī, abhisambhavantī,	887	
PA_anya-e08_03n:887_3	abhisambhontīti īkārantaitthiliṅgaṃ.	887	
PA_anya-e08_03n:888	Bhū, abhū. Ūkārantaitthiliṅgaṃ.	88	
PA_anya-e08_03n:889	Imānettha catubbidhāni itthiliṅgāni bhūdhātumayāni uddiṭṭhāni.	88	
PA_anya-e08_03n:890_0	Ukārantitthiliṅgaṃ bhūdhātumayamappasiddhaṃ, aññadhātumayaṃ pana ukārantitthiliṅgaṃ	890	
PA_anya-e08_03n:890_1	pasiddhaṃ “dhātu, dhenu”iti. Tena saddhiṃ pañcavidhāni itthiliṅgāni honti, okārantassa	890	
PA_anya-e08_03n:890_2	vā gosaddassa itthiliṅgabhāve tena saddhiṃ chabbidhānipi honti, sabbānetāni sabhāvatoyevitthiliṅgānīti	890	
PA_anya-e08_03n:890_3	daṭṭhabbāni. Etthāpi aniyataliṅgā bhūtaparābhūtasambhūtasaddādayo itthiliṅgavasena yujjante.	890	
PA_anya-e08_03n:891_0	Kathaṃ? Bhūtā, parābhūtā, sambhūtāti sabbaṃ vitthārato gahetabbaṃ “anubhonto samanubhonto”tiādīni	891	
PA_anya-e08_03n:891_1	nava padāni vajjetvā. Tāni hi īkārantavasena yojitāni. Imāni niyataliṅgesu pakkhittaliṅgāni.	891	
PA_anya-e08_03n:891_2	Evaṃ ākārantādivasena catubbidhāni itthiliṅgāni bhūdhātumayāni pakāsitāni. Ayaṃ itthiliṅgavasena udāharaṇuddeso.	891	
PA_anya-e08_03n:892_0	Bhūtaṃ, mahābhūtaṃ, bhavittaṃ, bhūnaṃ, bhavanaṃ, parābhavanaṃ, sambhavanaṃ, vibhavanaṃ,	892	
PA_anya-e08_03n:892_1	pātubhavanaṃ, āvibhavanaṃ, tirobhavanaṃ, vinābhavanaṃ, sotthibhavanaṃ, paribhavanaṃ,	892	
PA_anya-e08_03n:892_2	abhibhavanaṃ, adhibhavanaṃ, anubhavanaṃ, samanubhavanaṃ, paccanubhavananti niggahītantanapuṃsakaliṅgaṃ.	892	
PA_anya-e08_03n:893	Atthavibhāvi, dhammavibhāvi. Ikārantanapuṃsakaliṅgaṃ.	89	
PA_anya-e08_03n:894	Gotrabhu, cittasahabhu, nacittasahabhu. Ukārantanapuṃsakaliṅgaṃ.	89	
PA_anya-e08_03n:895_0	Sabbānetāni sabhāvatoyeva napuṃsakaliṅgānīti daṭṭhabbāni. Ettha sattabhūtarūpavācako	895	
PA_anya-e08_03n:895_1	bhūtasaddoyeva niyogā napuṃsakaliṅgotipi daṭṭhabbaṃ. Etthāpi aniyataliṅgā bhūta parābhūta	895	
PA_anya-e08_03n:895_2	sambhūtasaddādayo napuṃsakaliṅgavasena yujjante.	895	
PA_anya-e08_03n:896_0	Kathaṃ? Bhūtaṃ, parābhūtaṃ, sambhūtaṃ, vibhūtaṃ. Peyyālo. Samanubhavamānaṃ, paccanubhavamānaṃ,	896	
PA_anya-e08_03n:896_1	anubhontaṃ, anubhavantaṃ, samanubhontaṃ, samanubhavantaṃ, paccanubhontaṃ, paccanubhavantaṃ,	896	
PA_anya-e08_03n:896_2	sambhontaṃ, sambhavantaṃ, abhisambhontaṃ, abhisambhavantaṃ, pātubhontaṃ, pātubhavantaṃ,	896	
PA_anya-e08_03n:896_3	paribhontaṃ, paribhavantaṃ, abhibhontaṃ, abhibhavantaṃ, adhibhontaṃ, adhibhavantaṃ,	896	
PA_anya-e08_03n:896_4	bhāventaṃ, sambhāventaṃ, vibhāventaṃ, paribhāventaṃ, paribhāviyamānaṃ, paribhuyyamānaṃ,	896	
PA_anya-e08_03n:896_5	peyyālo. Paccanubhaviyamānaṃ, paccanubhuyyamānanti imāni niyatanapuṃsakaliṅgesu pakkhittaliṅgāni.	896	
PA_anya-e08_03n:896_6	Evaṃ niggahītantādivasena tividhāni napuṃsakaliṅgāni bhūdhātumayāni pakāsitāni. Ayaṃ	896	
PA_anya-e08_03n:896_7	napuṃsakaliṅgavasena udāharaṇuddeso, evaṃ pulliṅgādivasena liṅgattayaṃ bhūdhātumayamuddiṭṭhaṃ.	896	
PA_anya-e08_03n:897	Ettha me appasiddhāti, ye ye saddā pakāsitā;	89	
PA_anya-e08_03n:898	Te te pāḷippadesesu, maggitabbā vibhāvinā.	89	
PA_anya-e08_03n:899	O, ā, bindu, i, ī, u, ū-antime sattadhā ṭhitā;	89	
PA_anya-e08_03n:900	Ñe yyā pulliṅgabhedāti, niruttaññūhi bhāsitā.	90	
PA_anya-e08_03n:901	Ā ivaṇṇo cuvaṇṇo ca, pañca antā sarūpato;	90	
PA_anya-e08_03n:902	Itthibhedāti viññeyyā, okārantena chāpi vā.	90	
PA_anya-e08_03n:903	Bindu, i, u-ime antā, tayo ñeyyā vibhāvinā;	90	
PA_anya-e08_03n:904	Napuṃsakappabhedāti, niruttaññūhi bhāsitā.	90	
PA_anya-e08_03n:905	Antā satteva pulliṅge, itthiyaṃ pañca vā cha vā;	90	
PA_anya-e08_03n:906	Napuṃsake tayo evaṃ, dasa pañcahi chabbidhā.	90	
PA_anya-e08_03n:907_0	Yasmā panettha “bhūto”tiādayo saddā nibbacanābhidheyyakathanatthasādhakavacanapariyāyavacanatthuddhāravasena	907	
PA_anya-e08_03n:907_1	vuccamānā pākaṭā honti suviññeyyā ca, tasmā imesaṃ nibbacanādīni yathāsambhavaṃ vakkhāma	907	
PA_anya-e08_03n:907_2	viññūnaṃ tuṭṭhijananatthañceva sotārānamatthesu paṭutarabuddhipaṭilābhāya ca. Tatra	907	
PA_anya-e08_03n:907_3	bhūtoti khandhapātubhāvena bhavatīti bhūto, idaṃ tāva nibbacanaṃ. “Bhūto”ti sabbasaṅgāhakavasena	907	
PA_anya-e08_03n:907_4	satto vuccati, idamabhidheyyakathanaṃ. “Yo ca kālaghaso bhūto. Sabbeva nikkhipissanti,	907	
PA_anya-e08_03n:907_5	bhūtā loke samussaya”nti ca idametassa atthassa sādhakavacanaṃ. Atha vā bhūtoti evaṃnāmako	907	
PA_anya-e08_03n:907_6	amanussajātiyo sattaviseso, idamabhidheyyakathanaṃ. “Bhūtavijjā, bhūtavejjo, bhūtaviggahito”ti	907	
PA_anya-e08_03n:907_7	ca idametassa atthassa sādhakavacanaṃ. Yañca pana “satto macco pajā”tiādikaṃ tattha	907	
PA_anya-e08_03n:907_8	tattha āgataṃ vacanaṃ, idaṃ sattoti atthavācakassa bhūtasaddassa pariyāyavacanaṃ.	907	
PA_anya-e08_03n:907_9	Yañca niddesapāḷiyaṃ “maccoti satto naro mānavo poso puggalo jīvo jagu jantu hindagu	907	
PA_anya-e08_03n:907_10	manujo”ti āgataṃ, idampi pariyāyavacanameva. Tāni sabbāni piṇḍetvā vuccante –	9071	
PA_anya-e08_03n:908	Satto macco jano bhūto, pāṇo hindagu puggalo;	90	
PA_anya-e08_03n:909	Jantu jīvo jagu yakkho, pāṇī dehī tathāgato.	90	
PA_anya-e08_03n:910	Sattavo mātiyo loko, manujo mānavo naro;	91	
PA_anya-e08_03n:911	Poso sarīrīti pume, bhūtamiti napuṃsake.	91	
PA_anya-e08_03n:912	Pajāti itthiyaṃ vutto, liṅgato, na ca atthato;	91	
PA_anya-e08_03n:913	Evaṃ tiliṅgikā honti, saddā sattābhidhānakā.	91	
PA_anya-e08_03n:914	Yo so jaṅghāya ulati, so satto jaṅghalo idha;	91	
PA_anya-e08_03n:915	Pāṇadehābhidhānehi, sattanāmaṃ papañcitaṃ.	91	
PA_anya-e08_03n:916_0	Imasmiṃ pakaraṇe “pariyāyavacana”nti ca “abhidhāna”nti ca “saṅkhā”tiādīni ca ekatthāni	916	
PA_anya-e08_03n:916_1	adhippetāni, atthuddhāravasena pana bhūtasaddo pañcakkhandhāmanussadhātusassatavijjamānakhīṇāsavasattarukkhādīsu	916	
PA_anya-e08_03n:916_2	dissati, tappayogo upari atthattikavibhāge āvibhavissati. Bhāvakoti bhāvetīti bhāvako,	916	
PA_anya-e08_03n:916_3	idaṃ nibbacanaṃ. Yo bhāvanaṃ karoti, so bhāvako. Idamabhidheyyakathanaṃ. “Bhāvako	916	
PA_anya-e08_03n:916_4	nipako dhīro”ti idametassa atthassa sādhakavacanaṃ. “Bhāvako bhāvanāpasuto bhāvanāpayutto	916	
PA_anya-e08_03n:916_5	bhāvanāsampanno”ti idaṃ pariyāyavacanaṃ. Imāni “bhūto bhāvako”ti dve padāni suddhakattuhetukattuvasena	916	
PA_anya-e08_03n:916_6	vuttānīti. Ito paraṃ nayānusārena suviññeyyattā “idaṃ nibbacana”nti ca ādīni avatvā	916	
PA_anya-e08_03n:916_7	katthaci atthasādhakavacanaṃ pariyāyavacanaṃ atthuddhārañca yathārahaṃ dassessāma.	916	
PA_anya-e08_03n:916_8	Tesu hi sabbattha dassitesu ganthavitthāro siyā, tasmā yesamattho uttāno, tesampi	916	
PA_anya-e08_03n:916_9	padānamabhidheyyaṃ na kathessāma, nibbacanamattameva nesaṃ kathessāma. Yesaṃ pana	916	
PA_anya-e08_03n:916_10	gambhīro attho, tesamabhidheyyaṃ kathessāma.	9161	
PA_anya-e08_03n:917_0	Bhavanaṃ bhavo, bhavo vuccati vuddhi. Bhūsaddassa atthātisayayogato vaḍḍhanepi dissamānattā	917	
PA_anya-e08_03n:917_1	bhavanaṃ vaḍḍhananti katvā. “Bhavo ca rañño abhavo ca rañño”ti idaṃ vuddhiatthassa	917	
PA_anya-e08_03n:917_2	sādhakaṃ vacanaṃ. Atha vā bhavoti vuccati sassataṃ. “Sassato attā ca loko cā”ti hi	917	
PA_anya-e08_03n:917_3	sassatavasena pavattā diṭṭhi sassatadiṭṭhi, tasmā bhavadiṭṭhī”ti idametassatthassa	917	
PA_anya-e08_03n:917_4	sādhakaṃ vacanaṃ. Tathā bhavoti bhavadiṭṭhi, bhavati sassataṃ tiṭṭhatīti pavattanato	917	
PA_anya-e08_03n:917_5	sassatadiṭṭhi bhavadiṭṭhi nāma. Bhavadiṭṭhi hi uttarapadalopena bhavoti vuccati.	917	
PA_anya-e08_03n:917_6	“Bhavena bhavassa vippamokkhamāhaṃsū”ti idametassatthassa sādhakaṃ vacanaṃ. Etthāyaṃ	917	
PA_anya-e08_03n:917_7	pāḷivacanattho – ekacce samaṇā vā brāhmaṇā vā bhavadiṭṭhiyā vā kāmabhavādinā vā sabbabhavato	917	
PA_anya-e08_03n:917_8	vimuttiṃ saṃsāravisuddhiṃ kathayiṃsūti. Atha vā bhavanti vaḍḍhanti sattā etenāti	917	
PA_anya-e08_03n:917_9	bhavoti atthena sampattipuññāni bhavoti ca vuccanti. “Itibhavābhavatañca vītivatto”ti	917	
PA_anya-e08_03n:917_10	idametassatthassa sādhakaṃ vacanaṃ. Ettha panāyaṃ pāḷivacanattho – bhavoti sampatti,	9171	
PA_anya-e08_03n:917_11	abhavoti vipatti. Tathā bhavoti vuddhi, abhavoti hāni. Bhavoti sassataṃ, abhavoti	9171	
PA_anya-e08_03n:917_12	ucchedo. Bhavoti puññaṃ, abhavoti pāpaṃ, taṃ sabbaṃ vītivattoti.	9171	
PA_anya-e08_03n:918_0	Sahokāsā khandhāpi bhavo. “Kāmabhavo rūpabhavo” iccevamādi etassatthassa sādhakaṃ	918	
PA_anya-e08_03n:918_1	vacanaṃ. Ettha pana khandhā “yo paññāyati, so sarūpaṃ labhatī”ti katvā “bhavati avijjātaṇhādisamudayā	918	
PA_anya-e08_03n:918_2	nirantaraṃ samudetī”ti atthena vā “bhavā”ti vuccanti. Okāso pana “bhavanti jāyanti	918	
PA_anya-e08_03n:918_3	ettha sattā nāmarūpadhammā cā”ti atthena “bhavo”ti. Apica kammabhavopi bhavo, upapattibhavopi	918	
PA_anya-e08_03n:918_4	bhavo. “Upādānapaccayā bhavo duvidhena atthi kammabhavo, atthi upapattibhavo”ti idametassatthassa	918	
PA_anya-e08_03n:918_5	sādhakaṃ vacanaṃ. Tattha kammameva bhavo kammabhavo. Tathā upapatti eva bhavo upapattibhavo.	918	
PA_anya-e08_03n:918_6	Etthūpapatti bhavatīti bhavo, kammaṃ pana yathā sukhakāraṇattā “sukho buddhānamuppādo”ti	918	
PA_anya-e08_03n:918_7	vutto. Evaṃ bhavakāraṇattā phalavohārena bhavoti daṭṭhabbaṃ. Atha vā bhāvanalakkhaṇattā	918	
PA_anya-e08_03n:918_8	bhāvetīti bhavo. Kiṃ bhāveti? Upapattiṃ. Iti upapattiṃ bhāvetīti bhavoti vuccati.	918	
PA_anya-e08_03n:918_9	Bhāvetītimassa ca nibbattetīti hetukattuvasenattho. Atha vā “bhavapaccayā jātī”ti	918	
PA_anya-e08_03n:918_10	vacanato bhavati etenāti bhavoti kammabhavo vuccati.	9181	
PA_anya-e08_03n:919	“Khandhānañca paṭipāṭi, dhātuāyatanāna ca;	91	
PA_anya-e08_03n:920	Abbocchinnaṃ vattamānā, saṃsāroti pavuccatī”ti	92	
PA_anya-e08_03n:921_0	Vuttalakkhaṇo saṃsāropi bhavo. “Bhave dukkhaṃ bhavadukkhaṃ, bhave saṃsaranto”ti imānetassatthassa	921	
PA_anya-e08_03n:921_1	sādhakāni vacanāni. Tatra kenaṭṭhena saṃsāro bhavoti kathīyati? Bhavati ettha sattasammuti	921	
PA_anya-e08_03n:921_2	khandhādipaṭipāṭisaṅkhāte dhammapuñjasminti atthena. Idaṃ bhavasaddassa bhāvakattukaraṇādhikaraṇasādhanavasenatthakathanaṃ.	921	
PA_anya-e08_03n:922	Ettha bhavasaddassa atthuddhāraṃ vadāma –	92	
PA_anya-e08_03n:923	Vuddhisampattipuññāni, khandhā sokāsasaññitā;	92	
PA_anya-e08_03n:924	Saṃsāro sassatañcetaṃ, bhavasaddena sadditaṃ.	92	
PA_anya-e08_03n:925	Bhavataṇhā bhavadiṭṭhi, upapattibhavo tathā;	92	
PA_anya-e08_03n:926	Kammabhavo ca sabbantaṃ, bhavasaddena sadditaṃ.	92	
PA_anya-e08_03n:927	Bhavataṇhābhavadiṭṭhi-dvayaṃ katthaci pāḷiyaṃ;	92	
PA_anya-e08_03n:928	Uttarapadalopena, bhavasaddena sadditaṃ.	92	
PA_anya-e08_03n:929	Abhavoti na bhavo abhavo.	92	
PA_anya-e08_03n:930	Vipatti hāni ucchedo, pāpañceva catubbidhā;	93	
PA_anya-e08_03n:931	Ime abhavasaddena, atthā vuccanti sāsane.	93	
PA_anya-e08_03n:932_0	Bhāvoti ajjhāsayo, yo “adhippāyo”tipi vuccati. “Thīnaṃbhāvo durājāno. Nāmacco rājabhariyāsu,	932	
PA_anya-e08_03n:932_1	bhāvaṃ kubbetha paṇḍito. Hadayaṅgatabhāvaṃ pakāsetī”ti evamādi etassatthassa sādhakaṃ	932	
PA_anya-e08_03n:932_2	vacanaṃ. Apica vatthudhammopi bhāvo. “Bhāvasaṅketasiddhīna”nti idametassatthassa	932	
PA_anya-e08_03n:932_3	sādhakaṃ vacanaṃ, cittampi bhāvo. “Accāhitaṃ kammaṃ karosi luddaṃ, bhāve ca te kusalaṃ	932	
PA_anya-e08_03n:932_4	natthi kiñcī”ti idametassatthassa sādhakaṃ vacanaṃ. Kriyāpibhāvo. “Bhāvalakkhaṇaṃ	932	
PA_anya-e08_03n:932_5	bhāvasattamī”ti ca idametassatthassa sādhakaṃ vacanaṃ. Apica bhāvoti sattavevacananti	932	
PA_anya-e08_03n:932_6	bhaṇanti, dhātu vā etaṃ adhivacanaṃ. Tattha ajjhāsayo ca vatthudhammo ca cittañca	932	
PA_anya-e08_03n:932_7	satto cāti ime bhavatīti bhāvo. Tathā pana bhāvetīti bhāvo, kriyā tu bhavananti bhāvo.	932	
PA_anya-e08_03n:932_8	Sā ca bhavanagamanapacanādivasenānekavidhā. Apica bhāvarūpampi bhāvo, yaṃ itthibhāvo	932	
PA_anya-e08_03n:932_9	pumbhāvo itthindriyanti ca vuccati. Tatrāyaṃ vacanattho – “itthī”ti vā “puriso”ti	932	
PA_anya-e08_03n:932_10	vā bhavati etena cittaṃ abhidhānañcāti bhāvo.	9321	
PA_anya-e08_03n:933	Nattanomatiyā etaṃ, nibbacanamudāhaṭaṃ;	93	
PA_anya-e08_03n:934	Pubbācariyasīhānaṃ, mataṃ nissāya māhaṭaṃ.	93	
PA_anya-e08_03n:935_0	Vuttañhetaṃ porāṇehi “itthiyā bhāvo itthibhāvo, itthīti vā bhavati etena cittaṃ abhidhānañcāti	935	
PA_anya-e08_03n:935_1	itthibhāvo”ti, tasmā pumbhāvoti etthāpi pumassa bhāvo pumbhāvo, pumāti vā bhavati	935	
PA_anya-e08_03n:935_2	etena cittaṃ abhidhānañcāti pumbhāvoti nibbacanaṃ samadhigantabbaṃ. Idaṃ bhāvasaddassa	935	
PA_anya-e08_03n:935_3	kattubhāvakaraṇasādhanavasenatthakathanaṃ.	935	
PA_anya-e08_03n:936_0	Abhāvoti na bhāvoti abhāvo, ko so? Suññatā natthitā. Sabhāvoti attano bhāvo sabhāvo,	936	
PA_anya-e08_03n:936_1	attano pakati iccevattho. Atha vā sabhāvoti dhammānaṃ sati atthasambhave yo koci	936	
PA_anya-e08_03n:936_2	sarūpaṃ labhati, tassa bhāvo lakkhaṇamiti saññito namanaruppanakakkhaḷaphusanādiākāro	936	
PA_anya-e08_03n:936_3	iccevattho. “Sāmaññaṃ vā sabhāvo vā, dhammānaṃ lakkhaṇaṃ mata”nti idametassatthassa	936	
PA_anya-e08_03n:936_4	sādhakaṃ vacanaṃ. Apica sabhāvoti salakkhaṇo paramatthadhammo. Kenaṭṭhena? Saha bhāvenāti	936	
PA_anya-e08_03n:936_5	atthena. Sabbhāvoti sataṃ bhāvo sabbhāvo, sappurisadhammo iccevattho. Atha vā attano	936	
PA_anya-e08_03n:936_6	bhāvo sabbhāvo. “Gāhāpayanti sabbhāva”nti idametassatthassa sādhakaṃ vacanaṃ. Saṃvijjamāno	936	
PA_anya-e08_03n:936_7	vā bhāvo sabbhāvo. “Evaṃ gahaṇasabbhāvo”ti idametassatthassa sādhakaṃ vacanaṃ. Idaṃ	936	
PA_anya-e08_03n:936_8	sabhāva sabbhāvasaddānaṃ bhāvasādhanavasenatthakathanaṃ.	936	
PA_anya-e08_03n:937_0	Sambhavoti sambhavanaṃ sambhavo, sambhavanakriyā, yutti vā. Yutti hi sambhavoti vuccati	937	
PA_anya-e08_03n:937_1	“sambhavo gahaṇassa kāraṇa”ntiādīsu. Atha vā sambhavati etasmāti sambhavo. Yato hi	937	
PA_anya-e08_03n:937_2	yaṃ kiñci sambhavati, so sambhavo. Pabhavoti pabhavanaṃ pabhavo, acchinnatā, pabhavati	937	
PA_anya-e08_03n:937_3	etasmāti vā pabhavo. Yato hi yaṃ kiñci pabhavati, so pabhavo. Ime pana sambhavapabhavasaddā	937	
PA_anya-e08_03n:937_4	katthaci samānatthā katthaci bhinnatthāti veditabbā. Kathaṃ? Sambhavasaddo hi bhavanakriyampi	937	
PA_anya-e08_03n:937_5	vadati yuttimpi paññattimpi sambhavarūpampi paccayatthampi, pabhavasaddo pana bhavanakriyampi	937	
PA_anya-e08_03n:937_6	vadati nadippabhavampi paccayatthampi, tasmā paccayatthaṃ vajjetvā bhinnatthāti gahetabbā,	937	
PA_anya-e08_03n:937_7	paccayatthena pana samānatthāti gahetabbā. Vuttañhetaṃ “paccayo hetu nidānaṃ kāraṇaṃ	937	
PA_anya-e08_03n:937_8	sambhavo pabhavotiādi atthato ekaṃ, byañjanato nāna”nti.	937	
PA_anya-e08_03n:938	“Mūlaṃ hetu nidānañca, sambhavo pabhavo tathā;	93	
PA_anya-e08_03n:939	Samuṭṭhānāhārārammaṇaṃ, paccayo samudayena cā”ti	93	
PA_anya-e08_03n:940	Ayampi gāthā etassatthassa sādhikā. Idaṃ sambhavapabhavasaddānaṃ bhāvāpādānasādhanavasenatthakathanaṃ.	94	
PA_anya-e08_03n:941_0	Evamettha bhāvakattukammakaraṇāpādānādhikaraṇavasena cha sādhanāni pakāsitāni. Tāni	941	
PA_anya-e08_03n:941_1	sampadānasādhanena sattavidhāni bhavanti, taṃ pana uttari āvibhavissati “dhanamassa	941	
PA_anya-e08_03n:941_2	bhavatūti dhanabhūtī”tiādinā. Iccevaṃ kitakavasena sabbathāpi sattavidhāni sādhanāni	941	
PA_anya-e08_03n:941_3	honti, yāni “kārakānī”tipi vuccati, ito aññaṃ sādhanaṃ natthi. Idha payogesvatthesu	941	
PA_anya-e08_03n:941_4	ca viññūnaṃ pāṭavatthaṃ sādhananāmaṃ pakāsitaṃ. Tathā hi dunnikkhittasādhanehi padehi	941	
PA_anya-e08_03n:941_5	yojitā saddappayogā dubbodhatthā honti, sunikkhittasādhanehi pana padehi yojitā subodhatthā	941	
PA_anya-e08_03n:941_6	honti, tasmā payogāsādhanamūlakā, attho ca payogamūlako. Payogānurūpañhi aviparītaṃ	941	
PA_anya-e08_03n:941_7	katvā atthaṃ kathanasīlā “yācitova bahulaṃ cīvaraṃ paribhuñjati, appaṃ ayācito”ti	941	
PA_anya-e08_03n:941_8	evamādīsu sādhanavasena gahetabbesu atthesu, aññesu catthesu paṭutarabuddhino paṇḍitāyeva	941	
PA_anya-e08_03n:941_9	ekantena bhagavato pariyattisāsanadharā nāma hontīti veditabbaṃ. Ito paraṃ nayānusārena	941	
PA_anya-e08_03n:941_10	suviññeyyattā “idaṃ nāma sādhana”nti na vakkhāma, kevalamidha dassitesu payogesu	9411	
PA_anya-e08_03n:941_11	viññūnaṃ bahumānuppādanatthañceva vividhavicittapāḷigatike vividhatthasāre jinavaravacane	9411	
PA_anya-e08_03n:941_12	sotūnaṃ buddhivijambhanatthañca atthasādhakavacanāniyeva yathārahaṃ suttageyyaveyyākaraṇagāthādīsu	9411	
PA_anya-e08_03n:941_13	tato tato āharitvā dassessāma.	9411	
PA_anya-e08_03n:942_0	Pabhāvoti pakārato bhavatīti pabhāvo, soyamānubhāvoyeva. “Pabhāvaṃ te na passāmi,	942	
PA_anya-e08_03n:942_1	yena tvaṃ mithilaṃ vaje”ti idametassatthassa sādhakaṃ vacanaṃ. Anubhavoti anubhavanaṃ	942	
PA_anya-e08_03n:942_2	anubhavo, kiṃ taṃ? Paribhuñjanaṃ. Ānubhāvoti tejussāhamantapabhūsattiyo. “Tejasaṅkhato	942	
PA_anya-e08_03n:942_3	ussāhamantapabhūsattisaṅkhāto vā mahanto ānubhāvo etassāti mahānubhāvo”ti idametassatthassa sādhakaṃ vacanaṃ.	942	
PA_anya-e08_03n:943	Tejo ussāhamantā ca, pabhūsattīti pañcime;	94	
PA_anya-e08_03n:944	Ānubhāvāti vuccanti, pabhāvāti ca te vade.	94	
PA_anya-e08_03n:945	Tejādivācakattamhi, ānubhāvapadassa tu;	94	
PA_anya-e08_03n:946	Atthanibbacanaṃ dhīro, yathāsambhavamuddise.	94	
PA_anya-e08_03n:947_0	Atha vā ānubhāvoti anubhavitabbaphalaṃ. “Anubhavitabbassa phalassa mahantatāya mahānubhāvo”ti	947	
PA_anya-e08_03n:947_1	idametassatthassa sādhakaṃ vacanaṃ. Parābhavoti parābhavanaṃ parābhavo, atha vā parābhavatīti	947	
PA_anya-e08_03n:947_2	parābhavo. “Suvijāno parābhavo”ti idametassatthassa sādhakaṃ vacanaṃ. Apica “dhammadessī	947	
PA_anya-e08_03n:947_3	parābhavo”ti pāṭhānurūpato parābhavissatīti parābhavoti anāgatakālavasenapi nibbacanaṃ	947	
PA_anya-e08_03n:947_4	daṭṭhabbaṃ. Atha vā parābhavanti etenāti parābhavo. Kiṃ taṃ? Dhammadessitādi. “Paṭhamo	947	
PA_anya-e08_03n:947_5	so parābhavo”ti idametassatthassa sādhakaṃ vacanaṃ. Vibhavoti nibbānaṃ. Tañhi bhavato	947	
PA_anya-e08_03n:947_6	vigatattā bhavato vigatoti vibhavo, bhavassa ca taṃhetu vigatattā vigato bhavo etasmāti	947	
PA_anya-e08_03n:947_7	vibhavo. Vibhavanti ucchijjanti vinassanti ito ariyadhanavilomakā kilesamahācorātipi	947	
PA_anya-e08_03n:947_8	vibhavo. Vibhavasaddassa nibbānābhidhānatte “evaṃ bhave vijjamāne, vibhavo icchitabbako”ti	947	
PA_anya-e08_03n:947_9	idamettha sādhakaṃ vacanaṃ. Imāni pana nibbānassa pariyāyavacanāni –	947	
PA_anya-e08_03n:948	Nibbānaṃ vibhavo mokkho, nirodho amataṃ samaṃ;	94	
PA_anya-e08_03n:949	Saṅkhārūpasamo dukkha-nirodho accuta’kkhayo.	94	
PA_anya-e08_03n:950	Vivaṭṭa’makataṃ atthaṃ, santipada’masaṅkhataṃ;	95	
PA_anya-e08_03n:951	Pāraṃ taṇhākkhayo dukkha-kkhayo saññojanakkhayo.	95	
PA_anya-e08_03n:952	Yogakkhemo virāgo ca,	95	
PA_anya-e08_03n:953	Lokanto ca bhavakkhayo;	95	
PA_anya-e08_03n:954	Apavaggo visaṅkhāro,	95	
PA_anya-e08_03n:955	Sabbhi suddhi visuddhi ca.	95	
PA_anya-e08_03n:956	Vimutyā’pacayo mutti, nibbuti upadhikkhayo;	95	
PA_anya-e08_03n:957	Santi asaṅkhatā dhātu, disā ca sabbatopabhaṃ.	95	
PA_anya-e08_03n:958	Vināpetāni nāmāni, visesakapadaṃ idha;	95	
PA_anya-e08_03n:959	Nibbānavācakānīti, sallakkheyya sumedhaso.	95	
PA_anya-e08_03n:960	“Tāṇaṃ leṇa”ntiādīni-pekkhikāni bhavanti hi;	96	
PA_anya-e08_03n:961	Visesakapadānanti, etthetāni pakāsaye.	96	
PA_anya-e08_03n:962	Tāṇaṃ leṇa’marūpañca, santaṃ sacca’manālayaṃ;	96	
PA_anya-e08_03n:963	Sududdasaṃ saraṇañca, parāyaṇa’manītikaṃ.	96	
PA_anya-e08_03n:964	Anāsavaṃ dhuvaṃ niccaṃ, viññāṇa’manidassanaṃ;	96	
PA_anya-e08_03n:965	Abyāpajjaṃ sivaṃ khemaṃ, nipuṇaṃ apalokikaṃ.	96	
PA_anya-e08_03n:966	Ananta’makkharaṃ dīpo, accantaṃ kevalaṃ padaṃ;	96	
PA_anya-e08_03n:967	Paṇītaṃ accutañcāti, bahudhāpi vibhāvaye.	96	
PA_anya-e08_03n:968	Gotrabhūti padassatthaṃ, vadantehi garūhi tu;	96	
PA_anya-e08_03n:969	Gottaṃ vuccati nibbāna-miti gottanti bhāsitaṃ.	96	
PA_anya-e08_03n:970_0	Vibhavoti vā vināsasampattidhanucchedadiṭṭhiyopi vuccanti. Tattha vināso vibhavanaṃ	970	
PA_anya-e08_03n:970_1	ucchijjanaṃ nassananti atthena vibhavo. “Vibhavo sabbadhammānaṃ, ittheke sato sattassa	970	
PA_anya-e08_03n:970_2	ucchedaṃ vināsaṃ vibhavaṃ paññapentī”ti ca idametassatthassa sādhakaṃ vacanaṃ. Sampatti	970	
PA_anya-e08_03n:970_3	pana visesato bhavatīti vibhavo. “Rañño sirivibhavaṃ daṭṭhukāmā”ti idametassatthassa	970	
PA_anya-e08_03n:970_4	sādhakaṃ vacanaṃ. Dhanaṃ pana bhavanti vaḍḍhanti vuddhiṃ virūḷhiṃ vepullaṃ āpajjanti	970	
PA_anya-e08_03n:970_5	sattā etenāti vibhavo. “Asītikoṭivibhavassa brāhmaṇassa putto hutvā nibbattī”ti idametassatthassa	970	
PA_anya-e08_03n:970_6	sādhakaṃ vacanaṃ. Idaṃ pana pariyāyavacanaṃ –	970	
PA_anya-e08_03n:971	Dhanaṃ saṃ vibhavo dabbaṃ, sāpateyyaṃ pariggaho;	97	
PA_anya-e08_03n:972	Oḍḍaṃ bhaṇḍaṃ sakaṃ attho, iccete dhanavācakā.	97	
PA_anya-e08_03n:973_0	Ucchedadiṭṭhi pana vibhavati ucchijjati “attā ca loko ca puna cutito uddhaṃ na jāyatī”ti	973	
PA_anya-e08_03n:973_1	gahaṇato vibhavoti. “Vibhavataṇhā”ti idametassatthassa sādhakaṃ vacanaṃ. Vibhavataṇhāti	973	
PA_anya-e08_03n:973_2	hi ucchedadiṭṭhisahagatāya taṇhāya nāmaṃ. Ettha atthuddhāro vuccati –	973	
PA_anya-e08_03n:974	Dhananibbānasampatti-vināsucchedadiṭṭhiyo;	97	
PA_anya-e08_03n:975	Vuttā vibhavasaddena, iti viññū vibhāvaye.	97	
PA_anya-e08_03n:976_0	Pātubhāvoti pātubhavanaṃ pātubhāvo. Āvibhāvoti āvibhavanaṃ āvibhāvo, ubhinnametesaṃ	976	
PA_anya-e08_03n:976_1	pākaṭatā iccevattho. Tirobhāvoti tirobhavanaṃ tirobhāvo, paṭicchannabhāvo. Vinābhāvoti	976	
PA_anya-e08_03n:976_2	vinābhavanaṃ vinābhāvo, viyogo. Sotthibhāvoti sotthibhavanaṃ sotthibhāvo, suvatthibhāvo	976	
PA_anya-e08_03n:976_3	sukhassa atthitā, atthato pana nibbhayatā nirupaddavatā eva. Atthibhāvoti atthitā	976	
PA_anya-e08_03n:976_4	vijjamānatā avivittatā. Natthibhāvoti natthitā avijjamānatā vivittatā rittatā tucchatā	976	
PA_anya-e08_03n:976_5	suññatā. Okārantapulliṅganiddeso.	976	
PA_anya-e08_03n:977_0	Abhibhavatīti abhibhavitā, paraṃ abhibhavanto yo koci. Evaṃ paribhavitā, anubhavatīti	977	
PA_anya-e08_03n:977_1	anubhavitā, sukhaṃ vā dukkhaṃ vā adukkhamasukhaṃ vā anubhavanto yo koci. Evaṃ samanubhavitā.	977	
PA_anya-e08_03n:977_2	Paccanubhavitā, ettha pana yathā “amatassa dātā. Anuppannassa maggassa uppādetā”tiādīsu	977	
PA_anya-e08_03n:977_3	“dātā”ti padānaṃ kattuvācakānaṃ “amatassā”tiādīhi padehi kammavācakehi chaṭṭhiyantehi	977	
PA_anya-e08_03n:977_4	saddhiṃ yojanā dissati, tathā imesampi padānaṃ “paccāmittassa abhibhavitā”tiādinā	977	
PA_anya-e08_03n:977_5	yojanā kātabbā. Evaṃ aññesampi evarūpānaṃ padānaṃ. Ākārantapulliṅganiddeso.	977	
PA_anya-e08_03n:978_0	Bhavatīti bhavaṃ. Bhavissatīti vā bhavaṃ, vaḍḍhamāno puggalo. “Suvijāno bhavaṃ hoti,	978	
PA_anya-e08_03n:978_1	suvijāno parābhavo. Dhammakāmo bhavaṃ hoti, dhammadessī parābhavo”ti idametassatthassa	978	
PA_anya-e08_03n:978_2	sādhakaṃ vacanaṃ. Atha vā yena saddhiṃ katheti, so “bhava”nti vattabbo, “bhavaṃ kaccāyano.	978	
PA_anya-e08_03n:978_3	Bhavaṃ ānando. Maññe bhavaṃ patthayati, rañño bhariyaṃ patibbata”ntiādīsu. Ettha	978	
PA_anya-e08_03n:978_4	pana dhātuatthe ādaro na kātabbo, sammutiattheyevādaro kātabbo “saṅketavacanaṃ saccaṃ,	978	
PA_anya-e08_03n:978_5	lokasammutikāraṇa”nti vacanato. Vohāravisayasmiñhi lokasammuti eva padhānā avilaṅghanīyā.	978	
PA_anya-e08_03n:978_6	Parābhavatīti parābhavaṃ. Evaṃ paribhavaṃ. Abhibhavaṃ. Anubhavaṃ. Pabhavati pahoti	978	
PA_anya-e08_03n:978_7	sakkotīti pabhavaṃ, pahonto yo koci. Na pabhavaṃ appabhavaṃ, “appabhava”nti ca idaṃ jātake diṭṭhaṃ –	978	
PA_anya-e08_03n:979	“Chinnabbhamiva vātena, ruṇṇo rukkhamupāgamiṃ;	97	
PA_anya-e08_03n:980	Sohaṃ appabhavaṃ tattha, sākhaṃ hatthehi aggahi”nti	98	
PA_anya-e08_03n:981	Tattha sādhakavacanamidaṃ. Niggahītantapulliṅganiddeso.	98	
PA_anya-e08_03n:982_0	Dhanabhūtīti dhanamassa bhavatūti dhanabhūti. Siribhūtīti sobhāya ceva paññāpuññānañca	982	
PA_anya-e08_03n:982_1	adhivacanaṃ. Sā assa bhavatūti siribhūti. Evaṃ sotthibhūti, suvatthibhūti. Ikārantapulliṅganiddeso.	982	
PA_anya-e08_03n:983_0	Bhāvīti bhavanasīlo bhāvī, bhavanadhammo bhāvī, bhavane sādhukārī bhāvī. Evaṃ vibhāvī.	983	
PA_anya-e08_03n:983_1	Sambhāvī. Paribhāvīti. Tatra vibhāvīti atthavibhāvane samattho paṇḍito vuccati. Ettha	983	
PA_anya-e08_03n:983_2	vidvā, vijjāgato, ñāṇītiādi pariyāyavacanaṃ daṭṭhabbaṃ. Bhavanti catra –	983	
PA_anya-e08_03n:984	Vidvā vijjāgato ñāṇī, vibhāvī paṇḍito sudhī;	98	
PA_anya-e08_03n:985	Budho visārado viññū, dosaññū viddasu vidū.	98	
PA_anya-e08_03n:986	Vipassī paṭibhāṇī ca, medhāvī nipako kavi;	98	
PA_anya-e08_03n:987	Kusalo viduro dhīmā, gatimā mutimā cayaṃ.	98	
PA_anya-e08_03n:988	Cakkhumā kaṇṇavā dabbo, dhīro bhūri vicakkhaṇo;	98	
PA_anya-e08_03n:989	Sappañño buddhimā pañño, evaṃnāmā vibhāvinoti.	98	
PA_anya-e08_03n:990	Īkārantapulliṅganiddeso.	99	
PA_anya-e08_03n:991	Sayambhūti sayameva bhavatīti sayambhū. Ko so? Antarena paropadesaṃ sāmaṃyeva sabbaṃ ñeyyadhammaṃ paṭivijjhitvā sabbaññutaṃ patto sakyamuni bhagavā. Vuttañhetaṃ bhagavatā –	99	
PA_anya-e08_03n:992	“Na me ācariyo atthi, sadiso me na vijjati;	99	
PA_anya-e08_03n:993	Sadevakasmiṃ lokasmiṃ, natthi me paṭipuggalo.	99	
PA_anya-e08_03n:994	Ahañhi arahā loke, ahaṃ satthā anuttaro;	99	
PA_anya-e08_03n:995	Ekomhi sammāsambuddho, sītībhūtosmi nibbuto”ti.	99	
PA_anya-e08_03n:996_0	Atthato pana pāramitāparibhāvito sayambhūñāṇena saha vāsanāya vigataviddhastaniravasesakileso	996	
PA_anya-e08_03n:996_1	mahākaruṇāsabbaññutaññāṇādiaparimeyyaguṇagaṇādhāro khandhasantāno sayambhū. So evaṃbhūto	996	
PA_anya-e08_03n:996_2	khandhasantāno loke aggapuggaloti vuccati. Vuttañhetaṃ bhagavatā “ekapuggalo bhikkhave	996	
PA_anya-e08_03n:996_3	loke uppajjamāno uppajjati acchariyamanusso, katamo ekapuggalo? Tathāgato bhikkhave	996	
PA_anya-e08_03n:996_4	arahaṃ sammāsambuddho”ti. So ekapuggalo etarahi “sabbaññū, sugato”tiādīhi yathābhuccaguṇādhigatanāmehi	996	
PA_anya-e08_03n:996_5	ca pasiddho, “gotamo ādiccabandhū”ti gottato ca pasiddho, sakyaputto sakko sakyamuni	996	
PA_anya-e08_03n:996_6	sakyasīho sakyapuṅgavoti kulato ca pasiddho, suddhodanimāyādevīsutoti mātāpitito	996	
PA_anya-e08_03n:996_7	ca pasiddho, siddhatthoti gahitanāmena ca pasiddho. Bhavanti catra –	996	
PA_anya-e08_03n:997	Yo ekapuggalo āsi, buddho so vadataṃ varo;	99	
PA_anya-e08_03n:998	Gottato gotamo nāma, tathevādiccabandhu ca.	99	
PA_anya-e08_03n:999	Sakyakule pasūtattā, sakyaputtoti vissuto;	99	
PA_anya-e08_03n:1000	Sakko iti ca avhito, tathā sakyamunīti ca.	100	
PA_anya-e08_03n:1001	Sabbattha seṭṭhabhāvena, sakye ca seṭṭhabhāvato;	100	
PA_anya-e08_03n:1002	Sakyasīhoti so sakya-puṅgavoti ca sammato.	100	
PA_anya-e08_03n:1003	Suddhodanīti pitito, nabhe candova vissuto;	100	
PA_anya-e08_03n:1004	Mātitopi ca saññāto, māyādevīsuto iti.	100	
PA_anya-e08_03n:1005	Sabbaññū sugato buddho, dhammarājā tathāgato;	100	
PA_anya-e08_03n:1006	Samantabhaddo bhagavā, jino dasabalo muni.	100	
PA_anya-e08_03n:1007	Satthā vināyako nātho,	100	
PA_anya-e08_03n:1008	Munindo lokanāyako;	100	
PA_anya-e08_03n:1009	Narāsabho lokajino,	100	
PA_anya-e08_03n:1010	Sambuddho dvipaduttamo.	101	
PA_anya-e08_03n:1011	Devadevo lokagaru, dhammassāmī mahāmuni;	101	
PA_anya-e08_03n:1012	Samantacakkhu purisa-dammasārathi māraji.	101	
PA_anya-e08_03n:1013	Dhammissaro ca advejjha-vacano satthavāhako;	101	
PA_anya-e08_03n:1014	Visuddhidevo devāti-devo ca samaṇissaro.	101	
PA_anya-e08_03n:1015	Bhūripañño’nadhivaro, narasīho ca cakkhumā;	101	
PA_anya-e08_03n:1016	Munimuni naravaro, chaḷabhiñño jane suto.	101	
PA_anya-e08_03n:1017	Aṅgīraso yatirājā, lokabandhu’matandado;	101	
PA_anya-e08_03n:1018	Vattā pavattā saddhamma-cakkavattī yatissaro.	101	
PA_anya-e08_03n:1019	Lokadīpo sirīghano, samaṇindo naruttamo;	101	
PA_anya-e08_03n:1020	Lokattayavidū loka-pajjoto purisuttamo.	102	
PA_anya-e08_03n:1021	Saccadaso satapuñña-lakkhaṇo saccasavhayo;	102	
PA_anya-e08_03n:1022	Ravibandhā’samasamo, pañcanetta’ggapuggalo.	102	
PA_anya-e08_03n:1023	Sabbābhibhū sabbavidū, saccanāmo ca pāragū;	102	
PA_anya-e08_03n:1024	Purisātisayo sabba-dassāvī narasārathi.	102	
PA_anya-e08_03n:1025	Sammāsambuddho iti so, ñāto sattuttamoti ca;	102	
PA_anya-e08_03n:1026	Tādī vibhajjavādīti, mahākāruṇikoti ca.	102	
PA_anya-e08_03n:1027	Cakkhubhūto dhammabhūto, ñāṇabhūtoti vaṇṇito;	102	
PA_anya-e08_03n:1028	Brahmabhūtoti purisā-jañño iti ca thomito.	102	
PA_anya-e08_03n:1029	Lokajeṭṭho sayambhū ca, mahesi mārabhañjano;	102	
PA_anya-e08_03n:1030	Amoghavacano dhamma-kāyo mārābhibhū iti.	103	
PA_anya-e08_03n:1031	Asaṅkhyeyyāni nāmāni, saguṇena mahesino;	103	
PA_anya-e08_03n:1032	Nāmaṃ guṇehi nissitaṃ, ko kavindo kathessati.	103	
PA_anya-e08_03n:1033	Tatra sabbaññu iccādi-nāmaṃ sādhāraṇaṃ bhave;	103	
PA_anya-e08_03n:1034	Sabbesānampi buddhānaṃ, gotamo itiādi na.	103	
PA_anya-e08_03n:1035	Buddho paccekabuddho ca, “sayambhū”iti sāsane;	103	
PA_anya-e08_03n:1036	Keci “brahmā sayambhū”ti, sāsanāvacaraṃ na taṃ.	103	
PA_anya-e08_03n:1037	“Buddho tathāgato satthā, bhagavā”ti padāni tu;	103	
PA_anya-e08_03n:1038	Ṭhānenekasahassamhi, sañcaranti abhiṇhaso.	103	
PA_anya-e08_03n:1039	Tatra cādipadaṃ anta-padañceva imāni tu;	103	
PA_anya-e08_03n:1040	Ekatopi carantīti, vibhāveyya visārado.	104	
PA_anya-e08_03n:1041	Visesakapadānaṃ tu, apekkhakapadāni ca;	104	
PA_anya-e08_03n:1042	Anapekkhapadānīti, padāni duvidhā siyuṃ.	104	
PA_anya-e08_03n:1043	Tathā hi satthavāho naravaro chaḷabhiññoti evaṃpakārāni abhidhānapadāni visesakapadāpekkhakāni. Kathaṃ?	104	
PA_anya-e08_03n:1044	“Evaṃ vijitasaṅgāmaṃ, satthavāhaṃ anuttaraṃ;	104	
PA_anya-e08_03n:1045	Sāvakā payirupāsanti, tevijjā maccuhāyino.	104	
PA_anya-e08_03n:1046	Yaṃ loko pūjayate,	104	
PA_anya-e08_03n:1047	Salokapālo sadā namassati ca;	104	
PA_anya-e08_03n:1048	Tasseta sāsanavaraṃ,	104	
PA_anya-e08_03n:1049	Vidūhi ñeyyaṃ naravarassā”ti,	104	
PA_anya-e08_03n:1050	“Chaḷabhiññassa sāsana”nti ca evaṃ visesakapadāpekkhakāni bhavanti. Buddho jino bhagavāti evaṃpakārāni pana no visesakāpekkhānīti daṭṭhabbaṃ.	105	
PA_anya-e08_03n:1051_0	Keci panettha evaṃ vadeyyuṃ “munindo samaṇindo samaṇissaro yatissaro ādiccabandhu	1051	
PA_anya-e08_03n:1051_1	ravibandhūti evaṃpakārānaṃ idha vuttānamabhidhānānaṃ visesatthābhāvato punaruttidoso	1051	
PA_anya-e08_03n:1051_2	atthī”ti. Tanna, abhidhānānaṃ abhisaṅkharaṇīyānabhisaṅkharaṇīyavasena abhisaṅkhatābhidhānāni	1051	
PA_anya-e08_03n:1051_3	anabhisaṅkhatābhidhānānīti dvedhā dissanato. Tathā hi katthaci keci “sakyasīho”ti	1051	
PA_anya-e08_03n:1051_4	abhidhānaṃ paṭicca “sakyakesarī sakyamigādhipo”tiādinā nānāvividhamabhidhānamabhisaṅkharonti,	1051	
PA_anya-e08_03n:1051_5	pāvacanepi hi “dviduggamavarahanutta’malatthā”ti pāṭho dissati. Tathā keci “dhammarājā”ti	1051	
PA_anya-e08_03n:1051_6	abhidhānaṃ paṭicca “dhammadisampatī”tiādīni abhisaṅkharonti. “Sabbaññū”ti abhidhānaṃ	1051	
PA_anya-e08_03n:1051_7	paṭicca “sabbadassāvī sabbadassī”tiādīni abhisaṅkharonti, “sahassakkho”ti abhidhānaṃ	1051	
PA_anya-e08_03n:1051_8	paṭicca “dasasatalocano”tiādīni abhisaṅkharonti. “Ādiccabandhū”ti abhidhānaṃ paṭicca	1051	
PA_anya-e08_03n:1051_9	“aravindasahāyabandhū”tiādīni abhisaṅkharonti. “Ambuja”nti abhidhānaṃ paṭicca “nīrajaṃ	1051	
PA_anya-e08_03n:1051_10	kuñja”ntiādīni abhisaṅkharonti. Pāvacanepi hi yaṃ padumaṃ, taṃ jalajaṃ nāmāti mantvā	10511	
PA_anya-e08_03n:1051_11	paṭisambhidāppattehi ariyehi desanāvilāsavasena vutto “padumuttaranāmino”ti vattabbaṭṭhāne	10511	
PA_anya-e08_03n:1051_12	“jalajuttaranāmino”ti pāṭho dissati. Evaṃ abhisaṅkhatābhidhānāni dissanti.	10511	
PA_anya-e08_03n:1052_0	“Buddho bhagavā”ti abhidhānāni pana anabhisaṅkhatābhidhānāni. Vuttañhetaṃ dhammasenāpatinā	1052	
PA_anya-e08_03n:1052_1	āyasmatā sāriputtena “buddhoti netaṃ nāmaṃ mātarā kataṃ, na pitarā kataṃ, na bhaginiyā	1052	
PA_anya-e08_03n:1052_2	kataṃ, na ñātisālohitehi kataṃ, na devatāhi kataṃ, vimokkhantikametaṃ buddhānaṃ bhagavantānaṃ	1052	
PA_anya-e08_03n:1052_3	bodhiyā mūle saha sabbaññutaññāṇappaṭilābhā sacchikā paññatti yadidaṃ buddho”ti,	1052	
PA_anya-e08_03n:1052_4	tathā “bhagavāti netaṃ nāmaṃ mātarā kataṃ…pe… sacchikā paññatti yadidaṃ bhagavā”ti.	1052	
PA_anya-e08_03n:1052_5	Evaṃ “buddho bhagavā”ti abhidhānāni anabhisaṅkhatābhidhānāni. Na hi tāni abhidhānāni	1052	
PA_anya-e08_03n:1052_6	ceva “satthā sugato jino”tiādīni ca aññaṃ kiñci abhidhānaṃ paṭicca abhisaṅkhatāni,	1052	
PA_anya-e08_03n:1052_7	nāpi aññāni abhidhānāni etāni paṭicca abhisaṅkhatāni dissanti. Tathā hi “buddho”ti	1052	
PA_anya-e08_03n:1052_8	abhidhānaṃ paṭicca “bujjhitā bodhetā bodhako”tiādīni nāmābhidhānāni na abhisaṅkharonti.	1052	
PA_anya-e08_03n:1052_9	Tathā “bhagavā satthā sugato”tiādīni nāmābhidhānāni paṭicca “sampannabhago anusāsako	1052	
PA_anya-e08_03n:1052_10	sundaravacano”tiādīni nāmābhidhānāni nābhisaṅkharonti. Evaṃ imaṃ vibhāgaṃ dassetuṃ	10521	
PA_anya-e08_03n:1052_11	“munindo samaṇindo samaṇissaro yatissaro ādiccabandhu ravibandhū”tiādinā nayena punarutti	10521	
PA_anya-e08_03n:1052_12	amhehi katāti daṭṭhabbā. Evamaññatrāpi nayo netabbo. Atridaṃ vuccati –	10521	
PA_anya-e08_03n:1053	“Abhisaṅkhatanāmañca, nāmañcānabhisaṅkhataṃ;	105	
PA_anya-e08_03n:1054	Dviduggamavaro buddho, iti nāmaṃ dvidhā bhave”ti.	105	
PA_anya-e08_03n:1055_0	Pabhūti paraṃ pasayha bhavatīti pabhū, issaro. “Araññassa pabhū ayaṃ luddako”ti idametassatthassa	1055	
PA_anya-e08_03n:1055_1	sādhakaṃ vacanaṃ. Abhibhūti abhibhavatīti abhibhū, asaññasatto. Kiṃ so abhibhavi?	1055	
PA_anya-e08_03n:1055_2	Cattāro khandhe arūpino. Iti cattāro khandhe arūpino abhibhavīti abhibhū. So ca kho	1055	
PA_anya-e08_03n:1055_3	niccetanattā abhibhavanakriyāyāsati pubbevā’saññuppattito jhānalābhikāle attanā adhigatapañcamajjhānaṃ	1055	
PA_anya-e08_03n:1055_4	saññāvirāgavasena bhāvetvā cattāro arūpakkhandhe asaññibhave appavattikaraṇena abhibhavitumārabhi,	1055	
PA_anya-e08_03n:1055_5	tadabhibhavanakiccaṃ idāni siddhanti abhibhavīti abhibhūti vuccati. Apica niccetanabhāvena	1055	
PA_anya-e08_03n:1055_6	abhibhavanabyāpāre asatipi pubbe sacetanakāle sabyāpārattā sacetanassa viya niccetanassāpi	1055	
PA_anya-e08_03n:1055_7	sato tassa upacārena sabyāpāratāvacanaṃ yujjateva. Dissati hi loke sāsane ca sacetanassa	1055	
PA_anya-e08_03n:1055_8	viya acetanassapi upacārena sabyāpāratāvacanaṃ. Taṃ yathā? Kūlaṃ patitukāmaṃ, evaṃ loke. Sāsane pana –	1055	
PA_anya-e08_03n:1056	“Rodante dārake disvā, ubbiggā vipulā dumā;	105	
PA_anya-e08_03n:1057	Sayamevonamitvāna, upagacchanti dārake”ti ca	105	
PA_anya-e08_03n:1058_0	“Aṅgārino dāni dumā bhadante, phalesino chadanaṃ vippahāyā”ti ca “phalaṃ toseti kassaka”nti	1058	
PA_anya-e08_03n:1058_1	ca ādi. Abhibhūsaddassa asaññasattābhidhānatte “abhibhuṃ abhibhuto maññatī”ti idamettha	1058	
PA_anya-e08_03n:1058_2	sādhakaṃ vacanaṃ. Atha vā abhibhavatīti abhibhū, paresamabhibhavitā yo koci. Visesato	1058	
PA_anya-e08_03n:1058_3	pana tathāgatoyeva abhibhū. Vuttañhetaṃ bhagavatā “tathāgato bhikkhave abhibhū anabhibhūto	1058	
PA_anya-e08_03n:1058_4	aññadatthudaso vasavattī”ti. Keci pana “abhibhū nāma sahasso brahmā”ti vadanti.	1058	
PA_anya-e08_03n:1059_0	Vibhūti visesabhūtoti vibhū, “bhavasotaṃ sace buddho, tiṇṇo lokantagū vibhū”ti idametassatthassa	1059	
PA_anya-e08_03n:1059_1	sādhakaṃ vacanaṃ. Vibhūti hettha rūpakāyadhammakāyasampattiyā visesabhūtoti attho. Āha ca –	1059	
PA_anya-e08_03n:1060	“Dissamānopi tāvassa, rūpakāyo acintiyo;	106	
PA_anya-e08_03n:1061	Asādhāraṇañāṇaṭṭhe, dhammakāye kathāva kā”ti.	106	
PA_anya-e08_03n:1062	Adhibhūti adhibhavatīti adhibhū, issaro.	106	
PA_anya-e08_03n:1063	“Tadā maṃ tapatejena, santatto tidivādhibhū;	106	
PA_anya-e08_03n:1064	Dhārento brāhmaṇaṃ vaṇṇaṃ, bhikkhāya maṃ upāgamī”ti –	106	
PA_anya-e08_03n:1065_0	Idametassatthassa sādhakaṃ vacanaṃ. Patibhūti patibhūtoti patibhū, “goṇassa patibhū”ti	1065	
PA_anya-e08_03n:1065_1	idametassatthassa sādhakaṃ vacanaṃ. Gotrabhūti gottasaṅkhātaṃ amatamahānibbānaṃ ārammaṇaṃ	1065	
PA_anya-e08_03n:1065_2	katvā bhūtoti gotrabhū, sotāpattimaggassa anantarapaccayena sikhāppattabalavavipassanācittena	1065	
PA_anya-e08_03n:1065_3	samannāgato puggalo. Vuttañhetaṃ bhagavatā “katamo ca puggalo gotrabhū? Yesaṃ dhammānaṃ	1065	
PA_anya-e08_03n:1065_4	samanantarā ariyadhammassa avakkanti hoti, tehi dhammehi samannāgato puggalo gotrabhū”ti,	1065	
PA_anya-e08_03n:1065_5	idamevettha atthasādhakaṃ vacanaṃ. Apica samaṇoti gottamattamanubhavamāno kāsāvakaṇṭhasamaṇopi	1065	
PA_anya-e08_03n:1065_6	gotrabhū. So hi “samaṇo”ti gottamattaṃ anubhavati vindati, na samaṇadhamme attani	1065	
PA_anya-e08_03n:1065_7	avijjamānattāti “gotrabhū”ti vuccati, “bhavissanti kho panānanda anāgatamaddhānaṃ	1065	
PA_anya-e08_03n:1065_8	gotrabhuno kāsāvakaṇṭhā dussīlā pāpadhammā”ti idametassatthassa sādhakaṃ vacanaṃ.	1065	
PA_anya-e08_03n:1065_9	Vatrabhūti sakko. So hi mātāpitibharaṇādīhi sattahi vattehi sakkattaṃ labhitvā aññe	1065	
PA_anya-e08_03n:1065_10	deve vattena abhibhavatīti vatrabhū. Āgamaṭṭhakathāyaṃ pana bhūdhātumhi labbhamānaṃ	10651	
PA_anya-e08_03n:1065_11	pattiatthampi gahetvā “vattena aññe abhibhavitvā devissariyaṃ pattoti vatrabhū”ti	10651	
PA_anya-e08_03n:1065_12	vuttaṃ, “vatranāmakaṃ vā asuraṃ abhibhavatīti vatrabhū”ti ca, “vatrabhū jayataṃpitā”ti	10651	
PA_anya-e08_03n:1065_13	idametassatthassa sādhakaṃ vacanaṃ. Ettha hi vatrabhūti vatranāmakassa asurassa abhibhavitā.	10651	
PA_anya-e08_03n:1065_14	Jayataṃ pitāti jayantānaṃ pitā. “Sakko indo purindado” iccādi pariyāyavacanaṃ. Idaṃ	10651	
PA_anya-e08_03n:1065_15	tu dhātādhikāre pakāsessāma. Parābhibhūti paramabhibhavatīti parābhibhū. Evaṃ rūpābhibhūtiādīsupi.	10651	
PA_anya-e08_03n:1065_16	Sabbābhibhūti sabbamabhibhavitabbaṃ abhibhavatīti sabbābhibhū. Sabbābhibhūti ca idaṃ	10651	
PA_anya-e08_03n:1065_17	nāmaṃ tathāgatasseva yujjati. Vuttañhetaṃ bhagavatā –	10651	
PA_anya-e08_03n:1066	“Sabbābhibhū sabbavidūhamasmi,	106	
PA_anya-e08_03n:1067	Sabbesu dhammesu anūpalitto;	106	
PA_anya-e08_03n:1068	Sabbañjaho taṇhakkhaye vimutto,	106	
PA_anya-e08_03n:1069	Sayaṃ abhiññāya kamuddiseyya”nti.	106	
PA_anya-e08_03n:1070	Ūkārantapulliṅganiddeso. Niyatapulliṅganiddesoyaṃ.	107	
PA_anya-e08_03n:1071_0	Idāni aniyataliṅgānaṃ niyataliṅgesu pakkhittānaṃ bhūtaparābhūta sambhūtasaddādīnaṃ	1071	
PA_anya-e08_03n:1071_1	niddeso vuccati. Tatra bhūtoti attano paccayehi abhavīti bhūto, bhūtoti jāto sañjāto	1071	
PA_anya-e08_03n:1071_2	nibbatto abhinibbatto pātubhūto, bhūtoti vā laddhasarūpo yo koci saviññāṇako vā aviññāṇako	1071	
PA_anya-e08_03n:1071_3	vā. Atha vā tathākārena bhavatīti bhūto, bhūtoti sacco tatho avitatho aviparīto yo	1071	
PA_anya-e08_03n:1071_4	koci, ettha yo bhūtasaddo saccattho, tassa “bhūtaṭṭho”ti idamettha sādhakaṃ vacanaṃ.	1071	
PA_anya-e08_03n:1071_5	Parābhūtoti parābhavīti parābhūto. Suṭṭhu bhūtoti sambhūto. Visesena bhūtoti vibhūto.	1071	
PA_anya-e08_03n:1071_6	Vissuto bhūtoti vā vibhūto, “vibhūtārammaṇa”nti idametassatthassa sādhakaṃ vacanaṃ.	1071	
PA_anya-e08_03n:1071_7	Vibhavīti vā vibhūto, vinaṭṭhoti attho, “rūpe vibhūte na phusanti phassā”ti idametassatthassa	1071	
PA_anya-e08_03n:1071_8	sādhakaṃ vacanaṃ. Pākaṭo bhūtoti pātubhūto. Āvi bhavatīti āvibhūto. Evaṃ tirobhūto.	1071	
PA_anya-e08_03n:1071_9	Vinābhūto. Bhavitumanucchavikoti bhabbo. Paribhaviyate soti paribhūto. Yena kenaci	1071	
PA_anya-e08_03n:1071_10	yo pīḷito hīḷito vā, so paribhūto. Gamyamānattho yathākāmacārī. Abhibhaviyyate soti	10711	
PA_anya-e08_03n:1071_11	abhibhūto. Adhibhaviyate soti adhibhūto. Evaṃ addhabhūto. Ettha adhisaddena samānattho	10711	
PA_anya-e08_03n:1071_12	addhasaddo, “cakkhu bhikkhave addhabhūtaṃ, rūpā addhabhūtā, cakkhuviññāṇaṃ addhabhūta”nti	10711	
PA_anya-e08_03n:1071_13	idametassatthassa sādhakaṃ vacanaṃ, tathā “idha bhikkhave bhikkhu na heva anaddhabhūtaṃ	10711	
PA_anya-e08_03n:1071_14	attānaṃ na addhabhāvetī”ti padampi. Tattha anaddhabhūtanti dukkhena anadhibhūtaṃ.	10711	
PA_anya-e08_03n:1071_15	Dukkhena anadhibhūto nāma manussattabhāvo vuccati, taṃ na addhabhāveti nābhibhavatīti suttapadattho.	10711	
PA_anya-e08_03n:1072_0	Anubhaviyate soti anubhūto. Evaṃ samanubhūto. Paccanubhūto. Bhāvito. Ettha bhāvitoti	1072	
PA_anya-e08_03n:1072_1	iminā samānādhikaraṇaṃ “satisambojjhaṅgo kho kassapa mayā sammadakkhāto bhāvito”tiādīsu	1072	
PA_anya-e08_03n:1072_2	guṇīvācakaṃ padhānapadaṃ sāsane daṭṭhabbaṃ. Titthiyasamaye pana bhāvitoti kāmaguṇo	1072	
PA_anya-e08_03n:1072_3	vuccati. Vuttañhetaṃ pāḷiyaṃ “na bhāvitamāsīsatī”ti. Tatra bhāvitā nāma pañca kāmaguṇā,	1072	
PA_anya-e08_03n:1072_4	te na āsīsati na sevatīti suttapadattho. Sambhāviyate soti sambhāvito. Evaṃ vibhāvito.	1072	
PA_anya-e08_03n:1072_5	Paribhāvito. Anuparibhūto. Manaṃparibhūtoti manaṃ paribhaviyittha soti manaṃparibhūto.	1072	
PA_anya-e08_03n:1072_6	Ettha manaṃparibhūtoti īsakaṃ appattaparibhavano vuccati. Mananti hi nipātapadaṃ.	1072	
PA_anya-e08_03n:1072_7	“Atipaṇḍitena puttena, manamhi upakūlito, devadattena attano abuddhabhāvena ceva	1072	
PA_anya-e08_03n:1072_8	khantimettādīnañca abhāvena kumārakassapatthero ca therī ca manaṃ nāsito, manaṃ vuḷho	1072	
PA_anya-e08_03n:1072_9	ahosī”tiādīsu cassa payogo veditabbo. Atra manaṃsaddassa kiñci yuttiṃ vadāma.	1072	
PA_anya-e08_03n:1073	Manaṃsaddo dvidhā bhinno, nāmaṃ nepātikañciti;	107	
PA_anya-e08_03n:1074	Santaṃ tassa manaṃ hoti, manamhi upakūlitoti.	107	
PA_anya-e08_03n:1075_0	Paribhavitabboti aññena paribhavituṃ sakkuṇeyyoti paribhavitabbo. Evaṃ paribhottabbo	1075	
PA_anya-e08_03n:1075_1	paribhavanīyo. Tabbapaccayaṭṭhāne hi sakkuṇeyyapadayojanā dissati “aladdhaṃ ārammaṇaṃ	1075	
PA_anya-e08_03n:1075_2	laddhabbaṃ labhanīyaṃ laddhuṃ vā sakkuṇeyya”nti. Atha vā paribhavanamarahatīti paribhavitabbo.	1075	
PA_anya-e08_03n:1075_3	Evaṃ paribhottabbo paribhavanīyo. Tathā hi tabbapaccayaṭṭhāne arahatipadayojanā dissati	1075	
PA_anya-e08_03n:1075_4	“parisakkuṇeyyaṃ lābhamarahatīti laddhabba”nti. Ettha pana paribhottabboti padassa	1075	
PA_anya-e08_03n:1075_5	atthibhāve “khattiyo kho mahārāja daharoti na uññātabbo na paribhottabbo”ti pāḷi	1075	
PA_anya-e08_03n:1075_6	nidassanaṃ. Abhiadhipubbā bhūdhātuyo samānatthā. Sesāni dukāni nayānusārena ñeyyāni.	1075	
PA_anya-e08_03n:1075_7	Bhamānoti bhavatīti bhamāno, majjhe vakāralopo daṭṭhabbo. Atridaṃ vattabbaṃ –	1075	
PA_anya-e08_03n:1076	“Kiṃ so bhamāno saccako”, iccatra pāḷiyaṃ pana;	107	
PA_anya-e08_03n:1077	Rūpaṃ bhavatidhātussa, valopeneva dissati.	107	
PA_anya-e08_03n:1078_0	Atrāyaṃ pāḷi “kiṃ so bhamāno saccako nigaṇṭhaputto, yo bhagavato vādaṃ āropessatī”ti.	1078	
PA_anya-e08_03n:1078_1	Vibhavamānoti vibhavatīti vibhavamāno. Evaṃ paribhavamānotiādīsu. Tattha “abhisambhonto”timassa	1078	
PA_anya-e08_03n:1078_2	karonto nipphādento iccevattho. “Sabbāni abhisambhonto, sa rājavasatiṃ vase”ti idametassatthassa	1078	
PA_anya-e08_03n:1078_3	sādhakaṃ vacanaṃ. Yasmā panimāni “bhavamāno”tiādīni vippakatapaccattavacanāni, tasmā	1078	
PA_anya-e08_03n:1078_4	saramāno rodati, gacchanto gaṇhāti, “gacchanto so bhāradvājo, addasa accutaṃ isi”ntiādīni	1078	
PA_anya-e08_03n:1078_5	viya paripuṇṇuttarakriyāpadāni katvā rājā bhavamāno sampattimanubhavatītiādinā yojetabbāni.	1078	
PA_anya-e08_03n:1078_6	“Saramāno gacchanto”tiādīni hi “yāto gato patto”tiādīhi sadisāni na honti, uttarakriyāpadāpekkhakāni	1078	
PA_anya-e08_03n:1078_7	honti tvāpaccayantapadāni viyāti.	1078	
PA_anya-e08_03n:1079_0	Paribhaviyamānoti paribhaviyate soti paribhaviyamāno. Evaṃ paribhuyyamānotiādīsupi.	1079	
PA_anya-e08_03n:1079_1	Imānipi vippakatapaccattavacanāni, tasmā “rājapurisehi nīyamāno coro evaṃ cintesī”tiādīni	1079	
PA_anya-e08_03n:1079_2	viya paripuṇṇuttarakriyāpadāni katvā aññehi paribhaviyamāno tāṇaṃ gavesati. Bhogo	1079	
PA_anya-e08_03n:1079_3	puggalenānubhaviyamāno parikkhayaṃ gacchatītiādinā yojetabbāni. Evaṃ sabbatra īdisesu	1079	
PA_anya-e08_03n:1079_4	vippakatavacanesu yojetabbāni. Ayaṃ aniyataliṅgānaṃ niyataliṅgesu pakkhittānaṃ bhūta	1079	
PA_anya-e08_03n:1079_5	parābhūta sambhūtasaddānaṃ niddeso. Iccevaṃ pulliṅgānaṃ bhūdhātumayānaṃ yathārahaṃ	1079	
PA_anya-e08_03n:1079_6	nibbacanādivasena niddeso vibhāvito.	1079	
PA_anya-e08_03n:1080_0	Idāni itthiliṅganiddeso vuccati – tatra bhāvikāti bhāvetīti bhāvikā. Yā bhāvanaṃ	1080	
PA_anya-e08_03n:1080_1	karoti, sā bhāvikā. Bhāvanāti vaḍḍhanā brūhanā phātikaraṇaṃ āsevanā bahulīkāro. Vibhāvanāti	1080	
PA_anya-e08_03n:1080_2	pakāsanā sandassanā. Atha vā vibhāvanāti abhāvanā antaradhāpanā. Sambhāvanāti ukkaṃsanā	1080	
PA_anya-e08_03n:1080_3	thomanā. Paribhāvanāti vāsanā, samantato vā vaḍḍhanā. Ākārantitthiliṅganiddeso.	1080	
PA_anya-e08_03n:1081_0	Bhūmīti sattāyamānā bhavatīti bhūmi, atha vā bhavanti jāyanti vaḍḍhanti cettha thāvarā	1081	
PA_anya-e08_03n:1081_1	ca jaṅgamā cāti bhūmi. Bhūmi vuccati pathavī. “Paṭhamāya bhūmiyā pattiyā”tiādīsu	1081	
PA_anya-e08_03n:1081_2	pana lokuttaramaggo bhūmīti vuccati. Yā panandhabālamahājanena viññātā pathavī, tassimāni abhidhānāni –	1081	
PA_anya-e08_03n:1082	“Pathavī medanī bhūmi, bhūrī bhū puthuvī mahī;	108	
PA_anya-e08_03n:1083	Chamā vasumatī ubbī, avanī ku vasundharā;	108	
PA_anya-e08_03n:1084	Jagatī khiti vasudhā, dharaṇī go dharā”iti.	108	
PA_anya-e08_03n:1085	Atra bhū ku gosaddā pathavīpadatthe vattantīti kutra diṭṭhapubbāti ce?	108	
PA_anya-e08_03n:1086	Vidvā bhūpāla kumuda-gorakkhādipadesu ve;	108	
PA_anya-e08_03n:1087	Bhū ku goiti pathavī, vuccatīti vibhāvaye.	108	
PA_anya-e08_03n:1088_0	Bhūtīti bhavanaṃ bhūti. Vibhūtīti vināso, visesato bhavanaṃ vā, atha vā visesato	1088	
PA_anya-e08_03n:1088_1	bhavanti sattā etāyāti vibhūti, sampattiyeva, “rañño vibhūti. Pihanīyā vibhūtiyo”ti	1088	
PA_anya-e08_03n:1088_2	ca idametassatthassa sādhakaṃ vacanaṃ. Ikārantitthiliṅganiddeso.	1088	
PA_anya-e08_03n:1089_0	Bhūrīti pathavī. Sā hi bhavanti etthāti bhūrīti vuccati, bhavati vā paññāyati vaḍḍhati	1089	
PA_anya-e08_03n:1089_1	cāti bhūrī, atha vā bhūtābhūtā tannissitā sattā ramanti etthāti bhūrī. Pathavīnissitā	1089	
PA_anya-e08_03n:1089_2	hi sattā pathaviyaṃyeva ramanti, tasmā sā imināpi atthena bhūrīti vuccati. Bhūrīsaddassa	1089	
PA_anya-e08_03n:1089_3	pathavīvacane “bhūripañño”ti atthasādhakaṃ vacanaṃ. Apica bhūrī viyāti bhūrī, paññā,	1089	
PA_anya-e08_03n:1089_4	bhūrīti pathavīsamāya vitthatāya paññāya nāmaṃ, “yogā ve jāyatī bhūrī, ayogā bhūrisaṅkhayo”ti	1089	
PA_anya-e08_03n:1089_5	ettha aṭṭhakathāvacanaṃ imassatthassa sādhakaṃ. Atha vā bhūte atthe ramatīti bhūrī,	1089	
PA_anya-e08_03n:1089_6	paññāyetaṃ nāmaṃ, “bhūrī medhā pariṇāyikā”ti ettha aṭṭhakathāvacanaṃ imassatthassa	1089	
PA_anya-e08_03n:1089_7	sādhakaṃ. Atha vā paññāyeva rāgādayo dhamme abhibhavatīti bhūrī, rāgādiarayo abhibhavatītipi	1089	
PA_anya-e08_03n:1089_8	bhūrī. Tathā hi paṭisambhidāmagge āyasmatā sāriputtena vuttaṃ “rāgaṃ abhibhūyatīti	1089	
PA_anya-e08_03n:1089_9	bhūrī, paññā. Dosaṃ mohaṃ…pe… rāgo ari, taṃ ariṃ maddatīti bhūrī, paññā. Doso. Moho…pe…	1089	
PA_anya-e08_03n:1089_10	sabbe bhavagāmino kammā ari, taṃ ariṃ maddatīti bhūrī, paññā”. Ettha pana “gotrabhū”ti	10891	
PA_anya-e08_03n:1089_11	padamiva “aribhū”ti vattabbepi bhūsaddaṃ pubbanipātaṃ katvā sandhivasena bhūrīti	10891	
PA_anya-e08_03n:1089_12	padamuccāritanti daṭṭhabbaṃ. Apica īdisesu nāmikapadesu vināpi upasaggena abhibhavanādiatthā	10891	
PA_anya-e08_03n:1089_13	labbhantiyeva, nākhyātikapadesūti daṭṭhabbaṃ. Idaṃ pana paññāya pariyāyavacanaṃ –	10891	
PA_anya-e08_03n:1090	Paññā pajānanā cintā, vicayo upalakkhaṇā;	109	
PA_anya-e08_03n:1091	Pavicayo ca paṇḍiccaṃ, dhammavicayameva ca.	109	
PA_anya-e08_03n:1092	Sallakkhaṇā ca kosallaṃ, bhūrī paccupalakkhaṇā;	109	
PA_anya-e08_03n:1093	Nepuññañceva vebhabyā, medhā cupaparikkhakā.	109	
PA_anya-e08_03n:1094	Sampajaññañca pariṇā-yikā ceva vipassanā;	109	
PA_anya-e08_03n:1095	Paññindriyaṃ paññābalaṃ, amoho sammādiṭṭhi ca;	109	
PA_anya-e08_03n:1096	Patodo cābhidhammasmā, imāni gahitāni me.	109	
PA_anya-e08_03n:1097	Ñāṇaṃ paññāṇamummaṅgo, sattho soto ca diṭṭhi ca;	109	
PA_anya-e08_03n:1098	Mantā bodho buddhi buddhaṃ, paṭibhānañca bodhiti.	109	
PA_anya-e08_03n:1099	Dhammo vijjā gati monaṃ, nepakkaṃ go matī muti;	109	
PA_anya-e08_03n:1100	Vīmaṃsā yoni dhonā ca, paṇḍā paṇḍiccayampi ca;	110	
PA_anya-e08_03n:1101	Vedo paṇḍitiyañceva, cikicchā miriyāpi ca.	110	
PA_anya-e08_03n:1102	“Soto bodhī”ti yaṃ vuttaṃ, ñāṇanāmadvayaṃ idaṃ;	110	
PA_anya-e08_03n:1103	Buddhapaccekasambuddha-sāvakānampi rūhati.	110	
PA_anya-e08_03n:1104	“Abhisambodhi sambodhi”, iti nāmadvayaṃ pana;	110	
PA_anya-e08_03n:1105	Paccekabuddhasabbaññu-buddhānaṃyeva rūhati.	110	
PA_anya-e08_03n:1106	Abhisambodhisaṅkhātā, paramopapadā pana;	110	
PA_anya-e08_03n:1107	Ñāṇapaṇṇatti sabbaññu-sambuddhasseva rūhati.	110	
PA_anya-e08_03n:1108	Sammāsambodhisaṅkhātā, anuttarapadādikā;	110	
PA_anya-e08_03n:1109	Buddhā vā ñāṇapaṇṇatti, sabbaññusseva rūhati.	110	
PA_anya-e08_03n:1110	“Sabbaññutā”ti yaṃ vuttaṃ, ñāṇaṃ sabbaññunova taṃ;	111	
PA_anya-e08_03n:1111	Yujjate avasesā tu, ñāṇapaññatti sabbagā.	111	
PA_anya-e08_03n:1112	Ñāṇabhāvamhi santepi, dhammacakkhādikaṃ pana;	111	
PA_anya-e08_03n:1113	Payojanantarābhāvā, nātra sandassitaṃ mayāti.	111	
PA_anya-e08_03n:1114_0	Bhūtīti bhūtassa bhariyā. Yathā hi petassa bhariyā “petī”ti vuccati, evameva bhūtassa	1114	
PA_anya-e08_03n:1114_1	bhariyā “bhūtī”ti vuccati. Bhotīti yāya saddhiṃ kathentena sā itthī “bhotī” iti vattabbā,	1114	
PA_anya-e08_03n:1114_2	tasmā iminā padena itthī vohariyatīti ca daṭṭhabbaṃ. Yathā hi purisena saddhiṃ kathentena	1114	
PA_anya-e08_03n:1114_3	puriso “bhavaṃ” iti vohariyati, evameva itthiyā saddhiṃ kathentena itthī “bhotī”iti	1114	
PA_anya-e08_03n:1114_4	vohariyati. “Kuto nu bhavaṃ bhāradvājo, ime ānesi dārake”ti, “ahaṃ bhotiṃ upaṭṭhissaṃ,	1114	
PA_anya-e08_03n:1114_5	mā bhotī kupitā ahū”ti cettha nidassanaṃ. Atha vā idhekacco satto itthiliṅgavasena	1114	
PA_anya-e08_03n:1114_6	laddhanāmo, so “bhotī”iti vattabbo, tasmā iminā padena itthīpi itthiliṅgena laddhanāmā	1114	
PA_anya-e08_03n:1114_7	anitthīpi vohariyatīti ca daṭṭhabbā. Tathā hi devaputtopi “devatā”ti itthiliṅgavasena	1114	
PA_anya-e08_03n:1114_8	voharitabbattā devatāsaddamapekkhitvā “bhotī”iti voharito, pageva devadhītā. Tathā	1114	
PA_anya-e08_03n:1114_9	hi “bhotī carahi jānāti, taṃ me akkhāhi pucchitā”ti ettha pana devatāsaddamapekkhitvā	1114	
PA_anya-e08_03n:1114_10	“bhotī”iti itthi liṅgavohāro kato. Atrāyaṃ suttapadattho “yadi so kuhako dhanatthiko	11141	
PA_anya-e08_03n:1114_11	tāpaso na jānāti, bhotī devatā pana jānāti ki”nti. Apica –	11141	
PA_anya-e08_03n:1115	“Atthakāmosi me yakkha, hitakāmāsi devate;	111	
PA_anya-e08_03n:1116	Karomi te taṃ vacanaṃ, tvaṃsi ācariyo mamā”ti –	111	
PA_anya-e08_03n:1117_0	Maṭṭhakuṇḍalīvatthusmiṃ pulliṅgayakkhasaddamapekkhitvā “atthakāmo”ti pulliṅgavasena	1117	
PA_anya-e08_03n:1117_1	itthiliṅgañca devatāsaddamapekkhitvā “hitakāmā”ti itthiliṅgavasena purisabhūto maṭṭhakuṇḍalī	1117	
PA_anya-e08_03n:1117_2	voharito. Aññatrāpi devatāsaddamapekkhitvā devaputto itthiliṅgavasena voharito –	1117	
PA_anya-e08_03n:1118	“Na tvaṃ bāle vijānāsi, yathā arahataṃ vaco”ti;	111	
PA_anya-e08_03n:1119	“Atthakāmāsi me amma, hitakāmāsi devate”ti.	111	
PA_anya-e08_03n:1120_0	Ettha pana “ehi bāle khamāpehi, kusarājaṃ mahabbala”nti ettha ca itthīyeva itthiliṅgavasena	1120	
PA_anya-e08_03n:1120_1	voharitā, tasmā katthaci itthipurisapadatthasaṅkhātaṃ atthaṃ anapekkhitvā liṅgamattamevāpekkhitvā	1120	
PA_anya-e08_03n:1120_2	bhotī devatā, bhotī silā, bhotī jambū, bhotiṃ devatantiādīhi saddhiṃ paccattavacanādīni	1120	
PA_anya-e08_03n:1120_3	yojetabbāni. Katthaci pana liṅgañca atthañca apekkhitvā “bhotī itthī, bhotiṃ deva”ntiādinā	1120	
PA_anya-e08_03n:1120_4	yojetabbāni. Vibhāvinīti vibhāvetīti vibhāvinī. Evaṃ paribhāvinītiādīsupi. Īkārantitthiliṅganiddeso.	1120	
PA_anya-e08_03n:1121_0	Bhūti sattāyamānā bhavatīti bhū. Atha vā bhavanti jāyanti vaḍḍhanti cettha sattasaṅkhārāti	1121	
PA_anya-e08_03n:1121_1	bhū. Bhū vuccati pathavī. Abhūti vaḍḍhivirahitā kathā, na bhūtapubbāti vā abhū, abhūtapubbā	1121	
PA_anya-e08_03n:1121_2	kathā. Na bhūtāti vā abhū, abhūtā kathā. “Abhuṃ me kathaṃ nu bhaṇasi, pāpakaṃ vata	1121	
PA_anya-e08_03n:1121_3	bhāsasī”ti idametesamatthānaṃ sādhakaṃ vacanaṃ. Ūkārantitthiliṅganiddeso. Niyatitthiliṅganiddesoyaṃ.	1121	
PA_anya-e08_03n:1122_0	Aniyataliṅgānaṃ pana niyatitthiliṅgesu pakkhittānaṃ bhūtaparābhūtasambhūtasaddādīnaṃ	1122	
PA_anya-e08_03n:1122_1	niddeso nayānusārena suviññeyyova. Iccevaṃ itthiliṅgānaṃ bhūdhātumayānaṃ yathārahaṃ	1122	
PA_anya-e08_03n:1122_2	nibbacanādivasena niddeso vibhāvito.	1122	
PA_anya-e08_03n:1123_0	Idāni napuṃsakaliṅganiddeso vuccati – tatra bhūtanti catubbidhaṃ pathavīdhātuādikaṃ	1123	
PA_anya-e08_03n:1123_1	mahābhūtarūpaṃ. Tañhi aññesaṃ nissayabhāvena bhavatīti bhūtaṃ, bhavati vā tasmiṃ	1123	
PA_anya-e08_03n:1123_2	tadadhīnavuttitāya upādārūpanti bhūtaṃ. Atha vā bhūtanti satto bhūtanāmako vā. Bhūtanti	1123	
PA_anya-e08_03n:1123_3	hi napuṃsakavasena sakalo satto evaṃnāmako ca yakkhādiko vuccati. “Kālo ghasati bhūtāni,	1123	
PA_anya-e08_03n:1123_4	sabbāneva sahattanā. Yānīdha bhūtāni samāgatāni, ujjhāpetvāna bhūtāni, tamhā ṭhānā	1123	
PA_anya-e08_03n:1123_5	apakkamī”ti evamādīsu napuṃsakappayogo veditabbo. Gātābandhasukhatthaṃ liṅgavipallāsoti	1123	
PA_anya-e08_03n:1123_6	ce? Tanna, “yakkhādīni mahābhūtāni yaṃ gaṇhanti, neva tesaṃ tassa anto, na bahi ṭhānaṃ	1123	
PA_anya-e08_03n:1123_7	upalabbhatī”ti cuṇṇiyapadaracanāyampi bhūtasaddassa napuṃsakaliṅgattadassanatoti	1123	
PA_anya-e08_03n:1123_8	avagantabbaṃ. Mahābhūtanti vuttappakāraṃ catubbidhaṃ mahābhūtarūpaṃ. Tassa mahantapātubhāvādīhi	1123	
PA_anya-e08_03n:1123_9	kāraṇehi mahābhūtatā veditabbā. Kathaṃ? Mahantaṃ bhūtanti mahābhūtaṃ, māyākārasaṅkhātena	1123	
PA_anya-e08_03n:1123_10	mahābhūtena samantipi mahābhūtaṃ, yakkhādīhi mahābhūtehi samantipi mahābhūtaṃ, mahantehi	11231	
PA_anya-e08_03n:1123_11	ghāsacchādanādipaccayehi bhūtaṃ pavattantipi mahābhūtaṃ, mahāvikārabhūtantipi mahābhūtaṃ.	11231	
PA_anya-e08_03n:1123_12	Evaṃ mahantapātubhāvādīhi kāraṇehi mahābhūtatā veditabbā. Atridaṃ suṭṭhupalakkhitabbaṃ –	11231	
PA_anya-e08_03n:1124	Punnapuṃsakaliṅgo ca, bhūtasaddo pavattati;	112	
PA_anya-e08_03n:1125	Paṇṇattiyaṃ guṇe ceva, guṇeyevitthiliṅgako.	112	
PA_anya-e08_03n:1126	Bhūta sambhūtasaddādi-naye paṇṇattivācakā;	112	
PA_anya-e08_03n:1127	Yojetabbā tiliṅge te, iti ñe yyaṃ visesato.	112	
PA_anya-e08_03n:1128	“Bhūto tiṭṭhati, bhūtāni, tiṭṭhanti, samaṇo ayaṃ;	112	
PA_anya-e08_03n:1129	Idāni bhūto, cittāni, bhūtāni vimalāni tu.	112	
PA_anya-e08_03n:1130	Vañjhā bhūtā vadhū esā”, iccudāharaṇānime;	113	
PA_anya-e08_03n:1131	Vuttāni suṭṭhu lakkheyya, sāsanatthagavesako.	113	
PA_anya-e08_03n:1132	Bhavittanti vaḍḍhitaṭṭhānaṃ. Tañhi bhavanti vaḍḍhanti etthāti bhavittanti vuccati, “janittaṃ me bhavittaṃ me, iti paṅke avassayi”nti idametassatthassa sādhakaṃ vacanaṃ.	113	
PA_anya-e08_03n:1133	“Bhavittaṃ” iti “bhāvitta”-nti ca pāṭho dvidhā mayā;	113	
PA_anya-e08_03n:1134	Rassattadīghabhāvena, diṭṭho bhaggavajātake.	113	
PA_anya-e08_03n:1135	Bhūnanti bhavanaṃ bhūnaṃ vaddhi. “Ahameva dūsiyā bhūnahatā, rañño mahāpatāpassā”ti, “bhūnahaccaṃ kataṃ mayā”ti ca idametassatthassa sādhakaṃ vacanaṃ.	113	
PA_anya-e08_03n:1136_0	Bhavananti bhavanakriyā. Atha vā bhavanti vaḍḍhanti ettha sattā puttadhītāhi nānāsampattīhi	1136	
PA_anya-e08_03n:1136_1	cāti bhavanaṃ vuccati geho, “pettikaṃ bhavanaṃ mamā”ti idametassatthassa sādhakaṃ	1136	
PA_anya-e08_03n:1136_2	vacanaṃ. “Geho gharañca āvāso, bhavanañca niketana”nti idaṃ pariyāyavacanaṃ. Parābhavananti	1136	
PA_anya-e08_03n:1136_3	avaddhimāpajjanaṃ. Sambhavananti suṭṭhu bhavanaṃ. Vibhavananti ucchedo vināso vā.	1136	
PA_anya-e08_03n:1136_4	Pātubhavananti pākaṭatā sarūpalābho iccevattho. Āvibhavananti paccakkhabhāvo. Tirobhavananti	1136	
PA_anya-e08_03n:1136_5	paṭicchannabhāvo. Vinābhavananti vinābhāvo. Sotthibhavananti suvatthitā. Paribhavananti	1136	
PA_anya-e08_03n:1136_6	pīḷanā hīḷanā vā. Abhibhavananti vidhamanaṃ. Adhibhavananti ajjhottharaṇaṃ. Anubhavananti	1136	
PA_anya-e08_03n:1136_7	paribhuñjanaṃ. Samanubhavananti suṭṭhu paribhuñjanaṃ. Paccanubhavananti adhipatibhāvenapi	1136	
PA_anya-e08_03n:1136_8	suṭṭhu paribhuñjanaṃ. Niggahītantanapuṃsakaliṅganiddeso.	1136	
PA_anya-e08_03n:1137	Atthavibhāvīti atthassa vibhāvanasīlaṃ cittaṃ vā ñāṇaṃ vā kulaṃ vā atthavibhāvi. Evaṃ dhammavibhāvi. Ikārantanapuṃsakaliṅganiddeso.	113	
PA_anya-e08_03n:1138_0	Gotrabhūti paññattārammaṇaṃ mahaggatārammaṇaṃ vā gotrabhucittaṃ. Tañhi kāmāvacaragottamabhibhavati,	1138	
PA_anya-e08_03n:1138_1	mahaggatagottañca bhāveti nibbattetīti “gotrabhū”ti vuccati. Apica gotrabhūti nibbānārammaṇaṃ	1138	
PA_anya-e08_03n:1138_2	maggavīthiyaṃ pavattaṃ gotrabhuñāṇaṃ vā saṅkhārārammaṇaṃ vā phalasamāpattivīthiyaṃ	1138	
PA_anya-e08_03n:1138_3	pavattaṃ gotrabhuñāṇaṃ. Tesu hi paṭhamaṃ puthujjanagottamabhibhavati, ariyagottañca	1138	
PA_anya-e08_03n:1138_4	bhāveti, gottābhidhānā ca nibbānato ārammaṇakaraṇavasena bhavatīti “gotrabhū”ti vuccati,	1138	
PA_anya-e08_03n:1138_5	dutiyaṃ pana saṅkhārārammaṇampi samānaṃ āsevanapaccayabhāvena sasampayuttāni phalacittāni	1138	
PA_anya-e08_03n:1138_6	gottābhidhāne nibbānamhi bhāvetīti “gotrabhū”ti vuccati. Idaṃ pāḷivavatthānaṃ –	1138	
PA_anya-e08_03n:1139	“Gotrabhu”iti rassatta-vasena kathitaṃ padaṃ;	113	
PA_anya-e08_03n:1140	Napuṃsakanti viññeyyaṃ, ñāṇacittādipekkhakaṃ.	114	
PA_anya-e08_03n:1141	“Gotrabhū”iti dīghatta-vasena kathitaṃ pana;	114	
PA_anya-e08_03n:1142	Pulliṅgamiti viññeyyaṃ, puggalādikapekkhakaṃ.	114	
PA_anya-e08_03n:1143	Dīghabhāvena vuttaṃ tu, napuṃsakanti no vade;	114	
PA_anya-e08_03n:1144	Binduvantī’tare bhedā, tayo iti hi bhāsitā.	114	
PA_anya-e08_03n:1145	Īkārantā ca ūdantā, rassattaṃ yanti sāsane;	114	
PA_anya-e08_03n:1146	Napuṃsakattaṃ patvāna, sahabhu sīghayāyiti.	114	
PA_anya-e08_03n:1147	Cittena saha bhavatīti cittasahabhu, cittena saha na bhavatīti nacittasahabhu, rūpaṃ. Ukārantanapuṃsakaliṅganiddeso. Niyatanapuṃsakaliṅganiddesoyaṃ.	114	
PA_anya-e08_03n:1148_0	Aniyataliṅgānaṃ niyatanapuṃsakaliṅgesu pakkhittānaṃ bhūtaparābhūtasaddādīnaṃ niddeso	1148	
PA_anya-e08_03n:1148_1	nayānusārena suviññeyyova. Iccevaṃ napuṃsakaliṅgānaṃ bhūdhātumayānaṃ yathārahaṃ nibbacanādivasena	1148	
PA_anya-e08_03n:1148_2	niddeso vibhāvito. Iccevaṃ sabbathāpi liṅgattayaniddeso samatto.	1148	
PA_anya-e08_03n:1149	Ulliṅganena vividhena nayena vuttaṃ,	114	
PA_anya-e08_03n:1150	Bhūdhātusaddamayaliṅgatikaṃ yadetaṃ;	115	
PA_anya-e08_03n:1151	Āliṅgiyaṃ piyatarañca sutaṃ suliṅgaṃ,	115	
PA_anya-e08_03n:1152	Poso kare manasi liṅgaviduttamicchaṃ.	115	
PA_anya-e08_03n:1153	Iti navaṅge sāṭṭhakathe piṭakattaye byappathagatīsu viññūnaṃ	115	
PA_anya-e08_03n:1154	Kosallatthāya kate saddanītippakaraṇe	115	
PA_anya-e08_03n:1155	Bhūdhātumayānaṃ tividhaliṅgikānaṃ nāmikarūpānaṃ vibhāgo	115	
PA_anya-e08_03n:1156	Catuttho paricchedo.	115	
PA_anya-e08_03n:1157	5. Okārantapulliṅganāmikapadamālā	115	
PA_anya-e08_03n:1158	Bhū dhātuto pavattānaṃ, nāmikānamito paraṃ;	115	
PA_anya-e08_03n:1159	Nāmamālaṃ pakāsissaṃ, nāmamālantarampi ca.	115	
PA_anya-e08_03n:1160	Vippakiṇṇakathā ettha, evaṃ vutte na hessati;	116	
PA_anya-e08_03n:1161	Pabhedo nāmamālānaṃ, paripuṇṇova hehiti.	116	
PA_anya-e08_03n:1162	Pubbācariyasīhānaṃ, tasmā idha mataṃ sutaṃ;	116	
PA_anya-e08_03n:1163	Purecaraṃ karitvāna, vakkhāmi savinicchayaṃ.	116	
PA_anya-e08_03n:1164_0	Puriso, purisā. Purisaṃ, purise. Purisena, purisehi, purisebhi. Purisassa, purisānaṃ.	1164	
PA_anya-e08_03n:1164_1	Purisā, purisasmā, purisamhā, purisehi, purisebhi. Purisassa, purisānaṃ. Purise,	1164	
PA_anya-e08_03n:1164_2	purisasmiṃ, purisamhi, purisesu. Bho purisa, bhavanto purisā.	1164	
PA_anya-e08_03n:1165_0	Ayamāyasmatā mahākaccānena pabhinnapaṭisambhidena katasmā niruttipiṭakato uddharito	1165	
PA_anya-e08_03n:1165_1	purisaiccetassa pakatirūpassa nāmikapadamālānayo. Tatra purisavacanaekavacanaputhuvacanesu	1165	
PA_anya-e08_03n:1165_2	paccattavacanādīni bhavanti. Taṃ yathā? Puriso tiṭṭhati, purisā tiṭṭhanti. Tatra	1165	
PA_anya-e08_03n:1165_3	purisoti purisavacane ekavacane paccattavacanaṃ bhavati, purisāti purisavacane puthuvacane	1165	
PA_anya-e08_03n:1165_4	paccattavacanaṃ bhavati.	1165	
PA_anya-e08_03n:1166	Purisaṃ passati, purise passati. Tatra purisanti purisavacane ekavacane upayogavacanaṃ bhavati, puriseti purisavacane puthuvacane upayogavacanaṃ bhavati.	116	
PA_anya-e08_03n:1167_0	Purisena kataṃ, purisehi kataṃ, purisebhi kataṃ. Tatra purisenāti purisavacane ekavacane	1167	
PA_anya-e08_03n:1167_1	karaṇavacanaṃ bhavati, purisehi, purisebhīti purisavacane puthuvacane karaṇavacanaṃ bhavati.	1167	
PA_anya-e08_03n:1168	Purisassa dīyate, purisānaṃ dīyate. Tatra purisassāti purisavacane ekavacane sampadānavacanaṃ bhavati, purisānanti purisavacane puthuvacane sampadānavacanaṃ bhavati.	116	
PA_anya-e08_03n:1169_0	Purisā nissaṭaṃ, purisasmā nissaṭaṃ, purisamhā nissaṭaṃ, purisehi nissaṭaṃ, purisebhi	1169	
PA_anya-e08_03n:1169_1	nissaṭaṃ. Tatra purisāti purisavacane ekavacane nissakkavacanaṃ bhavati. Purisasmāti…pe…	1169	
PA_anya-e08_03n:1169_2	purisamhāti purisavacane ekavacane nissakkavacanaṃ bhavati, purisehi, purisebhīti	1169	
PA_anya-e08_03n:1169_3	purisavacane puthuvacane nissakkavacanaṃ bhavati.	1169	
PA_anya-e08_03n:1170	Purisassa pariggaho, purisānaṃ pariggaho. Tatra purisassāti purisavacane ekavacane sāmivacanaṃ bhavati, purisānanti purisavacane puthuvacane sāmivacanaṃ bhavati.	117	
PA_anya-e08_03n:1171_0	Purise patiṭṭhitaṃ, purisasmiṃ patiṭṭhitaṃ, purisamhi patiṭṭhitaṃ, purisesu patiṭṭhitaṃ.	1171	
PA_anya-e08_03n:1171_1	Tatra puriseti purisavacane ekavacane bhummavacanaṃ bhavati, purisasminti…pe… purisamhīti…pe…	1171	
PA_anya-e08_03n:1171_2	purisesūti purisavacane puthuvacane bhummavacanaṃ bhavati.	1171	
PA_anya-e08_03n:1172_0	Bho purisa tiṭṭha, bhavanto purisā tiṭṭhatha. Tatra bho purisaiti purisavacane ekavacane	1172	
PA_anya-e08_03n:1172_1	ālapanaṃ bhavati, bhavanto purisāiti purisavacane puthuvacane ālapanaṃ bhavatīti	1172	
PA_anya-e08_03n:1172_2	iminā nayena sabbattha nayo vitthāretabbo.	1172	
PA_anya-e08_03n:1173_0	Yamakamahātherena katāya pana cūḷaniruttiyaṃ “bho purisa”iti rassavasena ālapanekavacanaṃ	1173	
PA_anya-e08_03n:1173_1	vatvā “bho purisā”iti dīghavasena ālapanabahuvacanaṃ vuttaṃ. Kiñcāpi tādiso nayo	1173	
PA_anya-e08_03n:1173_2	niruttipiṭake natthi, tathāpi bahūnamālapanavisaye “bho yakkhā”itiādīnaṃ ālapanabahuvacanānaṃ	1173	
PA_anya-e08_03n:1173_3	jātakaṭṭhakathādīsu dissanato pasatthatarova hoti viññūnaṃ pamāṇañca, tasmā iminā	1173	
PA_anya-e08_03n:1173_4	yamakamahātheramatenapi “puriso purisā purisa”ntiādīni vatvā āmantane “bho purisa,	1173	
PA_anya-e08_03n:1173_5	bho purisā, bhavanto purisā”ti nāmikapadamālā yojetabbā.	1173	
PA_anya-e08_03n:1174_0	Tattha purisoti paṭhamāya ekavacanaṃ. Purisāti bahuvacanaṃ. Purisanti dutiyāya ekavacanaṃ.	1174	
PA_anya-e08_03n:1174_1	Puriseti bahuvacanaṃ. Purisenāti tatiyāya ekavacanaṃ. Purisehi, purisebhīti dve bahuvacanāni.	1174	
PA_anya-e08_03n:1174_2	Purisassāti catutthiyā ekavacanaṃ. Purisānanti bahuvacanaṃ. Purisā, purisasmā, purisamhāti	1174	
PA_anya-e08_03n:1174_3	tīṇi pañcamiyā ekavacanāni. Purisehi, purisebhīti dve bahuvacanāni. Purisassāti chaṭṭhiyā	1174	
PA_anya-e08_03n:1174_4	ekavacanaṃ. Purisānanti bahuvacanaṃ. Purise, purisasmiṃ, purisamhīti tīṇi sattamiyā	1174	
PA_anya-e08_03n:1174_5	ekavacanāni. Purisesūti bahuvacanaṃ. Bho purisāti aṭṭhamiyā ekavacanaṃ. Bho purisā,	1174	
PA_anya-e08_03n:1174_6	bhavanto purisāti dve bahuvacanāni.	1174	
PA_anya-e08_03n:1175_0	Kiñcāpetesu “purisā”ti idaṃ paṭhamāpañcamīaṭṭhamīnaṃ, “purise”ti idaṃ dutiyāsattamīnaṃ,	1175	
PA_anya-e08_03n:1175_1	“purisehi, purisebhī”ti tatiyāpañcamīnaṃ, “purisāna”nti catutthīchaṭṭhīnaṃ ekasadisaṃ,	1175	
PA_anya-e08_03n:1175_2	tathāpi atthavasena asaṅkarabhāvo veditabbo. Kathaṃ? “Puriso tiṭṭhati, purisā tiṭṭhanti.	1175	
PA_anya-e08_03n:1175_3	Purisaṃ passati, purise passatī”tiādinā.	1175	
PA_anya-e08_03n:1176_0	Tattha ca bhoti āmantanatthe nipāto. So na kevalaṃ ekavacanaṃyeva hoti, atha kho	1176	
PA_anya-e08_03n:1176_1	bahuvacanampi hotīti “bho purisā”iti bahuvacanappayogopi gahito. “Bhavanto”tidaṃ	1176	
PA_anya-e08_03n:1176_2	pana bahuvacanameva hotīti “purisā”ti puna vuttanti daṭṭhabbaṃ. Iti yamakamahātherena	1176	
PA_anya-e08_03n:1176_3	“bho purisa”iti rassavasena ālapanekavacanaṃ vatvā “bho purisā”iti dīghavasena ālapanabahuvacanaṃ	1176	
PA_anya-e08_03n:1176_4	vuttaṃ. Tathā hi pāḷiyaṃ aṭṭhakathāsu ca nipātabhūto bhosaddo ekavacanabahuvacanavasena	1176	
PA_anya-e08_03n:1176_5	dvidhā bhijjati. Atrimāni nidassanapadāni – “api nu kho sapariggahānaṃ tevijjānaṃ	1176	
PA_anya-e08_03n:1176_6	brāhmaṇānaṃ apariggahena brahmunā saddhiṃ saṃsandati sametīti, no hidaṃ bho gotama.	1176	
PA_anya-e08_03n:1176_7	Acchariyaṃ bho ānanda, abbhutaṃ bho ānanda, ehi bho samaṇa, bho pabbajita”iccādipāḷito	1176	
PA_anya-e08_03n:1176_8	aṭṭhakathāto ca bhosaddassa ekavacanappayoge pavattinidassanaṃ, “tena hi bho mamapi	1176	
PA_anya-e08_03n:1176_9	suṇātha. Yathā mayameva arahāma taṃ bhavantaṃ gotamaṃ dassanāya upasaṅkamituṃ, nāhaṃ	1176	
PA_anya-e08_03n:1176_10	bho samaṇassa gotamassa subhāsitaṃ subhāsitato nābbhanumodāmi, passatha bho imaṃ	11761	
PA_anya-e08_03n:1176_11	kulaputtaṃ. Bho yakkhā ahaṃ imaṃ tumhākaṃ bhājetvā dadeyyaṃ. Aparisuddho panamhi,	11761	
PA_anya-e08_03n:1176_12	bho dhuttā tumhākaṃ kriyā mayhaṃ na ruccati. So te purise āha bho tumhe maṃ mārentā	11761	
PA_anya-e08_03n:1176_13	rañño dassetvāva mārethā”ti iccādi pana pāḷito aṭṭhakathāto ca bhosaddassa bahuvacanappayoge	11761	
PA_anya-e08_03n:1176_14	pavattinidassanaṃ. Kaccāyanappakaraṇe pana “bho purisa, bho purisā”ti padadvayaṃ	11761	
PA_anya-e08_03n:1176_15	ālapanekavacanavasena vuttaṃ. Taṃ yathā āgamehi na virujjhati, tathā gahetabbaṃ.	11761	
PA_anya-e08_03n:1177_0	Keci pana adūraṭṭhassālapane “bho purisa”iti rassavasena ālapanekavacanaṃ icchanti,	1177	
PA_anya-e08_03n:1177_1	dūraṭṭhassālapane pana “bho purisā”iti dīghavasena ālapanekavacanaṃ icchanti. Adūraṭṭhānaṃ	1177	
PA_anya-e08_03n:1177_2	dūraṭṭhānañca purisānaṃ itthīnañca ālapane na kiñci vadanti. Tathā adūraṭṭhāya dūraṭṭhāya	1177	
PA_anya-e08_03n:1177_3	ca itthiyā ālapane te pucchitabbā “adūraṭṭhānaṃ dūraṭṭhānañca purisānamālapane kathaṃ	1177	
PA_anya-e08_03n:1177_4	vattabba”nti. Addhā te evaṃ puṭṭhā uttari kiñci vattuṃ na sakkhissanti. Evampi te	1177	
PA_anya-e08_03n:1177_5	ce vadeyyuṃ “bhavanto purisāti imināva adūraṭṭhānaṃ dūraṭṭhānañca purisānamālapanaṃ	1177	
PA_anya-e08_03n:1177_6	bhavatī”ti. Tadā te vattabbā “yadi bhavanto purisā”ti iminā advejjhena vacanena adūraṭṭhānaṃ	1177	
PA_anya-e08_03n:1177_7	dūraṭṭhānañca purisānamālapanaṃ bhavati, evaṃ sante “bho purisa”iti rassapadenapi	1177	
PA_anya-e08_03n:1177_8	dūraṭṭhassa ca purisassālapanaṃ vattabbaṃ, evaṃ avatvā kimatthaṃ adūraṭṭhassālapane	1177	
PA_anya-e08_03n:1177_9	“bho purisa”iti rassavasena ālapanekavacanaṃ icchatha, kimatthañca dūraṭṭhassālapane	1177	
PA_anya-e08_03n:1177_10	“bho purisā”iti dīghavasena ālapanekavacanaṃ icchatha.	11771	
PA_anya-e08_03n:1178_0	Nanu “taggha bhagavā bojjhaṅgā, taggha sugata bojjhaṅgā”tiādīsu ālapanapadabhūtaṃ	1178	
PA_anya-e08_03n:1178_1	“bhagavā”iti dīghapadaṃ samīpe ṭhitakālepi dūre ṭhitakālepi buddhassālapanapadaṃ	1178	
PA_anya-e08_03n:1178_2	bhavitumarahateva, tathā ālapanapadabhūtaṃ “sugata”iti rassapadampi. Yasmā panetesu	1178	
PA_anya-e08_03n:1178_3	“bhagavā”ti ālapanapadassa na katthacipi rassattaṃ dissati, “sugatā”ti ālapanapadassa	1178	
PA_anya-e08_03n:1178_4	ca na katthacipi dīghattaṃ dissati, tasmā dīgharassamattābhedaṃ acintetvā “purisa”iti	1178	
PA_anya-e08_03n:1178_5	rassavasena vuttapadaṃ pakatissaravasena samīpe ṭhitassa purisassa āmantanakāle adūraṭṭhassālapanapadaṃ	1178	
PA_anya-e08_03n:1178_6	bhavati, āyatassaravasena dūre ṭhitapurisassa āmantanakāle dūraṭṭhassālapanapadaṃ	1178	
PA_anya-e08_03n:1178_7	bhavatīti gahetabbaṃ. Tathā “bhavanto purisā, bho yakkhā, bho dhuttā”tiādīni dīghavasena	1178	
PA_anya-e08_03n:1178_8	vuttāni ālapanabahuvacanapadānipi pakatissaravasena samīpe ṭhitapurisānaṃ āmantanakāle	1178	
PA_anya-e08_03n:1178_9	adūraṭṭhānamālapanapadāni bhavanti, āyatassaravasena dūre ṭhitapurisādīnaṃ āmantanakāle	1178	
PA_anya-e08_03n:1178_10	dūraṭṭhānamālapanapadāni bhavantīti gahetabbāni. Tathā hi brāhmaṇā katthaci katthaci	11781	
PA_anya-e08_03n:1178_11	rassaṭṭhānepi dīghaṭṭhānepi āyatena sarena majjhimāyatena sarena accāyatena ca sarena	11781	
PA_anya-e08_03n:1178_12	vedaṃ paṭhanti likhitumasakkuṇeyyena gītassarena viya. Iti sabbakkharesupi āyatena	11781	
PA_anya-e08_03n:1178_13	sarenuccāraṇaṃ labbhateva likhitumasakkuṇeyyaṃ, tasmā asampathamanotaritvā “bho purisa”iti	11781	
PA_anya-e08_03n:1178_14	vacanena dūraṭṭhassa ca adūraṭṭhassa ca purisassālapanaṃ bhavati, “bho purisā, bhavanto	11781	
PA_anya-e08_03n:1178_15	purisā”ti imehi vacanehipi dūraṭṭhānañca adūraṭṭhānañca purisānamālapanaṃ bhavatīti	11781	
PA_anya-e08_03n:1178_16	daṭṭhabbaṃ. Iti dūraṭṭhassa adūraṭṭhānañca āyatena sarena āmantanameva pamāṇaṃ, na	11781	
PA_anya-e08_03n:1178_17	dīgharassamattāviseso, tasmā “bho sattha, bho rāja, bho gaccha, bho muni, bho daṇḍi,	11781	
PA_anya-e08_03n:1178_18	bho bhikkhu, bho sayambhu, bhoti kaññe, bhoti patti, bhoti itthi, bhoti yāgu, bhoti	11781	
PA_anya-e08_03n:1178_19	vadhu, bho kula, bho aṭṭhi, bho cakkhu”iccevamādīhi padehi adūraṭṭhassālapanañca	11781	
PA_anya-e08_03n:1178_20	dūraṭṭhassālapanañca bhavati. “Bhavanto satthā, satthāro, bhotiyo kaññā, kaññāyo”ti	11782	
PA_anya-e08_03n:1178_21	evamādīhipi padehi adūraṭṭhānañcālapanaṃ bhavatīti daṭṭhabbaṃ.	11782	
PA_anya-e08_03n:1179	Idaṃ panettha sanniṭṭhānaṃ –	117	
PA_anya-e08_03n:1180	Tassa taṃ vacanaṃ sutvā, rañño puttaṃ adassayuṃ;	118	
PA_anya-e08_03n:1181	Putto ca pitaraṃ disvā, dūratovajjhabhāsatha.	118	
PA_anya-e08_03n:1182	Āgacchu dovārikā khaggabandhā,	118	
PA_anya-e08_03n:1183	Kāsāviyā hantu mamaṃ janinda;	118	
PA_anya-e08_03n:1184	Akkhāhi me pucchito etamatthaṃ,	118	
PA_anya-e08_03n:1185	Aparādho ko nvidha mamajja atthi.	118	
PA_anya-e08_03n:1186	Evaṃ saddhammarājena, vohārakusalena ve;	118	
PA_anya-e08_03n:1187	Sudesite somanassa-jātake sabbadassinā.	118	
PA_anya-e08_03n:1188	Dūraṭṭhānepi rassattaṃ, “janinda”iti dissati;	118	
PA_anya-e08_03n:1189	Na katthacipi dīghattaṃ, iti nīti mayā matā.	118	
PA_anya-e08_03n:1190_0	Idampettha vattabbaṃ “kuto nu bho idamāyātaṃ ‘dūraṭṭhassālapanaṃ adūraṭṭhassālapanami’ti”?	1190	
PA_anya-e08_03n:1190_1	Saddasatthato. Saddasatthaṃ nāma na sabbaso buddhavacanassopakārakaṃ, ekadesena pana hoti.	1190	
PA_anya-e08_03n:1191_0	Imasmiṃ pakaraṇe “bahuvacana”nti vā “puthuvacana”nti vā “anekavacana”nti vā atthato	1191	
PA_anya-e08_03n:1191_1	ekaṃ, byañjanameva nānaṃ, tasmā sabbattha “bahuvacana”nti vā “puthuvacana”nti vā	1191	
PA_anya-e08_03n:1191_2	“anekavacana”nti vā vohāro kātabbo, puthuvacanaṃ anekavacananti ca idaṃ sāsane niruttaññūnaṃ	1191	
PA_anya-e08_03n:1191_3	vohāro, itaraṃ saddasatthavidūnaṃ.	1191	
PA_anya-e08_03n:1192_0	Kasmā pana imasmiṃ pakaraṇe dvivacanaṃ na vuttanti? Yasmā buddhavacane dvivacanaṃ	1192	
PA_anya-e08_03n:1192_1	nāma natthi, tasmā na vuttanti. Nanu buddhavacane vacanattayaṃ atthi, tathā hi “āyasmā”ti	1192	
PA_anya-e08_03n:1192_2	idaṃ ekavacanaṃ, “āyasmantā”ti idaṃ dvivacanaṃ, “āyasmanto”ti idaṃ bahuvacananti?	1192	
PA_anya-e08_03n:1192_3	Tanna, yadi “āyasmantā”ti idaṃ vacanaṃ dvivacanaṃ bhaveyya, “puriso purisā”tiādīsu	1192	
PA_anya-e08_03n:1192_4	kataraṃ dvivacananti vadeyyātha, tasmā buddhavacane dvivacanaṃ nāma natthi. Teneva	1192	
PA_anya-e08_03n:1192_5	hi si yo aṃ yo nā hītiādinā ekavacanabahuvacanāneva dassitānīti.	1192	
PA_anya-e08_03n:1193_0	Nanu ca bho “suṇantu me āyasmantā, ajja uposatho pannaraso. Yadāyasmantānaṃ pattakallaṃ,	1193	
PA_anya-e08_03n:1193_1	mayaṃ aññamaññaṃ pārisuddhiuposathaṃ kareyyāmā”ti pāḷiyaṃ dve sandhāya “āyasmantā”ti	1193	
PA_anya-e08_03n:1193_2	vuttaṃ, “uddiṭṭhā kho āyasmanto cattāro pārājikā dhammā”tiādīsu pana pāḷīsu bahavo	1193	
PA_anya-e08_03n:1193_3	sandhāya “āyasmanto”ti vuttaṃ, na ca sakkā vattuṃ “yathā tathā vutta”nti, parivāsādiārocanepi	1193	
PA_anya-e08_03n:1193_4	aṭṭhakathācariyehi viññātasugatādhippāyehi “dvinnaṃ ārocentena ‘āyasmantā dhārentū’ti,	1193	
PA_anya-e08_03n:1193_5	tiṇṇaṃ ārocentena ‘āyasmanto dhārentū’ti vattabba”nti vuttattāti? Saccaṃ vuttaṃ,	1193	
PA_anya-e08_03n:1193_6	taṃ pana vinayavohāravasena vuttanti. Nanu vinayo buddhavacanaṃ, kasmā “buddhavacane	1193	
PA_anya-e08_03n:1193_7	dvivacanaṃ nāma natthī”ti vadathāti? Saccaṃ vinayo buddhavacanaṃ, tathāpi vinayakammavasena	1193	
PA_anya-e08_03n:1193_8	vuttattā upalakkhaṇamattaṃ, na sabbasādhāraṇabahuvacanapariyāpannaṃ. Yadi hi “āyasmantā”ti	1193	
PA_anya-e08_03n:1193_9	idaṃ dvivacanaṃ siyā, tappayogānipi kriyāpadāni dvivacanāneva siyuṃ, tathārūpānipi	1193	
PA_anya-e08_03n:1193_10	kriyāpadāni na santi. Na hi akkharasamayakovido jhānalābhīpi dibbacakkhunā vassasatampi	11931	
PA_anya-e08_03n:1193_11	vassasahassampi samavekkhanto buddhavacane ekampi kriyāpadaṃ dvivacananti passeyya,	11931	
PA_anya-e08_03n:1193_12	evaṃ kriyāpadesu dvivacanassābhāvā nāmikapadesu dvivacanaṃ natthi. Nāmikapadesu tadabhāvāpi	11931	
PA_anya-e08_03n:1193_13	kriyāpadesu tadabhāvo veditabbo. Sakkaṭabhāsāyaṃ dvīsupi dvivacanāni santi, māgadhabhāsāyaṃ pana natthi.	11931	
PA_anya-e08_03n:1194_0	Apica “puthuvacana”nti niruttivohāropi “buddhavacane dvivacanaṃ natthī”ti etamatthaṃ	1194	
PA_anya-e08_03n:1194_1	dīpeti. Tañhi sakkaṭabhāsāyaṃ vuttā dvivacanato bahuvacanato ca visuṃbhūtaṃ vacanaṃ,	1194	
PA_anya-e08_03n:1194_2	tattha vā vuttehi atthehi visuṃbhūtassa atthassa vacanaṃ “puthuvacana”nti vuccati.	1194	
PA_anya-e08_03n:1194_3	Kathamidaṃ sakkaṭabhāsāyaṃ vuttā dvivacanato bahuvacanato ca visuṃbhūtaṃ vacananti	1194	
PA_anya-e08_03n:1194_4	ce? Yasmā sakkaṭabhāsāyaṃ “puthuvacana”nti vohāro natthi, tasmā idaṃ tehi sakkaṭabhāsāyaṃ	1194	
PA_anya-e08_03n:1194_5	vuttehi dvivacanabahuvacanehi visuṃbhūtaatthassa vacananti vuccati. Kathañca pana	1194	
PA_anya-e08_03n:1194_6	sakkaṭabhāsāyaṃ vuttehi visuṃbhūtassa atthassa vacananti puthuvacananti ce? Yasmā	1194	
PA_anya-e08_03n:1194_7	sakkaṭabhāsāyaṃ dve upādāya dvivacanaṃ vuttaṃ, na ticatupañcādike bahavo upādāya,	1194	
PA_anya-e08_03n:1194_8	bahavo pana upādāya bahuvacanaṃ vuttaṃ, na dve upādāya, ayaṃ sakkaṭabhāsāya viseso.	1194	
PA_anya-e08_03n:1194_9	Māgadhabhāsāyaṃ pana dviticatupañcādike bahavo upādāya puthuvacanaṃ vuttaṃ, tasmā	1194	
PA_anya-e08_03n:1194_10	sakkaṭabhāsāyaṃ vuttehi atthehi visuṃbhūtassa atthassa vacananti puthuvacananti vuccati.	11941	
PA_anya-e08_03n:1194_11	Ayaṃ māgadhabhāsāya viseso. Tasmātra puthubhūtassa, puthuno vā atthassa vacanaṃ “puthuvacana”nti	11941	
PA_anya-e08_03n:1194_12	attho samadhigantabbo.	11941	
PA_anya-e08_03n:1195	Idāni “puriso, purisā, purisa”nti niruttipiṭakato uddharitanayaṃ nissāya pakatirūpabhūtassa bhūtasaddassa nāmikapadamālā vuccate –	119	
PA_anya-e08_03n:1196_0	Bhūto, bhūtā. Bhūtaṃ, bhūte. Bhūtena, bhūtehi, bhūtebhi. Bhūtassa, bhūtānaṃ. Bhūtā,	1196	
PA_anya-e08_03n:1196_1	bhūtasmā, bhūtamhā, bhūtehi, bhūtebhi. Bhūtassa, bhūtānaṃ. Bhūte, bhūtasmiṃ, bhūtamhi,	1196	
PA_anya-e08_03n:1196_2	bhūtesu. Bho bhūta, bhavanto bhūtā.	1196	
PA_anya-e08_03n:1197_0	Atha vā “bho bhūtā”iti bahuvacanaṃ viññeyyaṃ. Yathā panettha bhūtaiccetassa pakatirūpassa	1197	
PA_anya-e08_03n:1197_1	nāmikapadamālā purisanayena yojitā, evaṃ bhāvakādīnañca aññesañca taṃsadisānaṃ nāmikapadamālā	1197	
PA_anya-e08_03n:1197_2	purisanayena yojetabbā. Etthaññāni taṃsadisāni nāma “buddho”tiādīnaṃ padānaṃ buddhaiccādīni pakatirūpāni.	1197	
PA_anya-e08_03n:1198	Buddho dhammo saṅgho maggo,	119	
PA_anya-e08_03n:1199	Khandho kāyo kāmo kappo;	119	
PA_anya-e08_03n:1200	Māso pakkho yakkho bhakkho,	120	
PA_anya-e08_03n:1201	Nāgo megho bhogo yāgo.	120	
PA_anya-e08_03n:1202	Rāgo doso moho māno,	120	
PA_anya-e08_03n:1203	Makkho thambho kodho lobho;	120	
PA_anya-e08_03n:1204	Hāso vero dāho tejo,	120	
PA_anya-e08_03n:1205	Chando kāso sāso rogo.	120	
PA_anya-e08_03n:1206	Asso sasso isso sisso,	120	
PA_anya-e08_03n:1207	Sīho byaggho rukkho selo;	120	
PA_anya-e08_03n:1208	Indo sakko devo gāmo,	120	
PA_anya-e08_03n:1209	Cando sūro ogho dīpo.	120	
PA_anya-e08_03n:1210	Passo yañño cāgo vādo,	121	
PA_anya-e08_03n:1211	Hattho patto soso gedho;	121	
PA_anya-e08_03n:1212	Somo yodho gaccho accho,	121	
PA_anya-e08_03n:1213	Geho māḷo aṭṭo sālo.	121	
PA_anya-e08_03n:1214	Naro nago migo saso,	121	
PA_anya-e08_03n:1215	Suṇo bako ajo dijo;	121	
PA_anya-e08_03n:1216	Hayo gajo kharo saro,	121	
PA_anya-e08_03n:1217	Dumo talo paṭo dhajo.	121	
PA_anya-e08_03n:1218	Urago paṭago vihago bhujago,	121	
PA_anya-e08_03n:1219	Kharabho sarabho pasado gavajo;	121	
PA_anya-e08_03n:1220	Mahiso vasabho asuro garuḷo,	122	
PA_anya-e08_03n:1221	Taruṇo varuṇo baliso paligho.	122	
PA_anya-e08_03n:1222	Sālo dhavo ca khadiro,	122	
PA_anya-e08_03n:1223	Godhumo saṭṭhiko yavo;	122	
PA_anya-e08_03n:1224	Kaḷāyo ca kulattho ca,	122	
PA_anya-e08_03n:1225	Tilo muggo ca taṇḍulo.	122	
PA_anya-e08_03n:1226	Khattiyo brāhmaṇo vesso,	122	
PA_anya-e08_03n:1227	Suddo dhutto ca pukkuso;	122	
PA_anya-e08_03n:1228	Caṇḍālo patiko paṭṭho,	122	
PA_anya-e08_03n:1229	Manusso rathiko ratho.	122	
PA_anya-e08_03n:1230	Pabbajito gahaṭṭho ca,	123	
PA_anya-e08_03n:1231	Goṇo oṭṭho ca gadrabho;	123	
PA_anya-e08_03n:1232	Mātugāmo ca orodho,	123	
PA_anya-e08_03n:1233	Iccādīni vibhāvaye.	123	
PA_anya-e08_03n:1234_0	Kecettha vadeyyuṃ “nanu bho ‘orodhā ca kumārā cā’ti pāṭhassa dassanato orodhasaddo	1234	
PA_anya-e08_03n:1234_1	itthiliṅgo”ti? Tanna, tattha hi “orodhā”ti idaṃ okārantapulliṅgameva, nā’kārantitthiliṅgaṃ,	1234	
PA_anya-e08_03n:1234_2	tumhe pana “ākārantitthiliṅga”nti maññamānā evaṃ vadatha, na panidaṃ ākārantitthiliṅgaṃ,	1234	
PA_anya-e08_03n:1234_3	atha kho “mātugāmā”tipadaṃ viya bahuvacanavasena vuttamākārantapadanti. Nanu ca bho	1234	
PA_anya-e08_03n:1234_4	sammohavinodaniyādīsu orodhasaddassa itthiliṅgatā pākaṭā, kathanti ce? “Rukkhe adhivatthā	1234	
PA_anya-e08_03n:1234_5	devatā therassa kuddhā paṭhamameva manaṃ palobhetvā ‘ito te sattadivasamatthake upaṭṭhāko	1234	
PA_anya-e08_03n:1234_6	rājā marissatī’ti supine ārocesi. Thero taṃ kathaṃ sutvā rājorodhānaṃ ācikkhi. Tā	1234	
PA_anya-e08_03n:1234_7	ekappahāreneva mahāviravaṃ viraviṃsū”ti. Ettha hi “rājorodhāna”nti vatvā “tā”ti vuttattāva	1234	
PA_anya-e08_03n:1234_8	orodhasaddassa itthiliṅgatā pākaṭāti? Tanna, atthassa duggahaṇato. Duggahito hi ettha	1234	
PA_anya-e08_03n:1234_9	tumhehi attho, ettha pana orodhasaddena itthipadatthassa kathanato itthipadatthaṃ	1234	
PA_anya-e08_03n:1234_10	sandhāya “tā”ti vuttattā “tā itthiyo”ti ayamevattho. Tumhe pana amātāpitarasaṃvaddhattā	12341	
PA_anya-e08_03n:1234_11	ācariyakule ca anivuṭṭhattā etaṃ sukhumatthamajānantā yaṃ vā taṃ vā mukhārūḷhaṃ vadatha.	12341	
PA_anya-e08_03n:1235	Bhuñjanatthaṃ kathanatthaṃ, mukhaṃ hotīti no vade;	123	
PA_anya-e08_03n:1236	Yaṃ vā taṃ vā mukhārūḷhaṃ, vacanaṃ paṇḍito naroti.	123	
PA_anya-e08_03n:1237_0	Na mayaṃbho yaṃ vā taṃ vā mukhārūḷhaṃ vadāma, aṭṭhakathācariyānaññeva vacanaṃ gahetvā	1237	
PA_anya-e08_03n:1237_1	vadāma, aṭṭhakathāyeva amhākaṃ paṭisaraṇaṃ, na mayaṃ tumhākaṃ saddahāmāti. Amhākaṃ	1237	
PA_anya-e08_03n:1237_2	saddahatha vā mā vā, mā tumhe “aṭṭhakathācariyānaññeva vacanaṃ gahetvā vadāmā”ti	1237	
PA_anya-e08_03n:1237_3	aṭṭhakathācariye abbhācikkhatha. Na hi aṭṭhakathācariyehi “orodhasaddo itthiliṅgo”ti	1237	
PA_anya-e08_03n:1237_4	vuttaṭṭhānamatthi, tasmāpi aṭṭhakathācariye abbhācikkhatha, na yuttaṃ buddhādīnaṃ	1237	
PA_anya-e08_03n:1237_5	garūnamabbhācikkhanaṃ mahato anatthassa lābhāya saṃvattanato. Vuttañhetaṃ bhagavatā	1237	
PA_anya-e08_03n:1237_6	“attanā duggahitena amhe ceva abbhācikkhati, bahuñca apuññaṃ pasavati, tato attānañca khaṇatī”ti.	1237	
PA_anya-e08_03n:1238_0	Evaṃ abbhācikkhanassa ayuttataṃ sāvajjatañca dassetvā punapi te idaṃ vattabbā – jātakaṭṭhakathāyampi	1238	
PA_anya-e08_03n:1238_1	tumhehi āhaṭaudāharaṇasadisaṃ udāharaṇamatthi, taṃ suṇātha. Kosiyajātakaṭṭhakathāyañhi	1238	
PA_anya-e08_03n:1238_2	“satthā jetavane viharanto ekaṃ sāvatthiyaṃ mātugāmaṃ ārabbha kathesi. Sā kirekassa	1238	
PA_anya-e08_03n:1238_3	saddhassa pasannassa upāsakabrāhmaṇassa brāhmaṇī dussīlā pāpadhammā”ti pāṭho dissati.	1238	
PA_anya-e08_03n:1238_4	Ettha hi “mātugāmaṃ ārabbha kathesī”ti vatvā “sā”ti vuttattā tumhākaṃ matena mātugāmasaddo	1238	
PA_anya-e08_03n:1238_5	itthiliṅgoyeva siyā, na pulliṅgo, kimidaṃ aṭṭhakathāvacanampi na passatha, tadeva	1238	
PA_anya-e08_03n:1238_6	pana aṭṭhakathāvacanaṃ passatha, kiṃ sā eva aṭṭhakathā tumhākaṃ paṭisaraṇaṃ, na tadaññāti.	1238	
PA_anya-e08_03n:1239_0	Yadi tāsaddaṃ apekkhitvā orodhasaddassa itthiliṅgattamicchatha, etthāpi sāsaddamapekkhitvā	1239	
PA_anya-e08_03n:1239_1	mātugāmasaddassa itthiliṅgattamicchathāti. Evaṃ vuttā te niruttarā appaṭibhānā maṅkubhūtā	1239	
PA_anya-e08_03n:1239_2	pattakkhandhā adhomukhā pajjhāyeyyuṃ. Etthāpi mātugāmasaddena itthipadatthassa kathanato	1239	
PA_anya-e08_03n:1239_3	itthipadatthaṃ sandhāya “sā”ti vuttattā “sā itthī”ti ayamevattho. Katthaci hi padhānavācakena	1239	
PA_anya-e08_03n:1239_4	pulliṅgena napuṃsakaliṅgena vā samānādhikaraṇassa guṇasaddassa abhidheyyaliṅgānuvattittāpulliṅgavasena	1239	
PA_anya-e08_03n:1239_5	vā napuṃsakaliṅgavasena vā niddisitabbattepi liṅgamanapekkhitvā itthipadatthamevāpekkhitvā	1239	
PA_anya-e08_03n:1239_6	itthiliṅganiddeso dissati. Taṃ yathā? “Idha visākhe mātugāmo susaṃvihitakammantā	1239	
PA_anya-e08_03n:1239_7	hoti saṅgahitaparijanā bhattumanāpaṃ carati, sambhataṃ anurakkhatī”ti ca, “ko nu	1239	
PA_anya-e08_03n:1239_8	kho bhante hetu ko paccayo, yena midhekacco mātugāmo dubbaṇṇā ca hoti durūpā supāpikā	1239	
PA_anya-e08_03n:1239_9	dassanāya, daliddā ca hoti appassakā appabhogā appesakkhā ca. Idha mallike ekacco	1239	
PA_anya-e08_03n:1239_10	mātugāmo kodhanā hoti upāyāsabahulā, appampi vuttā samānā abhisajjati kuppati byāpajjati	12391	
PA_anya-e08_03n:1239_11	patitthiyati kopañca dosañca appaccayañca pātukarotī”ti ca, “taṃ kho pana bhikkhave	12391	
PA_anya-e08_03n:1239_12	itthiratanaṃ rañño cakkavattissa pubbuṭṭhāyinī pacchānipātinī kiṃkārapaṭissāvinī”ti ca ime payogā.	12391	
PA_anya-e08_03n:1240_0	Katthaci pana padhānavācakena napuṃsakaliṅgena samānādhikaraṇassa guṇasaddassa abhidheyyaliṅgānuvattittā	1240	
PA_anya-e08_03n:1240_1	napuṃsakaliṅgavasena niddisitabbattepi liṅgamanapekkhitvā purisapadatthamevāpekkhitvā	1240	
PA_anya-e08_03n:1240_2	pulliṅganiddeso dissati. Taṃ yathā? “Pañca paccekabuddhasatāni imasmiṃ isigilismiṃ	1240	
PA_anya-e08_03n:1240_3	pabbate ciranivāsino ahesuṃ. Taṃ kho pana rañño cakkavattissa pariṇāyakaratanaṃ ñātānaṃ	1240	
PA_anya-e08_03n:1240_4	pavesetā aññātānaṃ nivāretā”ti. Katthaci padhānavācakena liṅgattayena samānādhikaraṇassa	1240	
PA_anya-e08_03n:1240_5	guṇasaddassa abhidheyyaliṅgānurūpaṃ niddeso dissati. Taṃ yathā? Sā itthī “sīlavatī	1240	
PA_anya-e08_03n:1240_6	kalyāṇadhammā. Aṭṭhahi kho nakulamāte dhammehi samannāgato mātugāmo kāyassa bhedā	1240	
PA_anya-e08_03n:1240_7	parammaraṇā manāpakāyikānaṃ devānaṃ sahabyataṃ upapajjati. Saddho purisapuggalo,	1240	
PA_anya-e08_03n:1240_8	saddhaṃ kulaṃ, cittaṃ dantaṃ sukhāvaha”nti.	1240	
PA_anya-e08_03n:1241	Seyyaiti saddo pana yebhuyyena okārantabhāve ṭhatvā liṅgattayānukūlo bhavati ekākāreneva tiṭṭhanato. Kathaṃ? Seyyo amitto matiyā upeto. Esāva pūjanā seyyo, ekāhaṃ jīvitaṃ seyyo.	124	
PA_anya-e08_03n:1242	“Dhammena ca alābho yo,	124	
PA_anya-e08_03n:1243	Yo ca lābho adhammiko;	124	
PA_anya-e08_03n:1244	Alābho dhammiko seyyo,	124	
PA_anya-e08_03n:1245	Yañce lābho adhammiko.	124	
PA_anya-e08_03n:1246	Yaso ca appabuddhīnaṃ, viññūnaṃ ayaso ca yo;	124	
PA_anya-e08_03n:1247	Ayasova seyyo viññūnaṃ, na yaso appabuddhinaṃ.	124	
PA_anya-e08_03n:1248	Dummedhehi pasaṃsā ca, viññūhi garahā ca yā;	124	
PA_anya-e08_03n:1249	Garahāva seyyo viññūhi, yañce bālappasaṃsanā.	124	
PA_anya-e08_03n:1250	Sukhañca kāmamayikaṃ, dukkhañca pavivekikaṃ;	125	
PA_anya-e08_03n:1251	Pavivekaṃ dukkhaṃ seyyo, yañce kāmamayaṃ sukhaṃ.	125	
PA_anya-e08_03n:1252	Jīvitañca adhammena, dhammena maraṇañca yaṃ;	125	
PA_anya-e08_03n:1253	Maraṇaṃ dhammikaṃ seyyo, yañce jīve adhammika”nti.	125	
PA_anya-e08_03n:1254_0	Evamayaṃ seyya iti saddo okārantabhāve ṭhatvā liṅgattayānukūlo bhavati. Katthaci	1254	
PA_anya-e08_03n:1254_1	pana ākārantabhāve ṭhatvā itthiliṅgānukūlo dissati “itthīpi hi ekacciyā, seyyā posa	1254	
PA_anya-e08_03n:1254_2	janādhipā”ti. Niggahītanto pana hutvā napuṃsakaliṅgānukūlo apasiddho. Evaṃpakāre	1254	
PA_anya-e08_03n:1254_3	payoge kiṃ tumhe na passathāti. Evaṃ vuttā ca te niruttarāva bhavissanti.	1254	
PA_anya-e08_03n:1255_0	Sacepi te ettha evaṃ vadeyyuṃ “tattha tattha suttappadese aṭṭhakathādīsu ca ‘mātugāmo’ti	1255	
PA_anya-e08_03n:1255_1	vā ‘mātugāmenā’ti vā okārantapulliṅgabhāvena mātugāmasaddassa dassanato pulliṅgabhūtaṃ	1255	
PA_anya-e08_03n:1255_2	mātugāmasaddaṃ anapekkhitvā itthipadatthameva apekkhitvā “sā itthī”ti itthīsaddena	1255	
PA_anya-e08_03n:1255_3	sāsaddassa sambandhaggahaṇaṃ mayaṃ sampaṭicchāma, ‘orodho’ti vā ‘orodhenā’ti vā okārantapulliṅgabhāvena	1255	
PA_anya-e08_03n:1255_4	ṭhitassa orodhasaddassa adassanato pana tumhehi vuttaṃ purimatthaṃ na sampaṭicchāmā”ti.	1255	
PA_anya-e08_03n:1255_5	Tadā tesaṃ imāni vinayapāḷiyaṃ āgatapadāni dassetabbāni “tena kho pana samayena rājā	1255	
PA_anya-e08_03n:1255_6	udeno uyyāne paricāresi saddhiṃ orodhena, atha kho rañño udenassa orodho rājānaṃ	1255	
PA_anya-e08_03n:1255_7	udenaṃ etadavocā”ti. Evaṃ imāni suttapadāni dassetvā suttanipātaṭṭhakathāyaṃ “rāmo	1255	
PA_anya-e08_03n:1255_8	nāma rājā kuṭṭharogī orodhehi ca nāṭakehi ca jigucchamāno”ti vacanañca dassetvā “gacchatha	1255	
PA_anya-e08_03n:1255_9	tumhe garukulamupagantvā bhagavato saddhammassa ciraṭṭhitatthaṃ sādhukaṃ padabyañjanāni	1255	
PA_anya-e08_03n:1255_10	uggaṇhathā”ti uyyojetabbā.	12551	
PA_anya-e08_03n:1256_0	Idāni mātugāmasaddādīsu kiñci vinicchayaṃ vadāma – mātugāmasaddo ca orodhasaddo ca	1256	
PA_anya-e08_03n:1256_1	dārasaddo cāti ime itthipadatthavācakāpi samānā ekantena pulliṅgā bhavanti. Tesu	1256	
PA_anya-e08_03n:1256_2	dārasaddassa ekasmiṃ atthe vattamānassāpi bahuvacanakattameva saddasatthavidū icchanti,	1256	
PA_anya-e08_03n:1256_3	na ekavacanakattaṃ. Mayaṃ pana dārasaddassa ekasmiṃ atthe ekavacanakattaṃ, yebhuyyena	1256	
PA_anya-e08_03n:1256_4	pana bahuvacanakattaṃ anujānāma, bavhatthe vattabbameva natthi. Pāḷiyañhi dārasaddo	1256	
PA_anya-e08_03n:1256_5	yebhuyyena bahuvacanako bhavati, ekavacanako appo. Tatrime payogā –	1256	
PA_anya-e08_03n:1257	“Dāsā ca dāsyo anujīvino ca,	125	
PA_anya-e08_03n:1258	Puttā ca dārā ca mayañca sabbe;	125	
PA_anya-e08_03n:1259	Dhammañcarāmapparalokahetu,	125	
PA_anya-e08_03n:1260	Tasmā hi amhaṃ daharā na miyyare”ti ca,	126	
PA_anya-e08_03n:1261	“Yo ñātīnaṃ sakhīnaṃ vā, dāresu paṭidissati;	126	
PA_anya-e08_03n:1262	Sahasā sampiyāyena, taṃ jaññāvasalo itī”ti ca,	126	
PA_anya-e08_03n:1263	“Sehi dārehi’santuṭṭho, vesiyāsu padissati;	126	
PA_anya-e08_03n:1264	Dissati paradāresu, taṃ parābhavato mukha”nti ca,	126	
PA_anya-e08_03n:1265	“Puttesu dāresu ca yā apekkhā”ti ca byāse, samāse pana “puttadārā disā pacchā, puttadārehi mattano”ti ca evamādayo bahuvacanappayogā bahavo bhavanti.	126	
PA_anya-e08_03n:1266	Ekavacanappayogā pana appā. Seyyathidaṃ? “Garūnaṃ dāre, dhammaṃ care yopi samuñjakaṃ care, dārañca posaṃ dadamappakasmi”nti ca,	126	
PA_anya-e08_03n:1267	“Ye gahaṭṭhā puññakarā, sīlavanto upāsakā;	126	
PA_anya-e08_03n:1268	Dhammena dāraṃ posenti, te namassāmi mātalī”ti ca,	126	
PA_anya-e08_03n:1269	“Paradāraṃ na gaccheyyaṃ, sadārapasuto siya”nti ca,	126	
PA_anya-e08_03n:1270	“Yo icche puriso hotuṃ, jātiṃ jātiṃ punappunaṃ;	127	
PA_anya-e08_03n:1271	Paradāraṃ vivajjeyya, dhotapādova kaddama”nti ca	127	
PA_anya-e08_03n:1272	Evamādayo ekavacanappayogā appā.	127	
PA_anya-e08_03n:1273_0	Samāhāralakkhaṇavasena panesa dārasaddo napuṃsakaliṅgekavacanopi katthaci bhavati.	1273	
PA_anya-e08_03n:1273_1	“Ādāya puttadāraṃ. Puttadārassa saṅgaho”iti evaṃ idha vuttappakārena liṅgañca atthañca	1273	
PA_anya-e08_03n:1273_2	sallakkhetvā “puriso purisā”ti pavattaṃ purisasaddanayaṃ nissāya sabbesaṃ “bhūto	1273	
PA_anya-e08_03n:1273_3	bhāvako bhavo”tiādīnaṃ bhūdhātumayānaṃ aññesañcokārantapadānaṃ nāmikapadamālāsu saddhāsampannehi	1273	
PA_anya-e08_03n:1273_4	kulaputtehi saddhammaṭṭhitiyā kosallamuppādetabbaṃ.	1273	
PA_anya-e08_03n:1274_0	Kiṃ pana sabbāni okārantapadāni purisanaye sabbappakārena ekasadisāneva hutvā paviṭṭhānīti?	1274	
PA_anya-e08_03n:1274_1	Na paviṭṭhāni. Kānici hi okārantapadāni purisanaye sabbathā paviṭṭhāni ca honti,	1274	
PA_anya-e08_03n:1274_2	ekadesena paviṭṭhāni ca, kānici okārantapadāni purisanaye ekadesena paviṭṭhāni ca	1274	
PA_anya-e08_03n:1274_3	honti, ekadesena na paviṭṭhāni ca, kānici okārantapadāni purisanaye sabbathā appaviṭṭhāneva.	1274	
PA_anya-e08_03n:1274_4	Tatra katamāni kānici okārantapadāni purisanaye sabbathā paviṭṭhāni ca honti, ekadesena	1274	
PA_anya-e08_03n:1274_5	paviṭṭhāni ca? “Saro vayo ceto”tiādīni. Saroiti hi ayaṃsaddo ususaddasaravanaakārādisaravācako	1274	
PA_anya-e08_03n:1274_6	ce, purisanaye sabbathā paviṭṭho. Rahadavācako ce, manogaṇapakkhikattā purisanaye	1274	
PA_anya-e08_03n:1274_7	ekadesena paviṭṭho. Vayoiti saddo parihānivācako ce, purisanaye sabbathā paviṭṭho.	1274	
PA_anya-e08_03n:1274_8	Āyukoṭṭhāsavācako ce, manogaṇapakkhikattā purisanaye ekadesena paviṭṭho. Ceto iti	1274	
PA_anya-e08_03n:1274_9	saddo yadi paṇṇattivācako, purisanaye sabbathā paviṭṭho. Yadi pana cittavācako, manogaṇapakkhikattā	1274	
PA_anya-e08_03n:1274_10	purisanaye ekadesena paviṭṭho. Manogaṇo ca nāma –	12741	
PA_anya-e08_03n:1275	Mano vaco vayo tejo,	127	
PA_anya-e08_03n:1276	Tapo ceto tamo yaso;	127	
PA_anya-e08_03n:1277	Ayo payo siro chando,	127	
PA_anya-e08_03n:1278	Saro uro raho aho –	127	
PA_anya-e08_03n:1279	Ime soḷasa.	127	
PA_anya-e08_03n:1280	Idāni yathāvuttassa pākaṭīkaraṇatthaṃ manasaddādīnaṃ nāmikapadamālaṃ kathayāma –	128	
PA_anya-e08_03n:1281_0	Mano, manā. Manaṃ, mano, mane. Manasā, manena, manehi, manebhi. Manaso, manassa,	1281	
PA_anya-e08_03n:1281_1	manānaṃ. Manā, manasmā, manamhā, manehi, manebhi. Manaso, manassa, manānaṃ. Manasi,	1281	
PA_anya-e08_03n:1281_2	mane, manasmiṃ, manamhi, manesu. Bho mana, bhavanto manā.	1281	
PA_anya-e08_03n:1282_0	Atha vā “bho manā”iti bahuvacanampi ñeyyaṃ. Evaṃ vaco, vacā. Vacaṃ, vaco, vace. Vacasātiādinā	1282	
PA_anya-e08_03n:1282_1	nāmikapadamālā yojetabbā. Ahasaddassa pana bhummekavacanaṭṭhāne ahasi, ahe, ahasmiṃ,	1282	
PA_anya-e08_03n:1282_2	ahamhi, ahu, ahanīti yojetabbā.	1282	
PA_anya-e08_03n:1283	Idāni rūpantaravisesadassanatthaṃ napuṃsakaliṅgassa manasaddassapi nāmikapadamālaṃ vadāma, aṭṭhāne ayaṃ kathitāti na codetabbaṃ.	128	
PA_anya-e08_03n:1284_0	Manaṃ, manāni, manā. Manaṃ, manāni, mane. Manena, manehi, manebhi. Manassa, manaso,	1284	
PA_anya-e08_03n:1284_1	manānaṃ. Manā, manasmā, manamhā, manehi, manebhi. Manassa, manaso, manānaṃ. Mane,	1284	
PA_anya-e08_03n:1284_2	manasmiṃ, manamhi, manesu. Bho mana, bhavanto manā. Atha vā “bho manāni, bho manā”evampi	1284	
PA_anya-e08_03n:1284_3	bahuvacanaṃ veditabbaṃ. Evamuttaratrāpi nayo.	1284	
PA_anya-e08_03n:1285_0	Ettha ca pulliṅgassa manasaddassa paccattakaraṇasampadānasāmibhummavacanāni mano	1285	
PA_anya-e08_03n:1285_1	manasā manaso manasīti rūpāni ṭhapetvā yāni sesāni, napuṃsakaliṅgassa ca manasaddassa	1285	
PA_anya-e08_03n:1285_2	paccattavacanāni “manaṃ manānī”ti rūpāni ca, aṭṭhamyopayogavacanānaṃ “manaṃ manānī”ti	1285	
PA_anya-e08_03n:1285_3	rūpadvayañca ṭhapetvā yāni sesāni, tāni sabbāni kamato samasamāni.	1285	
PA_anya-e08_03n:1286_0	Keci okāranto manoiti saddo napuṃsakaliṅgoti vadanti, te vattabbā – yadi so napuṃsakaliṅgo	1286	
PA_anya-e08_03n:1286_1	siyā, tassadisehi vaco vayotiādisaddehipi napuṃsakaliṅgeheva bhavitabbaṃ, na “te	1286	
PA_anya-e08_03n:1286_2	napuṃsakaliṅgā”ti garū vadanti, “pulliṅgā”icceva vadanti. Yasmā ca pāḷiyaṃ “kāyo	1286	
PA_anya-e08_03n:1286_3	anicco; mano anicco”ti ca “kāyo dukkho, mano dukkho”ti ca “nicco vā anicco vāti anicco	1286	
PA_anya-e08_03n:1286_4	bhante”ti ca evamādayo pulliṅgappayogā bahavo diṭṭhā. Tena ñāyati manosaddo ekantena	1286	
PA_anya-e08_03n:1286_5	pulliṅgoti. Yadi pana napuṃsakaliṅgosiyā, “anicco dukkho”ti evamādīni taṃsamānādhikaraṇāni	1286	
PA_anya-e08_03n:1286_6	anekapadasatānipi napuṃsakaliṅgāneva siyuṃ. Na hi tāni napuṃsakaliṅgāni, atha kho	1286	
PA_anya-e08_03n:1286_7	abhidheyyaliṅgānuvattakāni vāccaliṅgāni. Evaṃ manosaddassa pulliṅgatā paccetabbāti,	1286	
PA_anya-e08_03n:1286_8	sace manosaddo napuṃsakaliṅgo na hoti, kathaṃ “manānī”ti napuṃsakarūpaṃ dissatīti?	1286	
PA_anya-e08_03n:1286_9	Saccaṃ “manānī”ti napuṃsakaliṅgameva, tathāpi manogaṇe pamukhabhāvena gahitassokārantassa	1286	
PA_anya-e08_03n:1286_10	manasaddassa rūpaṃ na hoti. Atha kiñcarahīti ce? Cittasaddena samānaliṅgassa samānasutittepi	12861	
PA_anya-e08_03n:1286_11	manogaṇe apariyāpannassa niggahītantasseva manasaddassa rūpaṃ. Manasaddo hi punnapuṃsakavasena	12861	
PA_anya-e08_03n:1286_12	dvidhā bhijjati “mano manaṃ”iti yathā “ajjavoajjava”nti. “Mano ce nappadussati. Santaṃ	12861	
PA_anya-e08_03n:1286_13	tassa manaṃ hotī”ti hi pāḷi. Yadi ca so manosaddo napuṃsakaliṅgo na hoti.	12861	
PA_anya-e08_03n:1287	“Garu cetiyapabbatavattaniyā,	128	
PA_anya-e08_03n:1288	Pamadā pamadā pamadā vimadaṃ;	128	
PA_anya-e08_03n:1289	Samaṇaṃ sunisamma akā hasitaṃ,	128	
PA_anya-e08_03n:1290	Patitaṃ asubhesu munissa mano”ti	129	
PA_anya-e08_03n:1291_0	Ettha manosaddena samānādhikaraṇo “patita”nti saddo napuṃsakaliṅgabhāvena kasmā sannihito.	1291	
PA_anya-e08_03n:1291_1	Yasmā ca samānādhikaraṇapadaṃ napuṃsakaliṅgabhāvena sannihitaṃ, tasmā saddantarasannidhānavasena	1291	
PA_anya-e08_03n:1291_2	manosaddo napuṃsakaliṅgoti ñāyatīti? Tanna, samānādhikaraṇapadassa sabbattha liṅgavisesājotanato.	1291	
PA_anya-e08_03n:1291_3	Yadi hi samānādhikaraṇapadaṃ sabbattha liṅgavisesaṃ joteyya, “cattāro indriyānī”ti	1291	
PA_anya-e08_03n:1291_4	etthāpi “cattāro”ti padaṃ indriyasaddassa pulliṅgattaṃ kareyya, na ca kātuṃ sakkoti.	1291	
PA_anya-e08_03n:1291_5	Indriyasaddo hi ekantena napuṃsakaliṅgo. Yadi tumhe “patita”nti samānādhikaraṇapadaṃ	1291	
PA_anya-e08_03n:1291_6	nissāya manosaddassa napuṃsakaliṅgattamicchatha, “cattāro indriyānī”ti etthapi “cattāro”ti	1291	
PA_anya-e08_03n:1291_7	samānādhikaraṇapadaṃ nissāya indriyasaddassa pulliṅgattaṃ icchathāti. Na mayaṃ bho	1291	
PA_anya-e08_03n:1291_8	indriyasaddassa pulliṅgattaṃ icchāma, atha kho napuṃsakaliṅgattaṃyeva icchāma, “cattāro”ti	1291	
PA_anya-e08_03n:1291_9	padaṃ liṅgavipallāsavasena ṭhitattā “cattārī”ti gaṇhāma, tasmā “cattāri indriyānī”ti	1291	
PA_anya-e08_03n:1291_10	atthaṃ dhāremāti. Yadi evaṃ “patitaṃ asubhesu munissa mano”ti etthāpi “patita”nti	12911	
PA_anya-e08_03n:1291_11	padaṃ liṅgavipallāsavasena ṭhitanti mantvā “patito”ti atthaṃ dhārethāti. Na dhārema	12911	
PA_anya-e08_03n:1291_12	ettha liṅgavipallāsassa anicchitabbato. Yadi hi manosaddo pulliṅgo siyā, taṃsamānādhikaraṇapadaṃ	12911	
PA_anya-e08_03n:1291_13	“patito”ti vattabbaṃ siyā. Kimācariyo evaṃ vattuṃ na jāni, jānamāno eva so “patito”ti	12911	
PA_anya-e08_03n:1291_14	nāvoca, “patita”nti panāvoca, tena ñāyati “manosaddo napuṃsakaliṅgo”ti. Mā tumhe	12911	
PA_anya-e08_03n:1291_15	evaṃ vadetha, samānādhikaraṇapadaṃ nāma katthaci padhānaliṅgamanuvattati, katthaci	12911	
PA_anya-e08_03n:1291_16	nānuvattati, tasmā na taṃ liṅgavisesajotane ekantato pamāṇaṃ. “Mātugāmo, orodho,	12911	
PA_anya-e08_03n:1291_17	āvuso visākha, ehi visākhe, cittāni aṭṭhīnī”ti evamādirūpavisesoyeva pamāṇaṃ. Yadi	12911	
PA_anya-e08_03n:1291_18	samānādhikaraṇapadeyeva liṅgaviseso adhigantabbo siyā, “cattāro ca mahābhūtā”tiādīsu	12911	
PA_anya-e08_03n:1291_19	liṅgavavatthānaṃ na siyā. Yasmā evamādīsupi ṭhānesu liṅgavavatthānaṃ hotiyeva. Kathaṃ?	12911	
PA_anya-e08_03n:1291_20	“Cattāro”ti pulliṅgaṃ “mahābhūtā”ti napuṃsakanti, tasmā “patitaṃ asubhesu munissa	12912	
PA_anya-e08_03n:1291_21	mano”ti etthāpi “patita”nti napuṃsakaliṅgaṃ “mano”ti pulliṅganti vavatthānaṃ bhavatīti.	12912	
PA_anya-e08_03n:1291_22	Idaṃ sutvā te tuṇhī bhavissanti. Tato tesaṃ tuṇhībhūtānaṃ idaṃ vattabbaṃ – yasmā	12912	
PA_anya-e08_03n:1291_23	manogaṇe pavattānaṃ padānaṃ samānādhikaraṇapadāni katthaci napuṃsakavasena yojetabbāni,	12912	
PA_anya-e08_03n:1291_24	tasmā manogaṇe pamukhassa manosaddassapi samānādhikaraṇapadāni katthaci napuṃsakavasena	12912	
PA_anya-e08_03n:1291_25	yojitāni. Tathā hi pubbācariyā “saddhammatejavihataṃ vilayaṃ khaṇena, veneyyasattahadayesu	12912	
PA_anya-e08_03n:1291_26	tamo’payāti. Dukkhaṃ vaco etasminti dubbaco. Avanataṃ siro yassa soyaṃ avaṃsiro,	12912	
PA_anya-e08_03n:1291_27	appakaṃ rāgādi rajo yesaṃ paññāmaye akkhimhi te apparajakkhā”tiādinā saddaracanaṃ	12912	
PA_anya-e08_03n:1291_28	kubbiṃsu, na pana tehi vaco siro rajosaddādīnaṃ napuṃsakaliṅgattaṃ vibhāvetuṃ īdisī	12912	
PA_anya-e08_03n:1291_29	saddaracanā katā, atha kho siromanosaddānaṃ manogaṇe pavattānaṃ pulliṅgasaddānaṃ	12912	
PA_anya-e08_03n:1291_30	katthacipi īdisānipi liṅgavipallāsavasena ṭhitāni samānādhikaraṇapadāni hontīti paresaṃ	12913	
PA_anya-e08_03n:1291_31	jānāpanādhippāyavatiyā anukampāya viracitā. Etthāpi tumhākaṃ matena manosaddassa	12913	
PA_anya-e08_03n:1291_32	napuṃsakaliṅgatte sati vaco siro iccādayopi napuṃsakaliṅgattamāpajjanti napuṃsakaliṅgavasena	12913	
PA_anya-e08_03n:1291_33	samānādhikaraṇapadānaṃ niddiṭṭhattā. Kiṃ panetesampi napuṃsakaliṅgattaṃ icchathāti.	12913	
PA_anya-e08_03n:1291_34	Addhā te idampi sutvā nibbeṭhetumasakkontā tuṇhī bhavissanti. Kiñcāpi te aññaṃ gahetabbakāraṇaṃ	12913	
PA_anya-e08_03n:1291_35	apassantā evaṃ vadeyyuṃ “yadi bho mano saddo napuṃsakaliṅgona hoti, kasmā veyyākaraṇā	12913	
PA_anya-e08_03n:1291_36	‘manosaddo napuṃsakaliṅgo’ti vadantī”ti? Te vattabbā – yadi tumhe veyyākaraṇamataṃ	12913	
PA_anya-e08_03n:1291_37	gahetvā manosaddassa napuṃsakaliṅgattaṃ rocetha, nanu bhagavāyeva loke asadiso mahāveyyākaraṇo	12913	
PA_anya-e08_03n:1291_38	mahāpuriso visārado parappavādamaddano. Bhagavantañhi padakā veyyākaraṇā ambaṭṭhamāṇavapokkharasātisoṇadaṇḍādayo	12913	
PA_anya-e08_03n:1291_39	ca brāhmaṇā saccakanigaṇṭhādayo ca paribbājakā vādena na sampāpuṇiṃsu, aññadatthu	12913	
PA_anya-e08_03n:1291_40	bhagavāyeva mattavāraṇagaṇamajjhe kesarasīho viya asambhīto nesaṃ nesaṃ vādaṃ maddesi,	12914	
PA_anya-e08_03n:1291_41	mahante ca ne atthe patiṭṭhāpesi, evaṃvidhena bhagavatā vohārakusalena yasmā “kāyo	12914	
PA_anya-e08_03n:1291_42	anicco”ti ca “kāyo dukkho, mano anicco, mano dukkho”ti ca evamādinā vuttā manosaddassa	12914	
PA_anya-e08_03n:1291_43	pulliṅgabhāvasūcanikā bahū pāḷiyo dissanti, tasmā manosaddo pulliṅgoyevāti sārato	12914	
PA_anya-e08_03n:1291_44	paccetabboti. Evaṃ vuttā te niruttarā appaṭibhānā maṅkubhūtā pattakkhandhā adhomukhā pajjhāyissanti.	12914	
PA_anya-e08_03n:1292	Idāni sarasaddādīnaṃ nāmikapadamālā visesato vuccate –	129	
PA_anya-e08_03n:1293_0	Saro, sarā. Saraṃ, sare. Sarena, sarehi, sarebhi. Sarassa, sarānaṃ. Sarā, sarasmā,	1293	
PA_anya-e08_03n:1293_1	saramhā, sarehi, sarebhi. Sarassa, sarānaṃ. Sare, sarasmiṃ, saramhi, saresu. Bho	1293	
PA_anya-e08_03n:1293_2	sara, bhavanto sarā.	1293	
PA_anya-e08_03n:1294	Ayaṃ purisanaye sabbathā paviṭṭhassa ususaddasaravanaakārādisaravācakassa sarasaddassa nāmikapadamālā.	129	
PA_anya-e08_03n:1295	Ayaṃ pana purisanaye ekadesena paviṭṭhassa manogaṇapakkhikassa rahadavācakassa sarasaddassa nāmikapadamālā –	129	
PA_anya-e08_03n:1296_0	Saro, sarā. Saraṃ, saro, sare. Sarasā, sarena, sarehi, sarebhi. Saraso, sarassa,	1296	
PA_anya-e08_03n:1296_1	sarānaṃ. Sarā, sarasmā, saramhā, sarehi, sarebhi. Saraso, sarassa, sarānaṃ. Sarasi,	1296	
PA_anya-e08_03n:1296_2	sare, sarasmiṃ, saramhi, saresu. Bho sara, bhavanto sarā, bho sarā iti vā.	1296	
PA_anya-e08_03n:1297	Vayo, vayā. Vayaṃ, vaye. Vayena, vayehi, vayebhīti purisanayena ñe yyo. Ayaṃ purisanaye sabbathā paviṭṭhassa parihānivācakassa vayasaddassa nāmikapadamālā.	129	
PA_anya-e08_03n:1298_0	Ayaṃ pana purisanaye ekadesena paviṭṭhassa manogaṇapakkhikassa āyukoṭṭhāsavācakassa	1298	
PA_anya-e08_03n:1298_1	vayasaddassa nāmikapadamālā – vayo, vayā. Vayaṃ, vayo, vaye. Vayasā, vayena, vayehi,	1298	
PA_anya-e08_03n:1298_2	vayebhīti mananayena ñeyyo. Tassa ceto paṭissosi, araññe luddagocaro. Cetā haniṃsu vedabbaṃ.	1298	
PA_anya-e08_03n:1299	Ceto, cetā. Cetaṃ, cete. Cetena, cetehi, cetebhīti purisanayena ñeyyo. Ayaṃ purisanaye sabbathā paviṭṭhassa paṇṇattivācakassa cetasaddassa nāmikapadamālā.	129	
PA_anya-e08_03n:1300_0	Ayaṃ pana purisanaye ekadesena paviṭṭhassa cittavācakassa cetasaddassa nāmikapadamālā	1300	
PA_anya-e08_03n:1300_1	– ceto, cetā. Cetaṃ, ceto, cete. Cetasā, cetena, cetehi, cetebhīti mananayena ñeyyo.	1300	
PA_anya-e08_03n:1300_2	Yaso kulaputto, yasaṃ kulaputtaṃ, yasena kulaputtenāti ekavacanavasena purisanayena	1300	
PA_anya-e08_03n:1300_3	yojetabbā, ekavacanaputhuvacanavasena vā. Evaṃ kānici okārantapadāni purisanaye sabbathā	1300	
PA_anya-e08_03n:1300_4	paviṭṭhāni ca honti, ekadesena paviṭṭhāni cāti iminā nayena sabbapadāni paññācakkhunā	1300	
PA_anya-e08_03n:1300_5	upaparikkhitvā viseso veditabbo. Avisesaññuno hi evamādivibhāgaṃ ajānantā yaṃ vā	1300	
PA_anya-e08_03n:1300_6	taṃ vā byañjanaṃ ropentā yathādhippetaṃ atthaṃ virādhenti, tasmā yo ettha amhehi	1300	
PA_anya-e08_03n:1300_7	pakāsito vibhāgo, so saddhāsampannehi kulaputtehi sakkaccamuggahetabbo. Katamāni	1300	
PA_anya-e08_03n:1300_8	kānici okārantapadāni purisanaye ekadesena paviṭṭhāni ca ekadesena na paviṭṭhāni	1300	
PA_anya-e08_03n:1300_9	ca? Mano vaco tejosaddādayo ceva ayyasaddo ca, tatra manasaddādīnaṃ nāmikapadamālā heṭṭhā vibhāvitā.	1300	
PA_anya-e08_03n:1301_0	Ayyasaddassa pana nāmikapadamālāyaṃ “ayyo, ayyā. Ayyaṃ, ayye”ti purisanayena vatvā	1301	
PA_anya-e08_03n:1301_1	ālapanaṭṭhāne “bho ayya, bho ayyo”ti dve ekavacanāni, “bhavanto ayyā, bhavanto ayyo”ti	1301	
PA_anya-e08_03n:1301_2	dve bahuvacanāni ca vattabbāni. Ettha ayyo iti saddo paccattavacanabhāve ekavacanaṃ,	1301	
PA_anya-e08_03n:1301_3	ālapanavacanabhāve ekavacanañceva bahuvacanañca. Tatrime payogā “ayyo kira sāgato	1301	
PA_anya-e08_03n:1301_4	ambatitthikena nāgena saṅgāmesi, pivatu bhante ayyo sāgato kāpotikaṃ pasanna”nti	1301	
PA_anya-e08_03n:1301_5	evamādīni ayyosaddassa paccattekavacanappayogāni, “atha kho sā itthī taṃ purisaṃ	1301	
PA_anya-e08_03n:1301_6	etadavoca ‘nāyyo so bhikkhu maṃ nippāṭesi, apica ahameva tena bhikkhunā gacchāmi,	1301	
PA_anya-e08_03n:1301_7	akārako so bhikkhu, gaccha khamāpehī’ti” evamādīni ayyosaddassa ālapanekavacanappayogāni,	1301	
PA_anya-e08_03n:1301_8	“etha’yyo rājavasatiṃ, nisīditvā suṇātha me. Etha mayaṃ ayyo samaṇesu sakyaputtiyesu	1301	
PA_anya-e08_03n:1301_9	pabbajissāmā”ti evamādīni ayyosaddassa ālapanabahuvacanappayogāni. Bhavati catra –	1301	
PA_anya-e08_03n:1302	Ayyo iti ayaṃ saddo, paccattekavaco bhave;	130	
PA_anya-e08_03n:1303	Ālapane bahuvaco, bhave ekavacopi ca –	130	
PA_anya-e08_03n:1304	Evaṃ kānici okārantapadāni purisanaye ekadesena paviṭṭhāni ca honti ekadesena na paviṭṭhāni ca.	130	
PA_anya-e08_03n:1305	Katamāni kānici okārantapadāni purisanaye sabbathā appaviṭṭhāni? Gosaddoyeva. Gosaddassa hi ayaṃ nāmikapadamālā –	130	
PA_anya-e08_03n:1306_0	Go, gāvo, gavo. Gāvuṃ, gāvaṃ, gavaṃ, gāvo, gavo. Gāvena, gavena, gohi, gobhi. Gāvassa,	1306	
PA_anya-e08_03n:1306_1	gavassa, gavaṃ, gunnaṃ, gonaṃ. Gāvā, gāvasmā, gāvamhā, gavā, gavasmā, gavamhā, gohi,	1306	
PA_anya-e08_03n:1306_2	gobhi. Gāvassa, gavassa, gavaṃ, gunnaṃ, gonaṃ. Gāve, gāvasmiṃ, gāvamhi, gave, gavasmiṃ,	1306	
PA_anya-e08_03n:1306_3	gavamhi, gāvesu, gavesu, gosu. Bho go, bhavanto gāvo, gavo. Ayaṃ purisanaye sabbathā	1306	
PA_anya-e08_03n:1306_4	appaviṭṭhassa gosaddassa nāmikapadamālā.	1306	
PA_anya-e08_03n:1307_0	Nanu ca bho gosaddo attanā sambhūtagoṇasaddamālāvasena purisanaye ekadesena paviṭṭho	1307	
PA_anya-e08_03n:1307_1	ceva ekadesena na paviṭṭho cāti? Saccaṃ. Goṇasaddo gosaddavasena sambhūtopi “vatticchānupubbikā	1307	
PA_anya-e08_03n:1307_2	saddapaṭipattī”ti vacanato gosaddato visuṃ amhehi gahetvā purisanaye pakkhitto. Tassa	1307	
PA_anya-e08_03n:1307_3	hi visuṃ gahaṇe yutti dissati syādīsu ekākāreneva tiṭṭhanato, tasmā gosaddato sambhūtampi	1307	
PA_anya-e08_03n:1307_4	goṇasaddaṃ anapekkhitvā suddhaṃ gosaddameva gahetvā purisanaye sabbathā gosaddassa appaviṭṭhatā vuttā.	1307	
PA_anya-e08_03n:1308_0	Nanu ca bho paccattavacanabhūto goiti saddo purisoti saddena sadisattā purisanaye	1308	
PA_anya-e08_03n:1308_1	ekadesena paviṭṭhoti? Tanna, gosaddo hi niccamokāranto, na purisasaddādayo viya paṭhamaṃ	1308	
PA_anya-e08_03n:1308_2	akārantabhāve ṭhatvā pacchā paṭiladdhokārantaṭṭho. Teneva hi paccattavacanaṭṭhānepi	1308	
PA_anya-e08_03n:1308_3	ālapanavacanaṭṭhānepi goicceva tiṭṭhati. Yadi paccattavacanattaṃ paṭicca gosaddassa	1308	
PA_anya-e08_03n:1308_4	purisanaye ekadesena paviṭṭhatā icchitabbā, “kānici okārantapadānī”ti evaṃ vuttā	1308	
PA_anya-e08_03n:1308_5	okārantakathā kamatthaṃ dīpeyya, nipphalāva sā kathā siyā, tasmā amhehi yathāvutto	1308	
PA_anya-e08_03n:1308_6	nayoyeva āyasmantehi manasi kātabbo. Evaṃ gosaddassa purisanaye sabbathā appaviṭṭhatā daṭṭhabbā.	1308	
PA_anya-e08_03n:1309_0	Kecettha evaṃ puccheyyuṃ “gosaddassa tāva ‘go, gāvo, gavo. Gāvuṃ, gāvaṃ, gavaṃ’ iccādinā	1309	
PA_anya-e08_03n:1309_1	nayena purisanaye sabbathā appaviṭṭhatā amhehi ñātā, jaraggava puṅgavādisaddā pana	1309	
PA_anya-e08_03n:1309_2	kutra naye paviṭṭhā”ti? Tesaṃ evaṃ byākātabbaṃ “jaraggava puṅgavādisaddā sabbathāpi	1309	
PA_anya-e08_03n:1309_3	purisanaye paviṭṭhā”ti. Tathā hi tesaṃ gosaddato ayaṃ viseso, jaranto ca so go cāti	1309	
PA_anya-e08_03n:1309_4	jaraggavo. Ettha nakāralopo takārassa ca gakārattaṃ bhavati samāsapadattā, samāse	1309	
PA_anya-e08_03n:1309_5	ca simhi pare gosaddassokārassa avādeso labbhati, tasmā pāḷiyaṃ “visāṇena jaraggavo”ti	1309	
PA_anya-e08_03n:1309_6	ekavacanarūpaṃ dissati. Tathā hi aññattha anupapadattā gavoiti bahuvacanapadaṃyeva	1309	
PA_anya-e08_03n:1309_7	dissati. Idha pana sopapadattā samāsapadabhāvamāgamma “jaraggavo”ti ekavacanapadaṃyeva	1309	
PA_anya-e08_03n:1309_8	dissati. Tathā hi jaraggavoti ettha jarantā ca te gavo cāti evaṃ bahuvacanavasena	1309	
PA_anya-e08_03n:1309_9	nibbacanīyatā na labbhati lokasaṅketavasena ekasmiṃ atthe nirūḷhattāti. “Jaraggavo,	1309	
PA_anya-e08_03n:1309_10	jaraggavā. Jaraggavaṃ, jaraggave. Jaraggavenā”ti purisanayena nāmikapadamālā yojetabbā.	13091	
PA_anya-e08_03n:1309_11	Esa nayo puṅgavo sakyapuṅgavotiādīsupi.	13091	
PA_anya-e08_03n:1310_0	Tatra puṅgavoti gunnaṃ yūthapati nisabhasaṅkhāto usabho. Yo pāḷiyaṃ “muhuttajātova	1310	
PA_anya-e08_03n:1310_1	yathā gavaṃpati, samehi pādehi phusī vasundhara”nti ca “gavañce taramānānaṃ, ujuṃ	1310	
PA_anya-e08_03n:1310_2	gacchati puṅgavo”ti ca āgato. Īdisesu pana ṭhānesu keci “pumā ca so go cāti puṅgavo”ti	1310	
PA_anya-e08_03n:1310_3	vacanatthaṃ bhaṇanti. Mayaṃ pana padhāne nirūḷho ayaṃ saddoti vacanatthaṃ na bhaṇāma.	1310	
PA_anya-e08_03n:1310_4	Na hi puṅkokilotiādisaddānaṃ kokilādīnaṃ pumbhāvappakāsanamatte samatthatā viya imassa	1310	
PA_anya-e08_03n:1310_5	pumbhāvappakāsanamatte samatthatā sambhavati, atha kho padhānabhāvappakāsane ca samatthatā	1310	
PA_anya-e08_03n:1310_6	sambhavati. Tena “sakyapuṅgavo”tiādīsu nisabhasaṅkhāto puṅgavo viyāti puṅgavo, sakyānaṃ,	1310	
PA_anya-e08_03n:1310_7	sakyesu vā puṅgavo sakyapuṅgavotiādinā samāsapadattho gahetabbo. Atha vā uttarapadatte	1310	
PA_anya-e08_03n:1310_8	ṭhitānaṃ sīhabyagghanāgādisaddānaṃ seṭṭhavācakattā “sakyapuṅgavo”tiādīnaṃ “sakyaseṭṭho”tiādinā	1310	
PA_anya-e08_03n:1310_9	attho gahetabbo. Iti sabbathāpi purisanaye pavattanato jaraggava puṅgavādisaddānaṃ	1310	
PA_anya-e08_03n:1310_10	gosaddassa padamālato visadisapadamālatā vavatthapetabbā. Gosaddassa pana purisanaye	13101	
PA_anya-e08_03n:1310_11	sabbathā appaviṭṭhatā ca vavatthapetabbā.	13101	
PA_anya-e08_03n:1311_0	Āpasadde ācariyānaṃ liṅgavacanavasena matibhedo vijjati, tasmā taṃmatena tassa purisanaye	1311	
PA_anya-e08_03n:1311_1	sabbathā appaviṭṭhatā bhavati. “Aṅguttarāpesū”ti pāḷiyā aṭṭhakathāyaṃ “mahiyā pana	1311	
PA_anya-e08_03n:1311_2	nadiyā uttarena āpo”ti vuttaṃ, ṭīkāyaṃ pana taṃ ulliṅgitvā “mahiyā nadiyā āpo tassa	1311	
PA_anya-e08_03n:1311_3	janapadassa uttarena honti, tāsaṃ avidūrattā so janapado uttarāpo”ti vuttaṃ. Evaṃ	1311	
PA_anya-e08_03n:1311_4	āpasaddassa ekantena itthiliṅgatā bahuvacanatā ca ācariyehi icchitā, tesaṃ mate āpoiti	1311	
PA_anya-e08_03n:1311_5	itthiliṅge paṭhamābahuvacanarūpe honte dutiyātatiyāpañcamīsattamīnaṃ bahuvacanarūpāni	1311	
PA_anya-e08_03n:1311_6	kīdisāni siyuṃ. Tathā hi “purise, purisehi purisebhi purisesū”ti rūpavato pulliṅgassa	1311	
PA_anya-e08_03n:1311_7	viya okārantitthiliṅgassa ekāraehi kārādiyuttāni rūpāni katthacipi na dissanti. Ato	1311	
PA_anya-e08_03n:1311_8	tesaṃ mate padamālānayo atīva dukkaro.	1311	
PA_anya-e08_03n:1312	Āpasaddassa garavo, saddasatthanayaṃ pati;	131	
PA_anya-e08_03n:1313	Bahuvacanatañcitthi-liṅgabhāvañca abravuṃ.	131	
PA_anya-e08_03n:1314_0	Iccāpasaddassa itthiliṅgabahuvacanantatā veyyākaraṇānaṃ mataṃ nissāya anumatāti veditabbā.	1314	
PA_anya-e08_03n:1314_1	Aṭṭhasāliniyaṃ pana āpo iti saddassa napuṃsakaliṅgekavacanavasena vutto payogo diṭṭho	1314	
PA_anya-e08_03n:1314_2	“omattaṃ pana āpo adhimattapathavīgatikaṃ jāta”nti. Jātakapāḷiyaṃ tu tassekavacanantatā	1314	
PA_anya-e08_03n:1314_3	diṭṭhā. Tathā hi “suciṃ sugandhaṃ salilaṃ, āpo tatthābhisandatī”ti. Imasmiṃ padese	1314	
PA_anya-e08_03n:1314_4	āpo iti saddo ekavacanaṭṭhāne ṭhito diṭṭho. Kecettha vadeyyuṃ “āpoti saṅkhaṃ gataṃ	1314	
PA_anya-e08_03n:1314_5	salilaṃ suci sugandhaṃ hutvā tattha abhisandatīti salilaṃsaddavasena ekavacanappayogo	1314	
PA_anya-e08_03n:1314_6	kato, na nāmasaddavasena. Āpasaddo hi ekantenitthiliṅgo ceva bahuvacananto ca. Tathā	1314	
PA_anya-e08_03n:1314_7	hi ‘āpo tatthābhisandantī’ti bahuvacanavasena tappayogo vattabbopi chandānurakkhaṇatthaṃ	1314	
PA_anya-e08_03n:1314_8	vacanavipallāsavasena niddiṭṭho”ti. Tanna, “āpo tatthābhisandare”ti vattuṃ sakkuṇeyyattā	1314	
PA_anya-e08_03n:1314_9	“tāni ajja padissare”ti bahuvacanappayogā viya. Yasmā evaṃ na vuttaṃ, yasmā ca pana	1314	
PA_anya-e08_03n:1314_10	pāḷiyaṃ “āpo labbhati, tejo labbhati, vāyo labbhatī”ti ekavacanappayogo dissati,	13141	
PA_anya-e08_03n:1314_11	tasmā “āpo”ti saddassa ekavacanantatā paccakkhato diṭṭhāti.	13141	
PA_anya-e08_03n:1315_0	Athāpi ce vadeyyuṃ – nanu pāḷiyaṃyeva tassa bahuvacanantatā paccakkhato diṭṭhā “āpo	1315	
PA_anya-e08_03n:1315_1	ca devā pathavī ca, tejo vāyo tadāgamu”nti? Tampi na. Ettha hi “devā”ti saddaṃ apekkhitvā	1315	
PA_anya-e08_03n:1315_2	“āgamu”nti bahuvacanappayogo kato, na “āpo”ti saddaṃ. Yadi “āpo”ti saddaṃ sandhāya	1315	
PA_anya-e08_03n:1315_3	bahuvacanappayogo kato siyā, “pathavī”ti “tejo”ti “vāyo”ti ca saddampi sandhāya bahuvacanappayogo	1315	
PA_anya-e08_03n:1315_4	kato siyā. Evaṃ sante pathavī tejo vāyosaddāpi bahuvacanakabhāvamāpajjeyyuṃ, na pana	1315	
PA_anya-e08_03n:1315_5	āpajjanti. Na hete bahuvacanakā, atha kho ekavacanakā eva. Rūḷhīvasena te pavattā	1315	
PA_anya-e08_03n:1315_6	pakatiāpādīsu atthesu appavattanato. Tathā hi āpokasiṇādīsu parikammaṃ katvā nibbattā	1315	
PA_anya-e08_03n:1315_7	devā ārammaṇavasena “āpo”tiādināmaṃ labhantīti. Evaṃ vuttāpi te evaṃ vadeyyuṃ “nanu	1315	
PA_anya-e08_03n:1315_8	ca bho ‘aṅguttarāpesū’ti bahuvacanapāḷi dissatī”ti? Te vattabbā – asampathamavatiṇṇā	1315	
PA_anya-e08_03n:1315_9	tumhe, na hi tumhe saddappavattiṃ jānātha, “aṅguttarāpesū”ti bahuvacanaṃ pana “kurūsu	1315	
PA_anya-e08_03n:1315_10	aṅgesu aṅgānaṃ magadhāna”ntiādīni bahuvacanāni viya rūḷhīvasena ekassāpi janapadassa	13151	
PA_anya-e08_03n:1315_11	vuttaṃ, na āpasaṅkhātaṃ atthaṃ sandhāya. “Aṅguttarāpesū”ti ettha hi āpasaṅkhāto attho	13151	
PA_anya-e08_03n:1315_12	upasajjanībhūto, pulliṅgabahuvacanena pana vutto janapadasaṅkhāto atthoyeva padhāno	13151	
PA_anya-e08_03n:1315_13	“āgatasamaṇo saṅghārāmo”ti ettha samaṇasaṅkhātaṃ atthaṃ upasajjanakaṃ katvā pavattassa	13151	
PA_anya-e08_03n:1315_14	āgatasamaṇasaddassa saṅghārāmasaṅkhāto attho viya, tasmā āpasaṅkhātaṃ atthaṃ gahetvā	13151	
PA_anya-e08_03n:1315_15	yo aṅguttarāpo nāma janapado, tasmiṃ aṅguttarāpesu janapadeti attho veditabbo. Tathā	13151	
PA_anya-e08_03n:1315_16	hi “aṅguttarāpesu viharati āpaṇaṃ nāma aṅgānaṃ nigamo”ti pāḷi dissati. Tattha uttarena	13151	
PA_anya-e08_03n:1315_17	mahāmahiyā nadiyā āpo yesaṃ te uttarāpā, aṅgā ca te uttarāpā cāti aṅguttarāpā, tesu	13151	
PA_anya-e08_03n:1315_18	aṅguttarāpesu. Evaṃ ekasmiṃ janapadeyeva bahuvacanaṃ na āpasaṅkhāte atthe, tena aṭṭhakathāyaṃ	13151	
PA_anya-e08_03n:1315_19	vuttaṃ “tasmiṃ aṅguttarāpesu janapade”ti. Evaṃ vuttā te niruttarā bhavissanti.	13151	
PA_anya-e08_03n:1316_0	Tathāpi ye evaṃ vadanti “āpasaddo itthiliṅgo ceva bahuvacanakocā”ti. Te pucchitabbā	1316	
PA_anya-e08_03n:1316_1	“kiṃ paṭicca tumhe āyasmanto ‘āpasaddo itthiliṅgo ceva bahuvacanako cā’ti vadathā”ti?	1316	
PA_anya-e08_03n:1316_2	Te evaṃ puṭṭhā evaṃ vadeyyuṃ – “aṅgāyeva so janapado, mahiyā pana nadiyā uttarena	1316	
PA_anya-e08_03n:1316_3	āpo, tāsaṃ avidūrattā uttarāpoti vuccatī”ti ca “mahiyā pana nadiyā āpo tassa janapadassa	1316	
PA_anya-e08_03n:1316_4	uttarena honti, tāsaṃ avidūrattā so janapado uttarāpoti vuccatī”ti ca evaṃ pubbācariyehi	1316	
PA_anya-e08_03n:1316_5	abhisaṅkhato saddaracanāviseso dissati, tasmā itthiliṅgo ceva bahuvacanako cā”ti	1316	
PA_anya-e08_03n:1316_6	vadāmāti. Saccaṃ dissati, so pana saddasatthe veyyākaraṇānaṃ mataṃ gahetvā abhisaṅkhato,	1316	
PA_anya-e08_03n:1316_7	saddasatthañca nāma na sabbathā buddhavacanassopakārakaṃ, ekadesena pana hoti, tasmā	1316	
PA_anya-e08_03n:1316_8	kaccāyanappakaraṇe icchitānicchitasaṅgahavivajjanaṃ kātuṃ “jinavacanayuttañhi, liṅgañca	1316	
PA_anya-e08_03n:1316_9	nippajjate”ti lakkhaṇāni vuttāni.	1316	
PA_anya-e08_03n:1317_0	Yadi ca āpasaddo itthiliṅgabahuvacanako, kathaṃ āpoti padaṃ sijjhatīti? Āpasaddato	1317	
PA_anya-e08_03n:1317_1	paṭhamāyovacanaṃ katvā tassokārādesañca katvā āpoti padaṃ sijjhati “gāvo”ti padamivāti.	1317	
PA_anya-e08_03n:1317_2	Visamamidaṃ nidassanaṃ, “gāvo”ti padañhi niccokārantena gosaddena sambhūtaṃ. Tathā	1317	
PA_anya-e08_03n:1317_3	hi yomhi pare gosaddantassāvādesaṃ katvā tato yonamokārādesaṃ katvā “gāvo”ti nipphajjati,	1317	
PA_anya-e08_03n:1317_4	āpasadde pana dve ādesā na santi. Buddhavacanañhi patvā āpasaddo akārantatāpakatiko	1317	
PA_anya-e08_03n:1317_5	jāto, na aññathāpakatikoti.	1317	
PA_anya-e08_03n:1318_0	Evaṃ vuttāpi te “idameva saccaṃ, nāñña”nti cetasi sannidhāya ādhānaggāhiduppaṭinissaggibhāve,	1318	
PA_anya-e08_03n:1318_1	“na vacanapaccanīkasātena suvijānaṃ subhāsita”nti evaṃ vuttapaccanīkasātabhāve ca	1318	
PA_anya-e08_03n:1318_2	ṭhatvā evaṃ vadeyyuṃ “yatheva gāvosaddo, tatheva āposaddo kiṃ itthiliṅgo na bhavissati	1318	
PA_anya-e08_03n:1318_3	bahuvacanako cā”ti? Tato tesaṃ imāni suttapadāni dassetabbāni. Seyyathidaṃ? “Āpaṃ	1318	
PA_anya-e08_03n:1318_4	āpato sañjānāti, āpaṃ āpato saññatvā āpaṃ maññati, āpasmiṃ maññati, āpaṃ meti maññati,	1318	
PA_anya-e08_03n:1318_5	āpaṃ abhinandatī”ti evaṃ suttapadāni dassetvā “āpanti idaṃ kataravacana”nti pucchitabbā.	1318	
PA_anya-e08_03n:1318_6	Addhā te āpasaddassa bahuvacanantabhāvameva icchamānā vakkhanti “dutiyābahuvacana”nti.	1318	
PA_anya-e08_03n:1318_7	Te vattabbā “nanu yovacanaṃ na suyyatī”ti? Te vadeyyuṃ “yovacanaṃ kataamādesattā	1318	
PA_anya-e08_03n:1318_8	na suyyatī”ti. Yaṃ yaṃ bhonto icchanti, taṃ taṃ mukhārūḷhaṃ vadanti.	1318	
PA_anya-e08_03n:1319_0	“Āpato”ti idaṃ pana kiṃ bhonto vadantīti? “Āpato”ti idampi “bahuvacanakaṃ topaccayanta”nti	1319	
PA_anya-e08_03n:1319_1	vadāma topaccayassa ekatthe ca bavhatthe ca pavattanato. Iti tumhe bahuvacanakattaṃyeva	1319	
PA_anya-e08_03n:1319_2	icchamānā “āposaddo ca yovacananto”ti bhaṇatha, “āpato”ti idampi “bahuvacanakaṃ topaccayanta”nti	1319	
PA_anya-e08_03n:1319_3	bhaṇatha, “āpasmiṃ maññatī”ti ettha pana “āpasmi”ntidaṃ kataravacanantaṃ katarādesena	1319	
PA_anya-e08_03n:1319_4	sambhūtanti? Addhā te evaṃ puṭṭhā niruttarā bhavissanti. Tathā yesaṃ evaṃ hoti “āpasaddo	1319	
PA_anya-e08_03n:1319_5	itthiliṅgo ceva bahuvacanako cā”ti, te pucchitabbā “yaṃ ācariyehi veyyākaraṇamataṃ	1319	
PA_anya-e08_03n:1319_6	gahetvā ‘yā āpo’ti ca ‘tāsa’nti ca vuttaṃ, tattha ‘kiṃ tāsa’nti vacane ‘āpāna’nti	1319	
PA_anya-e08_03n:1319_7	padaṃ ānetvā attho vattabbo, udāhu āpassā”ti? “Āpāna’nti padamānetvā attho vattabbo”ti	1319	
PA_anya-e08_03n:1319_8	ce, evañca sati “yā āpā”ti vattabbaṃ “yā kaññā tiṭṭhantī”ti padamiva. Atha “āpā”ti	1319	
PA_anya-e08_03n:1319_9	padaṃ nāma natthi, “āpo”ti padaṃyeva bahuvacanakanti ce, evaṃ sati “tāsa”nti etthāpi	1319	
PA_anya-e08_03n:1319_10	“āpassā”ti padaṃ ānetvā attho veditabbo. Kasmāti ce? Yasmā “āpo”ti paccattekavacanassa	13191	
PA_anya-e08_03n:1319_11	tumhākaṃ matena bahuvacanatte sati “āpassā”ti padampi bahuvacananti katvā tāsaṃsaddena	13191	
PA_anya-e08_03n:1319_12	yojetvā vattuṃ yuttitoti. Evaṃ sati “āpāna”nti padassa abhāveneva bhavitabbaṃ. Yathā	13191	
PA_anya-e08_03n:1319_13	pana “puriso, purisā. Purisaṃ, purise”ti ca, “go, gāvo, gavo. Gāvu”nti ca ekavacanabahuvacanāni	13191	
PA_anya-e08_03n:1319_14	bhavanti, evaṃ “āpo, āpā. Āpaṃ, āpe”ti ekavacanabahuvacanehi bhavitabbaṃ. Evañca	13191	
PA_anya-e08_03n:1319_15	sati “āpasaddo bahuvacanakoyeva hotī”ti na vattabbaṃ.	13191	
PA_anya-e08_03n:1320_0	Ye evaṃ vadanti, tesaṃ vacanaṃ sadosaṃ duppariharaṇīyaṃ mūlapariyāyasutte “āpaṃ maññati	1320	
PA_anya-e08_03n:1320_1	āpasmi”nti ekavacanapāḷīnaṃ dassanato, visuddhimaggādīsu ca “vissandanabhāvena taṃ	1320	
PA_anya-e08_03n:1320_2	taṃ ṭhānaṃ āpoti appotīti āpo”tiādikassa ekavacanavasena vuttanibbacanassa dassanato.	1320	
PA_anya-e08_03n:1320_3	Yathā pana pāḷiyaṃ itthiliṅgepi pariyāpanno gosaddo “tā gāvo tato tato daṇḍena ākoṭeyyā”ti	1320	
PA_anya-e08_03n:1320_4	ca “annadā baladā cetā”ti ca ādinā bavhatthadīpakehi itthiliṅgabhūtehi sabbanāmikapadehi	1320	
PA_anya-e08_03n:1320_5	ca asabbanāmikapadehi ca samānādhikaraṇabhāvena vutto dissati, na tathā pāḷiyaṃ bavhatthadīpakehi	1320	
PA_anya-e08_03n:1320_6	itthiliṅgabhūtehi sabbanāmikapadehi vā asabbanāmikapadehi vā samānādhikaraṇabhāvena	1320	
PA_anya-e08_03n:1320_7	vutto āpasaddo dissati. Yadi hi āpasaddo itthiliṅgo siyā, kaññasaddato āpaccayo viya	1320	
PA_anya-e08_03n:1320_8	āpasaddato āpaccayo vā siyā, nadasaddato viya ca īpaccayo vā siyā, ubhayampi natthi,	1320	
PA_anya-e08_03n:1320_9	ubhayābhāvato itthiliṅge vuttaṃ sabbampi vidhānaṃ tattha na labbhati, tena ñāyati	1320	
PA_anya-e08_03n:1320_10	“āpasaddo anitthiliṅgo”ti. Nanu ca bho gosaddatopi āpaccayo natthi, tadabhāvato itthiliṅge	13201	
PA_anya-e08_03n:1320_11	vuttavidhānaṃ na labbhati, evaṃ sante kasmā soyeva itthiliṅgo hoti, na panāyaṃ āpasaddoti?	13201	
PA_anya-e08_03n:1321_0	Ettha vuccate – gosaddo na niyogā itthiliṅgo, atha kho pulliṅgova. Itthiliṅgabhāve	1321	
PA_anya-e08_03n:1321_1	pana tamhā āpaccaye ahontepi īpaccayo vikappena hoti, aññampi itthiliṅge vuttavidhānaṃ	1321	
PA_anya-e08_03n:1321_2	labbhati. So hi niccamokārantatāpakatiyaṃ ṭhatvā “go, gāvī”tiādinā attano itthiliṅgarūpānaṃ	1321	
PA_anya-e08_03n:1321_3	nibbattikāraṇabhūto, tena so itthiliṅgo bhavati. Āpasadde pana īpaccayādi na labbhati.	1321	
PA_anya-e08_03n:1321_4	Tena so itthiliṅgoti na vattabbo. Yathā vā gosaddassa avisadākāravohārataṃ paṭicca	1321	
PA_anya-e08_03n:1321_5	itthiliṅgabhāvo upapajjati, na tathā āpasaddassa. Āpasaddassa hi anākularūpakkamattā	1321	
PA_anya-e08_03n:1321_6	avisadākāravohāratā na dissati, yāya eso itthiliṅgo siyā. Evaṃ vuttā te niruttarā bhavissanti.	1321	
PA_anya-e08_03n:1322_0	Tathā yesaṃ evaṃ hoti “āpasaddo sabbadā itthiliṅgo ceva bahuvacanako cā”ti, te vattabbā	1322	
PA_anya-e08_03n:1322_1	– yathā itthiliṅgabhūtassa kaññāsaddassa paṭhamaṃ kaññaiti rassavasena ṭhapitassa	1322	
PA_anya-e08_03n:1322_2	āpaccayato paraṃ smiṃvacanaṃ sarūpato na tiṭṭhati, yaṃbhāvena ca yābhāvena ca tiṭṭhati	1322	
PA_anya-e08_03n:1322_3	“kaññāyaṃ, kaññāyā”ti, na tathā “itthiliṅga”nti tumhehi gahitassa āposaddassa paṭhamaṃ	1322	
PA_anya-e08_03n:1322_4	āpaiti rassavasena ṭhapitassa paraṃ smiṃvacanaṃ yaṃbhāvena ca yābhāvena ca tiṭṭhati,	1322	
PA_anya-e08_03n:1322_5	atha kho sarūpatoyeva tiṭṭhati “āpasmiṃ maññatī”ti. Yadi pana āpasaddo itthiliṅgo	1322	
PA_anya-e08_03n:1322_6	siyā, smiṃvacanaṃ sarūpato na tiṭṭheyya. Yasmā ca smiṃvacanaṃ sarūpato tiṭṭhati,	1322	
PA_anya-e08_03n:1322_7	tasmā āpasaddo na itthiliṅgo. Na hi caturāsītidhammakkhandhasahassasaṅgahesu anekakoṭisatasahassesu	1322	
PA_anya-e08_03n:1322_8	pāḷippadesesu ekasmimpi pāḷippadese paṭhamaṃ akārantabhāvena ṭhapetabbānaṃ itthiliṅgasaddānaṃ	1322	
PA_anya-e08_03n:1322_9	parato ṭhitaṃ smiṃvacanaṃ sarūpato tiṭṭhatīti. Evaṃ vuttā te niruttarā bhavissanti.	1322	
PA_anya-e08_03n:1323_0	Keci panettha evaṃ vadeyyuṃ “āpasaddo napuṃsakaliṅgo, tathā hi aṭṭhasāliniyaṃ ‘omattaṃ	1323	
PA_anya-e08_03n:1323_1	pana āpo adhimattapathavīgatikaṃ jāta’nti napuṃsakaliṅgabhāvena taṃsamānādhikaraṇapadāni	1323	
PA_anya-e08_03n:1323_2	niddiṭṭhānī”ti? Tanna, manogaṇe pavattehi tama vaca sirasaddādīhi viya āpasaddenapi	1323	
PA_anya-e08_03n:1323_3	samānādhikaraṇapadānaṃ katthaci napuṃsakaliṅgabhāvena niddisitabbattā. Pubbācariyānañhi	1323	
PA_anya-e08_03n:1323_4	saddaracanāsu “saddhammatejavihataṃ vilayaṃ khaṇena, veneyyasattahadayesu tamo payātī”ti	1323	
PA_anya-e08_03n:1323_5	ettha “tamo”tipadena samānādhikaraṇaṃ “vihata”nti napuṃsakaliṅgaṃ dissati, tathā	1323	
PA_anya-e08_03n:1323_6	“dukkhaṃ vaco etasmiṃ vipaccanīkasāte puggaleti dubbaco”ti ettha “vaco”ti padena	1323	
PA_anya-e08_03n:1323_7	samānādhikaraṇaṃ “dukkha”nti napuṃsakaliṅgaṃ, “avanataṃ siro yassa so avanatasiro”ti	1323	
PA_anya-e08_03n:1323_8	ettha “siro”ti padena samānādhikaraṇaṃ “avanata”nti napuṃsakaliṅgaṃ, “appaṃ rāgādirajo	1323	
PA_anya-e08_03n:1323_9	yesaṃ paññāmaye akkhimhi te apparajakkhā”ti ettha “rajo”ti padena samānādhikaraṇaṃ	1323	
PA_anya-e08_03n:1323_10	“appa”nti napuṃsakaliṅgaṃ dissati. Na te ācariyā tehi samānādhikaraṇapadehi tamavacasirasaddādīnaṃ	13231	
PA_anya-e08_03n:1323_11	napuṃsakaliṅgattaviññāpanatthaṃ tathāvidhaṃ saddaracanaṃ kubbiṃsu, atha kho “sobhanaṃ	13231	
PA_anya-e08_03n:1323_12	mano tassāti sumano”ti ettha viya manogaṇe pavattapulliṅgānaṃ payoge napuṃsakaliṅgabhāvenapi	13231	
PA_anya-e08_03n:1323_13	samānādhikaraṇapadāni katthaci hontīti dassanatthaṃ kubbiṃsu. Yathā ca “vihata”ntiādikā	13231	
PA_anya-e08_03n:1323_14	saddaracanā tamavacasirasaddādīnaṃ napuṃsakaliṅgattaviññāpanatthaṃ na katā, tathā	13231	
PA_anya-e08_03n:1323_15	“omatta”nti ca “adhimattapathavīgatikaṃ jāta”nti ca saddaracanāpi āpasaddassa napuṃsakaliṅgattaviññāpanatthaṃ	13231	
PA_anya-e08_03n:1323_16	na katā. Yasmā pana manogaṇe pavattehi manasaddādīhi ekadesena samānagatikattā āpasaddenapi	13231	
PA_anya-e08_03n:1323_17	napuṃsakaliṅgassa samānādhikaraṇatā yujjati, tasmā aṭṭhasāliniyaṃ “omattaṃ pana āpo	13231	
PA_anya-e08_03n:1323_18	adhimattapathavīgatikaṃ jāta”nti napuṃsakaliṅgassa āpasaddena samānādhikaraṇatā katā.	13231	
PA_anya-e08_03n:1323_19	Tathāpi āpasaddo manasaddādīhi ekadesena samānagatiko samāsapadatte majjhokārassa	13231	
PA_anya-e08_03n:1323_20	“āpokasiṇaṃ, āpogata”ntiādippayogassa dassanato, tasmā “omatta”ntiādivacanaṃ āpasaddassa	13232	
PA_anya-e08_03n:1323_21	napuṃsakaliṅgattaviññāpanatthaṃ vuttanti na gahetabbaṃ, liṅgavipariyayavasena pana	13232	
PA_anya-e08_03n:1323_22	katthaci evampi saddagati hotīti ñāpanatthaṃ vuttanti gahetabbaṃ. “Omatto”ti ca “adhimattapathavīgatiko	13232	
PA_anya-e08_03n:1323_23	jāto”ti ca liṅgaṃ parivattetabbaṃ. Yadi hi āpasaddo napuṃsakaliṅgo siyā, sanikārāni’ssa	13232	
PA_anya-e08_03n:1323_24	paccattopayogarūpāni buddhavacanādīsu vijjeyyuṃ, na tādisāni santi. Kiñci bhiyyo	13232	
PA_anya-e08_03n:1323_25	– okārantaṃ nāma napuṃsakaliṅgaṃ katthacipi natthi, niggahītantaikāranta ukārantavasena	13232	
PA_anya-e08_03n:1323_26	hi tividhāniyeva napuṃsakaliṅgāni. Tena āpasaddassa napuṃsakaliṅgatā nupapajjatīti.	13232	
PA_anya-e08_03n:1323_27	Evaṃ vuttā te niruttarā bhavissanti. Iccokārantavasena gahitassa āpasaddassa itthiliṅgatā	13232	
PA_anya-e08_03n:1323_28	ca napuṃsakaliṅgatā ca ekantato natthi, niggahītantavasena pana gahitassa katthaci	13232	
PA_anya-e08_03n:1323_29	napuṃsakaliṅgatā siyā “bhante nāgasena samuddo samuddoti vuccati, kena kāraṇena āpaṃ	13232	
PA_anya-e08_03n:1323_30	udakaṃ samuddoti vuccatī”ti payogadassanato. Ettha paneke vadeyyuṃ “yadi bho okārantavasena	13233	
PA_anya-e08_03n:1323_31	gahitassa āpasaddassa itthinapuṃsakaliṅgavasena dviliṅgatā natthi, okāranto āpasaddo	13233	
PA_anya-e08_03n:1323_32	kataraliṅgo”ti? Pulliṅgoti mayaṃ vadāmāti.	13233	
PA_anya-e08_03n:1324_0	Yadi ca bho āpasaddo pulliṅgo. Yathā āpasaddassa pulliṅgatā paññāyeyya, nijjhānakkhamatā	1324	
PA_anya-e08_03n:1324_1	ca bhaveyya, tathā suttaṃ āharathāti. “Āharissāmisuttaṃ, na no suttāharaṇe bhāro	1324	
PA_anya-e08_03n:1324_2	atthī”ti evañca pana vatvā tesaṃ imāni suttapadāni dassetabbāni. Seyyathidaṃ? “Āpo	1324	
PA_anya-e08_03n:1324_3	upalabbhatīti? Āmantā. Āpassa kattā kāretā upalabbhatīti? Na hevaṃ vattabbe. Atīto	1324	
PA_anya-e08_03n:1324_4	āpo atthīti? Āmantā. Tena āpena āpakaraṇīyaṃ karotīti? Na hevaṃ vattabbe. Āpaṃ maññati	1324	
PA_anya-e08_03n:1324_5	āpasmiṃ maññatī”ti imāni suttapadāni.	1324	
PA_anya-e08_03n:1325_0	Ettha ca “upalabbhatī”tiādinā āpasaddassa ekavacanatā siddhā, tāya siddhāya bahuvacanatāpi	1325	
PA_anya-e08_03n:1325_1	siddhāyeva. Ekavacanatāyeva hi saddasatthe paṭisiddhā, na bahuvacanatā, tena “āpenā”ti	1325	
PA_anya-e08_03n:1325_2	iminā pana āpasaddassa itthiliṅgabhāvavigamo siddho itthiliṅge enādesābhāvato. “Āpassa,	1325	
PA_anya-e08_03n:1325_3	āpasmi”nti imināpi itthiliṅgabhāvavigamoyeva itthiliṅge sarūpato nā smā smiṃ vacanānamabhāvā.	1325	
PA_anya-e08_03n:1325_4	“Atīto”ti iminā itthiliṅganapuṃsakaliṅgabhāvavigamo okārantanapuṃsakaliṅgassa abhāvato,	1325	
PA_anya-e08_03n:1325_5	okārantassa guṇanāmabhūtassa itthiliṅgassa ca abhāvato.	1325	
PA_anya-e08_03n:1326_0	Apica buddhavacanādīsu “cittāni, rūpānī”tiādīni viya sanikārānaṃ rūpānaṃ adassanato	1326	
PA_anya-e08_03n:1326_1	okārantabhāvena gahitassa napuṃsakaliṅgabhāvavigamo atīva pākaṭo. Aparampettha vattabbaṃ	1326	
PA_anya-e08_03n:1326_2	– “atīto āpo atthīti? Āmantā”ti ettha “atīto”ti iminā āpasaddassa visadākāravohāratāsūcakena	1326	
PA_anya-e08_03n:1326_3	okārantapadena tassa avisadākāravohāratāya ca ubhayamuttākāravohāratāya ca abhāvo	1326	
PA_anya-e08_03n:1326_4	siddho. Tassa ca avisadākāravohāratāya abhāve siddhe itthiliṅgabhāvo dūrataro. Ubhayamuttākāravohāratāya	1326	
PA_anya-e08_03n:1326_5	ca abhāve siddhe napuṃsakaliṅgabhāvopi dūrataroyeva. Iti na katthacipi okārantabhāvena	1326	
PA_anya-e08_03n:1326_6	gahito āpasaddo itthiliṅgo vā napuṃsakaliṅgo vā bhavati. Milindapañhe pana niggahītantavasena	1326	
PA_anya-e08_03n:1326_7	āgato napuṃsakaliṅgoti veditabbo, na cettha vattabbaṃ “atīto”ti “tenā”ti ca imāni	1326	
PA_anya-e08_03n:1326_8	liṅgavipallāsavasena vuttānīti vāccaliṅgānamanuvattāpakassa abhidheyyaliṅgabhūtassa	1326	
PA_anya-e08_03n:1326_9	āpasaddassa “kaññāya cittānī”tiādīnaṃ viya itthinapuṃsakaliṅgarūpānaṃ abhāvato. Apica	1326	
PA_anya-e08_03n:1326_10	vohārakusalā tathāgatā tathāgatasāvakā ca, tehiyeva uttamapurisehi vohārakusalehi	13261	
PA_anya-e08_03n:1326_11	“atīto āpo”tiādinā vuttattāpi “atīto”ti “tenā”ti ca imāni liṅgavipallāsavasena vuttānīti	13261	
PA_anya-e08_03n:1326_12	na cintetabbāni, tasmā taṃsamānādhikaraṇo okārantabhāvena gahito āpasaddo ekavacananto	13261	
PA_anya-e08_03n:1326_13	pulliṅgo ceva yathāpayogaṃ ekavacanabahuvacanako cāti veditabbo “āpo, āpā. Āpaṃ,	13261	
PA_anya-e08_03n:1326_14	āpe”tiādinā yojetabbattā. Evaṃ vuttāni suttapadāni savinicchayāni sutvā addhā te	13261	
PA_anya-e08_03n:1326_15	āpasaddassa itthiliṅgabahuvacanatāvādino niruttarā bhavissanti.	13261	
PA_anya-e08_03n:1327_0	Ettha koci vadeyya – pāḷiyaṃ pulliṅganayo ekavacananayo ca kiṃ aṭṭhakathāṭīkācariyehi	1327	
PA_anya-e08_03n:1327_1	na diṭṭho, ye āpasaddassa itthiliṅgabahuvacanattaṃ vaṇṇesunti? No na diṭṭho, diṭṭhoyeva	1327	
PA_anya-e08_03n:1327_2	so nayo tehi. Yasmā pana te na kevalaṃ sāṭṭhakathe tepiṭake buddhavacaneyeva visāradā,	1327	
PA_anya-e08_03n:1327_3	atha kho sakalepi saddasatthe visāradā, tasmā saddasatthe attano paṇḍiccaṃ pakāsetuṃ,	1327	
PA_anya-e08_03n:1327_4	“saddasatthe ca īdiso nayo vutto”ti viññāpetuñca saddasatthanayaṃ gahetvā āpasaddassa	1327	
PA_anya-e08_03n:1327_5	itthiliṅgabahuvacanakattaṃ vaṇṇesunti natthi tesaṃ doso. Tathā hi mūlapariyāyasuttantaṭṭhakathāyaṃ	1327	
PA_anya-e08_03n:1327_6	tehiyeva vuttaṃ āpasaddassa pulliṅgekavacanakattasūcanakaṃ “lakkhaṇasasambhārārammaṇasammutivasena	1327	
PA_anya-e08_03n:1327_7	catubbidho āpo, tesū”tiādi, tasmā natthi tesaṃ doso. Pūjārahā hi te āyasmanto, namoyeva	1327	
PA_anya-e08_03n:1327_8	tesaṃ karoma, na tesaṃ vacanaṃ codanābhājanaṃ. Ye pana ujuvipaccanīkavādā daḷhameva	1327	
PA_anya-e08_03n:1327_9	āpasaddassa itthiliṅgabahuvacanattaṃ mamāyanti, tesaṃyeva vacanaṃ codanābhājanaṃ.	1327	
PA_anya-e08_03n:1327_10	Yasmā pana mayaṃ pāḷinayānusārena antadvayavato āpasaddassa pulliṅgattaṃ napuṃsakaliṅgattañca	13271	
PA_anya-e08_03n:1327_11	vidadhāma, tasmā yo koci idaṃ vādaṃ madditvā aññaṃ vādaṃ patiṭṭhāpetuṃ sakkhissatīti	13271	
PA_anya-e08_03n:1327_12	netaṃ ṭhānaṃ vijjati, idañca pana ṭhānaṃ mahāgahanaṃ duppaṭivijjhanaṭṭhena, paramasukhumañca	13271	
PA_anya-e08_03n:1327_13	katañāṇasambhārehi paramasukhumañāṇehi paṇḍitehi vedanīyattā. Sabbamidañhi vacanaṃ	13271	
PA_anya-e08_03n:1327_14	tesu tesu ṭhānesu atthabyañjanapariggahaṇe sotūnaṃ paramakosallajananatthañceva sāsane	13271	
PA_anya-e08_03n:1327_15	ādaraṃ akatvā saddasatthamatena kālaṃ vītināmentānaṃ sāthalikānaṃ pamādavihāranisedhanatthañca	13271	
PA_anya-e08_03n:1327_16	sāsanassātimahantabhāvadīpanatthañca vuttaṃ, na attukkaṃsanaparavambhanatthanti imissaṃ	13271	
PA_anya-e08_03n:1327_17	nītiyaṃ saddhāsampannehi kulaputtehi yogo karaṇīyo bhagavato sāsanassa ciraṭṭhitatthaṃ.	13271	
PA_anya-e08_03n:1328_0	Yasmā pana pāḷito aṭṭhakathā balavatī nāma natthi, tasmā pāḷinayānurūpeneva āpasaddassa	1328	
PA_anya-e08_03n:1328_1	nāmikapadamālaṃ yojessāma sotūnamasammohatthaṃ, kimettha saddasatthanayo karissati.	1328	
PA_anya-e08_03n:1328_2	Atrāyaṃ udānapāḷi “kiṃ kayirā udapānena, āpā ce sabbadā siyu”nti.	1328	
PA_anya-e08_03n:1329	Āpo, āpā. Āpaṃ, āpe. Āpena, āpehi, āpebhi. Āpassa, āpānaṃ. Āpā, āpasmā, āpamhā, āpehi, āpebhi. Āpassa, āpānaṃ. Āpe, āpasmiṃ, āpamhi, āpesu. Bho āpa, bhavanto āpā.	132	
PA_anya-e08_03n:1330	Sabbanāmādīhipi yojessāma – yo āpo, ye āpā. Yaṃ āpaṃ, ye āpe. Yena āpena, sesaṃ neyyaṃ, so āpo, te āpā. Atīto āpo, atītā āpā. Sesaṃ neyyaṃ. Iccevaṃ –	133	
PA_anya-e08_03n:1331	Purisena samā āpa-saddādī sabbathā matā;	133	
PA_anya-e08_03n:1332	Na sabbathāva gosaddo, purisena samo mato.	133	
PA_anya-e08_03n:1333	Manādī ekadesena, purisena samā matā;	133	
PA_anya-e08_03n:1334	Sarādī ekadesena, sabbathā vā samā matā.	133	
PA_anya-e08_03n:1335	Ye panettha saddā “manogaṇo”ti vuttā, kathaṃ tesaṃ manogaṇabhāvo sallakkhetabboti? Vuccate tesaṃ manogaṇabhāvasallakkhaṇakāraṇaṃ –	133	
PA_anya-e08_03n:1336	Manogaṇo manogaṇā-	133	
PA_anya-e08_03n:1337	Dikā cevā’manogaṇo;	133	
PA_anya-e08_03n:1338	Iti saddā tidhā ñeyyā,	133	
PA_anya-e08_03n:1339	Manogaṇavibhāvane.	133	
PA_anya-e08_03n:1340	Ye te nā sa smiṃvisaye,	134	
PA_anya-e08_03n:1341	Sā so syantā bhavanti ca;	134	
PA_anya-e08_03n:1342	Samāsataddhitantatte,	134	
PA_anya-e08_03n:1343	Majjhokārā ca honti hi.	134	
PA_anya-e08_03n:1344	Sokārantapayogā ca, kriyāyogamhi dissare;	134	
PA_anya-e08_03n:1345	Evaṃvidhā ca te saddā, ñeyyā “manogaṇo”iti.	134	
PA_anya-e08_03n:1346_0	Atra tassatthassa sādhakāni payogāni sāsanato ca lokato ca yathārahamāharitvā dassessāma	1346	
PA_anya-e08_03n:1346_1	– manasā ce pasannena, bhāsati vā karoti vā. Na mayhaṃ manaso piyo. Sādhukaṃ manasi	1346	
PA_anya-e08_03n:1346_2	karotha. Manopubbaṅgamā dhammā. Manoramaṃ, manodhātu, manomayena kāyena, iddhiyā	1346	
PA_anya-e08_03n:1346_3	upasaṅkami. Yo ve “dassa”nti vatvāna, adāne kurute mano. Vacasā paricitā. Vacaso vacasi.	1346	
PA_anya-e08_03n:1347	Vacorasmīhi bodhesi, veneyyakumudañcidaṃ;	134	
PA_anya-e08_03n:1348	Rāgo sārāgarahito, visuddho buddhacandimā.	134	
PA_anya-e08_03n:1349	Kassapassa vaco sutvā, alāto etadabravi;	134	
PA_anya-e08_03n:1350	Esa bhiyyo pasīdāmi, sutvāna munino vaco.	135	
PA_anya-e08_03n:1351_0	Sakhā ca mitto ca mamāsi sīvika, susikkhito sādhu karohi me vaco. Ekūnatiṃso vayasā	1351	
PA_anya-e08_03n:1351_1	subhadda. Vayaso, vayasi, vayovuddho, vayoguṇā anupubbaṃ jahanti. Jalantamiva tejasā.	1351	
PA_anya-e08_03n:1351_2	Tejaso, tejasi, tejodhātukusalo. Tejokasiṇaṃ. Tapasā uttamo, tapaso, tapasi, tapodhano,	1351	
PA_anya-e08_03n:1351_3	tapojigucchā. Kasmā bhavaṃ vijanamaraññanissito, tapo idha krubbasi brahmapattiyā.	1351	
PA_anya-e08_03n:1351_4	Cetasā aññāsi, evaṃ cetaso parivitakko udapādi, etamatthaṃ cetasi sannidhāya, cetoparivitakkamaññāya.	1351	
PA_anya-e08_03n:1351_5	Cetopariyañāṇaṃ, ceto paricchindati, so parasattānaṃ parapuggalānaṃ cetasā ceto paricca	1351	
PA_anya-e08_03n:1351_6	jānāti. Tamasā, tamaso, tamasi, tamonudo, tamoharo. Navāhametaṃ yasasā dadāmi. Yasaso,	1351	
PA_anya-e08_03n:1351_7	yasasi, yaso bhogasamappito. Yasoladdhākho panasmākaṃ bhogā. Yasodharā devī, yaso	1351	
PA_anya-e08_03n:1351_8	laddhā na majjeyya. Ayasāva malaṃ samuṭṭhitaṃ. Ayaso, ayasi, ayopākārapariyantaṃ,	1351	
PA_anya-e08_03n:1351_9	ayasā paṭikujjitaṃ. Seyyo ayoguḷo bhutto, ayopatto, ayomayaṃ, ayo kantatīti ayokanto.	1351	
PA_anya-e08_03n:1351_10	Ghatena vā bhuñjassu payasā vā, sādhu khalu payaso pānaṃ yaññadattena, payasi ojā,	13511	
PA_anya-e08_03n:1351_11	payodharā, payonidhi. Sahassanetto sirasā paṭiggahi. Siraso, sirasi añjaliṃ katvā,	13511	
PA_anya-e08_03n:1351_12	vanditabbaṃ isiddhajaṃ. Siroruhā, siro chindati. Yo kāme parivajjeti, sappasseva	13511	
PA_anya-e08_03n:1351_13	padāsiro. Siro te vajjhayitvāna. Sarasā, saraso, tīṇi uppalajātāni, tasmiṃ sarasi	13511	
PA_anya-e08_03n:1351_14	brāhmaṇa. Saroruhaṃ. Yaṃ etā upasevanti, chandasāvā dhanenavā. Sāvittī chandaso mukhaṃ.	13511	
PA_anya-e08_03n:1351_15	Chandasi, chandoviciti, chandobhaṅgo, urasā panudahissāmi, uraso, urasi jāyati, urasilomo,	13511	
PA_anya-e08_03n:1351_16	uromajjhe vijjhi. Rahasā, rahaso, rahasi, rahogato nisīditvā, evaṃ cintesahaṃ tadā.	13511	
PA_anya-e08_03n:1351_17	Ahasā, ahasi. Jāyanti tattha pārohā, ahorattānamaccayeti imāni payogāni. Ettha ca	13511	
PA_anya-e08_03n:1351_18	“manena, manassa, mane, manasmiṃ, manamhī”tiādīni ca “manaāyatanaṃ tamaparāyano ayapatto	13511	
PA_anya-e08_03n:1351_19	chandahānī”tiādīni ca “na manaṃ aññāsi. Yasaṃ laddhāna dummedho. “Siraṃ chindatī”tiādīni	13511	
PA_anya-e08_03n:1351_20	ca rūpāni manogaṇabhāvappakāsakāni na hontīti na dassitāni, na alabbhamānavasena,	13512	
PA_anya-e08_03n:1351_21	tasmātra imā ādito paṭṭhāya manogaṇabhāvavibhāvinī gāthāyo bhavanti –	13512	
PA_anya-e08_03n:1352	“Manasā manaso manasi”,	135	
PA_anya-e08_03n:1353	Itiādivasā ṭhitā;	135	
PA_anya-e08_03n:1354	Sā so syantā saddarūpā,	135	
PA_anya-e08_03n:1355	Vuttā “manogaṇo”iti.	135	
PA_anya-e08_03n:1356	Manodhātu vacorasmi,	135	
PA_anya-e08_03n:1357	Vayovuddho tapoguṇo;	135	
PA_anya-e08_03n:1358	Tejodhātu tamonāso,	135	
PA_anya-e08_03n:1359	Yasobhogasamappito.	135	
PA_anya-e08_03n:1360	Cetoparivitakko ca, ayopatto payodharā;	136	
PA_anya-e08_03n:1361	Siroruhā saroruhaṃ, uromajjhe rahogato.	136	
PA_anya-e08_03n:1362	Chandobhaṅgo ahorattaṃ, manomaya’mayomayaṃ;	136	
PA_anya-e08_03n:1363	Evaṃvidho viseso yo, lakkhaṇantaṃ manogaṇe.	136	
PA_anya-e08_03n:1364	“Vaco sutvā, siro chindi, ayo kantati” iccapi;	136	
PA_anya-e08_03n:1365	Upayogassa saṃsiddhi, lakkhaṇantaṃ manogaṇe.	136	
PA_anya-e08_03n:1366	Manogaṇe vuttanayo, itthiliṅge na labbhati;	136	
PA_anya-e08_03n:1367	Punnapuṃsakaliṅgesu, labbhateva yathārahaṃ.	136	
PA_anya-e08_03n:1368	Iccevaṃ sabbathāpi –	136	
PA_anya-e08_03n:1369	Sā so syantāni rūpāni, sandissanti manogaṇe;	136	
PA_anya-e08_03n:1370	Majjhokārantarūpā ca, sokārantūpayogatā.	137	
PA_anya-e08_03n:1371	Idaṃ manogaṇalakkhaṇaṃ. Evaṃ manogaṇalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.	137	
PA_anya-e08_03n:1372	Atha manogaṇādilakkhaṇaṃ kathayāma –	137	
PA_anya-e08_03n:1373	Ye te nā sasmiṃvisaye,	137	
PA_anya-e08_03n:1374	Sā so syantā yathārahaṃ;	137	
PA_anya-e08_03n:1375	Samāsataddhitantatte,	137	
PA_anya-e08_03n:1376	Majjhokāro na honti tu.	137	
PA_anya-e08_03n:1377	Sokārantūpayogā ca,	137	
PA_anya-e08_03n:1378	Kriyāyoge na honti te;	137	
PA_anya-e08_03n:1379	Saddā evaṃvidhā sabbe;	137	
PA_anya-e08_03n:1380	Manogaṇādikā matā.	138	
PA_anya-e08_03n:1381_0	Seyyathidaṃ? “Bilaṃ padaṃ mukha”miccādayo. Tesaṃ rūpāni bhavanti – bilasā, bilaso,	1381	
PA_anya-e08_03n:1381_1	bilasi, bilagato, bilaṃ pāvisi. Padasāva agamāsi, tīṇi padavārāni, mākāsi mukhasā	1381	
PA_anya-e08_03n:1381_2	pāpaṃ, mukhagataṃ bhojanaṃ chaḍḍāpeti. Saccena danto damasā upeto. Rasavaraṃ rasamayaṃ	1381	
PA_anya-e08_03n:1381_3	rasaṃ pivīti. Idaṃ manogaṇādikalakkhaṇaṃ.	1381	
PA_anya-e08_03n:1382	Aparampi bhavati –	138	
PA_anya-e08_03n:1383	Ye samāsādibhāvamhi, majjhokārāva honti tu;	138	
PA_anya-e08_03n:1384	Nā sa smiṃvisaye sāso-syantā pana na hontihi.	138	
PA_anya-e08_03n:1385	Sokārantūpayogā ca,	138	
PA_anya-e08_03n:1386	Kriyāyoge na honti te;	138	
PA_anya-e08_03n:1387	Saddā evaṃvidhā cāpi,	138	
PA_anya-e08_03n:1388	Manogaṇādikā matā.	138	
PA_anya-e08_03n:1389_0	Seyyathidaṃ? “Āpo vāyo sarado”iccevamādayo. Tesaṃ rūpāni bhavanti – āpodhātu, vāyodhātu,	1389	
PA_anya-e08_03n:1389_1	āpokasiṇaṃ, vāyokasiṇaṃ, āpomayaṃ, vāyomayaṃ, jīva tvaṃ saradosataṃ, saradakālo.	1389	
PA_anya-e08_03n:1389_2	Āpena, āpassa, āpe, āpasmiṃ, āpamhi. Vāyena, vāyassa, vāye, vāyasmiṃ, vāyamhi. Saradena,	1389	
PA_anya-e08_03n:1389_3	saradassa, sarade, saradasmiṃ, saradamhi. Āpaṃ āpato sañjānāti. Vāyaṃ vāyato sañjānāti.	1389	
PA_anya-e08_03n:1389_4	Saradaṃ pattheti, saradaṃ ramaṇīyā nadī.	1389	
PA_anya-e08_03n:1390	Keci panettha vadeyyuṃ “nanu sāsane vāyasaddo viya vāyusaddopi manogaṇādīsu icchitabbo”ti? Ettha vuccate –	139	
PA_anya-e08_03n:1391	“Vāyu vāyo”ti etesu, pacchimoyeva icchito;	139	
PA_anya-e08_03n:1392	Manogaṇādīsu nādi, ādiggahavasenidha.	139	
PA_anya-e08_03n:1393	“Manodhātu vāyodhātu”, iccādīni padāni hi;	139	
PA_anya-e08_03n:1394	Akārantavaseneva, majjhokārāni sijjhare.	139	
PA_anya-e08_03n:1395	Vāyusaddamhi gahite, ādiggahavasenidha;	139	
PA_anya-e08_03n:1396	“Vāyodhātū”ti omajjhaṃ, rūpameva na hessati.	139	
PA_anya-e08_03n:1397	Yathā hi āyusaddassa, rūpaṃ dissati sāgamaṃ;	139	
PA_anya-e08_03n:1398	“Āyusā ekaputta”nti, manasādipadaṃ viya.	139	
PA_anya-e08_03n:1399	Na tathā vāyusaddassa, rūpaṃ dissati sāgamaṃ;	139	
PA_anya-e08_03n:1400	Tasmā manogaṇādimhi, tasso’kāso na vijjati.	140	
PA_anya-e08_03n:1401	Tathā hi “vāyati iti, vāyo” iti garū vaduṃ;	140	
PA_anya-e08_03n:1402	“Vāyodhātū”ti etassa, padassatthaṃ tahiṃ tahiṃ.	140	
PA_anya-e08_03n:1403	Yattha pathavī ca āpo ca, tejo vāyo na gādhati;	140	
PA_anya-e08_03n:1404	Ettha āpādikaṃ sadda-ttikaṃ manogaṇādike.	140	
PA_anya-e08_03n:1405	Idampi manogaṇādikalakkhaṇaṃ. Ettha manogaṇādikā dvidhā bhijjanti bila padādito āpādito ca. Evaṃ manogaṇādikalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.	140	
PA_anya-e08_03n:1406	Atha amanogaṇalakkhaṇaṃ kathayāma –	140	
PA_anya-e08_03n:1407	Ye ca nāvisaye sontā, ye ca smāvisaye siyuṃ;	140	
PA_anya-e08_03n:1408	Saddā evaṃpakārā te, amanogaṇasaññitā.	140	
PA_anya-e08_03n:1409_0	Ke te? Atthabyañjanakkharasaddādayo ceva dīghorasaddā ca. Etesu hi atthasaddādīnaṃ	1409	
PA_anya-e08_03n:1409_1	nāvacanaṭṭhāne “atthaso byañjanaso akkharaso suttaso upāyaso sabbaso ṭhānaso”tiādīni	1409	
PA_anya-e08_03n:1409_2	sontāni rūpāni bhavanti. Dīghorasaddānaṃ pana smāvacanaṭṭhāne “dīghaso oraso”ti sontāni	1409	
PA_anya-e08_03n:1409_3	rūpāni bhavanti. Idaṃ amanogaṇalakkhaṇaṃ.	1409	
PA_anya-e08_03n:1410	Aparampi bhavati –	141	
PA_anya-e08_03n:1411	Sabbathā vinimuttā ye, sā so syantādibhāvato;	141	
PA_anya-e08_03n:1412	Evaṃvidhāpi te saddā, amanogaṇasaññitā.	141	
PA_anya-e08_03n:1413	Ke te? “Puriso kaññā citta”miccādayo. Idampi amanogaṇalakkhaṇaṃ. Evaṃ amanogaṇalakkhaṇaṃ anākulaṃ niggumbaṃ nijjaṭaṃ samuddiṭṭhaṃ.	141	
PA_anya-e08_03n:1414_0	Evaṃ dassitesu manogaṇalakkhaṇādīsu koci vadeyya “yadidaṃ tumhehi vuttaṃ ‘ye samāsādibhāvamhi,	1414	
PA_anya-e08_03n:1414_1	majjhokārāva honti tū’tiādinā manogaṇādikalakkhaṇaṃ, tena “parosataṃ gomayaṃ godhano”iccādīsu	1414	
PA_anya-e08_03n:1414_2	goparasaddādayopi manogaṇādikabhāvaṃ āpajjantīti? Nāpajjanti. Kasmāti ce? Yasmā –	1414	
PA_anya-e08_03n:1415	Ettha manogaṇādīnaṃ, antassottaṃ paṭiccidaṃ;	141	
PA_anya-e08_03n:1416	“Majjhokārā”ti vacanaṃ, vuttaṃ na tvāgamādikaṃ.	141	
PA_anya-e08_03n:1417	“Parosataṃ gomaya”nti-ādīsu amanogaṇo;	141	
PA_anya-e08_03n:1418	Pubbabhūtaṃ padaṃ ossā-gamattā’niccatāya ca.	141	
PA_anya-e08_03n:1419	Tasmā nāpajjanti. Iti sabbathāpi amanogaṇalakkhaṇaṃ nissesato dassitaṃ. Iccevaṃ manogaṇavibhāvanāyaṃ manogaṇo manogaṇādiko amanogaṇo cāti tidhā bhedo veditabbo.	141	
PA_anya-e08_03n:1420_0	Tattha manogaṇe pariyāpannasaddānaṃ samāsaṃ patvā “abyaggamanaso naro, thiracetasaṃ	1420	
PA_anya-e08_03n:1420_1	kulaṃ, saddheyyavacasā upāsikātiādinā liṅgattayavasena aññathāpi rūpāni bhavanti.	1420	
PA_anya-e08_03n:1420_2	Ettha pana keci evaṃ vadanti “yadā manasaddo sakatthe avattitvā ‘abyaggo mano yassa	1420	
PA_anya-e08_03n:1420_3	soyaṃ abyaggamanaso, alīno mano yassa soyaṃ alīnamanaso’ti evaṃ aññatthe vattati,	1420	
PA_anya-e08_03n:1420_4	tadā purisanayeneva nāmikapadamālā labbhati, na manogaṇanayenā”ti. Taṃ na gahetabbaṃ	1420	
PA_anya-e08_03n:1420_5	ubhinnampi yathārahaṃ labbhanato. Tathā hi visuddhimagge puggalāpekkhanavasena “khantisoraccamettādi-guṇabhūsitacetaso.	1420	
PA_anya-e08_03n:1420_6	Ajjhesanaṃ gahetvānā”ti ettha manogaṇanayo dissati. Taṭṭīkāyampi “ajjhesito dāṭhānāga-ttherena	1420	
PA_anya-e08_03n:1420_7	thiracetasā”ti manogaṇanayo dissati, tasmā tesaṃ vacanaṃ na gahetabbaṃ. Evaṃ vadantā	1420	
PA_anya-e08_03n:1420_8	ca te abyaggamanasaddādīnaṃ abyaggamanasaiccādinā sakārantapakatibhāvena ṭhapetabbabhāvaṃ	1420	
PA_anya-e08_03n:1420_9	vibbhantamativasena cintetvā sabbāsu vibhattīsu, dvīsu ca vacanesu purisanayena yojetabbataṃ	1420	
PA_anya-e08_03n:1420_10	maññanti. Evañca sati “guṇabhūsitacetaso, thiracetasā”ti chaṭṭhīcatutthītatiyārūpāni	14201	
PA_anya-e08_03n:1420_11	nasiyuṃ, aññāniyeva anabhimatāni rūpāni siyuṃ. Yasmā siyuṃ, tasmā evaṃ aggahetvā	14201	
PA_anya-e08_03n:1420_12	ayaṃ viseso gahetabbo.	14201	
PA_anya-e08_03n:1421_0	Yattha hi samāsavasena manasaddo cetasaddādayo ca sakatthe avattitvā aññatthe vattanti,	1421	
PA_anya-e08_03n:1421_1	tattha sakārāgamānaṃ padānaṃ nāmikapadamālā purisanayena ca manogaṇe mananayena ca	1421	
PA_anya-e08_03n:1421_2	yathārahaṃ labbhati. Nissakārāgamānaṃ pana purisanayeneva labbhati. Yattha pana samāsavisayeyeva	1421	
PA_anya-e08_03n:1421_3	manādisaddā sakatthe vattanti, tattha nissakārāgamānaṃ nāmikapadamālā purisanayena	1421	
PA_anya-e08_03n:1421_4	ca manogaṇe mananayena ca labbhati.	1421	
PA_anya-e08_03n:1422_0	Idāni imassatthassa āvibhāvatthaṃ, saddagatīsu ca viññūnaṃ kosalluppādanatthaṃ yathāvuttānaṃ	1422	
PA_anya-e08_03n:1422_1	padānaṃ padamālā tidhā katvā dassayissāma – “byāsatto mano yassa soyaṃ byāsattamanaso	1422	
PA_anya-e08_03n:1422_2	naro”ti evamaccantaṃ puggalāpekkhakassa imassa padassa –	1422	
PA_anya-e08_03n:1423_0	Byāsattamanaso naro, byāsattamanasā narā. Byāsattamanasaṃ naraṃ, byāsattamanase nare.	1423	
PA_anya-e08_03n:1423_1	Byāsattamanasā, byāsattamanena narena, byāsattamanehi, byāsattamanebhi narehi. Byāsattamanaso,	1423	
PA_anya-e08_03n:1423_2	byāsattamanassa narassa, byāsattamanānaṃ narānaṃ. Byāsattamanā, byāsattamanasmā,	1423	
PA_anya-e08_03n:1423_3	byāsattamanamhā narā, byāsattamanehi, byāsattamanebhi narehi. Byāsattamanaso, byāsattamanassa	1423	
PA_anya-e08_03n:1423_4	narassa, byāsattamanānaṃ narānaṃ. Byāsattamanasi, byāsattamane, byāsattamanasmiṃ,	1423	
PA_anya-e08_03n:1423_5	byāsattamanamhi nare, byāsattamanesu naresu. Bho byāsattamanasa nara, bhavanto byāsattamanasā	1423	
PA_anya-e08_03n:1423_6	narāti nāmikapadamālā bhavati.	1423	
PA_anya-e08_03n:1424_0	Evaṃ sakārāgamassa labbhamānālabbhamānatā vavatthapetabbā. Ettha hi paṭhamādutiyāvibhattīnaṃ	1424	
PA_anya-e08_03n:1424_1	ekavacanabahuvacanaṭṭhāne ca tatiyācatutthīchaṭṭhīsattamīnaṃ ekavacanaṭṭhāne ca yathārahaṃ	1424	
PA_anya-e08_03n:1424_2	sāgamo bhavati ādesasaravibhattisaraparattā. Ayañca nayo sukhumo sādhukaṃ manasi kātabbo.	1424	
PA_anya-e08_03n:1425_0	Aparo nayo – “byāsatto mano yassa soyaṃ byāsattamano”ti evampi puggalāpekkhakassa	1425	
PA_anya-e08_03n:1425_1	imassa padassa “byāsattamano naro, byāsattamanā narā. Byāsattamanaṃ nara”ntiādinā	1425	
PA_anya-e08_03n:1425_2	purisanayeneva nāmikapadamālā bhavati. Ettha pana sabbathāpi sāgamo natthi. Aparopi	1425	
PA_anya-e08_03n:1425_3	nayo – “byāsatto ca so mano cāti byāsattamano”ti evaṃ cittāpekkhakassapi imassa padassa	1425	
PA_anya-e08_03n:1425_4	“byāsattamano, byāsattamanā. Byāsattamanaṃ, byāsattamane. Byāsattamanasā, byāsattamanenā”tiādinā	1425	
PA_anya-e08_03n:1425_5	manogaṇe mananayena nāmikapadamālā bhavati, ettha pana tatiyācatutthīchaṭṭhīsattamīnaṃ	1425	
PA_anya-e08_03n:1425_6	ekavacanaṭṭhāneyeva sāgamo bhavati ādesasaraparattā. Yathā ca ettha, evaṃ “alīnamanaso	1425	
PA_anya-e08_03n:1425_7	naro”tiādīsupi ayaṃ tividho nayo veditabbo.	1425	
PA_anya-e08_03n:1426_0	Napuṃsakaliṅge pana vattabbe “byāsattamanasaṃ kulaṃ, byāsattamanāni kulāni. Byāsattamanasaṃ	1426	
PA_anya-e08_03n:1426_1	kulaṃ, byāsattamanāni kulāni. Byāsattamanasā kulenā”tiādinā nāmikapadamālā yojetabbā.	1426	
PA_anya-e08_03n:1426_2	Ettha pana paṭhamādutiyātatiyācatutthīchaṭṭhīsattamīnaṃ ekavacanaṭṭhāneyeva yathārahaṃ	1426	
PA_anya-e08_03n:1426_3	sāgamo bhavati ādesasaravibhattisaraparattā, ayampi nayo sukhumo sādhukaṃ manasi kātabbo.	1426	
PA_anya-e08_03n:1427_0	Itthiliṅge pana vattabbe “byāsattamanasā itthī”ti evaṃ paṭhamekavacanaṭṭhāneyeva	1427	
PA_anya-e08_03n:1427_1	sāgamaṃ vatvā tato “byāsattamanā, byāsattamanāyo itthiyo. Byāsattamanaṃ itthi”nti	1427	
PA_anya-e08_03n:1427_2	kaññānayena yojetabbā. “Evaṃ saddheyyavacasā upāsikā, saddheyyavacāyo upāsikāyo.	1427	
PA_anya-e08_03n:1427_3	Saddheyyavacaṃ upāsika”ntiādināpi. “Byāsattamanaṃ kulaṃ, byāsattamanā itthī”tiādinā	1427	
PA_anya-e08_03n:1427_4	pana cittakaññānayena yojetabbā. Ettha pana sabbathāpi sāgamo natthi.	1427	
PA_anya-e08_03n:1428_0	Sotūnaṃ ñāṇappabhedajananatthaṃ aparāpi nāmikapadamālāyo dassayissāma sahanibbacanena	1428	
PA_anya-e08_03n:1428_1	– mano eva mānasaṃ, samussāhitaṃ mānasaṃ yassa soyaṃ samussāhitamānaso. “Samussāhitamānaso,	1428	
PA_anya-e08_03n:1428_2	samussāhitamānasā. Samussāhitamānasaṃ, samussāhitamānase. Samussāhitamānasenā”ti	1428	
PA_anya-e08_03n:1428_3	purisanayena yojetabbā. Sundarā medhā assa atthīti sumedhaso. “Sumedhaso, sumedhasā.	1428	
PA_anya-e08_03n:1428_4	Sumedhasaṃ, sumedhase. Sumedhasenā”ti purisanayena, evaṃ “bhūrimedhaso”tiādīnampi. Tatrime payogā –	1428	
PA_anya-e08_03n:1429	“Yaṃ vadanti sumedhoti, bhūripaññaṃ sumedhasaṃ;	142	
PA_anya-e08_03n:1430	Kiṃ nu tamhā vippavasi, muhuttamapi piṅgiya;	143	
PA_anya-e08_03n:1431	Gotamā bhūripaññāṇā, gotamā bhūrimedhasā.	143	
PA_anya-e08_03n:1432	Nāhaṃ tamhā vippavasāmi, muhuttamapi brāhmaṇa;	143	
PA_anya-e08_03n:1433	Gotamā bhūripaññāṇā, gotamā bhūrimedhasā”ti.	143	
PA_anya-e08_03n:1434_0	Itthiliṅge vattabbe “samussāhitamānasā sumedhasā”ti rūpāni, napuṃsake vattabbe “samussāhitamānasaṃ	1434	
PA_anya-e08_03n:1434_1	sumedhasa”nti rūpāni, kaññā cittanayena etesaṃ padamālā yojetabbā. Okārantapulliṅgaṭṭhāne	1434	
PA_anya-e08_03n:1434_2	itthiliṅgādivinicchayo nayappakāsanatthaṃ kato. Visesato hi okārantakathāyeva idhādhippetā.	1434	
PA_anya-e08_03n:1434_3	Apica loke nīti nāma nānappakārehi kathitā eva sobhati, ayañca sāsane nīti, tasmā	1434	
PA_anya-e08_03n:1434_4	nānappakārehi kathitāti.	1434	
PA_anya-e08_03n:1435	Sabbāni nayato evaṃ, okārantapadānime;	143	
PA_anya-e08_03n:1436	Pulliṅgāni pavuttāni, sāsanatthaṃ mahesino.	143	
PA_anya-e08_03n:1437	Viseso tesu kesañci, pāḷiyaṃ yo padissati;	143	
PA_anya-e08_03n:1438	Paccattavacanaṭṭhāne, pakāsessāmi taṃ’dhunā.	143	
PA_anya-e08_03n:1439	“Vanappagumbe yatha phussitagge”, itiādinayena hi;	143	
PA_anya-e08_03n:1440	Katthacodantapulliṅga-rūpāni aññathā siyuṃ.	144	
PA_anya-e08_03n:1441	Paccattavacanicceva, tañca rūpaṃ pakāsaye;	144	
PA_anya-e08_03n:1442	“Paccatte bhummaniddeso”, iti bhāsanti kecana.	144	
PA_anya-e08_03n:1443_0	Tatra kānici suttapadāni dassessāma – natthi attakāre, natthi parakāre, natthi purisakāre,	1443	
PA_anya-e08_03n:1443_1	pariyantakate saṃsāre, jīve sattame, na hevaṃ vattabbe, bāle ca paṇḍite ca sandhāvitvā	1443	
PA_anya-e08_03n:1443_2	saṃsaritvā dukkhassantaṃ karissantīti. Imāni ekavacanabahuvacanavasena dvidhā gahetabbāni.	1443	
PA_anya-e08_03n:1443_3	Paccattekavacanabahuvacanānañca ekārādeso veditabbo.	1443	
PA_anya-e08_03n:1444_0	Ye pana “vanappagumbeti paccattavacanassa bhummavacananiddeso”ti vadanti, te vattabbā	1444	
PA_anya-e08_03n:1444_1	“yadi vanappagumbeti paccattavacanassa bhummavacananiddeso, evañca sati ‘thāliyaṃ	1444	
PA_anya-e08_03n:1444_2	odanaṃ pacatī’ti ettha viya ādhārasutisambhavato ‘gimhāna māse paṭhamasmiṃ gimhe’ti	1444	
PA_anya-e08_03n:1444_3	idaṃ kataratthaṃ jotetī”ti? Te vadeyyuṃ “na mayaṃ bho ‘vanappagumbeti idaṃ bhummavacana’nti	1444	
PA_anya-e08_03n:1444_4	vadāma, atha kho ‘paccattavacanassa bhummavacananiddeso’ti vadāmā”ti. Evampi dosoyeva	1444	
PA_anya-e08_03n:1444_5	tumhākaṃ, nanu “saṅghe gotami dehī”ti etthāpi sampadānavacanassa bhummavacananiddesoti	1444	
PA_anya-e08_03n:1444_6	vuttepi saṅghassa dānakriyāya ādhārabhāvato “saṅghe”ti vacanaṃ suṇantānaṃ ādhārasuti	1444	
PA_anya-e08_03n:1444_7	ca ādhāraparikappo ca hotiyeva. Na hi sakkā evaṃ pavattaṃ cittaṃ nivāretuṃ, tasmā	1444	
PA_anya-e08_03n:1444_8	ettha evaṃ pana viseso gahetabbo “paccattavacanassapi katthaci bhummavacanassa viya	1444	
PA_anya-e08_03n:1444_9	rūpaṃ hotī”ti. Evañhi gahite na koci virodho. Īdisesu hi ṭhānesu niruttippabhedakusalo	1444	
PA_anya-e08_03n:1444_10	lokānukampako bhagavā paccattavacanavasena niddisitabbe sati evaṃ aniddisitvā lokassa	14441	
PA_anya-e08_03n:1444_11	sammohamuppādayanto viya kathaṃ bhummavacananiddesaṃ karissati, tasmā saddasāmaññalesamattaṃ	14441	
PA_anya-e08_03n:1444_12	gahetvā “bhummavacananiddeso”ti na vattabbaṃ. Yadi saddasāmaññaṃ gahetvā bhummavacananiddesaṃ	14441	
PA_anya-e08_03n:1444_13	icchatha, “paccattekavacanassa upayogabahuvacananiddeso”tipi icchitabbaṃ siyā.	14441	
PA_anya-e08_03n:1445_0	Apica tatheva “attakāre”ti paccattavacanassa bhummavacananiddese sati ādhārasutisambhavato	1445	
PA_anya-e08_03n:1445_1	“attakārasmiṃ kiñci vatthu natthī”ti anadhippeto attho siyā, na pana “attakāro natthī”ti	1445	
PA_anya-e08_03n:1445_2	adhippeto attho. “Upayogabahuvacananiddeso”ti gahaṇepi upayogatthassa natthisaddena	1445	
PA_anya-e08_03n:1445_3	avattabbattā dosoyeva siyā, atthisaddādīnaṃ viya pana natthisaddassapi paṭhamāya	1445	
PA_anya-e08_03n:1445_4	yogato “attakāre”ti idaṃ paccattavacanamevāti viññāyati. “Bāle ca paṇḍite ca sandhāvitvā	1445	
PA_anya-e08_03n:1445_5	saṃsaritvā dukkhassantaṃ karissantī”ti etthāpi paccattavacanassa “bhummavacananiddeso”ti	1445	
PA_anya-e08_03n:1445_6	vā “upayogavacananiddeso”ti vā gahaṇe sati “bālā ca paṇḍitā cā”ti ettakampi vattuṃ	1445	
PA_anya-e08_03n:1445_7	ajānanadoso siyā, “karissantī”ti padayogato pana “bāle cā”tiādi paccattavacanamevāti	1445	
PA_anya-e08_03n:1445_8	viññāyati. Yathā pana niggahītāgamavasenuccārite “cakkhuṃ udapādī”ti pade paccattavacanassa	1445	
PA_anya-e08_03n:1445_9	“cakkhuṃ me dehi yācito”ti ettha upayogavacanena sutivasena samānattepi paccattavacanatthoyeva	1445	
PA_anya-e08_03n:1445_10	sotāre paṭibhāti “udapādī”tiākhyātena kathitattā, na pana vibhattivipallāsatthabhūto	14451	
PA_anya-e08_03n:1445_11	upayogavacanattho “udapādī”tiākhyātena avacanīyattā, “cakkhuṃ udapādī”ti hi bhagavatā	14451	
PA_anya-e08_03n:1445_12	vuttakāle ko “cakkhuṃ udapādī”ti padaṃ parivattitvā atthamācikkhati, tathā “bāle	14451	
PA_anya-e08_03n:1445_13	paṇḍite”tiādīnampi paccattavacanānaṃ aparehi “bāle paṇḍite”tiādīhi bhummopayogavacanehi	14451	
PA_anya-e08_03n:1445_14	sutivasena samānattepi paccattavacanatthoyeva sotāre paṭibhāti, na itaravacanattho	14451	
PA_anya-e08_03n:1445_15	yathāpayogaṃ atthassa gahetabbattā. Iti “vanappagumbe, bāle, paṇḍite”tiādīnaṃ suddhapaccattavacanattaññeva	14451	
PA_anya-e08_03n:1445_16	sārato paccetabbaṃ, na sutisāmaññena bhummopayogavacanattaṃ.	14451	
PA_anya-e08_03n:1446	Yaṃ panācariyena jātakaṭṭhakathāyaṃ –	144	
PA_anya-e08_03n:1447	“Tayo giriṃ tiantaraṃ kāmayāmi,	144	
PA_anya-e08_03n:1448	Pañcālā kuruyo kekake ca;	144	
PA_anya-e08_03n:1449	Tatuttariṃ brāhmaṇa kāmayāmi,	144	
PA_anya-e08_03n:1450	Tikiccha maṃ brāhmaṇa kāmanīta”nti –	145	
PA_anya-e08_03n:1451_0	Imassa kāmanītajātakassa saṃvaṇṇanāyaṃ “kekake cāti paccatte upayogavacanaṃ, tena	1451	
PA_anya-e08_03n:1451_1	kekakassa raṭṭhaṃ dassetī”ti vuttaṃ. Evaṃ vadanto ca so “purise passati, purise patiṭṭhita”nti,	1451	
PA_anya-e08_03n:1451_2	“passāmi loke sadhane manusse”ti ca ādīsu yebhuyyena “purise, loke, sadhane, manusse”tiādīnaṃ	1451	
PA_anya-e08_03n:1451_3	upayogabahuvacanabhummekavacanabhāvena āgatattā paccattekavacanabahuvacanabhāvassa	1451	
PA_anya-e08_03n:1451_4	pana apākaṭattā yebhuyyappavattiṃ sandhāya “idampi tādisamevā”ti maññamāno vadati	1451	
PA_anya-e08_03n:1451_5	maññe. Ācariyā hi katthaci attano ruciyāpi visuṃ visuṃ kathenti. Ayaṃ pana amhākaṃ	1451	
PA_anya-e08_03n:1451_6	ruci – “kekake”ti idaṃ paccattavacanameva “pañcālā, kuruyo”ti sahajātapadāni viya,	1451	
PA_anya-e08_03n:1451_7	raṭṭhavācakattā pana “kuruyo”ti padamiva bahuvacanavasena vuttaṃ. Na hi bhagavā “khattiyo,	1451	
PA_anya-e08_03n:1451_8	brāhmaṇo, vesso”tiādīsu viya samānavibhattīhi niddisitabbesu sahajātapadesu pacchimaṃ	1451	
PA_anya-e08_03n:1451_9	upayogavacanavasena niddiseyya, yutti ca na dissati “pañcālā”ti, “kuruyo”ti paccattavacanaṃ	1451	
PA_anya-e08_03n:1451_10	vatvā “kekake”ti upayogavacanassa vacane, tasmā “kekake”ti idaṃ paccattavacanameva.	14511	
PA_anya-e08_03n:1451_11	Tathā hi sandhivisodhanavidhāyako ācariyo tādisānaṃ padānaṃ paccattavacanattaññeva	14511	
PA_anya-e08_03n:1451_12	vibhāvento sāmaṃ kate pakaraṇe “vanappagumbo vanappagumbe, sukhaṃ dukkhaṃ jīvo, sukhe	14511	
PA_anya-e08_03n:1451_13	dukkhe jīve”ti āha, ṭīkāyampi ca tesaṃ paccattavacanabhāvameva vibhāvento “vanappagumbo,	14511	
PA_anya-e08_03n:1451_14	sukhaṃ, dukkhaṃ, jīvo”ti sādhanīyaṃ rūpaṃ patiṭṭhapetvā niggahītalopavasena akārokārānañca	14511	
PA_anya-e08_03n:1451_15	ekārādesavasena “vanappagumbe, sukhe, dukkhe, jīve”ti rūpanipphattimāha. Sā pāḷinayānu	14511	
PA_anya-e08_03n:1451_16	kūlā. Kaccāyanācariyenapi pāḷinayaṃ nissāya “dvipade tulyādhikaraṇe”ti paccattabahuvacanapadaṃ	14511	
PA_anya-e08_03n:1451_17	vuttaṃ. Tenāha vuttiyaṃ “dve padāni tulyādhikaraṇānī”ti. “Dvipade tulyādhikaraṇe”ti	14511	
PA_anya-e08_03n:1451_18	ca idaṃ “aṭṭha nāgāvāsasatānī”ti vattabbe “aṭṭha nāgāvāsasate”ti padamiva vuccatīti daṭṭhabbaṃ.	14511	
PA_anya-e08_03n:1452_0	Keci pana tesaṃ bhummekavacanattaṃ icchanti. Tattha yadi “vanappagumbe”ti paccatte	1452	
PA_anya-e08_03n:1452_1	bhummavacanaṃ, “kekake”ti ca paccatte upayogavacanaṃ, “esese eke ekaṭṭhe”ti ettha	1452	
PA_anya-e08_03n:1452_2	“esese”ti imānipi paccatte bhummavacanāni vā siyuṃ, upayogavacanāni vā. Yathetāni	1452	
PA_anya-e08_03n:1452_3	evaṃvidhāni na honti, suddhapaccattavacanāniyeva honti, tathā “vanappagumbe, kekake”tiādīnipi	1452	
PA_anya-e08_03n:1452_4	tathāvidhāni na honti, suddhapaccattavacanāniyeva honti. Iccevaṃ sabbathāpi “vanappagumbe,	1452	
PA_anya-e08_03n:1452_5	bāle, paṇḍite, kekake”ti, “viratte kosiyāyane, aṭṭha nāgāvāsasate, ke purise, esese”ti	1452	
PA_anya-e08_03n:1452_6	evamādīnaṃ anekesaṃ purisaliṅgaitthiliṅganapuṃsakaliṅgasabbanāmaekavacanaanekavacanavasena	1452	
PA_anya-e08_03n:1452_7	sāsanavare ṭhitānaṃ padānaṃ nipphatti paccattekavacanaputhuvacanānamekārādesavaseneva	1452	
PA_anya-e08_03n:1452_8	bhavatīti avassamidaṃ sampaṭicchitabbaṃ. Evaṃ “vanappagumbe, bāle, paṇḍite”tiādīnaṃ	1452	
PA_anya-e08_03n:1452_9	suddhapaccattavacanatā atīva sukhumā dubbiññeyyā, saddhena kulaputtena ācariye payirupāsitvā	1452	
PA_anya-e08_03n:1452_10	tadupadesaṃ sakkaccaṃ gahetvā jānitabbā. Buddhavacanasmiñhi saddato ca atthato ca	14521	
PA_anya-e08_03n:1452_11	adhippāyato ca akkharacintakānaṃ ñāṇacakkhusammuyhanaṭṭhānabhūtā pāḷinayā vividhā dissanti.	14521	
PA_anya-e08_03n:1453_0	Tattha saddato tāva idaṃ sammuyhanaṭṭhānaṃ – “virattā kosiyāyanī”ti vattabbe “viratte	1453	
PA_anya-e08_03n:1453_1	kosiyāyane”ti itthiliṅgapaccattavacanaṃ dissati, “ko puriso”ti vattabbe “ke purise”ti	1453	
PA_anya-e08_03n:1453_2	sabbanāmikapaccattavacanaṃ dissati, “kinnāmo te upajjhāyo”ti vattabbe “konāmo te	1453	
PA_anya-e08_03n:1453_3	upajjhāyo”ti samāsapadaṃ pulliṅgavisayaṃ dissati. Kiṃ nāmaṃ etassāti konāmoti hi	1453	
PA_anya-e08_03n:1453_4	samāso. Tena “konāmā itthī, konāmaṃ kula”nti ayampi nayo gahetabbo. “Kva te balaṃ	1453	
PA_anya-e08_03n:1453_5	mahārājā”ti vattabbe “ko te balaṃ mahārājā”ti ettha kvasaddena īsakaṃ samānasutiko	1453	
PA_anya-e08_03n:1453_6	sattamiyanto kosaddo dissati, kva kosaddā hi aññamaññamīsakasamānasutikā. Tathā “idha	1453	
PA_anya-e08_03n:1453_7	hemantagimhesu, idha hemantagimhisu, na tenatthaṃ abandhi so, na tenatthaṃ abandhisū”ti	1453	
PA_anya-e08_03n:1453_8	aññānipi yojetabbāni.	1453	
PA_anya-e08_03n:1454_0	Atthato pana idaṃ sammuyhanaṭṭhānaṃ – “yaṃ na kañcanadvepiñcha, andhena tamasā gata”nti	1454	
PA_anya-e08_03n:1454_1	ettha nakāro “kata”nti iminā sambandhitabbo. Na katanti kataṃ viyāti attho. Ettha	1454	
PA_anya-e08_03n:1454_2	hi nakāro upamāne vattati, na paṭisedhe.	1454	
PA_anya-e08_03n:1455	“Assaddho akataññū ca,	145	
PA_anya-e08_03n:1456	Sandhicchedo ca yo naro;	145	
PA_anya-e08_03n:1457	Hatāvakāso vantāso,	145	
PA_anya-e08_03n:1458	Sa ve uttamaporiso”ti	145	
PA_anya-e08_03n:1459	Evamādīnipi aññāni yojetabbāni.	145	
PA_anya-e08_03n:1460_0	Adhippāyato idaṃ sammuyhanaṭṭhānaṃ – “taṇhaṃ asmimānaṃ sassatucchedadiṭṭhiyo dvādasāyatananissitaṃ	1460	
PA_anya-e08_03n:1460_1	nandirāgañca hantvā brāhmaṇo anīgho yātī”ti vattabbepi tathā avatvā tamevatthaṃ gahetvā aññena pariyāyena	1460	
PA_anya-e08_03n:1461	“Mātaraṃ pitaraṃ hantvā, rājāno dve ca khattiye;	146	
PA_anya-e08_03n:1462	Raṭṭhaṃ sānucaraṃ hantvā, anīgho yāti brāhmaṇo”ti	146	
PA_anya-e08_03n:1463	Vuttaṃ.	146	
PA_anya-e08_03n:1464	“Vanaṃ chindatha mā rukkhaṃ, vanato jāyate bhayaṃ;	146	
PA_anya-e08_03n:1465	Chetvā vanañca vanathaṃ, nibbanā hotha bhikkhavo”ti	146	
PA_anya-e08_03n:1466	Evamādīnipi aññāni yojetabbāni. Evaṃ buddhavacane saddato ca atthato ca adhippāyato ca akkharacintakānaṃ ñāṇacakkhusammuyhanaṭṭhānabhūtā pāḷinayā vividhā dissanti. Yathāha –	146	
PA_anya-e08_03n:1467	“Jānantā api saddasatthamakhilaṃ muyhanti pāṭhakkame,	146	
PA_anya-e08_03n:1468	Yebhuyyena hi lokanītividhurā pāṭhe nayā vijjare;	146	
PA_anya-e08_03n:1469	Paṇḍiccampi pahāya bāhiragataṃ ettheva tasmā budho,	146	
PA_anya-e08_03n:1470	Sikkheyyāmaladhammasāgaratare nibbānatitthūpage”ti.	147	
PA_anya-e08_03n:1471_0	Evaṃ pāḷinayānaṃ dubbiññeyyattā “vanappagumbe, bāle ca, paṇḍite cā”tiādīnaṃ suddhapaccattavacanattaññeva	1471	
PA_anya-e08_03n:1471_1	sārato paccetabbaṃ, na sutisāmaññena bhummopayogavacanattaṃ bhummopayogavacanehi	1471	
PA_anya-e08_03n:1471_2	tesaṃ samānasutikattepi paccattajotakattā. Samānasutikāpi hi saddā atthappakaraṇaliṅgasaddantarābhisambandhādivasena	1471	
PA_anya-e08_03n:1471_3	atthavisesajotakā bhavanti. Taṃ yathā? “Sīho gāyatī”ti vutte “evaṃnāmako puriso”ti	1471	
PA_anya-e08_03n:1471_4	attho viññāyati. “Sīho naṅguṭṭhaṃ cāletī”ti vutte pana “migarājā”ti viññāyati. Evaṃ	1471	
PA_anya-e08_03n:1471_5	atthavasena samānasutikānaṃ atthavisesajotanaṃ bhavati. Saṅgāme ṭhatvā “sindhavamānehī”ti	1471	
PA_anya-e08_03n:1471_6	vutte “asso”ti viññāyati. Rogisālāyaṃ pana “sindhavamānehī”ti vutte “lavaṇa”nti viññāyati.	1471	
PA_anya-e08_03n:1471_7	Evaṃ pakaraṇavasena samānasutikānaṃ atthavisesajotanaṃ bhavati. “Issā”ti vutte “evaṃnāmikā	1471	
PA_anya-e08_03n:1471_8	dhammajātī”ti viññāyati. “Isso”ti vutte pana “acchamigo”ti viññāyati. Evaṃ liṅgavasena	1471	
PA_anya-e08_03n:1471_9	ekadesasamānasutikānaṃ atthavisesajotanaṃ bhavati. Ettha pana kiñcāpi “devadattaṃ	1471	
PA_anya-e08_03n:1471_10	pakkosa ghaṭadhārakaṃ daṇḍadhāraka”ntiādīsupi ghaṭadaṇḍādīni liṅgaṃ, tathāpi samānasutikādhikārattā	14711	
PA_anya-e08_03n:1471_11	na taṃ idhādhippetaṃ.	14711	
PA_anya-e08_03n:1472_0	“Issā uppajjatī”ti ca “issā purisamanubandhiṃsū”ti ca vutte pana sabbathā samānasutikānaṃ	1472	
PA_anya-e08_03n:1472_1	saddantarābhisambandhavasena yathāvuttaatthavisesajotanaṃ bhavati. Tathā “sīho bhikkhave	1472	
PA_anya-e08_03n:1472_2	migarājā sāyanhasamayaṃ āsayā nikkhamatī”ti vutte “migādhipo kesarasīho”ti viññāyati.	1472	
PA_anya-e08_03n:1472_3	“Sīho samaṇuddeso, sīho senāpatī”ti ca vutte pana “sīho nāma sāmaṇero, sīho nāma	1472	
PA_anya-e08_03n:1472_4	senāpatī”ti viññāyati. Evampi saddantarābhisambandhavasena samānasutikānaṃ atthavisesajotanaṃ	1472	
PA_anya-e08_03n:1472_5	bhavati. “Addasaṃsu kho chabbaggiyā bhikkhū sattarasavaggiye bhikkhū vihāraṃ paṭisaṅkharonte”ti	1472	
PA_anya-e08_03n:1472_6	evampi saddantarābhisambandhavasena samānasutikānaṃ paccattopayogatthasaṅkhātaatthavisesajotanaṃ	1472	
PA_anya-e08_03n:1472_7	bhavati. Tathā “siñca bhikkhu imaṃ nāvaṃ, aññataro bhikkhu bhagavantaṃ etadavocā”ti	1472	
PA_anya-e08_03n:1472_8	evampi saddantarābhisambandhavasena samānasutikānaṃ ālapanatthapaccattatthasaṅkhātaatthavisesajotanaṃ	1472	
PA_anya-e08_03n:1472_9	bhavati, tasmā “vanappagumbe yatha phussitagge”tiādīni bhummopayogavacanehi sadisattepisaddantarābhisambandhavasena	1472	
PA_anya-e08_03n:1472_10	suddhapaccattavacanānīti gahetabbāni. Paccattekavacanabahuvacanānaṃ eva hi ekārādesavasena	14721	
PA_anya-e08_03n:1472_11	evaṃvidhāni rūpāni bhavanti bhummopayogavacanāni viyāti. Nanu ca bho evaṃvidhānaṃ	14721	
PA_anya-e08_03n:1472_12	rūpānaṃ pāḷiyaṃ dissanato ‘ekārantampi pulliṅgaṃ atthī’ti vattabbanti? Na vattabbaṃ,	14721	
PA_anya-e08_03n:1472_13	okārantabhāvogadharūpavisesattā tesaṃ rūpānaṃ. Ādesavasena hi siddhattā visuṃ ekārantapulliṅgaṃ	14721	
PA_anya-e08_03n:1472_14	nāma natthi, tasmā pulliṅgānaṃ yathāvuttasattavidhatāyeva gahetabbāti.	14721	
PA_anya-e08_03n:1473_0	Keci pana vadeyyuṃ “yāyaṃ purisasaddanayaṃ gahetvā ‘bhūto, bhūtā. Bhūta’ntiādinā	1473	
PA_anya-e08_03n:1473_1	sabbesamokārantapadānaṃ nāmikapadamālā vibhattā, tattha catutthekavacanassa āyādesasahitāni	1473	
PA_anya-e08_03n:1473_2	rūpāni kimatthaṃ na vuttānī”ti? Visesadassanatthaṃ. Tādisāni hi catutthekavacanarūpāni	1473	
PA_anya-e08_03n:1473_3	pāḷinaye porāṇaṭṭhakathānaye ca upaparikkhiyamāne “gatyatthakammani, nayanatthakammani,	1473	
PA_anya-e08_03n:1473_4	vibhattivipariṇāme, tadatthe cā”ti saṅkhepato imesu catūsuyeva ṭhānesu, pabhedato	1473	
PA_anya-e08_03n:1473_5	pana sattasu ṭhānesu dissanti. Dānarocanadhāraṇanamoyogādibhede pana yattha katthaci	1473	
PA_anya-e08_03n:1473_6	sampadānavisaye na dissanti, iti imaṃ visesaṃ dassetuṃ na vuttānīti. Nanu dānakriyāyoge	1473	
PA_anya-e08_03n:1473_7	“abhirūpāya kaññā deyyā”ti catutthekavacanassa āyādesasahitarūpadassanato imasmimpi	1473	
PA_anya-e08_03n:1473_8	saddanītippakaraṇe “purisāya, bhūtāyā”tiādīni vattabbāni, evaṃ sante kasmā “dānarocanadhāraṇanamoyogādibhede	1473	
PA_anya-e08_03n:1473_9	pana yattha katthaci sampadānavisaye na dissantī”ti vuttanti? Apāḷinayattā. “Abhirūpāya	1473	
PA_anya-e08_03n:1473_10	kaññā deyyā”ti ayañhi saddasatthato āgato nayo, na buddhavacanato. Buddhavacanañhi	14731	
PA_anya-e08_03n:1473_11	patvā “abhirūpassa kaññā deyyā”ti padarūpaṃ bhavissatīti. Nanu ca bho namoyogādīsupi	14731	
PA_anya-e08_03n:1473_12	catutthekavacanassa āyādeso dissatīti. Sāsanāvacarāpi hi nipuṇā paṇḍitā “namo buddhāyā”tiādīni	14731	
PA_anya-e08_03n:1473_13	vatvā ratanattayaṃ vandanti. Keci pana –	14731	
PA_anya-e08_03n:1474	“Namo buddhāya buddhassa,	147	
PA_anya-e08_03n:1475	Namo dhammāya dhammino;	147	
PA_anya-e08_03n:1476	Namo saṅghāya saṅghassa,	147	
PA_anya-e08_03n:1477	Namokārena sotthi me”ti ca,	147	
PA_anya-e08_03n:1478	“Mukhe sarasi samphulle, nayanuppalapaṅkaje;	147	
PA_anya-e08_03n:1479	Pādapaṅkajapūjāya, buddhāya satataṃ dade”ti ca,	147	
PA_anya-e08_03n:1480_0	“Naro naraṃ yācati kiñci vatthuṃ, narena dūto pahito narāyā”ti ca gāthāracanampi	1480	
PA_anya-e08_03n:1480_1	kubbantīti? Saccaṃ, sāsanāvacarāpi nipuṇā paṇḍitā “namo buddhāyā”tiādīnivatvā ratanattayaṃ	1480	
PA_anya-e08_03n:1480_2	vandanti, gāthāracanampi kubbanti, evaṃ santepi te saddasatthe kataparicayavasena	1480	
PA_anya-e08_03n:1480_3	saddasatthato nayaṃ gahetvā tathārūpā gāthāpi cuṇṇiyapadānipi abhisaṅkharonti, “namo	1480	
PA_anya-e08_03n:1480_4	buddhāyā”tiādīni vatvā ratanattayaṃ vandanti. Ye pana saddasatthe akataparicayā antamaso	1480	
PA_anya-e08_03n:1480_5	bāladārakā, tepi aññesaṃ vacanaṃ sutvā kataparicayavasena “namo buddhāyā”tiādīni	1480	
PA_anya-e08_03n:1480_6	vatvā ratanattayaṃ vandanti, “namo buddhassā”ti vadantā pana appakatarā. Katthaci	1480	
PA_anya-e08_03n:1480_7	hi padese kumārake akkharasamayaṃ uggaṇhāpentā garū akkharānamādimhi “namo buddhāyā”ti	1480	
PA_anya-e08_03n:1480_8	sikkhāpenti, na pana “namo buddhassā”ti, evaṃ santepi pāḷinaye porāṇaṭṭhakathānaye	1480	
PA_anya-e08_03n:1480_9	ca upaparikkhiyamāne ṭhapetvā gatyatthakammādiṭṭhānacatukkaṃ, pabhedato sattaṭṭhānaṃ	1480	
PA_anya-e08_03n:1480_10	vā dānarocanadhāraṇanamoyogādibhede yattha katthaci sampadānavisaye catutthekavacanassa	14801	
PA_anya-e08_03n:1480_11	āyādesasahitāni rūpāni na dissanti, tasmā kehici abhisaṅkhatāni “namo buddhāya, buddhāya	14801	
PA_anya-e08_03n:1480_12	dānaṃ dentī”ti padāni pāḷiṃ patvā “namo buddhassa, buddhassa dānaṃ dentī”ti aññarūpāni	14801	
PA_anya-e08_03n:1480_13	bhavantīti daṭṭhabbaṃ. Ayaṃ pana pāḷinayaaṭṭhakathānayānurūpena āyādesassa payogaracanā	14801	
PA_anya-e08_03n:1480_14	– “buddhāya saraṇaṃ gacchati, buddhaṃ saraṇaṃ gacchatī”ti vā, “buddhāya nagaraṃ nenti,	14801	
PA_anya-e08_03n:1480_15	buddhaṃ nagaraṃ nentī”ti vā, “buddhāya sakkato dhammo, buddhena sakkato dhammo”ti	14801	
PA_anya-e08_03n:1480_16	vā, “buddhāya jīvitaṃ pariccajati, buddhassa atthāya jīvitaṃ pariccajatī”ti vā, “buddhāya	14801	
PA_anya-e08_03n:1480_17	apenti aññatitthiyā, buddhasmā apenti aññatitthiyā”ti vā, “buddhāya dhammatā, buddhassa	14801	
PA_anya-e08_03n:1480_18	dhammatā”ti vā, “buddhāya pasanno, buddhe pasanno”ti vā iti pabhedato imaṃ sattaṭhānaṃ	14801	
PA_anya-e08_03n:1480_19	vivajjetvā aññattha āyādeso na dissati. Tathā hi –	14801	
PA_anya-e08_03n:1481	Pāṭhe mahānamakkāra-saṅkhāte sādhunandane;	148	
PA_anya-e08_03n:1482	Sampadāne namoyoge, āyādeso na dissati.	148	
PA_anya-e08_03n:1483_0	Ettha mahānamakkārapāṭho nāma “namo tassa bhagavato arahato sammāsambuddhassā”ti	1483	
PA_anya-e08_03n:1483_1	pāṭho. Atrāpi āyādeso na dissati. Vammikasuttepi “namo karohi nāgassā”ti evaṃ āyādeso	1483	
PA_anya-e08_03n:1483_2	na dissati. Ambaṭṭhasuttepi “sotthi bhadante hotu rañño, sotthi janapadassa”. Evaṃ āyādeso na dissati.	1483	
PA_anya-e08_03n:1484	“Suppabuddha”nti pāṭhassa, atthasaṃvaṇṇanāyapi;	148	
PA_anya-e08_03n:1485	Sampadāne namoyoge, āyādeso na dissati.	148	
PA_anya-e08_03n:1486	Tathā hi	148	
PA_anya-e08_03n:1487	“Suppabuddhaṃ pabujjhanti, sadā gotamasāvakā;	148	
PA_anya-e08_03n:1488	Yesaṃ divā ca ratto ca, niccaṃ buddhagatā satī”ti	148	
PA_anya-e08_03n:1489_0	Imissā pāḷiyā aṭṭhakathāyaṃ “sammādiṭṭhikassa putto guḷaṃ khipamāno buddhānussatiṃ	1489	
PA_anya-e08_03n:1489_1	āvajjetvā ‘namo buddhassā’ti vatvā guḷaṃ khipatī”ti āyādesavajjito saddaracanāviseso	1489	
PA_anya-e08_03n:1489_2	dissati. Sagāthāvaggavaṇṇanāyampi dhanañjānīsuttaṭṭhakathāyaṃ “tvaṃ ṭhitāpi nisinnāpi	1489	
PA_anya-e08_03n:1489_3	khipitvāpi kāsetvāpi ‘namo buddhassā’ti tassa muṇḍakassa samaṇakassa namakkāraṃ karosī”ti	1489	
PA_anya-e08_03n:1489_4	āyādesavajjito saddaracanāviseso dissati. Tathā tattha tattha “buddhappamukhassa	1489	
PA_anya-e08_03n:1489_5	bhikkhusaṅghassa dānaṃ deti. Tassa purisassa bhattaṃ na ruccati. Samaṇassa rocate	1489	
PA_anya-e08_03n:1489_6	saccaṃ, buddhassa chattaṃ dhāreti, buddhassa silāghate”tiādinā āyādesavivajjito saddaracanāviseso	1489	
PA_anya-e08_03n:1489_7	dissati. Evaṃ dānarocanādīsu bahūsu sampadānavisayesu catutthekavacanassa āyādesasahitaṃ rūpaṃ na dissati.	1489	
PA_anya-e08_03n:1490_0	Gatyatthakammādīsu pana catūsu ṭhānesu dissati. Tathā hi “mūlāya paṭikasseyya, appo	1490	
PA_anya-e08_03n:1490_1	saggāya gacchatī”ti cettha gatyatthakammani dissati. Ettha hi “mūlaṃ paṭikasseyya,	1490	
PA_anya-e08_03n:1490_2	appo saggaṃ gacchatī”ti ca attho. “Paṭikasseyyā”ti cettha kasa gatiyanti dhātussa	1490	
PA_anya-e08_03n:1490_3	patiupasaggena visesitattā “ākaḍḍheyyā”ti attho bhavati. “Ayaṃ puriso mama atthakāmo,	1490	
PA_anya-e08_03n:1490_4	yo maṃ gahetvāna dakāya netī”ti ettha nayanatthakammani dissati. Ettha hi maṃ udakaṃ	1490	
PA_anya-e08_03n:1490_5	neti, attano vasanakasobbhaṃ pāpetīti attho. “Viramathāyasmanto mama vacanāyā”ti	1490	
PA_anya-e08_03n:1490_6	ettha vibhattivipariṇāme dissati. Mama vacanato viramathāti hi nissakkavacanavasena	1490	
PA_anya-e08_03n:1490_7	attho. “Mahāgaṇāya bhattā me”ti etthāpi vibhattivipariṇāme dissati. Mama mahato haṃsagaṇassa	1490	
PA_anya-e08_03n:1490_8	bhattāti hi sāmivacanavasena attho. Mama haṃsarājāti cettha adhippāyo. “Asakkatā	1490	
PA_anya-e08_03n:1490_9	casma dhanañcayāyā”ti etthāpi vibhattivipariṇāme dissati. Mayaṃ dhanañcayassa rañño	1490	
PA_anya-e08_03n:1490_10	asakkatā ca bhavāmāti hi kattutthe sāmivacanaṃ. Tathā hi “dhanañcayassā”ti vā “dhanañcayenā”ti	14901	
PA_anya-e08_03n:1490_11	vā vattabbe evaṃ avatvā “dhanañcayāyā”ti sampadānavacanaṃ dānakriyādikassa sampadānavisayassa	14901	
PA_anya-e08_03n:1490_12	abhāvato vibhattivipariṇāmeyeva yujjati, tasmā dhanañcayarājena mayaṃ asakkatā ca	14901	
PA_anya-e08_03n:1490_13	bhavāmāti attho gahetabbo. Aññampi vibhattivipariṇāmaṭṭhānaṃ maggitabbaṃ.	14901	
PA_anya-e08_03n:1491_0	“Virāgāya upasamāya nirodhāyā”tiādīni pana anekasahassāni āyādesasahitāni saddarūpāni	1491	
PA_anya-e08_03n:1491_1	tadatthe pavattanti. Aṭṭhakathācariyāpi hi dhammavinayasaddatthaṃ vaṇṇentā “dhammānaṃ	1491	
PA_anya-e08_03n:1491_2	vinayāya. Anavajjadhammatthañhesa vinayo, na bhavabhogādiattha”nti tadatthavaseneva	1491	
PA_anya-e08_03n:1491_3	āyādesasahitaṃ saddarūpaṃ payuñjiṃsu, evaṃ catutthekavacanassa āyādesasahitāni rūpāni	1491	
PA_anya-e08_03n:1491_4	gatyatthakammani nayanatthakammani vibhattivipariṇāme tadatthe cāti imesu catūsuyeva	1491	
PA_anya-e08_03n:1491_5	ṭhānesu dissanti, na pana dānarocanādibhede yattha katthaci sampadānavisaye. Tathā	1491	
PA_anya-e08_03n:1491_6	hi niruttipiṭake “atthāyāti sampadānavacana”nti āyādesasahitaṃ saddarūpaṃ vuttaṃ,	1491	
PA_anya-e08_03n:1491_7	purisasaddādivasena pana tādisāni rūpāni na vuttāni tādisānaṃ saddarūpānaṃ yattha	1491	
PA_anya-e08_03n:1491_8	katthaci appavattanato. Kaccāyanappakaraṇepi hi “āya catutthekavacanassa tū”ti lakkhaṇassa	1491	
PA_anya-e08_03n:1491_9	vuttiyaṃ “atthāya hitāya sukhāya devamanussāna”nti vuttaṃ. “Purisāyā”ti vā “samaṇāyā”ti	1491	
PA_anya-e08_03n:1491_10	vā “brāhmaṇāyā”ti vā na vuttanti.	14911	
PA_anya-e08_03n:1492_0	Ettha siyā – nanu bho tasseva vuttiyaṃ “catutthīti kimatthaṃ purisassa mukhaṃ. Ekavacanassāti	1492	
PA_anya-e08_03n:1492_1	kimatthaṃ purisānaṃ dadāti. Vāti kimatthaṃ dātā hoti samaṇassa vā brāhmaṇassa vā”ti	1492	
PA_anya-e08_03n:1492_2	vuttattā “purisāya samaṇāya brāhmaṇāyā”tiādīni padarūpāni nayato dassitāni, kevalaṃ	1492	
PA_anya-e08_03n:1492_3	pana mukhasaddayogato bahuvacanabhāvato vikappanato ca “purisāyā”tiādīni na sijjhanti,	1492	
PA_anya-e08_03n:1492_4	mukhasaddayogādivirahite pana ṭhāne avassaṃ sijjhantīti? Ettha vuccate – “catutthīti	1492	
PA_anya-e08_03n:1492_5	kimatthaṃ purisassa mukha”nti vadanto “sace āyādeso bhaveyya, catutthiyā eva bhavati,	1492	
PA_anya-e08_03n:1492_6	na chaṭṭhiyā”ti dassento “mukha”nti padaṃ dassesi, na ca tena “mukhasaddaṭṭhāne detītiādike	1492	
PA_anya-e08_03n:1492_7	sampadānavisayabhūte kriyāpade ṭhite āyādeso hotī”ti dasseti. “Ekavacanassāti kimatthaṃ	1492	
PA_anya-e08_03n:1492_8	purisānaṃ dadātī”ti vadantopi “ekavacanasseva āyādeso hoti, na bahuvacanassā”ti dasseti.	1492	
PA_anya-e08_03n:1492_9	“Dadātī”ti idaṃ padaṃ “purisāna”nti padassa sampadānavacanattaṃ ñāpetuṃ avoca, na	1492	
PA_anya-e08_03n:1492_10	ca “detītiādike sampadānavisayabhūte kriyāpade sati catutthekavacanassa āyādeso hotī”ti	14921	
PA_anya-e08_03n:1492_11	imamatthaṃ viññāpeti. “Vāti kimatthaṃ dātā hoti samaṇassa vā brāhmaṇassa vā”ti ca	14921	
PA_anya-e08_03n:1492_12	vadantopi “sampadāneyeva vikappena āyādeso hotī”ti viññāpeti, na dānādikriyaṃ paṭicca	14921	
PA_anya-e08_03n:1492_13	āyādesavidhānaṃ ñāpeti.	14921	
PA_anya-e08_03n:1493_0	Yadi pana dānādikriyaṃ paṭicca āyādesavidhānaṃ siyā, vuttikārakena lakkhaṇassa vuttiyaṃ	1493	
PA_anya-e08_03n:1493_1	mūlodāharaṇeyeva “atthāya hitāyā”ti tadatthapayogāni viya “purisāya dīyate”tiādi	1493	
PA_anya-e08_03n:1493_2	vattabbaṃ siyā, na ca vuttaṃ. Kasmāti ce? Buddhavacane porāṇaṭṭhakathāsu ca tādisassa	1493	
PA_anya-e08_03n:1493_3	payogassa abhāvā. Niruttipiṭake hi pabhinnapaṭisambhido so āyasmā mahākaccāno “purisassa	1493	
PA_anya-e08_03n:1493_4	dīyate”ti āyādesarahitāniyeva rūpāni dasseti, “atthāyāti sampadānavacana”nti bhaṇantopi	1493	
PA_anya-e08_03n:1493_5	ca thero dānādikriyāpekkhaṃ akatvā catutthekavacanassa āyādesasahitaṃ rūpameva niddisi.	1493	
PA_anya-e08_03n:1493_6	Tena so payogo tadatthappayogoti viññāyati. Iti imehi kāraṇehi jānitabbaṃ “dānādikriyaṃ	1493	
PA_anya-e08_03n:1493_7	paṭicca āyādesavidhānaṃ na kata”nti. Yajjevaṃ “atthāya hitāyā”tiādīniyeva tadatthappayogāni	1493	
PA_anya-e08_03n:1493_8	“āya catutthekavacanassa tū”ti lakkhaṇassa visayā bhaveyyuṃ, nāññānīti? Tanna, aññānipi	1493	
PA_anya-e08_03n:1493_9	visayāyeva tassa. Katamāni? “Mūlāya paṭikasseyya, appo saggāya gacchati, dakāya neti,	1493	
PA_anya-e08_03n:1493_10	viramathāyasmanto mamavacanāya, gaṇāya bhattā”tiādīni. “Saggassa gamanena vā”tiādīni	14931	
PA_anya-e08_03n:1493_11	pana vādhikārattā avisayāvāti.	14931	
PA_anya-e08_03n:1494_0	Nanu ca bho evaṃ sante vuttikārakena mūlodāharaṇesu “atthāya hitāya sukhāya devamanussāna”nti	1494	
PA_anya-e08_03n:1494_1	vatvā “mūlāya paṭikasseyyā”tiādīnipi vattabbāni, kimudāharaṇe pana “vāti kimatthaṃ	1494	
PA_anya-e08_03n:1494_2	saggassa gamanena vā”ti vattabbanti? Saccaṃ, avacane kāraṇamatthi, taṃ suṇātha –	1494	
PA_anya-e08_03n:1494_3	“mūlāya paṭikasseyya, appo saggāya gacchatī”ti ettha hi “mūlāya, saggāyā”ti padāni	1494	
PA_anya-e08_03n:1494_4	suddhasampadānavacanāni na honti gatyatthakammani vattanato, tasmā mūlodāharaṇesu	1494	
PA_anya-e08_03n:1494_5	na vuttāni. Tathā “dakāya netī”ti ettha “dakāyā”ti padaṃ nayanatthakammani vattanato	1494	
PA_anya-e08_03n:1494_6	suddhasampadānavacanaṃ na hotīti na vuttaṃ. “Viramathāyasmanto mama vacanāyā”ti ettha	1494	
PA_anya-e08_03n:1494_7	pana “vacanāyā”ti padaṃ nissakkavacanatthe vattanato, “gaṇāya bhattā”ti ettha “gaṇāyā”ti	1494	
PA_anya-e08_03n:1494_8	padaṃ sāmivacanatthe vattanato, “asakkatā casma dhanañcayāyā”ti ettha “dhanañcayāyā”ti	1494	
PA_anya-e08_03n:1494_9	padaṃ kattuvasena sāmiatthe vattanato suddhasampadānavacanaṃ na hotīti na vuttaṃ.	1494	
PA_anya-e08_03n:1494_10	Kimudāharaṇepi “saggassā”ti padaṃ gamanasaddasannidhānato gatyatthakammani vattanato	14941	
PA_anya-e08_03n:1494_11	suddhasampadānavacanaṃ na hotīti “vāti kimatthaṃ saggassa gamanena vā”ti na vuttaṃ.	14941	
PA_anya-e08_03n:1494_12	Evañhettha vuttanayena buddhavacanaṃ porāṇaṭṭhakathānayañca patvā catutthekavacanassa	14941	
PA_anya-e08_03n:1494_13	āyādesasahitāni rūpāni gatyatthakammādīsu catūsuyeva ṭhānesu dissanti, na pana dānarocanādibhede	14941	
PA_anya-e08_03n:1494_14	yattha katthaci sampadānavisayeti daṭṭhabbaṃ.	14941	
PA_anya-e08_03n:1495_0	Nanu ca bho “candanasāraṃ jeṭṭhikāya adāsi suvaṇṇamālaṃ kaniṭṭhāyā”ti dānappayoge	1495	
PA_anya-e08_03n:1495_1	catutthekavacanassa āyādesasahitarūpadassanato “rājakaññāya dīyate, rājakaññāya ruccati	1495	
PA_anya-e08_03n:1495_2	alaṅkāro, rājakaññāya chattaṃ dhāreti, rājakaññāya namo karohi, rājakaññāya sotthi	1495	
PA_anya-e08_03n:1495_3	bhavatu, rājakaññāya silāghate”tiādīhipi payogehi bhavitabbaṃ, atha kasmā “buddhavacanaṃ	1495	
PA_anya-e08_03n:1495_4	porāṇaṭṭhakathānayañca patvā catutthekavacanassa āyādesasahitāni rūpāni gatyatthakammādīsu	1495	
PA_anya-e08_03n:1495_5	catūsuyeva ṭhānesu dissanti, na pana dānarocanādibhede yattha katthaci sampadānavisaye”ti	1495	
PA_anya-e08_03n:1495_6	vadathāti? Uppathamavatiṇṇo bhavaṃ, na hi bhavaṃ amhākaṃ vacanatthaṃ jānāti. Ayañhettha	1495	
PA_anya-e08_03n:1495_7	amhākaṃ vacanattho – sabbānipi itthiliṅgāni ekavacanavasena tatiyācatutthīpañcamīchaṭṭhīsattamīṭhānesu	1495	
PA_anya-e08_03n:1495_8	samasamāni honti, appāni asamāni, tasmā tāni ṭhapetvā pulliṅganapuṃsakaliṅgesu purisādi	1495	
PA_anya-e08_03n:1495_9	cittādisaddānaṃ akārantapakatibhāve ṭhitānaṃ catutthekavacanassa āyādesasahitāni	1495	
PA_anya-e08_03n:1495_10	rūpāni buddhavacanādīsu dānarocanādibhede yattha katthaci sampadānavisaye na dissanti.	14951	
PA_anya-e08_03n:1495_11	Teneva hi “mūlāya, saggāya, dakāya, vacanāya, gaṇāyā”tiādīni gatyatthakammādīsu tīsu	14951	
PA_anya-e08_03n:1495_12	“abhiññāya, sambodhāya, nibbānāyā”ti evamādīni pana anekasatāni tiliṅgapadāni tadattheyevāti	14951	
PA_anya-e08_03n:1495_13	imesu catūsu ṭhānesu dissanti. “Deti, rocati, dhāretī”tiādīsu pana suddhasampadānavisayesu	14951	
PA_anya-e08_03n:1495_14	na dissanti. Bhavanti catra –	14951	
PA_anya-e08_03n:1496	Catutthekavacanassa, āyādesena saṃyutaṃ;	149	
PA_anya-e08_03n:1497	Rūpaṃ anitthiliṅgānaṃ, ṭhānesu catusuṭṭhitaṃ.	149	
PA_anya-e08_03n:1498	Gatyatthakammani ceva, nayanatthassa kammani;	149	
PA_anya-e08_03n:1499	Vibhattiyā vipallāse, tadatthe cāti niddise.	149	
PA_anya-e08_03n:1500	“Mūlāya paṭikasseyya, appo saggāya gacchati”;	150	
PA_anya-e08_03n:1501	Evaṃ gatyatthakammasmiṃ, diṭṭhamamhehi sāsane.	150	
PA_anya-e08_03n:1502	“Dakāya neti” iccevaṃ, nayanatthassa kammani;	150	
PA_anya-e08_03n:1503	“Vacanāyā”ti nissakke, viramaṇappayogato.	150	
PA_anya-e08_03n:1504	“Gaṇāya”iti sāmismiṃ, “bhattā”ti saddayogato;	150	
PA_anya-e08_03n:1505	“Dhanañcayāyā”ti padaṃ, kattutthe sāmisūcakaṃ.	150	
PA_anya-e08_03n:1506	“Asakkatā”ti saddassa, yogatoti viniddise;	150	
PA_anya-e08_03n:1507	Añño cāpi vipallāso, maggitabbo vibhāvinā.	150	
PA_anya-e08_03n:1508	“Abhiññāya sambodhāya, nibbānāyā”timāni tu;	150	
PA_anya-e08_03n:1509	Liṅgattayavaseneva, tadatthasmiṃ viniddise.	150	
PA_anya-e08_03n:1510	Evaṃ pāṭhānulomena, kathito āyasambhavo;	151	
PA_anya-e08_03n:1511	Idantu sukhumaṃ ṭhānaṃ, cintetabbaṃ punappunaṃ.	151	
PA_anya-e08_03n:1512	Okārantavaseneva, nānānayasumaṇḍitā;	151	
PA_anya-e08_03n:1513	Padamālā mahesissa, sāsanatthaṃ pakāsitā.	151	
PA_anya-e08_03n:1514	Imamatimadhurañce cittikatvā suṇeyyuṃ,	151	
PA_anya-e08_03n:1515	Vividhanayavicittaṃ sādhavo saddanītiṃ;	151	
PA_anya-e08_03n:1516	Jinavaravacanete saddato jātakaṅkhaṃ,	151	
PA_anya-e08_03n:1517	Kumudamiva’sinā ve suṭṭhu chindeyyumettha.	151	
PA_anya-e08_03n:1518	Iti navaṅge sāṭṭhakathe piṭakattaye byappathagatīsu viññūnaṃ	151	
PA_anya-e08_03n:1519	Kosallatthāya kate saddanītippakaraṇe	151	
PA_anya-e08_03n:1520	Savinicchayo okārantapulliṅgānaṃ pakatirūpassa	152	
PA_anya-e08_03n:1521	Nāmikapadamālāvibhāgo nāma	152	
PA_anya-e08_03n:1522	Pañcamo paricchedo.	152	
PA_anya-e08_03n:1523	Akārantokārantatāpakatikaokārantapulliṅgaṃ niṭṭhitaṃ.	152	
PA_anya-e08_03n:1524	6. Ākārantapulliṅganāmikapadamālā	152	
PA_anya-e08_03n:1525_0	Atha pubbācariyamataṃ purecaraṃ katvā ākārantapulliṅgānaṃ pakatirūpesu abhibhavitu	1525	
PA_anya-e08_03n:1525_1	iccetassa pakatirūpassa nāmikapadamālaṃ vakkhāma – satthā, satthā, satthāro. Satthāraṃ,	1525	
PA_anya-e08_03n:1525_2	satthāro. Satthārā, satthārehi, satthārebhi. Satthu, satthussa, satthuno, satthānaṃ,	1525	
PA_anya-e08_03n:1525_3	satthārānaṃ. Satthārā, satthārehi, satthārebhi. Satthu, satthussa, satthuno, satthānaṃ,	1525	
PA_anya-e08_03n:1525_4	satthārānaṃ. Satthari, satthāresu. Bho sattha, bho satthā, bhavanto satthāro.	1525	
PA_anya-e08_03n:1526_0	Ayaṃ yamakamahātherena katāya cūḷaniruttiyā āgato nayo. Ettha ca niruttipiṭake ca	1526	
PA_anya-e08_03n:1526_1	kaccāyane ca “satthunā”ti padaṃ anāgatampi gahetabbameva “dhammarājena satthunā”ti	1526	
PA_anya-e08_03n:1526_2	dassanato. “Satthārā, satthunā, satthārehi, satthārebhī”ti kamo ca veditabbo. Ettha	1526	
PA_anya-e08_03n:1526_3	ca asatipi atthavisese byañjanavisesavasena, byañjanavisesābhāvepi atthanānatthatāvasena	1526	
PA_anya-e08_03n:1526_4	saddantarasandassanaṃ niruttikkamoti “satthā”ti padaṃ ekavacanabahuvacanavasena dvikkhattuṃ	1526	
PA_anya-e08_03n:1526_5	vuttanti veditabbaṃ. Niruttipiṭakādīsu pana “satthā”ti paṭhamābahuvacanaṃ na āgataṃ.	1526	
PA_anya-e08_03n:1526_6	Kiñcāpi na āgataṃ, tathāpi “avitakkitā maccumupabbajantī”ti pāḷiyaṃ “avitakkitā”ti	1526	
PA_anya-e08_03n:1526_7	paṭhamābahuvacanassa dassanato “satthā”ti padassa paṭhamābahuvacanattaṃ avassamicchitabbaṃ.	1526	
PA_anya-e08_03n:1526_8	Tathā vattā, dhātā, gantādīnampi taggatikattā. Tathā niruttipiṭake “satthāre”ti dutiyābahuvacanañca	1526	
PA_anya-e08_03n:1526_9	“satthussa, satthāna”nti catutthīchaṭṭhekavacanabahuvacanāni ca āgatāni, cūḷaniruttiyaṃ	1526	
PA_anya-e08_03n:1526_10	pana na āgatāni. Tattha “mātāpitaro poseti. Bhātaro atikkamatī”ti dassanato “satthāre”ti	15261	
PA_anya-e08_03n:1526_11	dutiyābahuvacanarūpaṃ ayuttaṃ viya dissati. Kaccāyanādīsu “bho sattha, bho satthā”	15261	
PA_anya-e08_03n:1526_12	iti rassadīghavasena ālapanekavacanadvayaṃ vuttaṃ. Niruttipiṭake “bho sattha” itirassavasena	15261	
PA_anya-e08_03n:1526_13	ālapanekavacanaṃ vatvā “bhavanto satthāro”ti ārādesavasena ālapanabahuvacanaṃ vuttaṃ.	15261	
PA_anya-e08_03n:1526_14	Cūḷaniruttiyaṃ “bho sattha” iti rassavasena ālapanekavacanaṃ vatvā “bho satthā” iti	15261	
PA_anya-e08_03n:1526_15	dīghavasena ālapanabahuvacanaṃ lapitaṃ. Sabbametaṃ āgame upaparikkhitvā yathā na	15261	
PA_anya-e08_03n:1526_16	virujjhati, tathā gahetabbaṃ.	15261	
PA_anya-e08_03n:1527_0	Idāni satthusaddassa yaṃ rūpantaraṃ amhehi diṭṭhaṃ, taṃ dassessāma – tathā hi “imesaṃ	1527	
PA_anya-e08_03n:1527_1	mahānāma tiṇṇaṃ satthūnaṃ ekā niṭṭhā udāhu puthu niṭṭhā”ti pāḷiyaṃ “satthūna”nti	1527	
PA_anya-e08_03n:1527_2	padaṃ diṭṭhaṃ, tasmā ayampi kamo veditabbo “satthu, satthussa, satthuno, satthānaṃ,	1527	
PA_anya-e08_03n:1527_3	satthārānaṃ, satthūna”nti. Abhibhavitā, abhibhavitā, abhibhavitāro. Abhibhavitāraṃ,	1527	
PA_anya-e08_03n:1527_4	abhibhavitāro. Abhibhavitārā, abhibhavitunā, abhibhavitārehi, abhibhavitārebhi. Abhibhavitu,	1527	
PA_anya-e08_03n:1527_5	abhibhavitussa, abhibhavituno, abhibhavitānaṃ, abhibhavitārānaṃ, abhibhavitūnaṃ.	1527	
PA_anya-e08_03n:1527_6	Abhibhavitārā, abhibhavitārehi, abhibhavitārebhi. Abhibhavitu, abhibhavitussa, abhibhavituno,	1527	
PA_anya-e08_03n:1527_7	abhibhavitānaṃ, abhibhavitārānaṃ. Abhibhavitari, abhibhavitāresu. Bho abhibhavita,	1527	
PA_anya-e08_03n:1527_8	bho abhibhavitā, bhavanto abhibhavitāro. Yathā panettha abhibhavitu iccetassa pakatirūpassa	1527	
PA_anya-e08_03n:1527_9	nāmikapadamālā satthunayena yojitā, evaṃ paribhavituādīnañca aññesañca taṃsadisānaṃ	1527	
PA_anya-e08_03n:1527_10	nāmikapadamālā satthunayena yojetabbā. Etthaññāni taṃsadisāni nāma “vattā, dhātā”iccādīnaṃ	15271	
PA_anya-e08_03n:1527_11	padānaṃ vattudhātu iccādīni pakatirūpāni.	15271	
PA_anya-e08_03n:1528	Vattā dhātā gantā netā,	152	
PA_anya-e08_03n:1529	Dātā kattā cetā tātā;	152	
PA_anya-e08_03n:1530	Chettā bhettā hantā metā,	153	
PA_anya-e08_03n:1531	Jetā boddhā ñātā sotā.	153	
PA_anya-e08_03n:1532	Gajjitā vassitā bhattā, mucchitā paṭisedhitā;	153	
PA_anya-e08_03n:1533	Bhāsitā pucchitā khantā, uṭṭhātokkamitā tatā.	153	
PA_anya-e08_03n:1534	Nattā panattā akkhātā, sahitā paṭisevitā;	153	
PA_anya-e08_03n:1535	Netā vinetā iccādī, vattare suddhakattari.	153	
PA_anya-e08_03n:1536	Uppādetā viññāpetā, sandassetā pabrūhetā;	153	
PA_anya-e08_03n:1537	Bodhetādī caññe saddā, ñeyyā hetusmiṃ atthasmiṃ.	153	
PA_anya-e08_03n:1538	Kattā khattā nettā bhattā, pitā bhātātime pana;	153	
PA_anya-e08_03n:1539	Kiñci bhijjanti suttasmiṃ, taṃ pabhedaṃ kathessahaṃ.	153	
PA_anya-e08_03n:1540	Satthātiādīsu keci, upayogena sāminā;	154	
PA_anya-e08_03n:1541	Saheva niccaṃ vattanti, neva vattanti keci tu.	154	
PA_anya-e08_03n:1542_0	Tatra kattusaddādayo rūpantaravasena satthusaddato kiñci bhijjanti. Tathā hi “uṭṭhehi	1542	
PA_anya-e08_03n:1542_1	katte taramāno, gantvā vessantaraṃvadā”ti ettha “katte”ti idaṃ ālapanekavacanarūpaṃ,	1542	
PA_anya-e08_03n:1542_2	evañhi “bho kattā”ti rūpato rūpantaraṃ nāma. “Tena hi bho khatte yena campeyyakā	1542	
PA_anya-e08_03n:1542_3	brāhmaṇagahapatikā tenupasaṅkamā”ti ettha “khatte”ti idañcālapanekavacanarūpaṃ. Evampi	1542	
PA_anya-e08_03n:1542_4	“bho khattā”ti rūpato rūpantaraṃ nāma. “Nette ujuṃ gate satī”ti ettha “nette”ti idaṃ	1542	
PA_anya-e08_03n:1542_5	sattamiyā ekavacanarūpaṃ, etampi “nettarī”ti rūpato rūpantaraṃ. “Ārādhayati rājānaṃ,	1542	
PA_anya-e08_03n:1542_6	pūjaṃ labhati bhattusū”ti ettha “bhattūsū”ti idaṃ sattamiyā bahuvacanarūpaṃ. “Bhattāresū”ti	1542	
PA_anya-e08_03n:1542_7	rūpato rūpantaraṃ, atra “bhattūsū”ti dassanato, “mātāpitūsu paṇḍitā”ti ettha “pitūsū”ti	1542	
PA_anya-e08_03n:1542_8	dassanato ca “vattūsu dhātūsu gantūsu netūsu dātūsu kattūsū”ti evamādinayopi gahetabbo.	1542	
PA_anya-e08_03n:1542_9	Ayaṃ nayo satthusaddepi icchitabbo viya amhe paṭibhāti.	1542	
PA_anya-e08_03n:1543_0	Pitā, pitā, pitaro. Pitaraṃ, pitaro. Pitarā, pitunā, petyā, pitarehi, pitarebhi,	1543	
PA_anya-e08_03n:1543_1	pitūhi, pitūbhi. Pitu, pitussa, pituno, pitānaṃ, pitarānaṃ, pitūnaṃ. Pitarā, petyā,	1543	
PA_anya-e08_03n:1543_2	pitarehi, pitarebhi, pitūhi, pitūbhi. Pitu, pitussa, pituno, pitānaṃ, pitarānaṃ,	1543	
PA_anya-e08_03n:1543_3	pitūnaṃ. Pitari, pitaresu, pitūsu. Bho pita, bho pitā, bhavanto pitaro. Ettha pana	1543	
PA_anya-e08_03n:1543_4	“petyā, pitūna”nti imaṃ nayadvayaṃ vajjetvā bhātusaddassa ca padamālā yojetabbā.	1543	
PA_anya-e08_03n:1543_5	Tattha “matyā ca petyā ca kataṃ susādhu, anuññātosi mātāpitūhi, mātāpitūnaṃ accayenā”ti	1543	
PA_anya-e08_03n:1543_6	ca dassanato pitusaddassa “petyā, pitūhi, pitūbhi. Pitūna”nti rūpabhedo ca, “pitaro”	1543	
PA_anya-e08_03n:1543_7	iccādīsu rassattañca satthusaddato viseso. Tattha ca “petyā”ti idaṃ “jantuyo, hetuyo,	1543	
PA_anya-e08_03n:1543_8	hetuyā, adhipatiyā”ti padāni viya acinteyyaṃ pulliṅgarūpanti daṭṭhabbaṃ.	1543	
PA_anya-e08_03n:1544_0	Codanā sodhanā cātra bhavati – satthā pitā iccevamādīni nipphannattamupādāya ākārantānīti	1544	
PA_anya-e08_03n:1544_1	ca, paṭhamaṃ ṭhapetabbaṃ pakatirūpamupādāya ukārantānīti ca tumhe bhaṇatha, “hetu	1544	
PA_anya-e08_03n:1544_2	satthāradassanaṃ. Amātāpitarasaṃvaḍḍho. Kattāraniddeso”tiādīsu pana satthāra iccādīni	1544	
PA_anya-e08_03n:1544_3	kathaṃ tumhe bhaṇathāti? Etānipi mayaṃ pakatirūpamupādāya ukārantānīti bhaṇāmāti.	1544	
PA_anya-e08_03n:1544_4	Nanu ca bho etāni akārantānīti? Na, ukārantāniyeva tāni. Nanu ca bho yo aṃ nādīni	1544	
PA_anya-e08_03n:1544_5	parabhūtāni vacanāni na dissanti yehi ukārantasaddānamantassa ārādeso siyā, tasmā	1544	
PA_anya-e08_03n:1544_6	akārantānīti? Na, īdise ṭhāne parabhūtānaṃ yo aṃ nādīnaṃ vacanānamanokāsattā. Tathā	1544	
PA_anya-e08_03n:1544_7	hi samāsavisayo eso. Samāsavisayasmiñhi acinteyyānipi rūpāni dissantīti. Evaṃ santepi	1544	
PA_anya-e08_03n:1544_8	bho “gāmato nikkhamatī”ti payogassa viya asamāsavisaye “satthārato satthāraṃ gacchatī”ti	1544	
PA_anya-e08_03n:1544_9	niddesapāḷidassanato “hetu satthāradassana”ntiādīsu satthāra iccādīni akārantānīti	1544	
PA_anya-e08_03n:1544_10	cintetabbānīti? Na cintetabbāni “satthārato satthāraṃ gacchatī”ti etthāpi ukārantattā.	15441	
PA_anya-e08_03n:1544_11	Ettha hi asamāsattepi topaccayaṃ paṭicca satthusaddassa ukāro ārādesaṃ labhati. Yāni	15441	
PA_anya-e08_03n:1544_12	pana tumhe ukārassa ārādesanimittāni yo aṃnādīni vacanāni icchatha, tāni īdise ṭhāne	15441	
PA_anya-e08_03n:1544_13	viññūnaṃ pamāṇaṃ na honti. Kāni pana hontīti ce? Asamāsavisaye topaccayo ca samāsavisaye	15441	
PA_anya-e08_03n:1544_14	parapadāni ca parapadābhāve syādivibhattiyo cāti imāneva īdise ṭhāne ekantena pamāṇaṃ	15441	
PA_anya-e08_03n:1544_15	honti. Tathā hi dhammapadaṭṭhakathāyaṃ “yāvadeva anatthāya, ñattaṃ bālassa jāyatī”ti	15441	
PA_anya-e08_03n:1544_16	imissā pāḷiyā atthasaṃvaṇṇanāyaṃ “ayaṃ nimmātāpitaroti imasmiṃ pahaṭe daṇḍo natthī”ti	15441	
PA_anya-e08_03n:1544_17	ettha nimmātāpitaroti imassa samāsavisayattā simhi pare ukāro ārādesaṃ labhati, tato	15441	
PA_anya-e08_03n:1544_18	sissa okārādeso, iccetaṃ padaṃ pakatirūpavasena ukārantaṃ bhavati. Nipphannattamupādāya	15441	
PA_anya-e08_03n:1544_19	“puriso, urago”ti padāni viya okārantañca bhavati. Ayaṃ panettha samāsaviggaho “mātā	15441	
PA_anya-e08_03n:1544_20	ca pitā ca mātāpitaro, natthi mātāpitaro etassāti nimmātāpitaro”ti. Pakatirūpavasena	15442	
PA_anya-e08_03n:1544_21	hi “nimmātāpitu” iti ṭhite sivacanasmiṃ pare ukārassa ārādeso hoti. Katthaci pana	15442	
PA_anya-e08_03n:1544_22	dhammapadaṭṭhakathāpotthake “ayaṃ nimmātāpitiko”ti pāṭho dissati, eso pana “ayaṃ	15442	
PA_anya-e08_03n:1544_23	nimmātāpitaro”ti padassa ayuttataṃ maññamānehi ṭhapitoti maññāma, na so ayutto aṭṭhakathāpāṭho.	15442	
PA_anya-e08_03n:1544_24	So hi umaṅgajātakaṭṭhakathāyaṃ ekapitaroti simhi ārādesapayogena sameti. Tathā hi –	15442	
PA_anya-e08_03n:1545	“Yathāpi niyako bhātā,	154	
PA_anya-e08_03n:1546	Saudariyo ekamātuko;	154	
PA_anya-e08_03n:1547	Evaṃ pañcālacando te,	154	
PA_anya-e08_03n:1548	Dayitabbo rathesabhā”ti	154	
PA_anya-e08_03n:1549_0	Imissā pāḷiyā atthaṃ saṃvaṇṇentehi pāḷinayaññūhi garūhi “niyakoti ajjhattiko ekapitaro	1549	
PA_anya-e08_03n:1549_1	ekamātuyā jāto”ti simhi ārādesapayogaracanā katā. Na kevalañca simhi ārādese pulliṅgappayogoyevamhehi	1549	
PA_anya-e08_03n:1549_2	diṭṭho, atha kho itthiliṅgappayogopi sāsane diṭṭho. Tathā hi vinayapiṭake cūḷavagge	1549	
PA_anya-e08_03n:1549_3	“assamaṇī hoti asakyadhītarā”ti padaṃ dissati. Ayaṃ panettha samāsaviggaho “sakyakule	1549	
PA_anya-e08_03n:1549_4	uppannattā sakyassa bhagavato dhītā sakyadhītarā, na sakyadhītarā asakyadhītarā”ti.	1549	
PA_anya-e08_03n:1549_5	Idhāpi simhi pare ukārassa ārādeso kato, itthiliṅgabhāvassa icchitattā āpaccayo,	1549	
PA_anya-e08_03n:1549_6	tato silopo ca daṭṭhabbo. Evaṃ samāsapadatte satthu pitu kattusaddānaṃ nāmikapadamālāyaṃ	1549	
PA_anya-e08_03n:1549_7	vuttarūpato koci koci rūpaviseso dissati. Aññesampi rūpaviseso nayaññunā maggitabbo	1549	
PA_anya-e08_03n:1549_8	suttantesu. Ko hi nāma samattho nissesato buddhavacanasāgare saṃkiṇṇāni vicitrāni	1549	
PA_anya-e08_03n:1549_9	paṇḍitajanānaṃ hadayavimhāpanakarāni padarūparatanāni samuddharitvā dassetuṃ, tasmā	1549	
PA_anya-e08_03n:1549_10	amhehi appamattakāniyeva dassitāni.	15491	
PA_anya-e08_03n:1550	Adandhajātiko viññu-jātiko satataṃ idha;	155	
PA_anya-e08_03n:1551	Yogaṃ karoti ce satthu, pāḷiyaṃ so na kaṅkhati.	155	
PA_anya-e08_03n:1552_0	Ye panidha amhehi “satthā, abhibhavitā, vattā, kattā”dayo saddā pakāsitā, tesu keci	1552	
PA_anya-e08_03n:1552_1	upayogavacanena saddhiṃ niccaṃ vattanti “pucchitā, okkamitā”iccādayo. Tathā hi “abhijānāsi	1552	
PA_anya-e08_03n:1552_2	no tvaṃ mahārāja imaṃ pañhaṃ aññe samaṇabrāhmaṇe pucchitā. Niddaṃ okkamitā”tiādipayogā	1552	
PA_anya-e08_03n:1552_3	bahū dissanti. Keci sāmivacanena saddhiṃ niccaṃ vattanti “abhibhavitā, vattā”iccādayo.	1552	
PA_anya-e08_03n:1552_4	Tathā hi “paccāmittānaṃ abhibhavitā, tassa bhavanti vattāro. Amatassa dātā. Parissayānaṃ	1552	
PA_anya-e08_03n:1552_5	sahitā. Anuppannassa maggassa, uppādetā naruttamo”tiādipayogā bahū dissanti. Keci	1552	
PA_anya-e08_03n:1552_6	pana upayogavacanenapi saddhiṃ neva vattanti niyogā paññattiyaṃ pavattanato. Taṃ	1552	
PA_anya-e08_03n:1552_7	yathā? “Satthā, pitā, bhātā, nattā”iccādayo. Ettha pana “upayogavacanena saddhiṃ	1552	
PA_anya-e08_03n:1552_8	niccaṃ vattantī”tiādivacanaṃ kammabhūtaṃ atthaṃ sandhāya katanti veditabbaṃ.	1552	
PA_anya-e08_03n:1553_0	Evaṃ ukārantatāpakatikānaṃ ākārantapadānaṃ pavattiṃ viditvā saddesu atthesu ca kosallamicchantehi	1553	
PA_anya-e08_03n:1553_1	puna liṅgaantavasena “satthā, sattho, sattha”nti tikaṃ katvā padānamattho ca pakatirūpassa	1553	
PA_anya-e08_03n:1553_2	nāmikapadamālā ca padānaṃ sadisāsadisatā ca vavatthapetabbā. Tatra hi “satthā”ti	1553	
PA_anya-e08_03n:1553_3	idaṃ paṭhamaṃ ukārantatāpakatiyaṃ ṭhatvā pacchā ākārantabhūtaṃ pulliṅgaṃ, “sattho”ti	1553	
PA_anya-e08_03n:1553_4	idaṃ paṭhamaṃ akārantatāpakatiyaṃ ṭhatvā pacchā okārantabhūtaṃ pulliṅgaṃ, “sattha”ntidaṃ	1553	
PA_anya-e08_03n:1553_5	pana paṭhamaṃ akārantatāpakatiyaṃ ṭhatvā pacchā niggahītantabhūtaṃ napuṃsakaliṅgaṃ.	1553	
PA_anya-e08_03n:1553_6	Tatra satthāti sadevakaṃ lokaṃ sāsati anusāsatīti satthā, ko so? Bhagavā. Satthoti	1553	
PA_anya-e08_03n:1553_7	saha atthenāti sattho, bhaṇḍamūlaṃ gahetvā vāṇijjāya desantaraṃ gato janasamūho.	1553	
PA_anya-e08_03n:1553_8	Satthanti sāsati ācikkhati atthe etenāti satthaṃ, byākaraṇādigantho, atha vā sasati	1553	
PA_anya-e08_03n:1553_9	hiṃsati satte etenāti satthaṃ, asiādi. “Satthā, satthā, satthāro. Satthāraṃ, satthāro”ti	1553	
PA_anya-e08_03n:1553_10	pure viya padamālā. “Sattho, satthā. Satthaṃ, satthe”ti purisanayena padamālā. “Satthaṃ,	15531	
PA_anya-e08_03n:1553_11	satthāni, satthā. Satthaṃ, satthāni, satthe”ti napuṃsake vattamāna cittanayena padamālā	15531	
PA_anya-e08_03n:1553_12	yojetabbā. Evaṃ tidhā bhinnāsu nāmikapadamālāsu padānaṃ sadisāsadisatā vavatthapetabbā.	15531	
PA_anya-e08_03n:1554	Satthā tiṭṭhati sabbaññū, satthā yanti dhanatthikā;	155	
PA_anya-e08_03n:1555	Satthā apeti puriso, bhonto satthā dadātha saṃ.	155	
PA_anya-e08_03n:1556	Evaṃ sutisāmaññavasena sadisatā bhavati.	155	
PA_anya-e08_03n:1557	Satthaṃ yaṃ tikhiṇaṃ tena, sattho katvāna kappiyaṃ;	155	
PA_anya-e08_03n:1558	Phalaṃ satthussa pādāsi, satthā taṃ paribhuñjati.	155	
PA_anya-e08_03n:1559_0	Evaṃ asutisāmaññavasena asadisatā bhavati, tathā liṅgaantavasena. “Cetā ceto”ti ca	1559	
PA_anya-e08_03n:1559_1	“tātā tāto”ti ca dukaṃ katvā padānamattho ca pakatirūpassa nāmikapadamālā ca padānaṃ	1559	
PA_anya-e08_03n:1559_2	sadisāsadisatā ca vavatthapetabbā.	1559	
PA_anya-e08_03n:1560_0	Tatra hi “cetā”ti paṭhamaṃ ukārantatāpakatiyaṃ ṭhatvā pacchā ākārantabhūtaṃ pulliṅgaṃ,	1560	
PA_anya-e08_03n:1560_1	tathā “tātā”ti padampi. “Ceto”ti idaṃ pana paṭhamaṃ akārantatāpakatiyaṃ ṭhatvā pacchā	1560	
PA_anya-e08_03n:1560_2	okārantabhūtaṃ pulliṅgaṃ, tathā “tāto”ti padampi. Tatra cetāti cinoti rāsiṃ karotīti	1560	
PA_anya-e08_03n:1560_3	cetā, pākāracinanako puggalo, iṭṭhakavaḍḍhakīti attho. Cetoti cittaṃ, evaṃnāmako	1560	
PA_anya-e08_03n:1560_4	vā luddo. Ettha ca cittaṃ “cetayati cintetī”ti atthavasena ceto, luddo pana paṇṇattivasena.	1560	
PA_anya-e08_03n:1560_5	Tātāti tāyatīti tātā. “Aghassa tātā hitassa vidhātā”tissa payogo. “Tāto”ti etthāpi	1560	
PA_anya-e08_03n:1560_6	tāyatīti tāto, puttānaṃ pitūsu, pitarānaṃ puttesu, aññesañca aññesu piyapuggalesu	1560	
PA_anya-e08_03n:1560_7	vattabbavohāro eso. “So nūna kapaṇo tāto, ciraṃ ruccati assame. Kicchenādhigatā bhogā,	1560	
PA_anya-e08_03n:1560_8	te tāto vidhamaṃ dhamaṃ. Ehi tātā”tiādīsu cassa payogo veditabbo. “Cetā, cetā, cetāro.	1560	
PA_anya-e08_03n:1560_9	Cetāraṃ, cetāro”ti satthunayena padamālā. “Ceto, cetā. Cetaṃ, cete. Cetasā, cetenā”ti	1560	
PA_anya-e08_03n:1560_10	manogaṇanayena ñeyyā. Ayaṃ cittavācakassa cetasaddassa nāmikapadamālā. “Ceto, cetā.	15601	
PA_anya-e08_03n:1560_11	Cetaṃ, cete. Cetenā”ti purisanayena ñeyyā. Ayaṃ paṇṇattivācakassa cetasaddassa nāmikapadamālā.	15601	
PA_anya-e08_03n:1560_12	“Tātā, tātā, tātāro. Tātāra”nti satthunayena ñeyyā. “Tāto, tātā, tāta”nti purisanayena	15601	
PA_anya-e08_03n:1560_13	ñeyyā. Evamimāsupi nāmikapadamālāsu padānaṃ sadisāsadisatā vavatthapetabbā, tathā	15601	
PA_anya-e08_03n:1560_14	liṅgaantavasena “ñātā, ñāto, ñātaṃ, ñātā”ti catukkaṃ katvā padānamattho ca pakatirūpassa	15601	
PA_anya-e08_03n:1560_15	nāmikapadamālā ca padānaṃ sadisāsadisatā ca vavatthapetabbā.	15601	
PA_anya-e08_03n:1561_0	Tatra hi “ñātā”ti idaṃ paṭhamaṃ ukārantatāpakatiyaṃ ṭhatvā pacchā ākārantabhūtaṃ	1561	
PA_anya-e08_03n:1561_1	pulliṅgaṃ. “Ñāto ñāta”nti imāni yathākkamaṃ paṭhamaṃ akārantatāpakatiyaṃ ṭhatvā pacchokārantaniggahītantabhūtāni	1561	
PA_anya-e08_03n:1561_2	vāccaliṅgesu punnapuṃsakaliṅgāni. Tathā hi “ñāto attho sukhāvaho. Ñātametaṃ kuraṅgassā”ti	1561	
PA_anya-e08_03n:1561_3	nesaṃ payogā dissanti. “Ñātā”ti idaṃ pana paṭhamaṃ ākārantatāpakatiyaṃ ṭhatvā pacchāpi	1561	
PA_anya-e08_03n:1561_4	ākārantabhūtaṃ vāccaliṅgesu itthiliṅgaṃ. Tathā hi “esā itthimayā ñātā”ti payogo.	1561	
PA_anya-e08_03n:1561_5	Tatra pulliṅgapakkhe “jānātīti ñātā”ti kattukārakavattamānakālavasena attho gahetabbo.	1561	
PA_anya-e08_03n:1561_6	Itthiliṅgādipakkhe “ñāyitthāti ñātā ñāto ñāta”nti kammakārakātītakālavasena attho	1561	
PA_anya-e08_03n:1561_7	gahetabbo. Esa nayo aññatthāpi yathāsambhavaṃ daṭṭhabbo. “Ñātā, ñātā, ñātāro. Ñātāra”nti	1561	
PA_anya-e08_03n:1561_8	satthunayena ñeyyā. “Ñāto, ñātā. Ñāta”nti purisanayena ñeyyā. “Ñātaṃ, ñātāni, ñātā.	1561	
PA_anya-e08_03n:1561_9	Ñātaṃ, ñātāni, ñāte”ti vakkhamānacittanayena ñeyyā. “Ñātā, ñātā, ñātāyo. Ñātaṃ, ñātā,	1561	
PA_anya-e08_03n:1561_10	ñātāyo”ti vakkhamānakaññānayena ñeyyā. Evamimāsupi nāmikapadamālāsu padānaṃ sadisāsadisatā	15611	
PA_anya-e08_03n:1561_11	vavatthapetabbā. Aññesupi ṭhānesu yathārahaṃ iminā nayena sadisāsadisatā upaparikkhitabbā.	15611	
PA_anya-e08_03n:1561_12	Vattā dhātā gantādīnampi “vadatīti vattā, dhāretīti dhātā, gacchatīti gantā”tiādinā	15611	
PA_anya-e08_03n:1561_13	yathāsambhavaṃ nibbacanāni ñeyyāni.	15611	
PA_anya-e08_03n:1562_0	Yaṃ panettha amhehi pakiṇṇakavacanaṃ kathitaṃ, taṃ “aṭṭhāne idaṃ kathita”nti na vattabbaṃ.	1562	
PA_anya-e08_03n:1562_1	Yasmā ayaṃ saddanīti nāma saddānamatthānañca yuttāyuttipakāsanatthaṃ katārambhattā	1562	
PA_anya-e08_03n:1562_2	nānappakārena sabbaṃ māgadhavohāraṃ saṅkhobhetvā kathitāyeva sobhati, na itarathā,	1562	
PA_anya-e08_03n:1562_3	tasmā nānappabhedena vattumicchāya sambhavato “aṭṭhāne idaṃ kathita”nti na vattabbaṃ.	1562	
PA_anya-e08_03n:1562_4	Nānāupāyehi viññūnaṃ ñāpanatthaṃ katārambhattā ca pana punaruttidosopettha na cintetabbo,	1562	
PA_anya-e08_03n:1562_5	aññadatthu saddhāsampannehi kulaputtehi ayaṃ saddanīti piṭakattayopakārāya sakkaccaṃ pariyāpuṇitabbā.	1562	
PA_anya-e08_03n:1563	Iti abhibhavitāpadasadisāni vattā, dhātā, gantādīni padāni dassitāni. Idāni ataṃsadisāni dassessāma. Seyyathidaṃ –	156	
PA_anya-e08_03n:1564	Guṇavā gaṇavā ceva, balavā yasavā tathā;	156	
PA_anya-e08_03n:1565	Dhanavā sutavā vidvā, dhutavā katavāpi ca.	156	
PA_anya-e08_03n:1566	Hitavā bhagavā ceva, dhitavā thāmavā tathā;	156	
PA_anya-e08_03n:1567	Yatavā cāgavā cātha, himaviccādayo ravā.	156	
PA_anya-e08_03n:1568	Punnapuṃsakaliṅgehi, akārantehi pāyato;	156	
PA_anya-e08_03n:1569	Vantusaddo paro hoti, tadantā guṇavādayo.	156	
PA_anya-e08_03n:1570	Saññāvā rasmivā ceva, massuvā ca yasassivā;	157	
PA_anya-e08_03n:1571	Iccādidassanāpeso, ākārivaṇṇukārato;	157	
PA_anya-e08_03n:1572	Itthiliṅgādīsu hoti, katthacīti pakāsaye.	157	
PA_anya-e08_03n:1573	Satimā gatimā attha-dassimā dhitimā tathā;	157	
PA_anya-e08_03n:1574	Mutimā matimā ceva, jutimā hirimāpi ca.	157	
PA_anya-e08_03n:1575	Thutimā ratimā ceva, yatimā balimā tathā;	157	
PA_anya-e08_03n:1576	Kasimā sucimā dhīmā, rucimā cakkhumāpi ca.	157	
PA_anya-e08_03n:1577	Bandhumā hetumā’yasmā, ketumā rāhumā tathā;	157	
PA_anya-e08_03n:1578	Khāṇumā bhāṇumā gomā, vijjumā vasumādayo.	157	
PA_anya-e08_03n:1579	Pāpimā puttimā ceva, candimiccādayopi ca;	157	
PA_anya-e08_03n:1580	Ataṃsadisasaddāti, viññātabbā vibhāvinā.	158	
PA_anya-e08_03n:1581	Ivaṇṇukārokārehi, mantusaddo paro bhave;	158	
PA_anya-e08_03n:1582	Ākārantā cikārantā, imantūti vibhāvaye.	158	
PA_anya-e08_03n:1583_0	Guṇavā, guṇavā, guṇavanto. Guṇavantaṃ, guṇavante. Guṇavatā, guṇavantena, guṇavantehi,	1583	
PA_anya-e08_03n:1583_1	guṇavantebhi. Guṇavato, guṇavantassa, guṇavataṃ, guṇavantānaṃ. Guṇavatā, guṇavantā,	1583	
PA_anya-e08_03n:1583_2	guṇavantasmā, guṇavantamhā, guṇavantehi, guṇavantebhi. Guṇavato, guṇavantassa, guṇavataṃ,	1583	
PA_anya-e08_03n:1583_3	guṇavantānaṃ. Guṇavati, guṇavante, guṇavantasmiṃ, guṇavantamhi, guṇavantesu. Bho	1583	
PA_anya-e08_03n:1583_4	guṇavā, bhavanto guṇavā, bhonto guṇavanto.	1583	
PA_anya-e08_03n:1584	Ettha pana “etha tumhe āvuso sīlavāhothā”ti ca,	158	
PA_anya-e08_03n:1585	“Balavanto dubbalā honti, thāmavantopi hāyare;	158	
PA_anya-e08_03n:1586	Cakkhumā andhikā honti, mātugāmavasaṃ gatā”ti ca	158	
PA_anya-e08_03n:1587_0	Pāḷiyaṃ “sīlavā, cakkhumā”ti paṭhamābahuvacanassa dassanato “guṇavā”ti paccattālapanaṭṭhāne	1587	
PA_anya-e08_03n:1587_1	bahuvacanaṃ vuttaṃ. “Guṇavā satimā”tiādīsupi eseva nayo. Cūḷaniruttiyampi hi “guṇavā”ti	1587	
PA_anya-e08_03n:1587_2	paccattālapanabahuvacanāni āgatāni, niruttipiṭake paccattekavacanabhāveneva āgataṃ,	1587	
PA_anya-e08_03n:1587_3	cūḷaniruttiyaṃ pana niruttipiṭake ca “bho guṇava”iti rassavasena ālapanekavacanaṃ	1587	
PA_anya-e08_03n:1587_4	āgataṃ. Mayaṃ pana “taggha bhagavā bojjhaṅgā. Kathaṃ nu bhagavā tuyhaṃ sāvako sāsane	1587	
PA_anya-e08_03n:1587_5	rato”tievamādīsu anekasatesu pāṭhesu “bhagavā”iti ālapanekavacanassa dīghabhāvadassanato	1587	
PA_anya-e08_03n:1587_6	vantupaccayaṭṭhāne “bho guṇavā”iccādi dīghavasena vacanaṃ yuttataraṃ viya maññāma,	1587	
PA_anya-e08_03n:1587_7	mantupaccayaṭṭhāne pana imantupaccayaṭṭhāne ca “sabbaverabhayātīta, pāde vandāmi	1587	
PA_anya-e08_03n:1587_8	cakkhuma. Evaṃ jānāhi pāpima”iccādīsu pāḷipadesesu “cakkhuma”iccādiālapanekavacanassa	1587	
PA_anya-e08_03n:1587_9	rassabhāvadassanato “bho satima, bho gatima”iccādi rassavasena vacanaṃ yuttataraṃ	1587	
PA_anya-e08_03n:1587_10	viya maññāma, atha vā mahāparinibbānasuttaṭṭhakathāyaṃ “āyasmā tissa” itidīghavasena	15871	
PA_anya-e08_03n:1587_11	vuttālapanekavacanassa dassanato “bhagavā, āyasmā” itidīghavasena vuttapadamattaṃ	15871	
PA_anya-e08_03n:1587_12	ṭhapetvā vantupaccayaṭṭhānepi mantupaccayanayo netabbo, mantupaccayaṭṭhānepi vantupaccayanayo	15871	
PA_anya-e08_03n:1587_13	netabbo. Tathā hi kaccāyanādīsu “bho guṇavaṃ, bho guṇava, bho guṇavā”iti niggahītarassadīghavasena	15871	
PA_anya-e08_03n:1587_14	tīṇi ālapanekavacanāni vuttāni, iminā “bho satimaṃ, bho satima, bho satimā”ti evamādinayopi	15871	
PA_anya-e08_03n:1587_15	dassito. Paṭhamābahuvacanaṭṭhāne pana “guṇavanto, guṇavantā, guṇavantī”ti tīṇi padāni	15871	
PA_anya-e08_03n:1587_16	vuttāni, imināpi “satimanto, satimantā, satimantī”ti evamādinayopi dassito. Tesu	15871	
PA_anya-e08_03n:1587_17	“bho guṇavaṃ bho satimaṃ, guṇavantā, guṇavantī”ti imāni padāni evaṃgatikāni ca aññāni	15871	
PA_anya-e08_03n:1587_18	padāni pāḷiyaṃ appasiddhāni yathā “āyasmantā”ti padaṃ pasiddhaṃ, tasmā yaṃ cūḷaniruttiyaṃ	15871	
PA_anya-e08_03n:1587_19	vuttaṃ, yañca niruttipiṭake, yañca kaccāyanādīsu, taṃ sabbaṃ pāḷiyā aṭṭhakathāhi	15871	
PA_anya-e08_03n:1587_20	ca saddhiṃ yathā na virujjhati, gaṅgodakena yamunodakaṃ viya aññadatthu saṃsandati	15872	
PA_anya-e08_03n:1587_21	sameti, tathā gahetabbaṃ.	15872	
PA_anya-e08_03n:1588	Apicettha ayampi viseso gahetabbo. Taṃ yathā? “Tuyhaṃ dhītā mahāvīra, paññavanta jutindharā”ti pāḷiyaṃ “paññavanta”iti ālapanekavacanassa dassanato.	158	
PA_anya-e08_03n:1589	“Sabbā kirevaṃ pariniṭṭhitāni,	158	
PA_anya-e08_03n:1590	Yasassi naṃ paññavantaṃ visayha;	159	
PA_anya-e08_03n:1591	Yaso ca laddhā purimaṃ uḷāraṃ,	159	
PA_anya-e08_03n:1592	Nappajjahe vaṇṇabalaṃ purāṇa”nti.	159	
PA_anya-e08_03n:1593_0	Imissā jātakapāḷiyā aṭṭhakathāyaṃ “paññavanta”iti ālapanekavacanassa dassanato ca	1593	
PA_anya-e08_03n:1593_1	“bho guṇavanta, bho guṇavantā, bho satimanta, bho satimantā”tiādīnipi ālapanekavacanāni	1593	
PA_anya-e08_03n:1593_2	avassamicchitabbāni. Tathā hi tissaṃ pāḷiyaṃ “yasassi paññavanta” iccālapanavacanaṃ	1593	
PA_anya-e08_03n:1593_3	aṭṭhakathācariyā icchanti. Nanti hi padapūraṇe nipātamattaṃ. Paññavantanti pana chandānurakkhaṇatthaṃ	1593	
PA_anya-e08_03n:1593_4	anusārāgamaṃ katvā vuttaṃ. Evaṃ pāvacane vantupaccayādisahitānaṃ saddānaṃ “bhagavā,	1593	
PA_anya-e08_03n:1593_5	āyasmā, paññavanta, cakkhuma, pāpima”itidassitanayena ālapanappavatti veditabbā.	1593	
PA_anya-e08_03n:1593_6	Ettha ca “gaṅgābhāgīrathī nāma, himavantā pabhāvitā”ti ca “kuto āgatattha bhanteti,	1593	
PA_anya-e08_03n:1593_7	himavantā mahārājā”ti ca dassanato “guṇavantā”ti pañcamiyā ekavacanaṃ kathitaṃ. Yathā	1593	
PA_anya-e08_03n:1593_8	guṇavantu saddassa nāmikapadamālā yojitā, evaṃ dhanavantubalavantādīnaṃ satimantu	1593	
PA_anya-e08_03n:1593_9	gatimantādīnañca nāmikapadamālā yojetabbā.	1593	
PA_anya-e08_03n:1594_0	Idāni vidvādipadānaṃ guṇavāpadena samānagatikattampi sotūnaṃ payogesu sammohāpagamatthaṃ	1594	
PA_anya-e08_03n:1594_1	ekadesato nibbacanādīhi saddhiṃ vidvantuiccādipakatirūpassa nāmikapadamālā vuccate	1594	
PA_anya-e08_03n:1594_2	– ñāṇasaṅkhāto vedo assa atthīti vidvā, paṇḍito. Ettha ca vidvāsaddassa atthibhāve	1594	
PA_anya-e08_03n:1594_3	“iti vidvā samaṃ care”tiādi āhaccapāṭho nidassanaṃ. Atrāyaṃ padamālā – vidvā, vidvā,	1594	
PA_anya-e08_03n:1594_4	vidvanto. Vidvantaṃ, vidvante. Vidvatā, vidvantena. Sesaṃ sabbaṃ neyyaṃ. Vedanāvā,	1594	
PA_anya-e08_03n:1594_5	vedanāvā, vedanāvanto. Vedanāvantaṃ, vedanāvante. Vedanāvatā, vedanāvantena. Sesaṃ	1594	
PA_anya-e08_03n:1594_6	sabbaṃ neyyaṃ. Evaṃ “saññāvācetanāvā saddhāvā paññavā sabbāvā”iccādīsupi. Ettha ca	1594	
PA_anya-e08_03n:1594_7	“vedanāvantaṃ vā attānaṃ sabbāvantaṃ loka”ntiādīni nidassanapadāni. Tattha sabbāvantanti	1594	
PA_anya-e08_03n:1594_8	sabbasattavantaṃ, sabbasattayuttanti attho. Majjhedīghañhi idaṃ padaṃ. Yebhuyyena	1594	
PA_anya-e08_03n:1594_9	pana “paññavāpaññavanto”tiādīni majjherassānipi bhavanti. Yasassino parivārabhūtā	1594	
PA_anya-e08_03n:1594_10	janā assa atthīti yasassivā, atha vā yasassī ca yasassivā cāti yasassivā. Ekadesasarūpekasesoyaṃ.	15941	
PA_anya-e08_03n:1594_11	“Yasassivā”ti padassa pana atthibhāve –	15941	
PA_anya-e08_03n:1595	“Khattiyo jātisampanno, abhijāto yasassivā;	159	
PA_anya-e08_03n:1596	Dhammarājā videhānaṃ, putto uppajjate tavā”ti	159	
PA_anya-e08_03n:1597_0	Idaṃ nidassanaṃ. “Yasassivā, yasassivā, yasassivanto. Yasassivantaṃ” iccādi netabbaṃ.	1597	
PA_anya-e08_03n:1597_1	Atthe dassanasīlaṃ atthadassi, kiṃ taṃ? Ñāṇaṃ. Atthadassi assa atthīti atthadassimā, ettha ca –	1597	
PA_anya-e08_03n:1598	“Taṃ tattha gatimā dhitimā, mutimā atthadassimā;	159	
PA_anya-e08_03n:1599	Saṅkhātā sabbadhammānaṃ, vidhuro etadabravī”ti	159	
PA_anya-e08_03n:1600_0	Idametassatthassa sādhakaṃ vacanaṃ. “Atthadassimā, atthadassimā, atthadassimanto.	1600	
PA_anya-e08_03n:1600_1	Atthadassimantaṃ” iccādi netabbaṃ. Pāpaṃ assa atthīti pāpimā, akusalarāsisamannāgato	1600	
PA_anya-e08_03n:1600_2	māro. Puttā assa atthīti puttimā, bahuputto. “Socati puttehi puttimā”ti ettha hi	1600	
PA_anya-e08_03n:1600_3	bahuputto “puttimā”ti vuccati. Cando assa atthīti candimā. Candoti cettha candavimānamadhippetaṃ,	1600	
PA_anya-e08_03n:1600_4	candavimānavāsī pana devaputto “candimā”ti. Tathā hi “cando uggato, pamāṇato cando	1600	
PA_anya-e08_03n:1600_5	āyāmavitthārato ubbedhato ca ekūnapaññāsayojano, parikkhepato tīhi yojanehi ūnadiyaḍḍhasatayojano”tiādīsu	1600	
PA_anya-e08_03n:1600_6	candavimānaṃ “cando”ti vuttaṃ. “Tathāgataṃ arahantaṃ, candimā saraṇaṃ gato”tiādīsu	1600	
PA_anya-e08_03n:1600_7	pana candadevaputto “candimā”ti. Aparo nayo – cando assa atthīti candimā. Candoti	1600	
PA_anya-e08_03n:1600_8	cettha candadevaputto adhippeto, tannivāsaṭṭhānabhūtaṃ pana candavimānaṃ “candimā”ti.	1600	
PA_anya-e08_03n:1600_9	Tathā hi “rāhu candaṃ pamuñcassu, cando maṇimayavimāne vasatī”tiādīsu candadevaputto “cando”ti vutto.	1600	
PA_anya-e08_03n:1601	“Yo have daharo bhikkhu, yuñjati buddhasāsane;	160	
PA_anya-e08_03n:1602	Somaṃlokaṃpabhāseti, abbhā muttova candimā”ti	160	
PA_anya-e08_03n:1603_0	Ādīsu pana tannivāsaṭṭhānabhūtaṃ candavimānaṃ “candimā”ti vuttaṃ. Iti “cando”ti ca	1603	
PA_anya-e08_03n:1603_1	“candimā”ti ca candadevaputtassapi candavimānassapi nāmanti veditabbaṃ. Tatra “pāpimā	1603	
PA_anya-e08_03n:1603_2	puttimā candimā”ti imāni pāpasaddādito “tadassatthi” iccetasmiṃ atthe pavattassa	1603	
PA_anya-e08_03n:1603_3	imantupaccayassa vasena siddhimupāgatānīti gahetabbāni.	1603	
PA_anya-e08_03n:1604_0	Nanu ca bho mantupaccayavaseneva sādhetabbānīti? Na, katthacipi akārantato mantuno	1604	
PA_anya-e08_03n:1604_1	abhāvā. Nanu ca bho evaṃ santepi pāpa putta candato paṭhamaṃ ikārāgamaṃ katvā tato	1604	
PA_anya-e08_03n:1604_2	mantupaccayaṃ katvā sakkā sādhetunti? Sakkā rūpamattasijjhanato, nayo pana sobhano	1604	
PA_anya-e08_03n:1604_3	na hoti. Tathā hi pāpa puttādito akārantato ikārāgamaṃ katvā mantupaccaye vidhiyamāne	1604	
PA_anya-e08_03n:1604_4	aññehi guṇayasādīhi akārantehi ikārāgamaṃ katvā mantupaccayassa kātabbatāpasaṅgo	1604	
PA_anya-e08_03n:1604_5	siyā. Na hi anekesu pāḷisatasahassesu katthacipi akārantato guṇa yasādito ikārāgamena	1604	
PA_anya-e08_03n:1604_6	saddhiṃ mantupaccayo dissati, aṭṭhānattā pana pāpa puttādito akārantato ikārāgamaṃ	1604	
PA_anya-e08_03n:1604_7	akatvā imantupaccaye kateyeva “pāpimā puttimā”tiādīni sijjhantīti.	1604	
PA_anya-e08_03n:1605_0	Evaṃ santepi bho kasmā kaccāyanappakaraṇe mantupaccayova vutto, na imantupaccayoti?	1605	
PA_anya-e08_03n:1605_1	Dvayampi vuttameva. Kathaṃ ñāyatīti ce? Yasmā tattha “tapādito sī, daṇḍādito ika	1605	
PA_anya-e08_03n:1605_2	ī, madhvādito ro, guṇādito vantū”ti imāni cattāri suttāni sannihitatodantasaddabhāvena	1605	
PA_anya-e08_03n:1605_3	vatvā majjhe “satyādīhi mantū”ti aññathā suttaṃ vatvā tato sannihitatodantavasena	1605	
PA_anya-e08_03n:1605_4	“saddhādito ṇā”ti suttaṃ vuttaṃ, tasmā tattha “satyādīhimantū”ti visadisaṃ katvā	1605	
PA_anya-e08_03n:1605_5	vuttassa suttassa vasena imantu paccayo ca vuttoti viññāyati. Pakati hesācariyānaṃ	1605	
PA_anya-e08_03n:1605_6	yena kenaci ākārena attano adhippāyaviññāpanaṃ. Ettha ca dutiyo attho sarasandhivasena	1605	
PA_anya-e08_03n:1605_7	gahetabbo. Tathā hissa “satyādīhi mantū”ti paṭhamo attho, “satyādīhi imantū”ti dutiyo	1605	
PA_anya-e08_03n:1605_8	attho. Iti “seto dhāvatī”ti payoge viya “satyādīhi mantū”ti sutte bhinnasattisamavetavasena	1605	
PA_anya-e08_03n:1605_9	atthadvayapaṭipatti bhavati, tasmā paramasukhumasugambhīratthavatā anena suttena	1605	
PA_anya-e08_03n:1605_10	katthaci sati gati setu goiccādito mantupaccayo icchito. Katthaci sati pāpa puttaiccādito	16051	
PA_anya-e08_03n:1605_11	imantupaccayo icchitoti daṭṭhabbaṃ.	16051	
PA_anya-e08_03n:1606_0	Yasmā pana satisaddo mantuvasena gatidhīsethugo iccādīhi, imantuvasena pāpaputtādīhi	1606	
PA_anya-e08_03n:1606_1	ca samānagatikattā tesaṃ pakārabhāvena gahito, tasmā evaṃ suttattho bhavati “satyādīhi	1606	
PA_anya-e08_03n:1606_2	mantu satippakārehi saddehi mantupaccayo hoti imantupaccayo ca yathārahaṃ ‘tadassatthi’	1606	
PA_anya-e08_03n:1606_3	iccetasmiṃ atthe”ti. Ayaṃ panettha adhippāyo – yathā “satimā”ti ettha satīti ikārantato	1606	
PA_anya-e08_03n:1606_4	mantupaccayo hoti, tathā “gatimā, dhīmā, setumā, gomā”tiādīsu ikāranta īkāranta ukārantaniccokārantato	1606	
PA_anya-e08_03n:1606_5	mantupaccayo hoti. Yathā ca “satimā”ti ettha “satī”ti ikārantato imantupaccayo hoti,	1606	
PA_anya-e08_03n:1606_6	tathā “gatimā, pāpimā, puttimā”tiādīsu ikāranta akārantato imantupaccayo hoti. Evaṃ	1606	
PA_anya-e08_03n:1606_7	satippakārehi saddehi yathāsambhavaṃ mantu imantupaccayā hontīti.	1606	
PA_anya-e08_03n:1607_0	Yajjevaṃ paccayadvayavidhāyakaṃ “daṇḍādito ika ī”ti suttaṃ viya “satyādito imantu	1607	
PA_anya-e08_03n:1607_1	mantū”ti vattabbaṃ, kasmā nāvocāti? Tathā avacane kāraṇamatthi. Yadi hi “daṇḍādito	1607	
PA_anya-e08_03n:1607_2	ika ī”ti suttaṃ viya “satyādito imantu mantū”ti suttaṃ vuttaṃ siyā, ekakkhaṇeyeva	1607	
PA_anya-e08_03n:1607_3	imantu mantūnaṃ vacanena daṇḍasaddato sambhūtaṃ “daṇḍiko daṇḍī”ti rūpadvayamiva satigatiāditopi	1607	
PA_anya-e08_03n:1607_4	visadisarūpadvayamicchitabbaṃ siyā, tañca natthi, tasmā “satyādito imantu mantū”ti	1607	
PA_anya-e08_03n:1607_5	na vuttaṃ. Apica tathā vutte bavhakkharatāya ganthagarutā siyā. Yasmā ca suttena	1607	
PA_anya-e08_03n:1607_6	nāma appakkharena asandiddhena sāravantena gūḷhaninnayena sabbatomukhena anavajjena	1607	
PA_anya-e08_03n:1607_7	bhavitabbaṃ. Kaccāyane ca yebhuyyena tādisāni gambhīratthāni suvisadañāṇavisayabhūtāni	1607	
PA_anya-e08_03n:1607_8	suttāni dissanti “upājhadhikissaravacane, sarā sare lopa”ntiādīni, idampi tesamaññataraṃ,	1607	
PA_anya-e08_03n:1607_9	tasmā “satyādito imantu mantū”ti na vuttaṃ. Evaṃ suttopadese akatepi imantunopi gahaṇatthaṃ	1607	
PA_anya-e08_03n:1607_10	bhinnasattisamavetavasena “satyādīhi mantū”ti vuttanti daṭṭhabbaṃ.	16071	
PA_anya-e08_03n:1608_0	Aparo nayo – “tapādito sī”tiādīsu todantasaddassa bahuvacanantatā na suṭṭhu pākaṭā	1608	
PA_anya-e08_03n:1608_1	topaccayassa ekatthabavhatthesu vattanato, “satyādīhi mantū”ti ettha pana hisaddassa	1608	
PA_anya-e08_03n:1608_2	bahuvacanatthatā atīva pākaṭā, tasmā bahuvacanaggahaṇena imantu paccayo hotītipi	1608	
PA_anya-e08_03n:1608_3	daṭṭhabbaṃ. Nanu ca bho vināpi imantupaccayena pāpamassatthīti pāpī, pāpī eva pāpimāti	1608	
PA_anya-e08_03n:1608_4	sakatthe māpaccaye kateyeva “pāpimā puttimā”tiādīni sijjhanti “chaṭṭhamo so parābhavo”ti	1608	
PA_anya-e08_03n:1608_5	ettha mapaccayena “chaṭṭhamo”ti padaṃ viyāti? Atinayaññū bhavaṃ, atinayaññū nāmāti	1608	
PA_anya-e08_03n:1608_6	bhavaṃ vattabbo, na pana bhavaṃ saddagatiṃ jānāti, saddagatiyo ca nāma bahuvidhā.	1608	
PA_anya-e08_03n:1608_7	Tathā hi chaṭṭhoyeva chaṭṭhamo, “suttameva suttanto”tiādīsu purisanayena yojetabbā	1608	
PA_anya-e08_03n:1608_8	saddagati, “devoyeva devatā”tiādīsu kaññānayena yojetabbā saddagati, “diṭṭhi eva	1608	
PA_anya-e08_03n:1608_9	diṭṭhigata”ntiādīsu cittanayena yojetabbā saddagati. Evaṃvidhāsu saddagatīsu “pāpī	1608	
PA_anya-e08_03n:1608_10	eva pāpimā”tiādikaṃ kataraṃ saddagatiṃ vadesi? “Satthā rājā brahmā sakhā attā sā	16081	
PA_anya-e08_03n:1608_11	pumā”tiādīsu ca kataraṃ saddagatiṃ vadesi? Katarasaddantogadhaṃ katarāya ca nāmikapadamālāyaṃ	16081	
PA_anya-e08_03n:1608_12	yojetabbaṃ maññasīti? So evaṃ puṭṭho addhā uttari kiñci adisvā tuṇhī bhavissati,	16081	
PA_anya-e08_03n:1608_13	tasmā tādiso nayo na gahetabbo. Tādisasmiñhi naye “pāpimatā pāpimato”tiādīni rūpāni	16081	
PA_anya-e08_03n:1608_14	na sijjhanti, imantupaccayanayena pana sijjhanti, tasmā ayameva nayo pasatthataro	16081	
PA_anya-e08_03n:1608_15	āyasmantehi sammā citte ṭhapetabbo. Atridaṃ nidassanaṃ –	16081	
PA_anya-e08_03n:1609	“Jayo hi buddhassa sirīmato ayaṃ,	160	
PA_anya-e08_03n:1610	Mārassa ca pāpimato parājayo;	161	
PA_anya-e08_03n:1611	Ugghosayuṃ bodhimaṇḍe pamoditā,	161	
PA_anya-e08_03n:1612	Jayaṃ tadā devagaṇā mahesino”ti ca,	161	
PA_anya-e08_03n:1613	“Sākhāpattaphalūpeto, khandhimāvamahādumo”ti ca.	161	
PA_anya-e08_03n:1614	Pāpimā, pāpimā, pāpimanto. Pāpimantaṃ. Sesaṃ neyyaṃ, esa nayo “khandhimā, puttimā”tiādīsupi.	161	
PA_anya-e08_03n:1615_0	Idāni yathāpāvacanaṃ kiñcideva himavantu satimantādīnaṃ visesaṃ brūma. Himavantova	1615	
PA_anya-e08_03n:1615_1	pabbato. Satimaṃ bhikkhuṃ. Bandhumaṃ rājānaṃ. Candimaṃ devaputtaṃ. Satimassa bhikkhuno.	1615	
PA_anya-e08_03n:1615_2	Bandhumassa rañño. Iddhimassa ca parassa ca ekakkhaṇe cittaṃ uppajjati. Iccādi viseso	1615	
PA_anya-e08_03n:1615_3	veditabbo. Apicettha “āyasmantā”ti dvinnaṃ vattabbavacanaṃ, “āyasmanto”ti bahūnaṃ	1615	
PA_anya-e08_03n:1615_4	vattabbavacananti ayampi viseso veditabbo. Tathā hi “dvinnaṃ ārocentena ‘āyasmantā	1615	
PA_anya-e08_03n:1615_5	dhārentū’ti, tiṇṇaṃ ārocentena ‘āyasmanto dhārentū’ti vattabba”nti vuttaṃ. “Tiṇṇa”nti	1615	
PA_anya-e08_03n:1615_6	cettha kathāsīsamattaṃ, tena catunnampi pañcannampi atirekasatānampīti dassitaṃ hoti.	1615	
PA_anya-e08_03n:1615_7	Bahavohi upādāya “uddiṭṭhā kho āyasmanto cattāro pārājikā dhammā”tiādikā pāḷiyo ṭhapitā.	1615	
PA_anya-e08_03n:1615_8	Tattha “āyasmantā”tidaṃ vinayavohāravasena dveyeva sandhāya vuttattā na sabbasādhāraṇaṃ.	1615	
PA_anya-e08_03n:1615_9	Vinayavohārañhi vajjetvā aññasmiṃ vohāre na pavattati. “Āyasmanto”tidaṃ pana sabbattha	1615	
PA_anya-e08_03n:1615_10	pavattatīti dvinnaṃ viseso veditabbo.	16151	
PA_anya-e08_03n:1616_0	Tatra “himavanto”ti idaṃ yebhuyyenekavacanaṃ bhavati, katthaci bahuvacanampi, tenāha	1616	
PA_anya-e08_03n:1616_1	niruttipiṭake thero “himavā tiṭṭhati, himavanto tiṭṭhantī”ti. “Himavantova pabbato”ti	1616	
PA_anya-e08_03n:1616_2	ayaṃ ekavacananayo yathārutapāḷivasena gahetabbo. Yathārutapāḷi ca nāma –	1616	
PA_anya-e08_03n:1617	“Dūre santo pakāsanti, himavantova pabbato;	161	
PA_anya-e08_03n:1618	Asantettha na dissanti, rattiṃ khittā yathā sarā.	161	
PA_anya-e08_03n:1619	Ahaṃ tena samayena, nāgarājā mahiddhiko;	161	
PA_anya-e08_03n:1620	Atulo nāma nāmena, puññavanto jutindharo.	162	
PA_anya-e08_03n:1621	Gatimanto satimanto, dhitimanto ca so isi;	162	
PA_anya-e08_03n:1622	Saddhammadhārako thero, ānando ratanākaro”	162	
PA_anya-e08_03n:1623_0	Iccādi. Ettha “puññavanto”tiādīni anekesu ṭhānesu bahuvacanabhāvena punappunaṃ vadantānipi	1623	
PA_anya-e08_03n:1623_1	katthaci ekavacanāni honti, ekavacanabhāvo ca nesaṃ gāthāvisaye dissati, tasmā tāni	1623	
PA_anya-e08_03n:1623_2	yathāpāvacanaṃ gahetabbāni.	1623	
PA_anya-e08_03n:1624	Evaṃ himavantusatimantusaddādīnaṃ visesaṃ ñatvā puna liṅgantavasena dviliṅgakapadānamattho ca pakatirūpassa nāmikapadamālā ca padānaṃ sadisāsadisatā ca vavatthapetabbā.	162	
PA_anya-e08_03n:1625_0	Tatra hi “sirimā”ti padaṃ sutisāmaññavasena liṅgadvaye vattanato dvidhā bhijjati.	1625	
PA_anya-e08_03n:1625_1	“Sirimā puriso”ti hi atthe ākārantaṃ pulliṅgaṃ, “sirimā nāma devī”ti atthe ākārantaṃ	1625	
PA_anya-e08_03n:1625_2	itthiliṅgaṃ, ubhayampetaṃ ukārantatāpakatikā. Atha vā pana pacchimaṃ ākārantatāpakatikaṃ,	1625	
PA_anya-e08_03n:1625_3	sirī yassa atthi so sirimāti pulliṅgavasena nibbacanaṃ, sirī yassā atthi sā sirimāti	1625	
PA_anya-e08_03n:1625_4	itthiliṅgavasena nibbacanaṃ. Atrimāni kiñcāpi sutivasena nibbacanatthavasena ca aññamaññaṃ	1625	
PA_anya-e08_03n:1625_5	samānatthāni, tathāpi purisapadatthaitthipadatthavācakattā bhinnatthānīti veditabbāni.	1625	
PA_anya-e08_03n:1625_6	Esa nayo aññesupi īdisesu ṭhānesu netabbo. Sirimā, sirimā, sirimanto. Sirimantaṃ,	1625	
PA_anya-e08_03n:1625_7	sirimante. Sirimatā, sirimantena. Guṇavantusaddasseva nāmikapadamālā. Sirimā, sirimā,	1625	
PA_anya-e08_03n:1625_8	sirimāyo. Sirimaṃ, sirimā, sirimāyo. Sirimāya. Vakkhamānakaññānayena ñeyyā. Evaṃ	1625	
PA_anya-e08_03n:1625_9	dvidhā bhinnānaṃ samānasutikasaddānaṃ nāmikapadamālāsu padānaṃ sadisāsadisatā vavatthapetabbā.	1625	
PA_anya-e08_03n:1625_10	Samānanibbacanatthassapi hi asamānasutikassa “sirimā”ti saddassa nāmikapadamālāyaṃ	16251	
PA_anya-e08_03n:1625_11	padānaṃ imehi padehi kācipi samānatā na labbhati. Atridaṃ vuccati –	16251	
PA_anya-e08_03n:1626	“Sirimā”ti padaṃ dvedhā, pumitthīsu pavattito;	162	
PA_anya-e08_03n:1627	Bhijjatīti vibhāveyya, ettha pulliṅgamicchitaṃ.	162	
PA_anya-e08_03n:1628	Iti abhibhavitā padena visadisāni guṇavāsatimādīni padāni dassitāni saddhiṃ nāmikapadamālāhi. Idāni aparānipi tabbisadisāni padāni dassessāma saddhiṃ nāmikapadamālāhi. Seyyathidaṃ?	162	
PA_anya-e08_03n:1629	Rājā brahmā sakhā attā, ātumā sā pumā rahā;	162	
PA_anya-e08_03n:1630	Daḷhadhammā ca paccakkha-dhammā ca vivaṭacchadā.	163	
PA_anya-e08_03n:1631	Vattahā ca tathā vutta-sirā ceva yuvāpi ca;	163	
PA_anya-e08_03n:1632	Maghava addha muddhādi, viññātabbā vibhāvinā.	163	
PA_anya-e08_03n:1633	Ettha “sā”ti padameva ākārantatāpakatikamākārantaṃ, sesāni pana akārantatāpakatikāni ākārantāni.	163	
PA_anya-e08_03n:1634_0	Rājā, rājā, rājāno. Rājānaṃ, rājaṃ, rājāno. Raññā, rājinā, rājūhi, rājūbhi. Rañño,	1634	
PA_anya-e08_03n:1634_1	rājino, raññaṃ, rājūnaṃ, rājānaṃ. Raññā, rājūhi, rājūbhi. Rañño, rājino, raññaṃ,	1634	
PA_anya-e08_03n:1634_2	rājūnaṃ, rājānaṃ. Raññe, rājini, rājūsu. Bho rāja, bhavanto rājāno, bhavanto rājā	1634	
PA_anya-e08_03n:1634_3	iti vā, ayamamhākaṃ ruci.	1634	
PA_anya-e08_03n:1635_0	Niruttipiṭakādīsu “rājā”ti bahuvacanaṃ na āgataṃ, cūḷaniruttiyaṃ pana āgataṃ. Kiñcāpi	1635	
PA_anya-e08_03n:1635_1	niruttipiṭakādīsu na āgataṃ, tathāpi “netādisā sakhā honti, labbhā me jīvato sakhā”ti	1635	
PA_anya-e08_03n:1635_2	pāḷiyaṃ bahuvacanekavacanavasena “sakhā”ti padassa dassanato “rājā”ti bahuvacanaṃ	1635	
PA_anya-e08_03n:1635_3	icchitabbameva. Tathā “brahmā, attā”iccādīnipi bahuvacanāni taggatikattā vinā kenaci rūpavisesena.	1635	
PA_anya-e08_03n:1636_0	Ettha ca “gahapatiko nāma ṭhapetvā rājaṃ rājabhogaṃ brāhmaṇaṃ avaseso gahapatiko	1636	
PA_anya-e08_03n:1636_1	nāmā”ti dassanato rājanti vuttaṃ, idaṃ pana niruttipiṭake na āgataṃ. “Sabbadattena	1636	
PA_anya-e08_03n:1636_2	rājinā”ti dassanato “rājinā”ti vuttaṃ. “Ārādhayati rājānaṃ, pūjaṃ labhati bhattusū”ti	1636	
PA_anya-e08_03n:1636_3	dassanato catutthīchaṭṭhīvasena “rājāna”nti vuttaṃ. Kaccāyanarūpasiddhiganthesu pana	1636	
PA_anya-e08_03n:1636_4	“rājena, rājehi, rājebhi. Rājesū”ti padāni vuttāni. Cūḷaniruttiniruttipiṭakesu tāni	1636	
PA_anya-e08_03n:1636_5	nāgatāni, anāgatabhāvoyeva tesaṃ yuttataro pāḷiyaṃ adassanato, tasmā etthetāni amhehi	1636	
PA_anya-e08_03n:1636_6	na vuttāni. Pāḷinaye hi upaparikkhiyamāne īdisāni padāni samāseyeva passāma, na panāññatra,	1636	
PA_anya-e08_03n:1636_7	atrime payogā – “āvutthaṃ dhammarājenā”ti ca, “sivirājena pesito”ti ca, “pajāpatissa	1636	
PA_anya-e08_03n:1636_8	devarājassa dhajagga”nti ca, “nikkhamante mahārāje, sivīnaṃ raṭṭhavaḍḍhane”ti ca,	1636	
PA_anya-e08_03n:1636_9	evaṃ pāḷinaye upaparikkhiyamāne “rājenā”tiādīni samāseyeva passāma, na kevalaṃ pāḷinaye	1636	
PA_anya-e08_03n:1636_10	porāṇaṭṭhakathānayepi upaparikkhiyamāne samāseyeva passāma, na panāññatra, evaṃ santepi	16361	
PA_anya-e08_03n:1636_11	suṭṭhu upaparikkhitabbamidaṃ ṭhānaṃ. Ko hi nāma sāṭṭhakathe tepiṭake buddhavacane	16361	
PA_anya-e08_03n:1636_12	sabbaso nayaṃ sallakkhetuṃ samattho aññatra pabhinnapaṭisambhidehi khīṇāsavehi.	16361	
PA_anya-e08_03n:1637_0	Ettha ca samāsantagatarāja-saddassa nāmikapadamālāyo dvidhā vuccante okārantākārantavasena.	1637	
PA_anya-e08_03n:1637_1	Tatrokārantā “mahārājo yuvarājo sivirājo dhammarājo”iccevamādayo bhavanti. Ākārantā	1637	
PA_anya-e08_03n:1637_2	pana “mahārājā yuvarājā sivirājā dhammarājā”iccevamādayo. Ettha kiñcāpi pāḷiyaṃ porāṇaṭṭhakathāsu	1637	
PA_anya-e08_03n:1637_3	ca “mahārājo”tiādīni na santi, tathāpi “sabbamitto sabbasakho, sabbabhūtānukampako”ti	1637	
PA_anya-e08_03n:1637_4	pāḷiyaṃ “sabbasakho”ti dassanato “mahārājo”tiādīnipi avassamicchitabbāni. Tathā hi	1637	
PA_anya-e08_03n:1637_5	samāsesu “dhammarājena, dhammarājassā”tiādīni dissanti. Etāni okārantarūpāni eva,	1637	
PA_anya-e08_03n:1637_6	nākārantarūpāni. Mahārājo, mahārājā. Mahārājaṃ, mahārāje. Mahārājena, mahārājehi,	1637	
PA_anya-e08_03n:1637_7	mahārājebhi. Mahārājassa, mahārājānaṃ. Mahārājā, mahārājasmā, mahārājamhā, mahārājehi,	1637	
PA_anya-e08_03n:1637_8	mahārājebhi. Mahārājassa, mahārājānaṃ. Mahārāje, mahārājasmiṃ, mahārājamhi, mahārājesu.	1637	
PA_anya-e08_03n:1637_9	Bho mahārāja, bhavanto mahārājā. Kaccāyanacūḷaniruttinayehi pana “bho mahārājā”iti	1637	
PA_anya-e08_03n:1637_10	ekavacanabahuvacanānipi daṭṭhabbāni. Yathā “mahārājo”ti okārantapadassa vasena, evaṃ	16371	
PA_anya-e08_03n:1637_11	“sivirājo dhammarājo devarājo”tiādīnampi okārantapadānaṃ vasena pakatirūpassa nāmikapadamālā yojetabbā.	16371	
PA_anya-e08_03n:1638	Ayaṃ panākārantavasena nāmikapadamālā –	163	
PA_anya-e08_03n:1639_0	Mahārājā, mahārājā, mahārājāno. Mahārājānaṃ, mahārājaṃ, mahārājāno. Mahāraññā, mahārājinā,	1639	
PA_anya-e08_03n:1639_1	mahārājūhi, mahārājūbhi. Mahārañño, mahārājino, mahāraññaṃ, mahārājūnaṃ. Mahāraññā,	1639	
PA_anya-e08_03n:1639_2	mahārājūhi, mahārājūbhi. Mahārañño, mahārājino, mahāraññaṃ, mahārājūnaṃ. Mahāraññe,	1639	
PA_anya-e08_03n:1639_3	mahārājini, mahārājūsu. Bho mahārāja, bhavanto mahārājāno.	1639	
PA_anya-e08_03n:1640_0	Idhāpi pakaraṇadvayanayena “bho mahārājā” iti ekavacanabahuvacanānipi daṭṭhabbāni.	1640	
PA_anya-e08_03n:1640_1	Yathā ca “mahārājā”ti ākārantapadassa vasena, evaṃ “sivirājā, dhammarājā, devarājā”tiādīnampi	1640	
PA_anya-e08_03n:1640_2	ākārantapadānaṃ vasena pakatirūpassa nāmikapadamālā yojetabbā.	1640	
PA_anya-e08_03n:1641	Idha aparāpi atthassa pākaṭīkaraṇatthaṃ kriyāpadehi saddhiṃ yojetvā ākārantokārantānaṃ missakavasena nāmikapadamālā vuccate –	164	
PA_anya-e08_03n:1642_0	Mahārājā, mahārājo tiṭṭhati, mahārājāno, mahārājā tiṭṭhanti. Mahārājānaṃ, mahārājaṃ	1642	
PA_anya-e08_03n:1642_1	passati, mahārājāno, mahārāje passati. Mahāraññā, mahārājinā, mahārājena kataṃ, mahārājūhi,	1642	
PA_anya-e08_03n:1642_2	mahārājūbhi, mahārājehi, mahārājebhi kataṃ. Mahārañño, mahārājino, mahārājassa dīyate,	1642	
PA_anya-e08_03n:1642_3	mahāraññā, mahārājā, mahārājasmā, mahārājamhā nissaṭaṃ, mahārājūhi, mahārājūbhi,	1642	
PA_anya-e08_03n:1642_4	mahārājehi, mahārājebhi nissaṭaṃ. Mahārañño, mahārājino, mahārājassa pariggaho, mahāraññaṃ,	1642	
PA_anya-e08_03n:1642_5	mahārājūnaṃ, mahārājānaṃ pariggaho. Mahāraññe, mahārājini, mahārāje, mahārājasmiṃ,	1642	
PA_anya-e08_03n:1642_6	mahārājamhi patiṭṭhitaṃ, mahārājūsu, mahārājesu patiṭṭhitaṃ. Bho mahārāja tvaṃ tiṭṭha,	1642	
PA_anya-e08_03n:1642_7	bhonto mahārājāno, mahārājā tumhe tiṭṭhathāti. Evaṃ “yuvarājā, yuvarājo”tiādīsupi.	1642	
PA_anya-e08_03n:1643_0	Kecettha vadeyyuṃ “kasmā pakaraṇakattunā imasmiṃ ṭhāne mahanto vāyāmo ca mahanto	1643	
PA_anya-e08_03n:1643_1	ca parakkamo kato, nanvetesupi padesu kānici buddhavacane vijjanti, kānici na vijjantīti?	1643	
PA_anya-e08_03n:1643_2	Viññūhi te evaṃ vattabbā “pakaraṇakattārenettha so ca mahanto vāyāmo so ca mahanto	1643	
PA_anya-e08_03n:1643_3	parakkamo sāṭṭhakathe navaṅge satthusāsane saddesu ca atthesu ca sotārānaṃ suṭṭhu	1643	
PA_anya-e08_03n:1643_4	kosalluppādanena sāsanassopakāratthaṃ kato, yāni cetāni tena padāni dassitāni, etesu	1643	
PA_anya-e08_03n:1643_5	kānici buddhavacane vijjanti, kānici na vijjanti. Ettha yāni buddhavacane vijjanti,	1643	
PA_anya-e08_03n:1643_6	tāni vijjamānavasena gahitāni. Yāni na vijjanti, tāni porāṇaṭṭhakathādīsu vijjamānavasena	1643	
PA_anya-e08_03n:1643_7	pāḷinayavasena ca gahitānī”ti. Atrāyaṃ saṅkhepato adhippāyavibhāvanā –	1643	
PA_anya-e08_03n:1644	“Idaṃ vatvā mahārājā, kaṃso bārāṇasiggaho;	164	
PA_anya-e08_03n:1645	Dhanuṃ tūṇiñca nikkhippa, saṃyamaṃ ajjhupāgamī”ti	164	
PA_anya-e08_03n:1646_0	Idaṃ ākārantassa mahārājasaddassa nidassanaṃ. Yasmā “sabbasakho”ti pāḷi vijjati,	1646	
PA_anya-e08_03n:1646_1	tasmā tena nayena “mahārājo”tipi okāranto diṭṭho nāma hoti purisanayena yojetabbo	1646	
PA_anya-e08_03n:1646_2	ca. Teneva ca “tamabravi mahārājā. Nikkhamante mahārāje”tiādīni dissanti.	1646	
PA_anya-e08_03n:1647_0	Evaṃ mahārājasaddassa okārantatte siddhe “mahārājā, mahārājasmā, mahārājamhā”ti pañcamiyā	1647	
PA_anya-e08_03n:1647_1	ekavacanañca “mahārāje, mahārājasmiṃ, mahārājamhī”ti sattamiyā ekavacanañca siddhāni	1647	
PA_anya-e08_03n:1647_2	eva honti pāḷiyaṃ avijjamānānampi nayavasena gahetabbattā. “Rājena, rājassā”tiādīni	1647	
PA_anya-e08_03n:1647_3	pana nayavasena gahetabbāni na honti. Kasmāti ce? Yasmā “rājā brahmā sakhā attā”iccevamādīni	1647	
PA_anya-e08_03n:1647_4	“puriso urago”tiādīni viya aññamaññaṃ sabbathā sadisāni na honti. Tathā hi nesaṃ	1647	
PA_anya-e08_03n:1647_5	“raññā brahmunā sakhinā attanā attena sānā pumunā”tiādīni visadisānipi rūpāni bhavanti,	1647	
PA_anya-e08_03n:1647_6	tasmā tāni na sakkā nayavasena jānituṃ. Evaṃ dujjānattā pana pāḷiyaṃ porāṇaṭṭhakathāsu	1647	
PA_anya-e08_03n:1647_7	ca yathārutapadāneva gahetabbāni. Mahārājasaddādīnaṃ pana okārantabhāve siddheyeva	1647	
PA_anya-e08_03n:1647_8	“purisanayogadhā ime saddā”ti nayaggahaṇaṃ dissati, tasmā amhehi nayavasena “mahārājā,	1647	
PA_anya-e08_03n:1647_9	mahārājasmā”tiādīni vuttāni. Yathā hi –	1647	
PA_anya-e08_03n:1648	“Etañhi te durājānaṃ, yaṃ sesi matasāyikaṃ;	164	
PA_anya-e08_03n:1649	Yassa te kaḍḍhamānassa, hatthā daṇḍona muccatī”ti	164	
PA_anya-e08_03n:1650_0	Ettha “hatthā”ti, “attadaṇḍā bhayaṃ jāta”nti ettha pana “daṇḍā”ti ca okārantassa	1650	
PA_anya-e08_03n:1650_1	pañcamiyekavacanassa dassanato “uragā, paṭaṅgā, vihagā”tiādīnipi okārantāni pañcamiyekavacanāni	1650	
PA_anya-e08_03n:1650_2	gahetabbāni honti. Yathā ca “dāṭhini mātimaññavho, siṅgālo mama pāṇado”ti ettha “maññavho”ti,	1650	
PA_anya-e08_03n:1650_3	“suddhā suddhehi saṃvāsaṃ, kappayavho patissatā”ti ettha pana “kappayavho”ti ca kriyāpadassa	1650	
PA_anya-e08_03n:1650_4	dassanato “gacchavho, bhuñjavho, sayavho”tiādīnipi gahetabbāni honti. Gaṇhanti ca	1650	
PA_anya-e08_03n:1650_5	tādisāni padarūpāni sāsane sukusalā kusalā, tasmā amhehipi nayaggāhavasena “mahārājā,	1650	
PA_anya-e08_03n:1650_6	mahārājasmā”tiādīni vuttāni. Nayaggāhavasena pana gahaṇe asati kathaṃ nāmikapadamālā	1650	
PA_anya-e08_03n:1650_7	paripuṇṇā bhavissanti, satiyeva tasmiṃ paripuṇṇā bhavanti.	1650	
PA_anya-e08_03n:1651_0	Tathā hi buddhavacane anekasatasahassāni nāmikapadāni kriyāpadāni ca pāṭiekkaṃ pāṭiekkaṃ	1651	
PA_anya-e08_03n:1651_1	ekavacanabahuvacanakāhi sattahi aṭṭhahi vā nāmavibhattīhi channavutiyā ca ākhyātikavacanehi	1651	
PA_anya-e08_03n:1651_2	yojitāni na santi, nayavasena pana santiyeva, iti nayavasena “mahārājā, mahārājasmā”tiādīni	1651	
PA_anya-e08_03n:1651_3	amhehi ṭhapitāni. “Mahārājā tiṭṭhanti, mahārājā tumhe tiṭṭhathā”ti imāni pana “atha	1651	
PA_anya-e08_03n:1651_4	kho cattāro mahārājā mahatiyā ca yakkhasenāya mahatiyā ca kumbhaṇḍasenāyā”ti dassanato,	1651	
PA_anya-e08_03n:1652	“Cattāro te mahārājā, samantā caturo disā;	165	
PA_anya-e08_03n:1653	Daddaḷhamānā aṭṭhaṃsu, vane kāpilavatthave”ti	165	
PA_anya-e08_03n:1654_0	Dassanato ca vuttāni. “Mahārāja”ntiādīnipi pāḷiñca pāḷinayañca disvā eva vuttāni.	1654	
PA_anya-e08_03n:1654_1	Asamāse “rājaṃ, rājenā”tiādīni na passāma, tasmā suṭṭhu vicāretabbamidaṃ ṭhānaṃ.	1654	
PA_anya-e08_03n:1654_2	Idañhi duddasaṃ vīrajātinā jānitabbaṭṭhānaṃ. Sace panāyasmanto buddhavacane vā porāṇikāsu	1654	
PA_anya-e08_03n:1654_3	vā aṭṭhakathāsu asamāse “rājaṃ, rājenā”tiādīni passeyyātha, tadā sādhukaṃ manasi	1654	
PA_anya-e08_03n:1654_4	karotha. Ko hi nāma sabbappakārena buddhavacane vohārappabhedaṃ jānituṃ samattho	1654	
PA_anya-e08_03n:1654_5	aññatra pabhinnapaṭisambhidehi mahākhīṇāsavehi.	1654	
PA_anya-e08_03n:1655	Vuttañhetaṃ bhagavatā –	165	
PA_anya-e08_03n:1656	“Vītataṇho anādāno, niruttipadakovido;	165	
PA_anya-e08_03n:1657	Akkharānaṃ sannipātaṃ, jaññā pubbāparāni cā”ti.	165	
PA_anya-e08_03n:1658_0	Brahmā, brahmā, brahmāno. Brahmānaṃ, brahmaṃ, brahmāno. Brahmunā, brahmehi, brahmebhi,	1658	
PA_anya-e08_03n:1658_1	brahmūhi, brahmūbhi. Brahmassa, brahmuno, brahmānaṃ, brahmūnaṃ. Brahmunā, brahmehi,	1658	
PA_anya-e08_03n:1658_2	brahmebhi, brahmūhi, brahmūbhi. Brahmassa, brahmuno, brahmānaṃ, brahmūnaṃ. Brahmani,	1658	
PA_anya-e08_03n:1658_3	brahmesu, bho brahma, bho brahme, bhavanto brahmāno.	1658	
PA_anya-e08_03n:1659_0	Yamakamahātheraruciyā “bho brahmā”iti bahuvacanaṃ vā. Ettha pana “paṇḍitapurisehi	1659	
PA_anya-e08_03n:1659_1	devehi brahmūhī”ti ṭīkāvacanassa dassanato, “brahmūnaṃ vacīghoso hotī”ti ca “brahmūnaṃ	1659	
PA_anya-e08_03n:1659_2	vimānādīsu chandarāgo kāmāsavo na hotī”ti ca aṭṭhakathāvacanassa dassanato, “vihiṃsasaññī	1659	
PA_anya-e08_03n:1659_3	paguṇaṃ na bhāsiṃ, dhammaṃ paṇītaṃ manujesu brahme”ti āhaccabhāsitassa ca dassanato	1659	
PA_anya-e08_03n:1659_4	“brahmūhi, brahmūbhi, brahmūnaṃ, brahme”ti padāni vuttāni, etāni cūḷaniruttiniruttipiṭakakaccāyanesu na āgatāni.	1659	
PA_anya-e08_03n:1660_0	Sakhā, sakhā, sakhino, sakhāno, sakhāyo. Sakhaṃ, sakhāraṃ, sakhānaṃ, sakhino, sakhāno,	1660	
PA_anya-e08_03n:1660_1	sakhāyo. Sakhinā, sakhārehi, sakhārebhi, sakhehi, sakhebhi. Sakhissa, sakhino, sakhīnaṃ,	1660	
PA_anya-e08_03n:1660_2	sakhārānaṃ, sakhānaṃ. Sakhārasmā, sakhinā, sakhārehi, sakhārebhi, sakhehi, sakhebhi.	1660	
PA_anya-e08_03n:1660_3	Sakhissa, sakhino, sakhīnaṃ, sakhārānaṃ, sakhānaṃ. Sakhe, sakhesu, sakhāresu. Bho	1660	
PA_anya-e08_03n:1660_4	sakha, bho sakhā, bho sakhi, bho sakhī, bho sakhe, bhavanto sakhino, sakhāno, sakhāyo.	1660	
PA_anya-e08_03n:1661_0	Yamakamahātheramatena “bho sakhā”iti bahuvacanaṃ vā. Pāḷiyaṃ pana suvaṇṇakakkaṭajātake	1661	
PA_anya-e08_03n:1661_1	“hare sakhā kissa nu maṃ jahāsī”ti dīghavasena vutto sakhāsaddo ālapanekavacanaṃ,	1661	
PA_anya-e08_03n:1661_2	tasmā yamakamahātheranayo na yujjatīti ce? No na yujjati. Yasmā “netādisā sakhā honti,	1661	
PA_anya-e08_03n:1661_3	labbhā me jīvato sakhā”ti manojajātake sakhāsaddo ekavacanampi hoti bahuvacanampi.	1661	
PA_anya-e08_03n:1661_4	Tathā hi tattha paṭhamapāde bahuvacanaṃ, dutiyapāde panekavacanaṃ, tasmā yamakamahātherena	1661	
PA_anya-e08_03n:1661_5	paccattālapanabahuvacanaṭṭhāne sakhāsaddo vutto. Ettha ca “sabbamitto sabbasakho,	1661	
PA_anya-e08_03n:1661_6	sabbabhūtānukampako”ti pāṭhānulomena samāse labbhamānassa sakhasaddassa nāmikapadamālā	1661	
PA_anya-e08_03n:1661_7	bhavati “sabbasakho, sabbasakhā, sabbasakhaṃ, sabbasakhe”tiādinā purisanayena. Tatrāyaṃ	1661	
PA_anya-e08_03n:1661_8	samāsaviggaho – sabbesaṃ janānaṃ sakhā, sabbe vā janā sakhino etassāti sabbasakho, yathā sabbaverīti.	1661	
PA_anya-e08_03n:1662_0	Attā, attā, attāno. Attānaṃ, attaṃ, attāno. Attanā, attena, attanehi, attanebhi.	1662	
PA_anya-e08_03n:1662_1	Attano, attānaṃ. Attanā, attanehi, attanebhi. Attano, attānaṃ. Attani, attanesu.	1662	
PA_anya-e08_03n:1662_2	Bho atta, bhavanto attā, bhonto attāno.	1662	
PA_anya-e08_03n:1663	Ettha pana attaṃ niraṅkatvāna piyāni sevati.	166	
PA_anya-e08_03n:1664	“Sace gacchasi pañcālaṃ, khippa’mattaṃ jahissasi;	166	
PA_anya-e08_03n:1665	Migaṃ panthānupannaṃva, mahantaṃ bhayamessatī”ti	166	
PA_anya-e08_03n:1666_0	Pāḷīsu “atta”nti dassanato “atta”nti idha vuttaṃ, “attena vā attaniyena vā”ti pāḷidassanato	1666	
PA_anya-e08_03n:1666_1	pana “attenā”ti. Cūḷaniruttiyaṃ pana “attassā”ti catutthīchaṭṭhīnamekavacanaṃ āgataṃ,	1666	
PA_anya-e08_03n:1666_2	etaṃ kaccāyane niruttipiṭake ca na dissati. Katthaci pana “attesū”ti āgataṃ. Sabbānetāni	1666	
PA_anya-e08_03n:1666_3	sāṭṭhakathaṃ jinatantiṃ oloketvā gahetabbāni.	1666	
PA_anya-e08_03n:1667	“Ātumā, ātumā, ātumāno. Ātumānaṃ, ātumaṃ, ātumāno. Ātumena, ātumehi, ātumebhī”tiādinā purisanayena vatvā “bho ātuma, bhavanto ātumā, ātumāno”ti vattabbaṃ.	166	
PA_anya-e08_03n:1668	Tatra attasaddassa samāse “bhāvitatto, bhāvitattā. Bhāvitattaṃ, bhāvitatte. Bhāvitattena, bhāvitattehi, bhāvitattebhī”ti purisanayeneva nāmikapadamālā yojetabbā.	166	
PA_anya-e08_03n:1669	Sā, sā, sāno. Sānaṃ, sāne. Sānā, sānehi, sānebhi. Sāssa, sānaṃ. Sānā, sānehi, sānebhi. Sāssa, sānaṃ. Sāne, sānesu. Bho sā, bhavanto sāno. Sā vuccati sunakho.	166	
PA_anya-e08_03n:1670_0	Ettha ca “na yattha sā upaṭṭhito hoti. Sāva vārenti sūkara”nti nidassanapadāni. Keci	1670	
PA_anya-e08_03n:1670_1	pana sāsaddassa dutiyātatiyādīsu “saṃ, se. Senā”tiādīni rūpāni vadanti, taṃ na yuttaṃ.	1670	
PA_anya-e08_03n:1670_2	Na hi tāni “saṃ, se. Senā”tiādīni rūpāni buddhavacane ceva aṭṭhakathādīsu ca niruttipiṭake	1670	
PA_anya-e08_03n:1670_3	ca dissanti. Evaṃ pana niruttipiṭake vuttaṃ “sā tiṭṭhati, sāno tiṭṭhanti. Sānaṃ passati,	1670	
PA_anya-e08_03n:1670_4	sāne passati. Sānā kataṃ, sānehi kataṃ, sānebhi kataṃ. Sāssa dīyate, sānaṃ dīyate.	1670	
PA_anya-e08_03n:1670_5	Sānā nissaṭaṃ, sānehi nissaṭaṃ, sānebhi nissaṭaṃ. Sāssa pariggaho, sānaṃ pariggaho.	1670	
PA_anya-e08_03n:1670_6	Sāne patiṭṭhitaṃ, sānesu patiṭṭhitaṃ. Bho sā, bhavanto sāno”ti, tasmā niruttipiṭake	1670	
PA_anya-e08_03n:1670_7	vuttanayeneva nāmikapadamālā gahetabbā.	1670	
PA_anya-e08_03n:1671_0	Atridaṃ vattabbaṃ – yathā “sehi dārehi asantuṭṭho”tiādīsu pulliṅge vattamānassa “sako”iti	1671	
PA_anya-e08_03n:1671_1	atthavācakassa sasaddassa “attano ayanti so”ti etasmiṃ atthe “so, sā. Saṃ, se. Sena,	1671	
PA_anya-e08_03n:1671_2	sehi, sebhi. Sassa, sānaṃ. Sā, sasmā, samhā, sehi, sebhi. Sassa, sānaṃ. Se, sasmiṃ,	1671	
PA_anya-e08_03n:1671_3	samhi, sesū”ti purisanayena rūpāni bhavanti, na tathā sunakhavācakassa sāsaddassa	1671	
PA_anya-e08_03n:1671_4	rūpāni bhavanti. Yathā vā “hiṃsanti attasambhūtā, tacasāraṃva saṃ phalaṃ. Sāni kammāni	1671	
PA_anya-e08_03n:1671_5	tappenti, kosalaṃ sena’santuṭṭhaṃ, jīvaggāhaṃ agāhayī”tiādīsu napuṃsakaliṅge vattamānassa	1671	
PA_anya-e08_03n:1671_6	sakamiccatthavācakassa sasaddassa “saṃ, sāni, sā. Saṃ, sāni, se. Sena, sehi, sebhi.	1671	
PA_anya-e08_03n:1671_7	Sassa, sānaṃ. Sā, sasmā, samhā, sehi, sebhi. Sassa, sānaṃ. Se, sasmiṃ, samhi, sesū”ti	1671	
PA_anya-e08_03n:1671_8	cittanayena rūpāni bhavanti, na tathā sunakhavācakassa sāsaddassa rūpāni bhavanti.	1671	
PA_anya-e08_03n:1671_9	Evaṃ sante kasmā tehi ācariyehi dutiyātatiyāṭhāne “saṃ, se. Senā”ti vuttaṃ, kasmā	1671	
PA_anya-e08_03n:1671_10	ca pañcamīṭhāne “sā, sasmā, samhā”ti vuttaṃ, sattamīṭhāne ca “se, sasmiṃ, samhī”ti	16711	
PA_anya-e08_03n:1671_11	ca vuttaṃ? Sabbametaṃ akāraṇaṃ, takkagāhamattena gahitaṃ akāraṇaṃ. Sunakhavācako	16711	
PA_anya-e08_03n:1671_12	hi sāsaddo ākārantatāpakatiko, na purisa cittasaddādayo viya akārantatāpakatiko.	16711	
PA_anya-e08_03n:1671_13	Yāya imassa īdisāni rūpāni siyuṃ, sā ca pakati natthi. Na ceso “rājā, brahmā, sakhā,	16711	
PA_anya-e08_03n:1671_14	attā” iccevamādayo viya paṭhamaṃ akārantabhāve ṭhatvā pacchā paṭiladdhaākārantatā,	16711	
PA_anya-e08_03n:1671_15	atha kho niccamokārantatāpakatiko gosaddo viya niccamākārantatāpakatiko. Niccamākārantatāpakatikassa	16711	
PA_anya-e08_03n:1671_16	ca evarūpāni rūpāni na bhavanti, tasmā niruttipiṭake pabhinnapaṭisambhidena āyasmatā	16711	
PA_anya-e08_03n:1671_17	mahākaccāyanena na vuttāni. Sacepi maññeyyuṃ “attaṃ, attenā’ti ca dassanato ‘saṃ,	16711	
PA_anya-e08_03n:1671_18	senā’ti imāni pana gahetabbānī”ti. Na gahetabbāni “rājā, brahmā, sakhā, attā, sā,	16711	
PA_anya-e08_03n:1671_19	pumā”iccevamādīnaṃ aññamaññaṃ padamālāvasena visadisattā nayavasena gahetabbākārassa	16711	
PA_anya-e08_03n:1671_20	asambhavato. Īdise hi ṭhāne nayaggāhavasena gahaṇaṃ nāma sadosaṃyeva siyā, tasmā	16712	
PA_anya-e08_03n:1671_21	nayaggāhavasenapi na gahetabbāni.	16712	
PA_anya-e08_03n:1672_0	Aparampi atra vattabbaṃ – yathā hi “sāhi nārīhi te yantī”ti vutte “attano nārī”ti,	1672	
PA_anya-e08_03n:1672_1	“sā nārī”ti evaṃ atthavato itthiliṅgassa kaññāsaddena sadisassa sāsaddassa “sā, sā,	1672	
PA_anya-e08_03n:1672_2	sāyo. Saṃ, sā, sāyo. Sāya, sāhi, sābhi. Sāya, sānaṃ. Sāya, sāhi, sābhi. Sāya, sānaṃ.	1672	
PA_anya-e08_03n:1672_3	Sāya, sāyaṃ, sāsū”ti kaññānayena rūpāni bhavanti, na tathā imassa sunakhavācakassa	1672	
PA_anya-e08_03n:1672_4	sāsaddassa rūpāni bhavanti. Evaṃ sante kasmā te ācariyā tatiyābahuvacanaṭṭhāne ca	1672	
PA_anya-e08_03n:1672_5	“sāhi, sābhī”ti rūpāni icchanti, kasmā ca sattamībahuvacanaṭṭhāne “sāsū”ti? Idampi	1672	
PA_anya-e08_03n:1672_6	akāraṇaṃ ākārantapulliṅgattā. Kasmā ca pana catutthīchaṭṭhekavacanaṭṭhāne pubbakkharassa	1672	
PA_anya-e08_03n:1672_7	rassavasena “sassa”iti rūpaṃ icchanti? Idampi akāraṇaṃ sunakhavācakassa sāsaddassa	1672	
PA_anya-e08_03n:1672_8	ākārantatāpakatikattā. Ākārantatāpakatikassa ca sāsaddassa yathā akārantatāpakatikassa	1672	
PA_anya-e08_03n:1672_9	purisasaddassa “purisassā”ti catutthīchaṭṭhekavacanarūpaṃ bhavati evarūpassa rūpassa	1672	
PA_anya-e08_03n:1672_10	abhāvato. Teneva āyasmā kaccāno niruttipiṭake sunakhavācakassa sāsaddassa rūpaṃ dassento	16721	
PA_anya-e08_03n:1672_11	catutthīchaṭṭhekavacanaṭṭhāne pubbakkharassa dīghavasena “sāssa”iti rūpamāha. Kasmā	16721	
PA_anya-e08_03n:1672_12	ca pana te ācariyā catutthekavacanaṭṭhāne “sāya”iti rūpaṃ icchanti? Idampi akāraṇaṃ,	16721	
PA_anya-e08_03n:1672_13	ṭhapetvā hi ākārantitthiliṅge ghasaññato ākārato paresaṃ nādīnaṃ āyādesañca akārantato	16721	
PA_anya-e08_03n:1672_14	punnapuṃsakaliṅgato parassa catutthekavacanassa āyādesañca ākārantapulliṅge aghato	16721	
PA_anya-e08_03n:1672_15	ākārantato parassa catutthekavacanassa katthacipi āyādeso na dissati. Niruttipiṭake	16721	
PA_anya-e08_03n:1672_16	ca tādisaṃ rūpaṃ na vuttaṃ, avacanaṃyeva yuttataraṃ buddhavacane aṭṭhakathādīsu ca	16721	
PA_anya-e08_03n:1672_17	anāgamanato. Yā panamhehi niruttipiṭakaṃ nissāya buddhavacanañca sunakhavācakassa	16721	
PA_anya-e08_03n:1672_18	sāsaddassa nāmikapadamālā vuttā, sāyeva sārato paccetabbā. Etthāpi nānāatthesu vattamānānaṃ	16721	
PA_anya-e08_03n:1672_19	liṅgattayapariyāpannānaṃ sā so saṃiccetesaṃ tiṇṇaṃ padānaṃ pakatirūpassa nāmikapadamālāsu	16721	
PA_anya-e08_03n:1672_20	padānaṃ sadisāsadisatā daṭṭhabbā.	16722	
PA_anya-e08_03n:1673_0	Ettha siyā – yo tumhehi sāsaddo “taṃsaddatthe ca sunakhe ca sakamiccatthe ca vattatī”ti	1673	
PA_anya-e08_03n:1673_1	icchito, kathaṃ taṃ “sā”ti vutteyeva “imassa atthassa vācako”ti jānantīti? Na jānanti,	1673	
PA_anya-e08_03n:1673_2	payogavasena pana jānanti lokiyajanā ceva paṇḍitā ca. Payogavasena hi “sā maddī nāgamāruhi,	1673	
PA_anya-e08_03n:1673_3	nātibaddhaṃva kuñjara”ntiādīsu sāsaddassa taṃsaddatthatā viññāyati, evaṃ sāsaddo	1673	
PA_anya-e08_03n:1673_4	taṃsaddatthe ca vattati. “Na yattha sā upaṭṭhito hoti. Bhagavato sājātimpi sutvā	1673	
PA_anya-e08_03n:1673_5	sattā amatarasabhāgino bhavantī”tiādīsu sāsaddassa sunakhavācakatā viññāyati.	1673	
PA_anya-e08_03n:1674	“Annaṃ tavedaṃ pakataṃ yasassi,	167	
PA_anya-e08_03n:1675	Taṃ khajjare bhuñjare piyyare ca;	167	
PA_anya-e08_03n:1676	Jānāsi maṃ tvaṃ paradattūpajīviṃ,	167	
PA_anya-e08_03n:1677	Uttiṭṭhapiṇḍaṃ labhataṃ sapāko”ti	167	
PA_anya-e08_03n:1678_0	Ettha pana sāsaddassa rassabhāvakaraṇena “sapāko”ti pāḷi ṭhitāti atthaṃ aggahetvā	1678	
PA_anya-e08_03n:1678_1	“sānaṃ sunakhānaṃ idaṃ maṃsanti sa”miti atthaṃ gahetvā “saṃ pacatīti sapāko”ti vuttanti	1678	
PA_anya-e08_03n:1678_2	daṭṭhabbaṃ. Aṭṭhakathāyaṃ pana “sapākoti sapākacaṇḍālo” icceva vuttaṃ. Tampi etadevatthaṃ	1678	
PA_anya-e08_03n:1678_3	dīpeti. Evaṃ sāsaddo sunakhe ca vattati. “Sā dārā jantūnaṃ piyā”ti vutte pana “sakā	1678	
PA_anya-e08_03n:1678_4	dārā sattānaṃ piyā”ti atthadīpanavasena sāsaddassa sakavācakatā paññāyati. Evaṃ sāsaddo	1678	
PA_anya-e08_03n:1678_5	sakamiccatthe ca vattati. Iti sāsaddaṃ payogavasena īdisatthassa vācakoti jānanti. Atridaṃ vuccati –	1678	
PA_anya-e08_03n:1679	Taṃsaddatthe ca sunakhe,	167	
PA_anya-e08_03n:1680	Sakasmimpi ca vattati;	168	
PA_anya-e08_03n:1681	Sāsaddo so ca kho ñeyyo,	168	
PA_anya-e08_03n:1682	Payogānaṃ vasena ve.	168	
PA_anya-e08_03n:1683	Ettha ca pāḷiyaṃ “na yattha sā upaṭṭhito hotī”ti ekavacanappayogadassanato ca,	168	
PA_anya-e08_03n:1684	“Asantā kira maṃ jammā, tāta tātāti bhāsare;	168	
PA_anya-e08_03n:1685	Rakkhasā puttarūpena, sāva vārenti sūkara”nti	168	
PA_anya-e08_03n:1686	Bahuvacanappayogadassanato ca, niruttipiṭake “sāno”iccādidassanato ca “sā, sā, sāno. Sānaṃ, sāne. Sānā”tiādinā sunakhavācakassa sāsaddassa nāmikapadamālā kathitā.	168	
PA_anya-e08_03n:1687	Idāni pumasaddassa nāmikapadamālā vuccate –	168	
PA_anya-e08_03n:1688_0	Pumā, pumā, pumāno. Pumānaṃ, pumāne. Pumānā, pumunā, pumena, pumānehi, pumānebhi.	1688	
PA_anya-e08_03n:1688_1	Pumassa, pumuno, pumānaṃ. Pumānā, pumunā, pumānehi, pumānebhi. Pumassa, pumuno, pumānaṃ.	1688	
PA_anya-e08_03n:1688_2	Pumāne, pumānesu. Bho puma, bhavanto pumā, pumāno. “Bho pumā”iti bahuvacane nayopi ñeyyo.	1688	
PA_anya-e08_03n:1689	Ettha pana –	168	
PA_anya-e08_03n:1690	“Thiyo tassa pajāyanti, na pumā jāyare kule;	169	
PA_anya-e08_03n:1691	Yo jānaṃ pucchito pañhaṃ, aññathā naṃ viyākare”ti	169	
PA_anya-e08_03n:1692_0	Ayaṃ pāḷi pumasaddassa bahuvacanabhāvasādhikā, kaccāyane “he pumaṃ”iti sānusāraṃ	1692	
PA_anya-e08_03n:1692_1	ālapanekavacanaṃ dissati. Tadanekesu pāḷippadesesu ca aṭṭhakathāsu ca sānusārānaṃ	1692	
PA_anya-e08_03n:1692_2	ālapanavacanānaṃ adassanato idha na vadāmi. Upaparikkhitvā yuttaṃ ce, gahetabbaṃ.	1692	
PA_anya-e08_03n:1692_3	“Yasassi naṃ paññavantaṃ visayhā”ti ettha pana chandānurakkhaṇatthaṃ āgamavasenevānusāro	1692	
PA_anya-e08_03n:1692_4	hoti, na sabhāvatoti daṭṭhabbaṃ. Ayamākārantavasena nāmikapadamālā.	1692	
PA_anya-e08_03n:1693	“Soḷasitthisahassānaṃ,	169	
PA_anya-e08_03n:1694	Na vijjati pumo tadā;	169	
PA_anya-e08_03n:1695	Ahorattānamaccayena,	169	
PA_anya-e08_03n:1696	Nibbatto ahamekako”ti ca,	169	
PA_anya-e08_03n:1697	“Yathā balākayonimhi, na vijjati pumo sadā;	169	
PA_anya-e08_03n:1698	Meghesu gajjamānesu, gabbhaṃ gaṇhanti tā tadā”ti ca	169	
PA_anya-e08_03n:1699	Pāḷidassanato pana okārantavasenapi nāmikapadamālā veditabbā.	169	
PA_anya-e08_03n:1700_0	Pumo, pumā. Pumaṃ, pume. Pumena, pumehi, pumebhi. Pumassa, pumānaṃ. Pumā, pumasmā,	1700	
PA_anya-e08_03n:1700_1	pumamhā, pumehi, pumebhi. Pumassa, pumānaṃ. Pume, pumasmiṃ, pumamhi, pumesu. Bho	1700	
PA_anya-e08_03n:1700_2	puma, bhavanto pumā. “Bho pumā”iti vā, evaṃ pumasaddassa dvidhā nāmikapadamālā bhavati.	1700	
PA_anya-e08_03n:1701	Idāni missakanayo vuccate –	170	
PA_anya-e08_03n:1702_0	Pumā, pumo, pumā, pumāno. Pumānaṃ, pumaṃ, pumāne, pume. Pumānā, pumunā, pumena, pumānehi,	1702	
PA_anya-e08_03n:1702_1	pumānebhi, pumehi, pumebhi. Pumassa, pumuno, pumānaṃ. Pumānā, pumunā, pumā, pumasmā,	1702	
PA_anya-e08_03n:1702_2	pumamhā, pumānehi, pumānebhi, pumehi, pumebhi. Pumassa, pumuno, pumānaṃ. Pumāne,	1702	
PA_anya-e08_03n:1702_3	pume, pumasmiṃ, pumamhi, pumānesu, pumesu. Bho puma, bhavanto pumāno, bhavanto pumā.	1702	
PA_anya-e08_03n:1702_4	“Bho pumāno, bho pumā”iti vā.	1702	
PA_anya-e08_03n:1703	Idāni rahasaddassa nāmikapadamālā vuccate –	170	
PA_anya-e08_03n:1704_0	Rahā vuccati pāpadhammo. Rahā, rahā, rahino. Rahānaṃ, rahāne. Rahinā, rahinehi, rahinebhi.	1704	
PA_anya-e08_03n:1704_1	Rahassa, rahānaṃ. Rahā, rahānehi, rahānebhi. Rahassa, rahānaṃ. Rahāne, rahānesu.	1704	
PA_anya-e08_03n:1704_2	Bho raha, bhavanto rahino, bhavanto rahā.	1704	
PA_anya-e08_03n:1705	Idāni daḷhadhammasaddassa nāmikapadamālā vuccate –	170	
PA_anya-e08_03n:1706_0	Daḷhadhammā, daḷhadhammā, daḷhadhammāno. Daḷhadhammānaṃ, daḷhadhammāne. Daḷhadhamminā,	1706	
PA_anya-e08_03n:1706_1	daḷhadhammehi, daḷhadhammebhi. Daḷhadhammassa, daḷhadhammānaṃ. Daḷhadhamminā, daḷhadhammehi,	1706	
PA_anya-e08_03n:1706_2	daḷhadhammebhi. Daḷhadhammassa, daḷhadhammānaṃ. Daḷhadhamme daḷhadhammesu. Bho daḷhadhamma,	1706	
PA_anya-e08_03n:1706_3	bhavanto daḷhadhammāno, bhavanto daḷhadhammā. “Bho daḷhadhammāno, bho daḷhadhammā”iti	1706	
PA_anya-e08_03n:1706_4	puthuvacanampi ñeyyaṃ, evaṃ paccakkhadhammasaddassa nāmikapadamālā yojetabbā.	1706	
PA_anya-e08_03n:1707_0	Ettha ca “seyyathāpi bhikkhave cattāro dhanuggahā daḷhadhammā”ti idaṃ nidassanaṃ.	1707	
PA_anya-e08_03n:1707_1	Imissaṃ pana pāḷiyaṃ “daḷhadhammā” iti bahuvacanavasena āgatattā daḷhadhammasaddo	1707	
PA_anya-e08_03n:1707_2	ākārantotipi okārantotipi appasiddho tadantānaṃ bahuvacanabhāve tulyarūpattā. Tathāpi	1707	
PA_anya-e08_03n:1707_3	amhehi padamālā ākārantavaseneva yojitā. Īdisesu hi ṭhānesu daḷhadhammasaddo ākārantotipi	1707	
PA_anya-e08_03n:1707_4	okārantotipi vattuṃ yujjateva aparibyattarūpattā. Aññasmiṃ pana pāḷippadese atīva	1707	
PA_anya-e08_03n:1707_5	paribyatto hutvā okāranta daḷhadhammasaddo dvidhā dissati guṇasaddapaṇṇattivācakasaddavasena.	1707	
PA_anya-e08_03n:1707_6	Tattha “issatte casmi kusalo, daḷhadhammoti vissuto”ti ettha daḷhadhammasaddo okāranto	1707	
PA_anya-e08_03n:1707_7	guṇasaddo. “Bārāṇasiyaṃ daḷhadhammo nāma rājā rajjaṃ kāresī”ti ettha pana paṇṇattivācakasaddo.	1707	
PA_anya-e08_03n:1707_8	Evaṃ okāranto daḷhadhammasaddo dvidhā diṭṭho. Tassa pana “daḷhadhammo, daḷhadhammā.	1707	
PA_anya-e08_03n:1707_9	Daḷhadhammaṃ, daḷhadhamme”ti purisanayena nāmikapadamālā ñeyyā, ākārantokārantānaṃ	1707	
PA_anya-e08_03n:1707_10	vasena missakapadamālā ca. Kathaṃ?	17071	
PA_anya-e08_03n:1708_0	Daḷhadhammā, daḷhadhammo, daḷhadhammāno, daḷhadhammā. Daḷhadhammānaṃ, daḷhadhammaṃ,	1708	
PA_anya-e08_03n:1708_1	daḷhadhammāne, daḷhadhamme. Daḷhadhamminā, daḷhadhammena, daḷhadhammehi, daḷhadhammebhi.	1708	
PA_anya-e08_03n:1708_2	Daḷhadhammassa, daḷhadhammānaṃ. Daḷadhamminā, daḷhadhammā, daḷhadhammasmā, daḷhadhammamhā,	1708	
PA_anya-e08_03n:1708_3	daḷhadhammehi, daḷhadhammebhi. Daḷhadhammassa, daḷhadhammānaṃ. Daḷhadhamme, daḷhadhammasmiṃ,	1708	
PA_anya-e08_03n:1708_4	daḷhadhammamhi, daḷhadhammesu. Bho daḷhadhamma, bhavanto daḷhadhammāno, bhavanto	1708	
PA_anya-e08_03n:1708_5	daḷhadhammāti. Evaṃ paccakkhadhammā, paccakkhadhammoti missakapadamālā ca yojetabbā.	1708	
PA_anya-e08_03n:1709	Idāni vivaṭacchadasaddassa nāmikapadamālā vuccate –	170	
PA_anya-e08_03n:1710_0	Vivaṭacchadā, vivaṭacchadā, vivaṭacchadāno. Vivaṭacchadānaṃ, vivaṭacchadāne. Vivaṭacchadena,	1710	
PA_anya-e08_03n:1710_1	vivaṭacchadehi, vivaṭacchadebhi. Vivaṭacchadassa, vivaṭacchadānaṃ. Vivaṭacchadā,	1710	
PA_anya-e08_03n:1710_2	vivaṭacchadehi, vivaṭacchadebhi. Vivaṭacchadassa, vivaṭacchadānaṃ. Vivaṭacchade,	1710	
PA_anya-e08_03n:1710_3	vivaṭacchadesu. Bho vivaṭacchada, bhavanto vivaṭacchadā, bhavanto vivaṭacchadāno.	1710	
PA_anya-e08_03n:1711_0	Ayaṃ nāmikapadamālā “sace pana agārasmā anagāriyaṃ pabbajati arahaṃ hoti sammāsambuddho	1711	
PA_anya-e08_03n:1711_1	loke vivaṭacchadā”ti pāḷidassanato ākārantavasena kathitā. “Loke vivaṭacchado”tipi	1711	
PA_anya-e08_03n:1711_2	pāḷidassanato pana okārantavasenapi kathetabbā “vivaṭacchado, vivaṭacchadā, vivaṭacchadaṃ,	1711	
PA_anya-e08_03n:1711_3	vivaṭacchade”ti. Missakavasenapi kathetabbā “vivaṭacchadā, vivaṭacchado, vivaṭacchadāno,	1711	
PA_anya-e08_03n:1711_4	vivaṭacchadā. Vivaṭacchadānaṃ, vivaṭacchadaṃ, vivaṭacchadāne, vivaṭacchade”iti.	1711	
PA_anya-e08_03n:1712	Idāni vattahasaddassa nāmikapadamālā vuccate – vattahāti sakko.	171	
PA_anya-e08_03n:1713_0	Vattahā, vattahāno. Vattahānaṃ, vattahāne. Vattahānā, vattahānehi, vattahānebhi.	1713	
PA_anya-e08_03n:1713_1	Vattahino, vattahānaṃ. Vattahānā, vattahānehi, vattahānebhi. Vattahino, vattahānaṃ.	1713	
PA_anya-e08_03n:1713_2	Vattahāne, vattahānesu. Bho vattaha, bhavanto vattahāno. Atha vā “bho vattahā, bho vattahāno”iccapi.	1713	
PA_anya-e08_03n:1714	Idāni vuttasirasaddassa nāmikapadamālā vuccate –	171	
PA_anya-e08_03n:1715_0	Vuttasirā, vuttasirā, vuttasirāno. Vuttasirānaṃ, vuttasirāne. Vuttasirānā, vuttasirānehi,	1715	
PA_anya-e08_03n:1715_1	vuttasirānebhi. Vuttasirassa, vuttasirānaṃ, vuttasirā, vuttasirehi, vuttasirebhi.	1715	
PA_anya-e08_03n:1715_2	Vuttasirassa, vuttasirānaṃ. Vuttasire, vuttasiresu. Bho vuttasira, bhānto vuttasirānoti.	1715	
PA_anya-e08_03n:1715_3	“Vuttasiro”ti okārantapāṭhopi dissati.	1715	
PA_anya-e08_03n:1716	Idāni yuvasaddassa nāmikapadamālā vuccate –	171	
PA_anya-e08_03n:1717_0	Yuvā, yuvā, yuvāno, yuvānā. Yuvānaṃ, yuvaṃ, yuvāne, yuve. Yuvānā, yuvena, yuvānena,	1717	
PA_anya-e08_03n:1717_1	yuvānehi, yuvānebhi, yuvehi, yuvebhi. Yuvānassa, yuvassa, yuvānānaṃ, yuvānaṃ. Yuvānā,	1717	
PA_anya-e08_03n:1717_2	yuvānasmā, yuvānamhā, yuvānehi, yuvānebhi, yuvehi, yuvebhi. Yuvānassa, yuvassa, yuvānānaṃ,	1717	
PA_anya-e08_03n:1717_3	yuvānaṃ. Yuvāne, yuvānasmiṃ, yuvānamhi, yuve, yuvasmiṃ, yuvamhi, yuvānesu, yuvāsu,	1717	
PA_anya-e08_03n:1717_4	yuvesu. Bho yuva, yuvāna, bhavanto yuvānā.	1717	
PA_anya-e08_03n:1718	Imasmiṃ ṭhāne ekadesena ākārantanayo ca sabbathā okārantanayo ca ekadesena ca okārantanayoti tayo nayā dissanti.	171	
PA_anya-e08_03n:1719_0	Maghavasaddassapi “maghavā, maghavā, maghavāno, maghavānā”tiādinā yuvasaddasseva	1719	
PA_anya-e08_03n:1719_1	nāmikapadamālāyojanaṃ kubbanti garū. Niruttipiṭake pana “maghavā tiṭṭhati, maghavanto	1719	
PA_anya-e08_03n:1719_2	tiṭṭhanti. Maghavantaṃ passati, maghavante passati. Maghavatā kataṃ, maghavantehi	1719	
PA_anya-e08_03n:1719_3	kataṃ, maghavantebhi kataṃ. Maghavato dīyate, maghavantānaṃ dīyate. Maghavatā nissaṭaṃ,	1719	
PA_anya-e08_03n:1719_4	maghavantehi nissaṭaṃ, maghavantebhi nissaṭaṃ. Maghavato pariggaho, maghavantānaṃ	1719	
PA_anya-e08_03n:1719_5	pariggaho. Maghavati patiṭṭhitaṃ, maghavantesu patiṭṭhitaṃ. Bho maghavā, bhavanto	1719	
PA_anya-e08_03n:1719_6	maghavanto”ti guṇavāpadanayena vuttaṃ, tathā cūḷaniruttiyampi. Taṃ pāḷiyā saṃsandati	1719	
PA_anya-e08_03n:1719_7	sameti. Pāḷiyañhi “sakko mahāli devānamindo pubbe manussabhūto samāno magho nāma	1719	
PA_anya-e08_03n:1719_8	māṇavo ahosi, tasmā maghavāti vuccatī”ti vuttaṃ. Etena “maghoti nāmaṃ assa atthīti	1719	
PA_anya-e08_03n:1719_9	maghavā”ti atthi atthavācakavantupaccayavasena padasiddhi dassitā hoti, tasmāssa	1719	
PA_anya-e08_03n:1719_10	guṇavantusaddassa viya ca nāmikapadamālā yojetabbā.	17191	
PA_anya-e08_03n:1720_0	Idāni addhasaddassa nāmikapadamālā vuccate – addhasaddassa hi yaṃ kāle magge ca vattamānassa	1720	
PA_anya-e08_03n:1720_1	“atīto addhā. Dīgho addhā suduggamo”tiādīsu “addhā”ti paṭhamantaṃ rūpaṃ dissati,	1720	
PA_anya-e08_03n:1720_2	taṃ “addhā idaṃ mantapadaṃ sududdasa”ntiādīsu ekaṃsatthe vattamānena “addhā”ti nipātapadena	1720	
PA_anya-e08_03n:1720_3	samānaṃ. Nipātānaṃ pana padamālā na rūhati, nāmikānaṃyeva rūhati.	1720	
PA_anya-e08_03n:1721_0	Addhā, addhā, addhāno. Addhānaṃ, addhāne. Addhunā, addhānehi, addhānebhi. Addhuno,	1721	
PA_anya-e08_03n:1721_1	addhānaṃ. Addhunā, addhānehi, addhānebhi. Addhuno, addhānaṃ. Addhani, addhāne, addhānesu.	1721	
PA_anya-e08_03n:1721_2	Bho addha, bhavanto addhā, addhāno.	1721	
PA_anya-e08_03n:1722_0	Ettha kiñci payogaṃ dassessāma – tayo addhā. Addhānaṃ vītivatto. Iminā dīghena addhunā.	1722	
PA_anya-e08_03n:1722_1	Dīghassa addhuno accayena. Pathaddhuno pannaraseva cando. Ahū atītamaddhāne, samaṇo	1722	
PA_anya-e08_03n:1722_2	khantidīpano. Addhāne gacchante paññāyissati. Iccādayo ñeyyā. Ayampi panettha nīti	1722	
PA_anya-e08_03n:1722_3	veditabbā “addhānanti dutiyekavacanantavasena catutthīchaṭṭhībahuvacanavasena ca	1722	
PA_anya-e08_03n:1722_4	vuttaṃ rūpaṃ. “Addhānamaggapaṭippanno hotī”tiādīsu dīghamaggavācakena “addhāna”nti	1722	
PA_anya-e08_03n:1722_5	napuṃsakena sadisaṃ sutisāmaññavasenāti.	1722	
PA_anya-e08_03n:1723	Idāni muddhasaddassa nāmikapadamālā vuccate –	172	
PA_anya-e08_03n:1724_0	Muddhā, muddhā, muddhāno. Muddhaṃ, muddhe, muddhāne. Muddhānā, muddhehi, muddhebhi.	1724	
PA_anya-e08_03n:1724_1	Muddhassa, muddhānaṃ. Muddhānā, muddhehi, muddhebhi. Muddhassa, muddhānaṃ. Muddhani,	1724	
PA_anya-e08_03n:1724_2	muddhanesu. Bho muddha, bhavanto muddhā, muddhāno.	1724	
PA_anya-e08_03n:1725_0	Evaṃ abhibhavitāpadena visadisapadāni bhavanti. Iti nānānayehi abhibhavitāpadena	1725	
PA_anya-e08_03n:1725_1	sadisāni vattādīni visadisāni guṇavādīni rājasāiccādīni ca ākārantapadāni dassitāni	1725	
PA_anya-e08_03n:1725_2	saddhiṃ nāmikapadamālāhi.	1725	
PA_anya-e08_03n:1726	Ettha yogaṃ sace poso, kare paṇḍitajātiko;	172	
PA_anya-e08_03n:1727	Tassa vohārabhedesu, vijambhe ñāṇamuttamaṃ.	172	
PA_anya-e08_03n:1728	Iti navaṅge sāṭṭhakathe piṭakattaye byappathagatīsu viññūnaṃ	172	
PA_anya-e08_03n:1729	Kosallatthāya kate saddanītippakaraṇe	172	
PA_anya-e08_03n:1730	Savinicchayo ākārantapulliṅgānaṃ pakatirūpassa	173	
PA_anya-e08_03n:1731	Nāmikapadamālāvibhāgo nāma	173	
PA_anya-e08_03n:1732	Chaṭṭho paricchedo.	173	
PA_anya-e08_03n:1733	Ukāranta avaṇṇantatāpakatikaṃ	173	
PA_anya-e08_03n:1734	Ākārantapulliṅgaṃ niṭṭhitaṃ.	173	
PA_anya-e08_03n:1735	7. Niggahītantapulliṅganāmikapadamālā	173	
PA_anya-e08_03n:1736	Atha pubbācariyamataṃ purecaraṃ katvā niggahītantapulliṅgānaṃ bhavanta karontaiccādikassa pakatirūpassa nāmikapadamālaṃ vakkhāma –	173	
PA_anya-e08_03n:1737	Gacchaṃ mahaṃ caraṃ tiṭṭhaṃ, dadaṃ bhuñjaṃ suṇaṃ pacaṃ;	173	
PA_anya-e08_03n:1738	Jayaṃ jaraṃ cavaṃ mīyaṃ, saraṃ kubbaṃ japaṃ vajaṃ.	173	
PA_anya-e08_03n:1739_0	Gacchaṃ, gacchanto, gacchantā. Gacchantaṃ, gacchante. Gacchatā, gacchantehi, gacchanteti.	1739	
PA_anya-e08_03n:1739_1	Gacchato, gacchantassa, gacchantānaṃ, gacchataṃ. Gacchatā, gacchantehi, gacchantebhi.	1739	
PA_anya-e08_03n:1739_2	Gacchato, gacchantassa, gacchantānaṃ, gacchataṃ. Gacchati, gacchantesu. Bho gacchaṃ,	1739	
PA_anya-e08_03n:1739_3	bho gacchā, bhavanto gacchanto.	1739	
PA_anya-e08_03n:1740_0	Gacchādīni aññāni ca taṃsadisānaṃ evaṃ ñeyyānīti yamakamahātheramataṃ. Kiñcāpettha	1740	
PA_anya-e08_03n:1740_1	tatiyekavacanaṭṭhānādīsu “gacchantena, gacchantā, gacchantasmā, gacchantamhā, gacchantasmiṃ,	1740	
PA_anya-e08_03n:1740_2	gacchantamhī”ti imāni padāni nāgatāni, tathāpi tattha tattha payogadassanato gahetabbāni.	1740	
PA_anya-e08_03n:1741_0	Tatra yamakamahātherena ālapanavacanaṭṭhāneyeva “gacchanto, mahanto, caranto”tiādīnaṃ	1741	
PA_anya-e08_03n:1741_1	bahuvacanattaṃ kathitaṃ, paccattavacanaṭṭhāne ekavacanattaṃ. Kehici pana paccattavacanaṭṭhāne	1741	
PA_anya-e08_03n:1741_2	ekavacanabahuvacanattaṃ, ālapanavacanaṭṭhāne bahuvacanattaṃyeva kathitaṃ. “Gacchaṃ,	1741	
PA_anya-e08_03n:1741_3	mahaṃ, cara”ntiādīnaṃ pana ālapanaṭṭhāne ekavacanattaṃ. Mayaṃ pana buddhavacane anekāsu	1741	
PA_anya-e08_03n:1741_4	cāṭṭhakathāsu “gacchanto, mahanto”tiādīnaṃ bahuvacanappayogānaṃ “gacchaṃ, mahaṃ”iccādīnañca	1741	
PA_anya-e08_03n:1741_5	sānusārālapanekavacanappayogānaṃ adassanato “gacchanto bhāradvājo. Sa gacchaṃ na	1741	
PA_anya-e08_03n:1741_6	nivattati. Mahanto lokasannivāso”tiādīnaṃ pana paccattekavacanappayogānaññeva dassanato	1741	
PA_anya-e08_03n:1741_7	tādisāni rūpāni anijjhānakkhamāni viya maññāma. Niruttipiṭake paccattālapanaṭṭhāne	1741	
PA_anya-e08_03n:1741_8	“mahanto, bhavanto, caranto”tiādīnaṃ bahuvacanattameva kathitaṃ, na ekavacanattaṃ.	1741	
PA_anya-e08_03n:1741_9	Tathā hi tattha “mahaṃ bhavaṃ caraṃ tiṭṭha”nti gāthaṃ vatvā “mahaṃ tiṭṭhati, mahanto	1741	
PA_anya-e08_03n:1741_10	tiṭṭhantī”ti ca, “bho mahā, bhavanto mahanto”ti ca, “bhavaṃ tiṭṭhati, bhavanto tiṭṭhantī”ti ca ādi vuttaṃ.	17411	
PA_anya-e08_03n:1742_0	Ettha pana “bhavaṃ, bhavanto”ti padāni yattha “honto hontā”ti kriyatthaṃ na vadanti,	1742	
PA_anya-e08_03n:1742_1	tattha “bhavaṃ kaccāno. Mā bhavanto evaṃ avacutthā”tiādīsu viya aññasmiṃ atthe patanato	1742	
PA_anya-e08_03n:1742_2	ekavacanabahuvacanāni bhavanti, tasmā “santo sappurisā loke”ti ettha “santo”ti padassa	1742	
PA_anya-e08_03n:1742_3	viya “arahanto sammāsambuddhā”ti ettha “arahanto”ti padassa viya ca “bhavanto”ti	1742	
PA_anya-e08_03n:1742_4	padassa bahuvacanattaṃ nijjhānakkhamaṃ. “Mahanto, caranto, tiṭṭhanto”tiādīnaṃ pana	1742	
PA_anya-e08_03n:1742_5	bahuvacanattaṃ na nijjhānakkhamaṃ viya amhe paṭibhāti. Na hi katthacipi “santo, arahanto,	1742	
PA_anya-e08_03n:1742_6	bhavanto”ti padavajjitānaṃ “gacchanto, mahanto, caranto”tiādīnaṃ anekapadasatānaṃ	1742	
PA_anya-e08_03n:1742_7	bahuvacanantatāpayoge passāma. Tathā hi –	1742	
PA_anya-e08_03n:1743	Bavhatte katthaci ṭhāne, “jāna”miccādayo yathā;	174	
PA_anya-e08_03n:1744	Dissanti nevaṃ bavhatte, “gacchanto” itiādayo.	174	
PA_anya-e08_03n:1745	Bavhatte katthaci ṭhāne, “santo” iccādayopi ca;	174	
PA_anya-e08_03n:1746	Dissanti nevaṃ bavhatte, “gacchanto” itiādayo.	174	
PA_anya-e08_03n:1747	“Arahanto”ti bavhatte, ekanteneva dissati;	174	
PA_anya-e08_03n:1748	Nevaṃ dissanti bavhatte, “gacchanto” itiādayo.	174	
PA_anya-e08_03n:1749	Anekasatapāṭhesu, “viharanto”tiādīsu;	174	
PA_anya-e08_03n:1750	Ekassapi bahukatte, pavatti na tu dissati.	175	
PA_anya-e08_03n:1751	Bahuvacananayena, “gacchanto”ti padassa hi;	175	
PA_anya-e08_03n:1752	Gahaṇe sati bahavo, dosā dissanti saccato.	175	
PA_anya-e08_03n:1753	Yathekamhi ghare daḍḍhe, daḍḍhā sāmīpikā gharā;	175	
PA_anya-e08_03n:1754	Tathā bavhattavācitte, “gacchanto”ti padassa tu.	175	
PA_anya-e08_03n:1755	“Viharanto”tiādīnaṃ, bavhattavācitā siyā;	175	
PA_anya-e08_03n:1756	Rūpanayo aniṭṭho ca, gahetabbo anekadhā.	175	
PA_anya-e08_03n:1757_0	Evaṃ santepi yasmā “niruttipiṭakaṃ nāma pabhinnapaṭisambhidena mahākhīṇāsavena mahākaccāyanena	1757	
PA_anya-e08_03n:1757_1	kata”nti loke pasiddhaṃ, tasmā idaṃ ṭhānaṃ punappunaṃ upaparikkhitabbaṃ. Kiñcāpettha	1757	
PA_anya-e08_03n:1757_2	there gāravena evaṃ vuttaṃ, tathāpi pāḷinayaṃ garuṃ katvā diṭṭhenekavacananayena	1757	
PA_anya-e08_03n:1757_3	adiṭṭho bahuvacananayo chaḍḍetabbo. Evaṃ sati niggahītantesu nayo sobhano bhavati.	1757	
PA_anya-e08_03n:1757_4	Ayaṃ pana amhākaṃ ruci –	1757	
PA_anya-e08_03n:1758	“Bhavaṃ karaṃ arahaṃ saṃ, mahaṃ” iti padāni tu;	175	
PA_anya-e08_03n:1759	Visadisāni sambhonti, aññamaññanti lakkhaye.	175	
PA_anya-e08_03n:1760	“Gacchaṃ caraṃ dadaṃ tiṭṭhaṃ, cintayaṃ bhāvayaṃ vadaṃ;	176	
PA_anya-e08_03n:1761	Jānaṃ passa”ntiādīni, sadisāni bhavanti hi.	176	
PA_anya-e08_03n:1762	Tatra “jāna”ntiādīni, katthaci parivattare;	176	
PA_anya-e08_03n:1763	Vibhattiliṅgavacana-vasenāti vibhāvaye.	176	
PA_anya-e08_03n:1764	Tatra tāva bhavantasaddassa nāmikapadamālā vuccati – bhavaṃsaddo hi “vaḍḍhanto, honto”ti atthepi vadati. Tesaṃ vasena ayaṃ nāmikapadamālā.	176	
PA_anya-e08_03n:1765_0	Bhavaṃ, bhavanto, bhavantā. Bhavantaṃ, bhavante. Bhavantena, bhavantehi, bhavantebhi.	1765	
PA_anya-e08_03n:1765_1	Bhavantassa, bhavantānaṃ. Bhavantā, bhavantasmā, bhavantamhā, bhavantehi, bhavantebhi.	1765	
PA_anya-e08_03n:1765_2	Bhavantassa, bhavantānaṃ. Bhavante, bhavantasmiṃ, bhavantamhi, bhavantesu. He bhavanta, he bhavantā.	1765	
PA_anya-e08_03n:1766_0	Tattha “bhavaṃ, bhavanto”tiādīnaṃ “vaḍḍhantohonto”tiādinā attho daṭṭhabbo. Tathā	1766	
PA_anya-e08_03n:1766_1	hi “suvijāno bhavaṃ hoti. Dhammakāmo bhavaṃ hoti. Rājā bhavanto nānāsampattīhi modati.	1766	
PA_anya-e08_03n:1766_2	Kuḷīradaho gaṅgāya ekābaddho, gaṅgāya pūraṇakāle gaṅgodakena pūrati, udake mandī	1766	
PA_anya-e08_03n:1766_3	bhavante dahato udakaṃ gaṅgāya otaratī”ti payogā bhavanti, tasmā ayaṃ nāmikapadamālā	1766	
PA_anya-e08_03n:1766_4	sārato paccetabbā. Ettha bhavaṃsaddamattaṃ vajjetvā gacchamānacaramānasaddādīsu viya	1766	
PA_anya-e08_03n:1766_5	bhavantasadde “bhavanto, bhavantā”ti purisanayopi labbhati, napuṃsakaliṅge vattabbe	1766	
PA_anya-e08_03n:1766_6	“bhavantaṃ, bhavantānī”ti cittanayopi labbhati. Evaṃ vaḍḍhanabhavanatthavācakassa	1766	
PA_anya-e08_03n:1766_7	bhavantasaddassa nāmikapadamālā veditabbā.	1766	
PA_anya-e08_03n:1767_0	Ayañca viseso “bhavanto”ti padaṃ vaḍḍhanabhavanatthato aññatthe vattamānaṃ bahuvacanameva	1767	
PA_anya-e08_03n:1767_1	hoti, yathā “bhavanto āgacchantī”ti. Vaḍḍhanabhavanatthesu vattamānaṃ ekavacanameva.	1767	
PA_anya-e08_03n:1767_2	Atrime payogā “anupubbena bhavanto viññutaṃ pāpuṇāti. Samaṇena nāma īdisesu kammesu	1767	
PA_anya-e08_03n:1767_3	abyāvaṭena bhavitabbaṃ, evaṃ bhavanto hi samaṇo susamaṇo assā”ti. “Bhavaṃ” iti padaṃ	1767	
PA_anya-e08_03n:1767_4	pana ubhayatthāpi ekavacanameva, tasmā idāni “bhavaṃ ānando. Bhavanto āgacchanti,	1767	
PA_anya-e08_03n:1767_5	appasaddā bhavanto hontu, mā bhonto saddamakatthā”ti evamādipayogadassanavasena vohāravisese	1767	
PA_anya-e08_03n:1767_6	pavattaṃ aññaṃ atthaṃ paṭicca aparāpi nāmikapadamālā vuccate –	1767	
PA_anya-e08_03n:1768_0	Bhavaṃ, bhavanto, bhonto. Bhavantaṃ, bhavante. Bhavatā, bhotā, bhavantena, bhavantehi,	1768	
PA_anya-e08_03n:1768_1	bhavantebhi. Bhavato, bhoto, bhavantassa, bhavantānaṃ, bhavataṃ. Bhavatā, bhotā,	1768	
PA_anya-e08_03n:1768_2	bhavantehi, bhavantebhi. Bhavato, bhoto, bhavantassa, bhavantānaṃ, bhavataṃ. Bhavati,	1768	
PA_anya-e08_03n:1768_3	bhavante, bhavantasmiṃ, bhavantamhi, bhavantesu. Bho, bhavanto, bhonto iti.	1768	
PA_anya-e08_03n:1769_0	Ettha pana “bho”iccādīni tīṇi padāni yasmā vohāravisesapavattāni ālapanapadāni honti,	1769	
PA_anya-e08_03n:1769_1	tasmā “āvuso, bhante”ti padāni viya bhosaddādiupapadavantāni na bhavanti, “bho purisa,	1769	
PA_anya-e08_03n:1769_2	bhavanto brāhmaṇā, bhonto samaṇā, bho rāja”iccādīsu hi purisasaddādayoyeva bhosaddādi	1769	
PA_anya-e08_03n:1769_3	upapadavanto bhavanti. Idha ca “bhavaṃ ānando”ti ettha bhavaṃsaddena samānatthāni	1769	
PA_anya-e08_03n:1769_4	“bho, bhavanto, bhonto”ti padāni vuttāni, na pana “dhammakāmo bhavaṃ hotī”ti ettha	1769	
PA_anya-e08_03n:1769_5	bhavaṃsaddena samānatthāni. Paṭhamasmiñhi naye vaḍḍhanatthavasena “bho bhavanta,	1769	
PA_anya-e08_03n:1769_6	bhavanto bhavantā, bhonto bhavantā”ti bhosaddādayo ālapanapadānaṃ upapadāni bhavanti,	1769	
PA_anya-e08_03n:1769_7	na dutiyasmiṃ naye. Āmeḍitavasena pana “bho bho, bhavanto bhavanto, bhonto bhonto”ti	1769	
PA_anya-e08_03n:1769_8	padāni bhavanti yathā “bhante bhante”ti.	1769	
PA_anya-e08_03n:1770_0	Atridaṃ bhūdhātuvasena saṅkhepato pāḷinidassanaṃ – kasmā bhavaṃ vijjanamaraññanissito.	1770	
PA_anya-e08_03n:1770_1	Kathaṃ panāhaṃ bho taṃ bhavantaṃ gotamaṃ jānissāmi. Evaṃ bhoti kho ambaṭṭho māṇavo	1770	
PA_anya-e08_03n:1770_2	brāhmaṇassa pokkharasātissa paṭissutvā. Mā bhavanto evaṃ avacuttha. Imaṃ bhonto nisāmetha.	1770	
PA_anya-e08_03n:1770_3	Evaṃ bho purisa jānāhi, pāpadhammā asaññatā iccevamādi. Ettha “bhavaṃ”iccādīni bhūdhātumayāni	1770	
PA_anya-e08_03n:1770_4	nāmapadānīti veditabbāni.	1770	
PA_anya-e08_03n:1771_0	Apica tesu “bho, bhavanto, bhonto”ti imāni nipātapadānipi hontīti vavatthapetabbaṃ.	1771	
PA_anya-e08_03n:1771_1	“Bho purisā”tiādīsu tesaṃ nipātānipātabhāve vivādo na karaṇīyo. Kaccāyanasmiñhi “bho	1771	
PA_anya-e08_03n:1771_2	ge tū”ti vuttaṃ. Aññattha pana “āmantanatthe nipāto”tiādi vuttaṃ. Tathā hi niruttimañjūsāyaṃ	1771	
PA_anya-e08_03n:1771_3	vuttaṃ “bhotidaṃ āmantanatthe nipāto. So na kevalaṃ ekavacanameva hoti, atha kho	1771	
PA_anya-e08_03n:1771_4	bahuvacanampi hotīti ‘bho purisā’ti bahuvacanappayogopi gahito. ‘Bhavanto’ti padaṃ	1771	
PA_anya-e08_03n:1771_5	pana bahuvacanameva hotīti ‘purisā’ti puna vutta”nti. Pāḷiyañhi aṭṭhakathāsu ca nipātabhūto	1771	
PA_anya-e08_03n:1771_6	bhosaddo ekavacanabahuvacanavasena dvidhā dissati, itare pana bahuvacanavaseneva	1771	
PA_anya-e08_03n:1771_7	dissanti. Tesaṃ tu nipātapadatte rūpanipphādanakiccaṃ natthi. Tesu bhosaddassa nipātapadattā	1771	
PA_anya-e08_03n:1771_8	āhaccabhāsite nijjīvālapane itthiliṅgavisayo “ummujja bho puthusile, pariplava bho	1771	
PA_anya-e08_03n:1771_9	puthusile”ti payogopi dissati. Atrimā bhosaddassa pavattiparidīpanī gāthāyo –	1771	
PA_anya-e08_03n:1772	“Ito bho sugatiṃ gaccha, manussānaṃ sahabyataṃ”;	177	
PA_anya-e08_03n:1773	Evamādīsu bhosaddo, ekavacanako mato.	177	
PA_anya-e08_03n:1774	“Passatha bho imaṃ kula-putta”miccevamādisu;	177	
PA_anya-e08_03n:1775	Bahuvacanako eso, bhosaddoti vibhāvaye.	177	
PA_anya-e08_03n:1776	Puggalālapane ceva, dhammassālapanepi ca;	177	
PA_anya-e08_03n:1777	Nijjīvālapane cāti, bhosaddo tīsu dissati.	177	
PA_anya-e08_03n:1778	Tatra dhammālapanamhi, ekavacova labbhati;	177	
PA_anya-e08_03n:1779	Itaresu siyā deka-vaco bahuvacopi ca.	177	
PA_anya-e08_03n:1780	Nicchitabbaṃ guṇīpadaṃ, dhammassālapane dhuvaṃ;	178	
PA_anya-e08_03n:1781	“Acchariyaṃ vata bho”ti, idamettha nidassanaṃ.	178	
PA_anya-e08_03n:1782	Icchitabbaṃ guṇīpadaṃ, puggalālapane pana;	178	
PA_anya-e08_03n:1783	“Evaṃ bho purisa jānāhi”, idamettha nidassanaṃ.	178	
PA_anya-e08_03n:1784	Guṇīpadaṃ asantampi, puggalālapanamhi tu;	178	
PA_anya-e08_03n:1785	Ajjhāharitvā pāvade, atthaṃ “bho ehi”ādisu.	178	
PA_anya-e08_03n:1786	Ghaṭādīnaṃ ālapanaṃ, nijjīvālapanaṃ bhave;	178	
PA_anya-e08_03n:1787	Jīvaṃva lokiyā loke, ālapanti kadāci tu.	178	
PA_anya-e08_03n:1788	Nijjīvālapanaṃ appaṃ, atthaviññāpane siyā;	178	
PA_anya-e08_03n:1789	“Ummujja bho puthusile”, iti pāḷi nidassanaṃ.	178	
PA_anya-e08_03n:1790	Ettha liṅgavipallāsaṃ, keci icchanti paṇḍitā;	179	
PA_anya-e08_03n:1791	Tesaṃ matena bhotīti, liṅgaṃ vipariṇāmaye.	179	
PA_anya-e08_03n:1792	Atha vā pana bhosaddo, nipāto sopadaṃ viya;	179	
PA_anya-e08_03n:1793	Tasmā virodhatā nāssa, tiliṅge vacanadvaye.	179	
PA_anya-e08_03n:1794	Evaṃ santepi bhosaddo, dviliṅgeyeva pāyato;	179	
PA_anya-e08_03n:1795	Yasmā diṭṭho tato viññū, dviliṅgeyeva taṃ vade.	179	
PA_anya-e08_03n:1796	Itthiliṅgamhi sampatte, “bho”ti iti payojaye;	179	
PA_anya-e08_03n:1797	Evaṃvidhaṃ payogañhi, suppayogaṃ budhābravuṃ.	179	
PA_anya-e08_03n:1798	Yajjevaṃ duppayogaṃva, siyā tumhehi dassitaṃ;	179	
PA_anya-e08_03n:1799	“Ummujja bho puthusile”, iccāhaccapadanti ce.	179	
PA_anya-e08_03n:1800	Duppayogaṃ na taṃ yasmā, vohārakusalena ve;	180	
PA_anya-e08_03n:1801	Jinena bhāsite dhamme, duppayogā na vijjare.	180	
PA_anya-e08_03n:1802	Itthiliṅgassa visaye, bhotisaddappayojanaṃ;	180	
PA_anya-e08_03n:1803	Kavīnaṃ pemanīyanti, mayā evamudīritaṃ.	180	
PA_anya-e08_03n:1804	Evaṃ bhavantasaddassa nāmikapadamālā pāḷinayānurūpaṃ dvidhā vibhattā vaḍḍhanabhavanatthatadaññatthavasena.	180	
PA_anya-e08_03n:1805	Karontasaddassa pana –	180	
PA_anya-e08_03n:1806_0	Karaṃ, karonto, karontā. Karontaṃ, karonte. Karotā, karontena, karontehi, karontebhi.	1806	
PA_anya-e08_03n:1806_1	Karoto, karontassa, karontānaṃ, karotaṃ. Karotā, karontā, karontasmā, karontamhā,	1806	
PA_anya-e08_03n:1806_2	karontehi, karontebhi. Karoto, karontassa, karontānaṃ, karotaṃ. Karonte, karontasmiṃ,	1806	
PA_anya-e08_03n:1806_3	karontamhi, karontesu. Bho karonta, bhavanto karontāti rūpāni bhavanti.	1806	
PA_anya-e08_03n:1807_0	“Karoto na kariyati pāpa”nti idamettha karotosaddassa atthitānidassanaṃ. Itthiliṅge	1807	
PA_anya-e08_03n:1807_1	vattabbe “karontī, karontiyo”tiādinā yojetabbāni, napuṃsakaliṅge vattabbe “karontaṃ,	1807	
PA_anya-e08_03n:1807_2	karontānī”tiādinā yojetabbāni.	1807	
PA_anya-e08_03n:1808	Arahantasaddassa –	180	
PA_anya-e08_03n:1809_0	Arahaṃ, arahanto. Arahantaṃ, arahante. Arahatā, arahantena, arahantehi, arahantebhi.	1809	
PA_anya-e08_03n:1809_1	Arahato, arahantassa, arahantānaṃ, arahataṃ. Arahatā, arahantā, arahantasmā, arahantamhā,	1809	
PA_anya-e08_03n:1809_2	arahantehi, arahantebhi. Arahato, arahantassa, arahantānaṃ, arahataṃ. Arahante, arahantasmiṃ,	1809	
PA_anya-e08_03n:1809_3	arahantamhi, arahantesu. Bho arahanta, bhavanto arahanto iti rūpāni bhavanti.	1809	
PA_anya-e08_03n:1810_0	Ayaṃ guṇavācakassa arahantasaddassa nāmikapadamālā. “Arahā, arahanto, arahantā”iti	1810	
PA_anya-e08_03n:1810_1	ca. Etañhi rūpaṃ samantapāsādikāyaṃ manussaviggahaṭṭhāne dissati. Uttarimanussadhammapāḷiyaṃ	1810	
PA_anya-e08_03n:1810_2	pana “mayañcamhā anarahanto”ti padaṃ dissati. Arahantaṃ, arahante. Arahatā, sesaṃ	1810	
PA_anya-e08_03n:1810_3	vitthāretabbaṃ. Ayaṃ paṇṇattivācakassa arahantasaddassa nāmikapadamālā.	1810	
PA_anya-e08_03n:1811_0	Tathā hi “arahaṃ sammāsambuddho. Arahaṃ sugato loke. Arahanto sammāsambuddhā”tiādīsu	1811	
PA_anya-e08_03n:1811_1	arahaṃsaddādayo guṇavācakā. “Arahā ahosi. Ahañhi arahā loke. Eko arahā, ekasaṭṭhi	1811	
PA_anya-e08_03n:1811_2	arahanto loke ahesuṃ.	1811	
PA_anya-e08_03n:1812	Gāme vā yadi vāraññe, ninne vā yadi vā thale;	181	
PA_anya-e08_03n:1813	Yattha arahanto viharanti, taṃ bhūmirāmaṇeyyakaṃ.	181	
PA_anya-e08_03n:1814_0	Mayañcamhā anarahanto”tiādīsu arahāsaddādayo paṇṇattivācakāti daṭṭhabbā. Idha itthinapuṃsakaliṅgavasena	1814	
PA_anya-e08_03n:1814_1	visuṃ vattabbanayo appasiddho. Yadi evaṃ āsavakkhayaṃ pattā itthī kathaṃ vattabbā,	1814	
PA_anya-e08_03n:1814_2	āsavakkhayaṃ pattaṃ cittaṃ kathaṃ vattabbanti? Itthī tāva “yaṃ itthī arahaṃ assa	1814	
PA_anya-e08_03n:1814_3	sammāsambuddho”ti vacanato “araha”nti vattabbā guṇavasena, paṇṇattivasena pana “itthī	1814	
PA_anya-e08_03n:1814_4	arahā ahosī”ti vattabbā. Cittaṃ pana guṇavaseneva “arahaṃ citta”nti vattabbanti.	1814	
PA_anya-e08_03n:1815	Santasaddassa –	181	
PA_anya-e08_03n:1816_0	Saṃ, santo, santo, santā. Saṃ, santaṃ, sante. Satā, santena, santehi, santebhi, sabbhi.	1816	
PA_anya-e08_03n:1816_1	Sato, santassa, santānaṃ, sataṃ, satānaṃ. Satā, santā, santasmā, santamhā, santehi,	1816	
PA_anya-e08_03n:1816_2	santebhi, sabbhi. Sato, santassa, santānaṃ, sataṃ, satānaṃ. Sati, sante, santasmiṃ,	1816	
PA_anya-e08_03n:1816_3	santamhi, santesu. Bho santa, bhavanto santoti rūpāni bhavanti.	1816	
PA_anya-e08_03n:1817_0	Ettha pana “addhā hi tāta satanesa dhammo”ti jayaddisajātakapāḷidassanato “satāna”nti	1817	
PA_anya-e08_03n:1817_1	vuttaṃ. Tattha hi satanesāti satānaṃ esāti chedo, rassattaniggahītasaralopavasena	1817	
PA_anya-e08_03n:1817_2	ca rūpaniṭṭhānaṃ veditabbaṃ. Tathā hi tadaṭṭhakathāyaṃ “addhā ekaṃsena esa tāta satānaṃ	1817	
PA_anya-e08_03n:1817_3	paṇḍitānaṃ dhammo sabhāvo”ti attho vutto. Ayaṃ ye loke “sappurisā”ti ca “ariyā”ti	1817	
PA_anya-e08_03n:1817_4	ca “paṇḍitā”ti ca vuccanti, tesaṃ vācakassa santasaddassa nāmikapadamālā. Tappaṭisedhassa	1817	
PA_anya-e08_03n:1817_5	pana asaṃ, asanto, katthaci asantā iccapi. Tathā hi “asantā kira maṃ jammā, tāta	1817	
PA_anya-e08_03n:1817_6	tātāti bhāsare”ti pāḷi dissati. “Asaṃ, asantaṃ, asante. Asatā”tiādinā yojetabbā.	1817	
PA_anya-e08_03n:1817_7	Imasmiṃ atthe “santo, asanto”timāni bahuvacanakāniyeva bhavanti, na katthacipi ekavacanakāni.	1817	
PA_anya-e08_03n:1817_8	Kasmā? Paṇṇattivācakattā. Aññatra pana “santo, danto”tiādīsu ekavacanāniyeva ṭhapetvā	1817	
PA_anya-e08_03n:1817_9	vijjamānatthavācakasantosaddaṃ, kasmā? Apaṇṇattivācakattāti daṭṭhabbaṃ.	1817	
PA_anya-e08_03n:1818	Idāni paṇṇattivācakānaṃ tesaṃ kānici payogāni kathayāma –	181	
PA_anya-e08_03n:1819_0	Sameti asatā asaṃ. Yaṃ yañhi rāja bhajati, santaṃ vā yadi vā asaṃ. Na sā sabhā yattha	1819	
PA_anya-e08_03n:1819_1	na santi santo. Asanto nirayaṃ yanti, santo saggaparāyaṇā. Asante nopaseveyya, sante	1819	
PA_anya-e08_03n:1819_2	seveyya paṇḍito. Sabbhireva samāsetha. Sataṃ dhammo iccevamādīni bhavanti.	1819	
PA_anya-e08_03n:1820_0	Yo panamhehi padamālāyaṃ “sabbhī”ti ayaṃ saddo tatiyāpañcamībahuvacanavasena yojito,	1820	
PA_anya-e08_03n:1820_1	so ca kho santaiti akārantapakativasena, aññattha pana “sabbhī”ti ikārantapakativasena	1820	
PA_anya-e08_03n:1820_2	yojetabbo. Tathā hi sabbhīti sappuriso nibbānañca, sundarādhivacanaṃ vā etaṃ sabbhīti.	1820	
PA_anya-e08_03n:1820_3	Sabbo cāyamattho sāṭṭhakathāya “bahumpetaṃ asabbhi jātavedā”ti imāya pāḷiyā “santo	1820	
PA_anya-e08_03n:1820_4	have sabbhi pavedayantī”ti imāya ca dīpetabbo.	1820	
PA_anya-e08_03n:1821	Ālapane ca paccatte, tatiyāpañcamīsu ca;	182	
PA_anya-e08_03n:1822	Samāsamhi ca yojeyya, sabbhisaddaṃ sumedhaso.	182	
PA_anya-e08_03n:1823_0	Atrāyaṃ yojanā – bho sabbhi tiṭṭha, sabbhi tiṭṭhati, sabbhi saha gacchati, sabbhi	1823	
PA_anya-e08_03n:1823_1	apehi, asabbhirūpo puriso. Yasmā panāyaṃ sāsanānukūlā, tasmā imissā tadanukūlattaṃ	1823	
PA_anya-e08_03n:1823_2	dassetuṃ idha sāsanato payoge dassessāma atakkāvacare vicitte sugatapāḷinaye sotūnaṃ	1823	
PA_anya-e08_03n:1823_3	visāradamatipaṭilābhatthaṃ. Taṃ yathā? Bahumpetaṃ asabbhi jātaveda, yaṃ taṃ vāladhinā’bhipūjayāma.	1823	
PA_anya-e08_03n:1823_4	Sabbhi kubbetha santhavaṃ. Yaṃ sālavanasmiṃ senako, pāpakammamakari asabbhirūpaṃ.	1823	
PA_anya-e08_03n:1823_5	Ābādhoyaṃ asabbhirūpo. Asammodako thaddho asabbhirūpo”ti. Tattha ālapanavacane diṭṭheyeva	1823	
PA_anya-e08_03n:1823_6	paccattavacanaṃ pāḷiyaṃ sarūpato anāgatampi diṭṭhameva hoti. Tathā karaṇavacane diṭṭheyeva	1823	
PA_anya-e08_03n:1823_7	nissakkavacanampi diṭṭhameva hoti. Samāse saddarūpe diṭṭheyeva byāse saddarūpaṃ yathāsambhavaṃ	1823	
PA_anya-e08_03n:1823_8	diṭṭhameva hoti ṭhapetvā “hetusatthāradassana”ntiādīni. Tattha ca nibbānavācako ce,	1823	
PA_anya-e08_03n:1823_9	sabbhisaddo itthiliṅgo santivisuddhi nibbutisaddā viya, so ca yamakamahātheramate	1823	
PA_anya-e08_03n:1823_10	rattinayena yojetabbo. Sabbesamikārantitthiliṅgānaṃ sādhāraṇo hi so nayo. Sundaratthavācako	18231	
PA_anya-e08_03n:1823_11	ce, aggi ratti aṭṭhinayehi yojetabbo vāccaliṅgattā. “Sabbhidhammabhūtaṃ nibbāna”nti	18231	
PA_anya-e08_03n:1823_12	ettha hi sundaradhammabhūtaṃ nibbānanti attho. Evaṃ pāḷinayavasena ālapanādīsu pañcasu	18231	
PA_anya-e08_03n:1823_13	ṭhānesu sabbhisaddassa pavattiṃ ñatvā puna aṭṭhakathānayavasenapi tappavatti veditabbā.	18231	
PA_anya-e08_03n:1823_14	Kathaṃ? Yasmā sagāthāvaggassa aṭṭhakathāyaṃ “santo ‘sabbhīhi saddhiṃ sataṃ dhammo	18231	
PA_anya-e08_03n:1823_15	na jaraṃ upetī’ti pavedayantī”ti imasmiṃ padese “sabbhīhī”ti hivacanavasena saddaracanāviseso	18231	
PA_anya-e08_03n:1823_16	aṭṭhakathācariyehi dassito, tasmā sabbhisaddo sabbesupi vibhattivacanesu yojetabbo. Atridaṃ vadāma –	18231	
PA_anya-e08_03n:1824	Garū “sabbhīhi saddhi”nti, atthaṃ bhāsiṃsu pāḷiyā;	182	
PA_anya-e08_03n:1825	Yato tato sabbhisaddaṃ, dhīro sabbattha yojaye.	182	
PA_anya-e08_03n:1826	“Asabbhirūpo”itipi, samāsavisaye sutaṃ;	182	
PA_anya-e08_03n:1827	Yasmā tasmā sabbhisaddaṃ, viññū sabbadhi yojaye.	182	
PA_anya-e08_03n:1828_0	“Ovadeyyānusāseyya, asabbhā ca nivāraye”ti ettha pana “asabbhā”tipadaṃ vicitravuttīsu	1828	
PA_anya-e08_03n:1828_1	taddhitapaccayesu ṇyapaccayavasena nipphattimupāgatanti veditabbaṃ. Kathaṃ? Yebhuyyena	1828	
PA_anya-e08_03n:1828_2	asabbhīsu bhavaṃ asabbhaṃ. Kiṃ taṃ? Akusalaṃ, tato asabbhā akusaladhammā nivāraye	1828	
PA_anya-e08_03n:1828_3	ca, kusaladhamme patiṭṭhapeyyāti attho. “Amhe asabbhāhi vācāhi vikkosamānā tibbāhi	1828	
PA_anya-e08_03n:1828_4	sattīhi hanissantī”ti ettha tu asabbhīnaṃ etāti asabbhā, na vā sabbhīnaṃ etātipi	1828	
PA_anya-e08_03n:1828_5	asabbhāti nibbacanaṃ, ṇyapaccayavasena ca padasiddhi veditabbā. Yā ca panettha amhehi	1828	
PA_anya-e08_03n:1828_6	santasaddassa “saṃ, santo. Saṃ, santaṃ, sante”tiādinā padamālā dassitā, tattha “sameti	1828	
PA_anya-e08_03n:1828_7	asatā asa”nti pāḷiyaṃ “asa”nti pade diṭṭheyeva “sa”nti padaṃ pāḷiyaṃ anāgatampi diṭṭhameva	1828	
PA_anya-e08_03n:1828_8	hoti yugaḷabhāvena vijjamānatārahattā. Evaṃ diṭṭhena adiṭṭhassa gahaṇaṃ veditabbaṃ.	1828	
PA_anya-e08_03n:1828_9	Atha vā “asa”nti ettha na saṃ asanti samāsaviggahavasenādhigantabbattā “sa”miti padaṃ	1828	
PA_anya-e08_03n:1828_10	diṭṭhameva hoti. Evamaññatrāpi nayo. Tatra santi sappuriso. Asanti asappuriso. Itthiliṅgevattabbe	18281	
PA_anya-e08_03n:1828_11	“asatī, asā”ti rūpāni bhavanti. “Asatī, asatī, asatiyo, asā. Asatiṃ, asatī, asatiyo.	18281	
PA_anya-e08_03n:1828_12	Asāya, asatiyā, asatīhi, asatībhi. Asatiyā, asatīna”nti vakkhamāna itthinayena nāmikapadamālā yojetabbā.	18281	
PA_anya-e08_03n:1829_0	Ettha pana “asā lokitthiyo nāma, velā tāsaṃ na vijjati. Mā ca vasaṃ asatīnaṃ nigacche”tiādīni	1829	
PA_anya-e08_03n:1829_1	dassetabbāni. Asāti cettha asatīti ca samānatthā, asantajātikāti hi tesaṃ attho.	1829	
PA_anya-e08_03n:1829_2	Yasmā pana jātakaṭṭhakathāyaṃ “asāti asatiyo lāmikā, atha vā sātaṃ vuccati sukhaṃ,	1829	
PA_anya-e08_03n:1829_3	taṃ tāsu natthi, attani paṭibaddhacittānaṃ asātameva dentītipi asā, dukkhā, dukkhavatthubhūtāti	1829	
PA_anya-e08_03n:1829_4	attho”ti atthaṃ saṃvaṇṇesuṃ, tasmā sātaṃ natthi etissanti asāti atthe “asā”ti padassa	1829	
PA_anya-e08_03n:1829_5	yathā ritto assādo etthāti rittassantipadassa luttuttarakkharassa “rittassaṃ, rittassāni.	1829	
PA_anya-e08_03n:1829_6	Rittassa”nti cittanayena nāmikapadamālā yojetabbā, tathā “asā, asā, asāyo. Asaṃ,	1829	
PA_anya-e08_03n:1829_7	asā, asāyo. Asāyā”ti kaññānayena yojetabbā.	1829	
PA_anya-e08_03n:1830	Ettha ca yo amhehi “santo”iti saddo dassito. So katthaci ekavacanabahuvacanabhāvena saṃvijjamānasaddassatthampi vadati, tassa vasena ayaṃ nāmikapadamālā –	183	
PA_anya-e08_03n:1831_0	Santo, santo, santā. Santaṃ, sante. Satā, santena, santehi, santebhi. Sato, santassa,	1831	
PA_anya-e08_03n:1831_1	sataṃ, santānaṃ. Satā, santā, santasmā, santamhā, santehi, santebhi. Sato, santassa,	1831	
PA_anya-e08_03n:1831_2	sataṃ, santānaṃ. Sati, sante, santasmiṃ, santamhi, santesu. Bho santa, bhavanto santo, bhavanto santā.	1831	
PA_anya-e08_03n:1832_0	Ettha pana “ayaṃ kho bhikkhave aṭṭhamo bhaddo assājānīyo santo saṃvijjamāno lokasmiṃ.	1832	
PA_anya-e08_03n:1832_1	Cattārome bhikkhave puggalā santo saṃvijjamānā lokasmiṃ. Asatā tucchā musā abhūtena	1832	
PA_anya-e08_03n:1832_2	abbhācikkhanti. Bhave kho sati jāti hoti”iccevamādīni payogāni bhavanti. “Saṅkhāresu	1832	
PA_anya-e08_03n:1832_3	kho sati viññāṇaṃ hotī”tiādīsu pana satisaddo vacanavipallāsavasena ṭhitoti gahetabbo.	1832	
PA_anya-e08_03n:1833_0	Tatra ekavacanabahuvacanavasena dvidhā ṭhitesu santosaddesu bahuvacanasantosaddaṃ	1833	
PA_anya-e08_03n:1833_1	ṭhapetvā sesā samānasaddassatthampi vadanti, tasmā “santoti samāno, santāti samānā”tiādinā	1833	
PA_anya-e08_03n:1833_2	attho kathetabbo. Samānoti imassa ca “honto”ti attho “pahu samāno vipulatthacintī,	1833	
PA_anya-e08_03n:1833_3	kiṃ kāraṇā me na karosi dukkha”ntiādīsu viya. Payogāni pana –	1833	
PA_anya-e08_03n:1834	“Yo mātaraṃ pitaraṃ vā, jiṇṇakaṃ gatayobbanaṃ;	183	
PA_anya-e08_03n:1835	Pahu santo na bharati, taṃ parābhavato mukhaṃ.	183	
PA_anya-e08_03n:1836	Idheva tiṭṭhamānassa, devabhūtassa me sato;	183	
PA_anya-e08_03n:1837	Punarāyu ca me laddho, evaṃ jānāhi mārisā”ti	183	
PA_anya-e08_03n:1838	Evamādīni bhavanti.	183	
PA_anya-e08_03n:1839_0	Apica santosaddo yasmā “kilanto”ti ca “upasanto”ti ca “niruddho”ti ca atthaṃ vadati,	1839	
PA_anya-e08_03n:1839_1	tasmā tesaṃ vasena santasaddassa “santo, santā. Santaṃ, sante. Santenā”ti purisanayena	1839	
PA_anya-e08_03n:1839_2	nāmikapadamālā veditabbā. Ettha ca “santo tasito. Dīghaṃ santassa yojanaṃ. Santo	1839	
PA_anya-e08_03n:1839_3	danto niyato brahmacārī. Santo niruddho atthaṅgato abbhatthaṅgato”tiādīni payogāni.	1839	
PA_anya-e08_03n:1839_4	Napuṃsakaliṅge vattabbe “santaṃ, santānī”ti cittanayena nāmikapadamālā. Sā ca “saṃvijjamānaṃ	1839	
PA_anya-e08_03n:1839_5	samānaṃ kilantaṃ upasantaṃ niruddha”miti atthadīpakāpadavatīti veditabbā. Atha vā	1839	
PA_anya-e08_03n:1839_6	“upādāne kho sati bhavo hotī”tiādīsu napuṃsakappayogadassanato santasaddassa saṃvijjamānasaddatthavācakatte	1839	
PA_anya-e08_03n:1839_7	tatiyāpañcamīcatutthīchaṭṭhīsattamīṭhāne “satā, sato, sataṃ, satī”ti padāni adhikāni	1839	
PA_anya-e08_03n:1839_8	vattabbāni, sesāni cittanayena ñeyyāni. Itthiliṅge pana vattabbe “santā, santā, santāyo.	1839	
PA_anya-e08_03n:1839_9	Santaṃ, santā, santāyo. Santāyā”ti kaññānayena ca, santī, santī, santiyo. Santiṃ,	1839	
PA_anya-e08_03n:1839_10	santī, santiyo. Santiyā”ti itthinayena ca nāmikapadamālā yojetabbā. Etāsu paṭhamā	18391	
PA_anya-e08_03n:1839_11	“saṃvijjamānā kilantā upasantā niruddhā”ti atthadīpakāpadavatī, ettha payogā suviññeyyāva.	18391	
PA_anya-e08_03n:1839_12	Dutiyā pana “saṃvijjamānā samānā”ti atthadīpakāpadavatī. Tathā hi “santī āpatti āvikātabbā”ti	18391	
PA_anya-e08_03n:1839_13	ettha saṃvijjamānā “santī”ti vuccati.	18391	
PA_anya-e08_03n:1840	“Yāya mātu bhato poso,	184	
PA_anya-e08_03n:1841	Imaṃ lokaṃ avekkhati;	184	
PA_anya-e08_03n:1842	Tampi pāṇadadiṃ santiṃ,	184	
PA_anya-e08_03n:1843	Hanti kuddho puthujjano”ti	184	
PA_anya-e08_03n:1844_0	Ettha pana samānā “santī”ti vuccati. Aparāpi itthiliṅge vattabbe padamālā veditabbā.	1844	
PA_anya-e08_03n:1844_1	Santīsaddassa hi saṃvijjamānasaddatthavācakatte “jātiyā kho sati jarāmaraṇaṃ hotī”tiādinā	1844	
PA_anya-e08_03n:1844_2	itthiliṅgappayogadassanato sattamīṭhāne “sati, satiyā, satiyaṃ, santiyā, santiyaṃ,	1844	
PA_anya-e08_03n:1844_3	santīsū”ti rūpāni vattabbāni. Sesāni itthinayena ñeyyāni. Ayaṃ tatiyā, ettha ca “asantiyā	1844	
PA_anya-e08_03n:1844_4	āpattiyā tuṇhī bhavitabba”nti pāḷi “santiyā”iccādīnaṃ atthibhāve nidassanaṃ. Aparo	1844	
PA_anya-e08_03n:1844_5	nayo – satīsaddassa “samānā”ti imasmiṃ atthe “yā tvaṃ vasasi jiṇṇassa, evaṃ dahariyā	1844	
PA_anya-e08_03n:1844_6	satī”ti ca “ye taṃ jiṇṇassa pādaṃsu, evaṃ dahariyaṃ sati”nti ca pāḷidassanato “satī,	1844	
PA_anya-e08_03n:1844_7	satī, satiyo. Satiṃ, satī, satiyo. Satiyā”tiādīnipi rūpāni yojetabbāni, saṃyoge nakāralopavasena vā.	1844	
PA_anya-e08_03n:1845_0	Idāni “santo, santā”ti padadvayassa payoganicchayaṃ kathayāma payogesu sotūnaṃ asammūḷhabhāvāya.	1845	
PA_anya-e08_03n:1845_1	Tathā hi “sappurisā”ti vā “paṇḍitā”ti vā bahuvacanavasena atthaṃ vattukāmena “santo	1845	
PA_anya-e08_03n:1845_2	danto”ti evaṃ vuttaekavacanasadisaṃ “santo”ti bahuvacanaṃ vattabbaṃ. “Saṃvijjamāno”ti	1845	
PA_anya-e08_03n:1845_3	ekavacanavasena atthaṃ vattukāmena “santo”ti ekavacanaṃ vattabbaṃ. “Saṃvijjamānā”ti	1845	
PA_anya-e08_03n:1845_4	bahuvacanavasena atthaṃ vattukāmena “santo sappurisā”ti, “santo saṃvijjamānā”ti ca	1845	
PA_anya-e08_03n:1845_5	evaṃ vuttabahuvacanasadisaṃ “santo”ti vā “santā”ti vā bahuvacanaṃ vattabbaṃ, “kilanto”ti	1845	
PA_anya-e08_03n:1845_6	vā “samāno”ti vā “upasanto”ti vā “niruddho”ti vā ekavacanavasena atthaṃ vattukāmena	1845	
PA_anya-e08_03n:1845_7	“santo sappurisā”ti evaṃ vuttabahuvacanasadisaṃ “santo”ti ekavacanaṃ vattabbaṃ. Teyevatthe	1845	
PA_anya-e08_03n:1845_8	bahuvacanavasena vattukāmena pana “santā sūnehi pādehi, ko ne hatthe gahessatī”ti	1845	
PA_anya-e08_03n:1845_9	ettha viya “santā”ti bahuvacanaṃ vattabbaṃ. Ayaṃ nīti sādhukaṃ manasi kātabbā. Idañhi	1845	
PA_anya-e08_03n:1845_10	mandabuddhīnaṃ sammohaṭṭhānaṃ. Ayampi panettha saṅgaho veditabbo –	18451	
PA_anya-e08_03n:1846	“Tiliṅgatthe ca ekatthe, bavhatthepi ca dissati;	184	
PA_anya-e08_03n:1847	Sattamyanto satisaddo, vipallāse bahumhi so”ti.	184	
PA_anya-e08_03n:1848	Idāni mahantasaddassa nāmikapadamālā vuccate –	184	
PA_anya-e08_03n:1849_0	Mahaṃ, mahā, mahanto, mahantā. Mahantaṃ, mahante. Mahatā, mahantena, mahantehi, mahantebhi.	1849	
PA_anya-e08_03n:1849_1	Mahato, mahantassa, mahantānaṃ, mahataṃ. Mahatā, mahantā, mahantasmā, mahantamhā,	1849	
PA_anya-e08_03n:1849_2	mahantehi, mahantebhi. Mahato, mahantassa, mahantānaṃ, mahataṃ. Mahati, mahante,	1849	
PA_anya-e08_03n:1849_3	mahantasmiṃ, mahantamhi, mahantesu. Bho maha, bho mahā, bhavanto mahantoti ayamamhākaṃ ruci.	1849	
PA_anya-e08_03n:1850_0	Ettha “mahanto, mahantā. Mahantaṃ, mahante. Mahantenā”ti purisanayopi labbhati, tasmā	1850	
PA_anya-e08_03n:1850_1	“bho mahanta, bhavanto mahantā”ti ālapanapadāni yojetabbāni. Napuṃsakaliṅge vattabbe	1850	
PA_anya-e08_03n:1850_2	“mahantaṃ, mahantānī”ti cittanayopi labbhati. Itthiliṅge vattabbe “mahatī, mahatī,	1850	
PA_anya-e08_03n:1850_3	mahatiyo. Mahatiṃ, mahatī, mahatiyo. Mahatiyā, mahatīhi mahatībhī”ti itthinayopi	1850	
PA_anya-e08_03n:1850_4	labbhati. “Mahatiyā ca yakkhasenāyā”tiādīnettha nidassanapadāni. Aparopi “mahantā,	1850	
PA_anya-e08_03n:1850_5	mahantā, mahantāyo. Mahanta”nti kaññānayopi labbhati, “mahantā nidhikumbhiyo”tiādīnettha	1850	
PA_anya-e08_03n:1850_6	nidassanapadāni. Kaccāyane pana “mahantī”iti padaṃ diṭṭhaṃ. Taṃ “guṇavantī, kulavantī”iccādīni	1850	
PA_anya-e08_03n:1850_7	viya pāḷiyaṃ appasiddhattā vīmaṃsitabbaṃ.	1850	
PA_anya-e08_03n:1851_0	Nanu bho yasmā sāsanepi “gacchantī, carantī”tiādīni ca “iddhimantī”ti ca padaṃ dissati,	1851	
PA_anya-e08_03n:1851_1	tasmā “mahantī, guṇavantī”tiādīnipi bhavitabbanti? Na bhavitabbaṃ tathārūpassa nayassa	1851	
PA_anya-e08_03n:1851_2	vasena aggahetabbattā, “mahatī, guṇavatī”iccādinayasseva dassanato ca. Tathā hi pāḷiyaṃ	1851	
PA_anya-e08_03n:1851_3	aṭṭhakathāsu ca “seyyathāpi nāma mahatī naṅgalasīsā, itthī siyā rūpavatī, sā ca sīlavatī	1851	
PA_anya-e08_03n:1851_4	siyā. Satimatī cakkhumatī. Iddhimatī pattimatī”ti ca “mahatiṃ senaṃ disvā mahosadhasenā	1851	
PA_anya-e08_03n:1851_5	mandā, ayaṃ ativiya mahatī senā dissatī”ti ca ādīni payogāni dissanti, na “mahantī, rūpavantī”iccādīni.	1851	
PA_anya-e08_03n:1852_0	Keci pana “mahāiti saddo byāse na labbhati, samāseyeva labbhati ‘mahāpuriso’ti ettha	1852	
PA_anya-e08_03n:1852_1	viyā”ti vadanti, taṃ na gahetabbaṃ. “Mahā te upāsaka pariccāgo. Mahā vatāyaṃ bhante	1852	
PA_anya-e08_03n:1852_2	bhūmicālo. Ghoso ca vipulo mahā. Bārāṇasirajjaṃ nāma mahā. Senā sādissate mahā”ti	1852	
PA_anya-e08_03n:1852_3	payogadassanato. Evaṃ byāsepi labbhatīti veditabbaṃ, tasmā “mahaṃ, mahā, mahanto,	1852	
PA_anya-e08_03n:1852_4	mahantā. Bho mahanta, bhavanto mahantā”ti pulliṅge, “mahantaṃ, mahā, mahantāni. Bho	1852	
PA_anya-e08_03n:1852_5	mahanta, bhavanto mahantānī”ti napuṃsakaliṅge, “mahantā, mahā, mahantā, mahantāyo.	1852	
PA_anya-e08_03n:1852_6	Bhoti mahante, bhotiyo mahantā, mahantāyo”ti itthiliṅge sabbaṃ sampuṇṇaṃ yojetabbaṃ.	1852	
PA_anya-e08_03n:1852_7	Samāse pana “mahāsatto mahāupāsako mahāupāsikā mahabbalo mahāvanaṃ mahaggataṃ mahapphalaṃ	1852	
PA_anya-e08_03n:1852_8	mahabbhaya”ntiādīni rūpāni bhavanti, taddhite “mahattano mahattaṃ mahantattaṃ mahantatā”ti	1852	
PA_anya-e08_03n:1852_9	rūpāni bhavanti. Gacchantasaddassa pana “gacchanto gacchantā”ti rūpāni vatvā sesāni	1852	
PA_anya-e08_03n:1852_10	mahantasadde vuttanayena vitthāretvā nāmikapadamālā veditabbā. Tathā “gacchanto,	18521	
PA_anya-e08_03n:1852_11	gacchantā”ti purisanayo ca “gacchantaṃ, gacchantānī”ti cittanayo ca “gacchantī, gacchantī,	18521	
PA_anya-e08_03n:1852_12	gacchantiyo”ti itthinayo ca gahetabbo. Evaṃ liṅgattayavasena “caraṃ caranto carantaṃ	18521	
PA_anya-e08_03n:1852_13	carantī, dadaṃ dadanto dadantaṃ dadantī”tiādīnaṃ anekapadasahassānaṃ nāmikapadamālā vitthāretabbā.	18521	
PA_anya-e08_03n:1853_0	Ye panācariyā “gacchanto”tiādīnaṃ paccattālapanabahuvacanattañca “gacchaṃ”iccādīnaṃ	1853	
PA_anya-e08_03n:1853_1	ālapanekavacanattañca icchanti, te samamhehi payogo sāsane na diṭṭho nayavasenāgahetabbattā.	1853	
PA_anya-e08_03n:1853_2	Tasmā tāni ettha na vadāma. Ayaṃ pana viseso diṭṭho. Seyyathidaṃ?	1853	
PA_anya-e08_03n:1854	“Gacchaṃ vidhama”miccādi-padāni munisāsane;	185	
PA_anya-e08_03n:1855	Katthacākhyātikā honti, katthaci pana nāmikā.	185	
PA_anya-e08_03n:1856	“Tassāhaṃ santike gacchaṃ,	185	
PA_anya-e08_03n:1857	So me satthā bhavissati;	185	
PA_anya-e08_03n:1858	Vidhamaṃ deva te raṭṭhaṃ,	185	
PA_anya-e08_03n:1859	Putto vessantaro tava.	185	
PA_anya-e08_03n:1860	Adhammaṃ sārathi kayirā, mañce tvaṃ nikkhanaṃ vane”;	186	
PA_anya-e08_03n:1861	Iccevamādayo ñeyyā, payogā ettha dhīmatā.	186	
PA_anya-e08_03n:1862	“Gacchissāmi vidhamī”ti-ādinā jinasāsane;	186	
PA_anya-e08_03n:1863	Nānākālapurisānaṃ, vasenatthaṃ vade vidū.	186	
PA_anya-e08_03n:1864	Nāmatte pana “gacchanto, vidhamanto”tiādinā;	186	
PA_anya-e08_03n:1865	“Gaccha”miccevamādīna-matthamatthavidū vade.	186	
PA_anya-e08_03n:1866_0	Idāni samagatikattepi “jānaṃ, passa”ntiādīnaṃ liṅgavibhattivacanantaravasena yo viseso	1866	
PA_anya-e08_03n:1866_1	dissati, taṃ vadāma. Tathā hi “sā jānaṃyeva āha na jānāmīti, passaṃyeva āha na passāmī”ti	1866	
PA_anya-e08_03n:1866_2	evamādīsu jānaṃ passaṃ saddānaṃ “jānantī passantī”ti liṅgantaravasena parivattanaṃ	1866	
PA_anya-e08_03n:1866_3	bhavatīti daṭṭhabbaṃ. Iminā “gacchaṃ”iti saddassapi yathāpayogaṃ “gacchantī”ti itthiyā	1866	
PA_anya-e08_03n:1866_4	kathanattho labbhati tehi samānagatikattā, na “gacchanto”ti saddassa “gacchantī”ti	1866	
PA_anya-e08_03n:1866_5	itthiyā kathanattho labbhati tehi asamānagatikattāti kāraṇaṃ dassitaṃ hoti. “Api	1866	
PA_anya-e08_03n:1866_6	nu tumhe āyasmanto ekantasukhaṃ lokaṃ jānaṃ passaṃ viharathā”ti ettha “jānantā passantā”ti	1866	
PA_anya-e08_03n:1866_7	vacanantaravasena parivattanaṃ bhavatīti daṭṭhabbaṃ. Iminā pana “gacchaṃ”iti saddassapi	1866	
PA_anya-e08_03n:1866_8	yathāpayogaṃ “gacchantā”ti bahuvacanattho labbhati tehi samānagatikattā, na “gacchante”ti	1866	
PA_anya-e08_03n:1866_9	saddassa “gacchantā”ti bahuvacanattho labbhati tehi asamānagatikattāti kāraṇaṃ dassitaṃ	1866	
PA_anya-e08_03n:1866_10	hoti. Esa nayo uttaratrāpi. “Bharanti mātāpitaro, pubbe katamanussara”nti ettha anussaraṃsaddassa	18661	
PA_anya-e08_03n:1866_11	“anussarantā”ti vacanantaravasena parivattanaṃ bhavati. “Saddhammo garukātabbo, saraṃ	18661	
PA_anya-e08_03n:1866_12	buddhāna sāsana”nti ettha saraṃsaddassa sarantenāti vibhattantaravasena parivattanaṃ	18661	
PA_anya-e08_03n:1866_13	bhavati. “Phusaṃ bhūtāni saṇṭhānaṃ, manasā gaṇhato yathā”ti ettha phusaṃsaddassapi	18661	
PA_anya-e08_03n:1866_14	“phusantassā”ti vibhattantaravasena parivattanaṃ bhavati. Tathā “yācaṃ adadamappiyo”ti	18661	
PA_anya-e08_03n:1866_15	etthāpi yācaṃsaddassa “yācantassā”ti vibhattantaravasena parivattanaṃ bhavati. Yācanti	18661	
PA_anya-e08_03n:1866_16	vā yācitabbaṃ dhanaṃ, iminā nayena nānappakārato parivattanaṃ veditabbaṃ. Iti “bhavaṃkara”ntiādīnaṃ	18661	
PA_anya-e08_03n:1866_17	visadisapadamālā ca “gacchaṃ, cara”ntiādīnaṃ sadisapadamālā ca “jānaṃ, passa”ntiādīnaṃ	18661	
PA_anya-e08_03n:1866_18	liṅgavibhattivacanantaravasena katthaci parivattananti ayaṃ tividhopi ākāro ākhyātikapadatthavibhāvanāya	18661	
PA_anya-e08_03n:1866_19	saddhiṃ kathito pāvacanavare sotūnaṃ saddesvatthesu ca visāradabuddhipaṭilābhatthaṃ.	18661	
PA_anya-e08_03n:1866_20	Sabbametañhi sandhāya imā gāthā vuttā –	18662	
PA_anya-e08_03n:1867	“Bhavaṃ karaṃ arahaṃ saṃ, mahaṃ”iti padāni tu;	186	
PA_anya-e08_03n:1868	Visadisāni sambhonti, aññamaññanti lakkhaye.	186	
PA_anya-e08_03n:1869	“Gacchaṃ caraṃ dadaṃ tiṭṭhaṃ, cintayaṃ bhāvayaṃ vadaṃ;	186	
PA_anya-e08_03n:1870	Jānaṃ passa”ntiādīni, samānāni bhavanti hi.	187	
PA_anya-e08_03n:1871	Tatra “jāna”ntiādīnaṃ, katthaci parivattanaṃ;	187	
PA_anya-e08_03n:1872	Liṅgavibhattivacana-ntarato pana dissatīti.	187	
PA_anya-e08_03n:1873_0	Apica ayaṃ sabbesampi niggahītantapulliṅgānaṃ pakati, yadidaṃ dvīsu liṅgesu chasu	1873	
PA_anya-e08_03n:1873_1	vibhattīsu terasasu vacanesu aññataraliṅgavibhattivacanavasena parivattanaṃ. Ayampi	1873	
PA_anya-e08_03n:1873_2	panettha nīti veditabbā.	1873	
PA_anya-e08_03n:1874	“Gacchaṃ cara”ntiādīni, vippakatavaco siyuṃ;	187	
PA_anya-e08_03n:1875	“Gacchamāno caramāno”, iccādīni padāni ca.	187	
PA_anya-e08_03n:1876	“Mahaṃ bhava”nti etāni, vippakatavacopi ca;	187	
PA_anya-e08_03n:1877	Avippakatavaco ca, siyuṃ atthānurūpato.	187	
PA_anya-e08_03n:1878	“Arahaṃ sa”nti etāni, vinimuttāni sabbathā;	187	
PA_anya-e08_03n:1879	Ākāraṃ tividhampetaṃ, kare citte sumedhasoti.	187	
PA_anya-e08_03n:1880	Savinicchayoyaṃ niggahītantapulliṅgānaṃ pakatirūpassa nāmikapadamālāvibhāgo.	188	
PA_anya-e08_03n:1881	Ākārantatāpakatikaṃ niggahītantapulliṅgaṃ niṭṭhitaṃ.	188	
PA_anya-e08_03n:1882	Idāni dhanabhūtiiccetassa pakatirūpassa aññesañca taṃsadisānaṃ nāmikapadamālāvibhāgaṃ vakkhāmi pubbācariyamataṃ purecaraṃ katvā.	188	
PA_anya-e08_03n:1883_0	Aggi, aggī, aggayo. Aggiṃ, aggī, aggayo. Agginā, aggīhi, aggībhi. Aggissa, aggino,	1883	
PA_anya-e08_03n:1883_1	aggīnaṃ. Agginā, aggīhi, aggībhi. Aggissa, aggino, aggīnaṃ. Aggismiṃ, aggimhi, aggīsu.	1883	
PA_anya-e08_03n:1883_2	Bho aggi, bho aggī, bhavanto aggayo. Yamakamahātheramataṃ.	1883	
PA_anya-e08_03n:1884	Ettha kiñcāpi nissakkavacanaṭṭhāne “aggismā, aggimhā”ti imāni nāgatāni, tathāpi tattha tattha taṃsadisappayogadassanato gahetabbāni. “Agginā, aggismā, aggimhā”ti kamo ca veditabbo.	188	
PA_anya-e08_03n:1885_0	Dhanabhūti, dhanabhūtī, dhanabhūtayo. Dhanabhūtiṃ, dhanabhūtī, dhanabhūtayo. Dhanabhūtinā,	1885	
PA_anya-e08_03n:1885_1	dhanabhūtīhi, dhanabhūtībhi. Dhanabhūtissa, dhanabhūtino, dhanabhūtīnaṃ. Dhanabhūtinā,	1885	
PA_anya-e08_03n:1885_2	dhanabhūtismā, dhanabhūtimhā, dhanabhūtīhi, dhanabhūtībhi. Dhanabhūtissa, dhanabhūtino,	1885	
PA_anya-e08_03n:1885_3	dhanabhūtīnaṃ. Dhanabhūtismiṃ, dhanabhūtimhi, dhanabhūtīsu. Bho dhanabhūti, bho dhanabhūtī,	1885	
PA_anya-e08_03n:1885_4	bhavanto dhanabhūtayo.	1885	
PA_anya-e08_03n:1886	Siribhūti sotthibhūti, suvatthibhūti aggini;	188	
PA_anya-e08_03n:1887	Gini joti dadhi pāṇi, isi sandhi muni maṇi.	188	
PA_anya-e08_03n:1888	Byādhi gaṇṭhi ravi muṭṭhi, kavi giri kapi nidhi;	188	
PA_anya-e08_03n:1889	Kucchi vatthi vidhi sāli, vīhi rāsi ahi masi.	188	
PA_anya-e08_03n:1890	Sāti kesi kimi bondi, bodhi dīpi pati hari;	189	
PA_anya-e08_03n:1891	Ari dhani timi kali, sārathyudadhi añjali,	189	
PA_anya-e08_03n:1892	Adhipati narapati, asi ñāti nirūpadhi;	189	
PA_anya-e08_03n:1893	Samādhi jaladhiccādī, dhanabhūtisamā matā.	189	
PA_anya-e08_03n:1894_0	Atha vā etesu adhipatisaddassa “adhipatiyā sattā”ti pāḷidassanato “adhipatiyā”ti	1894	
PA_anya-e08_03n:1894_1	sattamīrūpampi icchitabbaṃ. Apica “asāre sāramatino”ti pāḷiyaṃ ikārantasamāsapadato	1894	
PA_anya-e08_03n:1894_2	yovacanassa noādesadassanato kvaci adhipatiiccādīnaṃ ikārantasamāsapadānaṃ “adhipatino”tiādināpi	1894	
PA_anya-e08_03n:1894_3	paccattopayogarūpāni icchitabbāni īkārantānaṃ daṇḍīsaddādīnaṃ “daṇḍino”tiādīni paccattopayogasampadānasāmivacanarūpāni	1894	
PA_anya-e08_03n:1894_4	viya. Gahapatijānipatisaddādīnaṃ pana samāsapadānampi evarūpāni paccattopayogarūpāni	1894	
PA_anya-e08_03n:1894_5	na icchitabbāni “gahapatayo jānipatayo”tiādinā nayena yathāpāvacanaṃ gahetabbarūpattā.	1894	
PA_anya-e08_03n:1894_6	Isi munisaddānaṃ panālapanaṭṭhāne “ise, muse”ti rūpantarampi gahetabbaṃ “putto uppajjataṃ	1894	
PA_anya-e08_03n:1894_7	ise. Paṭiggaṇha mahāmune”ti dassanato.	1894	
PA_anya-e08_03n:1895_0	Ye panettha amhehi aggini ginisaddā vuttā, tatreke evaṃ vadanti “agginisaddo paccattekavacanabhāveyeva	1895	
PA_anya-e08_03n:1895_1	labbhati, na paccattabahuvacanabhāve upayogabhāvādīsu vā”ti. Keci pana “pāḷiyaṃ agginisaddo	1895	
PA_anya-e08_03n:1895_2	nāma natthi, ginisaddoyeva atthī”ti vadanti. Keci “ginisaddo nāma natthi, agginisaddoyevatthī”ti	1895	
PA_anya-e08_03n:1895_3	vadanti. Sabbametaṃ na yujjati aggini ginisaddānamupalabbhanato, sabbāsupi vibhattīsu	1895	
PA_anya-e08_03n:1895_4	dvīsu vacanesu yojetabbatādassanato ca. Tathā hi suttanipāte kokālikasutte –	1895	
PA_anya-e08_03n:1896	“Na hi vaggu vadanti vadantā,	189	
PA_anya-e08_03n:1897	Nābhijavanti na tāṇamupenti;	189	
PA_anya-e08_03n:1898	Aṅgāre santhate senti,	189	
PA_anya-e08_03n:1899	Agginiṃ sampajjalitaṃ pavisantī”ti	189	
PA_anya-e08_03n:1900_0	Imasmiṃ padese “aggini”nti upayogavacanaṃ dissati. Tenāha aṭṭhakathācariyo “agginiṃ	1900	
PA_anya-e08_03n:1900_1	sampajjalitanti samantatojālaṃ sabbadisāsu ca sampajjalitamaggi”nti. Tatreva ca suttanipāte kokālikasutte –	1900	
PA_anya-e08_03n:1901	“Atha lohamayaṃ pana kumbhiṃ,	190	
PA_anya-e08_03n:1902	Agginisañjalitaṃ pavisanti;	190	
PA_anya-e08_03n:1903	Paccanti hi tāsu cirarattaṃ,	190	
PA_anya-e08_03n:1904	Agginisamāsu samuplavāte”ti	190	
PA_anya-e08_03n:1905_0	Imasmiṃ padese samāsavisayattā agginisañjalitanti agginīhi sañjalitanti attho labbhati,	1905	
PA_anya-e08_03n:1905_1	tathā agginisamāsūti agginīhi sadisāsūti atthopi. Evaṃ samāsavidhānamukhena “agginīhī”ti	1905	
PA_anya-e08_03n:1905_2	karaṇavacanampi dissati.	1905	
PA_anya-e08_03n:1906_0	Ginisaddopi ca pāḷiyaṃ dissati. Tathā hi “tameva kaṭṭhaṃ dahati, yasmā so jāyate	1906	
PA_anya-e08_03n:1906_1	ginī”ti cūḷabodhicariyāyaṃ ginisaddo diṭṭho. Keci panettha sandhivasena akāralopaṃ	1906	
PA_anya-e08_03n:1906_2	saññogādissa ca gakārassa lopaṃ vadanti, tampi na yujjati tassā pāḷiyā aṭṭhakathāyaṃ	1906	
PA_anya-e08_03n:1906_3	“yasmāti yato kaṭṭhā. Ginīti aggī”ti evaṃ ginisaddassa ulliṅgetvā vacanato. Tathā	1906	
PA_anya-e08_03n:1906_4	“channā kuṭi āhito ginī”ti imassa dhaniyasuttassa aṭṭhakathāyaṃ “āhitoti ābhato jālito	1906	
PA_anya-e08_03n:1906_5	vā. Ginīti aggī”ti vacanato, tatheva ca “mahāgini pajjalito, anāhāropasammatī”ti	1906	
PA_anya-e08_03n:1906_6	imissā theragāthāya saṃvaṇṇanāyaṃ “ginīti aggī”ti vacanato. Yadi hi ginisaddo visuṃ	1906	
PA_anya-e08_03n:1906_7	na siyā, aṭṭhakathācariyā “jāyate ginī”tiādīni “jāyate agginī”tiādinā padacchedavasena	1906	
PA_anya-e08_03n:1906_8	atthaṃ vadeyyuṃ. Yasmā evaṃ na vadiṃsu, “ginīti aggī”ti pana vadiṃsu, tena ñāyati	1906	
PA_anya-e08_03n:1906_9	“ginisaddopi visuṃ atthī”ti. Ye “ginisaddo natthī”ti vadanti, tesaṃ vacanaṃ na gahetabbameva	1906	
PA_anya-e08_03n:1906_10	sāsane ginisaddassupalabbhanato. Suttanipātaṭṭhakathāyañhi “channā kuṭi āhito ginī”ti	19061	
PA_anya-e08_03n:1906_11	pāṭhassa saṃvaṇṇanāyameva “tesu ṭhānesu aggini ‘ginī’ti vohariyatī”ti tassa abhidhānantaraṃ	19061	
PA_anya-e08_03n:1906_12	vuttaṃ, tasmā mayamettha gāthāracanaṃ karissāma –	19061	
PA_anya-e08_03n:1907	Videharaṭṭhamajjhamhi, yaṃ taṃ nāmena vissutaṃ;	190	
PA_anya-e08_03n:1908	Raṭṭhaṃ pabbataraṭṭhanti, dassaneyyaṃ manoramaṃ.	190	
PA_anya-e08_03n:1909	Dhammakoṇḍavhayaṃ tattha, nagaraṃ atthi sobhanaṃ;	190	
PA_anya-e08_03n:1910	Tamhi ṭhāne manussānaṃ, bhāsā eva giniccayaṃ.	191	
PA_anya-e08_03n:1911	“Gini ginī ginayo”ti-ādinā pavade vidū;	191	
PA_anya-e08_03n:1912	Padamālaṃ yathā aggi-saddasseva sumedhaso.	191	
PA_anya-e08_03n:1913_0	Iti alābu lābusaddā viya aggini ginisaddāpi bhagavato pācane dissantīti veditabbā.	1913	
PA_anya-e08_03n:1913_1	Yathā pana agginisaddassa sabbāsu vibhattīsu dvīsu vacanesu yojetabbatā siddhā, tathā	1913	
PA_anya-e08_03n:1913_2	ginisaddassapi siddhāva hoti. Tasmātra –	1913	
PA_anya-e08_03n:1914_0	Aggini, agginī, agginayo. Agginiṃ, agginī, agginayo. Aggininā, agginīhi, agginībhi.	1914	
PA_anya-e08_03n:1914_1	Agginissa, agginīnaṃ. Aggininā, agginismā, agginimhā, agginīhi, agginībhi. Agginissa,	1914	
PA_anya-e08_03n:1914_2	agginīnaṃ. Agginismiṃ, agginimhi, agginīsu. Bho aggini, bhavanto agginī, bhavanto agginayo.	1914	
PA_anya-e08_03n:1915_0	“Gini, ginī, ginayo. Giniṃ, ginī, ginayo, gininā”ti sabbaṃ yojetabbaṃ. Iti pāḷinayānusārena	1915	
PA_anya-e08_03n:1915_1	aggini ginisaddānaṃ nāmikapadamālā yojitā. Atha vā yathā sakkaṭabhāsāyaṃ satva paddhasvāminīti	1915	
PA_anya-e08_03n:1915_2	saññogavasena vuttānaṃ saddānaṃ māgadhabhāsaṃ patvā sattavapadumasuvāminīti nissaññogavasena	1915	
PA_anya-e08_03n:1915_3	uccāritā pāḷi dissati “tvañca uttamasattavo”tiādinā, tathā sakkaṭabhāsāyaṃ agnīti	1915	
PA_anya-e08_03n:1915_4	saññogavasena vuttassa māgadhabhāsaṃ patvā “agginī”ti saññoganakāravasena uccāritā	1915	
PA_anya-e08_03n:1915_5	pāḷi dissati “agginiṃ sampajjalitaṃ pavisantī”tiādikā. Yathā ca veyyākaraṇehi sakkaṭabhāsābhūto	1915	
PA_anya-e08_03n:1915_6	agnisaddo sabbāsu vibhattīsu tīsu vacanesu yojiyati, tathā māgadhabhāsābhūto agginisaddopi	1915	
PA_anya-e08_03n:1915_7	sabbāsu vibhattīsu dvīsu vacanesu yojetabbova hoti, tasmā so idhamhehi yojiyati,	1915	
PA_anya-e08_03n:1915_8	ginisaddopi agginisaddena samānatthattā, īsakañca sarūpattā tatheva yojiyatīti daṭṭhabbaṃ.	1915	
PA_anya-e08_03n:1916_0	Ettha siyā – yadi agginisaddo sabbesu vibhattivacanesu yojetabbo, atha kasmā kaccāyane	1916	
PA_anya-e08_03n:1916_1	“aggissinī”ti lakkhaṇena simhi pare aggisaddantassa iniādeso dassitoti? Saccaṃ, yathā	1916	
PA_anya-e08_03n:1916_2	navakkhattuṃ ṭhapetvā katekasesassa dasasaddassa yovacanamhi navādesaṃ katvā yovacanassa	1916	
PA_anya-e08_03n:1916_3	utiādesaṃ kasmā “navutī”ti rūpe nipphanne puna “navutī”ti pakatiṃ ṭhapetvā tato naṃvacanaṃ	1916	
PA_anya-e08_03n:1916_4	katvā “navutīna”nti rūpaṃ nipphāditaṃ. Itthiliṅge pana nādiekavacanāni katvā tesaṃ	1916	
PA_anya-e08_03n:1916_5	yāādesaṃ katvā “navutiyā”ti rūpaṃ nipphāditaṃ. Tathā hi “channavutīnaṃ pāsaṇḍānaṃ	1916	
PA_anya-e08_03n:1916_6	dhammānaṃ pavaraṃ yadidaṃ sugatavinayaṃ navutiyā haṃsasahassehi parivuto”tiādīni	1916	
PA_anya-e08_03n:1916_7	payogāni dissanti. Tathā simhi aggisaddantassa iniādesakaraṇavasena “agginī”ti rūpe	1916	
PA_anya-e08_03n:1916_8	nipphannepi puna “agginī”ti pakatiṃ ṭhapetvā tato yoaṃnādayo vibhattiyo katvā “aggini,	1916	
PA_anya-e08_03n:1916_9	agginī, agginayo. Agginiṃ, agginī, agginayo. Aggininā”tiādīni kathaṃ na nipphajjissantīti	1916	
PA_anya-e08_03n:1916_10	sanniṭṭhānaṃ kātabbaṃ.	19161	
PA_anya-e08_03n:1917	Savinicchayoyaṃ ikārantapulliṅgānaṃ pakatirūpassa nāmikapadamālāvibhāgo.	191	
PA_anya-e08_03n:1918	Ikārantatāpakatikaṃ ikārantapulliṅgaṃ niṭṭhitaṃ.	191	
PA_anya-e08_03n:1919	Idāni bhāvī iccetassa pakatirūpassa aññesañca taṃsadisānaṃ nāmikapadamālāvibhāgaṃ vakkhāma pubbācariyamataṃ purecaraṃ katvā.	191	
PA_anya-e08_03n:1920_0	Daṇḍī, daṇḍī, daṇḍino. Daṇḍiṃ, daṇḍī, daṇḍino. Daṇḍinā, daṇḍīhi, daṇḍībhi. Daṇḍissa,	1920	
PA_anya-e08_03n:1920_1	daṇḍino, daṇḍīnaṃ. Daṇḍinā, daṇḍīhi, daṇḍībhi. Daṇḍissa, daṇḍino, daṇḍīnaṃ. Daṇḍismiṃ,	1920	
PA_anya-e08_03n:1920_2	daṇḍimhi, daṇḍīsu. Bho daṇḍi, bho daṇḍī, bhavanto daṇḍino. Yamakamahātheramataṃ.	1920	
PA_anya-e08_03n:1921_0	Ettha kiñcāpi “daṇḍina”nti upayogekavacanañca “daṇḍismā, daṇḍimhā”ti nissakkavacanañca	1921	
PA_anya-e08_03n:1921_1	“daṇḍinī”ti bhummekavacanañca nāgataṃ, tathāpi tattha tattha taṃsadisassa payogassa	1921	
PA_anya-e08_03n:1921_2	dassanato gahetabbameva.	1921	
PA_anya-e08_03n:1922	“Bhaṇa samma anuññāto, atthaṃ dhammañca kevalaṃ;	192	
PA_anya-e08_03n:1923	Santi hi daharā pakkhī, paññavanto jutindharā”ti	192	
PA_anya-e08_03n:1924	Pāḷiyaṃ “pakkhī”iti paccattabahuvacanassa dassanato pana “daṇḍī”iti paccattopayogabahuvacanāni vuttānīti daṭṭhabbaṃ.	192	
PA_anya-e08_03n:1925_0	Bhāvī, bhāvī, bhāvino. Bhāviṃ, bhāvinaṃ, bhāvī, bhāvino. Bhāvinā, bhāvīhi, bhāvībhi.	1925	
PA_anya-e08_03n:1925_1	Bhāvissa, bhāvino, bhāvīnaṃ. Bhāvinā, bhāvismā, bhāvimhā, bhāvīhi, bhāvībhi. Bhāvissa,	1925	
PA_anya-e08_03n:1925_2	bhāvino, bhāvīnaṃ. (Bhāvini) bhāvismiṃ, bhāvimhi, bhāvīsu. Bho bhāvi, bho bhāvī, bhavanto bhāvino.	1925	
PA_anya-e08_03n:1926	Evaṃ vibhāvī sambhāvī, paribhāvī dhajī gaṇī;	192	
PA_anya-e08_03n:1927	Sukhī rogī sasī kuṭṭhī, makuṭī kusalī balī.	192	
PA_anya-e08_03n:1928	Jaṭī yogī karī yānī, tomarī musalī phalī;	192	
PA_anya-e08_03n:1929	Dantī mantī sudhī medhī, bhāgī bhogī nakhī sikhī.	192	
PA_anya-e08_03n:1930	Dhammī saṅghī ñāṇī atthī, hatthī cakkhī pakkhī dāṭhī;	193	
PA_anya-e08_03n:1931	Raṭṭhī chattī mālī cammī, cārī cāgī kāmī sāmī.	193	
PA_anya-e08_03n:1932	Mallakārī pāpakārī, sattughātī dīghajīvī;	193	
PA_anya-e08_03n:1933	Dhammavādī sīhanādī, bhūmisāyī sīghayāyī.	193	
PA_anya-e08_03n:1934	Vajjadassī ca pāṇī ca, yasassiccādayopi ca;	193	
PA_anya-e08_03n:1935	Etesaṃ koci bhedo tu, ekadesena vuccate.	193	
PA_anya-e08_03n:1936	Īkārantapulliṅgapadesu hi “vajjadassī, pāṇī”iccevamādīnaṃ upayogabhummavacanaṭṭhāne “vajjadassinaṃ, pāṇine”tiādīnipi rūpāni bhavanti. Ettha ca –	193	
PA_anya-e08_03n:1937	“Nidhīnaṃva pavattāraṃ, yaṃ passe vajjadassinaṃ;	193	
PA_anya-e08_03n:1938	Evaṃ jarā ca maccu ca, adhivattanti pāṇine.	193	
PA_anya-e08_03n:1939	Samupagacchati sasini gaganatalaṃ.	193	
PA_anya-e08_03n:1940	Upahacca manaṃ majjho, mātaṅgasmiṃ yasassine;	194	
PA_anya-e08_03n:1941	Ucchinno saha raṭṭhena, majjhāraññaṃ tadā ahu.	194	
PA_anya-e08_03n:1942	Susukhaṃ vata jīvāma, verinesu averino”ti	194	
PA_anya-e08_03n:1943_0	Evamādayo payogā veditabbā, ayaṃ nayo daṇḍīpadādīsupi labbhateva samānagatikattā	1943	
PA_anya-e08_03n:1943_1	daṇḍīpadādīnaṃ vajjadassīpadādīhi. Tasmā upayogaṭṭhāne “daṇḍiṃ, daṇḍinaṃ, daṇḍino,	1943	
PA_anya-e08_03n:1943_2	daṇḍine”ti yojetabbaṃ. Bhummaṭṭhāne “daṇḍismiṃ, daṇḍimhi, daṇḍini, daṇḍine, daṇḍīsu,	1943	
PA_anya-e08_03n:1943_3	daṇḍinesū”ti yojetabbaṃ. Esa nayo gāmaṇī senānīiccādīni vajjetvā yathārahaṃ īkārantapulliṅgesu netabbo.	1943	
PA_anya-e08_03n:1944	Savinicchayoyaṃ īkārantapulliṅgānaṃ pakatirūpassa nāmikapadamālāvibhāgo.	194	
PA_anya-e08_03n:1945	Īkārantatāpakatikaṃ īkārantapulliṅgaṃ niṭṭhitaṃ.	194	
PA_anya-e08_03n:1946_0	Idāni bhūdhātumayānaṃ ukārantapulliṅgānaṃ appasiddhattā aññesaṃ ukārantapulliṅgānaṃ	1946	
PA_anya-e08_03n:1946_1	vasena pakatirūpassa nāmikapadamālaṃ pūressāma. Katamāni tāni? “Bhikkhu hetu setu	1946	
PA_anya-e08_03n:1946_2	ketu rāhu bhāṇu khāṇu saṅku ucchu veḷu maccu jantu sindhu bandhu ruru neru sattu	1946	
PA_anya-e08_03n:1946_3	babbu paṭu bindu garu”iccādīni.	1946	
PA_anya-e08_03n:1947_0	Bhikkhu, bhikkhū, bhikkhavo. Bhikkhuṃ, bhikkhū, bhikkhavo. Bhikkhunā, bhikkhūhi,	1947	
PA_anya-e08_03n:1947_1	bhikkhūbhi. Bhikkhussa, bhikkhuno, bhikkhūnaṃ. Bhikkhunā, bhikkhusmā, bhikkhumhā,	1947	
PA_anya-e08_03n:1947_2	bhikkhūhi, bhikkhūbhi. Bhikkhussa, bhikkhuno, bhikkhūnaṃ. Bhikkhusmiṃ, bhikkhumhi,	1947	
PA_anya-e08_03n:1947_3	bhikkhūsu. Bho bhikkhu, bhavanto bhikkhū, bhikkhave, bhikkhavo. Bhikkhuādīni aññāni	1947	
PA_anya-e08_03n:1947_4	ca taṃsadisāni evaṃ ñeyyāni.	1947	
PA_anya-e08_03n:1948	Ayampi panettha viseso ñeyyo – hetu, hetū, hetuyo, hetavo. Hetuṃ, hetū, hetuyo, hetavo. Bho hetu, bhavanto hetū, hetave, hetavo. Sesaṃ bhikkhusamaṃ.	194	
PA_anya-e08_03n:1949_0	Atha vā “hetuyā”tiādīnaṃ dassanato “dhenuyā”ti itthiliṅgarūpena sadisaṃ “hetuyā”ti	1949	
PA_anya-e08_03n:1949_1	pulliṅgarūpampi sattamīṭhāne icchitabbaṃ. Kānici hi pulliṅgarūpāni kehici itthiliṅgarūpehi	1949	
PA_anya-e08_03n:1949_2	sadisāni bhavanti. Taṃ yathā? “Uṭṭhehi katte taramāno. Ehi bālekhamāpehi, kusarājaṃ	1949	
PA_anya-e08_03n:1949_3	mahabbalaṃ. Bhātarā mātarā adhipatiyā rattiyā hetuyo dhenuyo matyā petyā”ti evaṃ	1949	
PA_anya-e08_03n:1949_4	nayadassanena “hetuyā tīṇi. Adhipatiyā satta. Uṭṭhehi katte”tiādīsu liṅgavipallāsacintā na uppādetabbā.	1949	
PA_anya-e08_03n:1950	Jantu, jantū, jantuyo, jantuno, jantavo. Jantuṃ, jantū, jantuyo, jantuno, jantavo. Bho jantu, bhavanto jantū, jantave jantavo. Sesaṃ bhikkhusamaṃ.	195	
PA_anya-e08_03n:1951_0	Garu, garū, garavo, garuno. Garuṃ, garū, garavo, garuno. Bho garu, bhavanto garū,	1951	
PA_anya-e08_03n:1951_1	garavo, garuno. Sesaṃ bhikkhusamaṃ. Ettha pana “bhattu ca garuno sabbe, paṭipūjeti	1951	
PA_anya-e08_03n:1951_2	paṇḍitā”tipāḷinidassanaṃ. Tatra “bhikkhave”ti āmantanapadaṃ cuṇṇiyapadesveva dissati,	1951	
PA_anya-e08_03n:1951_3	na gāthāsu. “Bhikkhavo”ti paccattapadaṃ gāthāsuyeva dissati, na cuṇṇiyapadesu, apica	1951	
PA_anya-e08_03n:1951_4	“bhikkhave”ti āmantanapadaṃ sāvakassa bhikkhūnaṃ āmantanapāḷiyaṃ sandhivisayeyeva	1951	
PA_anya-e08_03n:1951_5	dissati, na asandhivisaye, buddhassa pana bhikkhūnaṃ āmantanapāḷiyaṃ sandhivisayepi	1951	
PA_anya-e08_03n:1951_6	asandhivisayepi dissati. “Bhikkhavo”ti āmantanapadaṃ buddhassa bhikkhūnaṃ āmantanapāḷiyaṃ	1951	
PA_anya-e08_03n:1951_7	gāthāsu ca dissati, cuṇṇiyapadesu ca sandhivisayeyeva dissati. Sāvakassa pana bhikkhūnaṃ	1951	
PA_anya-e08_03n:1951_8	āmantanapāḷiyaṃ na dissatīti ayaṃ dvinnaṃ viseso daṭṭhabbo. Tathā hi “evañca pana	1951	
PA_anya-e08_03n:1951_9	bhikkhave imaṃ sikkhāpadaṃ uddiseyyāthā”tiādīsu “bhikkhave”ti padaṃ cuṇṇiyapadesveva	1951	
PA_anya-e08_03n:1951_10	diṭṭhaṃ. “Bhikkhavo tisatā ime, yācanti pañjalīkatā”tiādīsu “bhikkhavo”ti paccattapadaṃ	19511	
PA_anya-e08_03n:1951_11	gāthāsuyeva diṭṭhaṃ. “Āyasmā sāriputto bhikkhū āmantesi āvuso bhikkhave”ti evamādīsu	19511	
PA_anya-e08_03n:1951_12	sāvakassa bhikkhūnaṃ āmantanapāḷīsu sandhivisayeyeva “bhikkhave”ti padaṃ diṭṭhaṃ.	19511	
PA_anya-e08_03n:1951_13	“Bhikkhū āmantesi sotukāmattha bhikkhave”ti “idha bhikkhave bhikkhū”tiādīsu pana	19511	
PA_anya-e08_03n:1951_14	buddhassa bhikkhūnaṃ āmantanapāḷīsu sandhivisayāvisayesu “bhikkhave”ti padaṃ diṭṭhaṃ.	19511	
PA_anya-e08_03n:1951_15	“Araññe rukkhamūle vā, suññāgāreva bhikkhavo”ti “tatra kho bhagavā bhikkhū āmantesi	19511	
PA_anya-e08_03n:1951_16	bhikkhavo”ti evamādīsu buddhassa bhikkhūnaṃ āmantanapāḷīsu “bhikkhavo”ti āmantanapadaṃ	19511	
PA_anya-e08_03n:1951_17	gāthāsu ca diṭṭhaṃ, cuṇṇiyapadesu ca sandhivisayeyeva diṭṭhaṃ. Iccevaṃ –	19511	
PA_anya-e08_03n:1952	Cuṇṇiyeva pade diṭṭhaṃ, “bhikkhave”ti padaṃ dvidhā;	195	
PA_anya-e08_03n:1953	Yato pavattate sandhi-visayāvisayesu taṃ.	195	
PA_anya-e08_03n:1954	“Bhikkhavo”ti padaṃ diṭṭhaṃ, gāthāyañceva cuṇṇiye;	195	
PA_anya-e08_03n:1955	Padasmimpi ca sandhissa, visayevāti niddiseti.	195	
PA_anya-e08_03n:1956	Savinicchayoyaṃ ukārantapulliṅgānaṃ pakatirūpassa nāmikapadamālāvibhāgo.	195	
PA_anya-e08_03n:1957	Ukārantatāpakatikaṃ ukārantapulliṅgaṃ niṭṭhitaṃ.	195	
PA_anya-e08_03n:1958	Idāni pana sayambhūiccetassa pakatirūpassa taṃsadisānañca nāmikapadamālaṃ kathayāma –	195	
PA_anya-e08_03n:1959_0	Sayambhū, sayambhū, sayambhuvo. Sayambhuṃ, sayambhū, sayambhuvo. Sayambhunā, sayambhūhi,	1959	
PA_anya-e08_03n:1959_1	sayambhūbhi. Sayambhussa, sayambhuno, sayambhūnaṃ. Sayambhunā, sayambhusmā, sayambhumhā,	1959	
PA_anya-e08_03n:1959_2	sayambhūhi, sayambhūbhi. Sayambhussa, sayambhuno, sayambhūnaṃ. Sayambhusmiṃ, sayambhumhi,	1959	
PA_anya-e08_03n:1959_3	sayambhūsu. Bho sayambhu, bho sayambhū, bhavanto sayambhū, sayambhuvo. Evaṃ pabhū	1959	
PA_anya-e08_03n:1959_4	abhibhūvibhū iccādīnipi.	1959	
PA_anya-e08_03n:1960_0	Sabbaññū, sabbaññū, sabbaññuno. Sabbaññuṃ, sabbaññū, sabbaññuno. Bho sabbaññu, bhavanto	1960	
PA_anya-e08_03n:1960_1	sabbaññū, sabbaññuno, sesāsu vibhattīsu padāni bhikkhusadisāni bhavanti, evaṃ vidū	1960	
PA_anya-e08_03n:1960_2	viññū kataññū maggaññū dhammaññū atthaññū kālaññū rattaññū mattaññū vadaññū avadaññū iccādīni.	1960	
PA_anya-e08_03n:1961_0	Tatra “ye ca laddhā manussattaṃ, vadaññū vītamaccharā”ti ettha “vadaññū”ti paccattabahuvacanassa	1961	
PA_anya-e08_03n:1961_1	dassanato sayambhū sabbaññū iccādīnampi paccattopayogabahuvacanattaṃ gahetabbaṃ.	1961	
PA_anya-e08_03n:1961_2	Apica “vidū, viññū”tiādīsu “paracittavidunī”ti itthiliṅgadassanato itthiliṅge vattabbe	1961	
PA_anya-e08_03n:1961_3	“vidunī, vidunī, viduniyo. Viduniṃ, vidunī, viduniyo. Viduniyā”ti itthinayena padamālā	1961	
PA_anya-e08_03n:1961_4	kātabbā. Tathā “viññū paṭibalā subhāsitadubbhāsitaṃ duṭṭhullāduṭṭhullaṃ ājānitu”nti	1961	
PA_anya-e08_03n:1961_5	ettha “viññū”ti itthiliṅgadassanato “kodhanā akataññū ca, pisuṇā mittabhedikā”ti	1961	
PA_anya-e08_03n:1961_6	ettha ca “akataññū”ti itthiliṅgadassanatopi “viññū, viññū, viññuyo. Viññuṃ, viññū,	1961	
PA_anya-e08_03n:1961_7	viññuyo. Viññuyā”ti ca “kataññū, kataññū, kataññuyo. Kataññuṃ, kataññū, kataññuyo,	1961	
PA_anya-e08_03n:1961_8	kataññuyāti ca jambūnayena padamālā kātabbā. Evaṃ “maggaññū, dhammaññū”iccādīsupi.	1961	
PA_anya-e08_03n:1961_9	“Sayambhū”ti pade pana “sayambhu ñāṇaṃ gotrabhu citta”nti dassanato napuṃsakaliṅgatte	1961	
PA_anya-e08_03n:1961_10	vattabbe “sayambhu, sayambhū, sayambhūni. Sayambhuṃ, sayambhū, sayambhūnī”ti napuṃsake	19611	
PA_anya-e08_03n:1961_11	āyunayopi gahetabbo. Esa nayo sesesupi yathārahaṃ gahetabbo.	19611	
PA_anya-e08_03n:1962	Savinicchayoyaṃ ūkārantapulliṅgānaṃ pakatirūpassa nāmikapadamālāvibhāgo.	196	
PA_anya-e08_03n:1963	Ūkārantatāpakatikaṃ ūkārantapulliṅgaṃ niṭṭhitaṃ.	196	
PA_anya-e08_03n:1964	Iti sabbathāpi pulliṅgānaṃ pakatirūpassa	196	
PA_anya-e08_03n:1965	Nāmikapadamālāvibhāgo samatto.	196	
PA_anya-e08_03n:1966_0	Yasmā panāyaṃ samattopi pāvacanādīsu yaṃ yaṃ ṭhānaṃ sotūnaṃ sammuyhanaṭṭhānaṃ dissati,	1966	
PA_anya-e08_03n:1966_1	tattha tattha sotūnamanuggahāya codanāsodhanāvasena saṃsayaṃ samugghāṭetvā puna vattabbo	1966	
PA_anya-e08_03n:1966_2	hoti, tasmā kiñci padesamettha kathayāma.	1966	
PA_anya-e08_03n:1967_0	Yaṃ kira bho pāḷiyaṃ “saññate brahmacārayo, apace brahmacārayo”ti ca rūpaṃ ikārantassa	1967	
PA_anya-e08_03n:1967_1	aggisaddassa “aggayo”ti rūpamiva vuttaṃ, taṃ tathā avatvā īkārantassa daṇḍīsaddassa	1967	
PA_anya-e08_03n:1967_2	“daṇḍino”ti rūpamiva “brahmacārino”icceva vattabbanti? Saccaṃ, tattha “brahmaṃ caratīti	1967	
PA_anya-e08_03n:1967_3	brahmacāri yathā munātīti munī”ti evaṃ ikārantavasena icchitattā. “Munayo aggayo”ti	1967	
PA_anya-e08_03n:1967_4	rūpāni viya “brahmacārayo”ti rūpaṃ bhavati. Aññattha pana “brahmaṃ caraṇasīloti brahmacārī,	1967	
PA_anya-e08_03n:1967_5	yathā dukkaṭaṃ kammaṃ karaṇasīloti dukkaṭakammakārī”ti evaṃ tassīlatthaṃ gahetvā	1967	
PA_anya-e08_03n:1967_6	īkārantavasena gahaṇe “dukkaṭakammakārino”ti rūpamiva “daṇḍo assa atthīti daṇḍī”ti	1967	
PA_anya-e08_03n:1967_7	īkārantassa saddassa “daṇḍino”ti rūpamiva ca “brahmacārino”ti rūpaṃ bhavati. Tathā	1967	
PA_anya-e08_03n:1967_8	hi “ime hi nāma dhammacārino samacārino brahmacārino saccavādino sīlavanto kalyāṇadhammā	1967	
PA_anya-e08_03n:1967_9	paṭijānissantī”ti pāḷi dissati. Evaṃ ikārantavasena “brahmacārayo”ti paccattopayogālapanabahuvacanarūpaṃ	1967	
PA_anya-e08_03n:1967_10	yujjati, puna īkārantavasena “brahmacārino”ti paccattopayogālapanabahuvacanarūpampi	19671	
PA_anya-e08_03n:1967_11	yujjati, tasmā “brahmacāri, brahmacārī, brahmacārayo”ti agginayena, “brahmacārī,	19671	
PA_anya-e08_03n:1967_12	brahmacārī, brahmacārino”ti daṇḍīnayena ca padamālā gahetabbā.	19671	
PA_anya-e08_03n:1968_0	Yaṃ pana āyasmā buddhaghoso “yathā sobhanti yatino, sīlabhūsanabhūsitā”ti ettha yatisaddassa	1968	
PA_anya-e08_03n:1968_1	ikārantassa aggisaddassa “aggayo”ti rūpaṃ viya “yatayo”ti rūpaṃ avatvā kasmā īkārantassa	1968	
PA_anya-e08_03n:1968_2	daṇḍīsaddassa “daṇḍino”ti rūpaṃ viya “yatino”ti rūpaṃ dasseti. Nanvesā pamādalekhā	1968	
PA_anya-e08_03n:1968_3	viya dissati. Yathā hi “kukkuṭā maṇayo daṇḍā sivayo deva te kuddhā”ti pāḷigatiyā	1968	
PA_anya-e08_03n:1968_4	upaparikkhiyamānāya “yatayo”ti rūpeneva bhavitabbaṃ ikārantattāti? Nāyaṃ pamādalekhā.	1968	
PA_anya-e08_03n:1968_5	“Vadanasīlo vādī”ti ettha viya tassīlatthaṃ gahetvā īkārantavasena yojane niddosattā,	1968	
PA_anya-e08_03n:1968_6	tasmā “yatanasīlo yatī”ti evaṃ tassīlatthaṃ cetasi sannidhāya īkārantavasena “yatino”ti	1968	
PA_anya-e08_03n:1968_7	sampadānasāmīnamekavacanasadisaṃ paccattabahuvacanarūpaṃ bhadantena buddhaghosena	1968	
PA_anya-e08_03n:1968_8	dassitanti daṭṭhabbaṃ. Upayogālapanabahuvacanarūpampi tādisameva.	1968	
PA_anya-e08_03n:1969_0	Yattha pana tassīlatthaṃ aggahetvā “yo munāti ubho loke, muni tena pavuccatī”ti ettha	1969	
PA_anya-e08_03n:1969_1	viya “yatati vīriyaṃ karotīti yatī”ti kattukārakavasena ikārantabhāvo gayhati. Tattha	1969	
PA_anya-e08_03n:1969_2	“munayo maṇayo sivayo”ti yokārantarūpāni viya “yatayo”ti yokārantaṃ paccattabahuvacanarūpañca	1969	
PA_anya-e08_03n:1969_3	upayogālapanabahuvacanarūpañca bhavati, evaṃ īkārantapulliṅgānaṃ tīsu ṭhānesu yokārantāneva	1969	
PA_anya-e08_03n:1969_4	rūpāni bhavantīti daṭṭhabbaṃ.	1969	
PA_anya-e08_03n:1970_0	Yadi evaṃ ikārantapulliṅgānaṃ sāramati suddhadiṭṭhisammādiṭṭhimicchādiṭṭhivajirabuddhi	1970	
PA_anya-e08_03n:1970_1	saddādī kathanti? Etesaṃ pana ikārantavasena niddiṭṭhānampi samāsapadattā agginaye	1970	
PA_anya-e08_03n:1970_2	aṭṭhatvā yathāsambhavaṃ daṇḍīnaye tiṭṭhanato nokārantāneva rūpāni. Tathā hi “asāre	1970	
PA_anya-e08_03n:1970_3	sāramatino”ti nokārantapaccattabahuvacanapāḷi dissati, upayogālapanabahuvacanarūpampi	1970	
PA_anya-e08_03n:1970_4	tādisameva daṭṭhabbaṃ. Nanu ca bho kaccāyanappakaraṇe “atthe visāradamatayo”ti ettha	1970	
PA_anya-e08_03n:1970_5	samāsapadassa ikārantapulliṅgassa yokārantassa paccattabahuvacanapāṭhassa dassanato	1970	
PA_anya-e08_03n:1970_6	sāramatisaddādīnampi “visāradamatayo”ti rūpena viya yokārantehi rūpehi bhavitabbanti?	1970	
PA_anya-e08_03n:1970_7	Napi bhavitabbaṃ buddhavacane samāsapadānaṃ ikārantapulliṅgānaṃ “visāradamatayo”ti	1970	
PA_anya-e08_03n:1970_8	rūpasadisassa rūpassa adassanatoti.	1970	
PA_anya-e08_03n:1971_0	Nanu ca bho buddhavacane “pañcime gahapatayo ānisaṃsā. Te honti jānipatayo, aññamaññaṃ	1971	
PA_anya-e08_03n:1971_1	piyaṃvadā”ti samāsapadānaṃ ikārantapulliṅgānaṃ “visāradamatayo”ti rūpasadisāni yokārantāni	1971	
PA_anya-e08_03n:1971_2	rūpāni dissanti. Evaṃ sante kasmā “buddhavacane samāsapadānaṃ ikārantapulliṅgānaṃ	1971	
PA_anya-e08_03n:1971_3	“visāradamatayo”ti rūpasadisassa yokārantassa rūpassa adassanato”ti vuttanti? Ettha	1971	
PA_anya-e08_03n:1971_4	vuccate – visadisattaṃ paṭicca. Gahapatisaddādīsu hi yasmā patisaddo sabhāveneva	1971	
PA_anya-e08_03n:1971_5	pulliṅgo, na tu samāsato pubbe itthiliṅgapakatiko hutvā pacchā pulliṅgabhāvaṃ patto,	1971	
PA_anya-e08_03n:1971_6	tasmā īdisesu ṭhānesu “gahapatayo, jānipatayo”ti yokārantāni, “senāpatayo, senāpatino”ti	1971	
PA_anya-e08_03n:1971_7	yo nokārantāni ca paccattopayogālapanabahuvacanarūpāni bhavanti. Tathā hi “tattakā	1971	
PA_anya-e08_03n:1971_8	senāpatino”ti aṭṭhakathāpāṭho dissati. Yasmā pana sāramati suddhadiṭṭhisammādiṭṭhi	1971	
PA_anya-e08_03n:1971_9	micchādiṭṭhi vajirabuddhi saddādīsu matidiṭṭhisaddādayo samāsato pubbe itthiliṅgapakatikā	1971	
PA_anya-e08_03n:1971_10	hutvā pacchā bahubbīhisamāsavasena pulliṅgabhāvappattā, tasmā īdisesu ṭhānesu “sāramatino	19711	
PA_anya-e08_03n:1971_11	suddhadiṭṭhino sammādiṭṭhino micchādiṭṭhino vajirabuddhino”tiādīni’nokārantāniyeva	19711	
PA_anya-e08_03n:1971_12	paccattopayogālapanabahuvacanarūpāni bhavanti, sampadānasāmīnamekavacanehi sadisānīti	19711	
PA_anya-e08_03n:1971_13	niṭṭhametthāvagantabbaṃ.	19711	
PA_anya-e08_03n:1972_0	Seṭṭhi sārathicakkavattisāmiiccetesu kathanti? Ettha pana ayaṃ viseso veditabbo –	1972	
PA_anya-e08_03n:1972_1	katthaci pāṭhe “seṭṭhī sārathī cakkavattī sāmī”ti antakkharassa dīghattaṃ dissati,	1972	
PA_anya-e08_03n:1972_2	katthaci pana “seṭṭhi sārathi cakkavatti sāmi”iti antakkharassa rassattaṃ dissati.	1972	
PA_anya-e08_03n:1972_3	Kiñcāpi rassattametesaṃ dissati, tathāpi tattha tattha paccattavacanādibhāvena “seṭṭhino	1972	
PA_anya-e08_03n:1972_4	sārathino”tiādipayogadassanato rassaṃ katvā etāni uccāriyantīti ñāyati, tasmā evaṃ	1972	
PA_anya-e08_03n:1972_5	nibbacanattho gahetabbo – seṭṭhaṃ dhanasāraṃ, ṭhānantaraṃ vā assa atthīti seṭṭhī.	1972	
PA_anya-e08_03n:1972_6	Assadammādayo sāraṇasīloti sārathī. Cakkaṃ pavattanasīloti cakkavattī. Saṃ etassa	1972	
PA_anya-e08_03n:1972_7	atthīti sāmīti. Assatthikatassīlatthasaddā hi nokārantarūpavasena samānagatikā bhavanti	1972	
PA_anya-e08_03n:1972_8	yathā “daṇḍino bhūmisāyino”ti. Aparopi nibbacanattho īkārantavasena assadammādayo	1972	
PA_anya-e08_03n:1972_9	sāretīti sārathī. Tathā hi “purisadamme sāretīti purisadammasārathī”ti vuttaṃ. Cakkaṃ	1972	
PA_anya-e08_03n:1972_10	vattetīti cakkavattī. Evaṃ kattukārakavasena īkārantattaṃ gahetvā katthaci labbhamānampi	19721	
PA_anya-e08_03n:1972_11	ikārantattaṃ anapekkhitvā buddhavacanānurūpena “sārathino cakkavattino”tiādīni nokārantarūpāni	19721	
PA_anya-e08_03n:1972_12	gahetvā daṇḍīnayena yojetabbāni “daṇḍinī”tiādikaṃ vajjitabbaṃ vajjetvā. Evaṃ “seṭṭhino	19721	
PA_anya-e08_03n:1972_13	sārathino cakkavattino sāmino”tiādīni nokārantāniyeva rūpāni ñeyyāni.	19721	
PA_anya-e08_03n:1973_0	Atra kiñci payogaṃ nidassanamattaṃ kathayāma. “Tāta tayo seṭṭhino amhākaṃ bahūpakārā”ti	1973	
PA_anya-e08_03n:1973_1	ca “te katabhattakiccā ‘mahāseṭṭhino mayaṃ gamissāmā’ti vadiṃsū”ti ca “sārathino	1973	
PA_anya-e08_03n:1973_2	āhaṃsū”ti ca “dve cakkavattino”ti ca evamādīni. Tattha kiñcāpi katthaci “seṭṭhi sārathi”iccādi	1973	
PA_anya-e08_03n:1973_3	rassattapāṭho dissati, tathāpi so sabhāvena rassattabhāvo pāṭho na hoti, dīghassa	1973	
PA_anya-e08_03n:1973_4	rassattakaraṇapāṭhoti veditabbo. Padamālā cassa vuttanayena veditabbā.	1973	
PA_anya-e08_03n:1974_0	Mahesīti ettha kathanti? “Mahesī”ti ettha kiñcāpi mahesīsaddo īkārantavasena niddisiyati,	1974	
PA_anya-e08_03n:1974_1	tathāpi isisaddena samānagatikattā isisaddassa aggisaddena samānapadamālattā agginayena	1974	
PA_anya-e08_03n:1974_2	padamālā kātabbā. Nanu ca bho ettha tassīlattho dissati “mahante sīlakkhandhādayo	1974	
PA_anya-e08_03n:1974_3	dhamme esanasīloti mahesī”ti, tasmā “bhūmisāyī”ti padassa viya daṇḍīnayeneva padamālā	1974	
PA_anya-e08_03n:1974_4	kātabbāti? Na kātabbā tassīlatthassa asambhavato. Imassa hi “mahante sīlakkhandhādayo	1974	
PA_anya-e08_03n:1974_5	dhamme esi gavesi esitvā ṭhitoti mahesī”ti atassīlattho eva yujjati. Katakaraṇīyesu	1974	
PA_anya-e08_03n:1974_6	buddhādīsu ariyesu pavattanāmattā. Isisaddena cāyaṃ saddo īsakaṃ samāno kevalaṃ samāsapariyosāne	1974	
PA_anya-e08_03n:1974_7	dīghavasena uccāriyati, rassavasena pana “mahā isi mahesī”ti sandhiviggaho. Yasmā	1974	
PA_anya-e08_03n:1974_8	rassattaṃ gahetvā tassa padamālākaraṇaṃ yujjati, tasmā “saṅgāyiṃsu mahesayo”ti ikārantarūpaṃ	1974	
PA_anya-e08_03n:1974_9	dissati. Na hi sāṭṭhakathe tepiṭake buddhavacane katthacipi catutthīchaṭṭhekavacanarūpaṃ	1974	
PA_anya-e08_03n:1974_10	viya “mahesino”ti paccattopayogālapanabahuvacanarūpaṃ dissati. Tasmā īkārantavasena	19741	
PA_anya-e08_03n:1974_11	uccāritassapi sato rassavasena uccāritassa viya “mahesi, mahesī, mahesayo. Mahesiṃ,	19741	
PA_anya-e08_03n:1974_12	mahesī, mahesayo. Mahesinā”ti padamālā kātabbā. Apica mahesīsaddo yattha rājaggubbarivācako,	19741	
PA_anya-e08_03n:1974_13	tattha itthiliṅgo hoti, tabbasena pana “mahesī, mahesī, mahesiyo. Mahesiṃ, mahesī,	19741	
PA_anya-e08_03n:1974_14	mahesiyo. Mahesiyā”ti ca vakkhamānaitthīnayena padamālā kātabbā. Hatthīsadde kathanti?	19741	
PA_anya-e08_03n:1974_15	Hatthīsaddassa pana hattho assa atthīti evaṃ īkārantavasena gahaṇe “hatthino”ti rūpaṃ	19741	
PA_anya-e08_03n:1974_16	bhavati. Tathā hi “vane hatthino”ti payogo dissati. Tasseva tasmiṃyevatthe rassaṃ	19741	
PA_anya-e08_03n:1974_17	katvā gahaṇe “hatthayo”ti rūpaṃ bhavati. Tathā hi –	19741	
PA_anya-e08_03n:1975	“Haṃsā koñcā mayūrā ca, hatthayo pasadā migā;	197	
PA_anya-e08_03n:1976	Sabbe sīhassa bhāyanti, natthi kāyasmi tulyatā.	197	
PA_anya-e08_03n:1977	Evameva manussesu, daharo cepi paññavā;	197	
PA_anya-e08_03n:1978	Sopi tattha mahā hoti, neva bālo sarīravā”ti	197	
PA_anya-e08_03n:1979_0	Imasmiṃ keḷisīlajātake “hatthayo”ti āhaccapadaṃ dissati. Evamassa daṇḍīnayena ca	1979	
PA_anya-e08_03n:1979_1	agginayena ca dvidhā padamālā, veditabbā. Iminā nayena avuttesupi ṭhānesu pāḷinayānurūpena	1979	
PA_anya-e08_03n:1979_2	porāṇaṭṭhakathānurūpena ca padamālā yojetabbā.	1979	
PA_anya-e08_03n:1980	Ettāvatā bhūdhātumayānaṃ pulliṅgānaṃ nāmikapadamālā saddhiṃ liṅgantarehi saddantarehi atthantarehi ca nānappakārato dassitā.	198	
PA_anya-e08_03n:1981	Imaṃ saddanītiṃ sunītiṃ vicittaṃ,	198	
PA_anya-e08_03n:1982	Sapaññehi sammā parīpālanīyaṃ;	198	
PA_anya-e08_03n:1983	Sadā suṭṭhu cinteti vāceti yo so,	198	
PA_anya-e08_03n:1984	Naro ñāṇavitthinnataṃ yāti seṭṭhaṃ.	198	
PA_anya-e08_03n:1985	Iti navaṅge sāṭṭhakathe piṭakattaye byappathagatīsu viññūnaṃ	198	
PA_anya-e08_03n:1986	Kosallatthāya kate saddanītippakaraṇe	198	
PA_anya-e08_03n:1987	Savinicchayo niggahītantādipulliṅgānaṃ	198	
PA_anya-e08_03n:1988	Pakatirūpassa nāmikapadamālāvibhāgo	198	
PA_anya-e08_03n:1989	Sattamo paricchedo.	198	
PA_anya-e08_03n:1990	Sabbathāpi pulliṅgaṃ samattaṃ.	199	
PA_anya-e08_03n:1991	8. Itthiliṅganāmikapadamālā	199	
PA_anya-e08_03n:1992	Atha itthiliṅgesu ākārantassa bhūdhātumayassa pakatirūpabhūtassa bhāvikāsaddassa nāmikapadamālāyaṃ vattabbāyampi pasiddhassa tāva kaññāsaddassa nāmikapadamālaṃ vakkhāma –	199	
PA_anya-e08_03n:1993_0	Kaññā, kaññā, kaññāyo. Kaññaṃ, kaññā, kaññāyo. Kaññāya, kaññāhi, kaññābhi. Kaññāya,	1993	
PA_anya-e08_03n:1993_1	kaññānaṃ. Kaññāya, kaññāhi, kaññābhi. Kaññāya, kaññānaṃ. Kaññāya, kaññāyaṃ, kaññāsu.	1993	
PA_anya-e08_03n:1993_2	Bhoti kaññe, bhotiyo kaññā, kaññāyo. Ayamamhākaṃ ruci.	1993	
PA_anya-e08_03n:1994_0	Ettha “kaññā”ti ekavacanabahuvacanavasena vuttaṃ, niruttipiṭake bahuvacanavasena	1994	
PA_anya-e08_03n:1994_1	vutto nayo natthi. Tathā hi tattha “saddhā tiṭṭhati, saddhāyo tiṭṭhanti. Saddhaṃ	1994	
PA_anya-e08_03n:1994_2	passati, saddhāyo passatī”ti ettakameva vuttaṃ, “saddhā”ti bahuvacanaṃ na āgataṃ.	1994	
PA_anya-e08_03n:1994_3	Kiñcāpi nāgataṃ, tathāpi “bāhā paggayha pakkanduṃ, sivikaññā samāgatā. Ahetu appaccayā	1994	
PA_anya-e08_03n:1994_4	purisassa saññā uppajjantipi nirujjhantipī”tiādipāḷidassanato bāhākaññā saññāsaddādīnaṃ	1994	
PA_anya-e08_03n:1994_5	bahuvacanatā gahetabbā. Cūḷaniruttiyaṃ “bhoti kaññe, bhoti kaññā”ti dve ekavacanāni	1994	
PA_anya-e08_03n:1994_6	vatvā “bhotiyo kaññāyo”ti ekaṃ bahuvacanaṃ vuttaṃ. Niruttipiṭake pana “bhoti saddhā”ti	1994	
PA_anya-e08_03n:1994_7	ekavacanaṃ vatvā “bhotiyo saddhāyo”ti ekaṃ bahuvacanaṃ vuttaṃ. Mayaṃ panettha “ehi	1994	
PA_anya-e08_03n:1994_8	bāle khamāpehi, kusarājaṃ mahabbalaṃ. Phussatī varavaṇṇābhe. Ehi godhe nivattassū”tiādipāḷidassanato	1994	
PA_anya-e08_03n:1994_9	“bhoti kaññe, bhotiyo kaññā, kaññāyo”ti evaṃpakārāniyeva ālapanekavacanabahuvacanāni	1994	
PA_anya-e08_03n:1994_10	icchāma. Ettha “bhoti kaññe”ti ayaṃ nayo ammādīsu mātādīsu ca na labbhati.	19941	
PA_anya-e08_03n:1995_0	Bhāvikā, bhāvikā, bhāvikāyo. Bhāvikaṃ, bhāvikā, bhāvikāyo. Bhāvikāya, bhāvikāhi,	1995	
PA_anya-e08_03n:1995_1	bhāvikābhi. Bhāvikāya, bhāvikānaṃ. Bhāvikāya, bhāvikāhi, bhāvikābhi. Bhāvikāya, bhāvikānaṃ.	1995	
PA_anya-e08_03n:1995_2	Bhāvikāya, bhāvikāyaṃ, bhāvikāsu. Bhoti bhāvike, bhotiyo bhāvikā, bhāvikāyo.	1995	
PA_anya-e08_03n:1996_0	Evaṃ heṭṭhuddiṭṭhānaṃ sabbesaṃ bhūdhātumayānaṃ “bhāvanā vibhāvanā”iccevamādīnaṃākārantapadānaṃ	1996	
PA_anya-e08_03n:1996_1	aññesañcākārantapadānaṃ nāmikapadamālā yojetabbā. Etthaññāni ākārantapadāni nāma saddhādīni.	1996	
PA_anya-e08_03n:1997	Saddhā medhā paññā vijjā, cintā mantā taṇhā’bhijjhā;	199	
PA_anya-e08_03n:1998	Icchā pucchā jāyā māyā, mettā mattā sikkhā saṅkhā.	199	
PA_anya-e08_03n:1999	Jaṅghā bāhā gīvā jivhā, vācā chāyā gaṅgā nāvā;	199	
PA_anya-e08_03n:2000	Niddā kantā sālā mālā, velā vīṇā bhikkhā lākhā.	200	
PA_anya-e08_03n:2001	Gāthā senā lekhā’pekkhā, āsā pūjā esā kaṅkhā;	200	
PA_anya-e08_03n:2002	Aññā muddā khiḍḍā bhassā, bhāsā kīḷā sattā cetā.	200	
PA_anya-e08_03n:2003	Pipāsā vedanā saññā, cetanā tasiṇā pajā;	200	
PA_anya-e08_03n:2004	Devatā vaṭṭakā godhā, balākā vasudhā sabhā.	200	
PA_anya-e08_03n:2005	Ukkā sephālikā sikkā, salākā vālikā sikhā;	200	
PA_anya-e08_03n:2006	Kāraṇā visikhā sākhā, vacā vañjhā jaṭā ghaṭā.	200	
PA_anya-e08_03n:2007	Pīḷā soṇḍā vitaṇḍā ca, karuṇā vanitā latā;	200	
PA_anya-e08_03n:2008	Kathā nindā sudhā rādhā, vāsanā siṃsapā papā.	200	
PA_anya-e08_03n:2009	Pabhā sīmā khamā ejā,	200	
PA_anya-e08_03n:2010	Khattiyā sakkharā surā;	201	
PA_anya-e08_03n:2011	Dolā tulā silā līlā,	201	
PA_anya-e08_03n:2012	Lāle’ḷā mekhalā kalā.	201	
PA_anya-e08_03n:2013	Vaḷavā suṇisā mūsā, mañjūsā sulasā disā;	201	
PA_anya-e08_03n:2014	Nāsā juṇhā guhā īhā, lasikā parisā nisā;	201	
PA_anya-e08_03n:2015	Mātikiccādayo ceva, bhāvikāpadasādisā.	201	
PA_anya-e08_03n:2016	Ammannambā ca tātā ca, kiñcideva samā siyuṃ;	201	
PA_anya-e08_03n:2017	Mātā dhītā panattādī, puthageva ito siyuṃ.	201	
PA_anya-e08_03n:2018_0	Parisāsaddassa pana sattamīṭhāne “parisāya, parisāyaṃ, parisati, parisāsū”ti yojetabbaṃ	2018	
PA_anya-e08_03n:2018_1	“ekamidaṃ bho gotama samayaṃ todeyyassa brāhmaṇassa parisati parūpārambhaṃ vattentī”ti	2018	
PA_anya-e08_03n:2018_2	pāḷidassanato. Ammādīnaṃ pana “ammā, ammā, ammāyo”tiādinā kaññānayena vatvā avasāne	2018	
PA_anya-e08_03n:2018_3	“bhoti amma, bhoti ammā, bhotiyo ammā, ammāyo”tiādinā yojetabbaṃ.	2018	
PA_anya-e08_03n:2019_0	Mātā, mātā, mātaro. Mātaraṃ, mātaro. Mātarā, mātuyā, matyā, mātūhi, mātūbhi. Mātu,	2019	
PA_anya-e08_03n:2019_1	mātuyā, matyā, mātarānaṃ, mātānaṃ, mātūnaṃ. Mātarā, mātuyā, matyā, mātūhi, mātūbhi.	2019	
PA_anya-e08_03n:2019_2	Mātu, mātuyā, matyā, mātarānaṃ, mātānaṃ, mātūnaṃ. Mātari, mātuyā, matyā, mātuyaṃ,	2019	
PA_anya-e08_03n:2019_3	matyaṃ, mātūsu. Bhoti mātā, bhotiyo mātā, mātaro.	2019	
PA_anya-e08_03n:2020_0	Ettha pana yasmā pāḷiyaṃ itthiliṅgānaṃ sakārantāni rūpāni ehi ebhi esukārantādīni	2020	
PA_anya-e08_03n:2020_1	ca enantādīni ca na dissanti, tasmā kehici vuttānipi “mātussa mātarehī”tiādīni na	2020	
PA_anya-e08_03n:2020_2	vuttāni, esa nayo itaresupi. “Yaṃkiñcitthikataṃ puññaṃ, mayhañca mātuyā ca te. Anuññāto	2020	
PA_anya-e08_03n:2020_3	ahaṃ matyā”ti pāḷidassanato pana karaṇasampadānanissakkasāmibhummavacanaṭṭhāne “mātuyā,	2020	
PA_anya-e08_03n:2020_4	matyā”ti ca vuttaṃ itthiliṅgaṭṭhāne samānagatikattā tesaṃ vacanānaṃ. Tathā hi ummādantijātake	2020	
PA_anya-e08_03n:2020_5	“matyā”ti padaṃ pañcamītatiyekavacanavasena āgataṃ, yathā pana “khattiyā”ti padaṃ	2020	
PA_anya-e08_03n:2020_6	majjhasaralopavasena “khatyā”ti bhavati, tathā “mātuyā mātuya”nti ca padaṃ “matyā,	2020	
PA_anya-e08_03n:2020_7	matya”nti bhavati, ayaṃ nayo dhītusaddādīsu na labbhati.	2020	
PA_anya-e08_03n:2021_0	Dhītā, dhītā, dhītaro. Dhītaṃ, dhītaraṃ, dhītaro. Dhītuyā, dhītūhi, dhītūbhi. Dhītu,	2021	
PA_anya-e08_03n:2021_1	dhītuyā, dhītarānaṃ, dhītānaṃ, dhītūnaṃ. Dhītarā, dhītuyā, dhītūhi, dhītūbhi. Dhītu,	2021	
PA_anya-e08_03n:2021_2	dhītuyā, dhītarānaṃ, dhītānaṃ, dhītūnaṃ. Dhītari, dhītuyā, dhītuyaṃ, dhītūsu. Bhoti	2021	
PA_anya-e08_03n:2021_3	dhītu, bhoti dhītā, bhotiyo dhītā, dhītaro. Ettha pana.	2021	
PA_anya-e08_03n:2022	“Jāliṃ kaṇhājinaṃ dhītaṃ, maddideviṃ patibbataṃ;	202	
PA_anya-e08_03n:2023	Cajamāno na cintesiṃ, bodhiyāyeva kāraṇā”ti	202	
PA_anya-e08_03n:2024_0	Pāḷiyaṃ “dhīta”nti dassanato upayogavacanaṭṭhāne “dhīta”nti vuttaṃ, tasmā idaṃ sārato	2024	
PA_anya-e08_03n:2024_1	gahetabbaṃ, tathā pāḷiyaṃ “assamaṇī hoti asakyadhītarā”ti samāsapadassa dassanato	2024	
PA_anya-e08_03n:2024_2	tatiyekavacanantapadasadisaṃ “seṭṭhidhītarā”tiādikaṃ paṭhamekavacanantampi samāsapadaṃ	2024	
PA_anya-e08_03n:2024_3	gahetabbameva, niruttipiṭake pana “mātā dhītā”ti padadvayaṃ saddhānaye pakkhitta,	2024	
PA_anya-e08_03n:2024_4	tamamhehi “saddhāyā”ti padassa viya “mātāyā”tiādīnaṃ pāḷiādīsu byāse adassanato visuṃ	2024	
PA_anya-e08_03n:2024_5	gahitaṃ samāseyeva hi īdisiṃ saddagatiṃ passāma “rājamātāya rājadhītāya seṭṭhidhītāyā”ti.	2024	
PA_anya-e08_03n:2024_6	Evaṃ kaññānayopi ekadesena labbhati, tathā “acchariyaṃ nandamāte, abbhutaṃ nandamāte”ti	2024	
PA_anya-e08_03n:2024_7	pāḷiyaṃ “nandamāte”ti dassanato “bhoti rājamāte, bhoti rājadhīte”ti evamādinayopi	2024	
PA_anya-e08_03n:2024_8	labbhati, tatra nandamāteti nandassa mātā nandamātā, bhoti nandamāte, evaṃ samāseyeva	2024	
PA_anya-e08_03n:2024_9	īdisī saddagati hoti, tasmā samāsapadatte “mātu dhītu duhitu”iccetesaṃ pakatirūpānaṃ	2024	
PA_anya-e08_03n:2024_10	dve koṭṭhāsā gahetabbā paṭhamaṃ dassitarūpakoṭṭhāso ca kaññānayo rūpakoṭṭhāso cāti.	20241	
PA_anya-e08_03n:2024_11	Nattādīni padāni na kevalaṃ pulliṅgāniyeva honti, atha kho itthiliṅgānipi. Tathā	20241	
PA_anya-e08_03n:2024_12	hi “visākhāya nattā kālaṅkatā hoti. Catasso mūsikā gādhaṃ kattā, no vasitā”tiādīni	20241	
PA_anya-e08_03n:2024_13	payogāni sāsane dissanti.	20241	
PA_anya-e08_03n:2025_0	Nattā, nattā, nattāro. Nattaṃ, nattāraṃ, nattāro. Nattārā, nattuyā, nattūhi, nattūbhi.	2025	
PA_anya-e08_03n:2025_1	Nattu, nattuyā, nattārānaṃ nattānaṃ, nattūnaṃ. Nattārā, nattuyā, nattūhi, nattūbhi.	2025	
PA_anya-e08_03n:2025_2	Nattu, nattuyā, nattārānaṃ, nattānaṃ, nattūnaṃ. Nattari, nattuyā, nattuyaṃ, nattūsu.	2025	
PA_anya-e08_03n:2025_3	Bhoti natta, bhoti nattā, bhotiyo nattā, nattāro.	2025	
PA_anya-e08_03n:2026	Evaṃ “kattā vasitā bhāsitā” iccādīsupi samāsapadatte pana “rājamātāya nandamāte”tiādīni viya “rājanattāya, rājanatte”tiādīni rūpāni bhavanti.	202	
PA_anya-e08_03n:2027	Savinicchayoyaṃ ākārantukārantitthiliṅgānaṃ pakatirūpassa nāmikapadamālāvibhāgo.	202	
PA_anya-e08_03n:2028	Ākārantukārantatāpakatikaṃ	202	
PA_anya-e08_03n:2029	Ākārantitthiliṅgaṃ niṭṭhitaṃ.	202	
PA_anya-e08_03n:2030	Idāni bhūmipadādīnaṃ nāmikapadamālaṃ vakkhāma pubbācariyamataṃ purecaraṃ katvā –	203	
PA_anya-e08_03n:2031_0	Ratti, rattī, rattiyo. Rattiṃ, rattī, rattiyo. Rattiyā, rattīhi, rattībhi. Rattiyā,	2031	
PA_anya-e08_03n:2031_1	rattīnaṃ. Rattiyā, rattīhi, rattībhi. Rattiyā, rattīnaṃ. Rattiyā, rattiyaṃ, rattīsu.	2031	
PA_anya-e08_03n:2031_2	Bhoti ratti, bhotiyo rattiyo. Yamakamahātheramataṃ.	2031	
PA_anya-e08_03n:2032_0	“Bhūmi, bhūmī, bhūmiyo. Bhūmiṃ, bhūmī, bhūmiyo”ti sabbaṃ neyyaṃ. Evaṃ “bhūti satti	2032	
PA_anya-e08_03n:2032_1	patti vutti mutti kitti khanti titti siddhi iddhi vuddhi suddhi buddhi bodhi pīti	2032	
PA_anya-e08_03n:2032_2	nandi mati asani vasani sati gati vuḍḍhi yuvati aṅguli bondi diṭṭhi tuṭṭhi nābhi”	2032	
PA_anya-e08_03n:2032_3	iccādīnampi nāmikapadamālā yojetabbā. Apica “ratyo amoghā gacchanti. Divā ca ratto	2032	
PA_anya-e08_03n:2032_4	ca haranti ye baliṃ. Na bhūmyā caturaṅgulo. Seti bhūmyā anutthunaṃ. Bhūmyā so patitaṃ	2032	
PA_anya-e08_03n:2032_5	pāsaṃ. Gīvāya paṭimuñcati. Imā ca nabhyo satarājicittitā. Sateratā vijjurivappabhāsare”ti	2032	
PA_anya-e08_03n:2032_6	evamādīnaṃ payogānaṃ dassanato ratti bhūmi nābhisaddādīnaṃ ayampi nāmikapadamālāviseso veditabbo. Kathaṃ?	2032	
PA_anya-e08_03n:2033_0	Ratti, rattī, rattiyo, ratyo. Rattiṃ, rattī, rattiyo, ratyo. Rattiyā, ratyā, rattīhi,	2033	
PA_anya-e08_03n:2033_1	rattībhi. Rattiyā, ratyā, rattīnaṃ. Rattiyā, ratyā, rattīhi, rattībhi. Rattiyā, ratyā,	2033	
PA_anya-e08_03n:2033_2	rattīnaṃ. Rattiyā, ratyā, rattiyaṃ ratyaṃ, ratto, rattīsu. Bhoti ratti, bhotiyo rattī, rattiyo, ratyo.	2033	
PA_anya-e08_03n:2034	Ettha “ratto”ti rūpanayaṃ vajjetvā “bhūmi, bhūmī, bhūmiyo, bhūmyo”ti sabbaṃ neyyaṃ.	203	
PA_anya-e08_03n:2035_0	Nābhi, nābhī, nābhiyo, nabhyo. Nābhiṃ, nābhī, nābhiyo, nabhyo. Nābhiyā, nabhyā, nābhīhi,	2035	
PA_anya-e08_03n:2035_1	nābhībhi. Nābhiyā, nabhyā, nābhīnaṃ. Nābhiyā, nabhyā, nābhīhi, nābhībhi. Nābhiyā,	2035	
PA_anya-e08_03n:2035_2	nabhyā, nābhīnaṃ. Nābhiyā, nabhyā, nābhiyaṃ, nabhyaṃ, nābhīsu. Bhoti nābhi, bhotiyo	2035	
PA_anya-e08_03n:2035_3	nābhī, nābhiyo, nabhyo.	2035	
PA_anya-e08_03n:2036_0	Bodhi, bodhī, bodhiyo, bojjho. Bodhiṃ, bodhiyaṃ, bojjhaṃ, bodhī, bodhiyo, bojjho.	2036	
PA_anya-e08_03n:2036_1	Bodhiyā, bojjhā, bodhīhi, bodhībhi. Bodhiyā, bojjhā, bodhīnaṃ. Bodhiyā, bojjhā, bodhīhi,	2036	
PA_anya-e08_03n:2036_2	bodhībhi. Bodhiyā, bojjhā, bodhīnaṃ. Bodhiyā, bojjhā, bodhiyaṃ, bojjhaṃ, bodhīsu.	2036	
PA_anya-e08_03n:2036_3	Bhoti bodhi, bhotiyo bodhī, bodhiyo, bojjho.	2036	
PA_anya-e08_03n:2037	Ettha pana “bujjhassu jina bodhiyaṃ. Aññatra bojjhā tapasā”ti vicitrapāḷinayadassanato vicitranayā nāmikapadamālā vuttā. Sabbopi cāyaṃ nayo aññatthāpi yathārahaṃ yojetabbo.	203	
PA_anya-e08_03n:2038	Savinicchayoyaṃ ikārantitthiliṅgānaṃ pakatirūpassa nāmikapadamālāvibhāgo.	203	
PA_anya-e08_03n:2039	Ikārantatāpakatikaṃ ikārantitthiliṅgaṃ	203	
PA_anya-e08_03n:2040	Niṭṭhitaṃ.	204	
PA_anya-e08_03n:2041	Idāni bhūrīsaddādīnaṃ nāmikapadamālaṃ vakkhāma pubbācariyamataṃ purecaraṃ katvā –	204	
PA_anya-e08_03n:2042_0	Itthī, itthī, itthiyo. Itthiṃ, itthī, itthiyo. Itthiyā, itthīhi, itthībhi. Itthiyā,	2042	
PA_anya-e08_03n:2042_1	itthīnaṃ. Itthiyā, itthīhi, itthībhi. Itthiyā, itthīnaṃ. Itthiyā, itthiyaṃ, itthīsu.	2042	
PA_anya-e08_03n:2042_2	Bhoti itthi, bhotiyo itthiyo. Yamakamahātheramataṃ.	2042	
PA_anya-e08_03n:2043_0	“Bhūrī, bhūrī, bhūriyo. Bhūriṃ, bhūrī, bhūri yo”ti itthiyā samaṃ. Evaṃ bhūtī bhotī	2043	
PA_anya-e08_03n:2043_1	vibhāvinī iccādīnaṃ bhūdhātumayānaṃ aññesañca īkārantasaddānaṃ nāmikapadamālā yojetabbā.	2043	
PA_anya-e08_03n:2043_2	Etthaññe īkārantasaddā nāma –	2043	
PA_anya-e08_03n:2044	“Mātulānī ca bhaginī, bhikkhunī sāmugī ajī;	204	
PA_anya-e08_03n:2045	Vāpī pokkharaṇī devī, nāgī yakkhinī rājinī.	204	
PA_anya-e08_03n:2046	Dāsī ca brāhmaṇī muṭṭha-ssatinī sīghayāyinī;	204	
PA_anya-e08_03n:2047	Sākiyānī”ti cādīni, payogāni bhavanti hi.	204	
PA_anya-e08_03n:2048	Tatra “pokkharaṇī dāsī, brāhmaṇi”ccādinaṃ gati;	204	
PA_anya-e08_03n:2049	Aññathāpi siyā gāthā-cuṇṇiyesu yathārahaṃ.	204	
PA_anya-e08_03n:2050	“Kusāvatī”tiādīnaṃ, gāthāsveva visesato;	205	
PA_anya-e08_03n:2051	Rūpāni aññathā honti, ekavacanato vade.	205	
PA_anya-e08_03n:2052	“Kāsī avantī”iccādī, bahuvacanato vade;	205	
PA_anya-e08_03n:2053	“Candavatī”tiādīni, payogassānurūpato.	205	
PA_anya-e08_03n:2054_0	Tathā hi “pokkharañño sumāpitā. Tā ca sattasatā bhariyā, dāsyo sattasatāni ca. Dārake	2054	
PA_anya-e08_03n:2054_1	ca ahaṃ nessaṃ, brāhmaṇyā paricārake. Najjo sandanti. Najjā nerañjarāya tīre. Lakkhyā bhava nivesanaṃ.	2054	
PA_anya-e08_03n:2055	Bārāṇasyaṃ mahārāja, kākarājā nivāsako;	205	
PA_anya-e08_03n:2056	Asītiyā sahassehi, supatto parivārito.	205	
PA_anya-e08_03n:2057	Rājā yathā vessavaṇo naḷiñña”nti	205	
PA_anya-e08_03n:2058_0	Evamādīnaṃ pāḷīnaṃ dassanato pokkharaṇī iccādīnaṃ nāmikapadamālāyo savisesā yojetabbā.	2058	
PA_anya-e08_03n:2058_1	Kathaṃ? ‘Pokkharaṇī, pokkharaṇī, pokkharaṇiyo, pokkharañño. Pokkharaṇi”ntiādinā vatvā	2058	
PA_anya-e08_03n:2058_2	karaṇasampadānanissakkasāmivacanaṭṭhāne “pokkharaṇiyā, pokkharaññā”ti ekavacanāni	2058	
PA_anya-e08_03n:2058_3	vattabbāni. Bhummavacanaṭṭhāne pana “pokkharaṇiyā, pokkharaññā, pokkharaṇiyaṃ, pokkharañña”nti	2058	
PA_anya-e08_03n:2058_4	ca ekavacanāni vattabbāni. Sabbattha ca padāni paripuṇṇāni kātabbāni. Tathā “dāsī,	2058	
PA_anya-e08_03n:2058_5	dāsī, dāsiyo, dāsyo. Dāsiṃ, dāsiyaṃ, dāsī, dāsiyo, dāsyo”ti vatvā karaṇavacanaṭṭhānādīsu	2058	
PA_anya-e08_03n:2058_6	“dāsiyā, dāsyā”ti ekavacanāni vattabbāni. Bhummavacanaṭṭhāne pana “dāsiyā, dāsyā,	2058	
PA_anya-e08_03n:2058_7	dāsiyaṃ, dāsya”nti ca ekavacanāni vattabbāni. Sabbattha padāni paripuṇṇāni kātabbāni.	2058	
PA_anya-e08_03n:2058_8	Ettha pana “yaṭṭhiyā paṭikoṭeti, ghare jātaṃva dāsiyaṃ. Phusissāmi vimuttiya”nti	2058	
PA_anya-e08_03n:2058_9	payogānaṃ dassanato aṃvacanassa yamādesavasena “dāsiya”nti vuttaṃ. Tesu ca “ghare	2058	
PA_anya-e08_03n:2058_10	jātaṃva dāsiya”nti ettha aṃvacanassa yamādesato aññopi saddanayo labbhati. Kathaṃ?	20581	
PA_anya-e08_03n:2058_11	Yathā daharī eva “dahariyā”ti vuccati, evaṃ dāsī eva “dāsiyā”ti.	20581	
PA_anya-e08_03n:2059_0	Ettha pana “passāmi vohaṃ dahariṃ, kumāriṃ cārudassana”nti ca “ye taṃ jiṇṇassa pādaṃsu,	2059	
PA_anya-e08_03n:2059_1	evaṃ dahariyaṃ sati”nti ca pāḷi nidassanaṃ, upayogavacanicchāya “dāsiya”nti vuttaṃ,	2059	
PA_anya-e08_03n:2059_2	imasmiṃ panādhippāye “dāsiyā, dāsiyā, dāsiyāyo. Dāsiyaṃ, dāsiyā, dāsiyāyo. Dāsiyāyā”ti	2059	
PA_anya-e08_03n:2059_3	kaññānayeneva nāmikapadamālā bhavati “kumāriyā”ti saddasseva. Tathā hi “kumāriye	2059	
PA_anya-e08_03n:2059_4	upaseniye”ti pāḷi dissati. Tathā “pupphavatiyā, pupphavatiyaṃ, pupphavatiyāya, pupphavatiyāyaṃ,	2059	
PA_anya-e08_03n:2059_5	bhoti pupphavatiye”ti kaññānayanissitena ekavacananayena nāmikapadamālā bhavati.	2059	
PA_anya-e08_03n:2060_0	Ettha pana “atīte ayaṃ bārāṇasī pupphavatiyā nāma ahosi. Rājāsi luddakammo, ekarājā	2060	
PA_anya-e08_03n:2060_1	pupphavatiyāyaṃ. Uyyassu pubbena pupphavatiyāyā”ti pāḷi ca aṭṭhakathāpāṭho ca nidassanaṃ.	2060	
PA_anya-e08_03n:2060_2	Aparo nayo – “dāsiyā dahariyā kumāriyā”tiādīsu kakārassa yakārādesopi daṭṭhabbo.	2060	
PA_anya-e08_03n:2060_3	Brāhmaṇīsaddassa tu “brāhmaṇī, brāhmaṇī, brāhmaṇiyo, brāhmaṇyo. Brāhmaṇi”ntiādīni	2060	
PA_anya-e08_03n:2060_4	vatvā karaṇavacanaṭṭhānādīsu “brāhmaṇiyā, brāhmaṇyā”ti ekavacanāni vattabbāni, sabbattha	2060	
PA_anya-e08_03n:2060_5	ca padāni paripuṇṇāni kātabbāni. Nadīsaddassa “nadī, nadī, nadiyo, najjo. Nadi”ntiādinā	2060	
PA_anya-e08_03n:2060_6	vatvā “nadiyā, najjā”ti ca “nadiyaṃ, najja”nti ca vattabbaṃ, sabbattha ca padāni	2060	
PA_anya-e08_03n:2060_7	paripuṇṇāni kātabbāni. Itthiliṅgesu hi paccattabahuvacane diṭṭheyeva upayogabahuvacanaṃ	2060	
PA_anya-e08_03n:2060_8	anāgatampi diṭṭhameva hoti, tathā upayogabahuvacane diṭṭheyeva paccattabahuvacanaṃ	2060	
PA_anya-e08_03n:2060_9	anāgatampi diṭṭhameva hoti, karaṇasampadānanissakkasāmibhummavacanānampi aññatarasmiṃ	2060	
PA_anya-e08_03n:2060_10	diṭṭheyeva aññataraṃ diṭṭhameva hoti. Tathā hi “dāsā ca dāsyo anujīvino cā”ti ettha	20601	
PA_anya-e08_03n:2060_11	“dāsyo”ti paccattabahuvacane diṭṭheyeva aparampi “dāsyo”ti upayogabahuvacanaṃ taṃsadisattā diṭṭhameva hoti.	20601	
PA_anya-e08_03n:2061	“Sakko ca me varaṃ dajjā, so ca labbhetha me varo;	206	
PA_anya-e08_03n:2062	Ekarattaṃ dvirattaṃ vā, bhaveyyaṃ abhipārako;	206	
PA_anya-e08_03n:2063	Ummādantyā ramitvāna, sivirājā tato siya”nti	206	
PA_anya-e08_03n:2064_0	Ettha “ummādantyā”ti karaṇavacane diṭṭheyeva taṃsadisāni sampadānanissakkasāmibhummavacanānipi	2064	
PA_anya-e08_03n:2064_1	diṭṭhāniyeva honti. “Brāhmaṇyā paricārake”ti ettha “brāhmaṇyā”ti sāmivacane diṭṭheyeva	2064	
PA_anya-e08_03n:2064_2	taṃsadisāni karaṇasampadānanissakkabhummavacanānipi diṭṭhāniyeva honti. “Seti bhūmyā	2064	
PA_anya-e08_03n:2064_3	anutthuna”nti ettha “pathabyā cārupubbaṅgī”ti ettha ca “bhūmyā, pathabyā”ti sattamiyā	2064	
PA_anya-e08_03n:2064_4	ekavacane diṭṭheyeva taṃsadisāni karaṇasampadānanissakkasāmivacanānipi diṭṭhāniyeva	2064	
PA_anya-e08_03n:2064_5	honti. “Bārāṇasyaṃ mahārājā”ti ettha “bārāṇasya”nti bhummavacane diṭṭheyeva taṃsadisāni	2064	
PA_anya-e08_03n:2064_6	aññānipi “brāhmaṇyaṃ ekādasyaṃ pañcamya”ntiādīni bhummavacanāni diṭṭhāniyeva honti.	2064	
PA_anya-e08_03n:2065	Gaṇhanti ca tādisāni rūpāni pubbācariyāsabhāpi gāthābhisaṅkharaṇavasena. Sāsanepi pana etādisāni rūpāni yebhuyyena gāthāsu sandissanti.	206	
PA_anya-e08_03n:2066	Kusāvatī. Kusāvatiṃ. Kusāvatiyā, kusāvatyā. Kusāvatiyaṃ, kusāvatyaṃ. Bhoti kusāvati.	206	
PA_anya-e08_03n:2067	Bārāṇasī. Bārāṇasiṃ. Bārāṇasiyā, bārāṇasyā. Bārāṇasiyaṃ, bārāṇasyaṃ, bārāṇassaṃ iccapi, bhoti bārāṇasi.	206	
PA_anya-e08_03n:2068	Naḷinī. Naḷiniṃ. Naḷiniyā, naḷiññā. Naḷiniyaṃ, naḷiññaṃ. Bhoti naḷini. Aññānipi yojetabbāni.	206	
PA_anya-e08_03n:2069_0	Gāthāvisayaṃ pana patvā “kusāvatimhi, bārāṇasimhi, naḷinimhī”tiādinā saddarūpānipiyojetabbāni.	2069	
PA_anya-e08_03n:2069_1	Tathā hi pāḷiyaṃ “kusāvatimhi”ādīni mhiyantāni itthiliṅgarūpāni gāthāsuyeva paññāyanti,	2069	
PA_anya-e08_03n:2069_2	na cuṇṇiyapadaracanāyaṃ. Akkharasamaye pana tādisāni rūpāni anivāritāni “nadimhā	2069	
PA_anya-e08_03n:2069_3	cā”tiādidassanato. Yaṃ pana aṭṭhakathāsu cuṇṇiyapadaracanāyaṃ “sammādiṭṭhimhī”tiādikaṃ	2069	
PA_anya-e08_03n:2069_4	itthiliṅgarūpaṃ dissati, taṃ akkharavipallāsavasena vuttanti daṭṭhabbaṃ cuṇṇiyapadaṭṭhāne	2069	
PA_anya-e08_03n:2069_5	“sammādiṭṭhiyaṃ paṭisandhiyaṃ sugatiyaṃ duggatiya”ntiādidassanato. Ayaṃ panettha	2069	
PA_anya-e08_03n:2069_6	niyamo sugatasāsane gāthāyaṃ cuṇṇiyapadaṭṭhāne ca “kaññā ratti itthī yāgu vadhū”ti	2069	
PA_anya-e08_03n:2069_7	evaṃ pañcantehi itthiliṅgehi saddhiṃ nā sa smā smiṃ mhā mhiiccete saddā sarūpato	2069	
PA_anya-e08_03n:2069_8	parattaṃ na yanti. Mhisaddo pana gāthāyaṃ ivaṇṇantehi itthiliṅgehi saddhiṃ parattaṃ	2069	
PA_anya-e08_03n:2069_9	yāti. Tatridaṃ vuccati –	2069	
PA_anya-e08_03n:2070	“Gāthāyaṃ cuṇṇiye cāpi, nā sasmādī sarūpato;	207	
PA_anya-e08_03n:2071	Nākārantaivaṇṇanta-itthīti parataṃ gatā.	207	
PA_anya-e08_03n:2072	Mhisaddo pana gāthāyaṃ, ivaṇṇantitthibhī saha;	207	
PA_anya-e08_03n:2073	Ya’to parattametassa, payogāni bhavanti hi.	207	
PA_anya-e08_03n:2074	Yathā balākayonimhi, na vijjati pumo sadā;	207	
PA_anya-e08_03n:2075	Kusāvabhimhi nagare, rājā āsi mahīpatī”ti.	207	
PA_anya-e08_03n:2076_0	Evaṃ kusāvatī iccādīni aññathā bhavanti, nagaranāmattā panekavacanānipi, na janapadanāmāni	2076	
PA_anya-e08_03n:2076_1	viya bahuvacanāni. “Kāsī, kāsiyo. Kāsīhi, kāsībhi. Kāsīnaṃ. Kāsīsu. Bhotiyo kāsiyo.	2076	
PA_anya-e08_03n:2076_2	Evaṃ avantī avantiyo”tiādināpi nāmikapadamālā yojetabbā. Aññānipi padāni gahetabbāni.	2076	
PA_anya-e08_03n:2076_3	Evaṃ kāsīiccādīni janapadanāmattā rūḷhīvasena bahuvacanāneva bhavanti atthassa ekattepi.	2076	
PA_anya-e08_03n:2077_0	Candavatī, candavatiṃ, candavatiyā, candavatiyaṃ, bhoti candavati, evaṃ ekavacanavasena	2077	
PA_anya-e08_03n:2077_1	vā, candavatiyo, candavatiyo, candavatīhi, candavatībhi, candavatīnaṃ, candavatīsu,	2077	
PA_anya-e08_03n:2077_2	bhotiyo candavatiyo, evaṃ bahuvacanavasena vā nāmikapadamālā veditabbā, aññānipi	2077	
PA_anya-e08_03n:2077_3	padāni yojetabbāni. “Candavatī”iccādīni hi ekissā bahūnañcitthīnaṃ paṇṇattibhāvato	2077	
PA_anya-e08_03n:2077_4	payogānurūpena ekavacanavasena vā bahuvacanavasena vā yojetabbāni bhavanti. Esa nayo aññatrāpi.	2077	
PA_anya-e08_03n:2078	Savinicchayoyaṃ īkārantitthiliṅgānaṃ pakatirūpassa nāmikapadamālāvibhāgo.	207	
PA_anya-e08_03n:2079	Īkārantatāpakatikaṃ īkārantitthiliṅgaṃ niṭṭhitaṃ.	207	
PA_anya-e08_03n:2080	Idāni bhūdhātumayānaṃ ukārantitthiliṅgānaṃ appasiddhattā aññena ukārantitthiliṅgena nāmikapadamālaṃ pūressāma –	208	
PA_anya-e08_03n:2081_0	Yāgu, yāgū, yāguyo. Yāguṃ, yāgū, yāguyo. Yāguyā, yāgūhi, yāgūbhi. Yāguyā, yāgūnaṃ.	2081	
PA_anya-e08_03n:2081_1	Yāguyā, yāgūhi, yāgūbhi. Yāguyā, yāgūnaṃ. Yāguyā, yāguyaṃ, yāgūsu. Bhoti yāgu, bhotiyo yāgū, yāguyo.	2081	
PA_anya-e08_03n:2082_0	Evaṃ “dhātu dhenu kāsu daddu kaṇḍu kacchu rajju”iccādīni. Tatra dhātusaddo rasarudhiramaṃsamedanhāruaṭṭhiaṭṭhimiñjasukkasaṅkhātadhātuvācako	2082	
PA_anya-e08_03n:2082_1	pulliṅgo, sabhāvavācako pana sugatādīnaṃ sārīrikavācako lokadhātuvācako ca cakkhādivācako	2082	
PA_anya-e08_03n:2082_2	ca itthiliṅgo, bhū hū karapacādisaddavācako itthiliṅgoceva pulliṅgo ca. Atra panitthiliṅgo adhippeto.	2082	
PA_anya-e08_03n:2083	Savinicchayoyaṃukārantitthiliṅgānaṃ nāmikapadamālāvibhāgo.	208	
PA_anya-e08_03n:2084	Ukārantatāpakatikaṃ ukārantitthiliṅgaṃ niṭṭhitaṃ.	208	
PA_anya-e08_03n:2085	Idāni bhūsaddādīnaṃ nāmikapadamālaṃ vakkhāma pubbācariyamataṃ purecaraṃ katvā –	208	
PA_anya-e08_03n:2086_0	Jambū, jambū, jambuyo. Jambuṃ, jambū, jambuyo. Jambuyā, jambūhi, jambūbhi. Jambuyā,	2086	
PA_anya-e08_03n:2086_1	jambūnaṃ. Jambuyā, jambūhi, jambūbhi. Jambuyā, jambūnaṃ. Jambuyā, jambuyaṃ, jambūsu.	2086	
PA_anya-e08_03n:2086_2	Bhoti jambu, bhotiyo jambū, jambuyo. Yamakamahātheramataṃ.	2086	
PA_anya-e08_03n:2087_0	Ettha jambūsaddassa itthiliṅgattaṃ “ambā sālā ca jambuyo”tiādinā pasiddhaṃ. “Ime	2087	
PA_anya-e08_03n:2087_1	te jambukā rukkhā”ti ettha pana rukkhasaddaṃ apekkhitvā “jambukā”ti pulliṅganiddeso	2087	
PA_anya-e08_03n:2087_2	katoti daṭṭhabbaṃ. Tathā hi jambūti kathetabbāti jambukā. Ke re ge saddeti dhātu.	2087	
PA_anya-e08_03n:2087_3	Atha vā itthiliṅgavasena jambū eva jambukā, jambukā ca tā rukkhā cāti jambukārukkhā,	2087	
PA_anya-e08_03n:2087_4	yathā laṅkādīpo, pulliṅgapakkhe vā samāsavasena “jambukarukkhā”ti vattabbe gāthāvisayattā	2087	
PA_anya-e08_03n:2087_5	chandānurakkhaṇatthaṃ dīghaṃ katvā “jambukārukkhā”ti vuttaṃ “saraṇāgamane kañcī”ti ettha viya.	2087	
PA_anya-e08_03n:2088	Bhū, bhū, bhuyo. Bhuṃ, bhū, bhuyo. Bhuyā, bhūhi, bhūbhi. Bhuyā, bhūnaṃ. Bhuyā, bhūhi, bhūbhi. Bhuyā, bhūnaṃ. Bhuyā, bhuyaṃ, bhūsu. Bhoti bhu, bhotiyo bhū, bhuyo.	208	
PA_anya-e08_03n:2089	Evaṃ “abhū, abhū, abhuyo. Abhuṃ, abhū, abhuyo. Abhuyā”tiādinā yojetabbā. Atra “abhuṃ me kathaṃ nu bhaṇasi, pāpakaṃ vata bhāsasī”ti nidassanapadaṃ.	208	
PA_anya-e08_03n:2090	“Vadhū ca sarabhū ceva, sarabū sutanū camū;	209	
PA_anya-e08_03n:2091	Vāmūrū nāganāsūrū”, iccādī jambuyā samā.	209	
PA_anya-e08_03n:2092_0	Idaṃ pana sukhumaṃ ṭhānaṃ suṭṭhu manasi kātabbaṃ. “Vadaññū, vadaññū, vadaññuyo. Vadaññuṃ,	2092	
PA_anya-e08_03n:2092_1	vadaññū, vadaññuyo. Vadaññuyā”ti jambūsamaṃ yojetabbaṃ. Evaṃ “maggaññū dhammaññū kataññū”iccādīsupi.	2092	
PA_anya-e08_03n:2093	Nanu ca bho –	209	
PA_anya-e08_03n:2094	“Sohaṃ nūna ito gantvā, yoniṃ laddhāna mānusiṃ;	209	
PA_anya-e08_03n:2095	Vadaññū sīlasampanno, kāhāmi kusalaṃ bahu”nti	209	
PA_anya-e08_03n:2096_0	Evamādippayogadassanato vadaññūsaddādīnaṃ pulliṅgabhāvo pasiddho, evaṃ sante kasmā	2096	
PA_anya-e08_03n:2096_1	idha itthiliṅganayo dassitoti? Vadaññūiccādīnaṃ ekantapulliṅgabhāvābhāvato dviliṅgāni	2096	
PA_anya-e08_03n:2096_2	tesaṃ vāccaliṅgattā. Tathā hi –	2096	
PA_anya-e08_03n:2097	“Sāhaṃ gantvā manussattaṃ, vadaññū vītamaccharā;	209	
PA_anya-e08_03n:2098	Saṅghe dānāni dassāmi, appamattā punappuna”nti ca,	209	
PA_anya-e08_03n:2099	“Kodhanā akataññū cā”ti ca itthiliṅgapayogikā bahū pāḷiyo dissanti, tasmā evaṃ nīti amhehi ṭhapitā.	209	
PA_anya-e08_03n:2100	Savinicchayoyaṃ ūkārantitthiliṅgānaṃ pakatirūpassa nāmikapadamālāvibhāgo.	210	
PA_anya-e08_03n:2101	Ūkārantatāpakatikaṃ ūkārantitthiliṅgaṃ niṭṭhitaṃ.	210	
PA_anya-e08_03n:2102	Okārantapadaṃ bhūdhātumayaṃ itthiliṅgamappasiddhaṃ, aññaṃ panokārantaṃ itthiliṅgaṃ pasiddhaṃ.	210	
PA_anya-e08_03n:2103	Okārantaṃ itthiliṅgaṃ, gosaddoti vibhāvaye;	210	
PA_anya-e08_03n:2104	Gosaddasseva pulliṅge, rūpamassāhu kecana;	210	
PA_anya-e08_03n:2105_0	Tathā hi keci “go, gāvo, gavo. Gāvu”ntiādinā nayena vuttāni pulliṅgassa gosaddassa	2105	
PA_anya-e08_03n:2105_1	rūpāni viya itthiliṅgassa gosaddassa rūpāni icchanti, tesaṃ mate majjhe bhinnasuvaṇṇānaṃ	2105	
PA_anya-e08_03n:2105_2	vaṇṇavisesābhāvo viya rūpavisesābhāvato gosaddassa itthiliṅgabhāvapaṭipādanaṃ anijjhānakkhamaṃ.	2105	
PA_anya-e08_03n:2105_3	Kasmāti ce? Yasmā mātugāmasaddassa “mātugāmo, mātugāmā. Mātugāma”ntiādinā nayena	2105	
PA_anya-e08_03n:2105_4	dve padamālā katvā ekā pulliṅgassa padamālā, ekā itthiliṅgapadamālāti vuttavacanaṃ	2105	
PA_anya-e08_03n:2105_5	viya idaṃ vacanaṃ amhe paṭibhāti, tasmā anijjhānakkhamaṃ.	2105	
PA_anya-e08_03n:2106_0	Apica itthiliṅgassa gosaddassa rūpesu pulliṅgassa gosaddassa rūpehi samesu santesu	2106	
PA_anya-e08_03n:2106_1	kathaṃ gosaddassa itthiliṅgabhāvo siyā? Rūpamālāvisesābhāvato. Yathā hi ratti aggi	2106	
PA_anya-e08_03n:2106_2	aṭṭhisaddānaṃ ikārantabhāvena samattepi itthiliṅgapumanapuṃsakaliṅgalakkhaṇabhūto	2106	
PA_anya-e08_03n:2106_3	rūpamālāviseso dissati. Yathā pana dvinnaṃ dhātusaddānaṃ pumitthiliṅgapariyāpannānaṃ	2106	
PA_anya-e08_03n:2106_4	rūpamālāviseso dissati, na tathā tehācariyehi abhimatassa itthiliṅgassa gosaddassa	2106	
PA_anya-e08_03n:2106_5	rūpamālāviseso dissati. Yathā pana dvinnaṃ dhātusaddānaṃ pumitthiliṅgapariyāpannānaṃ	2106	
PA_anya-e08_03n:2106_6	rūpamālāviseso bhavati, yathā dvinnaṃ gosaddānaṃ pumitthiliṅgapariyāpannānaṃ rūpamālāvisesena	2106	
PA_anya-e08_03n:2106_7	bhavitabbaṃ, yathā ca dvinnaṃ āyusaddānaṃ punnapuṃsakaliṅgapariyāpannānaṃ rūpamālāviseso	2106	
PA_anya-e08_03n:2106_8	dissati, tathā dvinnaṃ gosaddānaṃ pumitthiliṅgapariyāpannānaṃ rūpamālāvisesena bhavitabbaṃ.	2106	
PA_anya-e08_03n:2106_9	Avisesatte sati kathaṃ tesaṃ pumitthiliṅgavavatthānaṃ siyā, kathañca visadāvisadākāravohāratā	2106	
PA_anya-e08_03n:2106_10	siyā. Idaṃ ṭhānaṃ atīva saṇhasukhumaṃ paramagambhīraṃ mahāgahanaṃ na sakkā sabbasattānaṃ	21061	
PA_anya-e08_03n:2106_11	mūlabhāsābhūtāya sabbaññujineritāya māgadhikāya sabhāvaniruttiyā nayaṃ sammā ajānantena	21061	
PA_anya-e08_03n:2106_12	akatañāṇasambhārena kenaci ajjhogāhetuṃ vā vijaṭetuṃ vā, amhākaṃ pana mate dvinnaṃ	21061	
PA_anya-e08_03n:2106_13	gosaddānaṃ rūpamālāviseso ceva dissati, pumitthiliṅgavavatthānañca dissati, visadāvisadākāravohāratā	21061	
PA_anya-e08_03n:2106_14	ca dissati, napuṃsakaliṅgassa tadubhayamuttākāravohāratā ca dissatīti daṭṭhabbaṃ.	21061	
PA_anya-e08_03n:2107_0	Idāni imassatthassa āvibhāvatthaṃ imasmiṃ ṭhāne imaṃ nītiṃ ṭhapessāma. Evañhi sati	2107	
PA_anya-e08_03n:2107_1	pariyattisāsane paṭipannakā nikkaṅkhabhāvena na kilamissanti. Ettha tāva atthaggahaṇe	2107	
PA_anya-e08_03n:2107_2	viññūnaṃ kosalluppādanatthaṃ tisso nāmikapadamālāyo kathessāma – seyyathidaṃ?	2107	
PA_anya-e08_03n:2108_0	Gāvī, gāvī, gāviyo. Gāviṃ, gāvī, gāviyo. Gāviyā, gāvīhi, gāvībhi. Gāviyā, gāvīnaṃ.	2108	
PA_anya-e08_03n:2108_1	Gāviyā, gāvīhi, gāvībhi. Gāviyā, gāvīnaṃ. Gāviyā, gāviyaṃ, gāvīsu. Bhoti gāvi, bhotiyo gāvī, gāviyo.	2108	
PA_anya-e08_03n:2109	Ayaṃ gosaddato vihitassa īpaccayassa vasena nipphannassa itthivācakassa īkārantitthiliṅgassa gāvīsaddassa nāmikapadamālā.	210	
PA_anya-e08_03n:2110_0	Go, gāvo, gavo. Gāvuṃ, gāvaṃ, gavaṃ, gāvo, gavo. Gāvena, gavena, gohi, gobhi. Gāvassa,	2110	
PA_anya-e08_03n:2110_1	gavassa, gavaṃ, gunnaṃ, gonaṃ. Gāvā, gāvasmā, gāvamhā, gavā, gavasmā, gavamhā, gohi,	2110	
PA_anya-e08_03n:2110_2	gobhi. Gāvassa, gavassa, gavaṃ, gunnaṃ, gonaṃ. Gāve, gāvasmiṃ, gāvamhi, gave, gavasmiṃ,	2110	
PA_anya-e08_03n:2110_3	gavamhi, gāvesu, gavesu, gosu. Bho go, bhavanto gāvo, gavo.	2110	
PA_anya-e08_03n:2111	Ayaṃ pumavācakassa okārantapulliṅgassa gosaddassa nāmikapadamālā.	211	
PA_anya-e08_03n:2112_0	Go, gāvī, gāvo, gāvī, gavo. Gāvaṃ, gavaṃ, gāviṃ, gāvo, gāvī gavo. Gohi, gobhi. Gavaṃ,	2112	
PA_anya-e08_03n:2112_1	gunnaṃ, gonaṃ. Gohi, gobhi. Gavaṃ, gunnaṃ, gonaṃ. Gosu. Bhoti go, bhotiyo gāvo, gāvī,	2112	
PA_anya-e08_03n:2112_2	gavo. Ayaṃ pumitthivācakassa okārantassitthipulliṅgassa gosaddanāmikapadamālā.	2112	
PA_anya-e08_03n:2113_0	Ettha pana “gāvu”nti padaṃ ekantapumavācakattā na vuttanti daṭṭhabbaṃ, ekantapumavācakattañcassa	2113	
PA_anya-e08_03n:2113_1	āhaccapāḷiyā ñāyati “idha pana bhikkhave vassūpagataṃ bhikkhuṃ itthī nimantesi ‘ehi	2113	
PA_anya-e08_03n:2113_2	bhante, hiraññaṃ vā te demi, suvaṇṇaṃ vā te demi, khettaṃ vā te demi, vatthuṃ vā	2113	
PA_anya-e08_03n:2113_3	te demi, gāvuṃ vā te demi, gāviṃ vā te demi. Dāsaṃ vā te demi, dāsiṃ vā te demi,	2113	
PA_anya-e08_03n:2113_4	dhītaraṃ vā te demi bhariyatthāya, ahaṃ vā te bhariyā homi, aññaṃ vā te bhariyaṃ	2113	
PA_anya-e08_03n:2113_5	ānemī’ti” evaṃ āhaccapāḷiyā ñāyati.	2113	
PA_anya-e08_03n:2114_0	Ettha hi “gāvu”nti vacanena pumā vutto, “gāvi”nti vacanena itthī, yaṃ pana imissaṃ	2114	
PA_anya-e08_03n:2114_1	okārantitthiliṅgapadamālāyaṃ “gāvī”ti padaṃ catukkhattuṃ vuttaṃ, taṃ “kaññā”ti padaṃ	2114	
PA_anya-e08_03n:2114_2	viya itthiliṅgassa avisadākāravohāratāviññāpane samatthaṃ hoti. Na hi itaresu liṅgesu	2114	
PA_anya-e08_03n:2114_3	samānasutikabhāvena catukkhattuṃ āgatapadaṃ ekampi atthi, “gāvī gāvi”nti ca imesaṃ	2114	
PA_anya-e08_03n:2114_4	saddānaṃ katthaci ṭhāne itthipumesu sāmaññavasena pavattiṃ upari kathayissāma. Yā	2114	
PA_anya-e08_03n:2114_5	panamhehi okārantitthiliṅgassa “go, gāvī, gāvo, gāvī, gavo. Gāvaṃ, gavaṃ, gāvi”ntiādinā	2114	
PA_anya-e08_03n:2114_6	nayena padamālā katā, tattha gosaddato siyonaṃ īkārādeso aṃvacanassa ca iṃkārādeso	2114	
PA_anya-e08_03n:2114_7	bhavati, tena okārantitthiliṅgassa “gāvī gāvī gāvi”nti rūpāni dassitāni. Tathā hi	2114	
PA_anya-e08_03n:2114_8	mukhamattadīpaniyaṃ saddasatthavidunā vajirabuddhācariyena niruttinaye kosallavasena	2114	
PA_anya-e08_03n:2114_9	gosaddato yonamīkārādeso vutto. Yathā pana gosaddato yonamīkārādeso bhavati, tathā	2114	
PA_anya-e08_03n:2114_10	sissīkārādeso aṃvacanassa ca iṃkārādeso bhavati. Atrimā nayaggāhaparidīpaniyo gāthā –	21141	
PA_anya-e08_03n:2115	Īpaccayā siddhesvapi, “gāvī gāvī”tiādisu;	211	
PA_anya-e08_03n:2116	Paṭhamekavacanādi-antesu jinasāsane.	211	
PA_anya-e08_03n:2117	Vadatā yonamīkāraṃ, gosaddassitthiyaṃ pana;	211	
PA_anya-e08_03n:2118	Avisadattamakkhātuṃ, nayo dinnoti no ruci.	211	
PA_anya-e08_03n:2119	Kiñca bhiyyo aṭṭhakathāsu ca –	211	
PA_anya-e08_03n:2120	“Gāvo”ti vatvā “gāvi”nti-vacanena panitthiyaṃ;	212	
PA_anya-e08_03n:2121	Avisadattamakkhātuṃ, nayo dinnoti no ruci.	212	
PA_anya-e08_03n:2122_0	Tathā hi samantapāsādikādīsu aṭṭhakathāsu “cheko hi gopālako sakkharāyo ucchaṅgena	2122	
PA_anya-e08_03n:2122_1	gahetvā rajjudaṇḍahattho pātova vajaṃ gantvā gāvo piṭṭhiyaṃ paharitvā palighathambhamatthake	2122	
PA_anya-e08_03n:2122_2	nisinno dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī”ti imasmiṃ	2122	
PA_anya-e08_03n:2122_3	padese “gāvo”ti vatvā “gāvi”nti vacanena itthipumavācakassa okārantitthiliṅgassa	2122	
PA_anya-e08_03n:2122_4	gosaddassa avisadākāravohāratā vihitā. “Gāvo”ti hi iminā sāmaññato itthipumabhūtā	2122	
PA_anya-e08_03n:2122_5	goṇā gahitā, tathā “gāvi”nti imināpi itthibhūto pumabhūto ca goṇo. Evaṃ “gāvo”ti	2122	
PA_anya-e08_03n:2122_6	ca “gāvi”nti ca ime saddā saddasatthavidūhi aṭṭhakathācariyehi niruttinayakusalatāya	2122	
PA_anya-e08_03n:2122_7	samānaliṅgavasena ekasmiṃyeva pakaraṇe ekasmiṃyeva vākye piṇḍīkatā. Yadi hi itthiliṅge	2122	
PA_anya-e08_03n:2122_8	vattamānassa itthipumavācakassa okārantitthiliṅgassa gosaddassa padamālāyaṃ “gāvī	2122	
PA_anya-e08_03n:2122_9	gāvi”miccetāni rūpāni na labbheyyuṃ, aṭṭhakathāyaṃ “gāvo”ti vatvā “gāva”nticceva	2122	
PA_anya-e08_03n:2122_10	vattabbaṃ siyā, “gāvi”nti pana na vattabbaṃ. Yathā ca pana aṭṭhakathācariyehi “gāvo”ti	21221	
PA_anya-e08_03n:2122_11	itthipumavasena sabbesaṃ gunnaṃ saṅgāhakavacanaṃ vatvā teyeva gāvo sandhāya puna	21221	
PA_anya-e08_03n:2122_12	“dvāraṃ pattaṃ pattaṃ gāvi”nti saddaracanaṃ kubbiṃsu, tasmā “gāvi”nti idampi sabbasaṅgāhakavacanamevāti	21221	
PA_anya-e08_03n:2122_13	daṭṭhabbaṃ. Asabbasaṅgāhakavacanaṃ idaṃ gāvīsaddena itthiyāyeva gahetabbattāti ce?	21221	
PA_anya-e08_03n:2122_14	Na, pakaraṇavasena atthantarassa viditattā. Na hi sabbavajesu “itthiyoyeva vasanti,	21221	
PA_anya-e08_03n:2122_15	na pumāno”ti ca, “pumānoyeva vasanti, na itthiyo”ti ca sakkā vattuṃ. Apica “gāvimpi	21221	
PA_anya-e08_03n:2122_16	disvā palāyanti ‘bhikkhū’ti maññamānā”ti pāḷi dissati, etthāpi “gāvi”nti vacanena	21221	
PA_anya-e08_03n:2122_17	itthibhūto pumabhūto ca sabbo go gahitoti daṭṭhabbaṃ. Itarathā “itthibhūtoyeva go	21221	
PA_anya-e08_03n:2122_18	bhikkhūti maññitabbo”ti āpajjati. Iti pāḷinayena itthiliṅge vattamānamhā itthipumavācakasmā	21221	
PA_anya-e08_03n:2122_19	gosaddato aṃvacanassa iṃkārādeso hotīti viññāyati.	21221	
PA_anya-e08_03n:2123_0	Vajirabuddhācariyenapi gosaddato īpaccaye kātabbepi akatvā yonamīkārādeso kato. Tassādhippāyo	2123	
PA_anya-e08_03n:2123_1	evaṃ siyā gosaddato īpaccaye kate sati īpaccayavasena “gāvī”ti nipphannasaddo yattha	2123	
PA_anya-e08_03n:2123_2	katthaci visaye “migī morī kukkuṭī”iccādayo viya itthivācakoyeva siyā, na katthacipi	2123	
PA_anya-e08_03n:2123_3	itthipumavācako, tasmā sāsanānukūlappayogavasena yonamīkārādeso kātabboti. Iti vajirabuddhācariyamate	2123	
PA_anya-e08_03n:2123_4	gosaddato yonaṃ īkārādeso hotīti ñāyati.	2123	
PA_anya-e08_03n:2124_0	Kiñca bhiyyo – yasmā aṭṭhakathācariyehi “gāvo piṭṭhiyaṃ paharitvā”tiādinā nayena	2124	
PA_anya-e08_03n:2124_1	racitāya “dvāraṃ pattaṃ pattaṃ gāviṃ ‘eko dve’ti sakkharaṃ khipitvā gaṇetī”ti vacanapariyosānāya	2124	
PA_anya-e08_03n:2124_2	saddaracanāyaṃ “eko gāvī, dve gāvī”ti atthayojanānayo vattabbo hoti, “gāvi”nti upayogavacanañca	2124	
PA_anya-e08_03n:2124_3	dissati. Iti aṭṭhakathācariyānaṃ mate gosaddato siyonamīkārādeso aṃvacanassa iṃkārādeso	2124	
PA_anya-e08_03n:2124_4	hotīti ñāyati. Tasmāyevamhehi yā sā okārantatāpakatikassa itthiliṅgassa gosaddassa	2124	
PA_anya-e08_03n:2124_5	“go, gāvī, gāvo, gāvī, gavo, gāvaṃ, gāvi”ntiādinā nayena padamālā ṭhapitā, sā pāḷinayānukūlā	2124	
PA_anya-e08_03n:2124_6	aṭṭhakathānayānukūlā kaccāyanācariyamataṃ gahetvā padanipphattijanakassa garuno ca	2124	
PA_anya-e08_03n:2124_7	matānukūlā, “gāvī”ti padassa catukkhattuṃ āgatattā pana okārantitthiliṅgassa gosaddassa	2124	
PA_anya-e08_03n:2124_8	avisadākāravohārattañca sādheti. Iccesā pāḷinayādīsu ñāṇena sammā upaparikkhiyamānesu	2124	
PA_anya-e08_03n:2124_9	atīva yujjati, natthettha appamattakopi doso. Ettha pana paccattopayogālapanānaṃ	2124	
PA_anya-e08_03n:2124_10	bahuvacanaṭṭhāne “gāviyo”ti padañca karaṇasampadānanissakkasāmīnamekavacanaṭṭhāne	21241	
PA_anya-e08_03n:2124_11	“gāviyā”ti padañca karaṇanissakkānaṃ bahuvacanaṭṭhāne “gāvīhi gāvībhī”ti padāni ca	21241	
PA_anya-e08_03n:2124_12	sampadānasāmīnaṃ bahuvacanaṭṭhāne “gāvīna”nti padañca bhummavacanaṭṭhāne “gāviyā,	21241	
PA_anya-e08_03n:2124_13	gāviyaṃ, gāvīsū”ti padāni cāti imāni vitthārato soḷasa padāni ekantena īpaccayavasena	21241	
PA_anya-e08_03n:2124_14	siddhattā ekantitthivācakattā ca na vuttānīti daṭṭhabbaṃ.	21241	
PA_anya-e08_03n:2125_0	Ayaṃ panettha nicchayo vuccate sotūnaṃ nikkaṅkhabhāvāya – itthiliṅgapadesu hi “gāvī	2125	
PA_anya-e08_03n:2125_1	gāvi”nti imāni īpaccayavasena vā īkāriṃkārādesavasena vā sijjhanti. Etesu pacchimanayo	2125	
PA_anya-e08_03n:2125_2	idhādhippeto, pubbanayo aññattha. Tathā “gāvī gāvi”nti imāni īpaccayavasenapi siddhattā	2125	
PA_anya-e08_03n:2125_3	yebhuyyena itthivācakāni bhavanti īkāriṃkārādesavasenapi siddhattā. Katthaci ekakkhaṇeyeva	2125	
PA_anya-e08_03n:2125_4	sabbasaṅgāhakavasena itthipumavācakāni bhavanti. Etesupi pacchimoyeva nayo idhādhippeto,	2125	
PA_anya-e08_03n:2125_5	pubbanayo aññattha. “Gāviyo. Gāviyā, gāvīhi, gāvībhi. Gāvīnaṃ. Gāviyaṃ, gāvīsū”ti	2125	
PA_anya-e08_03n:2125_6	etāni pana īpaccayavaseneva siddhattā sabbathāpi itthīnaṃyeva vācakāni bhavanti.	2125	
PA_anya-e08_03n:2125_7	Itthibhūtesveva godabbesu lokasaṅketavasena visesato pavattattā ekantato itthidabbesu	2125	
PA_anya-e08_03n:2125_8	pavattāni “migī morī kukkuṭī”iccādīni padāni viya. Kiñcāpi pana “nadī mahī”iccādīnipi	2125	
PA_anya-e08_03n:2125_9	itthiliṅgāni īpaccayavaseneva siddhāni, tathāpi tāni aviññāṇakattā tadatthānaṃ itthidabbesu	2125	
PA_anya-e08_03n:2125_10	vattantīti vattuṃ na yujjati. Itthipumanapuṃsakabhāvarahitā hi tadatthā. Yasmā pana	21251	
PA_anya-e08_03n:2125_11	itthiliṅge gosadde enayogo esukāro ca na labbhati, tasmā “gāvena gavena gāvesu gavesū”ti	21251	
PA_anya-e08_03n:2125_12	padāni na vuttāni. Yasmā ca itthiliṅgena gosaddena saddhiṃ sasmāsmiṃvacanāni sarūpato	21251	
PA_anya-e08_03n:2125_13	parattaṃ na yanti, tasmā “gāvassa gavassa gāvasmā gavasmā gāvasmiṃ gavasmi”nti padāni	21251	
PA_anya-e08_03n:2125_14	na vuttāni. Yasmā ca tattha smāvacanassa ādesabhūto ākāro ca mhākāro ca na labbhati,	21251	
PA_anya-e08_03n:2125_15	tasmā “gāvā gavā gāvamhā gavamhā”ti padāni na vuttāni. Yasmā ca smiṃvacanassa ādesabhūto	21251	
PA_anya-e08_03n:2125_16	ekāro ca mhikāro ca na labbhati, tasmā “gāve gave gāvamhi gavamhī”ti padāni na vuttāni.	21251	
PA_anya-e08_03n:2125_17	Apica “yāya tāyā”tiādīhi samānādhikaraṇapadehi yojetuṃ ayuttattāpi “gāvena gavenā”tiādīni	21251	
PA_anya-e08_03n:2125_18	itthiliṅgaṭṭhāne na vuttāni. Tathā hi “yāya tāya”iccādīhi saddhiṃ “gāvena gavenā”tiādīni	21251	
PA_anya-e08_03n:2125_19	na yojetabbāni ekantapulliṅgarūpattā.	21251	
PA_anya-e08_03n:2126_0	Keci panettha vadeyyuṃ – yā tumhehi okārantatāpakatikassa itthiliṅgassa gosaddassa	2126	
PA_anya-e08_03n:2126_1	“go, gāvī, gāvo, gāvī, gavo”tiādinā nayena padamālā ṭhapitā, sā “mātugāmo itthī mātugāmā	2126	
PA_anya-e08_03n:2126_2	itthiyo”ti vuttasadisā ca hotīti? Tanna. Mātugāmaitthīsaddā hi nānāliṅgā pumitthiliṅgabhāvena,	2126	
PA_anya-e08_03n:2126_3	nānādhātukā ca gamu isudhātuvasena, imasmiṃ pana ṭhāne go gāvīsaddā ekaliṅgā itthi	2126	
PA_anya-e08_03n:2126_4	liṅgabhāvena, ekadhātukā ca gamudhātuvasenāti. Yajjevaṃ goṇasaddassa gosaddassādesavasena	2126	
PA_anya-e08_03n:2126_5	kaccāyanena vuttattā tadādesattaṃ ekadhātukattañcāgamma tenāpi saddhiṃ missetvā padamālā	2126	
PA_anya-e08_03n:2126_6	vattabbāti? Na, goṇasaddassa accantapulliṅgattā akārantatāpakatikattā ca. Tathā hi	2126	
PA_anya-e08_03n:2126_7	so visuṃ pulliṅgaṭṭhāne uddiṭṭho. Ayaṃ pana “go, gāvī, gāvo, gāvī, gavo”tiādikā padamālā	2126	
PA_anya-e08_03n:2126_8	okārīkārantapadāni missetvā katāti na sallakkhetabbā, atha kho vikappena gosaddato	2126	
PA_anya-e08_03n:2126_9	paresaṃ si yo aṃvacanānaṃ īkāriṃkārādesavasena vuttapadavantattā okārantitthiliṅgapadamālā	2126	
PA_anya-e08_03n:2126_10	icceva sārato paccetabbā.	21261	
PA_anya-e08_03n:2127_0	Idāni gosaddassa itthiliṅgabhāvasādhakāni suttapadāni lokikappayogāni ca kathayāma	2127	
PA_anya-e08_03n:2127_1	– “seyyathāpi bhikkhave vassānaṃ pacchime māse saradasamaye kiṭṭhasambādhe gopālako	2127	
PA_anya-e08_03n:2127_2	gāvo rakkheyya, tā gāvo tato tato daṇḍena ākoṭeyya.	2127	
PA_anya-e08_03n:2128	Annadā baladā cetā, vaṇṇadā sukhadā ca tā;	212	
PA_anya-e08_03n:2129	Etamatthaṃ vasaṃ ñatvā, nāssu gāvo haniṃsu te.	212	
PA_anya-e08_03n:2130_0	Sabbā gāvo samāharati. Gamissanti bhante gāvo vacchagiddhiniyo”ti imāni suttapadāni.	2130	
PA_anya-e08_03n:2130_1	“Gosu duyhamānāsu gato”tiādīni pana lokikappayogāni. Iti gosaddassa itthiliṅgabhāvopi	2130	
PA_anya-e08_03n:2130_2	pulliṅgabhāvo viya sārato paccetabbo.	2130	
PA_anya-e08_03n:2131_0	Tatra “go, gāvī, gāvo, gāvī, gavo”tiādīni kiñcāpi itthiliṅgabhāvena vuttāni, tathāpi	2131	
PA_anya-e08_03n:2131_1	yathāpayogaṃ “pajā devatā”tipadāni viya itthipurisavācakāneva bhavanti, tasmā itthiliṅgavasena	2131	
PA_anya-e08_03n:2131_2	“sā go”ti vā “tā gāvo”ti vā vutte itthipumabhūtā sabbepi goṇā gahitāti veditabbā.	2131	
PA_anya-e08_03n:2131_3	Na hi īdise ṭhāne ekantato liṅgaṃ padhānaṃ, atthoyeva padhāno. “Vajegāvo duhantī”ti	2131	
PA_anya-e08_03n:2131_4	vutte kiñcāpi “gāvo”ti ayaṃ saddo pumepi vattati, tathāpi duhanakriyāya pume asambhavato	2131	
PA_anya-e08_03n:2131_5	atthavasena itthiyo ñāyante. “Gāvī duhantī”ti vutte pana liṅgavasena atthavasena	2131	
PA_anya-e08_03n:2131_6	ca vacanato ko saṃsayamāpajjissati viññū. “Tā gāvo carantī”ti vutte itthiliṅgavasena	2131	
PA_anya-e08_03n:2131_7	vacanato kadāci kassaci saṃsayo siyā “nanu itthiyo”ti, pulliṅgavasena pana “te gāvo	2131	
PA_anya-e08_03n:2131_8	carantī”ti vutte saṃsayo natthi, itthiyo ca pumāno ca ñāyante pulliṅgabahuvacanena	2131	
PA_anya-e08_03n:2131_9	katthaci itthipumassa gahitattā. “Athettha sīhā byagghā cā”tiādīsu viya “gāvī caratī”ti	2131	
PA_anya-e08_03n:2131_10	ca “gāviṃ passatī”ti ca vutte itthī viññāyate gāvīsaddena itthiyā gahetabbattā. Lokikappayogesu	21311	
PA_anya-e08_03n:2131_11	hi sāsanikappayogesu ca gāvīsaddena itthī gayhati. Ekaccaṃ pana sāsanikappayogaṃ	21311	
PA_anya-e08_03n:2131_12	sandhāya “gāvī”ti, “gāvi”nti ca “itthipurisasādhāraṇavacanamavocumha. Tathā hi “seyyathāpi	21311	
PA_anya-e08_03n:2131_13	bhikkhave dakkho goghātako vā goghātakantevāsī vā gāviṃ vadhitvā catumahāpathe bilaso	21311	
PA_anya-e08_03n:2131_14	vibhajitvā nisinno assā”ti pāḷi dissati. Aṭṭhakathāsu ca “gāvo”ti itthipumasādhāraṇaṃ	21311	
PA_anya-e08_03n:2131_15	saddaracanaṃ katvā puna tadeva itthipumaṃ sandhāya “dvāraṃ pattaṃ pattaṃ gāvi”nti	21311	
PA_anya-e08_03n:2131_16	racitā saddaracanā dissati.	21311	
PA_anya-e08_03n:2132_0	Ettha hi gojātiyaṃ ṭhitā itthīpi pumāpi “gāvī”ti saṅkhaṃ gacchati. Visesato pana	2132	
PA_anya-e08_03n:2132_1	“gāvī”ti idaṃ itthiyā adhivacanaṃ. Tathā hi tattha tattha pāḷippadesādīsu “acirapakkantassa	2132	
PA_anya-e08_03n:2132_2	bhagavato bāhiyaṃ dārucīriyaṃ gāvī taruṇavacchā adhipatitvā jīvitā voropesī”ti, “gāvuṃ	2132	
PA_anya-e08_03n:2132_3	vā te demi, gāviṃ vā te demī”ti ca “tiṇasīho kapotavaṇṇagāvīsadiso”ti ca payogadassanato	2132	
PA_anya-e08_03n:2132_4	itthī kathiyatīti vattabbaṃ. Gosaddena pana “goduhanaṃ. Gadduhanaṃ. Gokhīraṃ godhano	2132	
PA_anya-e08_03n:2132_5	gorūpāni cā”ti dassanato itthīpi pumāpi kathiyatīti vattabbaṃ.	2132	
PA_anya-e08_03n:2133	Idāni okārantassa itthiliṅgassa gosaddassa padamālāyaṃ pāḷinayādinissito atthayuttinayo vuccate viññūnaṃ kosallajananatthaṃ –	213	
PA_anya-e08_03n:2134_0	Sā go gacchati, sā gāvī gacchati, tā gāvo, gāvī, gavo gacchanti. Taṃ gāvaṃ, gāviṃ,	2134	
PA_anya-e08_03n:2134_1	gavaṃ passati, tā gāvo, gāvī, gavo passati. Tāhi gohi, gobhi kataṃ. Tāsaṃ gavaṃ,	2134	
PA_anya-e08_03n:2134_2	gunnaṃ, gonaṃ deti. Tāhi gohi, gobhi apeti. Tāsaṃ gavaṃ, gunnaṃ, gonaṃ siṅgāni. Tāsu	2134	
PA_anya-e08_03n:2134_3	gosu patiṭṭhitaṃ. Bhoti go tvaṃ tiṭṭha, bhotiyo gāvo gāvī, gavā tumhe tiṭṭhatha.	2134	
PA_anya-e08_03n:2135	Aparopi vuccate –	213	
PA_anya-e08_03n:2136_0	Sā go nadiṃ tarantī gacchati, sā gāvī nadiṃ tarantī gacchati, tā gāvo, gāvī, gavo	2136	
PA_anya-e08_03n:2136_1	nadiṃ tarantīyo gacchanti. Taṃ gāvaṃ, gāviṃ, gavaṃ nadiṃ tarantiṃ passati, tā gāvo,	2136	
PA_anya-e08_03n:2136_2	gāvī, gavo nadiṃ tarantiyo passati. Tāhi gohi, gobhi nadiṃ tarantīhi kataṃ. Tāsaṃ	2136	
PA_anya-e08_03n:2136_3	gavaṃ, gunnaṃ, gonaṃ nadiṃ tarantīnaṃ deti. Tāhi gohi, gobhi nadiṃ tarantīhi apeti.	2136	
PA_anya-e08_03n:2136_4	Tāsaṃ gavaṃ, gunnaṃ, gonaṃ nadiṃ tarantīnaṃ santakaṃ. Tāsu gosu nadiṃ tarantīsu patiṭṭhitanti.	2136	
PA_anya-e08_03n:2137_0	Tatra yā sā “go, gāvī, gāvo, gāvī, gavo”tiādinā okārantassitthiliṅgassa gosaddassa	2137	
PA_anya-e08_03n:2137_1	padamālā ṭhapitā, sā “go, gāvo gavo”tiādinā vuttassa okārantapulliṅgassa gosaddassa	2137	
PA_anya-e08_03n:2137_2	padamālāto savisesā paccattopayogālapanaṭṭhāne catunnaṃ kaññāsaddānaṃ viya gāvīsaddānaṃ	2137	
PA_anya-e08_03n:2137_3	vuttattā. Yasmā panāyaṃ viseso, tasmā imassa okārantitthiliṅgassa gosaddassa aññesamitthiliṅgānaṃ	2137	
PA_anya-e08_03n:2137_4	viya avisadākāravohāratā sallakkhetabbā, na pulliṅgānaṃ viya visadākāravohāratā,	2137	
PA_anya-e08_03n:2137_5	nāpi napuṃsakaliṅgānaṃ viya ubhayamuttākāravohāratā sallakkhetabbā. Ettha nicchayakaraṇī gāthā vuccati –	2137	
PA_anya-e08_03n:2138	Duvinnaṃ dhātusaddānaṃ, yathā dissati nānatā;	213	
PA_anya-e08_03n:2139	Gosaddānaṃ tathā dvinnaṃ, icchitabbāva nānatā.	213	
PA_anya-e08_03n:2140	Tathā hi pumitthiliṅgavasena dvinnaṃ dhātusaddānaṃ viseso dissati. Taṃ yathā?	214	
PA_anya-e08_03n:2141_0	Dhātu, dhātū, dhātavo. Dhātuṃ, dhātū, dhātavo. Dhātunā, dhātūhi, dhātūbhi. Dhātussa,	2141	
PA_anya-e08_03n:2141_1	dhātūnaṃ. Dhātusmā, dhātumhā, dhātūhi, dhātūbhi. Dhātussa, dhātūnaṃ. Dhātusmiṃ, dhātumhi,	2141	
PA_anya-e08_03n:2141_2	dhātūsu. Ayaṃ pulliṅgaviseso.	2141	
PA_anya-e08_03n:2142_0	Dhātu, dhātū, dhātuyo. Dhātuṃ, dhātū, dhātuyo. Dhātuyā, dhātūhi, dhātūbhi. Dhātuyā,	2142	
PA_anya-e08_03n:2142_1	dhātūnaṃ. Dhātuyā, dhātūhi, dhātūbhi. Dhātuyā, dhātūnaṃ. Dhātuyā, dhātuyaṃ, dhātūsu.	2142	
PA_anya-e08_03n:2142_2	Ayaṃ itthiliṅgassa viseso.	2142	
PA_anya-e08_03n:2143_0	Yathā ca dvinnaṃ dhātusaddānaṃ viseso paññāyati, tathā dvinnampi gosaddānaṃ viseso	2143	
PA_anya-e08_03n:2143_1	paññāyateva. Yathā ca punnapuṃsakaliṅgānaṃ dvinnaṃ āyusaddānaṃ “āyu, āyū, āyavo”tiādinā,	2143	
PA_anya-e08_03n:2143_2	“āyu, āyū, āyūnī”tiādinā ca viseso paññāyati, yathā dvinnampi gosaddānaṃ viseso paññāyateva.	2143	
PA_anya-e08_03n:2143_3	Tathā hi visadākāravohāro pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅgaṃ.	2143	
PA_anya-e08_03n:2144_0	Idāni imamevatthaṃ pākaṭataraṃ katvā saṅkhepato kathayāma – purisoti visadākāravohāro,	2144	
PA_anya-e08_03n:2144_1	kaññāti avisadākāravohāro, rūpanti ubhayamuttākāravohāro. Puriso tiṭṭhati, kaññā	2144	
PA_anya-e08_03n:2144_2	tiṭṭhati, kaññā tiṭṭhanti, kaññā passati, bhotiyo kaññā tiṭṭhatha, etthekapadamasamaṃ,	2144	
PA_anya-e08_03n:2144_3	cattāri samāni. Purisā tiṭṭhanti, purisā nissaṭaṃ, bhavanto purisā gacchatha. Kaññāyo	2144	
PA_anya-e08_03n:2144_4	tiṭṭhanti, kaññāyo passati, bhotiyo kaññāyo gacchatha, tīṇi tīṇi samāni. Purisaṃ	2144	
PA_anya-e08_03n:2144_5	passati, kaññaṃ passati, dve asamāni. Purise passati, purise patiṭṭhitaṃ, dve samāni.	2144	
PA_anya-e08_03n:2144_6	Tena purisena kataṃ, tāya kaññāya kataṃ, tāya kaññāya deti, tāya kaññāya apeti, tāya	2144	
PA_anya-e08_03n:2144_7	kaññāya santakaṃ, tāya kaññāya patiṭṭhitaṃ, ekamasamaṃ, pañca samāni. Evaṃ pulliṅgassa	2144	
PA_anya-e08_03n:2144_8	visadākāravohāratā dissati, itthiliṅgassa avisadākāravohāratā dissati. Napuṃsakaliṅgassa	2144	
PA_anya-e08_03n:2144_9	pana “rūpaṃ, rūpāni, rūpā. Rūpaṃ, rūpāni, rūpe. Bho rūpa, bhavanto rūpāni, rūpā”ti	2144	
PA_anya-e08_03n:2144_10	evaṃ tīsu paccattopayogālapanaṭṭhānesu sanikārāya visesāya rūpamālāya vasena ubhayamuttākāravohāratā	21441	
PA_anya-e08_03n:2144_11	dissati, pumitthiliṅgānaṃ tīsu ṭhānesu sanikārāni rūpāni sabbadā na santi, iti visadākāravohāro	21441	
PA_anya-e08_03n:2144_12	pulliṅgaṃ, avisadākāravohāro itthiliṅgaṃ, ubhayamuttākāravohāro napuṃsakaliṅganti veditabbaṃ.	21441	
PA_anya-e08_03n:2145_0	Ayaṃ nayo “saddhā sati hirī, yā itthī saddhā pasannā, te manussā saddhā pasannā,	2145	
PA_anya-e08_03n:2145_1	pahūtaṃ saddhaṃ paṭiyattaṃ, saddhaṃ kula”ntiādīsu samānasutikasaddesupi padamālāvasena	2145	
PA_anya-e08_03n:2145_2	labbhateva. Yā ca pana itthiliṅgassa avisadākāravohāratā vuttā, sā ekaccesupi saṅkhyāsaddesu	2145	
PA_anya-e08_03n:2145_3	labbhati. Tathā hi vīsatiādayo navutipariyantā saddā ekavacanantā itthiliṅgāti vuttā,	2145	
PA_anya-e08_03n:2145_4	ettha “vīsatiyā”ti pañcakkhattuṃ vattabbaṃ, tathā “tiṃsāyā”tiādīnaṃ “navutiyā”ti	2145	
PA_anya-e08_03n:2145_5	padapariyantānaṃ, evaṃ vīsatiādīnaṃ kaññāsaddasseva avisadākāravohāratā labbhatīti	2145	
PA_anya-e08_03n:2145_6	avagantabbaṃ. Yadi evaṃ ticatusaddesu kathanti? Ticatusaddā pana yasmā “tayo tisso	2145	
PA_anya-e08_03n:2145_7	tīṇi, cattāro caturo catasso cattārī”ti attano attano rūpāni abhidheyyaliṅgānugabhattā	2145	
PA_anya-e08_03n:2145_8	yathāsakaliṅgavasena “purisā kaññāyo cittānī”tiādīhi visadāvisadobhayarahitākāravohārasaṅkhātehi	2145	
PA_anya-e08_03n:2145_9	saddehi yogaṃ gacchanti, tasmā paccekaliṅgavasena visadāvisadobhayarahitākāravohārāti vattumarahanti.	2145	
PA_anya-e08_03n:2146_0	Sabbanāmesupi ayaṃ tividho ākāro labbhati rūpavisesayogato. Kathaṃ? Punnapuṃsakavisaye	2146	
PA_anya-e08_03n:2146_1	“tassa kassa” iccādīni sabbāni sabbanāmikarūpāni catutthīchaṭṭhiyantāni bhavanti,	2146	
PA_anya-e08_03n:2146_2	itthiliṅgavisaye “tassā kassā” iccādīni sabbanāmikarūpāni tatiyācatutthīpañcamīchaṭṭhīsattamiyantāni	2146	
PA_anya-e08_03n:2146_3	bhavanti, tasmā sabbanāmattepi itthiliṅgassa avisadākāravohāratā ekantato sampaṭicchitabbā.	2146	
PA_anya-e08_03n:2146_4	Ettha pana sulabhāni catutthīchaṭṭhīrūpāni anāharitvā sudullabhabhāvena tatiyāpañcamīsattamīrūpāni	2146	
PA_anya-e08_03n:2146_5	sāsanato āharitvā dassessāma bhagavato pāvacane nikkaṅkhabhāvena sotūnaṃ paramasaṇhasukhumañāṇādhigamatthaṃ.	2146	
PA_anya-e08_03n:2146_6	Taṃ yathā? “Āyasmā udāyī yena sā kumārikā tenupasaṅkami, upasaṅkamitvā tassā kumārikāya	2146	
PA_anya-e08_03n:2146_7	saddhiṃ eko ekāya raho paṭicchanne āsane alaṃkammanīye nisajjaṃ kappesī”ti. Ettha	2146	
PA_anya-e08_03n:2146_8	“tassā”ti tatiyāya rūpaṃ, “tassā”ti tatiyāya rūpe diṭṭheyeva “sabbassā katarissā”tiādīni	2146	
PA_anya-e08_03n:2146_9	tatiyārūpāni pāḷiyaṃ anāgatānipidiṭṭhāniyeva nāma tesaṃ aññamaññasamānagatikattā,	2146	
PA_anya-e08_03n:2146_10	diṭṭhena ca adiṭṭhassapi yuttassa gahetabbattā. “Kassāhaṃ kena hāyāmī”ti ettha “kassā”ti	21461	
PA_anya-e08_03n:2146_11	pañcamiyā rūpaṃ, “kassā”ti pañcamiyā rūpe diṭṭheyeva “sabbassā katarissā”tiādīni	21461	
PA_anya-e08_03n:2146_12	pañcamiyā rūpāni pāḷiyaṃ anāgatānipi diṭṭhāniyeva nāma. “Aññataro bhikkhu vesāliyaṃ	21461	
PA_anya-e08_03n:2146_13	mahāvane makkaṭiṃ āmisena upalāpetvā tassā methunaṃ dhammaṃ paṭisevati. Aññataro	21461	
PA_anya-e08_03n:2146_14	bhikkhu aññatarissā itthiyā paṭibaddhacitto hotī”ti ca ettha “tassā aññatarissā”ti	21461	
PA_anya-e08_03n:2146_15	ca sattamiyā rūpaṃ, tasmiṃ diṭṭheyeva “sabbassā katarissā”tiādīni sattamiyā rūpāni	21461	
PA_anya-e08_03n:2146_16	pāḷiyaṃ anāgatānipi diṭṭhāniyeva nāmāti.	21461	
PA_anya-e08_03n:2147_0	Nanu ca bho “tassā kumārikāya saddhi”nti ettha “tassā”ti idaṃ vibhattivipallāsena	2147	
PA_anya-e08_03n:2147_1	vuttaṃ, “tāyā”ti hissa attho, tathā “kassāhaṃ kena hāyāmī”ti idampi vibhattivipallāsena	2147	
PA_anya-e08_03n:2147_2	vuttaṃ. “Kāyā”ti hissa attho. “Aññatarissā itthiyā paṭibaddhacitto”ti etthāpi “aññatarissā”ti	2147	
PA_anya-e08_03n:2147_3	idaṃ vibhattivipallāsena vuttaṃ. “Aññatarissa”nti hissa atthoti? Tanna, īdisesu cuṇṇiyapadavisayesu	2147	
PA_anya-e08_03n:2147_4	vibhattivipallāsassa anicchitabbattā. Nanu ca bho cuṇṇiyapadavisayepi “saṅghe gotami	2147	
PA_anya-e08_03n:2147_5	dehī”tiādīsu “saṅghassā”ti vibhattivipallāsatthaṃ vadanti garūti? Saccaṃ, tathāpi	2147	
PA_anya-e08_03n:2147_6	tādisesu ṭhānesu dve adhippāyā bhavanti ādhārapaṭiggāhakabhāvena bhummasampadānānamicchitabbattā.	2147	
PA_anya-e08_03n:2147_7	Tathā hi “saṅghassa dethā”ti vattukāmassa sato “saṅghe dethā”ti vacanaṃ na virujjhati,	2147	
PA_anya-e08_03n:2147_8	yujjatiyeva. Tathā “saṅghe dethā”ti vattukāmassapi sato “saṅghassa dethā”ti vacanampi	2147	
PA_anya-e08_03n:2147_9	na virujjhati, yujjatiyeva, yathā pana alābu lābusaddesu visuṃ visuṃ vijjamānesupi	2147	
PA_anya-e08_03n:2147_10	“lābūni sīdanti silā plavantī”ti ettha chandānurakkhaṇatthaṃ akāralopo hotīti akkharalopo	21471	
PA_anya-e08_03n:2147_11	buddhiyā kariyati. Tathā “saṅghe gotami dehī”tiādīsupi buddhiyā vibhattivipallāsassa	21471	
PA_anya-e08_03n:2147_12	parikappanaṃ katvā “saṅghassā”ti vipallāsatthamicchanti ācariyā. Tasmā “saṅghe gotami	21471	
PA_anya-e08_03n:2147_13	dehi. Vessantare varaṃ datvā”tiādīsu vibhattivipallāso yutto “tassā kumārikāyā”tiādīsu	21471	
PA_anya-e08_03n:2147_14	pana na yutto, vibhattivipallāso ca nāma yebhuyyena “neva dānaṃ viramissa”ntiādīsu gāthāsu icchitabbo.	21471	
PA_anya-e08_03n:2148_0	Tathāpi vadeyya yā sā tumhehi “tassā methunaṃ dhammaṃ paṭisevatī”ti pāḷi ābhatā,	2148	
PA_anya-e08_03n:2148_1	na sā sattamīpayogā. “Tassā”ti hi idaṃ chaṭṭhiyantapadaṃ “tassāmakkaṭiyāaṅgajāte	2148	
PA_anya-e08_03n:2148_2	methunaṃ dhammaṃ paṭisevatī”ti atthasambhavatoti? Tanna, aṭṭhakathāyaṃ “tassāti bhummavacana”nti	2148	
PA_anya-e08_03n:2148_3	vuttattā. Kiñca bhiyyo – aṭṭhakathāyaṃyeva “tassā ca sikkhāya sikkhaṃ paripūrento	2148	
PA_anya-e08_03n:2148_4	sikkhati, tasmiñca sikkhāpade avītikkamanto sikkhatī”ti imasmiṃ padese “tassā”ti	2148	
PA_anya-e08_03n:2148_5	bhummavacanaṃ niddeso katoti. Nanu ca bho tatthāpi “tassā”ti idaṃ vibhattivipallāsavasena	2148	
PA_anya-e08_03n:2148_6	bhummatthe sāmivacananti? “Ativiya tvaṃ vibhattivipallāsanaye kusalosi, vibhattivipallāsiko	2148	
PA_anya-e08_03n:2148_7	nāmā”ti bhavaṃ vattabbo. Yo tvaṃ dhammasaṅgāhakattherehi vuttapāḷimpi ullaṅghasi,	2148	
PA_anya-e08_03n:2148_8	aṭṭhakathāvacanampi ullaṅghasi, aparampi te niddesapāḷiṃ āharissāma. Sace tvaṃ paṇḍitajātiko,	2148	
PA_anya-e08_03n:2148_9	saññattiṃ gamissasi. Sace apaṇḍitajātiko, attano gāhaṃ amuñcantoyeva saññattiṃ na	2148	
PA_anya-e08_03n:2148_10	gamissati, sāsane cittiṃ katvā suṇohīti. “Tasmā hi sikkhetha idheva jantū”ti imissā	21481	
PA_anya-e08_03n:2148_11	pāḷiyā atthaṃ niddisantena pabhinnapaṭisambhidena satthukappena aggasāvakena dhammasenāpatinā	21481	
PA_anya-e08_03n:2148_12	āyasmatā sāriputtena “idhāti imissā diṭṭhiyā imissā khantiyā imissā ruciyā imasmiṃ	21481	
PA_anya-e08_03n:2148_13	ādāye imasmiṃ dhamme”ti evaṃ “imissā”ti padaṃ bhummavacanavasena vuttaṃ. Tañhi “idhā”ti	21481	
PA_anya-e08_03n:2148_14	padassa atthavācakattā sattamiyā rūpanti viññāyati. Iti “imissā”ti sattamiyā rūpe	21481	
PA_anya-e08_03n:2148_15	diṭṭheyeva “sabbassā katarissā”tiādīni sattamiyā rūpāni pāḷiyaṃ anāgatānipi diṭṭhāniyeva nāma.	21481	
PA_anya-e08_03n:2149_0	Aparampi te sabbalokānukampakena sabbaññunā āhaccabhāsitaṃ pāḷiṃ āharissāma, cittiṃ	2149	
PA_anya-e08_03n:2149_1	katvā suṇohi, “aṭṭhānametaṃ bhikkhave anavakāso, yaṃ ekissā lokadhātuyā apubbaṃ acarimaṃ	2149	
PA_anya-e08_03n:2149_2	dve arahanto sammāsambuddhā uppajjeyyu”nti ettha “ekissā”ti idaṃ sattamiyā rūpaṃ.	2149	
PA_anya-e08_03n:2149_3	Evaṃ “ekissā”ti sattamiyā rūpe diṭṭheyeva “sabbassā katarissā”tiādīni sattamiyā rūpāni	2149	
PA_anya-e08_03n:2149_4	pāḷiyaṃ anāgatānipi diṭṭhāniyeva nāma. Na hi sabbathāpi vohārā sarūpato pāḷiādīsu	2149	
PA_anya-e08_03n:2149_5	dissanti, ekacce dissanti, ekacce na dissantiyeva. Atridaṃ vuccati –	2149	
PA_anya-e08_03n:2150	“Tassā”iccādayo saddā, “tāya”iccādayo viya;	215	
PA_anya-e08_03n:2151	Ñeyyā pañcasu ṭhānesu, tatiyādīsu dhīmatā.	215	
PA_anya-e08_03n:2152	Tiṇṇannaṃ pana nādīnaṃ, hoti sabyapadesato;	215	
PA_anya-e08_03n:2153	“Tassā kassā”tiādīni, bhavanti tatiyādisu.	215	
PA_anya-e08_03n:2154_0	Atra panāyaṃ pāḷinayavibhāvanā aṭṭhakathānayavibhāvanā ca – tassā kaññāya saddhiṃ	2154	
PA_anya-e08_03n:2154_1	gacchati, tassā kaññāya kataṃ, tassā kaññāya deti, tassā kaññāya apeti, tassā kaññāya	2154	
PA_anya-e08_03n:2154_2	ayaṃ kaññā hīnā, tassā kaññāya ayaṃ kaññā adhikā, tassā kaññāya santakaṃ, tassā kaññāya	2154	
PA_anya-e08_03n:2154_3	patiṭṭhitanti. Dullabhāyaṃ nīti sādhukaṃ cittiṃ katvā pariyāpuṇitabbā sāsanassa ciraṭṭhitatthaṃ.	2154	
PA_anya-e08_03n:2154_4	Evaṃ sabbathāpi pāḷiaṭṭhakathānayānusārena itthiliṅgassa avisadākāravohāratā ñātabbā.	2154	
PA_anya-e08_03n:2155_0	Evaṃ pana ñatvā viññujātinā “dvinnaṃ gosaddānaṃ rūpamālāvisesena liṅganānattaṃ hotī”ti	2155	
PA_anya-e08_03n:2155_1	niṭṭhametthāvagantabbaṃ. Gosaddo hi “puriso mātugāmo orodho āpo satthā”tiādayo viya	2155	
PA_anya-e08_03n:2155_2	na niyogā visadākāravohāro, nāpi “kaññā ratti itthī”tiādayo viya niyogā avisadākāravohāro.	2155	
PA_anya-e08_03n:2155_3	Tathā hi ayaṃ pulliṅgabhāve dhātusaddo viya visadākāravohāro, itthiliṅgabhāve avisadākāravohāro.	2155	
PA_anya-e08_03n:2155_4	Iti imassa atthassa sotūnaṃ ñāpanena paramasaṇhasukhumañāṇappaṭilābhattaṃ “go, gāvī	2155	
PA_anya-e08_03n:2155_5	gāvo. Gāviṃ, gavo”tiādinā okārantassa itthiliṅgassa gosaddassa āveṇikā nāmikapadamālā	2155	
PA_anya-e08_03n:2155_6	vuttā. Ettha pana “gāvi”nti ekakkhattumāgataṃ, “go gohī”tiādīni dvikkhattuṃ, “gāvo	2155	
PA_anya-e08_03n:2155_7	gāvī gāva”nti tikkhattuṃ, “gāviyā”ti pañcakkhattuṃ, evamettha pañcakkhattuṃ āgatapadānaṃ	2155	
PA_anya-e08_03n:2155_8	vasena avisadākāro dissatīti idaṃ itthiliṅganti gahetabbaṃ. Imañhi nayaṃ muñcitvā	2155	
PA_anya-e08_03n:2155_9	natthi añño nayo yena gosaddo itthiliṅgo siyā. Tasmā idameva amhākaṃ mataṃ sārato	2155	
PA_anya-e08_03n:2155_10	paccetabbaṃ. Pumitthiliṅgasaṅkhātānaṃ dvinnaṃ gosaddānaṃ rūpamālāya nibbisesataṃ	21551	
PA_anya-e08_03n:2155_11	vadantānaṃ pana ācariyānaṃ mataṃ pulliṅge vattamānena gosaddeni’tthiliṅge vattamānassa	21551	
PA_anya-e08_03n:2155_12	gosaddassa rūpamālāya sadisatte sati mātugāmasaddassa nāmikapadamālāyo samaṃ yojetvā	21551	
PA_anya-e08_03n:2155_13	pumitthiliṅgabhāvaparikappanaṃ viya hotīti na sārato paccetabbaṃ.	21551	
PA_anya-e08_03n:2156_0	Ettha pana kiñci liṅgasaṃsandanaṃ kathayāma – heṭṭhā niddiṭṭhassa okārantapulliṅgassa	2156	
PA_anya-e08_03n:2156_1	gosaddassa nāmikapadamālāyaṃ “gāvuṃ gāvaṃ gāvenā”tiādīni ekakkhattumāgatāni, “go	2156	
PA_anya-e08_03n:2156_2	gohī”tiādīni dvikkhattuṃ, “gāvo gavo gava”nti imāni pana “satthā rājā”tiādīni viya	2156	
PA_anya-e08_03n:2156_3	tikkhattuṃ, catukkhattuṃ vā panettha pañcakkhattuṃ vā āgatapadāni na santi. Tadabhāvato	2156	
PA_anya-e08_03n:2156_4	visadākāro dissati. Purisasaddassa nāmikapadamālāyampi “puriso purisa”ntiādīni ekakkhattumāgatāni,	2156	
PA_anya-e08_03n:2156_5	“purise”tiādīni dvikkhattuṃ, “purisā”ti tikkhattuṃ. Evaṃ visadākāro dissati. Ākārantitthiliṅgassa	2156	
PA_anya-e08_03n:2156_6	pana “kañña”ntiādīni ekakkhattumāgatāni, “kaññāhī”tiādīni dvikkhattuṃ, “kaññāyo”tiādīni	2156	
PA_anya-e08_03n:2156_7	tikkhattuṃ, “kaññā”ti idaṃ catukkhattuṃ, “kaññāyā”ti idaṃ pana pañcakkhattuṃ. Evaṃ	2156	
PA_anya-e08_03n:2156_8	avisadākāro dissati. Ākārantapulliṅgassatu “sattharī”tiādīni ekakkhattumāgatāni,	2156	
PA_anya-e08_03n:2156_9	“satthū”tiādīni dvikkhattuṃ, “satthā”tiādīni tikkhattuṃ, evaṃ visadākāro dissati.	2156	
PA_anya-e08_03n:2156_10	Iminā nayena sabbāsupi pumitthiliṅgapadamālāsu visadākāro ca avisadākāro ca veditabbo.	21561	
PA_anya-e08_03n:2156_11	Napuṃsakaliṅgassa pana nāmikapadamālāyaṃ “cittenā”tiādīni ekakkhattumāgatāni, “citta”ntiādīni	21561	
PA_anya-e08_03n:2156_12	dvikkhattuṃ, “cittānī”ti idaṃ tikkhattuṃ āgataṃ. Aṭṭhi āyusaddādīsupi eseva nayo.	21561	
PA_anya-e08_03n:2156_13	Ettha ubhayamuttākāro dissati. Kiñcāpettha catukkhattuṃ pañcakkhattuṃ vā āgatapadānaṃ	21561	
PA_anya-e08_03n:2156_14	abhāvato visadākāro upalabbhamāno viya dissati, tathāpi yasmā “cittaṃ aṭṭhi āyū”tiādīni	21561	
PA_anya-e08_03n:2156_15	napuṃsakāni “gacchaṃ aggi bhikkhū”tiādīnaṃ pulliṅgānaṃ nayena appavattanato visadākārañca,	21561	
PA_anya-e08_03n:2156_16	“ratti yāgū”tiādīnaṃ itthiliṅgānaṃ nayena appavattanato avisadākārañca ubhayamanupagamma	21561	
PA_anya-e08_03n:2156_17	visesato “cittaṃ, cittāni, cittā. Cittaṃ, cittāni, citte”tiādinā sanikārāya rūpamālāya	21561	
PA_anya-e08_03n:2156_18	rūpavantāni bhavanti, tasmā tesamākāro ubhayamuttoti daṭṭhabbo.	21561	
PA_anya-e08_03n:2157_0	Tividhopāyaṃ ākāro sakkaṭabhāsāsu na labbhati. Tenesa sabbesupi byākaraṇasatthesu	2157	
PA_anya-e08_03n:2157_1	na vutto. Sabbasattānaṃ pana mūlabhāsābhūtāya jineritāya māgadhikāya sabhāvaniruttiyā	2157	
PA_anya-e08_03n:2157_2	labbhati. Tathā hi ayaṃ niruttimañjūsāyaṃ vutto –	2157	
PA_anya-e08_03n:2158	Kiṃ panetaṃ liṅgaṃ nāma? Keci tāva vadanti –	215	
PA_anya-e08_03n:2159	“Thanakesavatī itthī, massuvā puriso siyā. Ubhinnamantaraṃ etaṃ, itaro’bhayamuttako’ti	215	
PA_anya-e08_03n:2160	Vuttattā visiṭṭhā thanakesādayo liṅga”nti, etaṃ na sabbattha, gaṅgāsālārukkhādīnaṃ thanādinā sambandhābhāvato.	216	
PA_anya-e08_03n:2161_0	Apare vadanti – “na liṅgaṃ nāma paramatthato kiñci atthi, lokasaṅketarūḷho pana vohāro	2161	
PA_anya-e08_03n:2161_1	liṅgaṃ nāmā”ti. Idamettha sanniṭṭhānaṃ. Sabbaliṅgikopi saddo hoti taṭaṃ taṭī taṭoti.	2161	
PA_anya-e08_03n:2161_2	Yadi ca paramatthato liṅgaṃ nāma siyā, kathaṃ aññamaññaviruddhānaṃ tesaṃ ekattha	2161	
PA_anya-e08_03n:2161_3	samāveso bhavati, tasmā yassa kassaci atthassa avisadākāravohāro itthiliṅgaṃ, visadākāravohāro	2161	
PA_anya-e08_03n:2161_4	pulliṅgaṃ, ubhayamuttākāravohāro napuṃsakaliṅganti veditabbanti.	2161	
PA_anya-e08_03n:2162_0	Ettha pana nāmikapadamālāsaṅkhātapabandhavaseneva avisadākāravohārāditā gahetabbā,	2162	
PA_anya-e08_03n:2162_1	na ekekapadavasena. Tathā hi “kaññā puriso citta”nti ca, “kaññāyo purisā cittānī”ti	2162	
PA_anya-e08_03n:2162_2	ca evamādikassa ekekapadassa avisadākāravohārāditā na dissati. Yasmā pana pabandhavasena	2162	
PA_anya-e08_03n:2162_3	visadākāravohārādibhāve siddheyeva samudāyāvayavattā ekekapadassapi avisadākāravohārāditā sijjhateva.	2162	
PA_anya-e08_03n:2163_0	Keci pana nāmikapadamālāsaṅkhātaṃ pabandhaṃ aparāmasitvā ekekapadavaseneva avisadākāravohārādikaṃ	2163	
PA_anya-e08_03n:2163_1	icchanti, te vattabbā “yadi ekekapadasseva avisadākāravohārāditā siyā, evaṃ sante	2163	
PA_anya-e08_03n:2163_2	‘kaññā purisā satthā guṇavā rājā’tiādīnaṃ padānaṃ ākārasutivasena, ‘puriso satthāro	2163	
PA_anya-e08_03n:2163_3	kaññāyo’tiādīnaṃ pana okārasutivasena, ‘cittaṃ purisaṃ kañña’ntiādīnaṃ anusārasutivasena	2163	
PA_anya-e08_03n:2163_4	aññamaññaṃ samānasutisambhavā kathaṃ avisadākāravohārāditā siyā”ti? Kiñcāpi te evaṃ	2163	
PA_anya-e08_03n:2163_5	vadeyyuṃ “siyā eva, nānattaṃ pana tesaṃ duppaṭivedha”nti. Te vattabbā “mā tumhe evamavacuttha,	2163	
PA_anya-e08_03n:2163_6	dujjānatarampi nibbānaṃ kathanasamatthaṃ puggalaṃ nissāya jānanti, tasmā suṭṭhu upaparikkhitvā	2163	
PA_anya-e08_03n:2163_7	vadethā”ti. Evañca pana vatvā tato uttari te pañhaṃ pucchitabbā “bodhisaddo āyusaddo	2163	
PA_anya-e08_03n:2163_8	ca kataraliṅgo”ti. Te jānantā evaṃ vakkhanti “bodhisaddo itthiliṅgo ceva pulliṅgo	2163	
PA_anya-e08_03n:2163_9	ca, āyusaddo ca pana napuṃsakaliṅgo ca pulliṅgo cāti dviliṅgā ete saddā”ti. Te vattabbā	2163	
PA_anya-e08_03n:2163_10	“yadi bodhisaddo ca āyusaddo ca dviliṅgā ete saddā, evaṃ sante dvinnaṃ bodhisaddānaṃ	21631	
PA_anya-e08_03n:2163_11	ekapadabhāvena vavatthitānaṃ accantasamānasutikānaṃ kathaṃ avisadākāravohāratā ca	21631	
PA_anya-e08_03n:2163_12	visadākāravohāratā ca siyā, kathañca pana dvinnaṃ āyusaddānaṃ ekapadabhāvena vavatthitānaṃ	21631	
PA_anya-e08_03n:2163_13	accantasamānasutikānaṃ ubhayamuttākāravohāratā ca visadākāravohāratā ca siyā”ti?	21631	
PA_anya-e08_03n:2163_14	Evaṃ vuttā te addhā kiñci uttari apassantā niruttarā bhavissanti. Saddasatthavidū	21631	
PA_anya-e08_03n:2163_15	pana saddasatthato nayaṃ gahetvā vadanti –	21631	
PA_anya-e08_03n:2164	“Ese’sā eta’miti ca,	216	
PA_anya-e08_03n:2165	Pasiddhi atthesu yesu lokassa;	216	
PA_anya-e08_03n:2166	‘Thīpumanapuṃsakānī’ti,	216	
PA_anya-e08_03n:2167	Vuccante tāni nāmānī”ti.	216	
PA_anya-e08_03n:2168_0	Tesaṃ kira ayamadhippāyo – “eso puriso, eso mātugāmo, eso rājā, esā itthī, esā latā,	2168	
PA_anya-e08_03n:2168_1	etaṃ napuṃsakaṃ, etaṃ citta”nti evaṃ purisādīsu yesu atthesu lokassa “eso esā eta”nti	2168	
PA_anya-e08_03n:2168_2	ca pasiddhi hoti, tesu atthesu tāni nāmāni “pumitthinapuṃsakaliṅgānī”ti vuccanti,	2168	
PA_anya-e08_03n:2168_3	taṃdvārena aññānipīti. Evaṃ vadantehi tehi “iminā nāma ākārena ‘eso esā eta’nti nāmāni	2168	
PA_anya-e08_03n:2168_4	aññāni ca pulliṅgādināmaṃ labhantī”ti ayaṃ viseso na dassito, saddhammanayaññūhi	2168	
PA_anya-e08_03n:2168_5	pana neruttikehi dassito “yassa kassaci atthassa avisadākāravohāro itthiliṅga”ntiādinā.	2168	
PA_anya-e08_03n:2169_0	Keci pana “avisadākārānaṃ atthānaṃ vācako vohāro itthiliṅga”ntiādīni vadanti, taṃ	2169	
PA_anya-e08_03n:2169_1	na gahetabbaṃ. Yadi hi avisadākārānaṃ atthānaṃ vācako vohāro itthiliṅgaṃ, evaṃ sante	2169	
PA_anya-e08_03n:2169_2	mātugāmakalattakantakaṇṭakagumbādayopi vohārā itthiliṅgāni siyuṃ avisadākārattā tadatthānaṃ.	2169	
PA_anya-e08_03n:2169_3	Yadi pana visadākārānaṃ atthānaṃ vācako vohāro pulliṅgaṃ, evaṃ sante “devatā saddhā	2169	
PA_anya-e08_03n:2169_4	ñāṇa”miccādayopi vohārā pulliṅgāni siyuṃ visadākārattā tadatthānaṃ. Atha vā yadi	2169	
PA_anya-e08_03n:2169_5	avisadākārānaṃ atthānaṃ vācako vohāro itthiliṅgaṃ, visadākārānaṃ panatthānaṃ vācako	2169	
PA_anya-e08_03n:2169_6	vohāro pulliṅgaṃ, evaṃ sante ekassevatthassa ekakkhaṇe dvīhi liṅgehi na vattabbatā siyā –	2169	
PA_anya-e08_03n:2170	“Atthakāmosi me yakkha, hitakāmāsi devate;	217	
PA_anya-e08_03n:2171	Karomi te taṃ vacanaṃ, tvaṃsi ācariyo mamā”ti.	217	
PA_anya-e08_03n:2172_0	Yadi ca ubhayamuttākārānaṃ atthānaṃ vācako vohāro napuṃsakaliṅgaṃ, evaṃ sante ubhayamuttākārānaṃ	2172	
PA_anya-e08_03n:2172_1	atthānaṃ tiṇarukkhādīsu “idaṃ nāmā”ti niyamābhāvato liṅgavacanaṃ viruddhaṃ siyā.	2172	
PA_anya-e08_03n:2172_2	Apica “paññāratanaṃ. Sāriputtamoggallānaṃ sāvakayuga”nti ca ādinā napuṃsakaliṅgavacanena	2172	
PA_anya-e08_03n:2172_3	tadatthānampi ubhayamuttākāratā vuttā siyā. Apica ekampi tīraṃ “taṭaṃ taṭī taṭo”ti	2172	
PA_anya-e08_03n:2172_4	tīhi liṅgehi na vattabbaṃ siyā. Ekampi ca ñāṇaṃ “paññāṇaṃ paññā pajānanā amoho”tiādinā	2172	
PA_anya-e08_03n:2172_5	tīhi liṅgehi na vattabbaṃ siyā, tasmā taṃ nayaṃ aggahetvā yathāvuttoyeva nayo gahetabbo.	2172	
PA_anya-e08_03n:2173_0	Lokasmiñhi itthīnaṃ heṭṭhimakāyo visado hoti, uparimakāyo avisado, uramaṃsaṃ avisadaṃ,	2173	
PA_anya-e08_03n:2173_1	gamanādīnipi avisadāni. Itthiyo hi gacchamānā avisadaṃ gacchanti, tiṭṭhamānā nipajjamānā	2173	
PA_anya-e08_03n:2173_2	nisīdamānā khādamānā bhuñjamānā avisadaṃ bhuñjanti. Purisampi hi avisadaṃ disvā “mātugāmo	2173	
PA_anya-e08_03n:2173_3	viya gacchati tiṭṭhati nipajjati nisīdati khādati bhuñjatī”ti vadanti. Iti yathā	2173	
PA_anya-e08_03n:2173_4	itthiyo yebhuyyena avisadākārā, tathā yassa kassaci saviññāṇakassa vā aviññāṇakassa	2173	
PA_anya-e08_03n:2173_5	vā atthassa ye vohārā yebhuyyena avisadākārā, teyeva itthiliṅgāni nāma bhavanti.	2173	
PA_anya-e08_03n:2173_6	Taṃ yathā? “Kaññā devatā dhītalikā dubbā saddhā ratti itthī yāgu vadhū” iccevamādīni.	2173	
PA_anya-e08_03n:2173_7	Purisānaṃ pana heṭṭhimakāyo avisado hoti, uparimakāyo visado, uramaṃsaṃ visadaṃ,	2173	
PA_anya-e08_03n:2173_8	gamanādīnipi visadāni honti. Purisā hi gacchamānā visadaṃ gacchanti, tiṭṭhamānā nipajjamānā	2173	
PA_anya-e08_03n:2173_9	nisīdamānā khādamānā bhuñjamānā visadaṃ bhuñjanti. Itthimpi hi gamanādīni visadāni	2173	
PA_anya-e08_03n:2173_10	kurumānaṃ disvā “puriso viya gacchatī”tiādīni vadanti. Iti yathā purisā yebhuyyena	21731	
PA_anya-e08_03n:2173_11	visadākārā, tathā yassa kassaci saviññāṇakassa vā aviññāṇakassa vā atthassa ye vohārā	21731	
PA_anya-e08_03n:2173_12	yebhuyyena visadākārā, teyeva pulliṅgāni nāma bhavanti. Taṃ yathā? “Puriso mātugāmo	21731	
PA_anya-e08_03n:2173_13	orodho āpo rukkho moho satthā” iccevamādīni. Yathā ca pana napuṃsakā ubhayamuttākārā,	21731	
PA_anya-e08_03n:2173_14	tathā yassa kassaci saviññāṇakassa vā aviññāṇakassa vā atthassa ye vohārā ubhayamuttākārā,	21731	
PA_anya-e08_03n:2173_15	teyeva napuṃsakaliṅgāni nāma bhavanti. Taṃ yathā? “Cittaṃ rūpaṃ itthāgāraṃ kalattaṃ	21731	
PA_anya-e08_03n:2173_16	nāṭakaṃ ratanaṃ ñāṇaṃ aṭṭhi āyu”iccevamādīni. Iccevaṃ nāmikānaṃ sabbesampi vohārānaṃ –	21731	
PA_anya-e08_03n:2174	Visadāvisadākārā, ākāro’bhayamuttako;	217	
PA_anya-e08_03n:2175	Liṅgassa lakkhaṇaṃ etaṃ, ñeyyaṃ syādippabandhato.	217	
PA_anya-e08_03n:2176_0	Idaṃ ṭhānaṃ dubbinivijjhaṃ mahāvanagahanaṃ niggumbaṃ nijjaṭaṃ katvā dassitaṃ sādhukaṃ	2176	
PA_anya-e08_03n:2176_1	manasi kātabbaṃ. Iti sabbesaṃ nāmikapadānaṃ pabandhanissitena avisadākāravohārādibhāvena	2176	
PA_anya-e08_03n:2176_2	itthiliṅgādibhāvassa sambhavato dvinnampi gosaddānaṃ pabandhanissitena avisadākāravohārādibhāvena	2176	
PA_anya-e08_03n:2176_3	yathāsakaṃ itthiliṅgādibhāvo veditabbo.	2176	
PA_anya-e08_03n:2177	Savinicchayoyaṃ okārantitthiliṅgassa nāmikapadamālāvibhāgo.	217	
PA_anya-e08_03n:2178	Okārantatāpakatikaṃ okārantitthiliṅgaṃ niṭṭhitaṃ.	217	
PA_anya-e08_03n:2179_0	Evaṃ sabbathāpi ākāranta ivaṇṇanta uvaṇṇantokārantavasena chabbidhāni itthiliṅgāni	2179	
PA_anya-e08_03n:2179_1	niravasesato gahitāni bhavanti. Etesu pana kesañci ākārantānaṃ īkārantānañca katthaci	2179	
PA_anya-e08_03n:2179_2	paccattekavacanassa ekārādesavasena yo pabhedo dissati, so idāni vuccati. Tathā hi –	2179	
PA_anya-e08_03n:2180	“Na tvaṃ rādha vijānāsi, aḍḍharatte anāgate;	218	
PA_anya-e08_03n:2181	Abyayataṃ vilapasi, viratte kosiyāyane”ti	218	
PA_anya-e08_03n:2182_0	Imasmiṃ rādhajātake “virattā”ti ākārantavasena vattabbe paccattavacanassa ekārādesavasena	2182	
PA_anya-e08_03n:2182_1	“viratte”ti vuttaṃ. Tathā “kosiyāyanī”ti īkārantavasena vattabbe paccattavacanassa	2182	
PA_anya-e08_03n:2182_2	ekārādesavasena “kosiyāyane”ti vuttaṃ. Tena aṭṭhakathācariyo “viratte kosiyāyaneti	2182	
PA_anya-e08_03n:2182_3	mātā no kosiyāyanī brāhmaṇī virattā amhākaṃ pitari nippemā jātā”ti atthaṃ saṃvaṇṇesi.	2182	
PA_anya-e08_03n:2182_4	Nanu ca bho pāḷiyaṃ “viratte”ti, “kosiyāyane”ti ca paccattavacanassa dassanato “ekārantampi	2182	
PA_anya-e08_03n:2182_5	itthiliṅgaṃ atthī”ti vattabbanti? Na vattabbaṃ ākārīkārantogadharūpavisesattā tesaṃ	2182	
PA_anya-e08_03n:2182_6	rūpānaṃ. Ādesavasena hi siddhattā visuṃ ekārantaṃ itthiliṅgaṃ nāma natthi, tasmā	2182	
PA_anya-e08_03n:2182_7	itthiliṅgānaṃ yathāvuttā chabbidhatāyeva gahetabbā.	2182	
PA_anya-e08_03n:2183	Iccevaṃ itthiliṅgānaṃ, pakiṇṇanayasālinī;	218	
PA_anya-e08_03n:2184	Padamālā vibhattā me, sāsanatthaṃ sayambhuno.	218	
PA_anya-e08_03n:2185	Saddanītisūriyoyaṃ,	218	
PA_anya-e08_03n:2186	Anekasuvinicchayarasmikalāpo;	218	
PA_anya-e08_03n:2187	Saṃsayandhakāranudo,	218	
PA_anya-e08_03n:2188	Kassa matipadumaṃ na vikāse.	218	
PA_anya-e08_03n:2189	Iti navaṅge sāṭṭhakathe piṭakattaye byappathagatīsu viññūnaṃ	218	
PA_anya-e08_03n:2190	Kosallatthāya kate saddanītippakaraṇe	219	
PA_anya-e08_03n:2191	Itthiliṅgānaṃ nāmikapadamālāvibhāgo	219	
PA_anya-e08_03n:2192	Aṭṭhamo paricchedo.	219	
PA_anya-e08_03n:2193	9. Napuṃsakaliṅganāmikapadamālā	219	
PA_anya-e08_03n:2194	Atha pubbācariyamataṃ purecaraṃ katvā niggahītantanapuṃsakaliṅgānaṃ “bhūtaṃ”iccādikassa pakatirūpassa nāmikapadamālaṃ vakkhāma –	219	
PA_anya-e08_03n:2195_0	Cittaṃ, cittāni. Cittaṃ, cittāni. Cittena, cittehi, cittebhi. Cittassa, cittānaṃ.	2195	
PA_anya-e08_03n:2195_1	Cittā, cittasmā, cittamhā, cittehi, cittebhi. Cittassa, cittānaṃ. Citte, cittasmiṃ,	2195	
PA_anya-e08_03n:2195_2	cittamhi, cittesu. Bho citta, bho cittā, bhavanto cittāni. Yamakamahātheramataṃ.	2195	
PA_anya-e08_03n:2196_0	Ettha kiñcāpi “cittā”ti paccattabahuvacanaṃ “citte”ti upayogabahuvacanañca anāgataṃ,	2196	
PA_anya-e08_03n:2196_1	tathāpi tattha tattha aññesampi tādisānaṃ niggahītantanapuṃsakarūpānaṃ dassanato	2196	
PA_anya-e08_03n:2196_2	vibhaṅgapāḷiyañca “cha cittā abyākatā”tiādidassanato gahetabbameva, tasmā “cittaṃ,	2196	
PA_anya-e08_03n:2196_3	cittāni, cittā. Cittaṃ, cittāni, citte”ti kamo veditabbo. Niggahītantānañhi napuṃsakaliṅgānaṃ	2196	
PA_anya-e08_03n:2196_4	katthaci okārantapulliṅgānaṃ viya paccattopayogabahuvacanāni bhavanti. Tāni ca pulliṅgena	2196	
PA_anya-e08_03n:2196_5	vā saliṅgena vā aliṅgena vā saddhiṃ samānādhikaraṇāni hutvā kevalāni vā pāvacane	2196	
PA_anya-e08_03n:2196_6	sañcaranti. Atra “cattāro satipaṭṭhānā. Cattāro sammappadhānā. Sabbe mālā upentimaṃ.	2196	
PA_anya-e08_03n:2196_7	Yassa ete dhanā atthi. Cattāro mahābhūtā. Tīṇindriyā. Dve indriyā. Dasindriyā. Dve	2196	
PA_anya-e08_03n:2196_8	mahābhūte nissāya dve mahābhūtā, pañca viññāṇā, caturo aṅge adhiṭṭhāya, semi vammikamatthake,	2196	
PA_anya-e08_03n:2196_9	rūpā saddā rasā gandhā. Rūpe ca sadde ca atho rase ca. Cakkhuñca paṭicca rūpe ca	2196	
PA_anya-e08_03n:2196_10	uppajjati cakkhuviññāṇa”nti evamādayo anekasatā pāḷippadesā daṭṭhabbā.	21961	
PA_anya-e08_03n:2197_0	Ettha pana “satipaṭṭhānā”tiādīni padāni liṅgavipallāsavasena vuttānīti na gahetabbāni	2197	
PA_anya-e08_03n:2197_1	satipaṭṭhānasaddādīnaṃ paṭhamekavacanaṭṭhāne okārantapulliṅgabhāvena ṭhitabhāvassa	2197	
PA_anya-e08_03n:2197_2	adassanato. “Cattāro”tiādīniyeva pana padāni liṅgavipallāsavasena vuttānīti gahetabbāni	2197	
PA_anya-e08_03n:2197_3	niyogā niggahītantehi napuṃsakaliṅgehi satipaṭṭhānasaddādīhi saddhiṃ tesaṃ samānādhikaraṇabhāvassa dassanatoti.	2197	
PA_anya-e08_03n:2198_0	Kecettha vadeyyuṃ – nanu “satipaṭṭhāno dhammo, citto dhammo, cittā dhammā”tiādippayogadassanato	2198	
PA_anya-e08_03n:2198_1	satipaṭṭhānasaddādīnaṃ okārantapulliṅgabhāvo labbhati. Evaṃ sante kasmā tumhehi “satipaṭṭhānasaddādīnaṃ	2198	
PA_anya-e08_03n:2198_2	paṭhamekavacanaṭṭhāne okārantapulliṅgabhāvena ṭhitabhāvassa adassanato”ti vuttaṃ,	2198	
PA_anya-e08_03n:2198_3	kasmā ca ekantato satipaṭṭhānasaddādīnaṃ niggahītantanapuṃsakaliṅgatā anumatā, nanu	2198	
PA_anya-e08_03n:2198_4	“satipaṭṭhāno dhammo, citto dhammo, cittā dhammā”tiādidassanato “cattāro satipaṭṭhānā”tiādīsupi	2198	
PA_anya-e08_03n:2198_5	“satipaṭṭhānasaddādayo liṅgavipallāsavasena vuttā”ti vattabbāti? Na vattabbā, kasmāti	2198	
PA_anya-e08_03n:2198_6	ce? “Satipaṭṭhāno dhammo, citto dhammo, cittā dhammā”tiādīsupi satipaṭṭhānacittasaddādīnaṃ	2198	
PA_anya-e08_03n:2198_7	liṅgavipallāsavasena anicchitabbato. Tattha hi pulliṅgena dhammasaddena yojetuṃ dhammissaro	2198	
PA_anya-e08_03n:2198_8	bhagavā dhammāpekkhaṃ katvā “satipaṭṭhāno, citto, cittā”ti ca abhāsi. Kevalā hi satipaṭṭhāna	2198	
PA_anya-e08_03n:2198_9	cittasaddādayo okārantapulliṅgabhāvena katthacipi yojitā na santi, niggahītantanapuṃsakabhāvena pana yojitā santi.	2198	
PA_anya-e08_03n:2199_0	Tathā hi “citto gahapatī”ti etthāpi pulliṅgagahapatisaddaṃ apekkhitvā viññāṇe pavattaṃ	2199	
PA_anya-e08_03n:2199_1	cittanāmaṃ paṇṇattivasena puggale āropetvā puggalavācakaṃ katvā “citto”ti vuttaṃ.	2199	
PA_anya-e08_03n:2199_2	Yadi pana viññāṇasaṅkhātaṃ cittamadhippetaṃ siyā, “citta”micceva vucceyya. Tasmā	2199	
PA_anya-e08_03n:2199_3	“citto gahapati, cittā itthī”tiādīsu liṅgavipallāso na icchitabbo sāpekkhattā cittasaddādīnaṃ.	2199	
PA_anya-e08_03n:2199_4	Yathā ca ettha, evaṃ “satipaṭṭhāno dhammo, citto dhammo, cittā dhammā”tiādīsupi liṅgavipallāso	2199	
PA_anya-e08_03n:2199_5	na icchitabbo. “Cattāro satipaṭṭhānā”tiādīsu pana satipaṭṭhānasaddādīnaṃ apekkhitabbāni	2199	
PA_anya-e08_03n:2199_6	padāni na santi, yehi te pulliṅgāni siyuṃ, tasmā “cattāro”tiādīniyeva padāni parivattetvā	2199	
PA_anya-e08_03n:2199_7	“cattāri, sabbāni, etānī”ti napuṃsakaliṅgavasena gahetvā “satipaṭṭhānā, sammappadhānā”tiādīhi	2199	
PA_anya-e08_03n:2199_8	padehi yojetabbāni. Īdisesu ṭhānesu keci aṭṭhakathācariyā nikāralopaṃ icchanti “yā	2199	
PA_anya-e08_03n:2199_9	pubbe bodhisattānaṃ, pallaṅkavaramābhuje, nimittāni padissantī”ti ettha viya. Adassanañhi	2199	
PA_anya-e08_03n:2199_10	lopo, tasmā “cattāri satipaṭṭhānāni, cattāri sammappadhānāni, sabbāni mālānī’tiādikā yojanā kātabbā.	21991	
PA_anya-e08_03n:2200_0	Keci pana “sabbe mālā upenti ma”nti ettha mālāsaddaṃ itthiliṅganti maññitvā pulliṅgabhūtaṃ	2200	
PA_anya-e08_03n:2200_1	sabbesaddaṃ itthiliṅgavasena parivattetvā “sabbā mālā”ti atthaṃ kathenti. Taṃ kiñcāpi	2200	
PA_anya-e08_03n:2200_2	yuttataraṃ viya dissati, tathāpi na gahetabbaṃ. Na hi so bhagavā liṅgaṃ naññāsi,	2200	
PA_anya-e08_03n:2200_3	na ca “sabbā mālā upenti ma”nti dve padāni itthiliṅgāni katvā vattuṃ na sakkhi. Yo	2200	
PA_anya-e08_03n:2200_4	evaṃ visadisaliṅgāni padāni uccāresi. Jānantoyeva pana bhagavā vattuṃ sakkontoyeva	2200	
PA_anya-e08_03n:2200_5	ca “sabbe mālā upenti ma”nti visadisaliṅgāni padāni uccāresi, tasmā pulliṅgabhūtaṃ	2200	
PA_anya-e08_03n:2200_6	sabbesaddaṃ “sabbānī”ti napuṃsakaliṅgavasena parivattetvā vibhaṅgapāḷiyaṃ “tīṇindriyā”ti	2200	
PA_anya-e08_03n:2200_7	padaṃ viya luttanikārena napuṃsakaliṅgena mālāsaddena yojetvā “sabbāni mālānī”ti	2200	
PA_anya-e08_03n:2200_8	attho gahetabbo katthaci “yassa ete dhanā atthī”ti ettha viya. Ettha hi yassa etāni	2200	
PA_anya-e08_03n:2200_9	dhanānīti attho. Idampettha sallakkhitabbaṃ. Mālāsaddo dviliṅgo itthinapuṃsakavasena.	2200	
PA_anya-e08_03n:2200_10	Tiṭṭhatu tassitthiliṅgattaṃ suviññeyyattā, napuṃsakatte pana tīṇi mālāni. “Mālehi	22001	
PA_anya-e08_03n:2200_11	ca gandhehi ca bhagavato sarīraṃ pūjentī”tiādayo napuṃsakappayogānipi bahū sandissantīti.	22001	
PA_anya-e08_03n:2201_0	Yadi pana bho mālasaddo itthinapuṃsakavasena dviliṅgo, “sabbe mālā upenti ma”nti	2201	
PA_anya-e08_03n:2201_1	ettha mālāsaddassa itthiliṅgabhāvaparikappane ko doso atthīti? Attheva itthiliṅgasaddassa	2201	
PA_anya-e08_03n:2201_2	pulliṅgabhūtena sabbanāmikapadena saddhiṃ samānādhikaraṇabhāvassābhāvato, napuṃsakaliṅgassa	2201	
PA_anya-e08_03n:2201_3	pana pulliṅgabhūtena sabbanāmikapadena saddhiṃ samānādhikaraṇabhāvassa upalabbhanato.	2201	
PA_anya-e08_03n:2201_4	Teneva ca “ete dhanā”tiādayo payogā pāvacane bahudhā diṭṭhā. Etthāpi pana vadeyyuṃ	2201	
PA_anya-e08_03n:2201_5	“dhanātiādīni vipallāsavasena pulliṅgāniyeva “ete”tiādīhi samānādhikaraṇapadehi yojitattā”ti.	2201	
PA_anya-e08_03n:2201_6	Na, napuṃsakāniyevetāni. Yadi hi “dhanā”tiādīni pulliṅgāni siyuṃ, katthaci paccattekavacanaṭṭhāne	2201	
PA_anya-e08_03n:2201_7	“eso”tiādīhi okārantasamānādhikaraṇapadehi yojitā okārantadhanasaddādayo siyuṃ. Tathārūpānaṃ	2201	
PA_anya-e08_03n:2201_8	abhāvato pana “dhanā indriyā viññāṇā”tiādayo saddā napuṃsakaliṅgāniyeva honti. Ayaṃ	2201	
PA_anya-e08_03n:2201_9	nayo paccattabahuvacanaṭṭhāneyeva labbhati. Napuṃsakaliṅgāni hi visadākārāni pulliṅgarūpāni	2201	
PA_anya-e08_03n:2201_10	viya hutvā pulliṅgehipi saddhiṃ caranti, napuṃsakā viya purisavesadhārino purisehīti	22011	
PA_anya-e08_03n:2201_11	niṭṭhametthāvagantabbaṃ.	22011	
PA_anya-e08_03n:2202_0	Athāpi te pubbe vuttavacanaṃ puna parivattetvā evaṃ vadeyyuṃ “citto gahapati, cittā	2202	
PA_anya-e08_03n:2202_1	itthī”tiādīsu cittaṃ etassa atthīti citto, cittaṃ etissā atthīti cittā yathā “saddho,	2202	
PA_anya-e08_03n:2202_2	saddhā”ti evaṃ assatthīti atthavasena gahetabbato liṅgavipallāso nicchitabbo, “satipaṭṭhāno	2202	
PA_anya-e08_03n:2202_3	dhammo, citto dhammo, cittā dhammā”tiādīni pana evarūpassa atthassa aggahetabbato	2202	
PA_anya-e08_03n:2202_4	“satipaṭṭhānaṃ dhammo, cittaṃ dhammo, cittāni dhammā”ti vattabbe liṅgavipallāsena	2202	
PA_anya-e08_03n:2202_5	“satipaṭṭhāno dhammo, citto dhammo, cittā dhammā”tiādi vuttanti liṅgavipallāso icchitabbo”ti?	2202	
PA_anya-e08_03n:2202_6	Tanna, “citto gahapatī”tiādīsu pana “satipaṭṭhāno dhammo”tiādīsu ca cittasatipaṭṭhānasaddādīnaṃ	2202	
PA_anya-e08_03n:2202_7	gahapati dhammādīnaṃ apekkhanavasena niccaṃ pulliṅgabhāvassa icchitattā.	2202	
PA_anya-e08_03n:2203_0	Tathā hi ekantanapuṃsakaliṅgopi puññasaddo abhisaṅkhārāpekkhanavasena “puñño abhisaṅkhāro”ti	2203	
PA_anya-e08_03n:2203_1	pulliṅgo jāto, tathā ekantanapuṃsakaliṅgāpi paduma maṅgalasaddādayo aññassatthassāpekkhanavasena	2203	
PA_anya-e08_03n:2203_2	“padumo bhagavā, padumā devī, maṅgalo bhagavā, maṅgalā itthī”ti ca pumitthiliṅgā	2203	
PA_anya-e08_03n:2203_3	jātā. Ekantapulliṅgāpi hatthivisesavācakā kālāvaka gaṅgeyyasaddādayo kulāpekkhanavasena	2203	
PA_anya-e08_03n:2203_4	“kālāvakañca gaṅgeyya”ntiādinā napuṃsakaliṅgā jātā. Tadapekkhanavasena hi aṭṭhakathāyaṃ	2203	
PA_anya-e08_03n:2203_5	“kālāvako ca gaṅgeyyo”tiādi pulliṅganiddeso dissati. Evaṃ taṃtadatthānamapekkhanavasena	2203	
PA_anya-e08_03n:2203_6	taṃtaṃpakatiliṅgaṃ nāsetvā aparaṃ liṅgaṃ patiṭṭhāpetvā niddeso dissati, na ca tāni	2203	
PA_anya-e08_03n:2203_7	sabbānipi liṅgāni taddhitavasena aññaliṅgāni jātāni, atha kho gahapatidhammādīnaṃ	2203	
PA_anya-e08_03n:2203_8	apekkhanavaseneva aññaliṅgāni jātāni, tasmā “petāni bhoti puttāni, khādamānā tuvaṃ	2203	
PA_anya-e08_03n:2203_9	pure. Siviputtāni cavhaya. Evaṃ dhammāni sutvāna, vippasīdanti paṇḍitā”tiādīsuyeva	2203	
PA_anya-e08_03n:2203_10	liṅgavipallāso icchitabbo anaññāpekkhakattā vuttadhammasaddādīnaṃ, na pana “citto	22031	
PA_anya-e08_03n:2203_11	gahapati, cittā itthī, satipaṭṭhāno dhammo, citto dhammo, cittā dhammā”tiādīsu cittasaddādīnaṃ	22031	
PA_anya-e08_03n:2203_12	vipallāso icchitabbo gahapati dhammādīnaṃ apekkhakattā tesanti niṭṭhametthāvagantabbaṃ,	22031	
PA_anya-e08_03n:2203_13	idañca ekaccānaṃ sammohaṭṭhānaṃ, tasmā saddhammaṭṭhitiyā ayaṃ nīti saddhāsampannehi	22031	
PA_anya-e08_03n:2203_14	kulaputtehi sādhukaṃ manasi kātabbā.	22031	
PA_anya-e08_03n:2204_0	Badaratitthavihāravāsī ācariyadhammapālo pana “aparimāṇā padā aparimāṇā akkharā aparimāṇā	2204	
PA_anya-e08_03n:2204_1	byañjanāti pāḷippadese ‘padā akkharā byañjanā’ti liṅgavipallāso katoti daṭṭhabba”nti	2204	
PA_anya-e08_03n:2204_2	āha. Etthāpi mayaṃ “padā”ti idaṃ “indriyā rūpā”tiādīni viya napuṃsakaliṅgamevāti	2204	
PA_anya-e08_03n:2204_3	vadāma okārantavasena paṭhamekavacanantabhāvābhāvato, itaradvayaṃ pana napuṃsakaliṅgantipi	2204	
PA_anya-e08_03n:2204_4	pulliṅgantipi gahetabbaṃ niggahītantokārantavasena paṭhamekavacanantabhāvassūpalabbhanato.	2204	
PA_anya-e08_03n:2204_5	Tathā hi “puttāni latāni pabbatāni dhammānī”tiādīnaṃyeva liṅgavipallāsāni icchitabbāni	2204	
PA_anya-e08_03n:2204_6	niggahītantavasena paṭhamekavacanantatāya anupaladdhito, tesañcokārantākārantavasena	2204	
PA_anya-e08_03n:2204_7	paṭhamekavacanantatādassanato. “Jarādhammaṃ mā jīrī”ti idaṃ pana aññapadatthavasena	2204	
PA_anya-e08_03n:2204_8	napuṃsakaṃ jātanti daṭṭhabbaṃ.	2204	
PA_anya-e08_03n:2205_0	Bhūtaṃ, bhūtāni, bhūtā. Bhūtaṃ, bhūtāni, bhūte. Bhūtena, bhūtehi, bhūtebhi. Bhūtassa,	2205	
PA_anya-e08_03n:2205_1	bhūtānaṃ. Bhūtā, bhūtasmā, bhūtamhā, bhūtehi, bhūtebhi. Bhūtassa, bhūtānaṃ. Bhūte,	2205	
PA_anya-e08_03n:2205_2	bhūtasmiṃ, bhūtamhi, bhūtesu. Bho bhūta, bhavanto bhūtāni, bhavanto bhūtā. Evaṃ cittanayena	2205	
PA_anya-e08_03n:2205_3	nāmikapadamālā bhavati.	2205	
PA_anya-e08_03n:2206	Iminā nayena “mahābhūtaṃ bhavittaṃ bhūnaṃ bhavana”miccādīnaṃ bhūdhātumayānaṃ niggahītantapadānaṃ aññesañca “vatta”miccādīnaṃ niggahītantapadānaṃ nāmikapadamālā veditabbā.	220	
PA_anya-e08_03n:2207	Vattaṃ rūpaṃ sotaṃ ghānaṃ, dukkhaṃ pupphaṃ jhānaṃ ñāṇaṃ;	220	
PA_anya-e08_03n:2208	Dānaṃ sīlaṃ puññaṃ pāpaṃ, vajjaṃ saccaṃ yānaṃ chattaṃ.	220	
PA_anya-e08_03n:2209	Sakaṭaṃ kanakaṃ tagaraṃ nagaraṃ, taraṇaṃ caraṇaṃ dharaṇaṃ maraṇaṃ;	220	
PA_anya-e08_03n:2210	Nayanaṃ vadanaṃ karaṇaṃ lavanaṃ, vasanaṃ pavanaṃ bhavanaṃ gaganaṃ.	221	
PA_anya-e08_03n:2211	Amataṃ puḷinaṃ mālaṃ, āsanaṃ savanaṃ mukhaṃ;	221	
PA_anya-e08_03n:2212	Padumaṃ uppalaṃ vassaṃ, locanaṃ sādhanaṃ sukhaṃ.	221	
PA_anya-e08_03n:2213	Tāṇaṃ mūlaṃ dhanaṃ kūlaṃ, maṅgalaṃ naḷinaṃ phalaṃ;	221	
PA_anya-e08_03n:2214	Hiraññaṃ ambujaṃ dhaññaṃ, jālaṃ liṅgaṃ padaṃ jalaṃ.	221	
PA_anya-e08_03n:2215	Aṅgaṃ paṇṇaṃ susānaṃ saṃ, āvudhaṃ hadayaṃ vanaṃ;	221	
PA_anya-e08_03n:2216	Sopānaṃ cīvaraṃ pāṇaṃ, alātaṃ indriyaṃ kulaṃ.	221	
PA_anya-e08_03n:2217	Lohaṃ kaṇaṃ balaṃ pīṭhaṃ, aṇḍaṃ ārammaṇaṃ puraṃ;	221	
PA_anya-e08_03n:2218	Araññaṃ tīramassattha-miccādīni samuddhare.	221	
PA_anya-e08_03n:2219	Imāni cittasaddena sabbathāpi sadisāni, imāni pana visadisāni. Seyyathidaṃ –	221	
PA_anya-e08_03n:2220	“Cammaṃ vesma”ntiādīni, ekadhāyeva bhijjare;	222	
PA_anya-e08_03n:2221	“Kammaṃ thāmaṃ guṇava”nti-ādīni tu anekadhā.	222	
PA_anya-e08_03n:2222	Kathaṃ?	222	
PA_anya-e08_03n:2223	Camme, cammasmiṃ, cammamhi, cammani, vesme, vesmasmiṃ, vesmamhi, vesmani, ghamme, ghammasmiṃ, ghammamhi, ghammani. Evaṃ aññānipi yojetabbāni.	222	
PA_anya-e08_03n:2224_0	Kammaṃ, kammāni, kammā. Kammaṃ, kammāni, kamme. Kammena, kammunā, kammanā, kammehi,	2224	
PA_anya-e08_03n:2224_1	kammebhi. Kammassa, kammuno, kammānaṃ. Kammasmā, kammamhā, kammunā, kammehi, kammebhi.	2224	
PA_anya-e08_03n:2224_2	Kammassa, kammuno, kammānaṃ. Kamme, kammasmiṃ, kammamhi, kammani, kammesu. Bho kamma,	2224	
PA_anya-e08_03n:2224_3	bhavanto kammāni, bhavanto kammā.	2224	
PA_anya-e08_03n:2225	Thāmasaddassa pana tatiyekavacanaṭṭhānādīsu “thāmena, thāmunā, thāmassa, thāmuno”ti ca, “thāmā, thāmasmā, thāmamhā, thāmunā”ti ca yojetabbaṃ.	222	
PA_anya-e08_03n:2226	Vantu mantu imantupaccayavataṃ pana niggahītantasaddānaṃ “guṇavaṃ cittaṃ, rucimaṃ pupphaṃ, pāpimaṃ kulaṃ” iccādipayogavasena –	222	
PA_anya-e08_03n:2227_0	Guṇavaṃ, guṇavantāni, guṇavantā, guṇavanti. Guṇavantaṃ, guṇavantāni, guṇavante guṇavanti.	2227	
PA_anya-e08_03n:2227_1	Guṇavatā, guṇavantena, guṇavantehi, guṇavantebhi. Guṇavato, guṇavantassa, guṇavataṃ,	2227	
PA_anya-e08_03n:2227_2	guṇavantānaṃ. Guṇavatā, guṇavantā, guṇavantasmā, guṇavantamhā, guṇavantehi, guṇavantebhi.	2227	
PA_anya-e08_03n:2227_3	Guṇavato, guṇavantassa, guṇavataṃ, guṇavantānaṃ. Guṇavati, guṇavante, guṇavantasmiṃ,	2227	
PA_anya-e08_03n:2227_4	guṇavantamhi, guṇavantesu. Bho guṇava, bhavanto guṇavantāni, guṇavanti.	2227	
PA_anya-e08_03n:2228_0	Evaṃ “rucimaṃ, rucimantāni, rucima”ntiiccādinā, “pāpimaṃ, pāpimantāni, pāpima”nti	2228	
PA_anya-e08_03n:2228_1	iccādinā ca yojetabbaṃ. Apicettha “guṇavaṃ balavaṃ yasavaṃ satimaṃ gatimaṃ”iccādinā	2228	
PA_anya-e08_03n:2228_2	payogā vitthāretabbā.	2228	
PA_anya-e08_03n:2229	Karontasaddassa “karontaṃ cittaṃ, karontaṃ kula”nti payogavasena –	222	
PA_anya-e08_03n:2230_0	Karontaṃ, karontāni, karontā, karonti. Karontaṃ, karontāni, karonte, karonti. Karotā,	2230	
PA_anya-e08_03n:2230_1	karontena, karontehi, karontebhi. Karoto, karato, karontassa, karontānaṃ, karotaṃ.	2230	
PA_anya-e08_03n:2230_2	Karotā, karontā, karontasmā, karontamhā, karontehi, karontebhi. Karoto, karato, karontassa,	2230	
PA_anya-e08_03n:2230_3	karontānaṃ, karotaṃ. Karoti, karonte, karontasmiṃ, karontamhi, karontesu. Bho karonta,	2230	
PA_anya-e08_03n:2230_4	bhavanto, karontāni, karontā, karontīti yojetabbaṃ.	2230	
PA_anya-e08_03n:2231	Gacchantasaddassa tu “gacchantaṃ cittaṃ, gacchantaṃ kula”nti payogavasena –	223	
PA_anya-e08_03n:2232_0	Gacchantaṃ, gacchantāni, gacchantā. Gacchantaṃ, gacchantāni, gacchante. Gacchatā,	2232	
PA_anya-e08_03n:2232_1	gacchantena, gacchantehi, gacchantebhi. Gacchato, gacchantassa, gacchantānaṃ, gacchataṃ.	2232	
PA_anya-e08_03n:2232_2	Gacchatā, gacchantā, gacchantasmā, gacchantamhā, gacchantehi, gacchantebhi. Gacchato,	2232	
PA_anya-e08_03n:2232_3	gacchantassa, gacchantānaṃ, gacchataṃ. Gacchati, gacchante, gacchantasmiṃ, gacchantamhi,	2232	
PA_anya-e08_03n:2232_4	gacchantesu. Bho gacchaṃ, bho gacchantā, bhavanto gacchantāni, gacchantāti yojetabbaṃ.	2232	
PA_anya-e08_03n:2233	Evaṃ “carantaṃ dadantaṃ tiṭṭhantaṃ cintayanta”ntiādīsupi nāmikapadamālā yojetabbā.	223	
PA_anya-e08_03n:2234_0	Mahantasaddassa pana koci bhedo, tathā hi “bārāṇasirajjaṃ nāma mahā”ti evaṃ “mahā”iti	2234	
PA_anya-e08_03n:2234_1	napuṃsakapayogadassanato “mahantaṃ, mahā, mahantāni, mahantā. Mahantaṃ, mahantāni,	2234	
PA_anya-e08_03n:2234_2	mahante. Mahatā”ti kamo veditabbo. Sabbānetāni cittasaddena visadisāni.	2234	
PA_anya-e08_03n:2235	Savinicchayoyaṃ niggahītantanapuṃsakaliṅgānaṃ pakatirūpassa nāmikapadamālāvibhāgo.	223	
PA_anya-e08_03n:2236	Avaṇṇukārantatāpakatikaṃ niggahītantaṃ	223	
PA_anya-e08_03n:2237	Napuṃsakaliṅgaṃ niṭṭhitaṃ.	223	
PA_anya-e08_03n:2238	Idāni tassīlatthassa katarassassa atthavibhāvi iccetassa saddassa nāmikapadamālaṃ vakkhāma pubbācariyamataṃ purecaraṃ katvā –	223	
PA_anya-e08_03n:2239_0	Aṭṭhi, aṭṭhī, aṭṭhīni. Aṭṭhiṃ, aṭṭhī, aṭṭhīni. Aṭṭhinā, aṭṭhīhi, aṭṭhībhi. Aṭṭhissa,	2239	
PA_anya-e08_03n:2239_1	aṭṭhino, aṭṭhīnaṃ. Aṭṭhinā, aṭṭhīhi, aṭṭhībhi. Aṭṭhissa, aṭṭhino, aṭṭhīnaṃ. Aṭṭhismiṃ,	2239	
PA_anya-e08_03n:2239_2	aṭṭhimhi, aṭṭhīsu. Bho aṭṭhi, bhavanto aṭṭhī, bhavanto aṭṭhīni. Yamakamahātheramataṃ.	2239	
PA_anya-e08_03n:2240_0	Kiñcāpettha nissakkavacanaṭṭhāne “aṭṭhismā, aṭṭhimhā”ti padāni anāgatāni, tathāpi	2240	
PA_anya-e08_03n:2240_1	tattha tattha taṃsadisappayogadassanā gahetabbāni. Yathā pana aṭṭhisaddassa, evaṃ	2240	
PA_anya-e08_03n:2240_2	“satthi dadhi vāri akkhi acchi”iccādīnampi rūpāni bhavanti.	2240	
PA_anya-e08_03n:2241_0	Atthavibhāvi, atthavibhāvī, atthavibhāvīni. Atthavibhāviṃ, atthavibhāvī, atthavibhāvīni.	2241	
PA_anya-e08_03n:2241_1	Atthavibhāvinā, atthavibhāvīhi, atthavibhāvībhi. Atthavibhāvissa, atthavibhāvino,	2241	
PA_anya-e08_03n:2241_2	atthavibhāvīnaṃ. Atthavibhāvinā, atthavibhāvismā atthavibhāvimhā, atthavibhāvīhi,	2241	
PA_anya-e08_03n:2241_3	atthavibhāvībhi. Atthavibhāvissa, atthavibhāvino, atthavibhāvīnaṃ. Atthavibhāvismiṃ,	2241	
PA_anya-e08_03n:2241_4	atthavibhāvimhi, atthavibhāvīsu. Bho atthavibhāvi, bhavanto atthavibhāvī, bhavanto atthavibhāvīni.	2241	
PA_anya-e08_03n:2242_0	Evaṃ “dhammavibhāvi, cittānuparivatti, sukhakāri”iccādīnipi. Tattha aṭṭhi satthiādīni	2242	
PA_anya-e08_03n:2242_1	padhānaliṅgāni anaññāpekkhakattā, atthavibhāvi dhammavibhāviādīni appadhānaliṅgāni aññāpekkhakattā.	2242	
PA_anya-e08_03n:2243	Savinicchayoyaṃ ikārantanapuṃsakaliṅgānaṃ pakatirūpassa nāmikapadamālāvibhāgo.	224	
PA_anya-e08_03n:2244	Ivaṇṇantatāpakatikaṃ ikārantanapuṃsakaliṅgaṃ niṭṭhitaṃ.	224	
PA_anya-e08_03n:2245	Idāni katarassassa gotrabhu iccetassa saddassa nāmikapadamālaṃ vakkhāma pubbācariyamataṃ purecaraṃ katvā –	224	
PA_anya-e08_03n:2246_0	Āyu, āyū, āyūni. Āyuṃ, āyū, āyūni. Āyunā, āyūhi, āyūbhi. Āyussa, āyuno, āyūnaṃ. Āyunā,	2246	
PA_anya-e08_03n:2246_1	āyūhi, āyūbhi. Āyussa, āyuno, āyūnaṃ. Āyusmiṃ, āyumhi, āyūsu. Bho āyu, bhavanto āyū,	2246	
PA_anya-e08_03n:2246_2	bhavanto āyūni. Yamakamahātheramataṃ.	2246	
PA_anya-e08_03n:2247_0	Kiñcāpettha nissakkavacanaṭṭhāne “āyusmā, āyumhā”ti padāni anāgatāni, tathāpi tattha	2247	
PA_anya-e08_03n:2247_1	tattha taṃsadisappayogadassanato gahetabbāni. Ettha ca āyusaddo puṃnapuṃsakaliṅgo	2247	
PA_anya-e08_03n:2247_2	daṭṭhabbo. Tathā hi pāḷiyaṃ aṭṭhakathāsu ca tassa dviliṅgatā dissati. “Punarāyu ca	2247	
PA_anya-e08_03n:2247_3	me laddho, evaṃ jānāhi mārisa. Āyu cassā parikkhīṇo ahosī”tiādīsu hi āyusaddo pulliṅgo,	2247	
PA_anya-e08_03n:2247_4	tabbasena “āyu, āyū, āyavo”tiādinā bhikkhunayena yathāsambhavaṃ nāmikapadamālā yojetabbā.	2247	
PA_anya-e08_03n:2247_5	“Aggaṃ āyu ca vaṇṇo ca. Kittakaṃ panassa āyū”tiādīsu pana napuṃsakaliṅgo, tabbasena	2247	
PA_anya-e08_03n:2247_6	“āyu, āyū, āyūnī”ti yojitā.	2247	
PA_anya-e08_03n:2248_0	Gotrabhu, gotrabhū, gotrabhūni. Gotrabhuṃ, gotrabhū, gotrabhūni. Gotrabhunā, gotrabhūhi,	2248	
PA_anya-e08_03n:2248_1	gotrabhūbhi. Gotrabhussa, gotrabhuno, gotrabhūnaṃ. Gotrabhunā, gotrabhusmā, gotrabhumhā,	2248	
PA_anya-e08_03n:2248_2	gotrabhūhi, gotrabhūbhi. Gotrabhussa, gotrabhuno, gotrabhūnaṃ. Gotrabhusmiṃ, gotrabhumhi,	2248	
PA_anya-e08_03n:2248_3	gotrabhūsu. Bho gotrabhu, bhavanto gotrabhū, bhavanto gotrabhūni. Bho gotrabhū, bho	2248	
PA_anya-e08_03n:2248_4	gotrabhūni, evaṃ bahuvacanaṃ vā. Ayamamhākaṃ mataṃ, evaṃ “cittasahabhu”iccādīnaṃ	2248	
PA_anya-e08_03n:2248_5	bhūdhātumayānaṃ ukārantasaddānaṃ aññesampi taṃsadisānaṃ nāmikapadamālā yojetabbā.	2248	
PA_anya-e08_03n:2248_6	Puggalavācako pana ūkāranto gotrabhūsaddo pulliṅgapariyāpannattā sabbaññūnaye paviṭṭho.	2248	
PA_anya-e08_03n:2248_7	Tatraññe saddā nāma “cakkhu vasu dhanu dāru tipu madhu siṅgu hiṅgu cittagu”iccādayo.	2248	
PA_anya-e08_03n:2249	Savinicchayoyaṃ ukārantanapuṃsakaliṅgānaṃ pakatirūpassa nāmikapadamālāvibhāgo.	224	
PA_anya-e08_03n:2250	Uvaṇṇokārantatāpakatikaṃ	225	
PA_anya-e08_03n:2251	Ukārantanapuṃsakaliṅgaṃ niṭṭhitaṃ.	225	
PA_anya-e08_03n:2252_0	Evaṃ niggahītanta ikāranta ukārantavasena tividhāni napuṃsakaliṅgāni niravasesato	2252	
PA_anya-e08_03n:2252_1	gahitāneva honti. Tesu kesañci niggahītantānaṃ kvaci paccattekavacanassa bahuvacanassa	2252	
PA_anya-e08_03n:2252_2	ekārādesavasena bhedo dissati. Seyyathidaṃ? “Sukhe dukkhe. Ekūnapaññāsa ājīvakasate	2252	
PA_anya-e08_03n:2252_3	ekūnapaññāsa paribbājakasate”iccevamādi. Nanu bho evaṃvidhānaṃ rūpānaṃ pāḷiyaṃ dassanato	2252	
PA_anya-e08_03n:2252_4	“ekārantampi napuṃsakaliṅgaṃ atthī”ti vattabbanti? Na vattabbaṃ niggahītantogadharūpavisesattā	2252	
PA_anya-e08_03n:2252_5	tesaṃ rūpānaṃ. Ādesavasena hi siddhattā visuṃ ekārantaṃ napuṃsakaliṅgaṃ nāma natthi.	2252	
PA_anya-e08_03n:2252_6	Tasmā napuṃsakaliṅgānaṃ yathāvuttā tividhatāyeva gahetabbāti.	2252	
PA_anya-e08_03n:2253	Napuṃsakānamiccevaṃ, liṅgānaṃ nayasālinī;	225	
PA_anya-e08_03n:2254	Padamālā vibhattā me, sāsanatthaṃ mahesino.	225	
PA_anya-e08_03n:2255	Yassesā paguṇā sadda-nītiresā subhāvitā;	225	
PA_anya-e08_03n:2256	Sāsane kulaputtānaṃ, saraṇaṃ so parāyaṇaṃ.	225	
PA_anya-e08_03n:2257	Iti navaṅge sāṭṭhakathe piṭakattaye byappathagatīsu viññūnaṃ	225	
PA_anya-e08_03n:2258	Kosallatthāya kate saddanītippakaraṇe	225	
PA_anya-e08_03n:2259	Napuṃsakaliṅgānaṃ pakatirūpassa nāmikapadamālāvibhāgo	225	
PA_anya-e08_03n:2260	Navamo paricchedo.	226	
PA_anya-e08_03n:2261	10. Liṅgattayamissakanāmikapadamālā	226	
PA_anya-e08_03n:2262	Adhikūnakato ceka-kkharato ca ito paraṃ;	226	
PA_anya-e08_03n:2263	Tīṇi liṅgāni missetvā, padamālamanākulaṃ.	226	
PA_anya-e08_03n:2264	Nānāsukhumasaṅketa-gatesvatthesu viññunaṃ;	226	
PA_anya-e08_03n:2265	Gambhīrabuddhicāratthaṃ, pavakkhāmi yathābalaṃ.	226	
PA_anya-e08_03n:2266	Itthī thī ca pabhā bhā ca, girā rā pavanaṃ vanaṃ;	226	
PA_anya-e08_03n:2267	Udakañca dakaṃ kañca, vitakko iti cādayo.	226	
PA_anya-e08_03n:2268	Bhū bhūmi ceva araññaṃ, araññānīti cādayo;	226	
PA_anya-e08_03n:2269	Paññā paññāṇaṃ ñāṇañca, iccādī ca tidhā siyuṃ.	226	
PA_anya-e08_03n:2270	Ko vi sā ceva bhā rā ca, thī dhī ku bhū tatheva kaṃ;	227	
PA_anya-e08_03n:2271	Khaṃ go mo mā ca saṃ yaṃ taṃ, kimiccādī ca ekikāti.	227	
PA_anya-e08_03n:2272	Ayaṃ liṅgattayamissako nāmikapadamālāuddeso. Tatra itthī, itthī, itthiyo. Itthiṃ…pe… bhotiyo itthiyo.	227	
PA_anya-e08_03n:2273	Thī thī, thiyo. Thiṃ, thī, thiyo. Thiyā, thīhi, thībhi. Thiyā, thīnaṃ. Thiyā, thīhi, thībhi. Thiyā, thīnaṃ. Thiyā, thiyaṃ, thīsu. Bhoti thi, bhotiyo thī, bhotiyo thiyo. Ettha –	227	
PA_anya-e08_03n:2274	“Kukkuṭā maṇayo daṇḍā, thiyo ca puññalakkhaṇā;	227	
PA_anya-e08_03n:2275	Uppajjanti apāpassa, katapuññassa jantuno;	227	
PA_anya-e08_03n:2276	Thiyā guyhaṃ na saṃseyya; Thīnaṃ bhāvo durājāno”ti	227	
PA_anya-e08_03n:2277	Ādīni nidassanapadāni.	227	
PA_anya-e08_03n:2278	Pabhā, pabhā, pabhāyo. Pabhaṃ…pe… bhotiyo pabhāyo.	227	
PA_anya-e08_03n:2279_0	Bhā, bhā, bhāyo. Bhaṃ, bhā, bhāyo. Bhāya, bhāhi, bhābhi. Bhāya, bhānaṃ. Bhāya, bhāhi,	2279	
PA_anya-e08_03n:2279_1	bhābhi. Bhāya, bhānaṃ. Bhāya, bhāyaṃ, bhāsu. Bhoti bhe, bhotiyo bhā, bhotiyo bhāyo.	2279	
PA_anya-e08_03n:2279_2	Ettha ca “bhākaro bhānu”iccādīni nidassanapadāni.	2279	
PA_anya-e08_03n:2280	Girā, girā, girāyo. Giraṃ…pe… bhotiyo girāyo. “Vācā girā byappatho. Ye vohaṃ kittayissāmi, girāhi anupubbaso”ti imāni girāsaddassa itthiliṅgabhāve nidassanapadāni.	228	
PA_anya-e08_03n:2281	Suvaṇṇavācako rāsaddo pulliṅgo, idha pana saddavācako rāsaddo itthiliṅgo.	228	
PA_anya-e08_03n:2282	Rā, rā, rāyo. Raṃ, rā, rāyo. Rāya, rāhi, rābhi. Rāya, rānaṃ. Rāya, rāhi, rābhi. Rāya, rānaṃ. Rāya, rāyaṃ, rāsu. Bhoti re, bhotiyo rā, bhotiyo rāyo.	228	
PA_anya-e08_03n:2283_0	Rā vuccati saddo. Aggaññasuttaṭīkāyañhi “rā saddo tiyati chijjati etthāti ratti,	2283	
PA_anya-e08_03n:2283_1	sattānaṃ saddassa vūpasamakālo”ti vuttaṃ. Tasmā rāsaddassa saddavācakatte “rattī”ti padaṃ nidassanaṃ.	2283	
PA_anya-e08_03n:2284	Pavanaṃ, pavanāni, pavanā. Pavanaṃ, pavanāni, pavane.	228	
PA_anya-e08_03n:2285	Vanaṃ, vanāni, vanā. Vanaṃ, vanāni, vane. Sesaṃ sabbaṃ neyyaṃ.	228	
PA_anya-e08_03n:2286_0	Pavana vanasaddā kadāci samānatthā kadāci bhinnatthā. Te hi araññavācakatte samānatthā	2286	
PA_anya-e08_03n:2286_1	“te dhamme paripūrento, pavanaṃ pāvisiṃ tadā. Saputto pāvisiṃ vana”ntiādīsu. Yathākkamaṃ	2286	
PA_anya-e08_03n:2286_2	pana te vāyutaṇhāvanavācakatte bhinnatthā “paramaduggandhapavanavicarite. Chetvā	2286	
PA_anya-e08_03n:2286_3	vanañca vanathaṃ, nibbanā hotha bhikkhavo”tiādīsu.	2286	
PA_anya-e08_03n:2287	Udakaṃ, udakāni, udakā. Udakaṃ, udakāni, udake.	228	
PA_anya-e08_03n:2288	Dakaṃ, dakāni, dakā. Dakaṃ, dakāni, dake. Sesaṃ sabbaṃ neyyaṃ.	228	
PA_anya-e08_03n:2289_0	“Ambapakkaṃ dakaṃ sītaṃ. Thalajā dakajā pupphā”tiādīnettha nidassanapadāni. “Nīlodaṃ	2289	
PA_anya-e08_03n:2289_1	vanamajjhato. Mahodadhi. Udabindunipātena, udakumbhopi pūratī”ti pāḷippadesesu pana	2289	
PA_anya-e08_03n:2289_2	samāsantagatanāmattā udasaddeneva udakattho vutto “rittassāda”nti vattabbaṭṭhāne	2289	
PA_anya-e08_03n:2289_3	“rittassa”nti saddena rittassādattho viya. Pāḷiyañhi kevalo udasaddo na diṭṭhapubbo.	2289	
PA_anya-e08_03n:2289_4	Atthi ce, suṭṭhu manasi kātabbo.	2289	
PA_anya-e08_03n:2290_0	Kaṃ, kāni, kā. Kaṃ, kāni, ke. Kena, kehi, kebhi. Kassa, kānaṃ. Kā, kasmā, kamhā,	2290	
PA_anya-e08_03n:2290_1	kehi, kebhi. Kassa, kānaṃ. Ke, kasmiṃ, kamhi, kesu. Bho ka, bhavanto kā, bhavanto	2290	
PA_anya-e08_03n:2290_2	kāni. Bhosaddena vā bahuvacanaṃ yojetabbaṃ “bho kāni, bho kā”ti.	2290	
PA_anya-e08_03n:2291_0	Ettha kaṃ vuccati udakaṃ sīsaṃ sukhañca. Atra “kantāro kandaro kevaṭṭā kesā karuṇā	2291	
PA_anya-e08_03n:2291_1	nāko”tiādīni payogāni veditabbāni. Tatra kantāroti kaṃ vuccati udakaṃ, tena taritabbo	2291	
PA_anya-e08_03n:2291_2	atikkamitabboti kantāro, nirudakappadeso. Corakantārantiādīsu pana rūḷhiyā duggamanaṭṭhānepi	2291	
PA_anya-e08_03n:2291_3	kantārasaddo pavattatīti daṭṭhabbaṃ. Kandaroti etthāpi kaṃ vuccati udakaṃ, tena dārito	2291	
PA_anya-e08_03n:2291_4	bhinnoti kandaro. Kevaṭṭātiādīsu pana ke udake vattanato gahaṇatthaṃ pavattanato	2291	
PA_anya-e08_03n:2291_5	kevaṭṭā. Ke sīse senti uppajjantīti kesā. Kaṃ sukhaṃ rundhatīti karuṇā. Nākoti saggo.	2291	
PA_anya-e08_03n:2291_6	Kanti hi sukhaṃ, na kaṃ akaṃ, dukkhaṃ, taṃ natthi etthāti nākoti attho gahetabbo.	2291	
PA_anya-e08_03n:2291_7	Yathettha itthīsaddādīnaṃ nāmikapadamālā yojitā, evaṃ “vitakko vicāro ābhā padīpo”tiādīnampi yojetabbā.	2291	
PA_anya-e08_03n:2292_0	Bhū, bhū, bhuyo. Bhuṃ, bhū, bhuyo. Bhuyā, bhūhi, bhūbhi. Bhuyā, bhūnaṃ. Bhuyā, bhūhi,	2292	
PA_anya-e08_03n:2292_1	bhūbhi. Bhuyā, bhūnaṃ. Bhuyā, bhuyaṃ, bhūsu. Bhoti bhu, bhotiyo bhū, bhotiyo bhuyo.	2292	
PA_anya-e08_03n:2292_2	Ettha ca “bhūruho bhūpālo bhūbhujo bhūtala”nti nidassanapadāni.	2292	
PA_anya-e08_03n:2293	Bhūmi, bhūmī, bhūmiyo; Sesaṃ vitthāretabbaṃ;	229	
PA_anya-e08_03n:2294	Araññaṃ, araññāni, araññā; Sesaṃ vitthāretabbaṃ.	229	
PA_anya-e08_03n:2295	Araññānī vuccati mahāaraññaṃ, “gahapatānī”ti padamiva inīpaccayavasena sādhetabbaṃ padaṃ itthiliṅgañca. “Araññānī”ti hi aṭṭhakathāpāṭhopi dissati.	229	
PA_anya-e08_03n:2296_0	Araññānī, araññānī, araññāniyo. Araññāniṃ, araññānī, araññāniyo. Araññāniyā, araññānīhi,	2296	
PA_anya-e08_03n:2296_1	araññānībhi. Araññāniyā, araññānīnaṃ. Araññāniyā, araññānīhi, araññānībhi. Araññāniyā,	2296	
PA_anya-e08_03n:2296_2	araññānīnaṃ. Araññāniyā, araññāniyaṃ, araññānīsu. Bhoti araññāni, bhotiyo araññānī, bhotiyo araññāniyo.	2296	
PA_anya-e08_03n:2297_0	Yathettha uttarādhikavasena yojitā, evaṃ “sabhā, sabhāya”ntiādīsupi yojetabbā. Sabhāyanti	2297	
PA_anya-e08_03n:2297_1	sabhā eva, liṅgabyattayavasena pana evaṃ vuttaṃ. “Sabhāye vā dvāramūle vā vatthabba”nti	2297	
PA_anya-e08_03n:2297_2	pāḷi ettha nidassanaṃ.	2297	
PA_anya-e08_03n:2298	Paññā, paññā, paññāyo. Paññaṃ, paññā, paññāyo. Paññāya.	229	
PA_anya-e08_03n:2299	Paññāṇaṃ, paññāṇāni, paññāṇā. Paññāṇaṃ, paññāṇāni, paññāṇe. Paññāṇena.	229	
PA_anya-e08_03n:2300	“Tathā hi bhante bhagavato sīlapaññāṇaṃ. Sādhu paññāṇavā naro”tiādīnettha nidassanapadāni.	230	
PA_anya-e08_03n:2301	Ñāṇaṃ, ñāṇāni, ñāṇā. Ñāṇaṃ, ñāṇāni, ñāṇe. Ñāṇena. Sesaṃ sabbaṃ neyyaṃ. “Aggi aggini gini”iccādīsupi uttarādhikavasena nāmikapadamālā yojetabbā.	230	
PA_anya-e08_03n:2302	Ko vī sādīsupi ekakkharesu ko vuccati brahmā vāto ca sarīrañca, tassa tabbācakatte ime payogā. Seyyathidaṃ?	230	
PA_anya-e08_03n:2303	“Jinena yena ānītaṃ, lokassa amitaṃ hitaṃ;	230	
PA_anya-e08_03n:2304	Tassa pādambujaṃ vande, kamoḷialisevitaṃ.	230	
PA_anya-e08_03n:2305_0	Kakudharukkho. Karajakāyo” iccevamādayo. Tattha kamoḷialisevitanti vandantānaṃ anekasatānaṃ	2305	
PA_anya-e08_03n:2305_1	brahmānaṃ moḷibhamarasevitanti kavayo icchanti. Kakudharukkhoti ettha pana ko vuccati	2305	
PA_anya-e08_03n:2305_2	vāto, tassa yo kujjhati, vātarogāpanayanavasena taṃ nivāreti, tasmā so rukkho kakudhoti	2305	
PA_anya-e08_03n:2305_3	vuccatībhi ācariyā. Karajakāyoti ettha tu ko vuccati sarīraṃ, tattha pavatto rajo	2305	
PA_anya-e08_03n:2305_4	karajo. Kiṃ taṃ? Sukkasoṇitaṃ. Tañhi “rāgo rajo, na ca pana reṇu vuccatī”ti evaṃ	2305	
PA_anya-e08_03n:2305_5	vuttarāgarajaphalattā sarīravācakena kasaddena visesetvā phalavohārena “karajo”ti	2305	
PA_anya-e08_03n:2305_6	vuccati. Tena sukkasoṇitasaṅkhātena karajena sambhūto kāyo karajakāyoti ācariyā.	2305	
PA_anya-e08_03n:2305_7	Tathā hi “kāyo mātāpettikasambhavo”ti vutto, mahāassapūrasuttaṭīkāyaṃ pana “kariyati	2305	
PA_anya-e08_03n:2305_8	gabbhāsaye khipiyatīti karo, sambhavo. Karato jātoti karajo, mātāpettikasambhavoti	2305	
PA_anya-e08_03n:2305_9	attho. Mātuādīnaṃ saṇṭhāpanavasena karato jātoti apare, ubhayathāpi karajakāyanti	2305	
PA_anya-e08_03n:2305_10	catusantatirūpamāhā”ti vuttaṃ. Ayaṃ panattho idha nādhippeto, purimoyevattho adhippeto kasaddādhikārattā.	23051	
PA_anya-e08_03n:2306	Ko, kā. Kaṃ, ke. Kena, kehi, kebhi. Kassa, kānaṃ. Kā, kasmā, kamhā, kehi, kebhi. Kassa, kānaṃ. Ke, kasmiṃ, kamhi, kesu. Bho ka, bhavanto kā.	230	
PA_anya-e08_03n:2307	Tatra vi vuccati pakkhī. Tathā hi pakkhīnaṃ issaro supaṇṇarājā vindoti kathiyati. Etamatthañhi sandhāya pubbācariyenapi ayaṃ gāthā bhāsitā –	230	
PA_anya-e08_03n:2308	“Saddhānate muddhani saṇṭhapemi, muninda nindāpagataṃ tavaggaṃ;	230	
PA_anya-e08_03n:2309	Devindanāgindanarindavinda-na taṃ vibhinnaṃ caraṇāravinda”nti.	230	
PA_anya-e08_03n:2310	Tattha vīnaṃ indoti vindo, pakkhijātiyā jātānaṃ supaṇṇānaṃ rājāti attho.	231	
PA_anya-e08_03n:2311	Viṃ, vī, vayo. Viṃ, vī, vayo. Vinā, vīhi, vībhi. Vissa, vino, vīnaṃ. Vinā, vismā, vimhā, vīhi, vībhi. Vissa, vino, vīnaṃ. Vismiṃ, vimhi, vīsu. Bho vi, bhavanto vayo.	231	
PA_anya-e08_03n:2312_0	Sā vuccati sunakho, “mātā me atthi, sā mayā posetabbā”tiādīsu pana sāsaddo sabbanāmikapariyāpanno	2312	
PA_anya-e08_03n:2312_1	parammukhavacano tasaddena sambhūto daṭṭhabbo. Sāsaddassa bhā rā thī bhū kasaddānañca	2312	
PA_anya-e08_03n:2312_2	nāmikapadamālā heṭṭhā pakāsitā.	2312	
PA_anya-e08_03n:2313	Dhī vuccati paññā. Ettha ca “amacce tāta jānāhi, dhīre atthassa kovide”ti. “Dhīmā, dhīmati, sudhī, sudhinī, dhīyutta”nti ca ādīni nidassanapadāni.	231	
PA_anya-e08_03n:2314	Dhī, dhī, dhiyo. Dhiṃ, dhī, dhiyo. Dhiyā, dhīhi, dhībhi. Dhiyā, dhīnaṃ. Dhiyā, dhīhi, dhībhi. Dhiyā, dhīnaṃ. Dhiyā, dhiyaṃ, dhīsu. Bhoti dhi, bhotiyo dhī, bhotiyo dhiyo.	231	
PA_anya-e08_03n:2315_0	Ku vuccati pathavī. Ettha ca “kudālo. Kumudaṃ. Kuñjaro”ti imāni nidassanapadāni.	2315	
PA_anya-e08_03n:2315_1	Tatra kuṃ pathaviṃ dālayati padāleti bhindati etenāti kudālo. Kuyaṃ pathaviyaṃ modatīti	2315	
PA_anya-e08_03n:2315_2	kumudaṃ. Kuṃ jaratīti kuñjaro. Tathā hi vimānavatthuaṭṭhakathāyaṃ vuttaṃ “kuṃ pathaviṃ	2315	
PA_anya-e08_03n:2315_3	tadabhighātena jarayatīti kuñjaro”ti.	2315	
PA_anya-e08_03n:2316	Ku, kū, kuyo. Kuṃ, kū, kuyo. Kuyā, kūhi, kūbhi. Kuyā, kūnaṃ. Kuyā, kūhi, kūbhi. Kuyā, kūnaṃ. Kuyā, kuyaṃ, kūsu. Bhoti ku, bhotiyo kū, bhotiyo kuyo.	231	
PA_anya-e08_03n:2317	Kha’mindriyaṃ pakathitaṃ, kha’mākāsamudīritaṃ;	231	
PA_anya-e08_03n:2318	Saggaṭṭhānampi khaṃ vuttaṃ, suññattampi ca khaṃ mataṃ.	231	
PA_anya-e08_03n:2319_0	Tatrindriyaṃ cakkhuviññāṇādīnaṃ gatinivāsabhāvato “kha”nti vuccati, ākāsaṃ vivittaṭṭhena.	2319	
PA_anya-e08_03n:2319_1	Saggo katasucaritehi ekantena gantabbatāya “kha”nti saṅkhaṃ gacchati. “Khago yathā	2319	
PA_anya-e08_03n:2319_2	hi rukkhagge, nilīyantova sākhino. Sākhaṃ ghaṭṭetī”ti ca, “khe nimmito acari aṭṭhasataṃ	2319	
PA_anya-e08_03n:2319_3	sayambhū”ti ca ādi ettha nidassanaṃ.	2319	
PA_anya-e08_03n:2320_0	Khaṃ, khāni, khā. Khaṃ, khāni, khe. Khena, khehi, khebhi. Khassa, khānaṃ. Khā, khasmā,	2320	
PA_anya-e08_03n:2320_1	khamhā, khehi, khebhi. Khassa, khānaṃ. Khe, khasmiṃ, khamhi, khesu. Bho kha, bhavanto	2320	
PA_anya-e08_03n:2320_2	khāni, bhavanto khā.	2320	
PA_anya-e08_03n:2321	Gosaddassa atthuddhāro vuccate –	232	
PA_anya-e08_03n:2322	Go goṇe cindriye bhūmyaṃ, vacane ceva buddhiyaṃ;	232	
PA_anya-e08_03n:2323	Ādicce rasmiyañceva, pānīyepi ca vattate;	232	
PA_anya-e08_03n:2324	Tesu atthesu goṇe thi-pumā ca itare pumā.	232	
PA_anya-e08_03n:2325_0	Tathā hi “gosu duyhamānāsu gato. Gopañcamo”tiādīsu gosaddo goṇe vattati. Gocaroti	2325	
PA_anya-e08_03n:2325_1	etthindriyepi vattati gāvo cakkhādīnindriyāni caranti etthāti gocaro. Tathā hi porāṇā	2325	
PA_anya-e08_03n:2325_2	kathayiṃsu “gāvo caranti etthāti gocaro, gocaro viya gocaro, abhiṇhaṃ caritabbaṭṭhānaṃ.	2325	
PA_anya-e08_03n:2325_3	Gāvovācakkhādīnindriyāni, tehi caritabbaṭṭhānaṃ gocaro”ti. “Gomatiṃ gotamaṃ name”ti	2325	
PA_anya-e08_03n:2325_4	porāṇakaviracanāyaṃ pana pathaviyaṃ vattati. “Bhūripaññaṃ gotamaṃ sammāsambuddhaṃvandāmī”ti	2325	
PA_anya-e08_03n:2325_5	hi attho. Tathā suttanipātaṭṭhakathāyavāseṭṭhasuttasaṃvaṇṇanappadese “gorakkhanti	2325	
PA_anya-e08_03n:2325_6	khettarakkhaṃ, kasirakkhanti vuttaṃ hoti. Pathavī hi “go”ti vuccati, tappabhedo ca khetta”nti vuttaṃ.	2325	
PA_anya-e08_03n:2326_0	“Gottavasena gotamo”ti ettha tu vacane buddhiyañca vattati. Tenāhu porāṇā “gaṃ tāyatīti	2326	
PA_anya-e08_03n:2326_1	gottaṃ. Gotamoti hi pavattamānaṃ gaṃ vacanaṃ buddhiñca tāyati ekaṃsikavisayatāya	2326	
PA_anya-e08_03n:2326_2	rakkhatīti gottaṃ. Yathā hi buddhi ārammaṇabhūtena atthena vinā na vattati, evaṃ	2326	
PA_anya-e08_03n:2326_3	abhidhānaṃ abhidheyyabhūtena, tasmā so gottasaṅkhāto attho tāni tāyati rakkhatīti	2326	
PA_anya-e08_03n:2326_4	vuccati. Ko pana soti? Aññakulaparamparāsādhāraṇaṃ tassa kulassa ādipurisasamudāgataṃ	2326	
PA_anya-e08_03n:2326_5	taṃkulapariyāpannasādhāraṇaṃ sāmaññarūpanti daṭṭhabba”nti. Tathā hi taṃgottajātā	2326	
PA_anya-e08_03n:2326_6	suddhodanamahārājādayopi gotamotveva vuccanti. Bhena bhagavā attano pitaraṃ suddhodanamahārājānaṃ	2326	
PA_anya-e08_03n:2326_7	“atikkantavarā kho gotama tathāgatā”ti avoca. Vessavaṇopi mahārājā bhagavantaṃ “vijjācaraṇasampannaṃ,	2326	
PA_anya-e08_03n:2326_8	buddhaṃ vandāma gotama”nti avoca, āyasmāpi vaṅgīso āyasmantaṃ ānandaṃ “sādhu nibbāpanaṃ	2326	
PA_anya-e08_03n:2326_9	brūhi, anukampāya gotamā”ti avoca. Evaṃ idaṃ sāmaññarūpaṃ gaṃ tāyatīti gottanti vuttaṃ.	2326	
PA_anya-e08_03n:2326_10	Taṃ pana gotamagottakassapagottādivasena bahuvidhaṃ.	23261	
PA_anya-e08_03n:2327_0	Tathā gosaddo ādicce vattati. “Gogottaṃ gotamaṃ name”ti porāṇakaviracanā ettha nidassanaṃ,	2327	
PA_anya-e08_03n:2327_1	ādiccabandhuṃ gotamaṃ sammāsambuddhaṃ vandāmīti attho. Ādiccopi hi gotamagotte jāto	2327	
PA_anya-e08_03n:2327_2	bhagavāpi, evaṃ tena samānagottatāya tattha tattha “ādiccabandhū”tiādinā bhagavato	2327	
PA_anya-e08_03n:2327_3	thomanā dissati “pucchāmi taṃ ādiccabandhu, vivekaṃ santipadañca mahesī”ti ca, “vande	2327	
PA_anya-e08_03n:2327_4	jetavanaṃ niccaṃ, vihāraṃ ravibandhuno”ti ca, “lokekabandhu’maravindasahāyabandhu”nti	2327	
PA_anya-e08_03n:2327_5	ca. “Uṇhagū”ti ettha pana gosaddo rasmiyaṃ vattati. Uṇhā gāvo rasmiyo etassāti uṇhagū,	2327	
PA_anya-e08_03n:2327_6	sūriyo. Pubbācariyāpi hi chandovicitisatthe imamevatthaṃ byākariṃsu.	2327	
PA_anya-e08_03n:2328_0	“Gosītacandana”nti ettha pānīye vattati. Gosaddena hi jalaṃ vuccati. Go viya sītaṃ	2328	
PA_anya-e08_03n:2328_1	candanaṃ, tasmiṃ pana uddhanato uddharitapakkuthitatelamhi pakkhitte taṅkhaṇaññeva	2328	
PA_anya-e08_03n:2328_2	taṃ telaṃ susītalaṃ hoti.	2328	
PA_anya-e08_03n:2329_0	Ettheke vadanti “kasmā bho ‘gopadatthe vattamāno gosaddo itthiliṅgo ceva pulliṅgo	2329	
PA_anya-e08_03n:2329_1	cā’ti vadatha, kasmā ca pana ‘indriyapathavīvacanabuddhisūriyarasmipānīyesu vattamāno	2329	
PA_anya-e08_03n:2329_2	pulliṅgo’ti vadatha, etesu sūriyatthe vattamāno pulliṅgo hotu, nanu indriyavacanapānīyesu	2329	
PA_anya-e08_03n:2329_3	vattamānena pana gosaddena napuṃsakaliṅgena bhavitabbaṃ, pathavībuddhirasmīsu vattamānena	2329	
PA_anya-e08_03n:2329_4	itthiliṅgena bhavitabbaṃ indriyādipathavādipadatthesu vattamānānaṃ indriyasaddādipathavīsaddādīnaṃ	2329	
PA_anya-e08_03n:2329_5	napuṃsakitthiliṅgavasena niddesassa dassanato”ti? Tanna, niyamābhāvato. Itthipadatthe	2329	
PA_anya-e08_03n:2329_6	vattamānassāpi hi sato kassaci saddassa pulliṅgavasena niddeso dissati yathā “orodho”ti.	2329	
PA_anya-e08_03n:2329_7	Purisapadatthe vattamānassāpi ca sato kassaci itthiliṅgavasena niddeso dissati, yathā	2329	
PA_anya-e08_03n:2329_8	“atthakāmosi me yakkha, hitakāmāsi devate”ti. Itthipurisapadatthesu pana avattamānānampi	2329	
PA_anya-e08_03n:2329_9	sataṃ kesañci saddānaṃ ekasmiṃyeva ñāṇādiatthe vattamānānaṃ itthipumanapuṃsakaliṅgavasena	2329	
PA_anya-e08_03n:2329_10	niddeso dissati yathā “paññā amoho ñāṇa”nti, “taṭaṃtaṭītaṭo”ti ca. Tathā hi anitthibhūtopi	23291	
PA_anya-e08_03n:2329_11	samāno “mātulā”ti itthiliṅgavasena rukkhopi nāmaṃ labhati, tabbasena nagarampi. Tenāha	23291	
PA_anya-e08_03n:2329_12	cakkavattisuttaṭīkāyaṃ “mātulāti itthiliṅgavasena laddhanāmo eko rukkho, tāya āsannappadese	23291	
PA_anya-e08_03n:2329_13	māpitattā nagarampi ‘mātulā’tveva paññāyittha. Tena vuttaṃ mātulāyanti evaṃnāmake nagare”ti.	23291	
PA_anya-e08_03n:2330	Gosaddassa nāmikapadamālā heṭṭhā pakāsitā.	233	
PA_anya-e08_03n:2331_0	Mo vuccati cando, aṭṭhakathāyaṃ pana “mā vuccati cando”ti ākārantapāṭho dissati,	2331	
PA_anya-e08_03n:2331_1	okārantapāṭhena tena bhavitabbaṃ sakkaṭabhāsāya ekakkharakosato nayaṃ gahetvā “mo	2331	
PA_anya-e08_03n:2331_2	sivo candimā cevā”ti okārantavasena vattabbattā. Ettha ca okārantavasena vuttassa	2331	
PA_anya-e08_03n:2331_3	masaddassa candavācakatte “puṇṇamī, puṇṇamā”ti ca nidassanapadāni. Tattha puṇṇo mo	2331	
PA_anya-e08_03n:2331_4	etthāti puṇṇamī, evaṃ puṇṇamā, rattāpekkhaṃ itthiliṅgavacanaṃ. Ettha pana “visākhapuṇṇamāya	2331	
PA_anya-e08_03n:2331_5	rattiyā paṭhamayāmepubbenivāsaṃ anussarī”ti idaṃ nidassanaṃ. Ettha siyā – yadi “puṇṇamā”ti	2331	
PA_anya-e08_03n:2331_6	ayaṃsaddo rattāpekkho itthiliṅgo.	2331	
PA_anya-e08_03n:2332	“Puṇṇamāye yathā cando, parisuddho virocati;	233	
PA_anya-e08_03n:2333	Tatheva tvaṃ puṇṇamano, viroca dasasahassiyaṃ.	233	
PA_anya-e08_03n:2334	Anvaddhamāse pannarase, puṇṇamāye uposathe;	233	
PA_anya-e08_03n:2335	Paccayaṃ nāgamāruyha, dānaṃ dātumupāgami”nti	233	
PA_anya-e08_03n:2336_0	Ādīsu kathaṃ “puṇṇamāye”ti padasiddhīti? Yakārassa yekārādesavasena. Dhammissarena	2336	
PA_anya-e08_03n:2336_1	hi bhagavatā “puṇṇamāyā”ti vattabbe “puṇṇamāye”ti vadatā yakārassa ṭhāne yekāro paṭhito	2336	
PA_anya-e08_03n:2336_2	itthiliṅgavisaye ttākārassa ṭhāne ttekāro viya, nīkārassa ṭhāne nekāro viya ca. Tathā	2336	
PA_anya-e08_03n:2336_3	hi yathā “abyayataṃ vilapasi viratte kosiyāyane”ti imasmiṃ rādhajātake “virattā”ti	2336	
PA_anya-e08_03n:2336_4	vattabbe “viratte”ti vadantena ttākārassa ṭhāne ttekāro paṭhito, “kosiyāyanī”ti ca	2336	
PA_anya-e08_03n:2336_5	vattabbe “kosiyāyane”ti vadantena nīkārassa ṭhāne nekāro paṭhito. Evaṃ “puṇṇamāyā”ti	2336	
PA_anya-e08_03n:2336_6	vattabbe “puṇṇamāye”ti vadatā yakārassa ṭhāne yekāro paṭhito. Yathā ca “dakkhitāye	2336	
PA_anya-e08_03n:2336_7	aparājitasaṅgha”nti imasmiṃ mahāsamayasuttappadese “dakkhitāyā”ti vattabbe “dakkhitāye”ti	2336	
PA_anya-e08_03n:2336_8	vadatā yakārassa ṭhāne yekāro paṭhito, evamidhāpi. Yathā pana “sabhāye vā dvāramūle	2336	
PA_anya-e08_03n:2336_9	vā”ti ettha “sabhāya”nti liṅgabyattayavasena sabhā vuttā, na tathā idha “puṇṇamāya”nti	2336	
PA_anya-e08_03n:2336_10	liṅgabyattayena puṇṇamā vuttā, atha kho “puṇṇamā”ti ākārantitthiliṅgavasena vuttā.	23361	
PA_anya-e08_03n:2336_11	Tathā hi “puṇṇamāyo”ti padaṃ yakāraṭṭhāne yekāruccāraṇavasena sambhūtaṃ bhummavacananti daṭṭhabbaṃ.	23361	
PA_anya-e08_03n:2337_0	Mā vuccati sirī. Tathā hi vidvamukhamaṇḍanaṭīkāyaṃ “mālinī”ti padassatthaṃ vadatā	2337	
PA_anya-e08_03n:2337_1	“mā vuccati lakkhī, alinī bhamarī”ti vuttaṃ. Lakkhīsaddo ca sirīsaddena samānattho,	2337	
PA_anya-e08_03n:2337_2	tena “mā vuccati sirī”ti attho amhehi anumato, tathā porāṇehipi “maṃ siriṃ dhāreti	2337	
PA_anya-e08_03n:2337_3	vidadhāti cāti mandhātā”ti attho pakāsito, tasmā “mālinī mandhātā”ti ca imānettha	2337	
PA_anya-e08_03n:2337_4	nidassanapadāni. Tatra pulliṅgassa tāva masaddassa ayaṃ nāmikapadamālā –	2337	
PA_anya-e08_03n:2338	Mo, mā. Maṃ, me. Mena, mehi, mebhi. Massa, mānaṃ. Mā, masmā, mamhā, mehi, mebhi. Massa, mānaṃ. Me, masmiṃ, mamhi, mesu. Bho ma, bhavanto mā.	233	
PA_anya-e08_03n:2339	Ayaṃ pana itthiliṅgassa māsaddassa nāmikapadamālā –	233	
PA_anya-e08_03n:2340	Mā, mā, māyo. Maṃ, mā, māyo. Māya, māhi, mābhi. Māya, mānaṃ. Māya, māhi, mābhi. Māya, mānaṃ. Māya, māyaṃ, māsu. Bhoti me, bhotiyo māyo.	234	
PA_anya-e08_03n:2341	Ettha pana sirīvācako māsaddo ca saddavācako rāsaddo cāti ime samānagatikā ekakkharattā niccamākārantapakatikattā itthiliṅgattā ca.	234	
PA_anya-e08_03n:2342_0	Tatra saṃ vuccati santacitto puriso. Yaṃ loke “sappuriso”ti ca, “ariyo”ti ca, “paṇḍito”ti	2342	
PA_anya-e08_03n:2342_1	ca vadanti, tassetaṃ adhivacanaṃ yadidaṃ “sa”nti. Evaṃ sappurisāriyapaṇḍitavācakassa	2342	
PA_anya-e08_03n:2342_2	saṃsaddassa paccattavacanavasena atthibhāve “sameti asatā asa”nti idaṃ payoganidassanaṃ.	2342	
PA_anya-e08_03n:2342_3	Ettha hi “na saṃ asa”nti samāsacintāya sappurisāsappurisapadatthā saṃ asaṃsaddehi	2342	
PA_anya-e08_03n:2342_4	vuttāti ñāyanti, tasmā “sappurisapadattho paccattavacanena saṃsaddena vutto natthī”ti	2342	
PA_anya-e08_03n:2342_5	vacanaṃ na vattabbaṃ. Ye “natthī”ti vadanti, tesaṃ vacanaṃ na gahetabbaṃ. Nāmikapadamālā	2342	
PA_anya-e08_03n:2342_6	panassa “saṃ, santaṃ, sante”tiādinā heṭṭhā pakāsitā. Napuṃsakaliṅgatte saṃ vuccati	2342	
PA_anya-e08_03n:2342_7	dhanaṃ, “manussassaṃ. Parassaṃ. Sabbassaṃ. Sabbassaharaṇaṃ. Parassaharaṇa”ntiādīnettha	2342	
PA_anya-e08_03n:2342_8	nidassanapadāni. Tattha manussassa saṃ manussassaṃ. Evaṃ parassa saṃ parassaṃ. Sabbassa	2342	
PA_anya-e08_03n:2342_9	saṃ sabbassaṃ. Tassa haraṇaṃ parassaharaṇaṃ sabbassaharaṇanti samāso. Tathā saṃ vuccati	2342	
PA_anya-e08_03n:2342_10	sukhaṃ santi ca. Vuttañhi tabbācakattaṃ porāṇakaviracanāyaṃ –	23421	
PA_anya-e08_03n:2343	“Devadevo saṃdehī no, hīno devātidehato;	234	
PA_anya-e08_03n:2344	Hatopapātasaṃsāro, sāro saṃ detu dehina”nti.	234	
PA_anya-e08_03n:2345_0	Tasmā ayamettha gāthā, “sakalalokasaṅkaro dīpaṅkaro”ti ettha “saṅkaro”ti padañcanidassanaṃ.	2345	
PA_anya-e08_03n:2345_1	“Saṃ, sāni, sā. Saṃ, sāni, se. Sena”iccādi pubbe pakāsitanayena ñeyyaṃ. Ettha ca	2345	
PA_anya-e08_03n:2345_2	sotūnaṃ sugatamatavare kosallajananatthaṃ samāsantagatassa saṃsaddassa nāmikapadamālaṃ	2345	
PA_anya-e08_03n:2345_3	paripuṇṇaṃ katvā kathayāma –	2345	
PA_anya-e08_03n:2346_0	Manussassaṃ, manussassāni, manussassā. Manussassaṃ, manussassāni, manussasse. Manussassena,	2346	
PA_anya-e08_03n:2346_1	manussassehi, manussassebhi. Manussassassa, manussassānaṃ. Manussassā, manussassasmā,	2346	
PA_anya-e08_03n:2346_2	manussassamhā, manussassehi, manussassebhi. Manussassassa, manussassānaṃ. Manussasse,	2346	
PA_anya-e08_03n:2346_3	manussassasmiṃ, manussassamhi, manussassesu. Bho manussassa, bhonto manussassāni,	2346	
PA_anya-e08_03n:2346_4	manussassā. Esa nayo “parassaṃ sabbassa”ntiādīsupi, sabbānetāni padāni abhidheyyaliṅgānīti gahetabbāni.	2346	
PA_anya-e08_03n:2347	Yaṃ taṃ kimitisaddānaṃ, nāmamālaṃ panattari;	234	
PA_anya-e08_03n:2348	Sabbanāmaparicchede, pakāsissaṃ tiliṅgato.	234	
PA_anya-e08_03n:2349	Iccevaṃ heṭṭhā uddiṭṭhānaṃ ko vi sādīnaṃ nāmikapadamālā saddhiṃ atthantaranidassanapadehi vibhattā. Tatridaṃ liṅgavavatthānaṃ –	234	
PA_anya-e08_03n:2350	Ko vi sā honti pulliṅge, bhā rā thī dhī ku bhū thiyaṃ;	235	
PA_anya-e08_03n:2351	Kaṃ khaṃ napuṃsake go tu, pume cevitthiliṅgake.	235	
PA_anya-e08_03n:2352	Mo pume itthiliṅge mā, saṃ pume ca napuṃsake;	235	
PA_anya-e08_03n:2353	Yaṃ taṃ kimiti sabbatra, liṅgesveva pavattare.	235	
PA_anya-e08_03n:2354	Ito aññānipi ekakkharāni upaparikkhitvā gahetabbāni.	235	
PA_anya-e08_03n:2355_0	Evaṃ viññūnaṃ nayaññūnaṃ saddaracanāvisaye paramavisuddhavipulabuddhipaṭilābhatthaṃ	2355	
PA_anya-e08_03n:2355_1	paramasaṇhasukhumatthesu payogesu asammohatthaṃ suvaṇṇatale sīhavijambhanena kesarīsīhassa	2355	
PA_anya-e08_03n:2355_2	vijambhanamiva tepiṭake buddhavacane ñāṇavijambhanena vijambhanatthañca adhikūnekakkharavasena	2355	
PA_anya-e08_03n:2355_3	liṅgattayaṃ missetvā nāmikapadamālā vibhattā.	2355	
PA_anya-e08_03n:2356	Sadde bhavanti kusalā na tu keci atthe,	235	
PA_anya-e08_03n:2357	Atthe bhavanti kusalā na tu keci sadde.	235	
PA_anya-e08_03n:2358	Kosallameva paramaṃ dubhayattha tasmā,	235	
PA_anya-e08_03n:2359	Yogaṃ kareyya satataṃ matimā varanti.	235	
PA_anya-e08_03n:2360	Iti navaṅge sāṭṭhakathe piṭakattaye byappathagatīsu	236	
PA_anya-e08_03n:2361	Viññūnaṃ kosallatthāya kate saddanītippakaraṇe	236	
PA_anya-e08_03n:2362	Liṅgattayamissako nāmikapadamālāvibhāgo	236	
PA_anya-e08_03n:2363	Dasamo paricchedo.	236	
PA_anya-e08_03n:2364	11. Vāccābhidheyyaliṅgādiparidīpananāmikapadamālā	236	
PA_anya-e08_03n:2365	Vāccābhidheyyaliṅgādi-vasenapi ito paraṃ;	236	
PA_anya-e08_03n:2366	Bhāsissaṃ padamālāyo, bhāsitassānurūpato.	236	
PA_anya-e08_03n:2367_0	Tattha vāccaliṅgānīti appadhānaliṅgāni, guṇanāmasaṅkhātāni vā liṅgāni. Abhidheyyaliṅgānīti	2367	
PA_anya-e08_03n:2367_1	padhānaliṅgāni, guṇīpadasaṅkhātāni vā liṅgāni. Yasmā pana tesu vāccaliṅgāni nāma	2367	
PA_anya-e08_03n:2367_2	abhidheyyaliṅgānuvattakāni bhavanti, tasmā sabbāni bhūdhātumayāni ca vāccaliṅgāni	2367	
PA_anya-e08_03n:2367_3	abhidheyyaliṅgānurūpato yojetabbāni. Tesaṃ bhūdhātumayāni vāccaliṅgāni sarūpato nāmikapadamālāya	2367	
PA_anya-e08_03n:2367_4	ayojitānipi tattha tattha nayato yojitāni, tasmā na dāni dassessāma. Abhūdhātumayānipi	2367	
PA_anya-e08_03n:2367_5	kiñcāpi nayato yojitāni, tathāpi sotārānaṃ payogesu kosallajananatthaṃ kathayāma,	2367	
PA_anya-e08_03n:2367_6	nāmikapadamālañca nesaṃ dassessāma kiñci payogaṃ vadantā.	2367	
PA_anya-e08_03n:2368	Dīgho rasso nīlo pīto,	236	
PA_anya-e08_03n:2369	Sukko kaṇho seṭṭho pāpo;	236	
PA_anya-e08_03n:2370	Saddho suddho ucco nīco,	237	
PA_anya-e08_03n:2371	Katotīto iccādīni.	237	
PA_anya-e08_03n:2372	Dīghā jāgarato ratti, dīghaṃ santassa yojanaṃ;	237	
PA_anya-e08_03n:2373	Dīgho bālāna saṃsāro, saddhammaṃ avijānataṃ.	237	
PA_anya-e08_03n:2374_0	Dīgho, dīghā. Dīghaṃ, dīghe. Dīghena, dīghehi, dīghebhi. Dīghassa, dīghānaṃ. Dīghā,	2374	
PA_anya-e08_03n:2374_1	dīghasmā, dīghamhā, dīghehi, dīghebhi. Dīghassa, dīghānaṃ. Dīghe, dīghasmiṃ, dīghamhi,	2374	
PA_anya-e08_03n:2374_2	dīghesu. Bho dīgha, bhavanto dīghā. “Dīghāti maṃ pakkoseyyāthā”ti idamettha nidassanaṃ.	2374	
PA_anya-e08_03n:2375	Dīghā, dīghā, dīghāyo. Dīghaṃ, dīghā, dīghāyo. Dīghāya. Sesaṃ kaññānayena ñeyyaṃ.	237	
PA_anya-e08_03n:2376_0	Dīghaṃ, dīghāni, dīghā. Dīghaṃ, dīghāni, dīghe. Dīghena. Sesaṃ cittanayena ñeyyaṃ.	2376	
PA_anya-e08_03n:2376_1	Rassādīni ca evameva vitthāretabbāni. Ayaṃ vāccaliṅgānaṃ nāmikapadamālā, “guṇanāmānaṃ	2376	
PA_anya-e08_03n:2376_2	nāmikapadamālā”ti vattuṃ vaṭṭati.	2376	
PA_anya-e08_03n:2377	Abhidheyyakaliṅgesu, savisesāni yāni hi;	237	
PA_anya-e08_03n:2378	Tesaṃ dāni yathāpāḷiṃ, padamālaṃ kathessahaṃ.	237	
PA_anya-e08_03n:2379	Katamāni tāni padāni, yāni savisesāni?	237	
PA_anya-e08_03n:2380	Bhavābhavādikaṃ laṅkā-dīpo iccādikāni ca;	238	
PA_anya-e08_03n:2381	Bodhi sandhīti cādīni, savisesāni honti tu.	238	
PA_anya-e08_03n:2382	Etesu hi –	238	
PA_anya-e08_03n:2383	Bhavābhavapadaṃ deka-vaco bahuvaco kvaci;	238	
PA_anya-e08_03n:2384	Samāse asamāsepi, sambhavo tassa icchito.	238	
PA_anya-e08_03n:2385	Viggahañca padatthañca, vatvā padassimassa me;	238	
PA_anya-e08_03n:2386	Vuccamānamavikkhittā, padamālaṃ nibodhatha.	238	
PA_anya-e08_03n:2387_0	Bhavo ca abhavo ca bhavābhavaṃ. Atha vā bhavo ca abhavo ca bhavābhavāni, ayaṃ viggaho.	2387	
PA_anya-e08_03n:2387_1	Tatra bhavoti khuddako bhavo. Abhavoti mahanto bhavo. Vuddhatthavācako hettha akāro.	2387	
PA_anya-e08_03n:2387_2	Ettha ca sugatiduggativasena hīnapaṇītavasena ca khuddakamahantatā veditabbā. Atha	2387	
PA_anya-e08_03n:2387_3	vā bhavoti vuddhi. Abhavoti avuddhi. Ayaṃ padattho. Ayaṃ pana nāmikapadamālā –	2387	
PA_anya-e08_03n:2388_0	Bhavābhavaṃ, bhavābhavaṃ, bhavābhavena, bhavābhavassa, bhavābhavā, bhavābhavasmā,	2388	
PA_anya-e08_03n:2388_1	bhavābhavamhā, bhavābhavassa, bhavābhave, bhavābhavasmiṃ, bhavābhavamhi, bho bhavābhava.	2388	
PA_anya-e08_03n:2388_2	Iti bhavābhavapadaṃ ekavacanakaṃ bhavati. Dissati ca tassekavacanatā pāḷiyaṃ aṭṭhakathāyañca –	2388	
PA_anya-e08_03n:2389	“Atītakappe caritaṃ, ṭhapayitvā bhavābhave;	238	
PA_anya-e08_03n:2390	Imasmiṃ kappe caritaṃ, pavakkhissaṃ suṇohi me”	239	
PA_anya-e08_03n:2391	Iti vā,	239	
PA_anya-e08_03n:2392	“Evaṃ bahuvidhaṃ dukkhaṃ, sampattiñca bahūvidhaṃ;	239	
PA_anya-e08_03n:2393	Bhavābhave anubhavitvā, patto sambodhimuttamaṃ”	239	
PA_anya-e08_03n:2394	Iti vā evaṃ pāḷiyaṃ bhavābhava padassa ekavacanatā diṭṭhā.	239	
PA_anya-e08_03n:2395	Aṭṭhakathāyampi –	239	
PA_anya-e08_03n:2396	“Asambudhaṃ buddhanisevitaṃ yaṃ,	239	
PA_anya-e08_03n:2397	Bhavābhavaṃ gacchati jīvaloko;	239	
PA_anya-e08_03n:2398	Namo avijjādikilesajāla-	239	
PA_anya-e08_03n:2399	Viddhaṃsino dhammavarassa tassā”ti	239	
PA_anya-e08_03n:2400	Evaṃ tassekavacanatā diṭṭhā.	240	
PA_anya-e08_03n:2401_0	Bhavābhavāni, bhavābhavā, bhavābhavāni, bhavābhave, bhavābhavehi, bhavābhavebhi,	2401	
PA_anya-e08_03n:2401_1	bhavābhavānaṃ, bhavābhavehi, bhavābhavebhi, bhavābhavānaṃ, bhavābhavesu, bhavanto	2401	
PA_anya-e08_03n:2401_2	bhavābhavāni. Iti bhavābhavapadaṃ bahuvacanakampi bhavati. Dissati ca tassa bahuvacanakatā	2401	
PA_anya-e08_03n:2401_3	pāḷiyaṃ “dhonassa hi natthi kuhiñci loke. Pakappikā diṭṭhi bhavābhavesū”ti. Ubhayampi	2401	
PA_anya-e08_03n:2401_4	nayaṃ vomissetvā nāmikapadamālā yojetabbā. Kathaṃ? “Bhavābhavaṃ, bhavābhavāni. Bhavābhavaṃ,	2401	
PA_anya-e08_03n:2401_5	bhavābhavāni. Bhavābhavena, bhavābhavehi, bhavābhavebhi”iccevamādinā cittanayena yojetabbā.	2401	
PA_anya-e08_03n:2402	Napuṃsakekavacana-bahuvacanakā imā;	240	
PA_anya-e08_03n:2403	Padamālā samāsatte, katāti paridīpaye.	240	
PA_anya-e08_03n:2404	Samāsakapadañceva, asamāsakameva ca;	240	
PA_anya-e08_03n:2405	Bhavābhavapadaṃ dvedhā, iti vidvā vibhāvaye.	240	
PA_anya-e08_03n:2406	Napuṃsakaṃ samāsatte, pulliṅgamitarattane;	240	
PA_anya-e08_03n:2407	Napuṃsakaṃ tu pāyena, ekavacanakaṃ vade.	240	
PA_anya-e08_03n:2408	“Bhavo ca abhavo cā”ti, samāsatthaṃ vade budho;	240	
PA_anya-e08_03n:2409	“Bhavato bhava”miccatthaṃ, asamāsassa bhāsaye.	240	
PA_anya-e08_03n:2410	Pulliṅgattamhi so ñeyyo, nissakkaupayogato;	241	
PA_anya-e08_03n:2411	Evaṃ visesato jaññā, bhavābhavapadaṃ vidū.	241	
PA_anya-e08_03n:2412_0	Yathā cettha bhavābhavapadassa nāmikapadamālā yojitā, evaṃ “kammākammaṃ phalāphala”ntiādīnampi	2412	
PA_anya-e08_03n:2412_1	nāmikapadamālā yojetabbā. Atthopi nesaṃ yathārahaṃ vattabbo. Yebhuyyenetāni ekavacanakāni	2412	
PA_anya-e08_03n:2412_2	bhavanti. Evaṃ tāva bhavābhavapadādīnaṃ visesavantatā daṭṭhabbā.	2412	
PA_anya-e08_03n:2413_0	Laṅkādīpo, laṅkādīpaṃ, laṅkādīpena, laṅkādīpassa, laṅkādīpā, laṅkādīpasmā, laṅkādīpamhā,	2413	
PA_anya-e08_03n:2413_1	laṅkādīpassa, laṅkādīpe, laṅkādīpasmiṃ, laṅkādīpamhi, bho laṅkādīpa. Ayaṃ samāsatte	2413	
PA_anya-e08_03n:2413_2	nāmikapadamālā. Asamāsattepi pana yojetabbā.	2413	
PA_anya-e08_03n:2414_0	Laṅkā dīpo, laṅkaṃ dīpaṃ, laṅkāya dīpena, laṅkāya dīpassa, laṅkāya dīpā, laṅkāya	2414	
PA_anya-e08_03n:2414_1	dīpasmā, laṅkāya dīpamhā, laṅkāya dīpassa, laṅkāya dīpe, laṅkāya dīpasmiṃ, laṅkāya	2414	
PA_anya-e08_03n:2414_2	dīpamhi, bhoti laṅke dīpa. Ayaṃ byāse nāmikapadamālā. Ayaṃ nayo “jambudīpo”ti ettha	2414	
PA_anya-e08_03n:2414_3	na labbhati kevalena jambūsaddena jambudīpassa akathanato, yathā kevalena laṅkāsaddena	2414	
PA_anya-e08_03n:2414_4	laṅkādīpo kathiyati. Ayaṃ pana byāse padamālānayo visesato kabbaracanāyaṃ kavīnaṃ	2414	
PA_anya-e08_03n:2414_5	upakārāya saṃvattati sāsanassāpi. Tathā hi byāsavasena porāṇakaviracanā dissati –	2414	
PA_anya-e08_03n:2415	“Vandāmi selamhi samantakūṭe,	241	
PA_anya-e08_03n:2416	Laṅkāya dīpassa sikhāyamāne;	241	
PA_anya-e08_03n:2417	Āvāsabhūte sumanāmarassa,	241	
PA_anya-e08_03n:2418	Buddhassa taṃ pādavaḷañjamagga”nti.	241	
PA_anya-e08_03n:2419	Sāsanepi byāsavasena “dibbo ratho pāturahu, vedehassa yasassino”tiādikā pāḷi dissati.	241	
PA_anya-e08_03n:2420_0	Yathā pana “jambudīpo”ti ettha ayaṃ nayo na labbhati, tathā “nāgadīpo”tiādīsupi kevalena	2420	
PA_anya-e08_03n:2420_1	jambūsaddena jambudīpassa akathanamiva kevalena nāgasaddādinā nāgadīpādīnaṃ akathanatoti.	2420	
PA_anya-e08_03n:2420_2	Nanu ca bho “buddhassa jambunadaraṃsino taṃ, dāṭhaṃ mayaṃ jambunarā namāmā”ti porāṇakaviracanāyaṃ	2420	
PA_anya-e08_03n:2420_3	jambūsaddena jambudīpo vutto “jambudīpanarā”ti atthasambhavatoti? Saccaṃ “jambudīpanarā”ti	2420	
PA_anya-e08_03n:2420_4	attho sambhavati, kevalena pana jambūsaddena jambudīpatthaṃ na vadati, kintu “jambudīpanarā”ti	2420	
PA_anya-e08_03n:2420_5	vattabbe gāthāvisayattā adhikakkharadosaṃ parivajjantena dīpasaddalopaṃ katvā “jambunarā”ti	2420	
PA_anya-e08_03n:2420_6	vuttaṃ, evaṃ uttarapadalopavasena vutto jambusaddo narasaddaṃ paṭicca samāsabalena	2420	
PA_anya-e08_03n:2420_7	“jambudīpanarā”ti atthappakāsane samattho hoti, na kevalo byāsakāle, tathā hi “jambū”ti	2420	
PA_anya-e08_03n:2420_8	vutte jambudīpo na ñāyati, atha kho jamburukkhoyeva ñāyati.	2420	
PA_anya-e08_03n:2421_0	Kiṃ pana bho “kāko dāso, kākaṃ dāsaṃ, kākena dāsenā”ti ayaṃ nayo labbhati, na labbhatīti?	2421	
PA_anya-e08_03n:2421_1	Labbhati, kākasaddena kākanāmakassa dāsassa kathanaṃ hoti. Yadi evaṃ “jambudīpo”ti	2421	
PA_anya-e08_03n:2421_2	etthāpi “jambunāmako dīpo”ti atthaṃ gahetvā “jambū dīpo, jambuṃ dīpaṃ, jambuyā dīpenā”ti	2421	
PA_anya-e08_03n:2421_3	ayaṃ nayo labbhatīti? Na labbhati jambūsaddassa paṇṇattivasena dīpe appavattanato.	2421	
PA_anya-e08_03n:2421_4	Jambūsaddo hi rukkheyeva paṇṇattivasena pavattati, na dīpe. Yathā pana cittavohāro	2421	
PA_anya-e08_03n:2421_5	cittanāmake gahapatimhipi manepi pavattati “citto gahapati. Cittaṃ mano mānasa”ntiādīsu.	2421	
PA_anya-e08_03n:2421_6	Yathā ca kusavohāro kusanāmake raññepi kusatiṇepi pavattati –	2421	
PA_anya-e08_03n:2422	“Pabhāvatiñca ādāya, maṇiṃ verocanaṃ kuso;	242	
PA_anya-e08_03n:2423	Kusāvatiṃ kusarājā, agamāsi mahabbalo;	242	
PA_anya-e08_03n:2424	Kuso yathā duggahito, hatthamevānukantatī”ti	242	
PA_anya-e08_03n:2425_0	Ādīsu, tathā kākasaddopi vāyase, evaṃnāmake dāsepi pavattati “kāko ravati, kāko nāma	2425	
PA_anya-e08_03n:2425_1	dāso saṭṭhiyojanāni gacchatī”tiādīsu. Jambūsaddo pana gahapatimanādīsu citta kusa	2425	
PA_anya-e08_03n:2425_2	kākasaddā viya paṇṇattivasena dīpasmiṃ na pavattati, tasmā yathāvuttoyeva nayo manasikaraṇīyo.	2425	
PA_anya-e08_03n:2426_0	Yathā panettha “laṅkādīpo”ti saddassa nāmikapadamālā samāsavasena byāsavasena ca	2426	
PA_anya-e08_03n:2426_1	yojitā, evaṃ “pubbavidehadīpo, aparagoyānadīpo, uttarakurudīpo, assayujanakkhattaṃ,	2426	
PA_anya-e08_03n:2426_2	citramāso, vessantararājā, setavatthaṃ, dibbaratho”tiādīnampi nāmikapadamālā samāsavasena	2426	
PA_anya-e08_03n:2426_3	byāsavasena ca yojetabbā. Pubbavidehādisaddehi pubbavidehadīpādīnaṃ kathanañca veditabbaṃ.	2426	
PA_anya-e08_03n:2426_4	“Dibbaratho”tiādīnaṃ samāsagatapadānaṃ payojane sati byāsavasena visuṃ kattabbatā	2426	
PA_anya-e08_03n:2426_5	ca veditabbā. Tathā hi byāsavasena “dibbo ratho”tiādinā dvinnaṃ dvinnaṃ padānaṃ samānādhikaraṇavasena	2426	
PA_anya-e08_03n:2426_6	paccekavibhattiyuttabhāve sati gāthāsu vuttipālanasukhuccāraṇaguṇo bhavati. So ca	2426	
PA_anya-e08_03n:2426_7	sāsanānukūlo hi ayaṃ nayo ṭhapito. Tathā hi pāvacane “dibbo ratho pāturahu, vedehassa	2426	
PA_anya-e08_03n:2426_8	yasassino”tiādikā pāḷiyo bahū dissanti, evaṃ laṅkādīpādisaddānaṃ visesavantatā bhavati.	2426	
PA_anya-e08_03n:2427	Idāni bodhisandhiādīnaṃ visesavantatā vuccati –	242	
PA_anya-e08_03n:2428	Bodhi sandhi vibhattā’yu, dhātuyeva pajāpati;	242	
PA_anya-e08_03n:2429	Dāmā dāmaṃ tathā saddhā, saddhaṃ taṭaṃ taṭī taṭo.	242	
PA_anya-e08_03n:2430	Byañjanaṃ byañjano attho, atthamakkharamakkharo;	243	
PA_anya-e08_03n:2431	Ajjavaṃ ajjavo ceva, tathā maddavagāravā.	243	
PA_anya-e08_03n:2432	Vaco vacīti cādīni, samarūpā sarūpato;	243	
PA_anya-e08_03n:2433	Dvittiliṅgāni sambhonti, yathāsambhavamuddise.	243	
PA_anya-e08_03n:2434_0	Etesu hi bodhisaddassa tāva “bodhi rājakumāro”ti ca, “ariyasāvako ‘bodhī’ti vuccati,	2434	
PA_anya-e08_03n:2434_1	tassa bodhissa aṅgoti bojjhaṅgo”ti ca evaṃ puggalavacanassa “bodhi, bodhī, bodhayo.	2434	
PA_anya-e08_03n:2434_2	Bodhiṃ, bodhī, bodhayo. Bodhinā”ti pulliṅge agginayena nāmikapadamālā bhavati.	2434	
PA_anya-e08_03n:2435	Rukkhamagganibbānasabbaññutaññāṇavacanassa pana “bodhi, bodhī, bodhiyo. Bodhiṃ, bodhī, bodhiyo. Bodhiyā”ti itthiliṅge rattinayena nāmikapadamālā bhavati.	243	
PA_anya-e08_03n:2436_0	Keci pana “rukkhavacano bodhisaddo pulliṅgo”ti vadanti, taṃ āgamena viruddhaṃ viya	2436	
PA_anya-e08_03n:2436_1	dissanato vicāretabbaṃ. Na hi āgame rukkhavacanassa bodhisaddassa pulliṅgabhāvo dissati,	2436	
PA_anya-e08_03n:2436_2	puggalavacanassa pana dissati. Yadi ca “sālo dhavo khadīro”tiādīnaṃ viya rukkhavacanassa	2436	
PA_anya-e08_03n:2436_3	bodhisaddassa pulliṅgattaṃ siyā, jambū simbalī pāṭalīsaddādīnaṃ rukkhavācakattā pulliṅgattaṃ	2436	
PA_anya-e08_03n:2436_4	siyā, na tesaṃ imassa ca rukkhavācakattepi pulliṅgabhāvo upalabbhati. Yadi hi rukkhavacano	2436	
PA_anya-e08_03n:2436_5	bodhisaddo pulliṅgo, evaṃ sante nibbānavacano sabbaññutaññāṇavacano ca bodhisaddo	2436	
PA_anya-e08_03n:2436_6	napuṃsakaliṅgo siyā “nibbāna”ntiādinā napuṃsakaliṅgavasena niddiṭṭhassa nibbānādino atthassa kathanato.	2436	
PA_anya-e08_03n:2437_0	Ye evaṃ vadanti “rukkhavacano bodhisaddo pulliṅgo”ti, te “bodhi vuccati catūsu maggesu	2437	
PA_anya-e08_03n:2437_1	ñāṇaṃ, taṃ ettha bhagavā pattoti rukkhopi bodhicceva vuccatī”ti vuttamatthaṃ cetasi	2437	
PA_anya-e08_03n:2437_2	sannidhāya “bujjhati etthāti bodhī”ti nibbacanavasena “kiṃ rukkhavacano bodhisaddo	2437	
PA_anya-e08_03n:2437_3	pulliṅgo na bhavissatī”ti maññamānā vadanti maññe. Nevaṃ daṭṭhabbaṃ, evañca pana	2437	
PA_anya-e08_03n:2437_4	daṭṭhabbaṃ, “bodhi vuccati catūsu maggesu ñāṇaṃ, taṃ ettha bhagavā pattoti rukkhopi	2437	
PA_anya-e08_03n:2437_5	bodhicceva vuccatī”ti vadantehi garūhi ñāṇavacanaṃ itthi liṅgabhūtaṃ bodhīti ñāṇassa	2437	
PA_anya-e08_03n:2437_6	nāmaṃ paṇṇattiantaraparikappanenatthaṃ parikappentena bujjhanaṭṭhānabhūte rukkhe	2437	
PA_anya-e08_03n:2437_7	āropetvā rukkho “bodhī”ti vutto, tasmā īdisesu ṭhānesu nibbacane ādaro na kātabbo.	2437	
PA_anya-e08_03n:2437_8	Na hi “bujjhati etthāti bodhī”ti nibbacanakaraṇaṃ rukkhavacanassa bodhisaddassa pulliṅgattaṃ	2437	
PA_anya-e08_03n:2437_9	kātuṃ sakkoti saṅketasiddhattā vohārassa, tasmā rukkhaṃ sayaṃ abodhimpi samānaṃ bodhiyā	2437	
PA_anya-e08_03n:2437_10	paṭilābhaṭṭhānattā saṅketasiddhena “bodhī”ti itthiliṅgavohārena voharanti sāsanikā,	24371	
PA_anya-e08_03n:2437_11	bodhiyā vā kāraṇattā phalavohārena. Etamatthaṃyeva hi sandhāya “bodhi vuccati catūsu	24371	
PA_anya-e08_03n:2437_12	maggesu ñāṇaṃ, taṃ ettha bhagavā pattoti rukkhopi bodhicceva vuccatī”ti vuttanti	24371	
PA_anya-e08_03n:2437_13	daṭṭhabbaṃ, evaṃ “bodhī”ti itthiliṅgavasena rukkhanāmaṃ pavattatīti. Tenāha āyasmā	24371	
PA_anya-e08_03n:2437_14	sāriputto dhammasenāpati anudhammacakkavattī vohārakusalo itthiliṅgavohārena “buddhānaṃ	24371	
PA_anya-e08_03n:2437_15	bhagavantānaṃ bodhiyā mūle saha sabbaññutaññāṇappaṭilābhā sacchikā paññatti yadidaṃ	24371	
PA_anya-e08_03n:2437_16	buddho”ti. Apica tattha tattha “bodhiyā sākhā”ti ca, “kenaṭṭhena mahābodhi, kassa	24371	
PA_anya-e08_03n:2437_17	sambandhinī ca sā”ti ca,	24371	
PA_anya-e08_03n:2438	“Hatthato muttamattā sā, asītiratanaṃ nabhaṃ;	243	
PA_anya-e08_03n:2439	Uggantvāna tadā muñci, chabbaṇṇā rasmiyo subhā”ti ca	243	
PA_anya-e08_03n:2440	Evamādayo rukkhavācakassa bodhisaddassa itthiliṅgabhāve payogā dissanti.	244	
PA_anya-e08_03n:2441_0	Atha vā rukkhavācako bodhisaddo dviliṅgo pumitthiliṅgavasena. Tathā hi samantapāsādikāyaṃ	2441	
PA_anya-e08_03n:2441_1	vinayasaṃvaṇṇanāyaṃ mahāveyyākaraṇassa pāḷinayaviduno buddhaghosācariyassa evaṃ saddaracanā	2441	
PA_anya-e08_03n:2441_2	dissati “sakkhissasi tvaṃ tāta pāṭaliputtaṃ gantvā mahābodhinā saddhiṃ ayyaṃ saṅghamittattheriṃ	2441	
PA_anya-e08_03n:2441_3	ānetu”nti ca, “sāpi kho mahābodhisamārūḷhā nāvā passato mahārājassa mahāsamuddatalaṃ	2441	
PA_anya-e08_03n:2441_4	pakkhandā”ti ca tassa rukkhavācakassa bodhisaddassa “bujjhati etthāti bodhī”ti nibbacanavasena	2441	
PA_anya-e08_03n:2441_5	“bodhi, bodhī, bodhayo. Bodhiṃ, bodhī, bodhayo. Bodhinā”tiādinā padamālā veditabbā.	2441	
PA_anya-e08_03n:2441_6	Rukkhavācakasseva pana tassa ñāṇe pavattitthiliṅgavohārena saṅketasiddhena rūḷhatthadīpakena	2441	
PA_anya-e08_03n:2441_7	“bodhi, bodhī, bodhiyo. Bodhiṃ, bodhī, bodhiyo. Bodhiyā”tiādinā padamālā veditabbā. Iccevaṃ –	2441	
PA_anya-e08_03n:2442	Puggalavācako bodhi-saddo pulliṅgiko bhave;	244	
PA_anya-e08_03n:2443	Ñāṇādivācako itthi-liṅgoyeva siyā sadā.	244	
PA_anya-e08_03n:2444	Bodhipādapavacano, pumitthiliṅgiko bhave;	244	
PA_anya-e08_03n:2445	Evaṃ santepi etassa, itthiliṅgattameva tu;	244	
PA_anya-e08_03n:2446	Icchitabbataraṃ yasmā, dhammasenāpatīritaṃ.	244	
PA_anya-e08_03n:2447_0	Sandhisaddādīnampi nayānusārena nāmikapadamālā yojetabbā. Sandhisaddo hi sarasandhiādivācako	2447	
PA_anya-e08_03n:2447_1	pulliṅgo, paṭisandhiyādivācako itthiliṅgo “sandhino. Sandhiyā”tiādidassanato. Vibhattisaddo	2447	
PA_anya-e08_03n:2447_2	vibhajanavācako itthiliṅgo, syādivācako pulliṅgo ceva itthiliṅgo ca “vibhattissa.	2447	
PA_anya-e08_03n:2447_3	Vibhattiyā”tiādidassanato.	2447	
PA_anya-e08_03n:2448	Āyusaddo pana jīvitindriyavācakoyeva hutvā punnapuṃsakaliṅgo, “punarāyu ca me laddho, evaṃ jānāhi mārisā”ti “ettakaṃyeva te āyu, cavanakālo bhavissatī”ti ca dassanato.	244	
PA_anya-e08_03n:2449	Dhātusaddo sabhāvādivācako itthiliṅgo, karapacādivācako pumitthiliṅgo “cakkhudhātuyā. Karotissa dhātussa. Dhātuyo dhātuyā”ti dassanato.	244	
PA_anya-e08_03n:2450_0	Pajāpatisaddo devavisesavācako pulliṅgo, kalattajinamātucchāvācako itthiliṅgo “pajāpatissa	2450	
PA_anya-e08_03n:2450_1	devarājassa dhajaggaṃ ullokeyyātha”, “attano pajāpatiyā saddhiṃ mahāpajāpatiyā”ti ca dassanato.	2450	
PA_anya-e08_03n:2451_0	Dāmā dāmaṃ saddā mālatīdāmādibhedabhinnassa ekassa vatthussa yathākkamaṃ itthinapuṃsakaliṅgā.	2451	
PA_anya-e08_03n:2451_1	Tathā hi “mālatīdāmā lolāḷiṅgalīlā. Mālatīdāmaṃ. Siṅghitaṃ dāmaṃ bhamarehi. Ratanadāmā.	2451	
PA_anya-e08_03n:2451_2	Ratanadāma”nti ca dviliṅgabhāve lokikappayogā dissanti sāsanānukūlā.	2451	
PA_anya-e08_03n:2452_0	Saddhaṃ saddhāsaddā pana bhinnavatthūnaṃ vācakā itthinapuṃsakaliṅgā, saddhāsaddo	2452	
PA_anya-e08_03n:2452_1	pasādalakkhaṇavācako itthiliṅgo, saddhaṃsaddo matakabhattavācako napuṃsakaliṅgo “saddhā	2452	
PA_anya-e08_03n:2452_2	saddahanā. Mayamassubho gotamabrāhmaṇā nāma dānāni dema saddhāni karomā”ti dassanato.	2452	
PA_anya-e08_03n:2452_3	Imasmiṃ pana ṭhāne “saddho puriso, saddhā itthī, saddhaṃ kula”nti imāni vāccaliṅgattā	2452	
PA_anya-e08_03n:2452_4	saṅgahaṃ na gacchantīti daṭṭhabbāni.	2452	
PA_anya-e08_03n:2453	Taṭaṃ taṭī taṭotime saddā tīrasaṅkhāte ekasmiṃyevatthe thīpunnapuṃsakaliṅgā.	245	
PA_anya-e08_03n:2454_0	Byañjanasaddo upasecanaliṅgavākyāveṇikasarīrāvayavavācako napuṃsakaliṅgo, akkharavācako	2454	
PA_anya-e08_03n:2454_1	punnapuṃsakaliṅgo. Tatrupasecane “sūpaṃ vā byañjanaṃ vā”ti napuṃsakaniddeso dissati.	2454	
PA_anya-e08_03n:2454_2	Tathā liṅge “itthibyañjanaṃ purisabyañjana”nti napuṃsakaniddeso. Vākye “padabyañjanāni	2454	
PA_anya-e08_03n:2454_3	sādhukaṃ uggahetvā”ti napuṃsakaliṅganiddeso. Āveṇike “asīti anubyañjanānī”ti napuṃsakaniddeso.	2454	
PA_anya-e08_03n:2454_4	Sarīrāvayave “kilesānaṃ anu anu byañjanato pākaṭabhāvakaraṇato anubyañjana”nti evaṃ	2454	
PA_anya-e08_03n:2454_5	napuṃsakaniddeso. Ettha hi anubyañjanaṃ nāma hatthapādasitahasitakathitavilokitādibhedo	2454	
PA_anya-e08_03n:2454_6	ākāro. So eva “sarīrāvayavo”ti vuccatīti. Akkhare “byañjano. Byañjana”nti ca punnapuṃsakaniddeso.	2454	
PA_anya-e08_03n:2455_0	Atthasaddo nibbānavacano napuṃsakaliṅgo, abhidheyyadhanakāraṇapayojananivatyābhisandhānādivacano	2455	
PA_anya-e08_03n:2455_1	pana pulliṅgo. Tathā hi kathāvatthumhi “atthatthamhī”ti imissā pāḷiyā atthasaṃvaṇṇanāyaṃ	2455	
PA_anya-e08_03n:2455_2	“atthaṃ vuccati nibbāna”nti napuṃsakaliṅganiddesena atthasaddo vutto. Iti atthasaddo dviliṅgo.	2455	
PA_anya-e08_03n:2456_0	Akkharasaddo ca “yo pubbo akkharo akkharānī”ti ca dassanato. Apica akkharasaddo nibbānavacano	2456	
PA_anya-e08_03n:2456_1	nāmapaṇṇattivacano ca sabbadānapuṃsakaliṅgo bhavati “padamaccutamakkharaṃ, mahājanasammatoti	2456	
PA_anya-e08_03n:2456_2	kho vāseṭṭha ‘mahāsammato’tveva paṭhamaṃ akkharaṃ nibbatta”nti evamādīsu. “Akkharāya	2456	
PA_anya-e08_03n:2456_3	deseti, akkharakkharāya āpatti pācittiyassā”ti ettha pana pulliṅgotipi napuṃsakaliṅgotipi	2456	
PA_anya-e08_03n:2456_4	vattabbo, itthiliṅgoti pana na vattabbo. Ayañhi “asakkatā casma dhanañcayāya. Viramathāyasmanto	2456	
PA_anya-e08_03n:2456_5	mamavacanāyā”tiādīsu “dhanañcayāya, vacanāyā”ti saddā viya vibhattivipallāsena vutto,	2456	
PA_anya-e08_03n:2456_6	na liṅgavipallāsavasenāti.	2456	
PA_anya-e08_03n:2457	Ajjava maddava gāravasaddā pana punnapuṃsakaliṅgā. “Ajjavo ca maddavo ca. Ajjavamaddavaṃ. Gāravo ca nivāto ca. Saha āvajjite thūpe, gāravaṃ hoti me tadā”ti ca ādidassanato.	245	
PA_anya-e08_03n:2458_0	Vacovacīsaddā pana ghaṭoghaṭīsaddā viya pumitthiliṅgā, tattha vacīsaddassa “vacī,	2458	
PA_anya-e08_03n:2458_1	vacī, vaciyo. Vaciṃ, vacī, vaciyo. Vaciyā”ti nāmikapadamālā yojetabbā. Keci “duccaritapayogaviññattisaddādīsu	2458	
PA_anya-e08_03n:2458_2	paresu vacasaddassanto īkāro hoti, tena “vacīduccarita”ntiādīni rūpāni dissantī”ti	2458	
PA_anya-e08_03n:2458_3	vadanti, taṃ na gahetabbaṃ vacasaddato visuṃ vacīsaddassa dassanato. Atrimāni pāḷito	2458	
PA_anya-e08_03n:2458_4	ca aṭṭhakathāto ca nidassanapadāni. “Vacī vacīsaṅkhāro, vacīsaṅkhāro vacī, vaciñca	2458	
PA_anya-e08_03n:2458_5	vacīsaṅkhāre ca ṭhapetvā avasesā na ceva vacī, na ca vacīsaṅkhāro. Gadito vacībhi	2458	
PA_anya-e08_03n:2458_6	satimābhinande”ti imāni pāḷito nidassanapadāni. “Copanasaṅkhātā vacī eva viññatti	2458	
PA_anya-e08_03n:2458_7	vacīviññatti, vaciyā bhedo vacībhedo”ti imāni aṭṭhakathāto nidassanapadāni. Iminā	2458	
PA_anya-e08_03n:2458_8	nayena aññesampi sarūpāsarūpapadānaṃ yathārahaṃ dvitiliṅgatā vavatthapetabbā. Evaṃ	2458	
PA_anya-e08_03n:2458_9	abhidheyyakaliṅgesu savisesāni abhidheyyaliṅgāni veditabbāni.	2458	
PA_anya-e08_03n:2459	Idāni katthaci vāccaliṅgabhūtānaṃ abhidheyyaliṅgānañca taddhibhantaliṅgānañca dhammādivasena nāmikapadamālā vuccate. Tathā hi –	245	
PA_anya-e08_03n:2460	Dhammabho puggalā ceva, dhammapuggalatopi ca;	246	
PA_anya-e08_03n:2461	Ekantadhammato ceva, tathevekantapuggalā.	246	
PA_anya-e08_03n:2462	Padamālā siyuṃ tāsu, paccattādivasena tu;	246	
PA_anya-e08_03n:2463	Padaṃ samaṃ visamañca, jaññā sabbasamampi ca.	246	
PA_anya-e08_03n:2464	Kathaṃ? “Micchādiṭṭhi, micchāsaṅkappo, micchāvācā, micchāvāco, micchādiṭṭhiko, micchāsaṅkappī” iccetesaṃ nāmikapadamālā evaṃ veditabbā.	246	
PA_anya-e08_03n:2465_0	“Micchādiṭṭhi, micchādiṭṭhī, micchādiṭṭhiyo. Micchādiṭṭhiṃ, micchādiṭṭhī, micchādiṭṭhiyo.	2465	
PA_anya-e08_03n:2465_1	Micchādiṭṭhiyā”ti evaṃ dhammato, “micchādiṭṭhi, micchādiṭṭhī, micchādiṭṭhino. Micchādiṭṭhiṃ,	2465	
PA_anya-e08_03n:2465_2	micchādiṭṭhī, micchādiṭṭhino. Micchādiṭṭhinā”ti evaṃ puggalato, “micchāsaṅkappo,	2465	
PA_anya-e08_03n:2465_3	micchāsaṅkappā. Micchāsaṅkappa”nti evaṃ dhammapuggalato, “micchāvācā, micchāvācā,	2465	
PA_anya-e08_03n:2465_4	micchāvācāyo. Micchāvācaṃ, micchāvācā micchāvācāyo. Micchāvācāya” evaṃ ekantadhammato,	2465	
PA_anya-e08_03n:2465_5	“micchāvāco, micchāvācā. Micchāvācaṃ, micchāvāce. Micchāvācena” evaṃ ekantapuggalato,	2465	
PA_anya-e08_03n:2465_6	“micchādiṭṭhiko. Micchādiṭṭhikā. Micchādiṭṭhika”nti evampi ekantapuggalato, “micchāsaṅkappī,	2465	
PA_anya-e08_03n:2465_7	micchāsaṅkappino. Micchāsaṅkappi”nti evampi ekantapuggalato nāmikapadamālā bhavati.	2465	
PA_anya-e08_03n:2465_8	Paccattopayogavacanādivasena pana padaṃ sadisaṃ visadisaṃ sabbathā sadisampi ca bhavati.	2465	
PA_anya-e08_03n:2465_9	Esa nayo sammādiṭṭhisammāsaṅkappādīsupi.	2465	
PA_anya-e08_03n:2466_0	Atrime āhaccabhāsitā payogā – avijjāgatassa bhikkhave aviddasuno micchādiṭṭhi pahoti.	2466	
PA_anya-e08_03n:2466_1	Micchādiṭṭhissa micchāsaṅkappo pahoti. Micchāsaṅkappassa micchāvācā pahoti. Micchāvācassa	2466	
PA_anya-e08_03n:2466_2	micchākammanto pahoti. Micchākammantassa micchāājīvo pahoti. Micchāājīvassa micchāvāyāmo	2466	
PA_anya-e08_03n:2466_3	pahoti. Micchāvāyāmassa micchāsati pahoti. Micchāsatissa micchāsamādhi pahotīti.	2466	
PA_anya-e08_03n:2466_4	Vijjāgatassa bhikkhave viddasuno sammādiṭṭhi pahoti. Sammādiṭṭhissa sammāsaṅkappo	2466	
PA_anya-e08_03n:2466_5	pahotīti vitthāro, evaṃ katthaci vāccaliṅgabhūtānaṃ abhidheyyaliṅgānañca taddhitantaliṅgānañca	2466	
PA_anya-e08_03n:2466_6	nāmikapadamālā sappayogā kathitā.	2466	
PA_anya-e08_03n:2467_0	Idāni nevābhidheyyaliṅgassa bhavitabbasaddassa ca abhidheyyaliṅgānaṃ sotthi suvatthi	2467	
PA_anya-e08_03n:2467_1	saddānañca vāccaliṅgābhidheyyaliṅgassa abbhutasaddassa ca vāccaliṅgassa abhūtasaddassacāti	2467	
PA_anya-e08_03n:2467_2	imesaṃ kiñci visesaṃ kathayāma, nāmikapadamālañca yathārahaṃ yojessāma. Etesu hi	2467	
PA_anya-e08_03n:2467_3	bhavitabbasaddo ekantabhāvavācako napuṃsakaliṅgo ekavacanantoyeva hoti. Tatiyantapadehi	2467	
PA_anya-e08_03n:2467_4	evaṃsadda nasaddādīhi ca yojetabbo ca hoti. Nāssa nāmikapadamālā labbhati, atrime	2467	
PA_anya-e08_03n:2467_5	ca payogā “saddhammagarukena bhavitabbaṃ, no āmisagarukena, iminā corena bhavitabbaṃ,	2467	
PA_anya-e08_03n:2467_6	imehi corehi bhavitabbaṃ, imāya coriyā bhavitabbaṃ, imāhi corīhi bhavitabbaṃ, anena	2467	
PA_anya-e08_03n:2467_7	cittena bhavitabbaṃ, imehi cittehi bhavitabbaṃ, evaṃ bhavitabbaṃ, aññathā bhavitabba”nti. Atridaṃ vuccati –	2467	
PA_anya-e08_03n:2468	Bhavitabbapadaṃ niccaṃ, sabbaññuvarasāsane;	246	
PA_anya-e08_03n:2469	Paṭhamekavaco bhāva-vācakañca napuṃsakaṃ.	246	
PA_anya-e08_03n:2470	Tatiyantapadehevaṃ-saddādīhi ca dhīmatā;	247	
PA_anya-e08_03n:2471	Yojetabbaṃva sambhoti, iti vidvā vibhāvaye.	247	
PA_anya-e08_03n:2472	Ayaṃ “bhavitabba”nti padassa viseso.	247	
PA_anya-e08_03n:2473	Sotthi bhaddante hotu rañño, sotthiṃ gacchati nhāpito. Sotthināmhi samuṭṭhito. Suvatthi, suvatthiṃ, suvatthinā, ayaṃ dhasātthisaddādīnaṃ viseso.	247	
PA_anya-e08_03n:2474_0	Ayaṃ pana “abbhutaṃ abhūta”nti dvinnaṃ viseso. Bhūsaddassa bbhū, saṃyogapare paṭisedhatthavati	2474	
PA_anya-e08_03n:2474_1	aitinipāte upapade sati ekantena rassattamupayāti. Kvatthe? “Abhūtapubbaṃ bhūta”ntiādīsvatthesu.	2474	
PA_anya-e08_03n:2474_2	Tathāvidhe asaññogapare rassattaṃ na upayāti. Kvatthe? “Asacca”ntiādīsvatthesu. Tathā	2474	
PA_anya-e08_03n:2474_3	hi “abbhuta”nti padassa “abhūtapubbaṃ bhūta”ntipi attho bhavati, “abbhutakaraṇa”ntipi	2474	
PA_anya-e08_03n:2474_4	attho bhavati. “Abhūta”nti padassa pana “asacca”ntipi attho bhavati, “ajāta”ntipi	2474	
PA_anya-e08_03n:2474_5	attho bhavati. Tatra “acchariyaṃ vata bho abbhutaṃ vata bho. Accheraṃ vata lokasmiṃ,	2474	
PA_anya-e08_03n:2474_6	abbhutaṃ lomahaṃsanaṃ” iccevamādayo “abhūtapubbaṃ bhūta”nti atthe payogā.	2474	
PA_anya-e08_03n:2475	“Tvaṃ maṃ nāgena ālampa,	247	
PA_anya-e08_03n:2476	Ahaṃ maṇḍūkachāpiyā;	247	
PA_anya-e08_03n:2477	Hotu no abbhutaṃ tattha,	247	
PA_anya-e08_03n:2478	Āsahassehi pañcahī”ti	247	
PA_anya-e08_03n:2479_0	Iccevamādayo abbhutakaraṇatthe payogā. Evaṃ rassavasena, dīghavasena pana nissaṃyoge	2479	
PA_anya-e08_03n:2479_1	“abhūtaṃ atacchaṃ. Atathaṃ”iccevamādayo asaccatthe payogā, “abhūtaṃ ajātaṃ asañjāta”nti	2479	
PA_anya-e08_03n:2479_2	iccevamādayo ajātatthe payogā. Bhavanti catra –	2479	
PA_anya-e08_03n:2480	“Abhūtapubbaṃ bhūta”nti, atthasmiṃ abbhutantidaṃ;	248	
PA_anya-e08_03n:2481	Padaṃ viññūhi viññeyyaṃ, rassabhāvena saṇṭhitaṃ.	248	
PA_anya-e08_03n:2482	Abbhutakaraṇatthepi, abbhutanti padaṃ tathā;	248	
PA_anya-e08_03n:2483	Saṇṭhitaṃ rassabhāvena, iti vidvā vibhāvaye.	248	
PA_anya-e08_03n:2484	Abhūtamiti dīghatta-vasena kathitaṃ pana;	248	
PA_anya-e08_03n:2485	Padaṃ samadhigantabba-masaccājātavācakaṃ.	248	
PA_anya-e08_03n:2486_0	Abbhutaṃ, abbhutāni. Cittanayena, abbhuto, abbhutā. Abbhutaṃ, purisanayena, abbhutā,	2486	
PA_anya-e08_03n:2486_1	abbhutā, abbhutāyo. Abbhutaṃ. Kaññānayena ñeyyaṃ. Evaṃ bhūtasaddassapi nāmikapadamālā	2486	
PA_anya-e08_03n:2486_2	tidhā gahetabbā. Atra “abbhuta”miti padaṃ vāccaliṅgampi bhavati abhidheyyaliṅgampi.	2486	
PA_anya-e08_03n:2486_3	“Abhūta”miti padaṃ pana vāccaliṅgaṃ abhidheyyaliṅgampi vā saccasaddo viya katthaci.	2486	
PA_anya-e08_03n:2486_4	Itissa yathārahaṃ ayampi sappayogā nāmikapadamālā kathitā.	2486	
PA_anya-e08_03n:2487_0	Idāni āgamikānaṃ kosallajananatthaṃ padasamodhānavasena nāmikapadamālā vuccate –	2487	
PA_anya-e08_03n:2487_1	buddho bhagavā, buddhā bhagavanto. Buddhaṃ bhagavantaṃ, buddhe bhagavante. Buddhena	2487	
PA_anya-e08_03n:2487_2	bhagavatā, sesaṃ vitthāretabbaṃ. Ayaṃ padamālā ekavacanabahuvacanavasena ñeyyā.	2487	
PA_anya-e08_03n:2488	Devā tāvatiṃsā. Deve tāvatiṃse. Devehi tāvatiṃsehi. Sesaṃ vitthāretabbaṃ. Bahuvacanavasena ñeyyā padamālā.	248	
PA_anya-e08_03n:2489_0	So bhagavā jānaṃ passaṃ arahaṃ sammāsambuddho, taṃ bhagavantaṃ jānantaṃ passantaṃ	2489	
PA_anya-e08_03n:2489_1	arahantaṃ sammāsambuddhaṃ, tena bhagavatā jānatā passatā arahatā sammāsambuddhena,	2489	
PA_anya-e08_03n:2489_2	tassa bhagavato jānato passato arahato sammāsambuddhassa. Sesaṃ vitthāretabbaṃ. Ekavacanavasena ñeyyā padamālā.	2489	
PA_anya-e08_03n:2490	Rājā suddhodano, rājānaṃ suddhodanaṃ, raññā suddhodanena. Sesaṃ vitthāretabbaṃ.	249	
PA_anya-e08_03n:2491	Rājā passenadī kosalo, rājānaṃ passenadiṃ kosalaṃ, raññā passenadinā kosalena. Sesaṃ vitthāretabbaṃ.	249	
PA_anya-e08_03n:2492	Rājā māgadho seniyo bimbisāro, rājānaṃ māgadhaṃ seniyaṃ bimbisāraṃ, raññā māgadhena seniyena bimbisārena. Sesaṃ vitthāretabbaṃ.	249	
PA_anya-e08_03n:2493	Rājā māgadho ajātasattu vedehiputto, rājānaṃ māgadhaṃ ajātasattuṃ vedehiputtaṃ, raññā māgadhena ajātasattunā vedehiputtena. Sesaṃ vitthāretabbaṃ.	249	
PA_anya-e08_03n:2494	Mahāpajāpatī gotamī, mahāpajāpatiṃ gotamiṃ, mahāpajāpatiyā gotamiyāti pañcakkhattuṃ vattabbaṃ. Mahāpajāpatiyaṃ gotamiyaṃ, bhoti mahāpajāpati gotami.	249	
PA_anya-e08_03n:2495	Makkhali gosālo. Makkhaliṃ gosālaṃ. Makkhalinā gosālena. Sesaṃ vitthāretabbaṃ.	249	
PA_anya-e08_03n:2496_0	Sāriputtamoggallānaṃ sāvakayugaṃ. Sāriputtamoggallānaṃ sāvakayugaṃ, sāriputtamoggallānena	2496	
PA_anya-e08_03n:2496_1	sāvakayugena, sāriputtamoggallānassa sāvakayugassa. Sesaṃ vitthāretabbaṃ. Sabbāpetā	2496	
PA_anya-e08_03n:2496_2	padamālā ekavacanavasena ñeyyā. Sāriputtamoggallānā aggasāvakā, sāriputtamoggallāne	2496	
PA_anya-e08_03n:2496_3	aggasāvake, sāriputtamoggallānehi aggasāvakehi. Sesaṃ vitthāretabbaṃ. Bahuvacanavasena	2496	
PA_anya-e08_03n:2496_4	ñeyyā. Ito aññesupi eseva nayo.	2496	
PA_anya-e08_03n:2497_0	So dāro, sā dārā. Saṃ dāraṃ, se dāre. Sena dārena. Sesaṃ vitthāretabbaṃ. Sā nārī,	2497	
PA_anya-e08_03n:2497_1	sā nāriyo. Saṃ nāriṃ, sā nāriyo. Sāya nāriyā. Sesaṃ vitthāretabbaṃ. Saṃ kammaṃ, sāni	2497	
PA_anya-e08_03n:2497_2	kammāni. Sena kammena. Saṃ phalaṃ, sāni phalāni. Sena phalena. Sesaṃ vitthāretabbaṃ.	2497	
PA_anya-e08_03n:2498	Paṭhamaṃ jhānaṃ, paṭhamaṃ jhānaṃ, paṭhamena jhānena, paṭhamassa jhānassa. Sesaṃ vitthāretabbaṃ.	249	
PA_anya-e08_03n:2499	Catutthī disā, catutthiṃ disaṃ, catutthiyā disāya.	249	
PA_anya-e08_03n:2500_0	Dhammī kathā, dhammiṃ kathaṃ, dhammiyā kathāya, dhammiyaṃ kathāyaṃ. Evaṃ anupubbī	2500	
PA_anya-e08_03n:2500_1	kathā, evarūpī kathā. Iminā nayena aññesupi ṭhānesu padasamodhānavasena liṅgato ca	2500	
PA_anya-e08_03n:2500_2	antato ca vacanato ca apekkhitabbaṃ. Padato ca nānappakārā nāmikapadamālā yojetabbā.	2500	
PA_anya-e08_03n:2501_0	Idāni ekappakārānaṃ saddānaṃ liṅgaantavasena nānattaṃ veditabbaṃ. Kathaṃ? Yādiso,	2501	
PA_anya-e08_03n:2501_1	yādisī, yādisaṃ. Tādiso, tādisī, tādisaṃ. Etādiso, etādisī, etādisaṃ. Kīdiso, kīdisī,	2501	
PA_anya-e08_03n:2501_2	kīdisaṃ. Īdiso, īdisī, īdisaṃ. Ediso, edisī, edisaṃ. Sadiso, sadisī, sadisaṃ. Kadāci	2501	
PA_anya-e08_03n:2501_3	pana “yādisā tādisā”ti evamādīni itthiliṅgarūpānipi bhavanti. Nāmikapadamālā nesaṃ	2501	
PA_anya-e08_03n:2501_4	purisa itthī cittanayena yojetabbā.	2501	
PA_anya-e08_03n:2502	Idāni samāsataddhitapadabhūtānaṃ amamasaddādīnaṃ nāmikapadamālā vuccate – amamo, amamā, amamaṃ, amame. Amamena. Sesaṃ vitthāretabbaṃ.	250	
PA_anya-e08_03n:2503	Mayhako, mayhakā. Mayhakaṃ, mayhake. Mayhakena. Sesaṃ vitthāretabbaṃ.	250	
PA_anya-e08_03n:2504	Āmā, āmā, āmāyo. Āmaṃ, āmā, āmāyo. Sesaṃ vitthāretabbaṃ.	250	
PA_anya-e08_03n:2505_0	Tatra amamoti natthi taṇhāmamattaṃ diṭṭhimamattañca etassāti amamo, ko so, arahāyevāti	2505	
PA_anya-e08_03n:2505_1	vattuṃ vaṭṭati. Apica yesataṇhāpi sadiṭṭhīpi “mama ida”nti mamattaṃ na karonti, tepi	2505	
PA_anya-e08_03n:2505_2	amamāyeva. Ettha ca “manussā tattha jāyanti, amamā apariggahā”ti idaṃ sāsanato nidassanaṃ.	2505	
PA_anya-e08_03n:2505_3	“Amamo nirahaṅkāro”ti idaṃ pana lokato nidassanaṃ. Itthiliṅge vattabbe “amamā, amamā,	2505	
PA_anya-e08_03n:2505_4	amamāyo”ti padamālā. Napuṃsake vattabbe “amamaṃ, amamānī”ti padamālā. Tatra mayhakoti	2505	
PA_anya-e08_03n:2505_5	“idampi mayhaṃ idampi mayha”nti vippalapatīti mayhako, eko pakkhiviseso. Vuttañhetaṃ jātake –	2505	
PA_anya-e08_03n:2506	“Sakuṇo mayhako nāma, girisānudarīcaro;	250	
PA_anya-e08_03n:2507	Pakkaṃ pipphalimāruyha, ‘mayhaṃ mayha’nti kandatī”ti.	250	
PA_anya-e08_03n:2508_0	Itthiliṅge vattabbe “mayhakī, mayhakī, mayhakiyo”ti padamālā. Tatra āmāti “āma ahaṃ	2508	
PA_anya-e08_03n:2508_1	tumhākaṃ dāsī”ti evaṃ dāsibhāvaṃ paṭijānātīti āmā. Gehadāsī. Vuttañhetaṃ jātakesu	2508	
PA_anya-e08_03n:2508_2	“yattha dāso āmajāto, ṭhito thullāni gacchatī”ti ca, “āmāya dāsāpi bhavanti loke”ti	2508	
PA_anya-e08_03n:2508_3	ca, tasmā imānevettha nidassanapadāni.	2508	
PA_anya-e08_03n:2509_0	Idāni kati katipaya katimīsaddānaṃ viseso vuccate yathārahaṃ nāmikapadamālā ca. Tatra	2509	
PA_anya-e08_03n:2509_1	katimīsaddassa nāmikapadamālā na labbhati “ajja bhante katimī”ti evaṃ pucchāvasena	2509	
PA_anya-e08_03n:2509_2	āgatamattato. Kati katipayasaddānaṃ pana labbhateva, sā ca bahuvacanikā. Visuddhimaggaṭīkāyaṃ	2509	
PA_anya-e08_03n:2509_3	pana katipayasaddo ekavacaniko vutto. Kati purisā tiṭṭhanti, kati purise passati.	2509	
PA_anya-e08_03n:2509_4	Kati itthiyo, kati kulāni. Kati lokasmiṃ chiddāni yattha cittaṃ na tiṭṭhati. Kati	2509	
PA_anya-e08_03n:2509_5	kusalā. Kati dhātuyo. Kati āyatanāni. Katihi khandhehi katihāyatanehi katihi dhātūhi	2509	
PA_anya-e08_03n:2509_6	saṅgahitaṃ. Katibhi rajamāneti, katibhi parisujjhati. Katipayā purisā, katipayā itthiyo,	2509	
PA_anya-e08_03n:2509_7	katipayāni cittāni. Imā pana nāmikapadamālā.	2509	
PA_anya-e08_03n:2510	Kati. Katihi, katibhi. Katinaṃ. Katisu.	251	
PA_anya-e08_03n:2511_0	Katipayā. Katipayehi, katipayebhi. Katipayānaṃ. Katipayesu. Katipayāyo. Katipayāhi,	2511	
PA_anya-e08_03n:2511_1	katipayābhi. Katipayānaṃ. Katipayāsu. Katipayāni. Katipaye. Katipayehi, katipayebhi.	2511	
PA_anya-e08_03n:2511_2	Katipayānaṃ. Katipayesūti. Sabbāpetā sattannaṃ vibhattīnaṃ vasena ñeyyā, samāsavidhimhipi	2511	
PA_anya-e08_03n:2511_3	kati katipayasaddā bahuvacanavaseneva yojetabbā. “Katisaṅgātigo bhikkhu, oghatiṇṇoti	2511	
PA_anya-e08_03n:2511_4	vuccati. Katipayajanakata”ntiādīsu hi “kati kittakā saṅgā katisaṅgā”tiādinā sabbadā	2511	
PA_anya-e08_03n:2511_5	bahuvacanasamāso daṭṭhabbo.	2511	
PA_anya-e08_03n:2512_0	Idāni rūḷhīsaddānaṃ nāmikapadamālā vuccate – idha rūḷhīsaddā nāma yevāpanakasaddādayo.	2512	
PA_anya-e08_03n:2512_1	Yevāpanako, yevāpanakā. Yevāpanakaṃ. Yevāpano, yevāpanā. Yevāpanaṃ. Yaṃvāpanakaṃ,	2512	
PA_anya-e08_03n:2512_2	yaṃvāpanakāni. Sesaṃ sabbattha vitthāretabbaṃ. Tatra yevāpanakoti “phasso hoti vedanā	2512	
PA_anya-e08_03n:2512_3	hotī”tiādinā vuttā phassādayo viya sarūpato avatvā “ye vā pana tasmiṃ samaye aññepi	2512	
PA_anya-e08_03n:2512_4	atthi paṭiccasamuppannā arūpino dhammā”ti evaṃ “yevāpanā”ti padena vutto yevāpanako,	2512	
PA_anya-e08_03n:2512_5	evaṃ “yevāpano”ti etthāpi. Tathā “yaṃ vā panaññampi atthi rūpa”nti evaṃ “yaṃvāpanā”ti	2512	
PA_anya-e08_03n:2512_6	padena vuttaṃ yaṃvāpanakaṃ. Esa nayo yathārahaṃ yassakaṃ yatthakantiādīsupi netabbo.	2512	
PA_anya-e08_03n:2513_0	Ettha siyā – nanu ca bho panasaddo nipāto, nipātānañca abyayabhāvo siddho tīsu liṅgesu	2513	
PA_anya-e08_03n:2513_1	sabbavibhattivacanesu ca vayābhāvato, so kasmā “yevāpano”ti okāranto jātoti? Saccaṃ	2513	
PA_anya-e08_03n:2513_2	panasaddo nipāto, so ca kho “ye vā pana tasmiṃ samaye”ti vā, “yaṃ vā panaññampī”ti	2513	
PA_anya-e08_03n:2513_3	vā, “brāhmaṇā panā”ti vā evamādīsu nipāto, “yevāpanako”ti vā, “yevāpano”ti vā evamādīsu	2513	
PA_anya-e08_03n:2513_4	nipāto nāma na hoti. Anukaraṇamattañhetaṃ, tasmā īdisesu panasaddasahitā payogā rūḷhīsaddāti	2513	
PA_anya-e08_03n:2513_5	gahetabbā. Yajjevaṃ kasmā nibbacanamudāhaṭanti? Atthassa pākaṭīkaraṇatthaṃ.	2513	
PA_anya-e08_03n:2514	Tayodhammajātakaṃ. Tayodhammajātakaṃ. Tayodhammajātakena. Tayodhammajātakassa. Tayodhammajātakā, tayodhammajātakasmā. Sesaṃ vitthāretabbaṃ.	251	
PA_anya-e08_03n:2515	Tayosaṅkhārā. Tayosaṅkhāre. Tayosaṅkhārehi, tayosaṅkhārebhi. Tayosaṅkhārānaṃ. Sesaṃ vitthāretabbaṃ.	251	
PA_anya-e08_03n:2516	Cattāripurisayugo saṅgho. Cattāripurisayugaṃ saṅghaṃ. Cattāripurisayugena saṅghena. Cattāripurisayugassa saṅghassa. Sesaṃ vitthāretabbaṃ.	251	
PA_anya-e08_03n:2517_0	Satokārī, satokārī, satokārino. Satokāriṃ, satokārī, satokārino. Satokārinā, satokārīhi,	2517	
PA_anya-e08_03n:2517_1	satokārībhi. Satokārissa. Sesaṃ vitthāretabbaṃ. Ettha satokārīti saratīti sato, sato	2517	
PA_anya-e08_03n:2517_2	eva hutvā karaṇasīloti satokārī.	2517	
PA_anya-e08_03n:2518	Aparesampi rūḷhīsaddānaṃ nāmikapadamālā vuccate saddhimatthavibhāvanāya. Aṅgā. Aṅge. Aṅgehi, aṅgebhi. Aṅgānaṃ. Aṅgehi, aṅgebhi. Aṅgānaṃ. Aṅgesu. Bhonto aṅgā.	251	
PA_anya-e08_03n:2519_0	Aṅgā janapado. Aṅge janapadaṃ. Aṅgehi, aṅgebhi janapadena. Aṅgānaṃ janapadassa. Aṅgehi,	2519	
PA_anya-e08_03n:2519_1	aṅgebhi janapadasmā. Aṅgānaṃ janapadassa. Aṅgesu janapade. Bhonto aṅgā janapada.	2519	
PA_anya-e08_03n:2519_2	Evaṃ magadhakosalādīnampi yojetabbā.	2519	
PA_anya-e08_03n:2520_0	Itthiliṅge kāsī, kāsiyo, kāsī, kāsiyo. Kāsīhi, kāsībhi. Kāsīnaṃ. Kāsīhi, kāsībhi.	2520	
PA_anya-e08_03n:2520_1	Kāsīnaṃ. Kāsīsu. Bhotiyo kāsiyo. Atrāyamatthavibhāvanā – kāsī, kāsiyo janapado. Kāsī,	2520	
PA_anya-e08_03n:2520_2	kāsiyo janapadaṃ. Kāsīhi, kāsībhi janapadena. Kāsīnaṃ janapadassa. Kāsīhi, kāsībhi	2520	
PA_anya-e08_03n:2520_3	janapadasmā. Kāsīnaṃ janapadassa. Kāsīsu janapade. Bhotiyo kāsiyo janapada. Evaṃ	2520	
PA_anya-e08_03n:2520_4	avantīcetī vajjī iccetesampi padānaṃ yojetabbā. Tenāhu aṭṭhakathācariyā “kurūsu janapade”ti.	2520	
PA_anya-e08_03n:2520_5	Evaṃ aṅgādīni atthassa ekattepi janapadanāmattā rūḷhīvasena bahuvacanāneva bhavanti.	2520	
PA_anya-e08_03n:2520_6	Tathā hi tattha tattha “aṅgesu viharati. Magadhesu cārikaṃ caramāno”tiādinā, “aṅgānaṃ	2520	
PA_anya-e08_03n:2520_7	magadhānaṃ kāsīnaṃ kosalāna”ntiādinā ca bahuvacanapāḷiyo dissanti. Evaṃ rūḷhīsaddānaṃ	2520	
PA_anya-e08_03n:2520_8	nāmikapadamālā bhavanti.	2520	
PA_anya-e08_03n:2521_0	Idāni aparāpi ito savisesatarā saddabhede sammohaviddhaṃsanakārikā paramasukhumañāṇāvahā	2521	
PA_anya-e08_03n:2521_1	nāmikapadamālāyo kathayāma sotūnaṃ atthabyañjanaggahaṇe paramakosallasampādanatthaṃ.	2521	
PA_anya-e08_03n:2521_2	Tā ca kho “sambuddho paṭijānāsi. Kassako paṭijānāsi. Upāsako paṭijānāsi. Sammāsambuddhassa	2521	
PA_anya-e08_03n:2521_3	te paṭijānato ime dhammā anabhisambuddhā”tiādayo pāḷinaye nissāyeva. Tattha sambuddhopaṭijānāsīti	2521	
PA_anya-e08_03n:2521_4	“tvaṃ ‘ahaṃ sammāsambuddho’ti paṭijānāsī”ti itisaddalopavasena attho gahetabbo. Esa	2521	
PA_anya-e08_03n:2521_5	nayo “kassako paṭijānāsī”tiādīsupi. “Sammāsambuddhassa te paṭijānato”ti ettha pana	2521	
PA_anya-e08_03n:2521_6	“ahaṃ sammāsambuddho”ti paṭijānantassa tavāti evaṃ itisaddalopayojanāvasena añño	2521	
PA_anya-e08_03n:2521_7	saddasanniveso teneva añño atthapaṭivedho ca bhavati. “Khīṇāsavassa te paṭijānatoti”ādīsupi	2521	
PA_anya-e08_03n:2521_8	eseva nayo. Aṭṭhakathāyaṃ pana sammāsambuddhassa te paṭijānatoti “ahaṃ sammāsambuddho,	2521	
PA_anya-e08_03n:2521_9	sabbe dhammā mayā abhisambuddhā”ti evaṃ paṭijānato tavāti yo attho vutto, sopi yathādassito	2521	
PA_anya-e08_03n:2521_10	atthoyeva. Evaṃpakāraṃ ñatvā paṇḍitajātiyena kulaputtena amhehi vuccamānā “ahaṃ sammāsambuddho’ti	25211	
PA_anya-e08_03n:2521_11	tvaṃ paṭijānāsī”ti etasmiṃ atthe sakriyāpadā ayaṃ padamālā vavatthapetabbā –	25211	
PA_anya-e08_03n:2522_0	Sammāsambuddho tvaṃ paṭijānaṃ tiṭṭhasi. Sammāsambuddhaṃ taṃ paṭijānantaṃ passati.	2522	
PA_anya-e08_03n:2522_1	Sammāsambuddhena te paṭijānatā dhammo desito. Sammāsambuddhassa te paṭijānato dīyate.	2522	
PA_anya-e08_03n:2522_2	Sammāsambuddhasmā tayā paṭijānatā apeti. Sammāsambuddhassa te paṭijānato dhammo.	2522	
PA_anya-e08_03n:2522_3	Sammāsambuddhasmiṃ tayi paṭijānante patiṭṭhitanti. Tathā “khīṇāsavo tvaṃ paṭijānāsī”tiādināpi vitthāretabbaṃ.	2522	
PA_anya-e08_03n:2523_0	Iddhimā bhikkhu ekopi hutvā bahudhā hoti, bahudhāpi hutvā eko hoti. Iddhimanto bhikkhū	2523	
PA_anya-e08_03n:2523_1	ekopi hutvā bahudhā honti, bahudhāpi hutvā eko hontīti imasmiṃ panatthe ayampi sakriyāpadā	2523	
PA_anya-e08_03n:2523_2	padamālā vavatthapetabbā –	2523	
PA_anya-e08_03n:2524_0	Ekopi hutvā bahudhā honto bahudhāpi hutvā eko honto bhikkhu tiṭṭhati, ekopi hutvā	2524	
PA_anya-e08_03n:2524_1	bahudhā hontā bahudhāpi hutvā eko hontā bhikkhū tiṭṭhanti. Ekopi hutvā bahudhā hontaṃ	2524	
PA_anya-e08_03n:2524_2	bahudhāpi hutvā eko hontaṃ bhikkhuṃ passati, ekopi hutvā bahudhā honte bahudhāpi	2524	
PA_anya-e08_03n:2524_3	hutvā eko honte bhikkhū passati. Ekopi hutvā bahudhā hontena bahudhāpi hutvā eko	2524	
PA_anya-e08_03n:2524_4	hontena bhikkhunā dhammo desito, ekopi hutvā bahudhā hontehi bahudhāpi hutvā eko	2524	
PA_anya-e08_03n:2524_5	hontehi bhikkhūhi dhammo desito. Ekopi hutvā bahudhā hontassa bahudhāpi hutvā eko	2524	
PA_anya-e08_03n:2524_6	hontassa bhikkhuno dīyate. Sesaṃ vitthāretabbaṃ. Bho ekopi hutvā bahudhā honta bahudhāpi	2524	
PA_anya-e08_03n:2524_7	hutvā eko honta bhikkhu tvaṃ dhammaṃ desehi, bhonto ekopi hutvā bahudhā hontā bahudhāpi	2524	
PA_anya-e08_03n:2524_8	hutvā eko hontā tumhe dhammaṃ desethāti. Imasmiṃ ṭhāne kevaṭṭasuttaṃ sādhakaṃ. “Idha	2524	
PA_anya-e08_03n:2524_9	kevaṭṭa bhikkhu anekavihitaṃ iddhividhaṃ paccanubhoti. Ekopi hutvā bahudhā hoti,	2524	
PA_anya-e08_03n:2524_10	bahudhāpi hutvā eko hoti, āvibhāvaṃ…pe… tamenaṃ aññataro saddho pasanno passati taṃ	25241	
PA_anya-e08_03n:2524_11	bhikkhuṃ anekavihitaṃ iddhividhaṃ paccanubhontaṃ ekopi hutvā bahudhā hontaṃ bahudhāpi	25241	
PA_anya-e08_03n:2524_12	hutvā eko honta”nti idaṃ kevaṭṭasuttaṃ.	25241	
PA_anya-e08_03n:2525_0	Ekoekāya mātugāmena saddhiṃ raho nisajjaṃ kappento bhikkhu evaṃ vadati, ekoekāya	2525	
PA_anya-e08_03n:2525_1	mātugāmena saddhiṃ raho nisajjaṃ kappentā bhikkhū evaṃ vadanti. Ekoekāya mātugāmena	2525	
PA_anya-e08_03n:2525_2	saddhiṃ raho nisajjaṃ kappentaṃ bhikkhuṃ passati, ekoekāya mātugāmena saddhiṃ raho	2525	
PA_anya-e08_03n:2525_3	nisajjaṃ kappente bhikkhū passati. Sabbaṃ vitthāretabbaṃ. Ettha pana “na tveva ekoekāya,	2525	
PA_anya-e08_03n:2525_4	mātugāmena sallape”tiādikaṃ pāḷipadaṃ sādhakaṃ. Ettha hi ekoekāyāti idaṃ abyayapadasadisaṃ	2525	
PA_anya-e08_03n:2525_5	rūḷhīpadanti gahetabbaṃ, aññamaññanti saddassa viya ca ekapadattūpagamanañcassa veditabbaṃ.	2525	
PA_anya-e08_03n:2525_6	Bhikkhu vinā dutiyena sayaṃ eko hutvā ekāya itthiyā saddhinti imasmiṃ atthe “ekoekāyā”ti	2525	
PA_anya-e08_03n:2525_7	idaṃ padaṃ na rūḷhīpadanti daṭṭhabbaṃ. Evaṃ santepi na “eko”ti saddo “bhikkhū”ti	2525	
PA_anya-e08_03n:2525_8	padena samānādhikaraṇo. Yadi samānādhikaraṇo siyā, “nisajjaṃ kappenta”ntiādi na vattabbaṃ	2525	
PA_anya-e08_03n:2525_9	siyā. “Ekāyā”ti saddopi na ajjhāharitabbena “itthiyā”ti padena samānādhikaraṇo. Yadi	2525	
PA_anya-e08_03n:2525_10	samānādhikaraṇo siyā, “mātugāmenā”ti na vattabbaṃ siyā visesābhāvato dviruttabhāvāpajjanato	25251	
PA_anya-e08_03n:2525_11	ca. Kiñca bhiyyo “mātugāmenā”ti vuttattā “ekenā”ti vattabbaṃ siyā, ekantato pana	25251	
PA_anya-e08_03n:2525_12	“ekoekāyā”ti idaṃ padaṃ pumitthisaṅkhātaṃ atthaṃ apekkhati, na samānādhikaraṇapadaṃ,	25251	
PA_anya-e08_03n:2525_13	tasmā “dve jānipatayo aññamaññaṃ sallapentī”tiādīsu “aññamañña”nti padassa viya ca	25251	
PA_anya-e08_03n:2525_14	“ekoekāyā”ti imassa ekapadattañca nisajjaṃ kappentassa bhikkhuno visesanattañca veditabbaṃ.	25251	
PA_anya-e08_03n:2525_15	Atha vā yassaṃ nisajjakriyāyaṃ bhikkhupi ekova hoti, itthīpi ekāva. Sā kriyā rūḷhīvasena	25251	
PA_anya-e08_03n:2525_16	“ekoekāyā”ti vuccati, tādisāya ekoekāya nisajjakriyāya bhikkhu mātugāmena saddhintipi	25251	
PA_anya-e08_03n:2525_17	attho gahetabbo. Iminā nayena aññesampi rūḷhīsaddānaṃ nāmikapadamālā yathāpayogaṃ	25251	
PA_anya-e08_03n:2525_18	ekavacanabahuvacanavasena yojetabbā. Iccevaṃ vāccābhidheyyaliṅgādīnaṃ nāmikapadamālā	25251	
PA_anya-e08_03n:2525_19	nānappakārato pakāsitā.	25251	
PA_anya-e08_03n:2526	Sumadhuratarasaddanitiṃ imaṃ,	252	
PA_anya-e08_03n:2527	Paṭutaramatitaṃ susikhe varaṃ;	252	
PA_anya-e08_03n:2528	Viduvimatitamopahariṃ raviṃ,	252	
PA_anya-e08_03n:2529	Matikumudapabodhinisāpatiṃ.	252	
PA_anya-e08_03n:2530	Kataviññūjanassāsa-sāsanassābhivuddhiyā;	253	
PA_anya-e08_03n:2531	Dhiyā nītimimaṃ sādhu, sādhukaññeva lakkhaye.	253	
PA_anya-e08_03n:2532	Iti navaṅge sāṭṭhakathe piṭakattaye byappathagatīsu viññūnaṃ	253	
PA_anya-e08_03n:2533	Kosallatthāya kate saddanītippakaraṇe	253	
PA_anya-e08_03n:2534	Vāccābhidheyyaliṅgādiparidīpano nāmikapadamālāvibhāgo	253	
PA_anya-e08_03n:2535	Ekādasamo paricchedo.	253	
PA_anya-e08_03n:2536_0	Ettāvatā bhūdhātumayānaṃ pulliṅgānaṃ itthiliṅgānaṃ napuṃsakaliṅgānañca nāmikapadamālā	2536	
PA_anya-e08_03n:2536_1	yathārahaṃ liṅgantarehi saddantarehi atthantarehi ca saddhiṃ nānappakārato dassitā.	2536	
PA_anya-e08_03n:2536_2	Sabbanāmāni hi ṭhapetvā nayato aññāni kānici nāmāni aggahitāni nāma natthi.	2536	
PA_anya-e08_03n:2537	12. Sabbanāmataṃsadisanāmanāmikapadamālā	253	
PA_anya-e08_03n:2538	Ito paraṃ pavakkhāmi, sabbanāmañca tassamaṃ;	253	
PA_anya-e08_03n:2539	Nāmañca yojitaṃ nānā-nāmeheva visesato.	253	
PA_anya-e08_03n:2540	Yāni honti tiliṅgāni, anukūlāni yāni ca;	254	
PA_anya-e08_03n:2541	Tiliṅgānaṃ visesena, padānetāni nāmato.	254	
PA_anya-e08_03n:2542	“Sabbasādhāraṇakāni, nāmāni”cceva atthato;	254	
PA_anya-e08_03n:2543	Sabbanāmāni vuccanti, sattavīsati saṅkhato.	254	
PA_anya-e08_03n:2544	Tesu kānici rūpehi, sesāññehi ca yujjare;	254	
PA_anya-e08_03n:2545	Kānici pana saheva, etesaṃ lakkhaṇaṃ idaṃ.	254	
PA_anya-e08_03n:2546	Etasmā lakkhaṇā muttaṃ, na padaṃ sabbanāmikaṃ;	254	
PA_anya-e08_03n:2547	Tasmātītādayo saddā, guṇanāmāni vuccare.	254	
PA_anya-e08_03n:2548_0	Sabbanāmāni nāma – sabba katara katama ubhaya itaraañña aññatara aññatama pubba para	2548	
PA_anya-e08_03n:2548_1	apara dakkhiṇa uttara adharayata eta ima amukiṃ eka ubha dviti catu tumha amha iccetāni sattavīsa.	2548	
PA_anya-e08_03n:2549_0	Etesu sabbasaddo sakalattho, so ca sabbasabbādivasena ñeyyo. Katara katamasaddā pucchanatthā.	2549	
PA_anya-e08_03n:2549_1	Ubhayasaddo dviavayavasamudāyavacano. Itarasaddo vuttapaṭiyogīvacano. Aññasaddo adhigatāparavacano.	2549	
PA_anya-e08_03n:2549_2	Aññatara aññatamasaddā aniyamatthā. Pubbādayo uttarapariyantā disākālādivavatthāvacanā.	2549	
PA_anya-e08_03n:2549_3	Tathā hi pubba parā para dakkhiṇuttarasaddā pulliṅgatte yathārahaṃ kāladesādivacanā,	2549	
PA_anya-e08_03n:2549_4	itthiliṅgatte disādivacanā, napuṃsakaliṅgatte ṭhānādivacanā. Adharasaddopi heṭṭhimatthavācako	2549	
PA_anya-e08_03n:2549_5	vavatthāvacanoyeva, so ca tiliṅgo “adharo patto. Adharā araṇī, adharaṃ bhājana”miti,	2549	
PA_anya-e08_03n:2549_6	yaṃsaddo aniyamattho. Taṃsaddo parammukhāvacano. Etasaddo samīpavacano. Imasaddo	2549	
PA_anya-e08_03n:2549_7	accantasamīpavacano. Amusaddo dūravacano. Kiṃsaddo pucchanattho. Ekasaddo saṅkhādivacano. Vuttañhi –	2549	
PA_anya-e08_03n:2550_0	Ekasaddo aññatthaseṭṭhaasahāyasaṅkhādīsu dissati. Tathā hesa “sassato attā ca loko	2550	
PA_anya-e08_03n:2550_1	ca, idameva saccaṃ moghamaññanti, ittheke abhivadantī”tiādīsu aññatthe dissati. “Cetaso	2550	
PA_anya-e08_03n:2550_2	ekodibhāva”ntiādīsu seṭṭhe. “Eko vūpakaṭṭho”tiādīsu asahāye. “Ekova kho bhikkhave	2550	
PA_anya-e08_03n:2550_3	khaṇo ca samayo ca brahmacariyavāsāyā”tiādīsu saṅkhāyanti.	2550	
PA_anya-e08_03n:2551_0	Yatthesa saṅkhāvacano, tatthekavacanantova. Ubhasaddo dvisaddapariyāyo. Dviticatusaddā	2551	
PA_anya-e08_03n:2551_1	saṅkhāvacanā, sabbakālaṃ bahuvacanantāva. Tumhasaddo yena katheti, tasmiṃ vattabbavacanaṃ.	2551	
PA_anya-e08_03n:2551_2	Amhasaddo attani vattabbavacanaṃ.	2551	
PA_anya-e08_03n:2552	Idāni tesaṃ nāmikapadamālaṃ kathayāma –	255	
PA_anya-e08_03n:2553_0	Sabbo, sabbe. Sabbaṃ, sabbe. Sabbena, sabbehi, sabbebhi. Sabbassa, sabbesaṃ, sabbesānaṃ.	2553	
PA_anya-e08_03n:2553_1	Sabbasmā, sabbamhā, sabbehi, sabbebhi. Sabbassa, sabbesaṃ, sabbesānaṃ. Sabbasmiṃ,	2553	
PA_anya-e08_03n:2553_2	sabbamhi, sabbesu. Bho sabba, bhavanto sabbe.	2553	
PA_anya-e08_03n:2554_0	Tatra “sabbo bhūto, sabbe bhūtā”tiādinā, “sabbo puriso, sabbe purisā”tiādinā ca nayena	2554	
PA_anya-e08_03n:2554_1	sabbāni pulliṅganāmehi saddhiṃ yojetabbāni. Yāni pana yamakamahātherena punnapuṃsakavisaye	2554	
PA_anya-e08_03n:2554_2	sabba katara katamādīnaṃ aññānipi rūpāni vuttāni. Taṃ yathā?	2554	
PA_anya-e08_03n:2555	“Sabbā” iccādikaṃ rūpaṃ, nissakke bhummake pana;	255	
PA_anya-e08_03n:2556	“Sabbe” iccādikaṃ rūpaṃ, yamakena pakāsitaṃ.	255	
PA_anya-e08_03n:2557	Tañce upaparikkhitvā, yuttaṃ gaṇhantu yogino;	255	
PA_anya-e08_03n:2558	Sabbanāmikarūpañhi, vividhaṃ dubbudhaṃ yato.	255	
PA_anya-e08_03n:2559_0	Sabbā, sabbā, sabbāyo. Sabbaṃ, sabbā, sabbāyo. Sabbāya, sabbassā, sabbāhi, sabbābhi.	2559	
PA_anya-e08_03n:2559_1	Sabbāya, sabbassā, sabbāsaṃ. Sabbāya, sabbassā, sabbāhi, sabbābhi. Sabbāya, sabbassā,	2559	
PA_anya-e08_03n:2559_2	sabbāsaṃ. Sabbāyaṃ, sabbassā, sabbassaṃ, sabbāsu. Bhoti sabbe, bhotiyo sabbā, sabbāyo.	2559	
PA_anya-e08_03n:2559_3	Itthiliṅgatte nāmikapadamālā.	2559	
PA_anya-e08_03n:2560_0	Ettha “sabbā bhāvikā, sabbā bhāvikāyo”ti, “sabbā kaññā, sabbā kaññāyo”ti ca ādinā	2560	
PA_anya-e08_03n:2560_1	itthiliṅgasabbanāmāni sabbehi itthiliṅgehi saddhiṃ yojetabbāni. Ettha ca “sabbassā”ti	2560	
PA_anya-e08_03n:2560_2	padaṃ tatiyācatutthīpañcamīchaṭṭhīsattamīvasena pañcadhā vibhattaṃ “tassā kumārikāya	2560	
PA_anya-e08_03n:2560_3	saddhi”nti karaṇappayogādidassanato. Sabbassā kaññāya kataṃ. Sabbassā kaññāya deti.	2560	
PA_anya-e08_03n:2560_4	Ayaṃ kaññā sabbassā kaññāya hīnā virūpā. Ayaṃ kaññā sabbassā kaññāya uttamā abhirūpā.	2560	
PA_anya-e08_03n:2560_5	Sabbassā kaññāya apeti, sabbassā kaññāya dhanaṃ. Sabbassā kaññāya patiṭṭhitaṃ.	2560	
PA_anya-e08_03n:2561_0	Sabbaṃ, sabbāni. Sabbaṃ, sabbāni. Sabbena, sabbehi, sabbebhi. Sabbassa, sabbesaṃ,	2561	
PA_anya-e08_03n:2561_1	sabbesānaṃ. Sabbasmā, sabbamhā, sabbehi, sabbebhi. Sabbassa, sabbesaṃ, sabbesānaṃ.	2561	
PA_anya-e08_03n:2561_2	Sabbasmiṃ, sabbamhi, sabbesu. Bho sabba, bhavanto sabbāni. Napuṃsakaliṅgatte nāmikapadamālā.	2561	
PA_anya-e08_03n:2562_0	Ettha “sabbaṃ bhūtaṃ, sabbāni bhūtāni. Sabbaṃ cittaṃ, sabbāni cittānī”ti ca ādinā	2562	
PA_anya-e08_03n:2562_1	napuṃsakaliṅgasabbanāmāni sabbehi napuṃsakaliṅgehi saddhiṃ yojetabbāni. Evaṃ sabbasaddassa	2562	
PA_anya-e08_03n:2562_2	liṅgattayavasena padamālā bhavati.	2562	
PA_anya-e08_03n:2563_0	Idānissa parapadena saddhiṃ samāso veditabbo “sabbasādhāraṇo sabbaverī”iti. Tattha	2563	
PA_anya-e08_03n:2563_1	sabbesaṃ sādhāraṇo sabbasādhāraṇo. Sabbesaṃ verī, sabbe vā verino yassa soyaṃ sabbaverīti	2563	
PA_anya-e08_03n:2563_2	samāsaviggaho. Yathā pana sabbasaddassa padamālā liṅgattayavasena yojitā, evaṃ katarasaddādīnampi	2563	
PA_anya-e08_03n:2563_3	adharasaddapariyantānaṃ yojetabbā.	2563	
PA_anya-e08_03n:2564	Tatrāyaṃ ubhayasaddavajjito pulliṅgapeyyālo –	256	
PA_anya-e08_03n:2565_0	Kataro, katare. Kataraṃ…pe… bho katara, bhavanto katare. Katamo, katame. Itaro, itare.	2565	
PA_anya-e08_03n:2565_1	Añño, aññe. Aññataro, aññatare. Aññatamo, aññatame. Pubbo, pubbe. Paro, pare. Aparo,	2565	
PA_anya-e08_03n:2565_2	apare. Dakkhiṇo, dakkhiṇe. Uttaro, uttare. Adharo, adhare…pe… bho adhara, bhavanto adhareti.	2565	
PA_anya-e08_03n:2566	Ayaṃ pana ubhayasaddasahito napuṃsakaliṅgapeyyālo –	256	
PA_anya-e08_03n:2567_0	Kataraṃ, katarāni. Kataraṃ…pe… bho katara, bhavanto katarāni. Katamaṃ. Ubhayaṃ. Itaraṃ.	2567	
PA_anya-e08_03n:2567_1	Aññaṃ. Aññataraṃ. Aññatamaṃ. Pubbaṃ. Paraṃ. Aparaṃ. Dakkhiṇaṃ. Uttaraṃ. Adharaṃ,	2567	
PA_anya-e08_03n:2567_2	adharāni. Adharaṃ…pe… bho adhara, bhavanto adharānīti.	2567	
PA_anya-e08_03n:2568_0	Idāni punnapuṃsakaliṅgānaṃ parasaddādīnaṃ rūpantaraniddeso vuccati. Kaccāyanasmiñhi	2568	
PA_anya-e08_03n:2568_1	“purisā”ti viya “parā”ti paṭhamābahuvacanaṃ dissati. Evarūpo nayo aparasabbakatarādīsu	2568	
PA_anya-e08_03n:2568_2	aññatamapariyosānesu navasu appasiddho, labbhamāno pubbadakkhiṇuttarādharesu catūsu	2568	
PA_anya-e08_03n:2568_3	labbheyya. Tathā “purise”ti viya pāḷiādīsu “pubbe”ti saccasaṅkhepe “itare”ti, kaccāyane	2568	
PA_anya-e08_03n:2568_4	ca “pare”ti sattamīekavacanaṃ dissati. Evarūpo nayo sabba aññasaddesu appasiddho,	2568	
PA_anya-e08_03n:2568_5	labbhamāno katarakatamādīsu sesesu adharapariyosānesu dvādasasu labbheyya. Tathā	2568	
PA_anya-e08_03n:2568_6	“purisā”ti viya sabbā katarā iccādi pañcamīekavacananayo pāḷiādīsu appasiddho. Evaṃ	2568	
PA_anya-e08_03n:2568_7	santepi ayaṃ nayo punappunaṃ upaparikkhitvā yutto ce, gahetabbo.	2568	
PA_anya-e08_03n:2569	Ayaṃ pana ubhayasaddasahito itthiliṅgapeyyālo –	256	
PA_anya-e08_03n:2570_0	Katarā, katarā, katarāyo. Kataraṃ…pe… bhoti katare, bhotiyo katarā, katarāyo. Katamā.	2570	
PA_anya-e08_03n:2570_1	Ubhayā. Itarā. Aññatarā. Aññatamā. Pubbā. Parā. Aparā. Dakkhiṇā. Uttarā. Adharā,	2570	
PA_anya-e08_03n:2570_2	adharā, adharāyo. Adharaṃ…pe… bhoti adhare, bhotiyo adharā, adharāyoti.	2570	
PA_anya-e08_03n:2571_0	Yasmā panetesu itara añña aññatara aññatamānaṃ pāḷiyādīsu “itarissā”tiādidassanato	2571	
PA_anya-e08_03n:2571_1	koci bhedo vattabbo, tasmā catutthīchaṭṭhīnaṃ ekavacanaṭṭhāne “itarissā, itarāya,	2571	
PA_anya-e08_03n:2571_2	aññissā, aññāya. Aññatarissā, aññatarāya, aññatamissā, aññatamāyā”ti yojetabbaṃ.	2571	
PA_anya-e08_03n:2571_3	Tathā tatiyāpañcamīnamekavacanaṭṭhāne “tassā kumārikāya saddhiṃ. Kassāhaṃ kena hāyāmī”ti	2571	
PA_anya-e08_03n:2571_4	karaṇanissakkappayogadassanato sattamiyā panekavacanaṭṭhāne “itarissā, itarissaṃ,	2571	
PA_anya-e08_03n:2571_5	itarāya, itarāyaṃ, aññissā, aññissaṃ, aññāya, aññāyaṃ, aññatarissā, aññatarissaṃ,	2571	
PA_anya-e08_03n:2571_6	aññatarāya, aññatarāyaṃ, aññatamissā, aññatamissaṃ, aññatamāya, aññatamāya”nti yojetabbaṃ	2571	
PA_anya-e08_03n:2571_7	“aññataro bhikkhu aññatarissā itthiyā paṭibaddhacitto hotī”ti pāḷidassanato.	2571	
PA_anya-e08_03n:2572_0	Tatra sabbasaddo sabbasabbaṃ, padesasabbaṃ, āyatanasabbaṃ, sakkāyasabbanti catūsu	2572	
PA_anya-e08_03n:2572_1	visayesu diṭṭhappayogo. Tathā hesa “sabbe dhammā sabbākārena buddhassa bhagavato	2572	
PA_anya-e08_03n:2572_2	ñāṇamukhe āpāthamāgacchantī”tiādīsu sabbasabbasmiṃ āgato. “Sabbesaṃ vo sāriputtā	2572	
PA_anya-e08_03n:2572_3	subhāsitaṃ pariyāyenā”tiādīsu padesasabbasmiṃ. “Sabbaṃ vo bhikkhave desessāmi, taṃ	2572	
PA_anya-e08_03n:2572_4	suṇātha sādhukaṃ manasi karotha, bhāsissāmi…pe… katamañca bhikkhave sabbaṃ cakkhuñceva	2572	
PA_anya-e08_03n:2572_5	rūpā ca…pe… mano ceva dhammā cā”ti ettha āyatanasabbasmiṃ. “Sabbaṃ sabbato sañjānātī”tiādīsu	2572	
PA_anya-e08_03n:2572_6	sakkāyasabbasmiṃ. Tattha sabbasabbasmiṃ āgato nippadeso, itaresu tīsu sappadesoti	2572	
PA_anya-e08_03n:2572_7	veditabbo. Iccevaṃ –	2572	
PA_anya-e08_03n:2573	Sabbasabbapadesesu, atho āyatanepi ca;	257	
PA_anya-e08_03n:2574	Sakkāye cāti catūsu, sabbasaddo pavattati.	257	
PA_anya-e08_03n:2575_0	Katara katamasaddesu katarasaddo appesu ekaṃ vā dve vā tīṇi vā bhiyyo vā appamupādāya	2575	
PA_anya-e08_03n:2575_1	vattati. Katamasaddo bahūsu ekaṃ vā dve vā tīṇi vā bahuṃ vā upādāya vattati. Katarasaddo	2575	
PA_anya-e08_03n:2575_2	hi appavisayo, katamasaddo bahuvisayo. Tatrime payogā “katarena maggena gantabbaṃ.	2575	
PA_anya-e08_03n:2575_3	Samuddo kataro ayaṃ. Katamo tasmiṃ samaye phasso hoti. Katame dhammā kusalā. Disā	2575	
PA_anya-e08_03n:2575_4	catasso vidisā catasso, uddhaṃ adho dasa disatā, imāyo, katamaṃ disaṃ tiṭṭhati nāgarājā”.	2575	
PA_anya-e08_03n:2575_5	Iccevamādayo bhavanti. Ubhayo. Ubhayaṃ. Ubhayo. Ubhayena. Sesaṃ pulliṅge sabbasaddasamaṃ.	2575	
PA_anya-e08_03n:2575_6	Ubhayo janā tiṭṭhanti. Ubhayo jane passati. Yathā ubho puttā. Ubho putteti. “Ubhayo”ti	2575	
PA_anya-e08_03n:2575_7	hi padaṃ “ubho”ti padamiva bahuvacanantabhāvena pasiddhaṃ, na tvekavacanantabhāvena. Ettha hi –	2575	
PA_anya-e08_03n:2576	“Ekarattena ubhayo, tuvañca dhanusekha ca;	257	
PA_anya-e08_03n:2577	Annamevābhinandanti, ubhayo devamānusā”	257	
PA_anya-e08_03n:2578_0	“Ubhayo te pitābhātaro”ti tadatthasādhakāni nidassanapadāni veditabbāni. Yadā panāyasmanto	2578	
PA_anya-e08_03n:2578_1	“ubhayo”ti ekavacanantaṃ passeyyātha, tadā sādhukaṃ manasi karotha. Ko hi samattho	2578	
PA_anya-e08_03n:2578_2	anantanayapaṭimaṇḍite sāṭṭhakathe tepiṭake jinasāsane niravasesato nayaṃ daṭṭhuṃ	2578	
PA_anya-e08_03n:2578_3	dassetuñca aññatra āgamādhigamasampannena pabhinnapaṭisambhidena. Idañcetthupalakkhitabbaṃ –	2578	
PA_anya-e08_03n:2579	Aññasaddo pubbasaddo, dakkhiṇo cuttaro paro;	257	
PA_anya-e08_03n:2580	Sabbanāmesu gayhanti, asabbanāmikesupi.	258	
PA_anya-e08_03n:2581	Etesañhi sabbanāmesu saṅgaho vibhāvitova.	258	
PA_anya-e08_03n:2582_0	Idāni asabbanāmesu saṅgaho vuccate – tattha aññasaddo tāva yadā bālavācako, tadā	2582	
PA_anya-e08_03n:2582_1	sabbanāmaṃ nāma na hoti. Asabbanāmattā ca sabbathāpi purisa kaññā cittanayeneva yojetabbo.	2582	
PA_anya-e08_03n:2582_2	Tathā hi na jānātīti añño, bālo puriso. Na jānātīti aññā, bālā itthī. Na jānātīti	2582	
PA_anya-e08_03n:2582_3	aññaṃ, bālaṃ kulanti vacanattho. Evaṃ viditvā pulliṅgaṭṭhāne “añño, aññā. Aññaṃ,	2582	
PA_anya-e08_03n:2582_4	aññe”tiādinā purisanayeneva nāmikapadamālā yojetabbā. Itthiliṅgaṭṭhāne “aññā, aññā,	2582	
PA_anya-e08_03n:2582_5	aññāyo”tiādinā kaññānayeneva, napuṃsakaliṅgaṭṭhāne “aññaṃ, aññānī”tiādinā cittanayeneva yojetabbā.	2582	
PA_anya-e08_03n:2583_0	Imasmiñhi atthavisese bālajane vattukāmena “aññā janā”ti avatvā “aññe janā”ti vutte	2583	
PA_anya-e08_03n:2583_1	tassa taṃ vacanaṃ adhippetatthaṃ na sādheti aññathā atthassa gahetabbattā. Tathā	2583	
PA_anya-e08_03n:2583_2	“aññānaṃ janāna”nti avatvā “aññesaṃ janānaṃ, aññesānaṃ janāna”nti vā vutte tassa	2583	
PA_anya-e08_03n:2583_3	taṃ vacanaṃ adhippetatthaṃ na sādheti. Tathā “aññānaṃ itthīna”nti avatvā “aññāsaṃ	2583	
PA_anya-e08_03n:2583_4	itthīna”nti vuttepi, “aññānaṃ kulāna”nti avatvā “aññesaṃ kulānaṃ, aññesānaṃ kulāna”nti	2583	
PA_anya-e08_03n:2583_5	vā vuttepi. Sabbanāmikavasena pana adhigatāparavacanicchāyaṃ “aññe janā”tiādinā vattabbaṃ,	2583	
PA_anya-e08_03n:2583_6	na “aññā janā”tiādinā. Tathā hi “aññā janā”tiādinā vuttavacanaṃ adhippetatthaṃ na	2583	
PA_anya-e08_03n:2583_7	sādheti aññathā atthassa gahetabbattā. Iti yattha “aññā janā”tiādivacanaṃ upapajjati,	2583	
PA_anya-e08_03n:2583_8	“aññe janā”tiādivacanaṃ nupapajjati, yattha pana “aññe janā”tiādivacanaṃ upapajjati,	2583	
PA_anya-e08_03n:2583_9	“aññā janā”tiādivacanaṃ nupapajjati. Yā etasmiṃ atthavisese sallakkhaṇā paññā, ayaṃ	2583	
PA_anya-e08_03n:2583_10	nītiyā maggo yuttāyuttivicāraṇe hetuttā, lokasmiñhi yuttāyuttivicāraṇā nītīti vuttā.	25831	
PA_anya-e08_03n:2583_11	Sā ca vinā paññāya na sijjhati. Evaṃ aññasaddo asabbanāmikopi bhavati.	25831	
PA_anya-e08_03n:2584_0	Pubba dakkhiṇuttara parasaddesu pubbasaddo yattha padhānavācako, yattha ca “semhaṃ	2584	
PA_anya-e08_03n:2584_1	pubbo”tiādīsu lohitakopajavācako, tattha asabbanāmiko. Paṭhamatthe tiliṅgo, dutiyatthe	2584	
PA_anya-e08_03n:2584_2	ekaliṅgo. Uttamatthavācako pana uttarasaddo ca parasaddo ca asabbanāmiko tiliṅgoyeva.	2584	
PA_anya-e08_03n:2584_3	Tathā “dakkhiṇassā vahantima”nti ettha viya susikkhitatthacaturatthavācako dakkhiṇasaddo.	2584	
PA_anya-e08_03n:2584_4	“Petānaṃ dakkhiṇaṃ dajjā”tiādīsu pana deyyadhammavācako dakkhiṇāsaddo niyogā itthiliṅgo	2584	
PA_anya-e08_03n:2584_5	asabbanāmikoyeva. Evaṃ añña pubba dakkhiṇuttara parasaddā asabbanāmikāpi santīti	2584	
PA_anya-e08_03n:2584_6	tesaṃ sabbanāmesupi asabbanāmesupi saṅgaho veditabbo.	2584	
PA_anya-e08_03n:2585_0	Idāni katarasaddādīnaṃ parapadena saddhiṃ samāso nīyate “kataragāmavāsī katamagāmavāsī.	2585	
PA_anya-e08_03n:2585_1	Ubhayagāmavāsino, itaragāmavāsī aññataragāmavāsī, pubbadisā, parajano, dakkhiṇadisā,	2585	
PA_anya-e08_03n:2585_2	uttaradisā, adharapatto”ti. Tatra “kataro gāmo kataragāmo, katamo gāmo katamagāmo,	2585	
PA_anya-e08_03n:2585_3	ubhayo gāmā ubhayagāmā”tiādinā yathārahaṃ samāsaviggaho, katarasaddassa pana katamasaddena	2585	
PA_anya-e08_03n:2585_4	saddhiṃ samāsaṃ icchanti dvidhā ca rūpāni garū “kataro ca katamo ca katarakatame	2585	
PA_anya-e08_03n:2585_5	katarakatamā vā”ti. Tasmā sabbanāmikanayena suddhanāmikesu purisanayena ca katara	2585	
PA_anya-e08_03n:2585_6	katamasaddassa nāmikapadamālā yojetabbā, tenassa sampadānasāmivacanaṭṭhānesu “katarakatamesaṃ,	2585	
PA_anya-e08_03n:2585_7	katarakatamesānaṃ, katarakatamāna”nti tīṇi rūpāni siyuṃ “katarā ca katamā ca katarakatamā”ti	2585	
PA_anya-e08_03n:2585_8	evaṃ itthiliṅgavasena katasamāse pana sabbanāmikanayena, suddhanāmikesu kaññānayena	2585	
PA_anya-e08_03n:2585_9	ca yojetabbā. “Katarañca katamañca katarakatamānī”ti evaṃ napuṃsakaliṅgavasena katasamāse	2585	
PA_anya-e08_03n:2585_10	sabbanāmikanayena, suddhanāmikesu cittanayena ca yojetabbā.	25851	
PA_anya-e08_03n:2586_0	Ayaṃ panettha visesopi veditabbo – pubbāparādisaddā dvandasamāsādividhiṃ patvā sehi	2586	
PA_anya-e08_03n:2586_1	rūpehi rūpavanto na honti, taṃ yathā? Pubbāparā, adharuttarā, māsapubbā purisā, diṭṭhapubbā	2586	
PA_anya-e08_03n:2586_2	purisā, tathāgataṃ diṭṭhapubbā sāvakā, idaṃ pulliṅgatte paṭhamābahuvacanarūpaṃ. Etthekāro	2586	
PA_anya-e08_03n:2586_3	ādesabhūto na dissati. Pubbāparānaṃ adharuttarānaṃ, māsapubbānaṃ purisānaṃ, idaṃ	2586	
PA_anya-e08_03n:2586_4	pulliṅgatte catutthīchaṭṭhīnaṃ bahuvacanarūpaṃ. Ettha saṃ sānamiccete ādesabhūtā	2586	
PA_anya-e08_03n:2586_5	na dissanti. Tathāgataṃ diṭṭhapubbānaṃ sāvakānaṃ, tathāgataṃ diṭṭhapubbānaṃ sāvikānaṃ,	2586	
PA_anya-e08_03n:2586_6	kulānaṃ vā, idaṃ tiliṅgatte catutthīchaṭṭhīnaṃ bahuvacanarūpaṃ. Etthāpi saṃ sānamiccete	2586	
PA_anya-e08_03n:2586_7	ādesabhūtā na dissanti. Māsapubbāyaṃ māsapubbāya, piyapubbāyaṃ piyapubbāya, idamitthiliṅgatte	2586	
PA_anya-e08_03n:2586_8	sattamīcatutthīchaṭṭhīnaṃ ekavacanarūpaṃ. Etthādesabhūtā saṃ sā na dissanti. Māsapubbānaṃ	2586	
PA_anya-e08_03n:2586_9	itthīnaṃ, piyapubbānaṃ itthīnaṃ, idamitthiliṅgatte catutthīchaṭṭhībahuvacanarūpaṃ.	2586	
PA_anya-e08_03n:2586_10	Ettha panādesabhūto samicceso na dissati. Aññānipi yathāsambhavaṃ yojetabbāni, pubbāparādīnaṃ	25861	
PA_anya-e08_03n:2586_11	samāsaviggahaṃ samāsaparicchede pakāsessāma.	25861	
PA_anya-e08_03n:2587	Idāni yaṃsaddassa nāmikapadamālā vuccate –	258	
PA_anya-e08_03n:2588_0	Yo, ye. Yaṃ, ye. Yena, yehi, yebhi. Yassa, yesaṃ, yesānaṃ. Yasmā, yamhā, yehi, yebhi.	2588	
PA_anya-e08_03n:2588_1	Yassa, yesaṃ, yesānaṃ. Yasmiṃ, yamhi, yesu. Idaṃ pulliṅgaṃ. Yaṃ, yāni. Yaṃ, yāni.	2588	
PA_anya-e08_03n:2588_2	Yena. Sesaṃ pulliṅgasadisaṃ. Atha vā yaṃ, yāni, yā. Yaṃ, yāni, ye. Yena. Sesaṃ pulliṅgasadisaṃ.	2588	
PA_anya-e08_03n:2588_3	Katthaci hi nikāralopo bhavati. Atha vā pana nikārassa ākārekārādesāpi gāthāvisaye.	2588	
PA_anya-e08_03n:2589	“Yā pubbe bodhisattānaṃ, pallaṅkavaramābhuje;	258	
PA_anya-e08_03n:2590	Nimittāni padissanti, tāni ajja padissare”ti ca,	259	
PA_anya-e08_03n:2591	“Kiṃ māṇavassa ratanāni atthi, ye taṃ jinanto hare akkhadhutto”ti ca idamettha pāḷinidassanaṃ. Idaṃ napuṃsakaliṅgaṃ.	259	
PA_anya-e08_03n:2592_0	Yā, yā, yāyo. Yaṃ, yā, yāyo. Yāya, yāhi, yābhi. Yāya, yassā, yāsaṃ. Yāya, yāhi, yābhi.	2592	
PA_anya-e08_03n:2592_1	Yāya, yassā, yāsaṃ. Yassaṃ, yāyaṃ, yāsu. Itthiliṅgaṃ. Evaṃ yaṃsaddassa liṅgattayavasena	2592	
PA_anya-e08_03n:2592_2	padamālā bhavati. Etthālapanapadāni na labbhanti. Tathā taṃsaddādīnaṃ padamālādīsupi.	2592	
PA_anya-e08_03n:2593_0	Ettha pana yanti saddassa atthuddhāro vuccate – yanti saddo “yaṃ me bhante devānaṃ	2593	
PA_anya-e08_03n:2593_1	tāvatiṃsānaṃ sammukhā sutaṃ sammukhā paṭiggahitaṃ, ārocemi taṃ bhante bhagavato”tiādīsu	2593	
PA_anya-e08_03n:2593_2	paccattavacane dissati. “Yantaṃ apucchimha akittayī no, aññaṃ taṃ pucchāma tadiṅgha	2593	
PA_anya-e08_03n:2593_3	brūhī”tiādīsu upayogavacane. “Aṭṭhā nametaṃ bhikkhave anavakāso, yaṃ ekissā lokadhātuyā”tiādīsu	2593	
PA_anya-e08_03n:2593_4	karaṇavacane. “Yaṃ vipassī bhagavā arahaṃ sammāsambuddho loke udapādī”tiādīsu bhummavacane	2593	
PA_anya-e08_03n:2593_5	dissati. Etthedaṃ vuccati –	2593	
PA_anya-e08_03n:2594	“Paccatte upayoge ca, bhumme ca karaṇepi ca;	259	
PA_anya-e08_03n:2595	Catūsvetesu ṭhānesu, yanti saddo pavattatī”ti.	259	
PA_anya-e08_03n:2596_0	Parapadena saddhiṃ yaṃsaddassa samāsopi veditabbo “yaṃkhandhādi, yaṃguṇā, yagguṇā”ti.	2596	
PA_anya-e08_03n:2596_1	Tattha yo khandhādi yaṃkhandhādi, ye guṇā yaṃguṇāti samāsaviggaho. Tathā hi visuddhimagge	2596	
PA_anya-e08_03n:2596_2	“yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadantī”ti	2596	
PA_anya-e08_03n:2596_3	etasmiṃ pade “ye guṇā yaṃguṇā, yaṃguṇā eva nimittaṃ yaṃguṇanimittaṃ, tato jātaṃ ‘bhagavā’ti	2596	
PA_anya-e08_03n:2596_4	idaṃ nāmanti yaṃguṇanemittika”nti nibbacanamicchitabbaṃ. Yagguṇāti ettha pana “yassa	2596	
PA_anya-e08_03n:2596_5	guṇā yagguṇā”ti nibbacanaṃ. Tathā hi –	2596	
PA_anya-e08_03n:2597	“Api sabbaññutā paññā, yagguṇantaṃ na jāniyā;	259	
PA_anya-e08_03n:2598	Atha kā tassa vijaññā, taṃ buddhaṃ bhūguṇaṃ name”ti	259	
PA_anya-e08_03n:2599	Porāṇakaviracanāyaṃ “yassa guṇā yagguṇā”ti nibbacanamicchitabbaṃ.	259	
PA_anya-e08_03n:2600	Yasaddassa samāsamhi, saddhiṃ parapadehi ve;	260	
PA_anya-e08_03n:2601	Niggahītāgamo vātha, dvibhāvo vā siyā dvidhā.	260	
PA_anya-e08_03n:2602	Evaṃ yasaddassa samāso sallakkhitabbo.	260	
PA_anya-e08_03n:2603	Idāni tasaddassa nāmikapadamālā vuccate –	260	
PA_anya-e08_03n:2604_0	So, te. Naṃ, taṃ, ne, te. Nena, tena, nehi, tehi, nebhi, tebhi. Assa, nassa, tassa,	2604	
PA_anya-e08_03n:2604_1	‘nesaṃ, tesaṃ (āsaṃ). Asmā, nasmā, tasmā, namhā, tamhā, nehi, tehi, nebhi, tebhi.	2604	
PA_anya-e08_03n:2604_2	Assa, nassa, tassa, nesaṃ, tesaṃ (āsaṃ). Asmiṃ, nasmiṃ, tasmiṃ, amhi, namhi, tamhi,	2604	
PA_anya-e08_03n:2604_3	tyamhi, nesu, tesu. Idaṃ pulliṅgaṃ. Ettha ca āsaṃsaddassa atthibhāve “nevāsaṃ kesā	2604	
PA_anya-e08_03n:2604_4	dissanti, hatthapādā ca jālino”ti gāthā nidassanaṃ, so ca tiliṅgo daṭṭhabbo. Tyamhīti	2604	
PA_anya-e08_03n:2604_5	padassa atthibhāve –	2604	
PA_anya-e08_03n:2605	“Yadāssa sīlaṃ paññañca, soceyyañcādhigacchati;	260	
PA_anya-e08_03n:2606	Atha vissāsate tyamhi, guyhañcassa na rakkhatī”ti	260	
PA_anya-e08_03n:2607_0	Ayaṃ gāthā nidassanaṃ. Ayamettha rūpaviseso sallakkhitabbo – ariyavinayeti vā sappurisavinayeti	2607	
PA_anya-e08_03n:2607_1	vā. Ese se eke ekaṭṭheti pāḷippadese paccattekavacanakānameta tasaddānaṃ ekārantaniddesopi dissatīti.	2607	
PA_anya-e08_03n:2608_0	Ettha pana tesaddassa atthuddhāro vuccate – tesaddo “na te sukhaṃ pajānanti, ye na	2608	
PA_anya-e08_03n:2608_1	passanti nandana”ntiādīsu taṃsaddassa vasena paccattabahuvacane āgato, “te na passāmi	2608	
PA_anya-e08_03n:2608_2	dārake”tiādīsu upayogabahuvacane. “Namo te purisājañña, namo te purisuttama. Namo	2608	
PA_anya-e08_03n:2608_3	te buddha vīratthū”ti ca ādīsu tumhasaddassa vasena sampadāne, tuyhanti atthoti vadanti.	2608	
PA_anya-e08_03n:2608_4	“Kinte diṭṭhaṃ kinti te diṭṭhaṃ, upadhī te samatikkantā, āsavā te padālitā”ti ca	2608	
PA_anya-e08_03n:2608_5	ādīsu karaṇe. “Kinte vataṃ kiṃ pana brahmacariya”ntiādīsu sāmiatthe, tavāti atthoti	2608	
PA_anya-e08_03n:2608_6	vadanti. Etthetaṃ vuccati –	2608	
PA_anya-e08_03n:2609	“Paccatte upayoge ca, karaṇe sampadāniye;	260	
PA_anya-e08_03n:2610	Sāmimhi cāti tesaddo, pañcasvatthesu dissatī”ti.	261	
PA_anya-e08_03n:2611	Taṃ, tāni. Taṃ, tāni. Nena, tena iccādi. Sesaṃ pulliṅgasadisaṃ. Idaṃ napuṃsakaliṅgaṃ.	261	
PA_anya-e08_03n:2612_0	Sā, tā, tāyo. Naṃ, taṃ, nā, tā, nāyo, tāyo. Nāya, tāya, nāhi, tāhi, nābhi, tābhi.	2612	
PA_anya-e08_03n:2612_1	Assā, nassā, (tissā,) tassā, nāya, tāya, nāsaṃ, tāsaṃ, sānaṃ, āsaṃ. Assā, nassā,	2612	
PA_anya-e08_03n:2612_2	tassā, nāya, tāya, nāhi, tāhi, nābhi, tābhi. Assā, nassā, (tissā,) tassā, nāya, tāya,	2612	
PA_anya-e08_03n:2612_3	nāsaṃ, tāsaṃ, sānaṃ, āsaṃ. Nāya, tāya, assaṃ, nassaṃ, tissaṃ, tassaṃ, nāyaṃ, tāyaṃ,	2612	
PA_anya-e08_03n:2612_4	nāsu, tāsu, tyāsu. Idaṃ itthiliṅgaṃ.	2612	
PA_anya-e08_03n:2613_0	Ettha pana “abhikkamo sānaṃ paññāyati, nāsaṃ kujjhanti paṇḍitā. Khiḍḍā paṇihitā tyāsu,	2613	
PA_anya-e08_03n:2613_1	rati tyāsu patiṭṭhitā. Bījāni tyāsu ruhantī”ti payogadassanato “sānaṃ āsaṃ tyāsū”ti	2613	
PA_anya-e08_03n:2613_2	imāni vuttāni akkharacintakānaṃ ñāṇacakkhusammuyhanaṭṭhānabhūtāni. Evaṃ parammukhavacanassa	2613	
PA_anya-e08_03n:2613_3	taṃsaddassa nāmikapadamālā bhavati.	2613	
PA_anya-e08_03n:2614	Ettha ca idaṃ vattabbaṃ –	261	
PA_anya-e08_03n:2615	“Taṃ tvaṃ gantvāna yācassu”, iccādīsu padissare;	261	
PA_anya-e08_03n:2616	Ādo taṃ tetiādīni, nantiādīni no tathā.	261	
PA_anya-e08_03n:2617	Naṃ ne nenātiādīni, vo noiccādayo viya;	261	
PA_anya-e08_03n:2618	Padato parabhāvamhi, diṭṭhāni jinasāsane.	261	
PA_anya-e08_03n:2619	“Atha naṃ atha ne āha, na ca naṃ paṭinandati”;	261	
PA_anya-e08_03n:2620	Iccādīni payogāni, dassetabbāni viññunā.	262	
PA_anya-e08_03n:2621	Ko cettha vadeyya –	262	
PA_anya-e08_03n:2622	“Yathā nadī ca pantho ca, pānāgāraṃ sabhā papā;	262	
PA_anya-e08_03n:2623	Evaṃ lokitthiyo nāma, nāsaṃ kujjhanti paṇḍitā”ti	262	
PA_anya-e08_03n:2624	Ettha –	262	
PA_anya-e08_03n:2625	Padato aparattepi, nāsaṃsaddassa dassanā;	262	
PA_anya-e08_03n:2626	Ādopi icchitabbāva, naṃ neiccādayo iti.	262	
PA_anya-e08_03n:2627	So panevantu vattabbo, “tava vāde na labbhati;	262	
PA_anya-e08_03n:2628	Nāsaṃsaddo nasaddo ca, āsaṃsaddo ca labbhare.	262	
PA_anya-e08_03n:2629	Tasmā ‘āsaṃ na kujjhanti, itthīnaṃ paṇḍitā’iti;	262	
PA_anya-e08_03n:2630	Atthova bhavate evaṃ, suṭṭhu dhārehi paṇḍitā”ti.	263	
PA_anya-e08_03n:2631_0	Atha vā yasmā niruttipiṭake “naṃ purisaṃ passati, ne purise passatī”tiādinā padato	2631	
PA_anya-e08_03n:2631_1	aparattepi “naṃ, ne” iccādīni padāni vuttāni, tasmā tenāpi nayena padato aparānipi	2631	
PA_anya-e08_03n:2631_2	tāni kadāci siyuṃ. Mayaṃ pana pāḷinayānusārena tesaṃ pavattiṃ vadāma, idaṃ ṭhānaṃ	2631	
PA_anya-e08_03n:2631_3	suṭṭhu vicāretabbaṃ.	2631	
PA_anya-e08_03n:2632	Ettha pana tasaddassa parapadehi saddhiṃ samāsopi veditabbo “taṃputto, taṃsadiso, tanninno, tappoṇo, tappabbhāro, tabbhūto, tagguṇo, tassadiso”ti.	263	
PA_anya-e08_03n:2633	Tasaddassa samāsamhi, saddhiṃ parapadehi ve;	263	
PA_anya-e08_03n:2634	Niggahītāgamo pubba-pade dvittantu pacchime.	263	
PA_anya-e08_03n:2635	Evaṃ tasaddassa samāso sallakkhitabbo.	263	
PA_anya-e08_03n:2636	Idāni etasaddassa nāmikapadamālā vuccate –	263	
PA_anya-e08_03n:2637	Eso, ete. Etaṃ, ete. Etena, etehi, etebhi. Etassa, etesaṃ, etesānaṃ. Etasmā, etamhā, etehi, etebhi. Etassa, etesaṃ, etesānaṃ. Etasmiṃ, etamhi, etesu. Idaṃ pulliṅgaṃ.	263	
PA_anya-e08_03n:2638	Etaṃ, etāni. Etaṃ, etāni. Sesaṃ pulliṅgasadisaṃ, idaṃ napuṃsakaliṅgaṃ.	263	
PA_anya-e08_03n:2639_0	Esā, etā, etāyo. Etaṃ, etā, etāyo. Etāya, etāhi, etābhi. Etāya, etissā, etissāya,	2639	
PA_anya-e08_03n:2639_1	etāsaṃ. Etāya, etāhi, etābhi. Etāya, etissā, etissāya, etāsaṃ. Etāya, etissaṃ, etāsu.	2639	
PA_anya-e08_03n:2639_2	Idaṃ itthiliṅgaṃ. Evaṃ etasaddassa nāmikapadamālā bhavati.	2639	
PA_anya-e08_03n:2640	Parapadenettha saddhiṃ samāsopissa veditabbo “etadatthāya lokasmiṃ, nidhi nāma nidhiyyati. Etapparamāyeva devatā sannipatitā ahesu”ntiādīsu.	264	
PA_anya-e08_03n:2641	Samāse etasaddassa, saddhiṃ parapadehi ve;	264	
PA_anya-e08_03n:2642	Niggahītāgamo pubba-pade hoti na hoti ca.	264	
PA_anya-e08_03n:2643	Idāni idaṃsaddassa nāmikapadamālā vuccate –	264	
PA_anya-e08_03n:2644_0	Ayaṃ, ime. Imaṃ, ime. Anena, iminā, ehi, ebhi, imehi, imebhi. Assa, imassa, esaṃ,	2644	
PA_anya-e08_03n:2644_1	esānaṃ, imesaṃ, imesānaṃ. Asmā, imasmā, imamhā, ehi, ebhi, imehi, imebhi. Assa, imassa,	2644	
PA_anya-e08_03n:2644_2	esaṃ, esānaṃ, imesaṃ, imesānaṃ. Asmiṃ, imasmiṃ, amhi, imamhi, esu, imesu. Idaṃ pulliṅgaṃ.	2644	
PA_anya-e08_03n:2645	Idaṃ, imāni. Sesaṃ pulliṅgasadisaṃ. Idaṃ napuṃsakaliṅgaṃ.	264	
PA_anya-e08_03n:2646_0	Ayaṃ, imā, imāyo. Imaṃ, imā, imāyo. Imāya, imāhi, imābhi. Assā, assāya, imissā, imissāya,	2646	
PA_anya-e08_03n:2646_1	imāya, imāsaṃ. Assā, imissā, imāya, imāhi, imābhi. Assā, assāya, imissā, imissāya,	2646	
PA_anya-e08_03n:2646_2	imāya, imāsaṃ. Assaṃ, imissaṃ, imāya, imāyaṃ, imāsu. Idaṃ itthiliṅgaṃ. Evaṃ idaṃsaddassa	2646	
PA_anya-e08_03n:2646_3	nāmikapadamālā bhavati.	2646	
PA_anya-e08_03n:2647_0	Kaccāyane tu “imassidamaṃsisu napuṃsake”ti imasaddoyeva pakatibhāvena vutto, idha	2647	
PA_anya-e08_03n:2647_1	pana idaṃsaddoyeva “idappaccayatā”ti ettha “ida”nti pakatiyā dassanato. Tathā hi	2647	
PA_anya-e08_03n:2647_2	“imesaṃ paccayā idappaccayā, idappaccayā eva idappaccayatā, idappaccayānaṃ vā samūho	2647	
PA_anya-e08_03n:2647_3	idappaccayatā”ti vuttaṃ. Ettha ca idappaccayā eva idappaccayatāti tāsaddena padaṃ	2647	
PA_anya-e08_03n:2647_4	vaḍḍhitaṃ na kiñci atthantaraṃ yathā devo eva devatāti. Idappaccayānaṃ samūho idappaccayatāti	2647	
PA_anya-e08_03n:2647_5	samūhatthaṃ tāsaddamāha yathā janānaṃ samūho janatāti. Cūḷaniruttiyaṃ niruttipiṭake	2647	
PA_anya-e08_03n:2647_6	ca idaṃsaddoyeva pakatibhāvena vutto.	2647	
PA_anya-e08_03n:2648	Samāse idaṃsaddassa, saddhiṃ parapadena ve;	264	
PA_anya-e08_03n:2649	Idappaccayatātveva, rūpaṃ dvittaṃ siyuttare.	264	
PA_anya-e08_03n:2650	Idāni amusaddassa nāmikapadamālā vuccate –	265	
PA_anya-e08_03n:2651_0	Asu, amu, amū. Amuṃ, amū. Amunā, amūhi, amūbhi. Amussa, dussa, amūsaṃ, amūsānaṃ.	2651	
PA_anya-e08_03n:2651_1	Amusmā, amumhā, amūhi, amūbhi. Amussa, dussa, amūsaṃ, amūsānaṃ. Amusmiṃ, amumhi,	2651	
PA_anya-e08_03n:2651_2	amūsu. Idaṃ pulliṅgaṃ.	2651	
PA_anya-e08_03n:2652	Aduṃ, amūni. Sesaṃ pulliṅgasadisaṃ. Idaṃ napuṃsakaliṅgaṃ.	265	
PA_anya-e08_03n:2653_0	Asu, amu, amū, amuyo. Amūṃ, amū, amuyo. Amuyā, amūhi, amūbhi. Amussā, amuyā, amūsaṃ,	2653	
PA_anya-e08_03n:2653_1	amūsānaṃ. Amuyā, amūhi, amūbhi. Amussā, amuyā, amūsaṃ, amūsānaṃ. Amuyā, amuyaṃ, amussaṃ,	2653	
PA_anya-e08_03n:2653_2	amūsu. Idaṃ itthiliṅgaṃ. Evaṃ amusaddassa nāmikapadamālā bhavati, samāso pana appasiddho.	2653	
PA_anya-e08_03n:2654_0	Tatra “dussa me khettapālassa, rattibhattaṃ apābhata”nti payogadassanato “dussā”ti	2654	
PA_anya-e08_03n:2654_1	padamamhehi ṭhapitaṃ. Kakārāgamavasena aññānipi asabbanāmikarūpāni bhavanti. Tesaṃ	2654	
PA_anya-e08_03n:2654_2	vasena ayaṃ liṅgattayassa nāmikapadamālā vuccate –	2654	
PA_anya-e08_03n:2655_0	“Asuko, asukā. Asukaṃ, asuke”tiādinā, “amuko, amukā. Amukaṃ, amuke”tiādinā ca purisanayopi	2655	
PA_anya-e08_03n:2655_1	labbhati. “Asukā, asukāyo”tiādinā, “amukā, amukāyo”tiādinā ca kaññānayopi labbhati.	2655	
PA_anya-e08_03n:2655_2	“Asukaṃ, asukānī”tiādinā, “amukaṃ, amukānī”tiādinā ca cittanayopi labbhati. Imānettha	2655	
PA_anya-e08_03n:2655_3	padāni asabbanāmikānipi kakārāgamavasena nānattadassanatthaṃ vuttāni.	2655	
PA_anya-e08_03n:2656	Idāni kiṃsaddassa nāmikapadamālā vuccate –	265	
PA_anya-e08_03n:2657	Ko, ke. Kaṃ, ke. Kena, kehi, kebhi. Kassa, kissa, kesaṃ. Kasmā, kamhā, kehi, kebhi. Kassa, kissa, kesaṃ. Kasmiṃ, kismiṃ, kamhi, kimhi, kesu. Idaṃ pulliṅgaṃ.	265	
PA_anya-e08_03n:2658_0	Rūpavisesopettha veditabbo “ke gandhabbe ca rakkhase nāge, ke kimpurise ca mānuse,	2658	
PA_anya-e08_03n:2658_1	ke paṇḍite sabbakāmadade, dīghaṃ rattaṃ bhattā me bhavissati, ke ca chave pāthikaputte,	2658	
PA_anya-e08_03n:2658_2	kā ca tathāgatānaṃ arahantānaṃ sammāsambuddhānaṃ āsādanā”ti pāḷidassanato. Yasmā	2658	
PA_anya-e08_03n:2658_3	pana ke gandhabbe ca rakkhase nāge itiādīsu pāḷīsu “ke”ti paccattavacanaṃ ekārantampi	2658	
PA_anya-e08_03n:2658_4	dissati, tasmā “ke”ti rūpabhedo cettha ñeyyo. Tathā “kissassa ekadhammassa, vadhaṃ	2658	
PA_anya-e08_03n:2658_5	rocesi gotama. Kismiṃ me sivayo kuddhā. Kamhi kāle tayā vīra, patthitā bodhimuttamā”tiādīni	2658	
PA_anya-e08_03n:2658_6	ca nidassanapadāni ñeyyāni. Apica –	2658	
PA_anya-e08_03n:2659	“Ko te balaṃ mahārāja”, itiādīsu pāḷisu;	265	
PA_anya-e08_03n:2660	Kvasaddatthe vattatīti, ñeyyā ko iccayaṃ suti.	266	
PA_anya-e08_03n:2661	Petaṃ taṃ sāmamaddakkhiṃ, ko nu tvaṃ sāma jīvasi;	266	
PA_anya-e08_03n:2662	Iti pāṭhe kathaṃsaddā-bhidheyye vattatīti ca.	266	
PA_anya-e08_03n:2663	Etesu dvīsu atthesu, diṭṭho ko iccayaṃ ravo;	266	
PA_anya-e08_03n:2664	Nipātoti gahetabbo, sutisāmaññato ruto.	266	
PA_anya-e08_03n:2665_0	Napuṃsakaliṅge kaṃ, kāni. Kaṃ, kāni. Sesaṃ pulliṅgasadisaṃ yojetabbaṃ. Atha vā “kiṃ	2665	
PA_anya-e08_03n:2665_1	cittaṃ. Kiṃ rūpaṃ. Kiṃ parābhavato mukhaṃ. Kiṃ icchasī”tiādipayogadassanato pana	2665	
PA_anya-e08_03n:2665_2	“kiṃ, kāni. Kiṃ, kānī”ti vatvā sesaṃ pulliṅgasadisaṃ yojetabbaṃ. Ayaṃ nayo yuttataro,	2665	
PA_anya-e08_03n:2665_3	idaṃ napuṃsakaliṅgaṃ.	2665	
PA_anya-e08_03n:2666	Kā, kā, kāyo. Kaṃ, kā, kāyo. Kāya, kāhi, kābhi. Kāya, kassā, kāsaṃ, kāsānaṃ. Kāya, kassā, kāhi, kābhi. Kāya, kassā, kāsaṃ kāsānaṃ. Kāya, kassā, kāyaṃ, kassaṃ, kāsu.	266	
PA_anya-e08_03n:2667_0	Ettha pana kāyoti padassa atthibhāve “kāyo amoghā gacchantī”ti nidassanaṃ daṭṭhabbaṃ.	2667	
PA_anya-e08_03n:2667_1	Idaṃ itthiliṅgaṃ. Evaṃ kiṃsaddassa nāmikapadamālā bhavati. Etthetassa atthuddhāro	2667	
PA_anya-e08_03n:2667_2	vuccate – kiṃ saddo “kiṃ rājā yo lokaṃ na rakkhati. Kiṃ nu kho nāma tumhe maṃ vattabbaṃ	2667	
PA_anya-e08_03n:2667_3	maññathā”tiādīsu garahane āgato. “Yaṃ kiñci rūpaṃ atītānāgatapaccuppanna”ntiādīsu	2667	
PA_anya-e08_03n:2667_4	aniyame. “Kinte vakkali iminā pūtikāyena diṭṭhena, yo kho vakkali dhammaṃ passati,	2667	
PA_anya-e08_03n:2667_5	so maṃ passatī”tiādīsu nippayojanatāyaṃ. “Kiṃ na kāhāmi te vaco”tiādīsu sampaṭicchane.	2667	
PA_anya-e08_03n:2667_6	“Kiṃsūdha vittaṃ purisassa seṭṭha”ntiādīsu pucchāyaṃ, pucchā ca nāma kāraṇapucchādivasena	2667	
PA_anya-e08_03n:2667_7	anekavidhā, ato kāraṇapucchādivasenapi kiṃsaddassa pavatti vitthārato ñeyyā. Tathā	2667	
PA_anya-e08_03n:2667_8	hi ayaṃ “kiṃ nu santaramānova, kāsuṃ khaṇasi sārathi. Kiṃ nu jātiṃ na rocesi. Kena	2667	
PA_anya-e08_03n:2667_9	tetādiso vaṇṇo”tiādīsu kāraṇapucchāyaṃ vattati. “Kiṃ kāsuyā karissatī”tiādīsu kiccapucchāyaṃ.	2667	
PA_anya-e08_03n:2667_10	“Kiṃ sīlaṃ. Ko samādhī”tiādīsu sarūpapucchāyaṃ. “Kiṃ khādasi. Kiṃ pivasī”tiādīsu	26671	
PA_anya-e08_03n:2667_11	vatthupucchāyaṃ. “Khādasi kiṃ pivasi ki”ntiādīsu kriyāpucchāyaṃ vattati. Adiṭṭhajotanāpucchāti	26671	
PA_anya-e08_03n:2667_12	evamādikā pana pañcavidhā pucchā kiṃsaddassa atthuddhāre anāharitabbattā anāgatāti	26671	
PA_anya-e08_03n:2667_13	daṭṭhabbaṃ. Etthetaṃ vuccati –	26671	
PA_anya-e08_03n:2668	Garahāyaṃ aniyame, nippayojanatāya ca;	266	
PA_anya-e08_03n:2669	Sampaṭicchanapucchāsu, kiṃsaddo sampavattati.	266	
PA_anya-e08_03n:2670_0	Parapadena saddhiṃ samāsopissa veditabbo “kiṃsamudayo, kiṃvedano, kiṃsaññojano”ti.	2670	
PA_anya-e08_03n:2670_1	Ettha “ko, ke. Kā, kā, kāyo. Kiṃ, kānī”ti evaṃ liṅgattayavasena vibhattāni kiṃsaddamayāni	2670	
PA_anya-e08_03n:2670_2	padāni samāsapadatte puna kimiti pakatibhāveneva tiṭṭhanti. Nāmasaddena pana samāse	2670	
PA_anya-e08_03n:2670_3	tesaṃ dvidhā gati dissati “kinnāmo, konāmo”ti. Sabbāni panetāni itthinapuṃsakaliṅgavasena	2670	
PA_anya-e08_03n:2670_4	bahuvacanavasena ca yojetabbāni.	2670	
PA_anya-e08_03n:2671	Kiṃsaddassa samāsamhi, saddhiṃ nāmaravena ve;	267	
PA_anya-e08_03n:2672	“Kinnāmo” iti “konāmo”, iti cevaṃ gati dvidhā.	267	
PA_anya-e08_03n:2673	“Konāmo te upajjhāyo”, iccādettha nidassanaṃ;	267	
PA_anya-e08_03n:2674	Sahaññena samāsamhi, “kiṃ kiṃ”icceva suyyate.	267	
PA_anya-e08_03n:2675_0	Tathā hi “kiṃcitto tvaṃ bhikkhu. Kiṃkārapaṭissāvinī”tiādīsu kiṃsaddo sarūpamavijahanto	2675	
PA_anya-e08_03n:2675_1	tiṭṭhati. Tattha hi kiṃcittaṃ yassa so kiṃcitto. “Kiṃ karomi sāmī”ti evaṃ kinti kāro	2675	
PA_anya-e08_03n:2675_2	karaṇaṃ saddanicchāraṇaṃ kiṃkāro, taṃ paṭissāvetīti kiṃkārapaṭissāvinītiādi nibbacanamicchitabbaṃ.	2675	
PA_anya-e08_03n:2675_3	“Kinnaro. Kiṃpakkamiva bhakkhita”ntiādīsu pana nibbacanamappasiddhaṃ, kiṃsaddoyeva	2675	
PA_anya-e08_03n:2675_4	padāvayavabhāvena suto. Tathā hi so katthaci padāvayavabhāvena katthaci nu su nukho	2675	
PA_anya-e08_03n:2675_5	kāraṇādisaddehi sahacāribhāvena ca suyyati. Atrime payogā – esā te itthī kiṃ hoti.	2675	
PA_anya-e08_03n:2675_6	Ete manussā tumhākaṃ kiṃ honti. Kimpurisānuciṇṇo. Kiṃ nu bhītova tiṭṭhasi. Kiṃsuchetvā	2675	
PA_anya-e08_03n:2675_7	sukhaṃ seti. Kiṃ nukho kāraṇaṃ. Kiṃ kāraṇā amma tuvaṃ pamajjasi, kiñhi nāma cajantassa,	2675	
PA_anya-e08_03n:2675_8	vācāya adadamappakanti evamādayo. Atridaṃ vuccati –	2675	
PA_anya-e08_03n:2676	“Visuṃ padāvayavo vā, hutvā nvādīhi vā pana;	267	
PA_anya-e08_03n:2677	Yutto saddehi kiṃsaddo, diṭṭho sugatasāsane.	267	
PA_anya-e08_03n:2678	Pāḷinayānusārena, sesānaṃ sambhavopi ca;	267	
PA_anya-e08_03n:2679	Ñeyyo viññūhi saddhamma-nayaññūhi pabhedato”ti.	267	
PA_anya-e08_03n:2680_0	Idāni sabbanāmikabhāve ṭhitehi ko kaṃsaddehi samānasutikānaṃ aññesaṃ ko kaṃsaddānaṃ	2680	
PA_anya-e08_03n:2680_1	nāmikapadamālāviseso vattabbo siyā, so heṭṭhā liṅgattayamissakaparicchede vutto.	2680	
PA_anya-e08_03n:2680_2	Asabbanāmikattā pana purisa cittanayeneva vibhatto. Tathā hi yadā kosaddo brahmavātakāyatthavācako,	2680	
PA_anya-e08_03n:2680_3	kaṃsaddo pana sirojalasukhatthavācako, tadā tāni padāni asabbanāmikāni, kasmā? Akiṃsaddamayattā	2680	
PA_anya-e08_03n:2680_4	sabbanāmikarūpasaṅkhātehi asādhāraṇarūpehi virahitattā pucchatthato atthantaravācakattā	2680	
PA_anya-e08_03n:2680_5	ca. Ettha pana samānasutivasena atthantaraviññāpanatthaṃ kosaddo kaṃsaddoti ca vuttaṃ,	2680	
PA_anya-e08_03n:2680_6	ekantato pana sabbanāmikatte kiṃsaddoyeva, suddhanāmatte kasaddoyevāti gahetabbaṃ. Iccevaṃ –	2680	
PA_anya-e08_03n:2681	Kāye brahmani vāte ca, sīse jalasukhesu ca;	268	
PA_anya-e08_03n:2682	Kasaddo vattatī tīsu, pumā tīsu napuṃsako.	268	
PA_anya-e08_03n:2683	Evaṃ sabbanāmabhūtānaṃ kiṃkasaddānaṃ pavatti veditabbā.	268	
PA_anya-e08_03n:2684	Idha vuttappakārānaṃ, atthānaṃ dāni saṅgaho;	268	
PA_anya-e08_03n:2685	Paññāvepullakaraṇo, ekadesena vuccate.	268	
PA_anya-e08_03n:2686	Kiṃ kiṃpakkena sadisaṃ, kāyo kiṃpabhavo vada;	268	
PA_anya-e08_03n:2687	Kiṃpakkasadiso kāmo, kāyo taṇhādisambhavo.	268	
PA_anya-e08_03n:2688	Uṇhakāle ka’micchanti, ka’micchanti pipāsitā;	268	
PA_anya-e08_03n:2689	Paccāmittā ka’micchanti, ka’micchanti dukhaṭṭitā.	268	
PA_anya-e08_03n:2690	Kāyassa kassa ko āyo,	269	
PA_anya-e08_03n:2691	Ko nātho kassa bhūtale;	269	
PA_anya-e08_03n:2692	Kassa kaṃ jhānajaṃ sātaṃ,	269	
PA_anya-e08_03n:2693	Kassaṅgesu ca kaṃ paranti.	269	
PA_anya-e08_03n:2694_0	Yā pana tā heṭṭhā amhehi liṅgattayavasena kiṃsaddassa sabbanāmikasaññitassa nāmikapadamālā	2694	
PA_anya-e08_03n:2694_1	vibhattā, etāsu pulliṅganapuṃsakaliṅgaṭṭhāne “kebhi, kissa, kasmā, kamhā, kamhī”ti	2694	
PA_anya-e08_03n:2694_2	imāni padāni pahāya itthiliṅgaṭṭhāne “kāyo, kābhi, kāsānaṃ, kāyaṃ, kassa”nti imāni	2694	
PA_anya-e08_03n:2694_3	ca padāni pahāya tato tato sesapadato yathāsambhavaṃ cisaddaṃ canasaddaṃ canaṃsaddañca	2694	
PA_anya-e08_03n:2694_4	nipātetvā evarūpāni rūpāni gahetabbāni. Seyyathidaṃ?	2694	
PA_anya-e08_03n:2695_0	Koci, keci, kecana. Kiñci, kiñcanaṃ, keci, kecana. Kenaci, kehici. Kassaci, kesañci.	2695	
PA_anya-e08_03n:2695_1	Pañcamiyā ekavacanaṃ ūnaṃ pāḷiyaṃ anāgatattā. Kehici. Kassaci, kesañci. Kasmiñci,	2695	
PA_anya-e08_03n:2695_2	kismici, kesuci. Pulliṅganapuṃsakaliṅgavasena daṭṭhabbāni. Atra kismicīti anusāralopavasena vuttaṃ.	2695	
PA_anya-e08_03n:2696_0	Itthiliṅgavasena pana kāci itthī, kāci itthiyo. Kāci, kāci. Kiñci, kāci. Kāyaci,	2696	
PA_anya-e08_03n:2696_1	kāhici. Kāyaci, kassāci, kāsañci. Kāyaci, kāhici. Kāyaci, kassāci, kāsañci. Kāyaci, kāsucīti rūpāni.	2696	
PA_anya-e08_03n:2697	Ettha “iti bhāsanti kecana, na naṃ hiṃsāmi kiñcana”ntiādayo payogā veditabbā. Iti liṅgattayavasena vuttāni koci kāci kiñcītiādīni appamattakānaṃ saṅgāhakavacanānīti veditabbāni.	269	
PA_anya-e08_03n:2698	Punetāniyeva yathārahaṃ yaṃsaddena yojetvā dassessāmi –	269	
PA_anya-e08_03n:2699_0	Yo koci, ye keci. Yaṃ kiñci, ye keci. Yena kenaci, yehi kehici. Yassa kassaci, yesaṃ	2699	
PA_anya-e08_03n:2699_1	kesañci. Yasmā kasmāci, yehi kehici. Yassa kassaci, yesaṃ kesañci. Yasmiṃ kasmiñci, yesu kesuci.	2699	
PA_anya-e08_03n:2700	Ettha “yo koci maṃ aṭṭhi katvā suṇeyya. Ye kecime atthi rasā pathabyā, saccaṃ tesaṃ sādhutaraṃ rasāna”ntiādayo payogā veditabbā. Pulliṅgarūpāni.	270	
PA_anya-e08_03n:2701_0	Yaṃ kiñci, yāni kānici. Yaṃ kiñci, yāni kānici. Sesaṃ pulliṅgasadisaṃ. Ettha “yaṃ	2701	
PA_anya-e08_03n:2701_1	kiñci ratanaṃ atthi, dhataraṭṭhanivesane. Yaṃ kiñci vittaṃ idha vā huraṃ vā. Yāni	2701	
PA_anya-e08_03n:2701_2	kānici rūpānī”tiādayo payogā veditabbā. Napuṃsakaliṅgarūpāni.	2701	
PA_anya-e08_03n:2702_0	Yā kāci itthī, yā kāci itthiyo. Yaṃ kiñci, yā kāci. Yāya kāyaci, yāhi kāhici. Yāya	2702	
PA_anya-e08_03n:2702_1	kāyaci, yāsaṃ kāsañci. Yāya kāyaci, yāhi kāhici. Yāya kāyaci, yāsaṃ kāsañci. Yāya	2702	
PA_anya-e08_03n:2702_2	kāyaci, yāsu kāsuci.	2702	
PA_anya-e08_03n:2703_0	Ettha “yā kāci vedanā atītānāgatapaccuppannā”tiādayo payogā veditabbā. Itthiliṅgarūpāni.	2703	
PA_anya-e08_03n:2703_1	Iti liṅgattayavasena vuttāni yo koci, yā kāci, yaṃ kiñcītiādīni anavasesapariyādānavacanānīti	2703	
PA_anya-e08_03n:2703_2	veditabbāni. Sabbāni cetāni na nipātapadāni, nipātapatirūpakā saddagatiyoti veditabbāni.	2703	
PA_anya-e08_03n:2703_3	Yadi nipātapadāni siyuṃ, tīsu liṅgesu sattasu vibhattīsu ekākārena tiṭṭheyyuṃ, na	2703	
PA_anya-e08_03n:2703_4	ca tiṭṭhanti, tasmā na nipātapadāni, nipātapatirūpakā saddagatiyoyeva.	2703	
PA_anya-e08_03n:2704_0	Apica ya ta kiṃ etaiccetehi sabbanāmehi liṅgānurūpato ttakattikapaccaye katvā vatticchāyaṃ	2704	
PA_anya-e08_03n:2704_1	yāni padāni sijjhanti, tāni paricchedavacanāni asabbanāmikāniyeva bhavanti. Tesaṃ	2704	
PA_anya-e08_03n:2704_2	nāmikapadamālā purisa citta kaññānayena yojetabbā. Taṃ yathā?	2704	
PA_anya-e08_03n:2705_0	Yattako jano, yattakaṃ cittaṃ, yattikā itthī. Tattako, tattakaṃ, tattikā. Kittako,	2705	
PA_anya-e08_03n:2705_1	kittakaṃ, kittikā. Ettako, ettakaṃ, ettikāti. Imāni padāni asabbanāmikānipi paccayavasena	2705	
PA_anya-e08_03n:2705_2	sambhūtatthantaresu viññūnaṃ kosallatthaṃ vuttāni.	2705	
PA_anya-e08_03n:2706	Idāni saṅkhādivacanassa ekasaddassa nāmikapadamālā vuccate –	270	
PA_anya-e08_03n:2707	Ekasaddo hi saṅkhāvacano ca hoti asadisavacano ca asahāyavacano ca ekaccavacano ca missībhūtavacano ca. Yadā saṅkhā’sadisā’sahāyavacano, tadā ekavacanako bhavati.	270	
PA_anya-e08_03n:2708_0	Eko, ekaṃ, ekena, ekassa, ekasmā, ekamhā, ekassa, ekasmiṃ, ekamhīti. Evaṃ saṅkhādivacano	2708	
PA_anya-e08_03n:2708_1	ekasaddo ekavacanako. Tathā hi “eko dve tayo”ti saṅkhāvisaye ekasaddo ekavacanakova.	2708	
PA_anya-e08_03n:2708_2	“Ekomhi sammāsambuddho. Eko rāja nipajjāmī”ti asadisāsahāyakathanepi ekavacanakova.	2708	
PA_anya-e08_03n:2708_3	Ayaṃ ekavacanikā sabbanāmikapadamālā.	2708	
PA_anya-e08_03n:2709_0	Yadā pana saṅkhatthā ca asahāyā ca bahū vattabbā siyuṃ, tadā ekasaddato kakārāgamaṃ	2709	
PA_anya-e08_03n:2709_1	katvā ekakā, ekake, ekakehi, ekakebhi. Purisanaye bahuvacanavasena nāmikapadamālā	2709	
PA_anya-e08_03n:2709_2	yojetabbā. Tathā hi saṅkhatthāpi bahū honti. “Cattāro ekakā siyu”nti hi vuttaṃ. Asahāyāpi	2709	
PA_anya-e08_03n:2709_3	bahū honti. Tathā hi “ayampi gahapati ekova āgato, ayampi ekova āgato”ti vattabbe	2709	
PA_anya-e08_03n:2709_4	“ime gahapatayo ekakā āgatā”ti vattabbatā dissati. Ayaṃ nayo sabbanāmikapakkhaṃ na	2709	
PA_anya-e08_03n:2709_5	bhajati asādhāraṇarūpābhāvato, atthantaraviññāpanatthaṃ pana vutto.	2709	
PA_anya-e08_03n:2710_0	Yadā ekaccavacano, tadā “eke, eke, ekehi, ekebhi ekesaṃ, ekehi, ekebhi, ekesaṃ, ekesū”ti	2710	
PA_anya-e08_03n:2710_1	vattabbaṃ. Ayampi bahuvacanikā sabbanāmikapadamālā. Ettha eketi ekacce. Esa nayo	2710	
PA_anya-e08_03n:2710_2	sesesupi. Yadā pana missībhūtavacano, tadā “ekā, eke, ekehi, ekebhi, ekāna”nti purisanaye	2710	
PA_anya-e08_03n:2710_3	bahuvacanavasena vattabbaṃ. “Pañcālo ca videho ca, ubho ekā bhavantu te”ti pāḷi dissati.	2710	
PA_anya-e08_03n:2710_4	Ayaṃ nayo sabbanāmikapakkhaṃ na bhajati asādhāraṇarūpābhāvato, atthantaraviññāpanatthaṃ	2710	
PA_anya-e08_03n:2710_5	pana vutto. Tattha ekā bhavantūti ekībhavantu missībhavantu, gaṅgodakena yamunodakaṃ	2710	
PA_anya-e08_03n:2710_6	viya aññadatthu saṃsandantu samentūti vacanattho.	2710	
PA_anya-e08_03n:2711	Ācariyā pana evaṃ vibhāgaṃ adassetvā ekasaddassa sabbanāmattameva gahetvā sabbasaddassa viya nāmikapadamālaṃ yojenti. Kathaṃ?	271	
PA_anya-e08_03n:2712_0	Eko, eke. Ekaṃ, eke. Ekena, ekehi, ekebhi. Ekassa, ekesaṃ, ekesānaṃ. Ekasmā, ekamhā,	2712	
PA_anya-e08_03n:2712_1	ekehi, ekebhi. Ekassa, ekesaṃ, ekesānaṃ. Ekasmiṃ, ekamhi, ekesūti. Ayaṃ sabbanāmikapadamālāti veditabbā.	2712	
PA_anya-e08_03n:2713_0	Keci “ekasaddo saṅkhyātulyāsahāyaññavacano. Yadā saṅkhyāvacano, tadā sabbatthekavacanantova,	2713	
PA_anya-e08_03n:2713_1	aññattha bahuvacanantopi, eko ekā ekaṃ iccādi sabbattha sabbasaddasamaṃ. Saṃsāsveva	2713	
PA_anya-e08_03n:2713_2	viseso”ti liṅgattaye yojanānayaṃ vadanti. Evaṃ vadantā ca te vibhāgaṃ adassetvā vadanti.	2713	
PA_anya-e08_03n:2713_3	Mayaṃ pana sotūnaṃ payogesu kosalluppādanatthaṃ vibhāgaṃ dassetvā vadāma.	2713	
PA_anya-e08_03n:2714	Apicettha ayaṃ visesopi sallakkhitabbo “eke ekaṭṭhe same samabhāge’ti pāḷippadese paccattekavacanassa ekasaddassa ekārantaniddesopi dissatī”ti. Pulliṅgarūpāni.	271	
PA_anya-e08_03n:2715	Ekaṃ, ekāni. Ekaṃ, ekāni. Sesaṃ pulliṅgasadisaṃ. Tattha ekānīti ekaccāni. Esa nayo sesabahuvacanesupi, napuṃsakaliṅgarūpāni.	271	
PA_anya-e08_03n:2716_0	Ekā, ekā, ekāyo. Ekaṃ, ekā, ekāyo. Ekāya, ekāhi, ekābhi. Ekāya, ekissā, ekāsaṃ. Ekāya,	2716	
PA_anya-e08_03n:2716_1	ekāhi, ekābhi. Ekāya, ekissā, ekāsaṃ. Ekāya, ekāyaṃ, ekissaṃ, ekāsu. Ettha bahuvacanaṭṭhāne	2716	
PA_anya-e08_03n:2716_2	ekāti ekaccā, ekāhīti ekaccāhi, ekāsanti ekaccānaṃ ekāsūti ekaccāsu. Itthiliṅgarūpāni.	2716	
PA_anya-e08_03n:2716_3	Sabbānetāni sabbanāmāni ekavacanabahuvacanavasena vuttāni.	2716	
PA_anya-e08_03n:2717	Apica ekasadde vicchāvasena vattabbe liṅgattayarūpāni ekavacanāneva bhavanti. Kathaṃ?	271	
PA_anya-e08_03n:2718	Ekeko, ekekaṃ, ekekena, ekekassa, ekekasmā, ekekamhā, ekekassa, ekekasmiṃ, ekekamhīti pulliṅgarūpāni.	271	
PA_anya-e08_03n:2719	Ekekaṃ, ekekaṃ. Sesaṃ pulliṅgasadisaṃ, napuṃsakaliṅgarūpāni. Ekekā, ekekaṃ, ekekāya, ekekissā, ekekāya, ekekissā, ekekāyaṃ, ekekissaṃ. Itthiliṅgarūpāni.	271	
PA_anya-e08_03n:2720_0	Sabbānetāni vicchāsabbanāmānīti vattuṃ vaṭṭati. Bahuvacanāni panettha na santi payogābhāvato.	2720	
PA_anya-e08_03n:2720_1	Iti imesu vicchāvasena vuttesu liṅgattayarūpesu samāsacintā na uppādetabbā anibbacanīyattā	2720	
PA_anya-e08_03n:2720_2	vicchāsaddānaṃ. Tathā hi “pabbaṃ pabbaṃ sandhi sandhi odhi odhi hutvā tattakapāle	2720	
PA_anya-e08_03n:2720_3	pakkhittatilā viya taṭataṭāyantā saṅkhārā bhijjantī”tiādīsu pabbapabbasaddādīnaṃ	2720	
PA_anya-e08_03n:2720_4	samāsakaraṇavasena nibbacanaṃ pubbācariyehi na dassitaṃ. Yasmā ca vicchāyaṃ vattamānānaṃ	2720	
PA_anya-e08_03n:2720_5	dvirutti lokato eva siddhā, na lakkhaṇato, tasmā tattha samāsacintā na uppādetabbā.	2720	
PA_anya-e08_03n:2721_0	Idāni ekacca ekatiya ekacciyasaddānaṃ nāmikapadamālāyo vuccante – pulliṅge tāva ekacco,	2721	
PA_anya-e08_03n:2721_1	ekacce. Ekaccaṃ, ekacce. Sesaṃ purisasaddasamaṃ. Ettha ekacceti paccattabahuvacanameva	2721	
PA_anya-e08_03n:2721_2	sabbanāmikarūpasamaṃ asādhāraṇarūpattā. “Idhekacco kulaputto. Idhekacce moghapurisā”ti nidassanapadāni.	2721	
PA_anya-e08_03n:2722	Ekatiyo, ekatiye. Ekatiyaṃ, ekatiye. Sesaṃ purisasaddasamaṃ. Idhāpi ekatiyeti paccattabahuvacanameva sabbanāmikarūpasamaṃ asādhāraṇarūpattā. Ekatiye manussā.	272	
PA_anya-e08_03n:2723	“Na vissase ekatiyesu eva,	272	
PA_anya-e08_03n:2724	Agārisu pabbajitesu cāpi;	272	
PA_anya-e08_03n:2725	Sādhūpi hutvāna asādhu honti;	272	
PA_anya-e08_03n:2726	Asādhu hutvā puna sādhu hontī”ti	272	
PA_anya-e08_03n:2727	Nidassanapadāni. Ekacciyasaddassa atthitāyaṃ pana –	272	
PA_anya-e08_03n:2728	“Saccaṃ kirevamāhaṃsu, narā ekacciyā idha;	272	
PA_anya-e08_03n:2729	Kaṭṭhaṃ niplavitaṃ seyyo, na tvevekacciyo naro.	272	
PA_anya-e08_03n:2730	Ekacciyaṃ āhāra”nti nidassanapadāni. Ekacciyo, ekacciyā. Ekacciyaṃ, ekacciyeti sabbathāpi purisanayo. Pulliṅgarūpāni.	273	
PA_anya-e08_03n:2731_0	Ekaccaṃ, ekaccāni. Ekaccaṃ, ekaccāni. Sesaṃ pulliṅgasadisaṃ. Ekatiyaṃ, ekatiyāni.	2731	
PA_anya-e08_03n:2731_1	Ekatiyaṃ, ekatiyāni. Sesaṃ pulliṅgasadisaṃ. Ekacciyaṃ, ekacciyāni. Ekacciyaṃ, ekacciyāni.	2731	
PA_anya-e08_03n:2731_2	Sesaṃ pulliṅgasadisaṃ. Napuṃsakaliṅgarūpāni.	2731	
PA_anya-e08_03n:2732_0	“Ekaccā, ekaccā, ekaccāyo”ti kaññānayena, tathā “ekatiyā, ekatiyā, ekatiyāyo. Ekatiya”nti	2732	
PA_anya-e08_03n:2732_1	ca, “ekacciyā, ekacciyā, ekacciyāyo. Ekacciya”nti ca kaññānayena yojetabbaṃ. Itthiliṅgarūpāni.	2732	
PA_anya-e08_03n:2733	Idāni ekākī ekākiyasaddavasena nāmikapadamālā vuccante –	273	
PA_anya-e08_03n:2734	Ekākī, ekākī, ekākino. Ekākiṃ, ekākī, ekākino. Daṇḍīnayena ñeyyā. Ekākiyo, ekākiyā. Ekākiyaṃ, ekākiye. Ekākiyena. Purisanayena ñeyyaṃ. Pulliṅgarūpāni.	273	
PA_anya-e08_03n:2735	Ekāki kulaṃ, ekākī, ekākīni. Ekākiṃ, ekākī, ekākīni. Sesaṃ pulliṅgasadisaṃ. Ekākiyaṃ, ekākiyāni. Ekākiyaṃ, ekākiyāni. Sesaṃ pulliṅgasadisaṃ. Napuṃsakaliṅgarūpāni.	273	
PA_anya-e08_03n:2736_0	Ekākinī, ekākinī, ekākiniyo. Ekākiniṃ, ekākinī, ekākiniyo. Ekākiniyāti itthīsadisaṃ.	2736	
PA_anya-e08_03n:2736_1	Ekākiyā, ekākiyā, ekākiyāyo. Ekākiyaṃ, ekākiyā, ekākiyāyo. Ekākiyāyāti kaññāsadisaṃ.	2736	
PA_anya-e08_03n:2736_2	Itthiliṅgarūpāni. Sabbāni panetāni asabbanāmikarūpāni atthantaraviññāpanatthaṃ vuttānīti daṭṭhabbāni.	2736	
PA_anya-e08_03n:2737	Idāni dvisaddapariyāyassa sadā bahuvacanantassa sabbanāmikapadassa ubhasaddassa nāmikapadamālā vuccate –	273	
PA_anya-e08_03n:2738_0	“Ubho, ubho, ubhohi, ubhobhi, ubhinnaṃ, ubhohi, ubhobhi, ubhinnaṃ, ubhosū”ti ayaṃ	2738	
PA_anya-e08_03n:2738_1	pāḷinayānurūpena vuttapadamālā. Atrime payogā – ubho kumārā nikkītā. Ubho itthiyo	2738	
PA_anya-e08_03n:2738_2	tiṭṭhanti, ubho cittāni tiṭṭhanti, ubho putte adāsi. Ubho kaññāyo passati. Ubho pādāni	2738	
PA_anya-e08_03n:2738_3	bhinditvā, saññamissāmi vo ahaṃ. Ubhohi hatthehi. Ubhohi bāhāhi, ubhohi cittehi,	2738	
PA_anya-e08_03n:2738_4	ubhinnaṃ janānaṃ, ubhinnaṃ itthīnaṃ, ubhinnaṃ cittānaṃ, ubhosu purisesu, ubhosu itthīsu,	2738	
PA_anya-e08_03n:2738_5	ubhosu passesūti, ayamasmākaṃ ruci. Ācariyā pana “ubhehi, ubhebhi, ubhesū”tipi icchanti.	2738	
PA_anya-e08_03n:2738_6	Kaccāyanepi hi “ubhe tappurisā”ti vuttaṃ. Sabbānipi etāni manasi kātabbāniyeva. Ubhasaddassa	2738	
PA_anya-e08_03n:2738_7	samāso appasiddho. Liṅgattayasādhāraṇarūpāni.	2738	
PA_anya-e08_03n:2739	Idāni saṅkhāvacanānaṃ dviti catusaddānaṃ sadā bahuvacanantānaṃ sabbanāmānaṃ nāmikapadamālāyo vuccante –	273	
PA_anya-e08_03n:2740_0	Dve, dve, dvīhi, dvībhi, dvinnaṃ, duvinnaṃ, dvīhi, dvībhi, dvinnaṃ, duvinnaṃ, dvīsu.	2740	
PA_anya-e08_03n:2740_1	Cūḷaniruttiyaṃ pana “dvinnanna”nti padamālā āgatā. Imāni ahaṃsaddādīni viya itthi	2740	
PA_anya-e08_03n:2740_2	liṅgādibhāvavinimuttānipi tīsu liṅgesu yujjante “dve purisā, dve itthiyo, dve cittāni”iccevamādinā.	2740	
PA_anya-e08_03n:2740_3	Imānipi liṅgattayasādhāraṇāni rūpāni.	2740	
PA_anya-e08_03n:2741	“Dve”ti rūpaṃ dvisaddassa, yaṃ samāsamhi taṃ bhave;	274	
PA_anya-e08_03n:2742	Dvitippakatikaṃyeva, nānādesehi sā siyā.	274	
PA_anya-e08_03n:2743	Dvibhāvo ceva dvebhāvo, dvirattañca duvassako;	274	
PA_anya-e08_03n:2744	Dohaḷinī dupattañca, taddhitatte dvayaṃ dvayaṃ.	274	
PA_anya-e08_03n:2745	Tayo, tayo, tīhi, tībhi, tiṇṇaṃ, tiṇṇannaṃ, tīhi, tībhi, tiṇṇaṃ, tiṇṇannaṃ, tīsu. Imāni pulliṅgarūpāni.	274	
PA_anya-e08_03n:2746_0	Tisso, tisso, tīhi, tībhi, tissannaṃ, tīhi, tībhi, tissannaṃ, tīsu. Imāni itthiliṅgarūpāni.	2746	
PA_anya-e08_03n:2746_1	Cūḷaniruttiyaṃ “tissannanna”nti catutthīchaṭṭhīnaṃ bahuvacanamāgataṃ, niruttipiṭake	2746	
PA_anya-e08_03n:2746_2	pana “tiṇṇanna”nti. Tāni sāṭṭhakathe tepiṭake buddhavacane punappunaṃ upaparikkhitvā	2746	
PA_anya-e08_03n:2746_3	dissanti ce, gahetabbāni.	2746	
PA_anya-e08_03n:2747_0	Tīṇi, tīṇi, tīhi, tībhi, tiṇṇaṃ, tiṇṇannaṃ, tīhi, tībhi, tiṇṇaṃ, tiṇṇannaṃ, tīsu.	2747	
PA_anya-e08_03n:2747_1	Imāni napuṃsakaliṅgarūpāni. Katthaci pana pāḷippadese tīṇisaddassa ṇikāralopopi bhavati	2747	
PA_anya-e08_03n:2747_2	“dve vāti vā udakaphusitānī”ti. “Tiṇṇannaṃ kho bhikkhave indriyānaṃ bhāvitattā bahulīkatattā	2747	
PA_anya-e08_03n:2747_3	piṇḍolabhāradvājena bhikkhunā aññā byākatā”ti idaṃ “tiṇṇanna”nti padassa atthibhāve nidassanaṃ.	2747	
PA_anya-e08_03n:2748	Yāni rūpāni vuttāni, “tisso tīṇi tayo”iti;	274	
PA_anya-e08_03n:2749	Samāsavisaye tāni, titippakatikā siyuṃ.	274	
PA_anya-e08_03n:2750	Yasmā tissa samāsamhi, saddhiṃ parapadena ve;	275	
PA_anya-e08_03n:2751	“Tivedanaṃ ticitta”nti, “tiloka”nti ca niddise.	275	
PA_anya-e08_03n:2752	Ettha napuṃsakattaṃva, pāsaṃsaṃ pāyavuttito;	275	
PA_anya-e08_03n:2753	Pumattampettha icchanti, “tibhavo khāyate”iti.	275	
PA_anya-e08_03n:2754	Cattāro, caturo, cattāro, caturo, catūhi, catūbhi, catubbhi, catunnaṃ, catūhi, catūbhi, catubbhi, catunnaṃ, catūsu. Imāni pulliṅgarūpāni.	275	
PA_anya-e08_03n:2755_0	Catasso, catasso, catūhi, catūbhi, catubbhi, catassannaṃ, catunnaṃ, catūhi, catūbhi,	2755	
PA_anya-e08_03n:2755_1	catubbhi, catassannaṃ, catunnaṃ, catūsu. Imāni itthiliṅgarūpāni. Itthiliṅgaṭṭhāne	2755	
PA_anya-e08_03n:2755_2	“catunna”nti padaṃ cūḷaniruttiyaṃ niruttipiṭake pāḷiyaṃ aṭṭhakathāsu ca dassanato	2755	
PA_anya-e08_03n:2755_3	vuttaṃ. Tathā hi cūḷaniruttiyaṃ itthiliṅgaṭṭhāne “catunna”nti āgataṃ, niruttipiṭake	2755	
PA_anya-e08_03n:2755_4	“catunnaṃ kaññāna”nti āgataṃ. Pāḷiyaṃ pana soṇadantasuttādīsu “samaṇo gotamo catunnaṃ	2755	
PA_anya-e08_03n:2755_5	parisānaṃ piyo manāpo”ti āgataṃ. Aṭṭhakathāsu ca pana suttantaṭṭhakathāyaṃ “catūhi	2755	
PA_anya-e08_03n:2755_6	acchariyabbhutadhammehi samannāgato catunnaṃ parisānaṃ piyo manāpo”ti āgataṃ. Sattilaṅghajātakaṭṭhakathāyaṃ	2755	
PA_anya-e08_03n:2755_7	“ācariyo panassa catunnaṃ sattīnaṃ laṅghanaṃ sippaṃ jānātī”ti āgataṃ.	2755	
PA_anya-e08_03n:2756	Cattāri, cattāri, catūhi, catūbhi, catubbhi, catunnaṃ, catūhi, catūbhi, catubbhi, catunnaṃ, catūsu. Imāni napuṃsakaliṅgarūpāni.	275	
PA_anya-e08_03n:2757	“Cattāro”ti “catasso”ti, “cattārī”ti ca sadditaṃ;	275	
PA_anya-e08_03n:2758	Rūpaṃ samāsabhāvamhi, catuppakatikaṃ bhave.	275	
PA_anya-e08_03n:2759	Nidassanapadānettha, kamato kamakovido;	275	
PA_anya-e08_03n:2760	“Catubbidhaṃ catussālaṃ, catusacca”nti niddise.	276	
PA_anya-e08_03n:2761	Imāni dveādikāni sabbanāmikāni bahuvacanāniyeva bhavanti, na ekavacanāni. Cūḷaniruttiyaṃ pana tīsu liṅgesu “catassanna”nti vuttaṃ, taṃ anijjhānakkhamaṃ viya dissati.	276	
PA_anya-e08_03n:2762	Idāni tumhaamhasaddānaṃ nāmikapadamālā vuccante, tesu yena katheti, tassālapane tumhavacanāni bhavanti.	276	
PA_anya-e08_03n:2763_0	Tvaṃ, tuvaṃ, tumhe. Taṃ, tuvaṃ, tvaṃ, tavaṃ, tumhe. Tayā, tvayā, tumhehi, tumhebhi.	2763	
PA_anya-e08_03n:2763_1	Tuyhaṃ, tava, tumhaṃ, tumhākaṃ. Tayā, tvayā, tumhehi, tumhebhi. Tuyhaṃ, tava, tumhaṃ,	2763	
PA_anya-e08_03n:2763_2	tumhākaṃ. Tayi, tvayi, tumhesu. Tatra “tvaṃ puriso, tvaṃ itthī, tvaṃ citta”ntiādinā yojetabbāni.	2763	
PA_anya-e08_03n:2764	Attayoge amhavacanāni bhavanti.	276	
PA_anya-e08_03n:2765_0	Ahaṃ, ahakaṃ, mayaṃ, amhe. Maṃ, mamaṃ, amhe. Mayā, amhehi, amhebhi. Mayhaṃ, mama,	2765	
PA_anya-e08_03n:2765_1	amhaṃ, amhākaṃ, asmākaṃ. Mayā, amhehi, amhebhi. Mayhaṃ, mama, amhaṃ, amhākaṃ, asmākaṃ.	2765	
PA_anya-e08_03n:2765_2	Mayi, amhesu, asmesu.	2765	
PA_anya-e08_03n:2766_0	Ettha pana “kathaṃ amhe karomase”ti pāḷidassanato “tumhe”ti paccattavacanassa viya	2766	
PA_anya-e08_03n:2766_1	“amhe”ti paccattavacanassapi atthitā veditabbā, “ahaka”nti rūpantarampi icchitabbaṃ.	2766	
PA_anya-e08_03n:2766_2	Tassa atthibhāve “ahakañca cittavasānugā bhāsissa”nti esā pāḷi nidassanaṃ. Ettha	2766	
PA_anya-e08_03n:2766_3	hi ahakanti ahaṃ iccevattho. Tatra “ahaṃ puriso, ahaṃ kaññā, ahaṃ citta”ntiādinā	2766	
PA_anya-e08_03n:2766_4	yojetabbāni. Imānipi liṅgattayasādhāraṇarūpāni.	2766	
PA_anya-e08_03n:2767_0	Kaccāyanacūḷaniruttiniruttipiṭakesu pana “tumhākaṃ amhāka”nti ca dutiyābahuvacanaṃ	2767	
PA_anya-e08_03n:2767_1	vuttaṃ. Kaccāyane “tumhānaṃ amhāna”nti ca paṭhamādutiyābahuvacanaṃ, “tumhaṃ amha”nti	2767	
PA_anya-e08_03n:2767_2	ca catutthīchaṭṭhekavacanaṃ, paṭhamādutiyābahuvacanañca vuttaṃ, cūḷaniruttiniruttipiṭake	2767	
PA_anya-e08_03n:2767_3	pana “tumhaṃ amha”nti ca dutiyekavacanaṃ vuttaṃ, “tumhe amhe”ti ca catutthīchaṭṭhībahuvacanaṃ	2767	
PA_anya-e08_03n:2767_4	vuttaṃ. Etāni upaparikkhitvā sāṭṭhakathesu suttantesu dissanti ce, gahetabbāni.	2767	
PA_anya-e08_03n:2768_0	Tumhaamhasaddānaṃ pana parapadehi saddhiṃ samāse “maṃdīpā”tiādayo payogā tathāgatādimukhato	2768	
PA_anya-e08_03n:2768_1	sambhavanti. “Ete gāmaṇi maṃdīpā maṃleṇā maṃsaraṇā”ti hi tathāgatamukhato, “tayyogo	2768	
PA_anya-e08_03n:2768_2	mayyogo”ti niruttaññumukhato, kābyādāse ca “tvaṃmukhaṃ kamaleneva, tulyaṃ nāññena	2768	
PA_anya-e08_03n:2768_3	kenacī”ti ca “candena tvaṃmukhaṃ tulya”nti ca kavimukhato.	2768	
PA_anya-e08_03n:2769_0	Tattha hi ahaṃ dīpo etesanti maṃdīpā, ahaṃ leṇaṃ etesanti maṃleṇā, evaṃ maṃsaraṇā.	2769	
PA_anya-e08_03n:2769_1	Tumhena yogo tayyogo, tumhasaddena yogo iccevattho. Amhena yogo mayyogo, amhasaddena	2769	
PA_anya-e08_03n:2769_2	yogo iccevattho. Tava mukhaṃ tvaṃmukhaṃ. Bahuvacanavasenapi nibbacanīyaṃ “tumhākaṃ	2769	
PA_anya-e08_03n:2769_3	mukhaṃ tvaṃmukha”nti. Ettha ca pāḷiyaṃ “maṃdīpā”iccādidassanato “tvaṃdīpā”tiādīni	2769	
PA_anya-e08_03n:2769_4	kābyādāse ca “tvaṃmukha”nti dassanato tvaṃvaṇṇo, tvaṃsaro, maṃmukhaṃ, maṃvaṇṇo, maṃsaroādīni	2769	
PA_anya-e08_03n:2769_5	gahetabbāni. Tattha tvaṃ dīpo etesanti tvaṃdīpā, tumhe vā dīpā etesanti tvaṃdīpā,	2769	
PA_anya-e08_03n:2769_6	tava vaṇṇo tvaṃvaṇṇo. Mama mukhaṃ maṃmukhaṃ, amhākaṃ vā mukhaṃ maṃmukhanti nibbacanāni.	2769	
PA_anya-e08_03n:2769_7	Esa nayo aññesupi īdisesu ṭhānesu.	2769	
PA_anya-e08_03n:2770	Samāse tumhaamhākaṃ, honti parapadehi ve;	277	
PA_anya-e08_03n:2771	“Tvaṃmukha”nti ca “maṃdīpā, tayyogo mayyogo”ti ca.	277	
PA_anya-e08_03n:2772	Etthāha “kiṃ ettakameva tumhaamhasaddānaṃ rūpaṃ, udāhu aññampi atthī”ti? Atthi “te me” iccādīni. Yadi evaṃ kasmā padamālā visuṃ na vuttāti? Avacane kāraṇamatthi. Atridaṃ kāraṇaṃ –	277	
PA_anya-e08_03n:2773	“Te me vo no”ti rūpāni, parāni padato yato;	277	
PA_anya-e08_03n:2774	Tato nāmikapantīsu, na tu vuttāni tāni me.	277	
PA_anya-e08_03n:2775_0	Ettha ca mayaṃ me vo nosaddānamatthuddhāro vuccate – tesaddassa pana vuttova. Yasmā	2775	
PA_anya-e08_03n:2775_1	aṭṭhakathācariyā mayaṃsaddaṭṭhānepi mayāsaddo, mayāsaddaṭṭhānepi ca mayaṃsaddo icceva	2775	
PA_anya-e08_03n:2775_2	vadanti, tasmā mayampi tatheva vadāma. Mayaṃsaddo “anuññātapaṭiññātā, tevijjāmayamasmubho”tiādīsu	2775	
PA_anya-e08_03n:2775_3	asmadatthe āgato. “Mayaṃ nissāya hemāya, jātā mandosisūpagā”ti ettha paññattiyaṃ.	2775	
PA_anya-e08_03n:2775_4	“Manomayā pītibhakkhā sayaṃpabhā”tiādīsu nibbattiatthe. Bāhirena paccayena vinā manasāva	2775	
PA_anya-e08_03n:2775_5	nibbattāti manomayā. “Yaṃnūnāhaṃ sabbamattikāmayaṃ kuṭikaṃ kareyya”ntiādīsu vikāratthe.	2775	
PA_anya-e08_03n:2775_6	“Dānamayaṃ sīlamaya”ntiādīsu padapūraṇamatte. “Pīṭhaṃ te sovaṇṇamayaṃ uḷāra”nti ettha	2775	
PA_anya-e08_03n:2775_7	vikāratthe padapūraṇamatte vā daṭṭhabbo. Yadā hi suvaṇṇameva sovaṇṇanti ayamattho,	2775	
PA_anya-e08_03n:2775_8	tadā suvaṇṇassa vikāro sovaṇṇamayanti vikāratthe mayasaddo daṭṭhabbo. Nibbattiatthotipi	2775	
PA_anya-e08_03n:2775_9	vattuṃ vaṭṭati. Yadā pana suvaṇṇena nibbattaṃ sovaṇṇanti ayamattho, tadā sovaṇṇameva	2775	
PA_anya-e08_03n:2775_10	sovaṇṇamayanti padapūraṇamatte mayasaddo daṭṭhabbo.	27751	
PA_anya-e08_03n:2776_0	Mesaddo “kicchena me adhigataṃ, halaṃ dāni pakāsitu”ntiādīsu karaṇe āgato. Mayāti	2776	
PA_anya-e08_03n:2776_1	attho. “Tassa me bhante bhagavā saṃkhittena dhammaṃ desetū”tiādīsu sampadāne, mayhanti	2776	
PA_anya-e08_03n:2776_2	atthoti vadanti. “Pubbeva me bhikkhave sambodhā anabhisambuddhassa bodhisattasseva	2776	
PA_anya-e08_03n:2776_3	sato”tiādīsu sāmiatthe, mamāti atthoti ca vadanti. Etthetaṃ vuccati –	2776	
PA_anya-e08_03n:2777	Karaṇe sampadāne ca, sāmiatthe ca āgato;	277	
PA_anya-e08_03n:2778	Mesaddo iti viññeyyo, viññunā nayadassinā.	277	
PA_anya-e08_03n:2779_0	Ettha pana ṭhatvā aṭṭhakathācariyehi kate te mesaddānamatthavivaraṇe vinicchayaṃ	2779	
PA_anya-e08_03n:2779_1	brūma tesamadhippāyappakāsanavasena sotūnaṃ saṃsayasamugghāṭanatthaṃ. Tathā hi aṭṭhakathācariyā	2779	
PA_anya-e08_03n:2779_2	temesaddānaṃ sampadānatthavasena “tuyhaṃ mayha”nti atthaṃ saṃvaṇṇesuṃ, sāmiatthavasena	2779	
PA_anya-e08_03n:2779_3	pana “tava mamā”ti. Evaṃ yvāyaṃ tehi asaṅkarato niyamo dassito, so sāṭṭhakathe tepiṭake	2779	
PA_anya-e08_03n:2779_4	buddhavacane kuto labbhā. Tathā hi temesaddatthavācakā tuyhaṃ mayhaṃsaddā tava mamasaddā	2779	
PA_anya-e08_03n:2779_5	ca sampadānasāmiatthesu aniyamato pavattanti.	2779	
PA_anya-e08_03n:2780_0	Tatrime payogā – idaṃ tuyhaṃ dadāmi. Tuyhaṃ vikappemi. Tuyhaṃ maṃsena medena, matthakena	2780	
PA_anya-e08_03n:2780_1	ca brāhmaṇa, āhutiṃ paggahessāmi. Esa hi tuyhaṃ pitā narasīho. Tuyhaṃ pana mātā kahanti.	2780	
PA_anya-e08_03n:2780_2	Mayhameva dānaṃ dātabbaṃ, na aññesaṃ, mayhameva sāvakānaṃ dānaṃ dātabbaṃ, na aññesaṃ.	2780	
PA_anya-e08_03n:2780_3	Na mayhaṃ bhariyā esā. Assamo sukato mayhaṃ. Sabbaññutaṃ piyaṃ mayhaṃ. Tāta mayhaṃ	2780	
PA_anya-e08_03n:2780_4	mātu mukhaṃ aññādisaṃ, tumhākaṃ aññādisaṃ. Mayhaṃ sāmiko idāni marissati. Tava dīyate,	2780	
PA_anya-e08_03n:2780_5	tava silāghate, mama silāghate, pabbajjā mama ruccati. Tava putto. Ubho mātāpitā	2780	
PA_anya-e08_03n:2780_6	mamāti evaṃ aniyamato pavattanti.	2780	
PA_anya-e08_03n:2781_0	Cūḷaniruttiyañhi yamakamahātherena catutthīchaṭṭhīnaṃ anaññarūpattaṃ vuttaṃ “catutthīchaṭṭhīnaṃ	2781	
PA_anya-e08_03n:2781_1	sabbattha anaññaṃ, tatiyāpañcamīnaṃ bahuvacanañcā”ti. Yadi evaṃ aṭṭhakathācariyā	2781	
PA_anya-e08_03n:2781_2	“namo te purisājañña. Namo te buddha vīratthū’tiādīsu tuyhaṃsaddassa vasena sampadāne,	2781	
PA_anya-e08_03n:2781_3	tuyhanti hi attho. ‘Kinte vataṃ kiṃ pana brahmacariya’ntiādīsu sāmiatthe, tavāti	2781	
PA_anya-e08_03n:2781_4	hi attho”tiādīni vadantā “ayuttaṃ saṃvaṇṇanaṃ saṃvaṇṇesu”ntipi, “passitabbaṃ na passiṃsū”tipi	2781	
PA_anya-e08_03n:2781_5	āpajjantīti? Yuttaṃyeva te saṃvaṇṇayiṃsu, passitabbañca passiṃsu. Tathā hi te “saddasatthampi	2781	
PA_anya-e08_03n:2781_6	ekadesato sāsanānukūlaṃ hotī”ti paresamanukampāya saddasatthato nayaṃ gahetvā sampadānatthavasena	2781	
PA_anya-e08_03n:2781_7	te mesaddānaṃ “tuyhaṃ mayha”nti atthaṃ saṃvaṇṇayiṃsu, sāmiatthavasena pana “tava	2781	
PA_anya-e08_03n:2781_8	mamā”ti. Saddasatthe hi catutthīchaṭṭhīrūpāni sabbathā visadisāni, sāsane pana sadisāni.	2781	
PA_anya-e08_03n:2781_9	Tasmā sāsane sāmaññena pavattāni catutthīchaṭṭhīrūpāni saddasatthe visesena pavattehi	2781	
PA_anya-e08_03n:2781_10	catutthīchaṭṭhīrūpehi samānagatikāni katvā paresamanukampāya sampadānatthe tuyhaṃ	27811	
PA_anya-e08_03n:2781_11	mayhaṃsaddānaṃ pavattiniyamo, sāmiatthe ca tava mamasaddānaṃ pavattiniyamo dassito.	27811	
PA_anya-e08_03n:2781_12	Yasmā pana paresamanukampāya ayaṃ niyamo, tasmā karuṇāyevāyaṃparādho, na aṭṭhakathācariyānaṃ.	27811	
PA_anya-e08_03n:2781_13	Tāya eva hi tehi evaṃ saṃvaṇṇanā katāti.	27811	
PA_anya-e08_03n:2782_0	Keci panettha evaṃ vadeyyuṃ – nanu ca bho aṭṭhakathācariyehi saddanayaṃ nissāya te	2782	
PA_anya-e08_03n:2782_1	mesaddānaṃ sāmiatthe vattamānānaṃ “tava mamā”ti atthavacanena “tuyhaṃ maṃsena medena,	2782	
PA_anya-e08_03n:2782_2	na mayhaṃ bhariyā esā”tiādīsu sāmivisayesu vibhattivipallāsanayo dassitoti sakkā	2782	
PA_anya-e08_03n:2782_3	vattuṃ, tathā saddanayaññeva nissāya te mesaddānaṃ sampadānatthe vattamānānaṃ “tuyhaṃ	2782	
PA_anya-e08_03n:2782_4	mayha”nti atthavacanena “bhattaṃ tava na ruccati. Pabbajjā mama ruccatī”tiādīsupi	2782	
PA_anya-e08_03n:2782_5	sampadānavisayesu vibhattivipallāsanayo dassitoti sakkā vattunti? Na sakkā, gāthāsu	2782	
PA_anya-e08_03n:2782_6	viya cuṇṇiyapadaṭṭhānepi tuyhaṃ mayhaṃ tava mamasaddānaṃ aniyamena dvīsu atthesu	2782	
PA_anya-e08_03n:2782_7	pavattanato. Na hi īdise ṭhāne gāthāyaṃ vā cuṇṇiyapadaṭṭhāne vā vibhattivipallāso	2782	
PA_anya-e08_03n:2782_8	icchitabbo. “Tassa rajjassahaṃ bhīto. Kiṃ nu kho ahaṃ tassa sukhassa bhāyāmī”tiādīsuyeva	2782	
PA_anya-e08_03n:2782_9	pana ṭhānesu icchitabbo.	2782	
PA_anya-e08_03n:2783_0	Yadi saddanayaṃ nissāya “tuyhaṃ maṃsena medenā”tiādīsu vibhattivipallāso icchitabbo	2783	
PA_anya-e08_03n:2783_1	siyā, “brāhmaṇassa piyaputtadānaṃ adāsi. Brāhmaṇassa pitā adāsī”tiādīsupi saddanayaṃ	2783	
PA_anya-e08_03n:2783_2	nissāya “brāhmaṇāyā”tiādinā vibhattivipallāsattho vacanīyo siyā catutthīchaṭṭhīrūpānaṃ	2783	
PA_anya-e08_03n:2783_3	satthe visuṃ vacanato. Evañca sati ko dosoti ce? Attheva doso, yasmā dānayoge vā	2783	
PA_anya-e08_03n:2783_4	namoyoge vā āyādesasahitāni catutthīchaṭṭhīrūpāni sāṭṭhakathe tepiṭake buddhavacane	2783	
PA_anya-e08_03n:2783_5	nupalabbhanti, tasmā “brāhmaṇāyā”tiādinā vibhattivipallāsatthavacane ayaṃ doso yadidaṃ	2783	
PA_anya-e08_03n:2783_6	avijjamānaggahaṇaṃ. Yasmā pana īdisesu ṭhānesu vibhattivipallāsakaraṇaṃ sāvajjaṃ,	2783	
PA_anya-e08_03n:2783_7	tasmā “tuyhaṃ maṃsena medenā”tiādīsupi vibhattivipallāso na icchitabbo.	2783	
PA_anya-e08_03n:2784_0	Catutthīchaṭṭhīrūpāni hi anaññāni dissanti “purisassa adāsi, purisassa dhanaṃ brāhmaṇānaṃ	2784	
PA_anya-e08_03n:2784_1	adāsi, brāhmaṇānaṃ santaka”nti. Tathā hi pāvacane sa naṃsaddā sampadānasāmiatthesu	2784	
PA_anya-e08_03n:2784_2	sāmaññena pavattanti, tappavatti “aggassa dātā medhāvī”tiādīhi payogehi dīpetabbā.	2784	
PA_anya-e08_03n:2784_3	“Aggassa dātā medhāvī”ti ettha hi “aggassā”ti ayaṃ saddo yadā kriyāpaṭiggahaṇaṃ paṭicca	2784	
PA_anya-e08_03n:2784_4	sampadānatthe pavattati, tadā “aggassa ratanattayassa dātā”ti atthavasena pavattati.	2784	
PA_anya-e08_03n:2784_5	Yadā pana kriyaṃ paṭicca kammabhūte sāmiatthe pavattati, tadā “aggassa deyyadhammassa	2784	
PA_anya-e08_03n:2784_6	dātā”ti atthavasena pavattati. Evaṃ sabbathāpi vipallāso tumhākaṃ saraṇaṃ na hotīti.	2784	
PA_anya-e08_03n:2784_7	Tathā saddanayaṃ nissāya “sampadānavacana”nti tumhehi daḷhaṃ gahitassa mayhaṃsaddassa	2784	
PA_anya-e08_03n:2784_8	sāmiatthavasena paṇṇattiyaṃ dassanato vibhattivipallāso tumhākaṃ saraṇaṃ na hoteva. Tathā hi –	2784	
PA_anya-e08_03n:2785	“Sakuṇo mayhako nāma, girisānudarīcaro;	278	
PA_anya-e08_03n:2786	Pakkaṃ pipphalimāruyha, ‘mayhaṃ mayha’nti kandatī”ti	278	
PA_anya-e08_03n:2787_0	Ettha mayhakoti ekāya sakuṇajātiyā nāmaṃ. So hi loluppacāritāya “idampi mayhaṃ, idampi	2787	
PA_anya-e08_03n:2787_1	mayha”nti kāyati ravatīti mayhakoti vuccati mayhasaddūpapadassa ke re ge saddeti dhātussa vasena.	2787	
PA_anya-e08_03n:2788_0	Atrāyaṃ padasodhanā – yadi tuyhaṃ mayhaṃsaddā dhuvaṃ sampadānatthe, tava mamasaddā	2788	
PA_anya-e08_03n:2788_1	ca sāmiatthe bhaveyyuṃ, evaṃ sante lokavohārakusalena sabbaññunā tassa sakuṇassa	2788	
PA_anya-e08_03n:2788_2	“mayhako”ti paṇṇatti na vattabbā siyā anantogadhasampadānatthattā, antogadhasāmyatthattā	2788	
PA_anya-e08_03n:2788_3	pana “mamako” icceva paññatti vattabbā siyā. Etthapi “mayhako”ti idaṃ vibhattivipallāsavasena	2788	
PA_anya-e08_03n:2788_4	vuttanti ce? Na, paṇṇattivisaye vibhattivipariṇāmassa aṭṭhānattā anavakāsattā.	2788	
PA_anya-e08_03n:2789_0	Apicettha mayhaṃsaddo sarūpato vibhatyantabhāvena tiṭṭhati kasaddena ekapadattūpagamanato,	2789	
PA_anya-e08_03n:2789_1	evaṃ santepi “mayhako”ti ayaṃ sakuṇavisesavācako saddo paccattavacanabhāve ṭhitoyeva	2789	
PA_anya-e08_03n:2789_2	īsakaṃ sāmiatthampi jotayati sujampati rājapurisasaddā viya. Imināpi kāraṇena vibhattivipallāso	2789	
PA_anya-e08_03n:2789_3	tumhākaṃ saraṇaṃ na hoti. Iti “mayhako”ti paṇṇattiyaṃ vattamānassa padāvayavabhūtassa	2789	
PA_anya-e08_03n:2789_4	mayhasaddassa avipallāsavacanalesena tuyhaṃ tava mamasaddesupi vibhattivipallāso	2789	
PA_anya-e08_03n:2789_5	na icchitabboti siddhaṃ. Tasmā aṭṭhakathācariyehi sampadānasāmiatthesu sāmaññena	2789	
PA_anya-e08_03n:2789_6	pavattānampi samānānaṃ tuyhaṃ mayhaṃ tava mamasaddānaṃ saddanayaññeva nissāya paresamanukampāya	2789	
PA_anya-e08_03n:2789_7	vuttappakāro niyamo dassitoti avagantabbaṃ. Iccevaṃ –	2789	
PA_anya-e08_03n:2790	“Tuyhaṃ mayha”ntime sadde, sampadāne garū vaduṃ;	279	
PA_anya-e08_03n:2791	“Tava mamā”ti sāmimhi, nayamādāya satthato.	279	
PA_anya-e08_03n:2792	Evaṃ santepi etesaṃ, niyamo natthi pāḷiyaṃ;	279	
PA_anya-e08_03n:2793	Koci tesaṃ viseso ca, diṭṭho amhehi taṃ suṇa.	279	
PA_anya-e08_03n:2794	Sāmyatthasampadānatthā, sambhavanti yahiṃ duve;	279	
PA_anya-e08_03n:2795	“Tuyhaṃ mayha”ntime saddā, te payogā na dullabhā.	279	
PA_anya-e08_03n:2796	“Tava mamā”time saddā, pāyā sāmimhi vattare;	279	
PA_anya-e08_03n:2797	Sampadāne yahiṃ honti, te payogā panappakā.	279	
PA_anya-e08_03n:2798	Tavato mamato tuyhaṃ-mayhaṃsaddāva sāsane;	279	
PA_anya-e08_03n:2799	Pāṭhe nekasahassamhi, sāmiatthe pavattareti.	279	
PA_anya-e08_03n:2800	Sabbāpi imā nītiyo paramasukhumā sududdasā vīrajātinā sādhukaṃ manasi kātabbā.	280	
PA_anya-e08_03n:2801_0	Vo nosaddesu pana vosaddo paccattaupayogakaraṇasampadānasāmivacanapadapūraṇesu dissati.	2801	
PA_anya-e08_03n:2801_1	“Kacci vo anuruddhā samaggā sammodamānā”tiādīsu hi paccatte dissati. “Gacchatha bhikkhave	2801	
PA_anya-e08_03n:2801_2	paṇāmemi vo”tiādīsu upayoge. “Na vo mama santike vatthabba”ntiādīsu karaṇe. “Vanapatthapariyāyaṃ	2801	
PA_anya-e08_03n:2801_3	vo bhikkhave desessāmī”tiādīsu sampadāne. “Sabbesaṃ vo sāriputtā subhāsita”ntiādīsu	2801	
PA_anya-e08_03n:2801_4	sāmivacane. “Ye hi voariyā parisuddhā kāyakammantā”tiādīsu padapūraṇamatte. Etthetaṃ vuccati –	2801	
PA_anya-e08_03n:2802	“Paccatte upayoge ca, karaṇe sampadāniye;	280	
PA_anya-e08_03n:2803	Sāmissa vacane ceva, tatheva padapūraṇe;	280	
PA_anya-e08_03n:2804	Imesu chasu ṭhānesu, vosaddo sampavattati”.	280	
PA_anya-e08_03n:2805_0	Nosaddo paccattopayogakaraṇasampadānasāmivacanāvadhāraṇanusaddatthesu paṭisedhe nipātamatte	2805	
PA_anya-e08_03n:2805_1	ca vattati. Ayañhi “gāmaṃ no gaccheyyāmā”ti ettha paccatte dissati. “Mā no ajja vikantiṃsu,	2805	
PA_anya-e08_03n:2805_2	rañño sūdā mahānase”tiādīsu upayoge. “Na no vivāho nāgehi, katapubbo kudācana”ntiādīsu	2805	
PA_anya-e08_03n:2805_3	karaṇe. “Saṃvibhajetha no rajjenā”tiādīsu sampadāne. “Satthā no bhagavā anuppatto”tiādīsu	2805	
PA_anya-e08_03n:2805_4	sāmivacane. “Na no samaṃ atthi tathāgatenā”ti ettha avadhāraṇe. “Abhijānāsi no tvaṃ	2805	
PA_anya-e08_03n:2805_5	mahārājā”tiādīsu nusaddatthe, pucchāyantipi vattuṃ vaṭṭati. “Subhāsitaññeva bhāseyya,	2805	
PA_anya-e08_03n:2805_6	no ca dubbhāsitaṃ bhaṇe”tiādīsu paṭisedhe. “Na no sabhāyaṃ na karonti kiñcī”tiādīsu	2805	
PA_anya-e08_03n:2805_7	nipātamatte. Etthetaṃ vuccati –	2805	
PA_anya-e08_03n:2806	Paccatte cupayoge ca, karaṇe sampadāniye;	280	
PA_anya-e08_03n:2807	Sāmyāvadhāraṇe ceva, nusaddatthe nivāraṇe;	280	
PA_anya-e08_03n:2808	Tathā nipātamattamhi, nosaddo sampavattati.	280	
PA_anya-e08_03n:2809	Idāni sabbanāmānaṃ yathārahaṃ saṃkhittena missakapadamālā vuccate –	280	
PA_anya-e08_03n:2810_0	Yo so, ye te. Yaṃ taṃ, ye te. Yena tena. Sesaṃ vitthāretabbaṃ. Yā sā, yā tā. Yaṃ	2810	
PA_anya-e08_03n:2810_1	taṃ, yā tā. Yāya tāya. Sesaṃ vitthāretabbaṃ. Yaṃ taṃ, yāni tāni. Sesaṃ vitthāretabbaṃ.	2810	
PA_anya-e08_03n:2810_2	Iminā nayena liṅgattayayojanā kātabbā.	2810	
PA_anya-e08_03n:2811_0	“Eso so, ete te. Ayaṃ so, ime te. So ayaṃ te ime”tiādinā yathāpayogaṃ padamālā yojetabbā.	2811	
PA_anya-e08_03n:2811_1	Tathā hi “yo so bhagavā sayambhū anācariyako. Ete te bhikkhave ubho ante anupagamma	2811	
PA_anya-e08_03n:2811_2	majjhimā paṭipadā tathāgatena abhisambuddhā. Ayaṃ so sārathi etī”ti evamādayo vicittappayogā	2811	
PA_anya-e08_03n:2811_3	dissanti. Iti sabbanāmikapadānaṃ missakapadamālā yojetabbā.	2811	
PA_anya-e08_03n:2812	Mayā sabbatthasiddhassa, sāsane sabbadassino;	281	
PA_anya-e08_03n:2813	Sabbattha sāsane suṭṭhu, kosallatthāya sotunaṃ.	281	
PA_anya-e08_03n:2814	Asabbanāmanāmehi, sabbanāmapadehi ve;	281	
PA_anya-e08_03n:2815	Saha sabbāni vuttāni, sabbanāmāni pantito.	281	
PA_anya-e08_03n:2816	Etesu katayogānaṃ, sukhumatthavijānanaṃ;	281	
PA_anya-e08_03n:2817	Akicchapaṭivedhena, bhavissati na saṃsayo.	281	
PA_anya-e08_03n:2818	Iti navaṅge sāṭṭhakathe piṭakattaye byappathagatīsu viññūnaṃ	281	
PA_anya-e08_03n:2819	Kosallatthāya kate saddanītippakaraṇe	281	
PA_anya-e08_03n:2820	Sabbanāmataṃsadisanāmānaṃ nāmikapadamālāvibhāgo nāma	282	
PA_anya-e08_03n:2821	Dvādasamo paricchedo.	282	
PA_anya-e08_03n:2822	13. Savinicchayasaṅkhyānāmanāmikapadamālā	282	
PA_anya-e08_03n:2823	Ito paraṃ pavakkhāmi, saṅkhyānāmikapantiyo;	282	
PA_anya-e08_03n:2824	Bhūdhātujehi rūpehi, aññehi cupayojituṃ.	282	
PA_anya-e08_03n:2825_0	Yā hi sā heṭṭhā amhehi eka dviti catuiccetesaṃ saṅkhyāsabbanāmānaṃ nāmikapadamālā	2825	
PA_anya-e08_03n:2825_1	kathitā, taṃ ṭhapetvā idha asabbanāmānaṃ pañca cha sattādīnaṃ saṅkhyānāmānaṃ nāmikapadamālā	2825	
PA_anya-e08_03n:2825_2	bhūdhātumayehi aññehi ca rūpehi yojanatthaṃ vuccate –	2825	
PA_anya-e08_03n:2826_0	Pañca, pañcahi, pañcabhi, pañcannaṃ, pañcasu. Sattannaṃ vibhattīnaṃ vasena ñeyyaṃ.	2826	
PA_anya-e08_03n:2826_1	“Pañca bhūtā, pañca abhibhavitāro, pañca purisā, pañca bhūmiyo, pañca kaññāyo, pañca	2826	
PA_anya-e08_03n:2826_2	bhūtāni, pañca cittānī”tiādinā sabbattha yojetabbaṃ. Cha, chahi, chabhi, channaṃ,	2826	
PA_anya-e08_03n:2826_3	chasu, chassu itipi. “Chassu loko samuppanno, chassu krubbati santhava”nti hi pāḷi.	2826	
PA_anya-e08_03n:2826_4	Satta, sattahi, sattabhi, sattannaṃ, sattasu. Aṭṭha, aṭṭhahi, aṭṭhabhi, aṭṭhannaṃ,	2826	
PA_anya-e08_03n:2826_5	aṭṭhasu. Nava, navahi, navabhi, navannaṃ, navasu. Dasa, dasahi, dasabhi, dasannaṃ,	2826	
PA_anya-e08_03n:2826_6	dasasu. Evaṃ ekādasa. Dvādasa, bārasa. Terasa, tedasa, teḷasa. Catuddasa, cuddasa.	2826	
PA_anya-e08_03n:2826_7	Pañcadasa, pannarasa. Soḷasa. Sattarasa. Aṭṭhārasa, aṭṭhārasahi, aṭṭhārasabhi, aṭṭhārasannaṃ,	2826	
PA_anya-e08_03n:2826_8	aṭṭhārasasu. Sabbametaṃ bahuvacanavasena gahetabbaṃ.	2826	
PA_anya-e08_03n:2827_0	Ekūnavīsati, ekūnavīsaṃ iccādipi. Ekūnavīsāya, ekūnavīsāyaṃ, ekūnavīsa bhikkhū tiṭṭhanti,	2827	
PA_anya-e08_03n:2827_1	ekūnavīsaṃ bhikkhū passati, evaṃ “kaññāyo cittānī”ti ca ādinā yojetabbaṃ. Ekūnavīsāya	2827	
PA_anya-e08_03n:2827_2	bhikkhūhi dhammo desito, ekūnavīsāya kaññāhi kataṃ, ekūnavīsāya cittehi kataṃ, ekūnavīsāya	2827	
PA_anya-e08_03n:2827_3	bhikkhūnaṃ cīvaraṃ deti, ekūnavīsāya kaññānaṃ dhanaṃ deti, ekūnavīsāya cittānaṃ ruccati,	2827	
PA_anya-e08_03n:2827_4	ekūnavīsāya bhikkhūhi apeti. Evaṃ kaññāhi cittehi. Ekūnavīsāya bhikkhūnaṃ santakaṃ,	2827	
PA_anya-e08_03n:2827_5	evaṃ kaññānaṃ cittānaṃ. Ekūnavīsāyaṃ bhikkhūsu patiṭṭhitaṃ. Evaṃ “kaññāsu cittesū”ti	2827	
PA_anya-e08_03n:2827_6	yojetabbaṃ. Ekūnavīsati, ekūnavīsatiṃ, ekūnavīsatiyā, ekūnavīsatiyaṃ.	2827	
PA_anya-e08_03n:2828_0	Vīsati, vīsatiṃ, vīsatiyā, vīsatiyaṃ. Vīsa, vīsaṃ, vīsāya, vīsāyaṃ. Tathā ekavīsa	2828	
PA_anya-e08_03n:2828_1	dvāvīsa bāvīsa tevīsa catuvīsa iccādīsupi. Tiṃsa, tiṃsaṃ, tiṃsāya, tiṃsāyaṃ. Cattālīsa,	2828	
PA_anya-e08_03n:2828_2	cattālīsaṃ, cattālīsāya, cattālīsāyaṃ. Cattārīsa iccādipi. Paññāsa, paññāsaṃ, paññāsāya,	2828	
PA_anya-e08_03n:2828_3	paññāsāyaṃ. Paṇṇāsa, paṇṇāsaṃ, paṇṇāsāya, paṇṇāsāyaṃ. Saṭṭhi, saṭṭhiṃ, saṭṭhiyā,	2828	
PA_anya-e08_03n:2828_4	saṭṭhiyaṃ. Sattati, sattatiṃ, sattatiyā, sattatiyaṃ. Sattari iccādipi. Asīti, asītiṃ,	2828	
PA_anya-e08_03n:2828_5	asītiyā, asītiyaṃ. Navuti. Navutiṃ, navutiyā, navutiyaṃ.	2828	
PA_anya-e08_03n:2829_0	Itthañca aññathāpi saṅkhyārūpāni gahetabbāni. Ekūnavīsehi, ekūnavīsānaṃ, ekūnavīsesu.	2829	
PA_anya-e08_03n:2829_1	“Channavutīna”nti ca ādināpi saṅkhyārūpānaṃ katthaci dassanato keci saddasatthavidū	2829	
PA_anya-e08_03n:2829_2	ūnavīsatisaddaṃ sabbadāpi ekavacanantamitthiliṅgameva payuñjanti. Keci “vīsatiādayo	2829	
PA_anya-e08_03n:2829_3	ānavuti ekavacanantā itthiliṅgā”ti vadanti. Keci panāhu –	2829	
PA_anya-e08_03n:2830	“Saddā saṅkhyeyyasaṅkhāsu, ekatte vīsatādayo;	283	
PA_anya-e08_03n:2831	Saṅkhatthe dvibahuttamhi, tā tu cānavutitthiyo”ti.	283	
PA_anya-e08_03n:2832_0	Ettha dvivacanaṃ chaḍḍetabbaṃ buddhavacane tadabhāvato. Sabbesampi ca tesaṃ yathāvuttavacanaṃ	2832	
PA_anya-e08_03n:2832_1	kiñci pāḷippadesaṃ patvā yujjati, kiñci pana patvā na yujjati vīsativīsaṃtiṃsaṃiccādīnañhi	2832	
PA_anya-e08_03n:2832_2	saṅkhatthānaṃ saddānaṃ bahuvacanappayogavasenapi pāḷiyaṃ dassanato, kaccāyane ca	2832	
PA_anya-e08_03n:2832_3	yovacanasambhūtarūpavantatādassanato. Tasmā yathāsambhavaṃ yathāpāvacanañca itthiliṅgabhāve	2832	
PA_anya-e08_03n:2832_4	tesamekavacanantatā veditabbā atthi natthisaddānaṃ viya.	2832	
PA_anya-e08_03n:2833_0	Atthinatthisaddā hi nipātattā ekattepi bahuttepi pavattanti “puttā matthi dhanammatthi.	2833	
PA_anya-e08_03n:2833_1	Natthi attasamaṃ pemaṃ. Natthi samaṇabrāhmaṇā”tiādīsu. Aliṅgattepi panetesaṃ katthaci	2833	
PA_anya-e08_03n:2833_2	itthiliṅgabhāvo diṭṭho. Abhidhamme hi dhammasenāpatinā anudhammacakkavattinā vohārakusalena	2833	
PA_anya-e08_03n:2833_3	vohārakusalasādhakena “atthiyā nava. Natthiyā navā”ti ekavacanantaṃ itthiliṅgarūpaṃ	2833	
PA_anya-e08_03n:2833_4	dassitaṃ, tasmā vīsativīsatimiccādīnampi yathāsambhavaṃ yathāpāvacanañca itthiliṅgabhāve	2833	
PA_anya-e08_03n:2833_5	ekavacanantatā veditabbā.	2833	
PA_anya-e08_03n:2834_0	Tattheke “hetuyā adhipatiyā”ti ca idaṃ liṅgavipallāsavasena gahetabbaṃ maññanti.	2834	
PA_anya-e08_03n:2834_1	Tammativasena “hetumhi adhipatimhī”ti pulliṅgabhāvo paṭipādetabbo, “hetupaccaye adhipatipaccaye”	2834	
PA_anya-e08_03n:2834_2	iccevattho. Atha vā “hetuyā adhipatiyā”ti dvayamidaṃ itthiliṅgarūpapaṭibhāgaṃ pulliṅgarūpanti	2834	
PA_anya-e08_03n:2834_3	gahetabbaṃ “hetuyo jantuyo”tiādīnaṃ itthiliṅgarūpapaṭibhāgānaṃ pulliṅgarūpānampi	2834	
PA_anya-e08_03n:2834_4	vijjamānattā, “atthiyā natthiyā”ti idaṃ pana liṅgavipallāsavasena vuttanti na gahetabbaṃ	2834	
PA_anya-e08_03n:2834_5	atthi natthisaddānaṃ aliṅgabhedattā. Na hi atthi natthisaddā tīsu liṅgesu ekasmimpi	2834	
PA_anya-e08_03n:2834_6	antogadhā. Etesu hi atthisaddo ākhyātanipātavasena bhijjati “atthi santi saṃvijjati.	2834	
PA_anya-e08_03n:2834_7	Atthikhīrā brāhmaṇī”tiādīsu, natthisaddo pana nipātoyeva. Iccevaṃ atthi natthisaddānaṃ	2834	
PA_anya-e08_03n:2834_8	nipātānañca liṅgavacanavasena kathanaṃ yujjati itthiliṅgādivasena ekattādivasena	2834	
PA_anya-e08_03n:2834_9	ca appavattanato. Vuttañca –	2834	
PA_anya-e08_03n:2835	“Sadisaṃ tīsu liṅgesu, sabbāsu ca vibhattisu;	283	
PA_anya-e08_03n:2836	Vacanesu ca sabbesu, yaṃ na byeti tadabyaya”nti.	283	
PA_anya-e08_03n:2837_0	Ettha siyā – nanu ca bho “atthi sakkā labbhā iccete paṭhamāyā”ti vacanato atthisaddo	2837	
PA_anya-e08_03n:2837_1	paṭhamāya vibhattiyā yutto, evaṃ sante kasmā “sadisaṃ tīsu liṅgesū”tiādi vuttanti?	2837	
PA_anya-e08_03n:2837_2	Saccaṃ atthisaddo paṭhamāya vibhattiyā yutto, tathā natthisaddo atthisaddassa vacanalesena	2837	
PA_anya-e08_03n:2837_3	gahetabbattā yugaḷapadattā ca. Idaṃ pana “sadisaṃ tīsu liṅgesū”tiādivacanaṃ upasagganipātasaṅkhāte	2837	
PA_anya-e08_03n:2837_4	asaṅkhyāsadde sandhāya vuttaṃ, na ekekamasaṅkhyāsaddaṃ sandhāya. Tathā hi “asaṅkhyā”ti	2837	
PA_anya-e08_03n:2837_5	ca “abyayā”ti ca laddhavohāresu upasagganipātesu upasaggā sabbepi sabbavibhattivacanakā.	2837	
PA_anya-e08_03n:2837_6	Nipātānaṃ pana ekacce paṭhamādīsu yathārahaṃ vibhattiyuttā, ekacce avibhattiyuttā.	2837	
PA_anya-e08_03n:2837_7	Tattha ye yadaggena vibhattiyuttā, te tadaggena tabbacanakā. Upasagganipātesu hi	2837	
PA_anya-e08_03n:2837_8	paccekaṃ “idaṃ nāma vacana”nti laddhuṃ na sakkā, sabbasaṅgāhakavasena pana “sadisaṃ	2837	
PA_anya-e08_03n:2837_9	tīsu liṅgesū”tiādi pubbācariyehi vuttaṃ. Kaccāyanācariyenapi imamevatthaṃ sandhāya	2837	
PA_anya-e08_03n:2837_10	“sabbāsamāvusopasagganipātādīhi cā”ti vuttaṃ. Na hi āvusosaddato sabbāpi vibhattiyo	28371	
PA_anya-e08_03n:2837_11	labbhanti, atha kho ālapanatthavācakattā ekavacanikaanekavacanikā paṭhamāvibhattiyoyeva	28371	
PA_anya-e08_03n:2837_12	labbhanti. Ayamasmākaṃ khanti.	28371	
PA_anya-e08_03n:2838_0	Keci pana sabbehipi nipātehi sabbavibhattilopaṃ vadanti, taṃ na gahetabbaṃ. “Atthi	2838	
PA_anya-e08_03n:2838_1	sakkā labbhā iccete paṭhamāya. Divā bhiyyo namo iccete paṭhamāya ca dutiyāya cā”tiādivacanato,	2838	
PA_anya-e08_03n:2838_2	padapūraṇamattānañca avibhattiyuttānaṃ atha khalu vata vatha iccādīnaṃ nipātānaṃ	2838	
PA_anya-e08_03n:2838_3	vacanato. Etthāpi siyā “nanu ca bho avibhattiyuttānampi nipātānaṃ sambhavato atthi	2838	
PA_anya-e08_03n:2838_4	natthisaddānaṃ avibhattiko niddeso kātabbo, atha kimatthaṃ ‘atthiyā nava, natthiyā	2838	
PA_anya-e08_03n:2838_5	navā’ti savibhattiko niddeso kato”ti? Sabbathā vibhattīhi vinā atthassa niddisitumasakkuṇeyyattāti.	2838	
PA_anya-e08_03n:2839_0	Yadi evaṃ “atthi sakkā labbhā iccete paṭhamāyā”ti vacanato atthi natthisaddā luttāya	2839	
PA_anya-e08_03n:2839_1	paṭhamāya vibhattiyā vasena paṭhamāvibhattikāyeva niddisitabbā, evamakatvā kasmā	2839	
PA_anya-e08_03n:2839_2	sattamyantavasena “atthiyā natthiyā”ti niddiṭṭhāti? Saccaṃ, atthi natthisaddā paṭhamāvibhattiyuttāyeva	2839	
PA_anya-e08_03n:2839_3	niddisitabbā, tathāpi “atthipaccaye nava, natthipaccaye navā”ti etassatthassa paridīpane	2839	
PA_anya-e08_03n:2839_4	paṭhamāya okāso natthi, sattamiyāyeva pana atthi, tasmā “atthiyā nava, natthiyā navā”ti	2839	
PA_anya-e08_03n:2839_5	vuttaṃ. Iti atthiyānatthiyāsaddānaṃ sattamyantabhāve siddheyeva tatiyācatutthīpañcamīchaṭṭhiyantabhāvopi	2839	
PA_anya-e08_03n:2839_6	siddhoyeva hoti. Tasmā “atthibhāvo atthitā”tiādīsupi atthiyā bhāvo atthibhāvo, natthiyā	2839	
PA_anya-e08_03n:2839_7	bhāvo natthibhāvo, atthiyā bhāvo atthitābhiādinā samāsataddhitaviggaho avassamicchitabbo.	2839	
PA_anya-e08_03n:2839_8	Yadidamamhehi vuttaṃ, taṃ “pāḷiyā virujjhatī”ti na vattabbaṃ pāḷinayānusārena vuttattāti.	2839	
PA_anya-e08_03n:2840_0	Evaṃ hotu, kasmā bho “atthiyā, natthiyā”ti itthiliṅganiddeso kato, nanu nipātopasaggā	2840	
PA_anya-e08_03n:2840_1	aliṅgabhedāti? Saccaṃ, idaṃ pana ṭhānaṃ atīva sukhumaṃ, tathāpi pubbācariyānubhāvaññeva	2840	
PA_anya-e08_03n:2840_2	nissāya vinicchayaṃ brūma. Yathā hi vīsatiiccādīnaṃ saṅkhyāsaddānaṃ sarūpato adabbavācakattepi	2840	
PA_anya-e08_03n:2840_3	dabbavācakānaṃ latāmatirattiitthī yāguvadhūsaddānaṃ viya itthiliṅgabhāvo saddasatthavidūhi	2840	
PA_anya-e08_03n:2840_4	anumato, evaṃ adabbavācakattepi atthi natthisaddānaṃ katthaci itthiliṅgabhāvo saddhammavidūhi	2840	
PA_anya-e08_03n:2840_5	anumato. Tenāha āyasmā dhammasenāpati “atthiyā nava, natthiyā navā”ti. Atha vā “atthiyā,	2840	
PA_anya-e08_03n:2840_6	natthiyā”ti imāni liṅgabhāvavinimuttāni sattamiyantāni nipātapadānītipi gahetabbāni,	2840	
PA_anya-e08_03n:2840_7	na ettha codetabbaṃ, evarūpāni nipātapadāni pubbācariyehi vuttāni na santi, tasmā	2840	
PA_anya-e08_03n:2840_8	chaḍḍetabbamidaṃ vacananti.	2840	
PA_anya-e08_03n:2841_0	Pāvacanasmiñhi garūhi aniddiṭṭhānipi anekavihitāni nipātapadāni sandissanti, nāpi	2841	
PA_anya-e08_03n:2841_1	“hetuyā, adhipatiyā, atthiyā, natthiyā”ti evamādīsu “apasaddā ime”ti virodho uppādetabbo.	2841	
PA_anya-e08_03n:2841_2	Na hi acinteyyānubhāvena pāramitāpuññena nipphannena anāvaraṇañāṇena sabbaṃ ñeyyamaṇḍalaṃ	2841	
PA_anya-e08_03n:2841_3	hatthatale āmalakaṃ viya paccakkhaṃ katvā passato buddhassa vacane aññesaṃ vācāvippalāpo	2841	
PA_anya-e08_03n:2841_4	avassaṃ labbhatīti. Nanu ca bho “hetuyā, adhipatiyā, atthiyā, natthiyā”ti ca idaṃ	2841	
PA_anya-e08_03n:2841_5	sāriputtattheravacanaṃ tena nikkhittattā. Tathāgatena hi tāvatiṃsabhapane desitakāle	2841	
PA_anya-e08_03n:2841_6	imāni padāni na santi, evaṃ sante kasmā “buddhavacana”nti vadathāti? Buddhavacanaṃyeva	2841	
PA_anya-e08_03n:2841_7	nāma. Āyasmato hi sāriputtassa tathāgatena nayo dinno, tenapi pabhinnapaṭisambhidena	2841	
PA_anya-e08_03n:2841_8	satthukappena aggasāvakena satthu santikā nayaṃ labhitvā byañjanaṃ suropitaṃ kataṃ.	2841	
PA_anya-e08_03n:2841_9	Sabbepi hi paṭisambhidappattā ariyā dunniruttiṃ na vadanti niruttipabhedasmiṃ sukusalattā,	2841	
PA_anya-e08_03n:2841_10	tasmā aññesamavisayo esa ariyānaṃ vohāroti daṭṭhabbaṃ.	28411	
PA_anya-e08_03n:2842	Idāni satādīnaṃ nāmikapadamālā vuccate –	284	
PA_anya-e08_03n:2843_0	Sataṃ, satāni, satā. Sataṃ, satāni, sate. Satena, satehi, satebhi. Satassa, satānaṃ.	2843	
PA_anya-e08_03n:2843_1	Satā, satasmā, satamhā, satehi, satebhi. Satassa, satānaṃ. Sate, satasmiṃ, satamhi,	2843	
PA_anya-e08_03n:2843_2	satesu. Evaṃ sahassaṃ, sahassānīti yojetabbaṃ. Dasasahassaṃ satasahassaṃ dasasatasahassanti	2843	
PA_anya-e08_03n:2843_3	etthāpi eseva nayo. Ayaṃ panettha payogo “sataṃ bhikkhū, sataṃ itthiyo, sataṃ cittāni.	2843	
PA_anya-e08_03n:2843_4	Bhikkhūnaṃ sataṃ, itthīnaṃ sataṃ, cittānaṃ sataṃ. Sahassādīsupi eseva nayo. Itthañca	2843	
PA_anya-e08_03n:2843_5	aññathāpi saddarūpāni bhavanti. Koṭi, koṭī, koṭiyo. Rattinayena ñeyyaṃ.	2843	
PA_anya-e08_03n:2844	Ekappabhutito yāva, dasakā yā pavattati;	284	
PA_anya-e08_03n:2845	Saṅkhyā tāva sā saṅkhyeyya-ppadhānāti garū vaduṃ.	284	
PA_anya-e08_03n:2846	Vīsatito yāva satā, yā saṅkhyā tāva sā pana;	284	
PA_anya-e08_03n:2847	Saṅkhyāppadhānā saṅkhyeyya-ppadhānāti ca vaṇṇayuṃ.	284	
PA_anya-e08_03n:2848	Apica –	284	
PA_anya-e08_03n:2849	Vīsato yāva koṭiyā, saṅkhyā tāva hi sā khalu;	284	
PA_anya-e08_03n:2850	Saṅkhyāppadhānā saṅkhyeyya-ppadhānā cāti niddise.	285	
PA_anya-e08_03n:2851	Tathā hi “asīti koṭiyo hitvā, hiraññassāpi pabbaji”nti, “khīṇāsavā vītamalā, samiṃsu satakoṭiyo”ti ca pāḷi dissati.	285	
PA_anya-e08_03n:2852_0	Imasmiṃ pana ṭhāne sabbesaṃ saṅkhyāsaddarūpānaṃ pākaṭīkaraṇena viññūnaṃ sukhumañāṇapaṭilābhatthaṃ	2852	
PA_anya-e08_03n:2852_1	sāṭṭhakathaṃ udānapāḷippadesaṃ aññañca pāḷippadesamaṭṭhakathāvacanañca āharitvā dassayissāmi –	2852	
PA_anya-e08_03n:2853_0	“Yesaṃ kho visākhe sataṃ piyāni, sataṃ tesaṃ dukkhāni, yesaṃ navuti piyāni, navuti	2853	
PA_anya-e08_03n:2853_1	tesaṃ dukkhāni. Yesaṃ asīti…pe… yesaṃ sattati. Yesaṃ saṭṭhi. Yesaṃ paññāsaṃ, yesaṃ	2853	
PA_anya-e08_03n:2853_2	cattārīsaṃ, yesaṃ tiṃsaṃ. Yesaṃ kho visākhe vīsaṃ piyāni, vīsati tesaṃ dukkhāni.	2853	
PA_anya-e08_03n:2853_3	Yesaṃ dasa. Yesaṃ nava. Yesaṃ aṭṭha. Yesaṃ satta. Yesaṃ cha. Yesaṃ pañca. Yesaṃ cattāri.	2853	
PA_anya-e08_03n:2853_4	Yesaṃ tīṇi. Yesaṃ dve. Yesaṃ ekaṃ piyaṃ, tesaṃ ekaṃ dukkha”nti.	2853	
PA_anya-e08_03n:2854_0	Tattha sataṃ piyānīti sataṃ piyāyitabbavatthūni. “Sataṃ piya”ntipi keci paṭhanti.	2854	
PA_anya-e08_03n:2854_1	Ettha ca yasmā ekato paṭṭhāya yāva dasa, tāva saṅkhyāsaṅkhyeyyappadhānā, tasmā “yesaṃ	2854	
PA_anya-e08_03n:2854_2	dasa piyāni, dasa tesaṃ dukkhānī”tiādinā pāḷi āgatā. Keci pana “yesaṃ dasa piyānaṃ,	2854	
PA_anya-e08_03n:2854_3	dasa tesaṃ dukkhāna”ntiādinā paṭhanti, taṃ na sundaraṃ. Yasmā pana vīsatito paṭṭhāya	2854	
PA_anya-e08_03n:2854_4	yāva sataṃ, tāva saṅkhyeyyappadhānā saṅkhyāppadhānā ca, tasmā tatthāpi saṅkhyeyyappadhānaṃyeva	2854	
PA_anya-e08_03n:2854_5	gahetvā “yesaṃ kho visākhe sataṃ piyāni, sataṃ tesaṃ dukkhānī”tiādinā pāḷi āgatā.	2854	
PA_anya-e08_03n:2854_6	Sabbesampi ca yesaṃ ekaṃ piyaṃ, ekaṃ tesaṃ dukkhanti pāṭho, na pana dukkhassāti.	2854	
PA_anya-e08_03n:2854_7	Ekasmiñhi padakkame ekarasāva bhagavato desanā hotīti. Tasmā yathāvuttanayāva pāḷi	2854	
PA_anya-e08_03n:2854_8	veditabbā. Ayaṃ tāva sāṭṭhakatho udānapāḷippadeso.	2854	
PA_anya-e08_03n:2855	Idāni añño pāḷippadeso aṭṭhakathāpāṭhappadeso ca nīyate –	285	
PA_anya-e08_03n:2856	“Sataṃ hatthī sataṃ assā, sataṃ assatarīrathā;	285	
PA_anya-e08_03n:2857	Sataṃ kaññā sahassāni, āmukkamaṇikuṇḍalā;	285	
PA_anya-e08_03n:2858	Ekassa padavītihārassa, kalaṃ nāgghanti soḷasi”nti	285	
PA_anya-e08_03n:2859_0	Pāḷi. Ettha “sataṃ hatthī”tiādīni visesitāni, “sahassānī”ti visesanaṃ, tasmā sataṃsaddaṃ	2859	
PA_anya-e08_03n:2859_1	sahassasaddena yojetvā “hatthī”tiādīni pana upapadaṃ katvā attho gahetabbo. Hatthī	2859	
PA_anya-e08_03n:2859_2	sataṃ sahassāni. Assā sataṃ sahassāni. Assatarīrathā sataṃ sahassāni. Āmukkamaṇikuṇḍalā	2859	
PA_anya-e08_03n:2859_3	kaññā sataṃ sahassāni. Idaṃ saṅkhyeyyappadhānavasenatthagahaṇaṃ. Saṅkhyāppadhānavasena	2859	
PA_anya-e08_03n:2859_4	pana ayampi attho gahetabbo “hatthīnaṃ satasahassaṃ, assānaṃ satasahassaṃ, assatarīrathānaṃ	2859	
PA_anya-e08_03n:2859_5	satasahassaṃ, āmukkamaṇikuṇḍalānaṃ kaññānaṃ satasahassa”nti. Ayaṃ nayo aññesupi īdisesu	2859	
PA_anya-e08_03n:2859_6	ṭhānesu netabbo. “Yojanānaṃ satānucco, himavā pañca pabbato”ti ayamaṭṭhakathāpāṭho.	2859	
PA_anya-e08_03n:2859_7	Ettha “pañcā”ti saddaṃ satasaddena saddhiṃ yojetvā “sippikānaṃ sataṃ natthī”ti ettha	2859	
PA_anya-e08_03n:2859_8	viya himavā pabbato yojanānaṃ pañca satāni uccoti saṅkhyāppadhānavasena attho gahetabbo.	2859	
PA_anya-e08_03n:2859_9	“Pañca satānī”ti ca addhuno accantasaṃyogavasena upayogavacanaṃ. Ayaṃ nayo aññesupi	2859	
PA_anya-e08_03n:2859_10	īdisesu ṭhānesu netabbo. Satamiti saddo “sataṃ homi, sahassaṃ homī”tiādīsu ekavacano.	28591	
PA_anya-e08_03n:2859_11	“Athetthekasataṃ khatyā, anuyantā yasassino”tiādīsu bahuvacano. Evaṃ sahassādīnampi	28591	
PA_anya-e08_03n:2859_12	ekavacanabahuvacanatā labbhati. Tathā hi “bhiyyo naṃ satasahassaṃ, yakkhānaṃ payirupāsatī”ti	28591	
PA_anya-e08_03n:2859_13	ettha “satasahassa”nti ekavacanaṃ. “Parosahassaṃ kho panassa puttā bhavissantī”ti	28591	
PA_anya-e08_03n:2859_14	ettha sahassanti bahuvacananti daṭṭhabbaṃ.	28591	
PA_anya-e08_03n:2860	“Kappe ca satasahasse, caturo ca asaṅkhiye;	286	
PA_anya-e08_03n:2861	Amaraṃ nāma nagaraṃ, dassaneyyaṃ manorama”nti	286	
PA_anya-e08_03n:2862_0	Pāḷi. Ettha “kappe ca satasahasse caturo ca asaṅkhiyeti sāmiatthe upayogabahuvacanaṃ,	2862	
PA_anya-e08_03n:2862_1	tasmā “mahākappānaṃ satasahassānaṃ catunnaṃ asaṅkhiyānaṃ matthake”ti attho gahetabbo,	2862	
PA_anya-e08_03n:2862_2	“matthake”ti cettha vacanaseso. “Kappasatasahassādhikānaṃ catunnaṃ asaṅkhiyānaṃ matthake”iccevattho.	2862	
PA_anya-e08_03n:2862_3	Ayaṃ nayo aññesupi īdisesu ṭhānesu netabbo.	2862	
PA_anya-e08_03n:2863	“Kappe ca satasahasse, caturo ca asaṅkhiye;	286	
PA_anya-e08_03n:2864	Etthantare yaṃ caritaṃ, sabbaṃ taṃ bodhipācana”nti	286	
PA_anya-e08_03n:2865_0	Pāḷi. Ettha “kappe”ti accantasaṃyogavasena upayogabahuvacanaṃ. “Satasahasse kappe”ti	2865	
PA_anya-e08_03n:2865_1	kappasaddasambandhena cāyaṃ pulliṅganiddeso upayoganiddeso ca. Samānādhikaraṇañhi	2865	
PA_anya-e08_03n:2865_2	idaṃ kappasaddena. “Caturo ca asaṅkhiye”ti acchantasaṃyogavasena upayogabahuvacanāni.	2865	
PA_anya-e08_03n:2865_3	Kassa pana asaṅkhiyeti? Aññassa avuttattā kappassa ca vuttattā pakaraṇato “kappāna”nti	2865	
PA_anya-e08_03n:2865_4	ayamattho viññāyateva. Na hi vuttaṃ vajjetvā avuttassa kassaci gahaṇaṃ yuttanti.	2865	
PA_anya-e08_03n:2865_5	Casaddo sampiṇḍanattho “mahākappānaṃ caturo asaṅkhyeyye satasahasse ca mahākappe”ti.	2865	
PA_anya-e08_03n:2865_6	Ayaṃ nayo aññesupi īdisesu ṭhānesu netabbo.	2865	
PA_anya-e08_03n:2866_0	“Ghaṭānekasahassāni, kumbhīnañca satā bahū”ti pāḷi. Ettha ghaṭāti ghaṭānaṃ. Sāmiatthe	2866	
PA_anya-e08_03n:2866_1	hi idaṃ paccattavacanaṃ. “Ghaṭānaṃ anekasahassāni” iccevattho. Kumbhīnañca satā bahūti	2866	
PA_anya-e08_03n:2866_2	anekāni ca kumbhīnaṃ satāni. Ettha nikāralopo daṭṭhabbo. Ayaṃ nayo aññesupi īdisesu ṭhānesu netabbo.	2866	
PA_anya-e08_03n:2867	“Dasavīsasahassānaṃ, dhammābhisamayo ahu;	286	
PA_anya-e08_03n:2868	Ekadvinnaṃ abhisamayo, gaṇanāto asaṅkhiyo”ti	286	
PA_anya-e08_03n:2869_0	Pāḷi. Ettha dasavīsasahassānanti dasasahassānaṃ vīsasahassānañca. Dhammābhisamayoti	2869	
PA_anya-e08_03n:2869_1	catusaccappaṭivedho. Ekadvinnanti sīsamattakathanaṃ, tena “ekassa ceva dvinnañca	2869	
PA_anya-e08_03n:2869_2	tiṇṇaṃ catunnaṃ…pe… dasanna”ntiādinā nayena asaṅkhyeyyoti attho. Ayaṃ nayo aññesupi	2869	
PA_anya-e08_03n:2869_3	īdisesu ṭhānesu netabbo.	2869	
PA_anya-e08_03n:2870	“Cattāri satasahassāni, chaḷabhiññā mahiddhikā;	287	
PA_anya-e08_03n:2871	Dīpaṅkaraṃ lokaviduṃ, parivārenti sabbadā”ti	287	
PA_anya-e08_03n:2872_0	Pāḷi. Ettha cattāri satasahassānīti idaṃ liṅgabhedavasena “chaḷabhiññā mahiddhikā”ti	2872	
PA_anya-e08_03n:2872_1	imehi dvīhi padehi samānādhikaraṇaṃ. Īdisesu hi ṭhānesu asaṅkhyeyya vācakopi saddo	2872	
PA_anya-e08_03n:2872_2	napuṃsakova hoti, tasmā “cattāri satasahassānī”ti ca “chaḷabhiññā”ti ca “mahiddhikā”ti	2872	
PA_anya-e08_03n:2872_3	ca etaṃ padattayaṃ samānādhikaraṇaṃ. Atha vā chaḷabhiññā mahiddhikāti chaḷabhiññānaṃ	2872	
PA_anya-e08_03n:2872_4	mahaddhikānanti sāmiatthe paccattavacanaṃ daṭṭhabbaṃ. Imasmiṃ panatthe “cattāri satasahassānī”ti	2872	
PA_anya-e08_03n:2872_5	ayaṃ saṅkhyāvacano bhavati. “Tīṇi satasahassāni, nāriyo samalaṅkatā”tiādīsupi ayaṃ	2872	
PA_anya-e08_03n:2872_6	nayo netabbo. “Tā ca satta satā bhariyā, dāsyo satta satāni cā”ti pāḷi. Ettha satāti	2872	
PA_anya-e08_03n:2872_7	“satānī”ti napuṃsakavasena gahetabbaṃ, na itthiliṅgavasena. “Satā”ti hi “pañca cittā	2872	
PA_anya-e08_03n:2872_8	vipākā”tiādīni viya napuṃsakarūpaṃ. Itthiliṅgabhūtā hi satasaddo natthi, tathā pulliṅgabhūto.	2872	
PA_anya-e08_03n:2872_9	Yadi ca dviliṅgo satasaddo siyā, evañca sati “puriso, kaññā”ti ca okārantapulliṅgaākārantitthirūpehipibhavitabbaṃ.	2872	
PA_anya-e08_03n:2872_10	Rūpadvayampi satasaddassa natthi, tena ñāyati “satasaddo ekantanapuṃsako”ti.	28721	
PA_anya-e08_03n:2873_0	Nanu ca bho “tā devatā sattasatā uḷārā”ti ettha satasaddo itthiliṅgo hutvā dissatīti?	2873	
PA_anya-e08_03n:2873_1	Na, napuṃsakoyevāti. Nanu ca bho devatāsaddena samānādhikaraṇoti? Saccaṃ samānādhikaraṇo,	2873	
PA_anya-e08_03n:2873_2	tathāpi napuṃsakoyeva. Īdisesu hi saṅkhyāvisayesu samānādhikaraṇabhāvo appamāṇo.	2873	
PA_anya-e08_03n:2873_3	Tathā hi “pañca paccekabuddhasatāni imasmiṃ isigilismiṃ pabbate ciravāsino ahesu”nti	2873	
PA_anya-e08_03n:2873_4	napuṃsakaliṅgena pulliṅgassa samānādhikaraṇatā dissati, tasmā “tā devatā sattasatā	2873	
PA_anya-e08_03n:2873_5	uḷārā”ti etthāpi “sattasatānī”ti napuṃsakabhāvoyevāti avagantabbo. “Satta hatthisate	2873	
PA_anya-e08_03n:2873_6	datvā”tiādīsupi satasaddo napuṃsakoyeva. Ayaṃ nayo aññesupi īdisesu ṭhānesu netabbo.	2873	
PA_anya-e08_03n:2874_0	“Navutikoṭisahassehi, parivāresi mahāmunī”ti pāḷi. Ettha “navutikoṭisahassehi bhikkhūhī”ti	2874	
PA_anya-e08_03n:2874_1	vā “bhikkhūnaṃ navutikoṭisahassehī”ti vā saṅkhyeyyasaṅkhyāpadhānavasena attho gahetabbo.	2874	
PA_anya-e08_03n:2874_2	Ayaṃ nayo aññesupi īdisesu ṭhānesu netabbo.	2874	
PA_anya-e08_03n:2875_0	“Satasahassavassāni, āyu tassa mahesino”ti pāḷi. Ettha “satasahassavassānī”ti kālassa	2875	
PA_anya-e08_03n:2875_1	accantasaṃyogavasena upayogavacanaṃ. Tathā “dasavassasahassāni, agāra’majjha so vasī”ti	2875	
PA_anya-e08_03n:2875_2	pāḷiyampi. Ayaṃ nayo aññesupi īdisesu ṭhānesu netabbo.	2875	
PA_anya-e08_03n:2876_0	“Ito satasahassamhi, kappe uppajji nāyako”ti pāḷi, “ekanavute ito kappe”ti pāḷi ca.	2876	
PA_anya-e08_03n:2876_1	Ettha satasahassamhi kappeti satasahassānaṃ kappānaṃ matthake. Ekanavute kappeti	2876	
PA_anya-e08_03n:2876_2	ekanavutiyā kappānaṃ matthaketi bhummavacanassa sāmibhummavacanavasena attho gahetabbo.	2876	
PA_anya-e08_03n:2876_3	Tathā hi “bhagavati brahmacariyaṃ vussatī”ti ettha bhummavacanassa “bhagavato santike”ti	2876	
PA_anya-e08_03n:2876_4	sāmibhummavacanavasena attho gahito. Ayaṃ nayo aññesupi īdisesu ṭhānesu netabbo.	2876	
PA_anya-e08_03n:2877	“Yadi tattha sahassāni, satāni nahutāni ca;	287	
PA_anya-e08_03n:2878	Nevamhākaṃ bhayaṃ koci, vane vāḷesu vijjatī”ti	287	
PA_anya-e08_03n:2879_0	Pāḷi. Ayametassā attho – tattha vane vāḷānaṃ sahassāni ca satāni ca nahutāni ca yadi	2879	
PA_anya-e08_03n:2879_1	vijjanti. Atha vā sahassāni satānīti satasahassāni, vāḷānaṃ satasahassāni ca nahutāni	2879	
PA_anya-e08_03n:2879_2	ca yadi vijjanti, evaṃ vijjantesupi vāḷesu kocīti kvaci. Kocisaddo hi “ko te balaṃ	2879	
PA_anya-e08_03n:2879_3	mahārājā”ti ettha kosaddo viya kvasaddatthe vattati, nimittatthe cāyaṃ niddeso. Tena	2879	
PA_anya-e08_03n:2879_4	“koci kvaci kismiñci vāḷe ekassapi vāḷamigassa kāraṇā nevamhākaṃ bhayaṃ vijjatī”ti	2879	
PA_anya-e08_03n:2879_5	attho gahetabbo. Atha vā kocīti kiñci appamattakampi. Ettha pana “vāḷesū”ti nimittatthe	2879	
PA_anya-e08_03n:2879_6	bhummaṃ. Vāḷānaṃ kāraṇā appamattakampi amhākaṃ bhayaṃ na vijjatīti. Ayaṃ nayo aññesupi	2879	
PA_anya-e08_03n:2879_7	īdisesu ṭhānesu netabbo.	2879	
PA_anya-e08_03n:2880	“Sabbaṃ satasahassāni, chattiṃsaparimaṇḍalaṃ;	288	
PA_anya-e08_03n:2881	Dasañceva sahassāni, aḍḍhuḍḍhāni satāni cā”ti	288	
PA_anya-e08_03n:2882_0	Aṭṭhakathāpāṭho. Ettha yasmā saddato samānavibhattiliṅgavacanānaṃ padānaṃ asamānavibhattiliṅgavacanānaṃ	2882	
PA_anya-e08_03n:2882_1	vā atthato pana samānānaṃ dūre ṭhitānampi ekasambandho hoti, itaresaṃ samīpe ṭhitānampi	2882	
PA_anya-e08_03n:2882_2	na hoti, tasmā “sabba”ntidaṃ “parimaṇḍala”ntiminā sambandhitabbaṃ. “Chattiṃsā”ti	2882	
PA_anya-e08_03n:2882_3	idaṃ pana “satasahassānī”timinā sambandhitabbaṃ. Ayaṃ nayo aññesupi īdisesu ṭhānesu netabbo.	2882	
PA_anya-e08_03n:2883	“Duve satasahassāni, cattāri nahutāni ca;	288	
PA_anya-e08_03n:2884	Ettakaṃ bahalattena, saṅkhātāyaṃ vasundharā”ti	288	
PA_anya-e08_03n:2885_0	Aṭṭhakathāpāṭho. Ettha “duve”ti visesanaṃ, “satasahassānī”ti visesitabbaṃ. Tathā	2885	
PA_anya-e08_03n:2885_1	“cattārī”ti visesanaṃ, “nahutānī”ti visesitabbaṃ. Tathā hi “satasahassāni nahutāni	2885	
PA_anya-e08_03n:2885_2	cā”ti imāni “duve cattārī”ti imehi visesitabbattā “dvisatasahassaṃ catunahuta”nti	2885	
PA_anya-e08_03n:2885_3	atthappakāsanāni bhavanti. Evaṃ santepi “duve”iccādīnaṃ saṅkhyāsaddānaṃ “satasahassānī”tiādīhi	2885	
PA_anya-e08_03n:2885_4	saṅkhyāsaddehi samānādhikaraṇatā pubbācariyehi na vuttā. Yasmā pana yathā “duve puthujjanā	2885	
PA_anya-e08_03n:2885_5	vuttā. Satasahassaṃ bhikkhū”tiādīsu samānādhikaraṇatā labbhati dabbavācakattā visesitabbapadānaṃ,	2885	
PA_anya-e08_03n:2885_6	na tathā “duve satasahassānī”tiādīsu adabbavācakattā visesitabbapadānaṃ, tasmā īdisesu	2885	
PA_anya-e08_03n:2885_7	ṭhānesu samānādhikaraṇatā na icchitabbā yuttiyā abhāvato. Yadi evaṃ “kusalā, rūpaṃ,	2885	
PA_anya-e08_03n:2885_8	cakkhumā”tiādīnaṃ viya imesamaññamaññasambandharahitā siyāti? Na, visesanavisesitabbabhāvena	2885	
PA_anya-e08_03n:2885_9	gahitattā. Yajjevaṃ samānādhikaraṇabhāvo laddhabboti? Na, niyamābhāvato. Ekantena	2885	
PA_anya-e08_03n:2885_10	hi guṇaguṇīnaṃyeva visesanavisesitabbānaṃ samānādhikaraṇabhāvo, na itaresaṃ visesanavisesitabbattepi.	28851	
PA_anya-e08_03n:2886_0	Tattha “ettaka”nti pamāṇavacanaṃ. “Bahalattenā”ti visesane tatiyā. Ubhayena imamatthaṃ	2886	
PA_anya-e08_03n:2886_1	dasseti “ayaṃ vasundharā bahalattena yojanānaṃ duve satasahassāni cattāri nahutāni	2886	
PA_anya-e08_03n:2886_2	ca ettakaṃ saṅkhātā”ti. “Ettaka”nti padassa ca “duve satasahassāni cattāri nahutāni	2886	
PA_anya-e08_03n:2886_3	cā”ti imehi vā “vasundharā”ti iminā vā samānādhikaraṇatā na icchitabbā. Ettakanti	2886	
PA_anya-e08_03n:2886_4	hi bhāvanapuṃsakaṃ, yaṃ saddasatthe kriyāvisesananti vadanti. Tassa “ettakena pamāṇena”iccevattho.	2886	
PA_anya-e08_03n:2886_5	Apica “duve satasahassāni cattāri na hutāni cā”ti imesampi “vasundharā”ti iminā samānādhikaraṇatā	2886	
PA_anya-e08_03n:2886_6	na icchitabbā “bhikkhūnaṃ sata”nti ettha satasaddassa viya saṅkhyāvacanamattattā.	2886	
PA_anya-e08_03n:2886_7	Tathā hi “ettaka”nti vuttaṃ. “Saṅkhātā”ti pana “aya”nti ca imesaṃ “vasundharā”ti	2886	
PA_anya-e08_03n:2886_8	iminā samānādhikaraṇatā labbhati. Sabbopāyaṃ nayo aññesupi īdisesu ṭhānesu netabbo.	2886	
PA_anya-e08_03n:2887	“Dasettha rājiyo setā, dassanīyā manoramā;	288	
PA_anya-e08_03n:2888	Cha piṅgalā pannarasa, haliddā tā catuddasā”ti	288	
PA_anya-e08_03n:2889	Pāḷi. Ettha cha piṅgalā pannarasāti cha ca pannarasa cāti ekavīsati piṅgalā rājiyoti attho gahetabbo.	288	
PA_anya-e08_03n:2890	Tathā –	289	
PA_anya-e08_03n:2891	“Puttāpi tassa bahavo, ‘ekanāmā’ti me sutaṃ;	289	
PA_anya-e08_03n:2892	Asīti dasa eko ca, indanāmā mahabbalā”ti	289	
PA_anya-e08_03n:2893	Pāḷi. Ettha pana “ekanavutī”ti vattabbe “asīti dasa eko cā”ti vuttaṃ. Vicitrasaddaracanañhi pāvacanaṃ. Ayaṃ nayo aññesupi īdisesu ṭhānesu netabbo.	289	
PA_anya-e08_03n:2894	“Tiṃsapurisanāvutyo, sabbevekekaniccitā;	289	
PA_anya-e08_03n:2895	Yesaṃ samaṃ na passāmi, kevalaṃ mahi’maṃ cara”nti	289	
PA_anya-e08_03n:2896_0	Pāḷi. Ettha “purisānaṃ tiṃsasahassāni navuti ca satāni tiṃsa nāvutyo”ti vuccanti.	2896	
PA_anya-e08_03n:2896_1	Imasmiṃ pana ṭhāne tiṃsasaddato sahassasaddassa navutisaddato ca satasaddassa lopaṃ	2896	
PA_anya-e08_03n:2896_2	katvā “tiṃsa nāvutyo”ti vuttanti na gahetabbaṃ. Evañhi gahaṇe sati yattha katthacipi	2896	
PA_anya-e08_03n:2896_3	edisī saddaracanā kātabbā siyā, katāya ca edisāya saddaracanāya atthāvagamo vinā	2896	
PA_anya-e08_03n:2896_4	upadesena suṇantānaṃ na siyā, tasmā nevaṃ gahetabbaṃ. Evaṃ pana gahetabbaṃ – “tiṃsa	2896	
PA_anya-e08_03n:2896_5	nāvutyo”ti idaṃ lokasaṅketarūḷhaṃ vacanaṃ, saṅketarūḷhassa pana vacanassattho yasmā	2896	
PA_anya-e08_03n:2896_6	gahitapubbasaṅketehi sutvā ñāyate, na upadesato, tasmā brahmadattena raññā vuttakālepi	2896	
PA_anya-e08_03n:2896_7	satthārā taṃ kathaṃ āharitvā vuttakālepi sabbe manussā vināpi upadesena vacanatthaṃ	2896	
PA_anya-e08_03n:2896_8	jānantīti gahetabbaṃ.	2896	
PA_anya-e08_03n:2897	Tiṃsañceva sahassāni, navuti ca satāni tu;	289	
PA_anya-e08_03n:2898	Tiṃsa nāvutiyo nāma, vuttā umaṅgajātake.	289	
PA_anya-e08_03n:2899	Yasmā pāvacane santi, nayā ceva acintiyā;	289	
PA_anya-e08_03n:2900	Vohārā ca suguḷhatthā, dayāpannena desitā.	290	
PA_anya-e08_03n:2901	Tasmā sāṭṭhakathe dhīro, gambhīre jinabhāsite;	290	
PA_anya-e08_03n:2902	Upadesaṃ sadā gaṇhe, garuṃ sammā upaṭṭhahaṃ.	290	
PA_anya-e08_03n:2903	Garūpadesahīno hi, atthasāraṃ na vindati;	290	
PA_anya-e08_03n:2904	Atthasāravihīno so, saddhammā parihāyati.	290	
PA_anya-e08_03n:2905	Garūpadesalābhī ca, atthasārasamāyuto;	290	
PA_anya-e08_03n:2906	Saddhammaṃ paripālento, saddhammasmā na hāyati.	290	
PA_anya-e08_03n:2907	Saddhammatthāya me tasmā, saṅkhyāmālāpi bhāsitā;	290	
PA_anya-e08_03n:2908	Sappayogā yathāyogaṃ, sahevatthavinicchayā.	290	
PA_anya-e08_03n:2909	Iti navaṅge sāṭṭhakathe piṭakattaye byappathagatīsu viññūnaṃ	290	
PA_anya-e08_03n:2910	Kosallatthāya kate saddanītippakaraṇe	291	
PA_anya-e08_03n:2911	Savinicchayo saṅkhyānāmānaṃ nāmikapadamālāvibhāgo	291	
PA_anya-e08_03n:2912	Nāma	291	
PA_anya-e08_03n:2913	Terasamo paricchedo.	291	
PA_anya-e08_03n:2914	14. Atthattikavibhāga	291	
PA_anya-e08_03n:2915	Bhūdhātu tāya nipphanna-rūpañcāti idaṃ dvayaṃ;	291	
PA_anya-e08_03n:2916	Katvā padhānamamhehi, sabbametaṃ papañcitaṃ.	291	
PA_anya-e08_03n:2917	Bhavatissa vasā dāni, vakkhāmatthattikaṃ varaṃ;	291	
PA_anya-e08_03n:2918	Atthuddhāro tumantañca, tvādiyantaṃ tikaṃ idha.	291	
PA_anya-e08_03n:2919	Tasmā tāva bhūdhātuto pavattassa bhūtasaddassa atthuddhāro nīyate –	291	
PA_anya-e08_03n:2920	Khandhasattāmanussesu, vijjamāne ca dhātuyaṃ;	292	
PA_anya-e08_03n:2921	Khīṇāsave rukkhādimhi, bhūtasaddo pavattati.	292	
PA_anya-e08_03n:2922	Uppāde cāpi viññeyyo, bhūtasaddo vibhāvinā;	292	
PA_anya-e08_03n:2923	Vipule sopasaggoyaṃ, hīḷane vidhamepi ca;	292	
PA_anya-e08_03n:2924	Parājaye vediyane, nāme pākaṭatāya ca.	292	
PA_anya-e08_03n:2925_0	Vuttañhetaṃ – bhūtasaddo pañcakkhandhāmanussadhātuvijjamānakhīṇāsavasattarukkhādīsu	2925	
PA_anya-e08_03n:2925_1	dissati. “Bhūtamidanti bhikkhave samanupassathā”tiādīsu hi ayaṃ pañcakkhandhesu dissati.	2925	
PA_anya-e08_03n:2925_2	“Yānīdha bhūtāni samāgatānī”ti ettha amanusse. “Cattāro kho bhikkhu mahābhūtā hetū”ti	2925	
PA_anya-e08_03n:2925_3	ettha dhātūsu. “Bhūtasmiṃ pācittiya”ntiādīsu vijjamāne. “Yo ca kālaghaso bhūto”ti	2925	
PA_anya-e08_03n:2925_4	ettha khīṇāsave. “Sabbeva nikkhipissanti, bhūtā loke samussaya”nti ettha satte. “Bhūtagāmapātabyatāyā”ti	2925	
PA_anya-e08_03n:2925_5	ettha rukkhādīsūti. Mūlapariyāyasuttaṭṭhakathāya vacanaṃ idaṃ. Ṭīkāyamādisaddena	2925	
PA_anya-e08_03n:2925_6	uppādādīni gayhare. Vuttañhetaṃ – “jātaṃ bhūtaṃ saṅkhata”ntiādīsu bhūtasaddo uppāde	2925	
PA_anya-e08_03n:2925_7	dissati. Saupasaggo pana “pabhūtamariyo pakaroti puñña”ntiādīsu vipule. “Yebhuyyena	2925	
PA_anya-e08_03n:2925_8	bhikkhūnaṃ paribhūtarūpo”tiādīsu hīḷane. “Sambhūto sāṇavāsī”tiādīsu paññattiyaṃ.	2925	
PA_anya-e08_03n:2925_9	“Abhibhūto māro vijito saṅgāmo”tiādīsu vidhamane. “Parābhūtarūpokho ayaṃ acelo pāthikaputto”tiādīsu	2925	
PA_anya-e08_03n:2925_10	parājaye. “Anubhūtaṃ sukhadukkha”ntiādīsu vediyane. “Vibhūtaṃ paññāyā”tiādīsu pākaṭīkaraṇe	29251	
PA_anya-e08_03n:2925_11	dissati, te sabbe “rukkhādīsū”tiādisaddena saṅgahitāti daṭṭhabbāti.	29251	
PA_anya-e08_03n:2926	Idāni tumantapadāni vuccante –	292	
PA_anya-e08_03n:2927_0	Bhavituṃ, ubbhavituṃ, samubbhavituṃ, pabhavituṃ, parābhavituṃ, atibhavituṃ, sambhavituṃ,	2927	
PA_anya-e08_03n:2927_1	vibhavituṃ, bhotuṃ, sambhotuṃ, vibhotuṃ, pātubhavituṃ, pātubbhavituṃ vā, pātubhotuṃ.	2927	
PA_anya-e08_03n:2927_2	Imāni akammakāni tumantapadāni.	2927	
PA_anya-e08_03n:2928_0	Paribhotuṃ paribhavituṃ, abhibhotuṃ abhibhavituṃ, adhibhotuṃ adhibhavituṃ, atibhotuṃ	2928	
PA_anya-e08_03n:2928_1	atibhavituṃ, anubhotuṃ anubhavituṃ, samanubhotuṃ samanubhavituṃ, abhisambhotuṃ abhisambhavituṃ.	2928	
PA_anya-e08_03n:2928_2	Imāni sakammakāni tumantapadāni, sabbānetāni suddhakattari bhavanti.	2928	
PA_anya-e08_03n:2929	“Bhāvetuṃ, pabhāvetuṃ, sambhāvetuṃ, vibhāvetuṃ, paribhāvetuṃ”iccevamādīni hetukattari tumantapadāni, sabbānipi hetukattari tumantapadāni sakammakāniyeva bhavanti. Uddesoyaṃ.	292	
PA_anya-e08_03n:2930_0	Tatra samānatthapadesu ekamevādipadaṃ gahetvā niddeso kātabbo – bhavitunti hotuṃ	2930	
PA_anya-e08_03n:2930_1	vijjituṃ paññāyituṃ sarūpaṃ labhituṃ. Ettha vuttanayānusārena sesānampi tumantānaṃ	2930	
PA_anya-e08_03n:2930_2	niddeso vitthāretabbo, sabbāni tumantapadāni catutthiyatthe vattanti “tvaṃ mama cittamaññāya,	2930	
PA_anya-e08_03n:2930_3	nettaṃ yācitumāgato”ti ettha viya. Yācitunti hi yācanatthāyāti attho. Tasmā bhavituntiādīnampi	2930	
PA_anya-e08_03n:2930_4	“bhavanatthāyā”ti vā “bhavanattha”nti vā “bhavanāyā”ti vā ādinā attho gahetabbo.	2930	
PA_anya-e08_03n:2930_5	Apica “nekkhammaṃ daṭṭhu khemato”ti ettha “daṭṭhu”nti padassa “disvā”ti atthadassanato	2930	
PA_anya-e08_03n:2930_6	yathārahaṃ tumantāni tvāsaddantapadatthavasenapi gahetabbāni. Etāni ca nipātapadesu	2930	
PA_anya-e08_03n:2930_7	saṅgahaṃgacchanti. Vuttañhi niruttipiṭake nipātapadaparicchede “tuṃ iti catutthiyā”ti.	2930	
PA_anya-e08_03n:2930_8	Tatrāyamattho “tuṃ iti etadanto nipāto catutthiyā atthe vattatī”ti.	2930	
PA_anya-e08_03n:2931	Tumantakathā samattā.	293	
PA_anya-e08_03n:2932	Idāni tvādiyantapadāni vuccante –	293	
PA_anya-e08_03n:2933_0	Bhavitvā, bhavitvāna, bhavituna, bhaviya, bhaviyāna. Ubbhavitvā, ubbhavitvāna, ubbhavituna,	2933	
PA_anya-e08_03n:2933_1	ubbhaviya, ubbhaviyāna. Esa nayo “samubbhavitvā, parābhavitvā, sambhavitvā, vibhavitvā,	2933	
PA_anya-e08_03n:2933_2	pātubbhavitvā”ti etthāpi. Imāni akammakāni ussukkanatthāni tvādiyantapadāni.	2933	
PA_anya-e08_03n:2934_0	Bhutvā, bhutvāna, paribhavitvā, paribhavitvāna, paribhavituna, paribhaviya, paribhaviyāna,	2934	
PA_anya-e08_03n:2934_1	paribhuyya. Abhibhavitvā, abhibhavitvāna, abhibhavituna, abhibhaviya, abhibhaviyāna,	2934	
PA_anya-e08_03n:2934_2	abhibhuyya. Esa nayo “adhibhavitvā, atibhavitvā, anubhavitvā”ti etthāpi. Idañcettha	2934	
PA_anya-e08_03n:2934_3	nidassanaṃ. “Tamavoca rājā anubhaviyāna tampi, eyyāsi khippaṃ ahamapi pūjaṃ kassa”nti.	2934	
PA_anya-e08_03n:2934_4	Anubhutvā, anubhutvāna. Adhibhotvā, adhibhotvāna.	2934	
PA_anya-e08_03n:2935	“Saṭṭhi kappasahassāni, devaloke ramissati;	293	
PA_anya-e08_03n:2936	Aññe deve adhibhotvā, issaraṃ kārayissatī”ti	293	
PA_anya-e08_03n:2937	Idamettha pāḷinidassanaṃ, imāni sakammakāni ussukkanatthāni tvādiyantapadāni. Imāni cattāri suddhakattariyeva bhavanti.	293	
PA_anya-e08_03n:2938_0	“Bhāvetvā, bhāvetvāna. Pabhāvetvā, pabhāvetvāna. Sambhāvetvā, sambhāvetvāna. Vibhāvetvā,	2938	
PA_anya-e08_03n:2938_1	vibhāvetvāna. Paribhāvetvā, paribhāvetvāna”iccevamādīni sakammakāni ussukkanatthāni	2938	
PA_anya-e08_03n:2938_2	tvādiyantapadāni hetukattariyeva bhavanti. Uddesoyaṃ.	2938	
PA_anya-e08_03n:2939_0	Tatra samānatthapadesu ekamevādipadaṃ gahetvā niddeso kātabbo – bhavitvāti hutvā	2939	
PA_anya-e08_03n:2939_1	paññāyitvā sarūpaṃ labhitvā. Evaṃ vuttanayānusārena sesānampi tvādiyantapadānaṃ niddeso	2939	
PA_anya-e08_03n:2939_2	vitthāretabbo. Ayaṃ pana viseso bhutvāti sampattiṃ anubhutvāti sakammakavasena attho	2939	
PA_anya-e08_03n:2939_3	gahetabbo. Bhutvā anubhutvāti imesañhi samānatthataṃ saddhammavidū icchanti. Atridaṃ vuccati –	2939	
PA_anya-e08_03n:2940	“Bhutvā bhutvāna”iccete, “anubhutvā”timassa hi;	294	
PA_anya-e08_03n:2941	Atthaṃ sūcenti “hutvā”ti, padassa pana neva te.	294	
PA_anya-e08_03n:2942	Keci “bhūtvā”ti dīghattaṃ, tassa icchanti sāsane;	294	
PA_anya-e08_03n:2943	Dīghatā rassatā ceva, dvayampetaṃ padissati.	294	
PA_anya-e08_03n:2944	Saddasatthe ca “bhūtvā”ti, dīghattasañhitaṃ padaṃ;	294	
PA_anya-e08_03n:2945	“Bhavitvā”ti padassatthaṃ, dīpeti na tu sāsane.	294	
PA_anya-e08_03n:2946	“Hutvā”iti padaṃyeva, dīpeti jinasāsane;	294	
PA_anya-e08_03n:2947	“Bhavitvā”ti padassatthaṃ, natthi aññattha taṃ padaṃ.	294	
PA_anya-e08_03n:2948	Iccevaṃ savisesantu, vacanaṃ sāradassinā;	294	
PA_anya-e08_03n:2949	Sāsane saddasatthe ca, viññunā pekkhitabbakaṃ.	294	
PA_anya-e08_03n:2950_0	Evaṃ ussukkanatthe pavattāni tvādiyantapadānipi niddiṭṭhāni, sabbānetāni avibhattikānīti	2950	
PA_anya-e08_03n:2950_1	gahetabbāni. Niruttipiṭake hi nipātaparicchede avibhattikāni katvā tvādiyantapadāni	2950	
PA_anya-e08_03n:2950_2	vuttāni. Saddatthavidūnaṃ pana mate paṭhamādivibhattivasena savibhattikāni bhavanti.	2950	
PA_anya-e08_03n:2951_0	Imasmiñca pana tvādiyantādhikāre idañcupalakkhitabbaṃ – bhutvā gacchati, bhutvā gato,	2951	
PA_anya-e08_03n:2951_1	bhutvā gamissasi, kasitvā vapati. Umaṅgā nikkhamitvāna, vedeho nāvamāruhi. Bhutvāna	2951	
PA_anya-e08_03n:2951_2	bhikkhu bhikkhassu iccādī samānakattukānaṃ dhātūnaṃ pubbakāle tvādisaddappayogā.	2951	
PA_anya-e08_03n:2951_3	“Bhutvā gacchatī”ti ettha hi “bhutvā”ti idaṃ pubbakālakriyādīpakaṃ padaṃ. “Gacchatī”ti	2951	
PA_anya-e08_03n:2951_4	idaṃ pana uttarakālakriyādīpakaṃ, samānakattukāni cetāni padāni ekakattukānaṃ kriyānaṃ	2951	
PA_anya-e08_03n:2951_5	vācakattā. Tathā hettha yo gamanakriyāya kattā, so eva bhuñjanakriyāya kattubhūto	2951	
PA_anya-e08_03n:2951_6	daṭṭhabbo. Ayaṃ nayo aññatrāpi īdisesu ṭhānesu netabbo.	2951	
PA_anya-e08_03n:2952	“Andhakāraṃ nihantvāna, uditoyaṃ divākaro;	295	
PA_anya-e08_03n:2953	Vaṇṇaṃ paññāvabhāsehi, obhāsetvā samuggato”	295	
PA_anya-e08_03n:2954_0	Iccādīnipi pana samānakattukānaṃ samānakāle tvādisaddappayogā. Ettha hi “nihantvānā”ti	2954	
PA_anya-e08_03n:2954_1	padaṃ samānakālakriyādīpakaṃ padaṃ. “Udito”ti idaṃ pana uttarakālakriyādīpakaṃ padanti	2954	
PA_anya-e08_03n:2954_2	na vattabbaṃ samānakālakriyāya idhādhippetattā. Tasmāyeva samānakālakriyādīpakaṃ	2954	
PA_anya-e08_03n:2954_3	padanti gahetabbaṃ. Ayaṃ nayo aññatrāpi īdisesu ṭhānesu netabbo.	2954	
PA_anya-e08_03n:2955_0	Keci pana “mukhaṃ byādāya sayati, akkhiṃ parivattetvā passatī”ti udāharanti. Apare	2955	
PA_anya-e08_03n:2955_1	“nisajja adhīte, ṭhatvā kathetī”ti. Tattha byādānaparivattanuttarakālo byādānūpasamalakkhaṇaṃ	2955	
PA_anya-e08_03n:2955_2	passanakriyāya lakkhiyati. “Nisajja adhīte, ṭhatvā kathetī”ti ca samānakālatāyapi	2955	
PA_anya-e08_03n:2955_3	ajjhenakathanehi pubbepi nisajjaṭṭhānāni hontīti sakkā pubbuttarakālatā sambhāvetuṃ,	2955	
PA_anya-e08_03n:2955_4	tasmā purimāniyeva udāharaṇāni yuttāni. Udayasamakālameva hi tannivattanīyanivattananti.	2955	
PA_anya-e08_03n:2956_0	“Dvāramāvaritvā pavisati”iccādi samānakattukānaṃ aparakāle tvādisaddappayogo. Yasmā	2956	
PA_anya-e08_03n:2956_1	panettha pavisanakriyā purimā, āvaraṇakriyā pana pacchimā, tasmā “āvaritvā”ti idaṃ	2956	
PA_anya-e08_03n:2956_2	aparakālakriyādīpakaṃ padanti veditabbaṃ. “Pavisatī”ti idaṃ pana pubbakālakriyādīpakaṃ	2956	
PA_anya-e08_03n:2956_3	padanti. Ayaṃ nayo aññatrāpi īdisesu ṭhānesu netabbo. Apare “dha’nti kacca patito	2956	
PA_anya-e08_03n:2956_4	daṇḍo”ti udāharaṇanti. Abhighātabhūtasamāyoge pana abhighātajasaddassa samānakālatā	2956	
PA_anya-e08_03n:2956_5	ettha labbhatīti idhāpi purimāniyeva udāharaṇāni yuttānīti.	2956	
PA_anya-e08_03n:2957_0	“Pisācaṃ disvā cassa bhayaṃ hoti. Paññāya cassa disvā āsavā parikkhīṇā”iccādi asamāne	2957	
PA_anya-e08_03n:2957_1	kattari payogo. Ettha hi pisācaṃ disvā purisassa bhayaṃ hoti, paññāya disvā assa	2957	
PA_anya-e08_03n:2957_2	puggalassa āsavā parikkhīṇā. Evaṃ samānakattukatā dhātūnaṃ na labbhati dassanakriyāya	2957	
PA_anya-e08_03n:2957_3	purisesu pavattanato, bhavanādikriyāya ca bhayādīsu pavattanatoti daṭṭhabbaṃ. Ayaṃ	2957	
PA_anya-e08_03n:2957_4	nayo aññatrāpi īdisesu ṭhānesu netabbo.	2957	
PA_anya-e08_03n:2958_0	Idampi panettha upalakkhitabbaṃ “appatvā nadiṃ pabbato, atikkamma pabbataṃ nadī”iccādi	2958	
PA_anya-e08_03n:2958_1	parāparayogo. “Sīhaṃ disvā bhayaṃ hoti, ghataṃ pivitvā balaṃ jāyate, ‘dha’nti katvā	2958	
PA_anya-e08_03n:2958_2	daṇḍo patito”iccādi lakkhaṇahetuādippayogo. “Nhatvā gamanaṃ, bhutvā sayanaṃ. Upādāya	2958	
PA_anya-e08_03n:2958_3	rūpa”miccāpi byattayena saddasiddhippayogoti.	2958	
PA_anya-e08_03n:2959_0	Iccevaṃ sabbathāpi samānakattukānaṃ dhātūnaṃ pubbakāle tvādisaddappayogo, samānakattukānaṃ	2959	
PA_anya-e08_03n:2959_1	samānakāle tvādisaddappayogo, samānakattukānaṃ aparakāle tvādisaddappayogo, asamānakattukānaṃ	2959	
PA_anya-e08_03n:2959_2	tvādisaddappayogo, parāparayogo, lakkhaṇahetuādippayogo, byattayena saddasiddhippayogoti	2959	
PA_anya-e08_03n:2959_3	sattadhā tvādiyantānaṃ padānaṃ payogo veditabbo.	2959	
PA_anya-e08_03n:2960_0	Yadi evaṃ kasmā kaccāyane “pubbakālekakattukānaṃ tuna tvāna tvā vā”ti pubbakāleyeva	2960	
PA_anya-e08_03n:2960_1	ekakattukaggahaṇaṃ katanti? Yetuyyena tvādiyantānaṃ padānaṃ purimakālakriyādīpanato.	2960	
PA_anya-e08_03n:2960_2	Kaccāyane hi yebhuyyena pavattiṃ sandhāya “pubbakālekakattukāna”nti vuttaṃ. Yasmā	2960	
PA_anya-e08_03n:2960_3	pana “iti katvā”tiādīnaṃ padānaṃ hetuatthavasenapi pubbācariyehi attho saṃvaṇṇito,	2960	
PA_anya-e08_03n:2960_4	tasmā “bhavitvā”tiādīnaṃ bhūdhātumayānaṃ tvādisaddantānaṃ padānaṃ aññesañca “pacitvā”tiādīnaṃ	2960	
PA_anya-e08_03n:2960_5	yathāpayogaṃ “bhavanahetu pacanahetū”tiādinā hetuatthopi gahetabbo. Atridaṃ vuccati –	2960	
PA_anya-e08_03n:2961	Hetutthepi yato honti, saddā ussukkanatthakā;	296	
PA_anya-e08_03n:2962	Tasmā hetuvasenāpi, vadeyyatthaṃ vicakkhaṇo.	296	
PA_anya-e08_03n:2963	“Iti katvā”ti saddassa, atthasaṃvaṇṇanāsu hi;	296	
PA_anya-e08_03n:2964	“Iti karaṇahetū”ti, attho dhīrehi gayhati.	296	
PA_anya-e08_03n:2965	“Gacchāmi dāni nibbānaṃ, yattha gantvā na socati”;	296	
PA_anya-e08_03n:2966	Iti pāṭhepi hetuttho, gayhate pubbaviññubhi.	296	
PA_anya-e08_03n:2967	“Yasmiṃ nibbāne gamana-hetū”ti hi kathīyate;	296	
PA_anya-e08_03n:2968	Hetutthevaṃ yathāyoga-maññatrāpi ayaṃ nayo.	296	
PA_anya-e08_03n:2969	Evaṃ bhūtasaddassa atthuddhāro ca tumantapadañca tvādiyantapadañcāti atthattikaṃ vibhattaṃ.	296	
PA_anya-e08_03n:2970	Yo imamatthatikaṃ suvibhattaṃ,	297	
PA_anya-e08_03n:2971	Kaṇṇarasāyanamāgamikānaṃ;	297	
PA_anya-e08_03n:2972	Dhārayate sa bhave gatakaṅkhā,	297	
PA_anya-e08_03n:2973	Pāvacanamhi gate sukhumatthe.	297	
PA_anya-e08_03n:2974	Iti navaṅge sāṭṭhakathe piṭakattaye byappathagatīsu viññūnaṃ	297	
PA_anya-e08_03n:2975	Kosallatthāya kate saddanītippakaraṇe	297	
PA_anya-e08_03n:2976	Atthattikavibhāgo nāma	297	
PA_anya-e08_03n:2977	Cuddasamo paricchedo.	297	
PA_anya-e08_03n:2978	Evaṃ nānappakārato bhūdhāturūpāni dassitāni.	297	
PA_anya-e08_03n:2979	Padamālā niṭṭhitā.	297	
