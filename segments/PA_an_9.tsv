segmentnr	original	folio	analyzed
PA_an_9:1.0.1	Aṅguttara Nikāya 9.1	1	
PA_an_9:1.0.2	1. Sambodhivagga	1	
PA_an_9:1.0.3	Sambodhisutta	1	
PA_an_9:1.1.1	Evaṁ me sutaṁ—	1	
PA_an_9:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_9:1.1.3	Tatra kho bhagavā bhikkhū āmantesi:	1	
PA_an_9:1.2.1	“Sace, bhikkhave, aññatitthiyā paribbājakā evaṁ puccheyyuṁ:	1	
PA_an_9:1.2.2	‘sambodhipakkhikānaṁ, āvuso, dhammānaṁ kā upanisā bhāvanāyā’ti, evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ kinti byākareyyāthā”ti?	1	
PA_an_9:1.2.3	“Bhagavaṁmūlakā no, bhante, dhammā …pe… bhagavato sutvā bhikkhū dhāressantī”ti.	1	
PA_an_9:1.3.1	“Tena hi, bhikkhave, suṇātha, sādhukaṁ manasi karotha; bhāsissāmī”ti.	1	
PA_an_9:1.3.2	“Evaṁ, bhante”ti kho te bhikkhū bhagavato paccassosuṁ.	1	
PA_an_9:1.3.3	Bhagavā etadavoca:	1	
PA_an_9:1.4.1	“Sace, bhikkhave, aññatitthiyā paribbājakā evaṁ puccheyyuṁ:	1	
PA_an_9:1.4.2	‘sambodhipakkhikānaṁ, āvuso, dhammānaṁ kā upanisā bhāvanāyā’ti, evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	1	
PA_an_9:1.5.1	‘Idhāvuso, bhikkhu kalyāṇamitto hoti kalyāṇasahāyo kalyāṇasampavaṅko.	1	
PA_an_9:1.5.2	Sambodhipakkhikānaṁ, āvuso, dhammānaṁ ayaṁ paṭhamā upanisā bhāvanāya.	1	
PA_an_9:1.6.1	Puna caparaṁ, āvuso, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	1	
PA_an_9:1.6.2	Sambodhipakkhikānaṁ, āvuso, dhammānaṁ ayaṁ dutiyā upanisā bhāvanāya.	1	
PA_an_9:1.7.1_0	Puna caparaṁ, āvuso, bhikkhu yāyaṁ kathā abhisallekhikā cetovivaraṇasappāyā, seyyathidaṁ—appicchakathā	1	
PA_an_9:1.7.1_1	santuṭṭhikathā pavivekakathā asaṁsaggakathā vīriyārambhakathā sīlakathā samādhikathā	1	
PA_an_9:1.7.1_2	paññākathā vimuttikathā vimuttiñāṇadassanakathā, evarūpiyā kathāya nikāmalābhī hoti	1	
PA_an_9:1.7.1_3	akicchalābhī akasiralābhī.	1	
PA_an_9:1.7.2	Sambodhipakkhikānaṁ, āvuso, dhammānaṁ ayaṁ tatiyā upanisā bhāvanāya.	1	
PA_an_9:1.8.1	Puna caparaṁ, āvuso, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	1	
PA_an_9:1.8.2	Sambodhipakkhikānaṁ, āvuso, dhammānaṁ ayaṁ catutthī upanisā bhāvanāya.	1	
PA_an_9:1.9.1	Puna caparaṁ, āvuso, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	1	
PA_an_9:1.9.2	Sambodhipakkhikānaṁ, āvuso, dhammānaṁ ayaṁ pañcamī upanisā bhāvanāya’.	1	
PA_an_9:1.10.1	Kalyāṇamittassetaṁ, bhikkhave, bhikkhuno pāṭikaṅkhaṁ kalyāṇasahāyassa kalyāṇasampavaṅkassa—	1	
PA_an_9:1.10.2	sīlavā bhavissati, pātimokkhasaṁvarasaṁvuto viharissati ācāragocarasampanno aṇumattesu vajjesu bhayadassāvī, samādāya sikkhissati sikkhāpadesu.	1	
PA_an_9:1.11.1	Kalyāṇamittassetaṁ, bhikkhave, bhikkhuno pāṭikaṅkhaṁ kalyāṇasahāyassa kalyāṇasampavaṅkassa—	1	
PA_an_9:1.11.2_0	yāyaṁ kathā abhisallekhikā cetovivaraṇasappāyā, seyyathidaṁ—appicchakathā santuṭṭhikathā	1	
PA_an_9:1.11.2_1	pavivekakathā asaṁsaggakathā vīriyārambhakathā sīlakathā samādhikathā paññākathā	1	
PA_an_9:1.11.2_2	vimuttikathā vimuttiñāṇadassanakathā, evarūpiyā kathāya nikāmalābhī bhavissati akicchalābhī akasiralābhī.	1	
PA_an_9:1.12.1	Kalyāṇamittassetaṁ, bhikkhave, bhikkhuno pāṭikaṅkhaṁ kalyāṇasahāyassa kalyāṇasampavaṅkassa—	1	
PA_an_9:1.12.2	āraddhavīriyo viharissati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	1	
PA_an_9:1.13.1	Kalyāṇamittassetaṁ, bhikkhave, bhikkhuno pāṭikaṅkhaṁ kalyāṇasahāyassa kalyāṇasampavaṅkassa—	1	
PA_an_9:1.13.2	paññavā bhavissati udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	1	
PA_an_9:1.14.1	Tena ca pana, bhikkhave, bhikkhunā imesu pañcasu dhammesu patiṭṭhāya cattāro dhammā uttari bhāvetabbā—	1	
PA_an_9:1.14.2	asubhā bhāvetabbā rāgassa pahānāya, mettā bhāvetabbā byāpādassa pahānāya, ānāpānassati bhāvetabbā vitakkupacchedāya, aniccasaññā bhāvetabbā asmimānasamugghātāya.	1	
PA_an_9:1.14.3	Aniccasaññino, bhikkhave, anattasaññā saṇṭhāti.	1	
PA_an_9:1.14.4	Anattasaññī asmimānasamugghātaṁ pāpuṇāti diṭṭheva dhamme nibbānan”ti.	1	
PA_an_9:1.14.5	Paṭhamaṁ.	1	
PA_an_9:2.0.1	Aṅguttara Nikāya 9.2	2	
PA_an_9:2.0.2	1. Sambodhivagga	2	
PA_an_9:2.0.3	Nissayasutta	2	
PA_an_9:2.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ …pe… ekamantaṁ nisinno kho so bhikkhu bhagavantaṁ etadavoca:	2	
PA_an_9:2.1.2	“‘nissayasampanno nissayasampanno’ti, bhante, vuccati.	2	
PA_an_9:2.1.3	Kittāvatā nu kho, bhante, bhikkhu nissayasampanno hotī”ti?	2	
PA_an_9:2.1.4	“Saddhañce, bhikkhu, bhikkhu nissāya akusalaṁ pajahati kusalaṁ bhāveti, pahīnamevassa taṁ akusalaṁ hoti.	2	
PA_an_9:2.1.5	Hiriñce, bhikkhu, bhikkhu nissāya …pe…	2	
PA_an_9:2.1.6	ottappañce, bhikkhu, bhikkhu nissāya …pe…	2	
PA_an_9:2.1.7	vīriyañce, bhikkhu, bhikkhu nissāya …pe…	2	
PA_an_9:2.1.8	paññañce, bhikkhu, bhikkhu nissāya akusalaṁ pajahati kusalaṁ bhāveti, pahīnamevassa taṁ akusalaṁ hoti.	2	
PA_an_9:2.1.9	Taṁ hissa bhikkhuno akusalaṁ pahīnaṁ hoti suppahīnaṁ, yaṁsa ariyāya paññāya disvā pahīnaṁ.	2	
PA_an_9:2.2.1	Tena ca pana, bhikkhu, bhikkhunā imesu pañcasu dhammesu patiṭṭhāya cattāro upanissāya vihātabbā.	2	
PA_an_9:2.2.2	Katame cattāro?	2	
PA_an_9:2.2.3	Idha, bhikkhu, bhikkhu saṅkhāyekaṁ paṭisevati, saṅkhāyekaṁ adhivāseti, saṅkhāyekaṁ parivajjeti, saṅkhāyekaṁ vinodeti.	2	
PA_an_9:2.2.4	Evaṁ kho, bhikkhu, bhikkhu nissayasampanno hotī”ti.	2	
PA_an_9:2.2.5	Dutiyaṁ.	2	
PA_an_9:3.0.1	Aṅguttara Nikāya 9.3	3	
PA_an_9:3.0.2	1. Sambodhivagga	3	
PA_an_9:3.0.3	Meghiyasutta	3	
PA_an_9:3.1.1	Ekaṁ samayaṁ bhagavā cālikāyaṁ viharati cālikāpabbate.	3	
PA_an_9:3.1.2	Tena kho pana samayena āyasmā meghiyo bhagavato upaṭṭhāko hoti.	3	
PA_an_9:3.1.3	Atha kho āyasmā meghiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhito kho āyasmā meghiyo bhagavantaṁ etadavoca:	3	
PA_an_9:3.1.4	“icchāmahaṁ, bhante, jantugāmaṁ piṇḍāya pavisitun”ti.	3	
PA_an_9:3.1.5	“Yassadāni tvaṁ, meghiya, kālaṁ maññasī”ti.	3	
PA_an_9:3.2.1	Atha kho āyasmā meghiyo pubbaṇhasamayaṁ nivāsetvā pattacīvaramādāya jantugāmaṁ piṇḍāya pāvisi.	3	
PA_an_9:3.2.2	Jantugāme piṇḍāya caritvā pacchābhattaṁ piṇḍapātapaṭikkanto yena kimikāḷāya nadiyā tīraṁ tenupasaṅkami.	3	
PA_an_9:3.2.3	Addasā kho āyasmā meghiyo kimikāḷāya nadiyā tīre jaṅghāvihāraṁ anucaṅkamamāno anuvicaramāno ambavanaṁ pāsādikaṁ ramaṇīyaṁ.	3	
PA_an_9:3.2.4	Disvānassa etadahosi:	3	
PA_an_9:3.2.5	“pāsādikaṁ vatidaṁ ambavanaṁ ramaṇīyaṁ, alaṁ vatidaṁ kulaputtassa padhānatthikassa padhānāya.	3	
PA_an_9:3.2.6	Sace maṁ bhagavā anujāneyya, āgaccheyyāhaṁ imaṁ ambavanaṁ padhānāyā”ti.	3	
PA_an_9:3.3.1	Atha kho āyasmā meghiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā meghiyo bhagavantaṁ etadavoca:	3	
PA_an_9:3.4.1	“Idhāhaṁ, bhante, pubbaṇhasamayaṁ nivāsetvā pattacīvaramādāya jantugāmaṁ piṇḍāya pāvisiṁ.	3	
PA_an_9:3.4.2	Jantugāme piṇḍāya caritvā pacchābhattaṁ piṇḍapātapaṭikkanto yena kimikāḷāya nadiyā tīraṁ tenupasaṅkamiṁ.	3	
PA_an_9:3.4.3	Addasaṁ kho ahaṁ, bhante, kimikāḷāya nadiyā tīre jaṅghāvihāraṁ anucaṅkamamāno anuvicaramāno ambavanaṁ pāsādikaṁ ramaṇīyaṁ.	3	
PA_an_9:3.4.4	Disvāna me etadahosi:	3	
PA_an_9:3.4.5	‘pāsādikaṁ vatidaṁ ambavanaṁ ramaṇīyaṁ.	3	
PA_an_9:3.4.6	Alaṁ vatidaṁ kulaputtassa padhānatthikassa padhānāya.	3	
PA_an_9:3.4.7	Sace maṁ bhagavā anujāneyya, āgaccheyyāhaṁ imaṁ ambavanaṁ padhānāyā’ti.	3	
PA_an_9:3.4.8	Sace maṁ bhagavā anujāneyya, gaccheyyāhaṁ taṁ ambavanaṁ padhānāyā”ti.	3	
PA_an_9:3.4.9	“Āgamehi tāva, meghiya. Ekakamhi tāva yāva aññopi koci bhikkhu āgacchatī”ti.	3	
PA_an_9:3.5.1	Dutiyampi kho āyasmā meghiyo bhagavantaṁ etadavoca:	3	
PA_an_9:3.5.2	“bhagavato, bhante, natthi kiñci uttari karaṇīyaṁ, natthi katassa paṭicayo.	3	
PA_an_9:3.5.3	Mayhaṁ kho pana, bhante, atthi uttari karaṇīyaṁ, atthi katassa paṭicayo.	3	
PA_an_9:3.5.4	Sace maṁ bhagavā anujāneyya, gaccheyyāhaṁ taṁ ambavanaṁ padhānāyā”ti.	3	
PA_an_9:3.5.5	“Āgamehi tāva, meghiya, ekakamhi tāva yāva aññopi koci bhikkhu āgacchatī”ti.	3	
PA_an_9:3.6.1	Tatiyampi kho āyasmā meghiyo bhagavantaṁ etadavoca:	3	
PA_an_9:3.6.2	“bhagavato, bhante, natthi kiñci uttari karaṇīyaṁ, natthi katassa paṭicayo.	3	
PA_an_9:3.6.3	Mayhaṁ kho pana, bhante, atthi uttari karaṇīyaṁ, atthi katassa paṭicayo.	3	
PA_an_9:3.6.4	Sace maṁ bhagavā anujāneyya, gaccheyyāhaṁ taṁ ambavanaṁ padhānāyā”ti.	3	
PA_an_9:3.6.5	“Padhānanti kho, meghiya, vadamānaṁ kinti vadeyyāma.	3	
PA_an_9:3.6.6	Yassadāni tvaṁ, meghiya, kālaṁ maññasī”ti.	3	
PA_an_9:3.7.1_0	Atha kho āyasmā meghiyo uṭṭhāyāsanā bhagavantaṁ abhivādetvā padakkhiṇaṁ katvā yena	3	
PA_an_9:3.7.1_1	taṁ ambavanaṁ tenupasaṅkami; upasaṅkamitvā taṁ ambavanaṁ ajjhogāhetvā aññatarasmiṁ	3	
PA_an_9:3.7.1_2	rukkhamūle divāvihāraṁ nisīdi.	3	
PA_an_9:3.7.2	Atha kho āyasmato meghiyassa tasmiṁ ambavane viharantassa yebhuyyena tayo pāpakā akusalā vitakkā samudācaranti, seyyathidaṁ—	3	
PA_an_9:3.7.3	kāmavitakko, byāpādavitakko, vihiṁsāvitakko.	3	
PA_an_9:3.7.4	Atha kho āyasmato meghiyassa etadahosi:	3	
PA_an_9:3.7.5	“acchariyaṁ vata bho, abbhutaṁ vata bho.	3	
PA_an_9:3.7.6	Saddhāya ca vatamhā agārasmā anagāriyaṁ pabbajitā;	3	
PA_an_9:3.7.7	atha ca panimehi tīhi pāpakehi akusalehi vitakkehi anvāsattā—	3	
PA_an_9:3.7.8	kāmavitakkena, byāpādavitakkena, vihiṁsāvitakkenā”ti.	3	
PA_an_9:3.8.1	Atha kho āyasmā meghiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā meghiyo bhagavantaṁ etadavoca:	3	
PA_an_9:3.9.1	“Idha mayhaṁ, bhante, tasmiṁ ambavane viharantassa yebhuyyena tayo pāpakā akusalā vitakkā samudācaranti, seyyathidaṁ—	3	
PA_an_9:3.9.2	kāmavitakko, byāpādavitakko, vihiṁsāvitakko.	3	
PA_an_9:3.9.3	Tassa mayhaṁ, bhante, etadahosi:	3	
PA_an_9:3.9.4	‘acchariyaṁ vata bho, abbhutaṁ vata bho.	3	
PA_an_9:3.9.5	Saddhāya ca vatamhā agārasmā anagāriyaṁ pabbajitā;	3	
PA_an_9:3.9.6	atha ca panimehi tīhi pāpakehi akusalehi vitakkehi anvāsattā—	3	
PA_an_9:3.9.7	kāmavitakkena, byāpādavitakkena, vihiṁsāvitakkenā’”ti.	3	
PA_an_9:3.10.1	“Aparipakkāya, meghiya, cetovimuttiyā pañca dhammā paripakkāya saṁvattanti.	3	
PA_an_9:3.10.2	Katame pañca?	3	
PA_an_9:3.10.3	Idha, meghiya, bhikkhu kalyāṇamitto hoti kalyāṇasahāyo kalyāṇasampavaṅko.	3	
PA_an_9:3.10.4	Aparipakkāya, meghiya, cetovimuttiyā ayaṁ paṭhamo dhammo paripakkāya saṁvattati.	3	
PA_an_9:3.11.1	Puna caparaṁ, meghiya, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	3	
PA_an_9:3.11.2	Aparipakkāya, meghiya, cetovimuttiyā ayaṁ dutiyo dhammo paripakkāya saṁvattati.	3	
PA_an_9:3.12.1_0	Puna caparaṁ, meghiya, yāyaṁ kathā abhisallekhikā cetovivaraṇasappāyā, seyyathidaṁ—appicchakathā	3	
PA_an_9:3.12.1_1	santuṭṭhikathā pavivekakathā asaṁsaggakathā vīriyārambhakathā sīlakathā samādhikathā	3	
PA_an_9:3.12.1_2	paññākathā vimuttikathā vimuttiñāṇadassanakathā, evarūpiyā kathāya nikāmalābhī hoti	3	
PA_an_9:3.12.1_3	akicchalābhī akasiralābhī.	3	
PA_an_9:3.12.2	Aparipakkāya, meghiya, cetovimuttiyā ayaṁ tatiyo dhammo paripakkāya saṁvattati.	3	
PA_an_9:3.13.1	Puna caparaṁ, meghiya, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	3	
PA_an_9:3.13.2	Aparipakkāya, meghiya, cetovimuttiyā ayaṁ catuttho dhammo paripakkāya saṁvattati.	3	
PA_an_9:3.14.1	Puna caparaṁ, meghiya, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	3	
PA_an_9:3.14.2	Aparipakkāya, meghiya, cetovimuttiyā ayaṁ pañcamo dhammo paripakkāya saṁvattati.	3	
PA_an_9:3.15.1	Kalyāṇamittassetaṁ, meghiya, bhikkhuno pāṭikaṅkhaṁ kalyāṇasahāyassa kalyāṇasampavaṅkassa:	3	
PA_an_9:3.15.2	‘sīlavā bhavissati …pe… samādāya sikkhissati sikkhāpadesu’.	3	
PA_an_9:3.16.1	Kalyāṇamittassetaṁ, meghiya, bhikkhuno pāṭikaṅkhaṁ kalyāṇasahāyassa kalyāṇasampavaṅkassa:	3	
PA_an_9:3.16.2	‘yāyaṁ kathā abhisallekhikā cetovivaraṇasappāyā, seyyathidaṁ—appicchakathā …pe… vimuttiñāṇadassanakathā, evarūpiyā kathāya nikāmalābhī bhavissati akicchalābhī akasiralābhī’.	3	
PA_an_9:3.17.1	Kalyāṇamittassetaṁ, meghiya, bhikkhuno pāṭikaṅkhaṁ kalyāṇasahāyassa kalyāṇasampavaṅkassa: ‘āraddhavīriyo viharissati …pe… anikkhittadhuro kusalesu dhammesu’.	3	
PA_an_9:3.18.1	Kalyāṇamittassetaṁ, meghiya, bhikkhuno pāṭikaṅkhaṁ kalyāṇasahāyassa kalyāṇasampavaṅkassa: ‘paññavā bhavissati …pe… sammādukkhakkhayagāminiyā’.	3	
PA_an_9:3.19.1	Tena ca pana, meghiya, bhikkhunā imesu pañcasu dhammesu patiṭṭhāya cattāro dhammā uttari bhāvetabbā—	3	
PA_an_9:3.19.2	asubhā bhāvetabbā rāgassa pahānāya, mettā bhāvetabbā byāpādassa pahānāya, ānāpānassati bhāvetabbā vitakkupacchedāya, aniccasaññā bhāvetabbā asmimānasamugghātāya.	3	
PA_an_9:3.19.3	Aniccasaññino, meghiya, anattasaññā saṇṭhāti.	3	
PA_an_9:3.19.4	Anattasaññī asmimānasamugghātaṁ pāpuṇāti diṭṭheva dhamme nibbānan”ti.	3	
PA_an_9:3.19.5	Tatiyaṁ.	3	
PA_an_9:4.0.1	Aṅguttara Nikāya 9.4	4	
PA_an_9:4.0.2	1. Sambodhivagga	4	
PA_an_9:4.0.3	Nandakasutta	4	
PA_an_9:4.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	4	
PA_an_9:4.1.2	Tena kho pana samayena āyasmā nandako upaṭṭhānasālāyaṁ bhikkhū dhammiyā kathāya sandasseti samādapeti samuttejeti sampahaṁseti.	4	
PA_an_9:4.1.3	Atha kho bhagavā sāyanhasamayaṁ paṭisallānā vuṭṭhito yenupaṭṭhānasālā tenupasaṅkami; upasaṅkamitvā bahidvārakoṭṭhake aṭṭhāsi kathāpariyosānaṁ āgamayamāno.	4	
PA_an_9:4.1.4	Atha kho bhagavā kathāpariyosānaṁ viditvā ukkāsetvā aggaḷaṁ ākoṭesi.	4	
PA_an_9:4.1.5	Vivariṁsu kho te bhikkhū bhagavato dvāraṁ.	4	
PA_an_9:4.2.1	Atha kho bhagavā upaṭṭhānasālaṁ pavisitvā paññattāsane nisīdi.	4	
PA_an_9:4.2.2	Nisajja kho bhagavā āyasmantaṁ nandakaṁ etadavoca:	4	
PA_an_9:4.2.3	“dīgho kho tyāyaṁ, nandaka, dhammapariyāyo bhikkhūnaṁ paṭibhāsi.	4	
PA_an_9:4.2.4	Api me piṭṭhi āgilāyati bahidvārakoṭṭhake ṭhitassa kathāpariyosānaṁ āgamayamānassā”ti.	4	
PA_an_9:4.3.1	Evaṁ vutte, āyasmā nandako sārajjamānarūpo bhagavantaṁ etadavoca:	4	
PA_an_9:4.3.2	“na kho pana mayaṁ, bhante, jānāma ‘bhagavā bahidvārakoṭṭhake ṭhito’ti.	4	
PA_an_9:4.3.3	Sace hi mayaṁ, bhante, jāneyyāma ‘bhagavā bahidvārakoṭṭhake ṭhito’ti, ettakampi (…) no nappaṭibhāseyyā”ti.	4	
PA_an_9:4.4.1	Atha kho bhagavā āyasmantaṁ nandakaṁ sārajjamānarūpaṁ viditvā āyasmantaṁ nandakaṁ etadavoca:	4	
PA_an_9:4.4.2	“sādhu sādhu, nandaka.	4	
PA_an_9:4.4.3	Etaṁ kho, nandaka, tumhākaṁ patirūpaṁ kulaputtānaṁ saddhāya agārasmā anagāriyaṁ pabbajitānaṁ, yaṁ tumhe dhammiyā kathāya sannisīdeyyātha.	4	
PA_an_9:4.4.4	Sannipatitānaṁ vo, nandaka, dvayaṁ karaṇīyaṁ—	4	
PA_an_9:4.4.5	dhammī vā kathā ariyo vā tuṇhībhāvo.	4	
PA_an_9:4.4.6	Saddho ca, nandaka, bhikkhu hoti, no ca sīlavā.	4	
PA_an_9:4.4.7	Evaṁ so tenaṅgena aparipūro hoti.	4	
PA_an_9:4.4.8	Tena taṁ aṅgaṁ paripūretabbaṁ:	4	
PA_an_9:4.4.9	‘kintāhaṁ saddho ca assaṁ sīlavā cā’ti.	4	
PA_an_9:4.4.10	Yato ca kho, nandaka, bhikkhu saddho ca hoti sīlavā ca, evaṁ so tenaṅgena paripūro hoti.	4	
PA_an_9:4.5.1	Saddho ca, nandaka, bhikkhu hoti sīlavā ca, no ca lābhī ajjhattaṁ cetosamādhissa.	4	
PA_an_9:4.5.2	Evaṁ so tenaṅgena aparipūro hoti.	4	
PA_an_9:4.5.3	Tena taṁ aṅgaṁ paripūretabbaṁ:	4	
PA_an_9:4.5.4	‘kintāhaṁ saddho ca assaṁ sīlavā ca lābhī ca ajjhattaṁ cetosamādhissā’ti.	4	
PA_an_9:4.5.5	Yato ca kho, nandaka, bhikkhu saddho ca hoti sīlavā ca lābhī ca ajjhattaṁ cetosamādhissa, evaṁ so tenaṅgena paripūro hoti.	4	
PA_an_9:4.6.1	Saddho ca, nandaka, bhikkhu hoti sīlavā ca lābhī ca ajjhattaṁ cetosamādhissa, na lābhī adhipaññādhammavipassanāya.	4	
PA_an_9:4.6.2	Evaṁ so tenaṅgena aparipūro hoti.	4	
PA_an_9:4.6.3	Seyyathāpi, nandaka, pāṇako catuppādako assa.	4	
PA_an_9:4.6.4	Tassa eko pādo omako lāmako.	4	
PA_an_9:4.6.5	Evaṁ so tenaṅgena aparipūro assa.	4	
PA_an_9:4.6.6	Evamevaṁ kho, nandaka, bhikkhu saddho ca hoti sīlavā ca lābhī ca ajjhattaṁ cetosamādhissa, na lābhī adhipaññādhammavipassanāya.	4	
PA_an_9:4.6.7	Evaṁ so tenaṅgena aparipūro hoti.	4	
PA_an_9:4.6.8	Tena taṁ aṅgaṁ paripūretabbaṁ:	4	
PA_an_9:4.6.9	‘kintāhaṁ saddho ca assaṁ sīlavā ca lābhī ca ajjhattaṁ cetosamādhissa lābhī ca adhipaññādhammavipassanāyā’ti.	4	
PA_an_9:4.7.1	Yato ca kho, nandaka, bhikkhu saddho ca hoti sīlavā ca lābhī ca ajjhattaṁ cetosamādhissa lābhī ca adhipaññādhammavipassanāya, evaṁ so tenaṅgena paripūro hotī”ti.	4	
PA_an_9:4.7.2	Idamavoca bhagavā.	4	
PA_an_9:4.7.3	Idaṁ vatvāna sugato uṭṭhāyāsanā vihāraṁ pāvisi.	4	
PA_an_9:4.8.1	Atha kho āyasmā nandako acirapakkantassa bhagavato bhikkhū āmantesi:	4	
PA_an_9:4.8.2	“idāni, āvuso, bhagavā catūhi padehi kevalaparipuṇṇaṁ parisuddhaṁ brahmacariyaṁ pakāsetvā uṭṭhāyāsanā vihāraṁ paviṭṭho:	4	
PA_an_9:4.8.3	‘saddho ca, nandaka, bhikkhu hoti, no ca sīlavā.	4	
PA_an_9:4.8.4	Evaṁ so tenaṅgena aparipūro hoti.	4	
PA_an_9:4.8.5	Tena taṁ aṅgaṁ paripūretabbaṁ—	4	
PA_an_9:4.8.6	kintāhaṁ saddho ca assaṁ sīlavā cā’ti.	4	
PA_an_9:4.8.7	Yato ca kho, nandaka, bhikkhu saddho ca hoti sīlavā ca, evaṁ so tenaṅgena paripūro hoti.	4	
PA_an_9:4.8.8	Saddho ca, nandaka, bhikkhu hoti sīlavā ca, no ca lābhī ajjhattaṁ cetosamādhissa …pe…	4	
PA_an_9:4.8.9	lābhī ca ajjhattaṁ cetosamādhissa, na lābhī adhipaññādhammavipassanāya,	4	
PA_an_9:4.8.10	evaṁ so tenaṅgena aparipūro hoti.	4	
PA_an_9:4.8.11	Seyyathāpi, nandaka, pāṇako catuppādako assa, tassa eko pādo omako lāmako,	4	
PA_an_9:4.8.12	evaṁ so tenaṅgena aparipūro assa.	4	
PA_an_9:4.8.13	Evamevaṁ kho, nandaka, bhikkhu saddho ca hoti sīlavā ca, lābhī ca ajjhattaṁ cetosamādhissa, na lābhī adhipaññādhammavipassanāya,	4	
PA_an_9:4.8.14	evaṁ so tenaṅgena aparipūro hoti,	4	
PA_an_9:4.8.15	tena taṁ aṅgaṁ paripūretabbaṁ	4	
PA_an_9:4.8.16	‘kintāhaṁ saddho ca assaṁ sīlavā ca, lābhī ca ajjhattaṁ cetosamādhissa, lābhī ca adhipaññādhammavipassanāyā’ti.	4	
PA_an_9:4.8.17	Yato ca kho, nandaka, bhikkhu saddho ca hoti sīlavā ca lābhī ca ajjhattaṁ cetosamādhissa lābhī ca adhipaññādhammavipassanāya,	4	
PA_an_9:4.8.18	evaṁ so tenaṅgena paripūro hotīti.	4	
PA_an_9:4.9.1	Pañcime, āvuso, ānisaṁsā kālena dhammassavane kālena dhammasākacchāya.	4	
PA_an_9:4.9.2	Katame pañca?	4	
PA_an_9:4.9.3	Idhāvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	4	
PA_an_9:4.9.4_0	Yathā yathā, āvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ	4	
PA_an_9:4.9.4_1	pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ	4	
PA_an_9:4.9.4_2	pakāseti tathā tathā so satthu piyo ca hoti manāpo ca garu ca bhāvanīyo ca.	4	
PA_an_9:4.9.5	Ayaṁ, āvuso, paṭhamo ānisaṁso kālena dhammassavane kālena dhammasākacchāya.	4	
PA_an_9:4.10.1_0	Puna caparaṁ, āvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ	4	
PA_an_9:4.10.1_1	pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ	4	
PA_an_9:4.10.1_2	pakāseti. Yathā yathā, āvuso, bhikkhu bhikkhūnaṁ dhammaṁ deseti ādikalyāṇaṁ …pe…	4	
PA_an_9:4.10.2	brahmacariyaṁ pakāseti tathā tathā so tasmiṁ dhamme atthappaṭisaṁvedī ca hoti dhammappaṭisaṁvedī ca.	4	
PA_an_9:4.10.3	Ayaṁ, āvuso, dutiyo ānisaṁso kālena dhammassavane kālena dhammasākacchāya.	4	
PA_an_9:4.11.1	Puna caparaṁ, āvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	4	
PA_an_9:4.11.2	Yathā yathā, āvuso, bhikkhu bhikkhūnaṁ dhammaṁ deseti ādikalyāṇaṁ …pe… brahmacariyaṁ pakāseti tathā tathā so tasmiṁ dhamme gambhīraṁ atthapadaṁ paññāya ativijjha passati.	4	
PA_an_9:4.11.3	Ayaṁ, āvuso, tatiyo ānisaṁso kālena dhammassavane kālena dhammasākacchāya.	4	
PA_an_9:4.12.1	Puna caparaṁ, āvuso, bhikkhu bhikkhūnaṁ dhammaṁ deseti ādikalyāṇaṁ …pe… brahmacariyaṁ pakāseti.	4	
PA_an_9:4.12.2	Yathā yathā, āvuso, bhikkhu bhikkhūnaṁ dhammaṁ deseti ādikalyāṇaṁ …pe… brahmacariyaṁ pakāseti tathā tathā naṁ sabrahmacārī uttari sambhāventi:	4	
PA_an_9:4.12.3	‘addhā ayamāyasmā patto vā pajjati vā’.	4	
PA_an_9:4.12.4	Ayaṁ, āvuso, catuttho ānisaṁso kālena dhammassavane kālena dhammasākacchāya.	4	
PA_an_9:4.13.1	Puna caparaṁ, āvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	4	
PA_an_9:4.13.2_0	Yathā yathā, āvuso, bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ	4	
PA_an_9:4.13.2_1	pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ	4	
PA_an_9:4.13.2_2	pakāseti, tattha ye kho bhikkhū sekhā appattamānasā anuttaraṁ yogakkhemaṁ patthayamānā	4	
PA_an_9:4.13.2_3	viharanti, te taṁ dhammaṁ sutvā vīriyaṁ ārabhanti appattassa pattiyā anadhigatassa	4	
PA_an_9:4.13.2_4	adhigamāya asacchikatassa sacchikiriyāya.	4	
PA_an_9:4.13.3_0	Ye pana tattha bhikkhū arahanto khīṇāsavā vusitavanto katakaraṇīyā ohitabhārā anuppattasadatthā	4	
PA_an_9:4.13.3_1	parikkhīṇabhavasaṁyojanā sammadaññāvimuttā, te taṁ dhammaṁ sutvā diṭṭhadhammasukhavihāraṁyeva anuyuttā viharanti.	4	
PA_an_9:4.13.4	Ayaṁ, āvuso, pañcamo ānisaṁso kālena dhammassavane kālena dhammasākacchāya.	4	
PA_an_9:4.13.5	Ime kho, āvuso, pañca ānisaṁsā kālena dhammassavane kālena dhammasākacchāyā”ti.	4	
PA_an_9:4.13.6	Catutthaṁ.	4	
PA_an_9:5.0.1	Aṅguttara Nikāya 9.5	5	
PA_an_9:5.0.2	1. Sambodhivagga	5	
PA_an_9:5.0.3	Balasutta	5	
PA_an_9:5.1.1	“Cattārimāni, bhikkhave, balāni.	5	
PA_an_9:5.1.2	Katamāni cattāri?	5	
PA_an_9:5.1.3	Paññābalaṁ, vīriyabalaṁ, anavajjabalaṁ, saṅgāhabalaṁ.	5	
PA_an_9:5.1.4	Katamañca, bhikkhave, paññābalaṁ?	5	
PA_an_9:5.1.5_0	Ye dhammā kusalā kusalasaṅkhātā ye dhammā akusalā akusalasaṅkhātā ye dhammā sāvajjā	5	
PA_an_9:5.1.5_1	sāvajjasaṅkhātā ye dhammā anavajjā anavajjasaṅkhātā ye dhammā kaṇhā kaṇhasaṅkhātā	5	
PA_an_9:5.1.5_2	ye dhammā sukkā sukkasaṅkhātā ye dhammā sevitabbā sevitabbasaṅkhātā ye dhammā asevitabbā	5	
PA_an_9:5.1.5_3	asevitabbasaṅkhātā ye dhammā nālamariyā nālamariyasaṅkhātā ye dhammā alamariyā alamariyasaṅkhātā,	5	
PA_an_9:5.1.5_4	tyassa dhammā paññāya vodiṭṭhā honti vocaritā.	5	
PA_an_9:5.1.6	Idaṁ vuccati, bhikkhave, paññābalaṁ.	5	
PA_an_9:5.2.1	Katamañca, bhikkhave, vīriyabalaṁ?	5	
PA_an_9:5.2.2_0	Ye dhammā akusalā akusalasaṅkhātā ye dhammā sāvajjā sāvajjasaṅkhātā ye dhammā kaṇhā	5	
PA_an_9:5.2.2_1	kaṇhasaṅkhātā ye dhammā asevitabbā asevitabbasaṅkhātā ye dhammā nālamariyā nālamariyasaṅkhātā,	5	
PA_an_9:5.2.2_2	tesaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati.	5	
PA_an_9:5.2.3_0	Ye dhammā kusalā kusalasaṅkhātā ye dhammā anavajjā anavajjasaṅkhātā ye dhammā sukkā	5	
PA_an_9:5.2.3_1	sukkasaṅkhātā ye dhammā sevitabbā sevitabbasaṅkhātā ye dhammā alamariyā alamariyasaṅkhātā,	5	
PA_an_9:5.2.3_2	tesaṁ dhammānaṁ paṭilābhāya chandaṁ janeti vāyamati vīriyaṁ ārabhati cittaṁ paggaṇhāti padahati.	5	
PA_an_9:5.2.4	Idaṁ vuccati, bhikkhave, vīriyabalaṁ.	5	
PA_an_9:5.3.1	Katamañca, bhikkhave, anavajjabalaṁ?	5	
PA_an_9:5.3.2	Idha, bhikkhave, ariyasāvako anavajjena kāyakammena samannāgato hoti, anavajjena vacīkammena samannāgato hoti, anavajjena manokammena samannāgato hoti.	5	
PA_an_9:5.3.3	Idaṁ vuccati, bhikkhave, anavajjabalaṁ.	5	
PA_an_9:5.4.1	Katamañca, bhikkhave, saṅgāhabalaṁ?	5	
PA_an_9:5.4.2	Cattārimāni, bhikkhave, saṅgahavatthūni—	5	
PA_an_9:5.4.3	dānaṁ, peyyavajjaṁ, atthacariyā, samānattatā.	5	
PA_an_9:5.4.4	Etadaggaṁ, bhikkhave, dānānaṁ yadidaṁ dhammadānaṁ.	5	
PA_an_9:5.4.5	Etadaggaṁ, bhikkhave, peyyavajjānaṁ yadidaṁ atthikassa ohitasotassa punappunaṁ dhammaṁ deseti.	5	
PA_an_9:5.4.6_0	Etadaggaṁ, bhikkhave, atthacariyānaṁ yadidaṁ assaddhaṁ saddhāsampadāya samādapeti	5	
PA_an_9:5.4.6_1	niveseti patiṭṭhāpeti, dussīlaṁ sīlasampadāya … macchariṁ cāgasampadāya … duppaññaṁ	5	
PA_an_9:5.4.6_2	paññāsampadāya samādapeti niveseti patiṭṭhāpeti.	5	
PA_an_9:5.4.7	Etadaggaṁ, bhikkhave, samānattatānaṁ yadidaṁ sotāpanno sotāpannassa samānatto, sakadāgāmī sakadāgāmissa samānatto, anāgāmī anāgāmissa samānatto, arahā arahato samānatto.	5	
PA_an_9:5.4.8	Idaṁ vuccati, bhikkhave, saṅgāhabalaṁ.	5	
PA_an_9:5.4.9	Imāni kho, bhikkhave, cattāri balāni.	5	
PA_an_9:5.5.1	Imehi kho, bhikkhave, catūhi balehi samannāgato ariyasāvako pañca bhayāni samatikkanto hoti.	5	
PA_an_9:5.5.2	Katamāni pañca?	5	
PA_an_9:5.5.3	Ājīvikabhayaṁ, asilokabhayaṁ, parisasārajjabhayaṁ, maraṇabhayaṁ, duggatibhayaṁ.	5	
PA_an_9:5.5.4	Sa kho so, bhikkhave, ariyasāvako iti paṭisañcikkhati:	5	
PA_an_9:5.5.5	‘nāhaṁ ājīvikabhayassa bhāyāmi.	5	
PA_an_9:5.5.6	Kissāhaṁ ājīvikabhayassa bhāyissāmi?	5	
PA_an_9:5.5.7	Atthi me cattāri balāni—	5	
PA_an_9:5.5.8	paññābalaṁ, vīriyabalaṁ, anavajjabalaṁ, saṅgāhabalaṁ.	5	
PA_an_9:5.5.9	Duppañño kho ājīvikabhayassa bhāyeyya.	5	
PA_an_9:5.5.10	Kusīto ājīvikabhayassa bhāyeyya.	5	
PA_an_9:5.5.11	Sāvajjakāyakammantavacīkammantamanokammanto ājīvikabhayassa bhāyeyya.	5	
PA_an_9:5.5.12	Asaṅgāhako ājīvikabhayassa bhāyeyya.	5	
PA_an_9:5.5.13	Nāhaṁ asilokabhayassa bhāyāmi …pe…	5	
PA_an_9:5.5.14	nāhaṁ parisasārajjabhayassa bhāyāmi …pe…	5	
PA_an_9:5.5.15	nāhaṁ maraṇabhayassa bhāyāmi …pe…	5	
PA_an_9:5.5.16	nāhaṁ duggatibhayassa bhāyāmi.	5	
PA_an_9:5.5.17	Kissāhaṁ duggatibhayassa bhāyissāmi?	5	
PA_an_9:5.5.18	Atthi me cattāri balāni—	5	
PA_an_9:5.5.19	paññābalaṁ, vīriyabalaṁ, anavajjabalaṁ, saṅgāhabalaṁ.	5	
PA_an_9:5.5.20	Duppañño kho duggatibhayassa bhāyeyya.	5	
PA_an_9:5.5.21	Kusīto duggatibhayassa bhāyeyya.	5	
PA_an_9:5.5.22	Sāvajjakāyakammantavacīkammantamanokammanto duggatibhayassa bhāyeyya.	5	
PA_an_9:5.5.23	Asaṅgāhako duggatibhayassa bhāyeyya’.	5	
PA_an_9:5.5.24	Imehi kho, bhikkhave, catūhi balehi samannāgato ariyasāvako imāni pañca bhayāni samatikkanto hotī”ti.	5	
PA_an_9:5.5.25	Pañcamaṁ.	5	
PA_an_9:6.0.1	Aṅguttara Nikāya 9.6	6	
PA_an_9:6.0.2	1. Sambodhivagga	6	
PA_an_9:6.0.3	Sevanāsutta	6	
PA_an_9:6.1.1	Tatra kho āyasmā sāriputto bhikkhū āmantesi …pe… āyasmā sāriputto etadavoca:	6	
PA_an_9:6.2.1	“Puggalopi, āvuso, duvidhena veditabbo—	6	
PA_an_9:6.2.2	sevitabbopi asevitabbopi.	6	
PA_an_9:6.2.3	Cīvarampi, āvuso, duvidhena veditabbaṁ—	6	
PA_an_9:6.2.4	sevitabbampi asevitabbampi.	6	
PA_an_9:6.2.5	Piṇḍapātopi, āvuso, duvidhena veditabbo—	6	
PA_an_9:6.2.6	sevitabbopi asevitabbopi.	6	
PA_an_9:6.2.7	Senāsanampi, āvuso, duvidhena veditabbaṁ—	6	
PA_an_9:6.2.8	sevitabbampi asevitabbampi.	6	
PA_an_9:6.2.9	Gāmanigamopi, āvuso, duvidhena veditabbo—	6	
PA_an_9:6.2.10	sevitabbopi asevitabbopi.	6	
PA_an_9:6.2.11	Janapadapadesopi, āvuso, duvidhena veditabbo—	6	
PA_an_9:6.2.12	sevitabbopi asevitabbopi.	6	
PA_an_9:6.3.1	‘Puggalopi, āvuso, duvidhena veditabbo—	6	
PA_an_9:6.3.2	sevitabbopi asevitabbopī’ti,	6	
PA_an_9:6.3.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.3.4	Tattha yaṁ jaññā puggalaṁ:	6	
PA_an_9:6.3.5	‘imaṁ kho me puggalaṁ sevato akusalā dhammā abhivaḍḍhanti, kusalā dhammā parihāyanti;	6	
PA_an_9:6.3.6	ye ca kho me pabbajitena jīvitaparikkhārā samudānetabbā cīvarapiṇḍapātasenāsanagilānapaccayabhesajjaparikkhārā te ca kasirena samudāgacchanti;	6	
PA_an_9:6.3.7_0	yassa camhi atthāya agārasmā anagāriyaṁ pabbajito so ca me sāmaññattho na bhāvanāpāripūriṁ	6	
PA_an_9:6.3.7_1	gacchatī’ti, tenāvuso, puggalena so puggalo rattibhāgaṁ vā divasabhāgaṁ vā saṅkhāpi	6	
PA_an_9:6.3.7_2	anāpucchā pakkamitabbaṁ nānubandhitabbo.	6	
PA_an_9:6.4.1	Tattha yaṁ jaññā puggalaṁ:	6	
PA_an_9:6.4.2	‘imaṁ kho me puggalaṁ sevato akusalā dhammā abhivaḍḍhanti, kusalā dhammā parihāyanti;	6	
PA_an_9:6.4.3	ye ca kho me pabbajitena jīvitaparikkhārā samudānetabbā cīvarapiṇḍapātasenāsanagilānapaccayabhesajjaparikkhārā te ca appakasirena samudāgacchanti;	6	
PA_an_9:6.4.4_0	yassa camhi atthāya agārasmā anagāriyaṁ pabbajito so ca me sāmaññattho na bhāvanāpāripūriṁ	6	
PA_an_9:6.4.4_1	gacchatī’ti, tenāvuso, puggalena so puggalo saṅkhāpi anāpucchā pakkamitabbaṁ nānubandhitabbo.	6	
PA_an_9:6.5.1	Tattha yaṁ jaññā puggalaṁ:	6	
PA_an_9:6.5.2	‘imaṁ kho me puggalaṁ sevato akusalā dhammā parihāyanti, kusalā dhammā abhivaḍḍhanti;	6	
PA_an_9:6.5.3	ye ca kho me pabbajitena jīvitaparikkhārā samudānetabbā cīvarapiṇḍapātasenāsanagilānapaccayabhesajjaparikkhārā te ca kasirena samudāgacchanti;	6	
PA_an_9:6.5.4	yassa camhi atthāya agārasmā anagāriyaṁ pabbajito so ca me sāmaññattho bhāvanāpāripūriṁ gacchatī’ti, tenāvuso, puggalena so puggalo saṅkhāpi anubandhitabbo na pakkamitabbaṁ.	6	
PA_an_9:6.6.1	Tattha yaṁ jaññā puggalaṁ:	6	
PA_an_9:6.6.2	‘imaṁ kho me puggalaṁ sevato akusalā dhammā parihāyanti, kusalā dhammā abhivaḍḍhanti;	6	
PA_an_9:6.6.3	ye ca kho me pabbajitena jīvitaparikkhārā samudānetabbā cīvarapiṇḍapātasenāsanagilānapaccayabhesajjaparikkhārā te ca appakasirena samudāgacchanti;	6	
PA_an_9:6.6.4_0	yassa camhi atthāya agārasmā anagāriyaṁ pabbajito so ca me sāmaññattho bhāvanāpāripūriṁ	6	
PA_an_9:6.6.4_1	gacchatī’ti, tenāvuso, puggalena so puggalo yāvajīvaṁ anubandhitabbo na pakkamitabbaṁ api panujjamānena.	6	
PA_an_9:6.6.5	‘Puggalopi, āvuso, duvidhena veditabbo—	6	
PA_an_9:6.6.6	sevitabbopi asevitabbopī’ti,	6	
PA_an_9:6.6.7	iti yaṁ taṁ vuttaṁ, idametaṁ paṭicca vuttaṁ.	6	
PA_an_9:6.7.1	‘Cīvarampi, āvuso, duvidhena veditabbaṁ—	6	
PA_an_9:6.7.2	sevitabbampi asevitabbampī’ti,	6	
PA_an_9:6.7.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.7.4	Tattha yaṁ jaññā cīvaraṁ:	6	
PA_an_9:6.7.5	‘idaṁ kho me cīvaraṁ sevato akusalā dhammā abhivaḍḍhanti, kusalā dhammā parihāyantī’ti, evarūpaṁ cīvaraṁ na sevitabbaṁ.	6	
PA_an_9:6.7.6	Tattha yaṁ jaññā cīvaraṁ:	6	
PA_an_9:6.7.7	‘idaṁ kho me cīvaraṁ sevato akusalā dhammā parihāyanti, kusalā dhammā abhivaḍḍhantī’ti, evarūpaṁ cīvaraṁ sevitabbaṁ.	6	
PA_an_9:6.7.8	‘Cīvarampi, āvuso, duvidhena veditabbaṁ—	6	
PA_an_9:6.7.9	sevitabbampi asevitabbampī’ti,	6	
PA_an_9:6.7.10	iti yaṁ taṁ vuttaṁ, idametaṁ paṭicca vuttaṁ.	6	
PA_an_9:6.8.1	‘Piṇḍapātopi, āvuso, duvidhena veditabbo—	6	
PA_an_9:6.8.2	sevitabbopi asevitabbopī’ti,	6	
PA_an_9:6.8.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.8.4	Tattha yaṁ jaññā piṇḍapātaṁ:	6	
PA_an_9:6.8.5	‘imaṁ kho me piṇḍapātaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo piṇḍapāto na sevitabbo.	6	
PA_an_9:6.8.6	Tattha yaṁ jaññā piṇḍapātaṁ:	6	
PA_an_9:6.8.7	‘imaṁ kho me piṇḍapātaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo piṇḍapāto sevitabbo.	6	
PA_an_9:6.8.8	‘Piṇḍapātopi, āvuso, duvidhena veditabbo—	6	
PA_an_9:6.8.9	sevitabbopi asevitabbopī’ti,	6	
PA_an_9:6.8.10	iti yaṁ taṁ vuttaṁ, idametaṁ paṭicca vuttaṁ.	6	
PA_an_9:6.9.1	‘Senāsanampi, āvuso, duvidhena veditabbaṁ—	6	
PA_an_9:6.9.2	sevitabbampi asevitabbampī’ti,	6	
PA_an_9:6.9.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.9.4	Tattha yaṁ jaññā senāsanaṁ:	6	
PA_an_9:6.9.5	‘idaṁ kho me senāsanaṁ sevato akusalā dhammā abhivaḍḍhanti, kusalā dhammā parihāyantī’ti, evarūpaṁ senāsanaṁ na sevitabbaṁ.	6	
PA_an_9:6.9.6	Tattha yaṁ jaññā senāsanaṁ:	6	
PA_an_9:6.9.7	‘idaṁ kho me senāsanaṁ sevato akusalā dhammā parihāyanti, kusalā dhammā abhivaḍḍhantī’ti, evarūpaṁ senāsanaṁ sevitabbaṁ.	6	
PA_an_9:6.9.8	‘Senāsanampi, āvuso, duvidhena veditabbaṁ—	6	
PA_an_9:6.9.9	sevitabbampi asevitabbampī’ti,	6	
PA_an_9:6.9.10	iti yaṁ taṁ vuttaṁ, idametaṁ paṭicca vuttaṁ.	6	
PA_an_9:6.10.1	‘Gāmanigamopi, āvuso, duvidhena veditabbo—	6	
PA_an_9:6.10.2	sevitabbopi asevitabbopī’ti,	6	
PA_an_9:6.10.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.10.4	Tattha yaṁ jaññā gāmanigamaṁ:	6	
PA_an_9:6.10.5	‘imaṁ kho me gāmanigamaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo gāmanigamo na sevitabbo.	6	
PA_an_9:6.10.6	Tattha yaṁ jaññā gāmanigamaṁ:	6	
PA_an_9:6.10.7	‘imaṁ kho me gāmanigamaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo gāmanigamo sevitabbo.	6	
PA_an_9:6.10.8	‘Gāmanigamopi, āvuso, duvidhena veditabbo—	6	
PA_an_9:6.10.9	sevitabbopi asevitabbopī’ti,	6	
PA_an_9:6.10.10	iti yaṁ taṁ vuttaṁ, idametaṁ paṭicca vuttaṁ.	6	
PA_an_9:6.11.1	‘Janapadapadesopi, āvuso, duvidhena veditabbo—	6	
PA_an_9:6.11.2	sevitabbopi asevitabbopī’ti,	6	
PA_an_9:6.11.3	iti kho panetaṁ vuttaṁ. Kiñcetaṁ paṭicca vuttaṁ?	6	
PA_an_9:6.11.4	Tattha yaṁ jaññā janapadapadesaṁ:	6	
PA_an_9:6.11.5	‘imaṁ kho me janapadapadesaṁ sevato akusalā dhammā abhivaḍḍhanti, kusalā dhammā parihāyantī’ti, evarūpo janapadapadeso na sevitabbo.	6	
PA_an_9:6.11.6	Tattha yaṁ jaññā janapadapadesaṁ:	6	
PA_an_9:6.11.7	‘imaṁ kho me janapadapadesaṁ sevato akusalā dhammā parihāyanti, kusalā dhammā abhivaḍḍhantī’ti, evarūpo janapadapadeso sevitabbo.	6	
PA_an_9:6.11.8	‘Janapadapadesopi, āvuso, duvidhena veditabbo—	6	
PA_an_9:6.11.9	sevitabbopi asevitabbopī’ti,	6	
PA_an_9:6.11.10	iti yaṁ taṁ vuttaṁ, idametaṁ paṭicca vuttan”ti.	6	
PA_an_9:6.11.11	Chaṭṭhaṁ.	6	
PA_an_9:7.0.1	Aṅguttara Nikāya 9.7	7	
PA_an_9:7.0.2	1. Sambodhivagga	7	
PA_an_9:7.0.3	Sutavāsutta	7	
PA_an_9:7.1.1	Ekaṁ samayaṁ bhagavā rājagahe viharati gijjhakūṭe pabbate.	7	
PA_an_9:7.1.2	Atha kho sutavā paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	7	
PA_an_9:7.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sutavā paribbājako bhagavantaṁ etadavoca:	7	
PA_an_9:7.2.1	“Ekamidāhaṁ, bhante, samayaṁ bhagavā idheva rājagahe viharāmi giribbaje.	7	
PA_an_9:7.2.2	Tatra me, bhante, bhagavato sammukhā sutaṁ sammukhā paṭiggahitaṁ:	7	
PA_an_9:7.2.3	‘yo so, sutavā, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so pañca ṭhānāni ajjhācarituṁ—	7	
PA_an_9:7.2.4_0	abhabbo khīṇāsavo bhikkhu sañcicca pāṇaṁ jīvitā voropetuṁ, abhabbo khīṇāsavo bhikkhu	7	
PA_an_9:7.2.4_1	adinnaṁ theyyasaṅkhātaṁ ādātuṁ, abhabbo khīṇāsavo bhikkhu methunaṁ dhammaṁ paṭisevituṁ,	7	
PA_an_9:7.2.4_2	abhabbo khīṇāsavo bhikkhu sampajānamusā bhāsituṁ, abhabbo khīṇāsavo bhikkhu sannidhikārakaṁ	7	
PA_an_9:7.2.4_3	kāme paribhuñjituṁ seyyathāpi pubbe agāriyabhūto’ti.	7	
PA_an_9:7.2.5	Kacci metaṁ, bhante, bhagavato sussutaṁ suggahitaṁ sumanasikataṁ sūpadhāritan”ti?	7	
PA_an_9:7.3.1	“Taggha te etaṁ, sutavā, sussutaṁ suggahitaṁ sumanasikataṁ sūpadhāritaṁ.	7	
PA_an_9:7.3.2	Pubbe cāhaṁ, sutavā, etarahi ca evaṁ vadāmi:	7	
PA_an_9:7.3.3	‘yo so bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so nava ṭhānāni ajjhācarituṁ—	7	
PA_an_9:7.3.4_0	abhabbo khīṇāsavo bhikkhu sañcicca pāṇaṁ jīvitā voropetuṁ, abhabbo khīṇāsavo bhikkhu	7	
PA_an_9:7.3.4_1	adinnaṁ theyyasaṅkhātaṁ ādātuṁ, abhabbo khīṇāsavo bhikkhu methunaṁ dhammaṁ paṭisevituṁ,	7	
PA_an_9:7.3.4_2	abhabbo khīṇāsavo bhikkhu sampajānamusā bhāsituṁ, abhabbo khīṇāsavo bhikkhu sannidhikārakaṁ	7	
PA_an_9:7.3.4_3	kāme paribhuñjituṁ seyyathāpi pubbe agāriyabhūto, abhabbo khīṇāsavo bhikkhu chandāgatiṁ	7	
PA_an_9:7.3.4_4	gantuṁ, abhabbo khīṇāsavo bhikkhu dosāgatiṁ gantuṁ, abhabbo khīṇāsavo bhikkhu mohāgatiṁ	7	
PA_an_9:7.3.4_5	gantuṁ, abhabbo khīṇāsavo bhikkhu bhayāgatiṁ gantuṁ’.	7	
PA_an_9:7.3.5	Pubbe cāhaṁ, sutavā, etarahi ca evaṁ vadāmi:	7	
PA_an_9:7.3.6	‘yo so bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so imāni nava ṭhānāni ajjhācaritun’”ti.	7	
PA_an_9:7.3.7	Sattamaṁ.	7	
PA_an_9:8.0.1	Aṅguttara Nikāya 9.8	8	
PA_an_9:8.0.2	1. Sambodhivagga	8	
PA_an_9:8.0.3	Sajjhasutta	8	
PA_an_9:8.1.1	Ekaṁ samayaṁ bhagavā rājagahe viharati gijjhakūṭe pabbate.	8	
PA_an_9:8.1.2	Atha kho sajjho paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	8	
PA_an_9:8.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho sajjho paribbājako bhagavantaṁ etadavoca:	8	
PA_an_9:8.2.1	“Ekamidāhaṁ, bhante, samayaṁ bhagavā idheva rājagahe viharāmi giribbaje.	8	
PA_an_9:8.2.2	Tatra me, bhante, bhagavato sammukhā sutaṁ sammukhā paṭiggahitaṁ:	8	
PA_an_9:8.2.3	‘yo so, sajjha, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so pañca ṭhānāni ajjhācarituṁ—	8	
PA_an_9:8.2.4_0	abhabbo khīṇāsavo bhikkhu sañcicca pāṇaṁ jīvitā voropetuṁ, abhabbo khīṇāsavo bhikkhu	8	
PA_an_9:8.2.4_1	adinnaṁ theyyasaṅkhātaṁ ādātuṁ, abhabbo khīṇāsavo bhikkhu methunaṁ dhammaṁ paṭisevituṁ,	8	
PA_an_9:8.2.4_2	abhabbo khīṇāsavo bhikkhu sampajānamusā bhāsituṁ, abhabbo khīṇāsavo bhikkhu sannidhikārakaṁ	8	
PA_an_9:8.2.4_3	kāme paribhuñjituṁ seyyathāpi pubbe agāriyabhūto’ti.	8	
PA_an_9:8.2.5	Kacci metaṁ, bhante, bhagavato sussutaṁ suggahitaṁ sumanasikataṁ sūpadhāritan”ti?	8	
PA_an_9:8.3.1	“Taggha te etaṁ, sajjha, sussutaṁ suggahitaṁ sumanasikataṁ sūpadhāritaṁ.	8	
PA_an_9:8.3.2	Pubbe cāhaṁ, sajjha, etarahi ca evaṁ vadāmi:	8	
PA_an_9:8.3.3	‘yo so bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so nava ṭhānāni ajjhācarituṁ—	8	
PA_an_9:8.3.4_0	abhabbo khīṇāsavo bhikkhu sañcicca pāṇaṁ jīvitā voropetuṁ …pe… abhabbo khīṇāsavo	8	
PA_an_9:8.3.4_1	bhikkhu sannidhikārakaṁ kāme paribhuñjituṁ seyyathāpi pubbe agāriyabhūto, abhabbo	8	
PA_an_9:8.3.4_2	khīṇāsavo bhikkhu buddhaṁ paccakkhātuṁ, abhabbo khīṇāsavo bhikkhu dhammaṁ paccakkhātuṁ,	8	
PA_an_9:8.3.4_3	abhabbo khīṇāsavo bhikkhu saṅghaṁ paccakkhātuṁ, abhabbo khīṇāsavo bhikkhu sikkhaṁ paccakkhātuṁ’.	8	
PA_an_9:8.3.5	Pubbe cāhaṁ, sajjha, etarahi ca evaṁ vadāmi:	8	
PA_an_9:8.3.6	‘yo so bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, abhabbo so imāni nava ṭhānāni ajjhācaritun’”ti.	8	
PA_an_9:8.3.7	Aṭṭhamaṁ.	8	
PA_an_9:9.0.1	Aṅguttara Nikāya 9.9	9	
PA_an_9:9.0.2	1. Sambodhivagga	9	
PA_an_9:9.0.3	Puggalasutta	9	
PA_an_9:9.1.1	“Navayime, bhikkhave, puggalā santo saṁvijjamānā lokasmiṁ.	9	
PA_an_9:9.1.2	Katame nava?	9	
PA_an_9:9.1.3_0	Arahā, arahattāya paṭipanno, anāgāmī, anāgāmiphalasacchikiriyāya paṭipanno, sakadāgāmī,	9	
PA_an_9:9.1.3_1	sakadāgāmiphalasacchikiriyāya paṭipanno, sotāpanno, sotāpattiphalasacchikiriyāya	9	
PA_an_9:9.1.3_2	paṭipanno, puthujjano—	9	
PA_an_9:9.1.4	ime kho, bhikkhave, nava puggalā santo saṁvijjamānā lokasmin”ti.	9	
PA_an_9:9.1.5	Navamaṁ.	9	
PA_an_9:10.0.1	Aṅguttara Nikāya 9.10	10	
PA_an_9:10.0.2	1. Sambodhivagga	10	
PA_an_9:10.0.3	Āhuneyyasutta	10	
PA_an_9:10.1.1	“Navayime, bhikkhave, puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.	10	
PA_an_9:10.1.2	Katame nava?	10	
PA_an_9:10.1.3_0	Arahā, arahattāya paṭipanno, anāgāmī, anāgāmiphalasacchikiriyāya paṭipanno, sakadāgāmī,	10	
PA_an_9:10.1.3_1	sakadāgāmiphalasacchikiriyāya paṭipanno, sotāpanno, sotāpattiphalasacchikiriyāya	10	
PA_an_9:10.1.3_2	paṭipanno, gotrabhū—	10	
PA_an_9:10.1.4	ime kho, bhikkhave, nava puggalā āhuneyyā …pe… anuttaraṁ puññakkhettaṁ lokassā”ti.	10	
PA_an_9:10.1.5	Dasamaṁ.	10	
PA_an_9:10.1.6	Sambodhivaggo paṭhamo.	10	
PA_an_9:10.2.0	Tassuddānaṁ	10	
PA_an_9:10.2.1	Sambodhi nissayo ceva,	10	
PA_an_9:10.2.2	Meghiya nandakaṁ balaṁ;	10	
PA_an_9:10.2.3	Sevanā sutavā sajjho,	10	
PA_an_9:10.2.4	Puggalo āhuneyyena cāti.	10	
PA_an_9:11.0.1	Aṅguttara Nikāya 9.11	11	
PA_an_9:11.0.2	2. Sīhanādavagga	11	
PA_an_9:11.0.3	Sīhanādasutta	11	
PA_an_9:11.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	11	
PA_an_9:11.1.2	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā sāriputto bhagavantaṁ etadavoca:	11	
PA_an_9:11.1.3	“vuttho me, bhante, sāvatthiyaṁ vassāvāso.	11	
PA_an_9:11.1.4	Icchāmahaṁ, bhante, janapadacārikaṁ pakkamitun”ti.	11	
PA_an_9:11.1.5	“Yassadāni tvaṁ, sāriputta, kālaṁ maññasī”ti.	11	
PA_an_9:11.1.6	Atha kho āyasmā sāriputto uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	11	
PA_an_9:11.1.7	Atha kho aññataro bhikkhu acirapakkante āyasmante sāriputte bhagavantaṁ etadavoca:	11	
PA_an_9:11.1.8	“āyasmā maṁ, bhante, sāriputto āsajja appaṭinissajja cārikaṁ pakkanto”ti.	11	
PA_an_9:11.1.9	Atha kho bhagavā aññataraṁ bhikkhuṁ āmantesi:	11	
PA_an_9:11.1.10	“ehi tvaṁ, bhikkhu, mama vacanena sāriputtaṁ āmantehi:	11	
PA_an_9:11.1.11	‘satthā taṁ, āvuso sāriputta, āmantetī’”ti.	11	
PA_an_9:11.1.12	“Evaṁ, bhante”ti kho so bhikkhu bhagavato paṭissutvā yenāyasmā sāriputto tenupasaṅkami; upasaṅkamitvā āyasmantaṁ sāriputtaṁ etadavoca:	11	
PA_an_9:11.1.13	“satthā taṁ, āvuso sāriputta, āmantetī”ti.	11	
PA_an_9:11.1.14	“Evamāvuso”ti kho āyasmā sāriputto tassa bhikkhuno paccassosi.	11	
PA_an_9:11.2.1	Tena kho pana samayena āyasmā ca mahāmoggallāno āyasmā ca ānando avāpuraṇaṁ ādāya vihāre āhiṇḍanti:	11	
PA_an_9:11.2.2	“abhikkamathāyasmanto, abhikkamathāyasmanto.	11	
PA_an_9:11.2.3	Idānāyasmā sāriputto bhagavato sammukhā sīhanādaṁ nadissatī”ti.	11	
PA_an_9:11.2.4	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca:	11	
PA_an_9:11.2.5	“idha te, sāriputta, aññataro sabrahmacārī khīyanadhammaṁ āpanno:	11	
PA_an_9:11.2.6	‘āyasmā maṁ, bhante, sāriputto āsajja appaṭinissajjacārikaṁ pakkanto’”ti.	11	
PA_an_9:11.3.1	“Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.4.1_0	Seyyathāpi, bhante, pathaviyaṁ sucimpi nikkhipanti asucimpi nikkhipanti gūthagatampi	11	
PA_an_9:11.4.1_1	nikkhipanti muttagatampi nikkhipanti kheḷagatampi nikkhipanti pubbagatampi nikkhipanti	11	
PA_an_9:11.4.1_2	lohitagatampi nikkhipanti, na ca tena pathavī aṭṭīyati vā harāyati vā jigucchati vā;	11	
PA_an_9:11.4.2	evamevaṁ kho ahaṁ, bhante, pathavīsamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.4.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.5.1_0	Seyyathāpi, bhante, āpasmiṁ sucimpi dhovanti asucimpi dhovanti gūthagatampi … muttagatampi	11	
PA_an_9:11.5.1_1	… kheḷagatampi … pubbagatampi … lohitagatampi dhovanti, na ca tena āpo aṭṭīyati vā	11	
PA_an_9:11.5.1_2	harāyati vā jigucchati vā;	11	
PA_an_9:11.5.2	evamevaṁ kho ahaṁ, bhante, āposamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.5.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.6.1_0	Seyyathāpi, bhante, tejo sucimpi ḍahati asucimpi ḍahati gūthagatampi … muttagatampi	11	
PA_an_9:11.6.1_1	… kheḷagatampi … pubbagatampi … lohitagatampi ḍahati, na ca tena tejo aṭṭīyati vā	11	
PA_an_9:11.6.1_2	harāyati vā jigucchati vā;	11	
PA_an_9:11.6.2	evamevaṁ kho ahaṁ, bhante, tejosamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.6.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.7.1_0	Seyyathāpi, bhante, vāyo sucimpi upavāyati asucimpi upavāyati gūthagatampi … muttagatampi	11	
PA_an_9:11.7.1_1	… kheḷagatampi … pubbagatampi … lohitagatampi upavāyati, na ca tena vāyo aṭṭīyati	11	
PA_an_9:11.7.1_2	vā harāyati vā jigucchati vā;	11	
PA_an_9:11.7.2	evamevaṁ kho ahaṁ, bhante, vāyosamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.7.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.8.1_0	Seyyathāpi, bhante, rajoharaṇaṁ sucimpi puñchati asucimpi puñchati gūthagatampi …	11	
PA_an_9:11.8.1_1	muttagatampi … kheḷagatampi … pubbagatampi … lohitagatampi puñchati, na ca tena rajoharaṇaṁ	11	
PA_an_9:11.8.1_2	aṭṭīyati vā harāyati vā jigucchati vā;	11	
PA_an_9:11.8.2	evamevaṁ kho ahaṁ, bhante, rajoharaṇasamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.8.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.9.1	Seyyathāpi, bhante, caṇḍālakumārako vā caṇḍālakumārikā vā kaḷopihattho nantakavāsī gāmaṁ vā nigamaṁ vā pavisanto nīcacittaṁyeva upaṭṭhapetvā pavisati;	11	
PA_an_9:11.9.2	evamevaṁ kho ahaṁ, bhante, caṇḍālakumārakacaṇḍālakumārikāsamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.9.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.10.1	Seyyathāpi, bhante, usabho chinnavisāṇo sūrato sudanto suvinīto rathiyāya rathiyaṁ siṅghāṭakena siṅghāṭakaṁ anvāhiṇḍanto na kiñci hiṁsati pādena vā visāṇena vā;	11	
PA_an_9:11.10.2	evamevaṁ kho ahaṁ, bhante, usabhachinnavisāṇasamena cetasā viharāmi vipulena mahaggatena appamāṇena averena abyāpajjena.	11	
PA_an_9:11.10.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.11.1	Seyyathāpi, bhante, itthī vā puriso vā daharo yuvā maṇḍanakajātiko sīsaṁnhāto ahikuṇapena vā kukkurakuṇapena vā manussakuṇapena vā kaṇṭhe āsattena aṭṭīyeyya harāyeyya jiguccheyya;	11	
PA_an_9:11.11.2	evamevaṁ kho ahaṁ, bhante, iminā pūtikāyena aṭṭīyāmi harāyāmi jigucchāmi.	11	
PA_an_9:11.11.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyya.	11	
PA_an_9:11.12.1	Seyyathāpi, bhante, puriso medakathālikaṁ parihareyya chiddāvachiddaṁ uggharantaṁ paggharantaṁ;	11	
PA_an_9:11.12.2	evamevaṁ kho ahaṁ, bhante, imaṁ kāyaṁ pariharāmi chiddāvachiddaṁ uggharantaṁ paggharantaṁ.	11	
PA_an_9:11.12.3	Yassa nūna, bhante, kāye kāyagatāsati anupaṭṭhitā assa, so idha aññataraṁ sabrahmacāriṁ āsajja appaṭinissajja cārikaṁ pakkameyyā”ti.	11	
PA_an_9:11.13.1	Atha kho so bhikkhu uṭṭhāyāsanā ekaṁsaṁ uttarāsaṅgaṁ karitvā bhagavato pādesu sirasā nipatitvā bhagavantaṁ etadavoca:	11	
PA_an_9:11.13.2	“accayo maṁ, bhante, accagamā yathābālaṁ yathāmūḷhaṁ yathāakusalaṁ, yo ahaṁ āyasmantaṁ sāriputtaṁ asatā tucchā musā abhūtena abbhācikkhiṁ.	11	
PA_an_9:11.13.3	Tassa me, bhante, bhagavā accayaṁ accayato paṭiggaṇhatu āyatiṁ saṁvarāyā”ti.	11	
PA_an_9:11.13.4	“Taggha taṁ, bhikkhu, accayo accagamā yathābālaṁ yathāmūḷhaṁ yathāakusalaṁ, yo tvaṁ sāriputtaṁ asatā tucchā musā abhūtena abbhācikkhi.	11	
PA_an_9:11.13.5	Yato ca kho tvaṁ, bhikkhu, accayaṁ accayato disvā yathādhammaṁ paṭikarosi, taṁ te mayaṁ paṭiggaṇhāma.	11	
PA_an_9:11.13.6	Vuḍḍhihesā, bhikkhu, ariyassa vinaye yo accayaṁ accayato disvā yathādhammaṁ paṭikaroti āyatiṁ saṁvaraṁ āpajjatī”ti.	11	
PA_an_9:11.14.1	Atha kho bhagavā āyasmantaṁ sāriputtaṁ āmantesi:	11	
PA_an_9:11.14.2	“khama, sāriputta, imassa moghapurisassa, purā tassa tattheva sattadhā muddhā phalatī”ti.	11	
PA_an_9:11.14.3	“Khamāmahaṁ, bhante, tassa āyasmato sace maṁ so āyasmā evamāha:	11	
PA_an_9:11.14.4	‘khamatu ca me so āyasmā’”ti.	11	
PA_an_9:11.14.5	Paṭhamaṁ.	11	
PA_an_9:12.0.1	Aṅguttara Nikāya 9.12	12	
PA_an_9:12.0.2	2. Sīhanādavagga	12	
PA_an_9:12.0.3	Saupādisesasutta	12	
PA_an_9:12.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	12	
PA_an_9:12.1.2	Atha kho āyasmā sāriputto pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi.	12	
PA_an_9:12.1.3	Atha kho āyasmato sāriputtassa etadahosi:	12	
PA_an_9:12.1.4	“atippago kho tāva sāvatthiyaṁ piṇḍāya carituṁ,	12	
PA_an_9:12.1.5	yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.	12	
PA_an_9:12.1.6	Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi.	12	
PA_an_9:12.1.7	Sammodanīyaṁ kathaṁ sāraṇīyaṁ vītisāretvā ekamantaṁ nisīdi.	12	
PA_an_9:12.2.1	Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	12	
PA_an_9:12.2.2	“yo hi koci, āvuso, saupādiseso kālaṁ karoti, sabbo so aparimutto nirayā aparimutto tiracchānayoniyā aparimutto pettivisayā aparimutto apāyaduggativinipātā”ti.	12	
PA_an_9:12.2.3	Atha kho āyasmā sāriputto tesaṁ aññatitthiyānaṁ paribbājakānaṁ bhāsitaṁ neva abhinandi nappaṭikkosi.	12	
PA_an_9:12.2.4	Anabhinanditvā appaṭikkositvā uṭṭhāyāsanā pakkāmi:	12	
PA_an_9:12.2.5	“bhagavato santike etassa bhāsitassa atthaṁ ājānissāmī”ti.	12	
PA_an_9:12.2.6_0	Atha kho āyasmā sāriputto sāvatthiyaṁ piṇḍāya caritvā pacchābhattaṁ piṇḍapātapaṭikkanto	12	
PA_an_9:12.2.6_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	12	
PA_an_9:12.2.6_2	Ekamantaṁ nisinno kho āyasmā sāriputto bhagavantaṁ etadavoca:	12	
PA_an_9:12.3.1	“Idhāhaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisiṁ.	12	
PA_an_9:12.3.2	Tassa mayhaṁ, bhante, etadahosi:	12	
PA_an_9:12.3.3	‘atippago kho tāva sāvatthiyaṁ piṇḍāya carituṁ;	12	
PA_an_9:12.3.4	yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti.	12	
PA_an_9:12.3.5	Atha kho ahaṁ, bhante, yena aññatitthiyānaṁ paribbājakānaṁ ārāmo tenupasaṅkamiṁ; upasaṅkamitvā tehi aññatitthiyehi paribbājakehi saddhiṁ sammodiṁ.	12	
PA_an_9:12.3.6	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.	12	
PA_an_9:12.3.7	Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	12	
PA_an_9:12.3.8	‘yo hi koci, āvuso, saupādiseso kālaṁ karoti, sabbo so aparimutto nirayā aparimutto tiracchānayoniyā aparimutto pettivisayā aparimutto apāyaduggativinipātā’ti.	12	
PA_an_9:12.3.9	Atha kho ahaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ.	12	
PA_an_9:12.3.10	Anabhinanditvā appaṭikkositvā uṭṭhāyāsanā pakkamiṁ:	12	
PA_an_9:12.3.11	‘bhagavato santike etassa bhāsitassa atthaṁ ājānissāmī’”ti.	12	
PA_an_9:12.4.1	“Ke ca, sāriputta, aññatitthiyā paribbājakā bālā abyattā, ke ca saupādisesaṁ vā ‘saupādiseso’ti jānissanti, anupādisesaṁ vā ‘anupādiseso’ti jānissanti.	12	
PA_an_9:12.5.1	Navayime, sāriputta, puggalā saupādisesā kālaṁ kurumānā parimuttā nirayā parimuttā tiracchānayoniyā parimuttā pettivisayā parimuttā apāyaduggativinipātā.	12	
PA_an_9:12.5.2	Katame nava?	12	
PA_an_9:12.5.3	Idha, sāriputta, ekacco puggalo sīlesu paripūrakārī hoti, samādhismiṁ paripūrakārī, paññāya mattaso kārī.	12	
PA_an_9:12.5.4	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	12	
PA_an_9:12.5.5	Ayaṁ, sāriputta, paṭhamo puggalo saupādiseso kālaṁ kurumāno parimutto nirayā parimutto tiracchānayoniyā parimutto pettivisayā parimutto apāyaduggativinipātā.	12	
PA_an_9:12.6.1	Puna caparaṁ, sāriputta, idhekacco puggalo sīlesu paripūrakārī hoti, samādhismiṁ paripūrakārī, paññāya mattaso kārī.	12	
PA_an_9:12.6.2	So pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti …pe…	12	
PA_an_9:12.6.3	asaṅkhāraparinibbāyī hoti …pe…	12	
PA_an_9:12.6.5	sasaṅkhāraparinibbāyī hoti …pe…	12	
PA_an_9:12.6.7	uddhaṁsoto hoti akaniṭṭhagāmī.	12	
PA_an_9:12.6.8	Ayaṁ, sāriputta, pañcamo puggalo saupādiseso kālaṁ kurumāno parimutto nirayā parimutto tiracchānayoniyā parimutto pettivisayā parimutto apāyaduggativinipātā.	12	
PA_an_9:12.7.1	Puna caparaṁ, sāriputta, idhekacco puggalo sīlesu paripūrakārī hoti, samādhismiṁ mattaso kārī, paññāya mattaso kārī.	12	
PA_an_9:12.7.2	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	12	
PA_an_9:12.7.3	Ayaṁ, sāriputta, chaṭṭho puggalo saupādiseso kālaṁ kurumāno parimutto nirayā …pe… parimutto apāyaduggativinipātā.	12	
PA_an_9:12.8.1	Puna caparaṁ, sāriputta, idhekacco puggalo sīlesu paripūrakārī hoti, samādhismiṁ mattaso kārī, paññāya mattaso kārī.	12	
PA_an_9:12.8.2	So tiṇṇaṁ saṁyojanānaṁ parikkhayā ekabījī hoti, ekaṁyeva mānusakaṁ bhavaṁ nibbattetvā dukkhassantaṁ karoti.	12	
PA_an_9:12.8.3	Ayaṁ, sāriputta, sattamo puggalo saupādiseso kālaṁ kurumāno parimutto nirayā …pe… parimutto apāyaduggativinipātā.	12	
PA_an_9:12.9.1	Puna caparaṁ, sāriputta, idhekacco puggalo sīlesu paripūrakārī hoti, samādhismiṁ mattaso kārī, paññāya mattaso kārī.	12	
PA_an_9:12.9.2	So tiṇṇaṁ saṁyojanānaṁ parikkhayā kolaṅkolo hoti, dve vā tīṇi vā kulāni sandhāvitvā saṁsaritvā dukkhassantaṁ karoti.	12	
PA_an_9:12.9.3	Ayaṁ, sāriputta, aṭṭhamo puggalo saupādiseso kālaṁ kurumāno parimutto nirayā …pe… parimutto apāyaduggativinipātā.	12	
PA_an_9:12.10.1	Puna caparaṁ, sāriputta, idhekacco puggalo sīlesu paripūrakārī hoti, samādhismiṁ mattaso kārī, paññāya mattaso kārī.	12	
PA_an_9:12.10.2	So tiṇṇaṁ saṁyojanānaṁ parikkhayā sattakkhattuparamo hoti, sattakkhattuparamaṁ deve ca manusse ca sandhāvitvā saṁsaritvā dukkhassantaṁ karoti.	12	
PA_an_9:12.10.3	Ayaṁ, sāriputta, navamo puggalo saupādiseso kālaṁ kurumāno parimutto nirayā parimutto tiracchānayoniyā parimutto pettivisayā parimutto apāyaduggativinipātā.	12	
PA_an_9:12.11.1	Ke ca, sāriputta, aññatitthiyā paribbājakā bālā abyattā, ke ca saupādisesaṁ vā ‘saupādiseso’ti jānissanti, anupādisesaṁ vā ‘anupādiseso’ti jānissanti.	12	
PA_an_9:12.11.2	Ime kho, sāriputta, nava puggalā saupādisesā kālaṁ kurumānā parimuttā nirayā parimuttā tiracchānayoniyā parimuttā pettivisayā parimuttā apāyaduggativinipātā.	12	
PA_an_9:12.11.3	Na tāvāyaṁ, sāriputta, dhammapariyāyo paṭibhāsi bhikkhūnaṁ bhikkhunīnaṁ upāsakānaṁ upāsikānaṁ.	12	
PA_an_9:12.11.4	Taṁ kissa hetu?	12	
PA_an_9:12.11.5	Māyimaṁ dhammapariyāyaṁ sutvā pamādaṁ āhariṁsūti.	12	
PA_an_9:12.11.6	Api ca mayā, sāriputta, dhammapariyāyo pañhādhippāyena bhāsito”ti.	12	
PA_an_9:12.11.7	Dutiyaṁ.	12	
PA_an_9:13.0.1	Aṅguttara Nikāya 9.13	13	
PA_an_9:13.0.2	2. Sīhanādavagga	13	
PA_an_9:13.0.3	Koṭṭhikasutta	13	
PA_an_9:13.1.1	Atha kho āyasmā mahākoṭṭhiko yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	13	
PA_an_9:13.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	13	
PA_an_9:13.1.3	“kiṁ nu kho, āvuso sāriputta, ‘yaṁ kammaṁ diṭṭhadhammavedanīyaṁ, taṁ me kammaṁ samparāyavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.1.4	“No hidaṁ, āvuso”.	13	
PA_an_9:13.2.1	“Kiṁ panāvuso sāriputta, ‘yaṁ kammaṁ samparāyavedanīyaṁ taṁ me kammaṁ diṭṭhadhammavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.2.2	“No hidaṁ, āvuso”.	13	
PA_an_9:13.3.1	“Kiṁ nu kho, āvuso sāriputta, ‘yaṁ kammaṁ sukhavedanīyaṁ, taṁ me kammaṁ dukkhavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.3.2	“No hidaṁ, āvuso”.	13	
PA_an_9:13.4.1	“Kiṁ panāvuso, sāriputta, ‘yaṁ kammaṁ dukkhavedanīyaṁ, taṁ me kammaṁ sukhavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.4.2	“No hidaṁ, āvuso”.	13	
PA_an_9:13.5.1	“Kiṁ nu kho, āvuso sāriputta, ‘yaṁ kammaṁ paripakkavedanīyaṁ, taṁ me kammaṁ aparipakkavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.5.2	“No hidaṁ, āvuso”.	13	
PA_an_9:13.6.1	“Kiṁ panāvuso sāriputta, ‘yaṁ kammaṁ aparipakkavedanīyaṁ, taṁ me kammaṁ paripakkavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.6.2	“No hidaṁ, āvuso”.	13	
PA_an_9:13.7.1	“Kiṁ nu kho, āvuso sāriputta, ‘yaṁ kammaṁ bahuvedanīyaṁ, taṁ me kammaṁ appavedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.7.2	“No hidaṁ, āvuso”.	13	
PA_an_9:13.8.1	“Kiṁ panāvuso sāriputta, ‘yaṁ kammaṁ appavedanīyaṁ, taṁ me kammaṁ bahuvedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.8.2	“No hidaṁ, āvuso”.	13	
PA_an_9:13.9.1	“Kiṁ nu kho, āvuso sāriputta, ‘yaṁ kammaṁ vedanīyaṁ, taṁ me kammaṁ avedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.9.2	“No hidaṁ, āvuso”.	13	
PA_an_9:13.10.1	“Kiṁ panāvuso sāriputta, ‘yaṁ kammaṁ avedanīyaṁ, taṁ me kammaṁ vedanīyaṁ hotū’ti, etassa atthāya bhagavati brahmacariyaṁ vussatī”ti?	13	
PA_an_9:13.10.2	“No hidaṁ, āvuso”.	13	
PA_an_9:13.11.1_0	“‘Kiṁ nu kho, āvuso sāriputta, yaṁ kammaṁ diṭṭhadhammavedanīyaṁ taṁ me kammaṁ samparāyavedanīyaṁ	13	
PA_an_9:13.11.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.11.1_2	hidaṁ, āvuso’ti vadesi.	13	
PA_an_9:13.12.1_0	‘Kiṁ panāvuso sāriputta, yaṁ kammaṁ samparāyavedanīyaṁ taṁ me kammaṁ diṭṭhadhammavedanīyaṁ	13	
PA_an_9:13.12.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.12.1_2	hidaṁ, āvuso’ti vadesi.	13	
PA_an_9:13.13.1_0	‘Kiṁ nu kho, āvuso sāriputta, yaṁ kammaṁ sukhavedanīyaṁ taṁ me kammaṁ dukkhavedanīyaṁ	13	
PA_an_9:13.13.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.13.1_2	hidaṁ, āvuso’ti vadesi.	13	
PA_an_9:13.14.1_0	‘Kiṁ panāvuso sāriputta, yaṁ kammaṁ dukkhavedanīyaṁ taṁ me kammaṁ sukhavedanīyaṁ	13	
PA_an_9:13.14.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.14.1_2	hidaṁ, āvuso’ti vadesi.	13	
PA_an_9:13.15.1_0	‘Kiṁ nu kho, āvuso sāriputta, yaṁ kammaṁ paripakkavedanīyaṁ taṁ me kammaṁ aparipakkavedanīyaṁ	13	
PA_an_9:13.15.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.15.1_2	hidaṁ, āvuso’ti vadesi.	13	
PA_an_9:13.16.1_0	‘Kiṁ panāvuso sāriputta, yaṁ kammaṁ aparipakkavedanīyaṁ taṁ me kammaṁ paripakkavedanīyaṁ	13	
PA_an_9:13.16.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.16.1_2	hidaṁ, āvuso’ti vadesi.	13	
PA_an_9:13.17.1_0	‘Kiṁ nu kho, āvuso sāriputta, yaṁ kammaṁ bahuvedanīyaṁ taṁ me kammaṁ appavedanīyaṁ	13	
PA_an_9:13.17.1_1	hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no	13	
PA_an_9:13.17.1_2	hidaṁ, āvuso’ti vadesi.	13	
PA_an_9:13.18.1_0	‘Kiṁ panāvuso sāriputta, yaṁ kammaṁ appavedanīyaṁ taṁ me kammaṁ bahuvedanīyaṁ hotūti,	13	
PA_an_9:13.18.1_1	etassa atthāya bhagavati brahmacariyaṁ vussatī’ti, iti puṭṭho samāno ‘no hidaṁ, āvuso’ti vadesi.	13	
PA_an_9:13.19.1	‘Kiṁ nu kho, āvuso sāriputta, yaṁ kammaṁ vedanīyaṁ taṁ me kammaṁ avedanīyaṁ hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no hidaṁ, āvuso’ti vadesi.	13	
PA_an_9:13.20.1	‘Kiṁ panāvuso sāriputta, yaṁ kammaṁ avedanīyaṁ taṁ me kammaṁ vedanīyaṁ hotūti, etassa atthāya bhagavati brahmacariyaṁ vussatī’ti, iti puṭṭho samāno ‘no hidaṁ, āvuso’ti vadesi.	13	
PA_an_9:13.20.2	Atha kimatthaṁ carahāvuso, bhagavati brahmacariyaṁ vussatī”ti?	13	
PA_an_9:13.21.1	“Yaṁ khvassa, āvuso, aññātaṁ adiṭṭhaṁ appattaṁ asacchikataṁ anabhisametaṁ, tassa ñāṇāya dassanāya pattiyā sacchikiriyāya abhisamayāya bhagavati brahmacariyaṁ vussatīti.	13	
PA_an_9:13.21.2	Kiṁ panassāvuso, aññātaṁ adiṭṭhaṁ appattaṁ asacchikataṁ anabhisametaṁ, yassa ñāṇāya dassanāya pattiyā sacchikiriyāya abhisamayāya bhagavati brahmacariyaṁ vussatīti?	13	
PA_an_9:13.21.3	‘Idaṁ dukkhan’ti khvassa, āvuso, aññātaṁ adiṭṭhaṁ appattaṁ asacchikataṁ anabhisametaṁ.	13	
PA_an_9:13.21.4	Tassa ñāṇāya dassanāya pattiyā sacchikiriyāya abhisamayāya bhagavati brahmacariyaṁ vussati.	13	
PA_an_9:13.21.5	‘Ayaṁ dukkhasamudayo’ti khvassa, āvuso …pe… ‘ayaṁ dukkhanirodho’ti khvassa, āvuso …pe…	13	
PA_an_9:13.21.6	‘ayaṁ dukkhanirodhagāminī paṭipadā’ti khvassa, āvuso, aññātaṁ adiṭṭhaṁ appattaṁ asacchikataṁ anabhisametaṁ.	13	
PA_an_9:13.21.7	Tassa ñāṇāya dassanāya pattiyā sacchikiriyāya abhisamayāya bhagavati brahmacariyaṁ vussati.	13	
PA_an_9:13.21.8	Idaṁ khvassa, āvuso, aññātaṁ adiṭṭhaṁ appattaṁ asacchikataṁ anabhisametaṁ.	13	
PA_an_9:13.21.9	Tassa ñāṇāya dassanāya pattiyā sacchikiriyāya abhisamayāya bhagavati brahmacariyaṁ vussatī”ti.	13	
PA_an_9:13.21.10	Tatiyaṁ.	13	
PA_an_9:14.0.1	Aṅguttara Nikāya 9.14	14	
PA_an_9:14.0.2	2. Sīhanādavagga	14	
PA_an_9:14.0.3	Samiddhisutta	14	
PA_an_9:14.1.1_0	Atha kho āyasmā samiddhi yenāyasmā sāriputto tenupasaṅkami; upasaṅkamitvā āyasmantaṁ	14	
PA_an_9:14.1.1_1	sāriputtaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ samiddhiṁ	14	
PA_an_9:14.1.1_2	āyasmā sāriputto etadavoca:	14	
PA_an_9:14.2.1	“Kimārammaṇā, samiddhi, purisassa saṅkappavitakkā uppajjantī”ti?	14	
PA_an_9:14.2.2	“Nāmarūpārammaṇā, bhante”ti.	14	
PA_an_9:14.3.1	“Te pana, samiddhi, kva nānattaṁ gacchantī”ti?	14	
PA_an_9:14.3.2	“Dhātūsu, bhante”ti.	14	
PA_an_9:14.4.1	“Te pana, samiddhi, kiṁsamudayā”ti?	14	
PA_an_9:14.4.2	“Phassasamudayā, bhante”ti.	14	
PA_an_9:14.5.1	“Te pana, samiddhi, kiṁsamosaraṇā”ti?	14	
PA_an_9:14.5.2	“Vedanāsamosaraṇā, bhante”ti.	14	
PA_an_9:14.6.1	“Te pana, samiddhi, kiṁpamukhā”ti?	14	
PA_an_9:14.6.2	“Samādhippamukhā, bhante”ti.	14	
PA_an_9:14.7.1	“Te pana, samiddhi, kiṁadhipateyyā”ti?	14	
PA_an_9:14.7.2	“Satādhipateyyā, bhante”ti.	14	
PA_an_9:14.8.1	“Te pana, samiddhi, kiṁuttarā”ti?	14	
PA_an_9:14.8.2	“Paññuttarā, bhante”ti.	14	
PA_an_9:14.9.1	“Te pana, samiddhi, kiṁsārā”ti?	14	
PA_an_9:14.9.2	“Vimuttisārā, bhante”ti.	14	
PA_an_9:14.10.1	“Te pana, samiddhi, kiṁogadhā”ti?	14	
PA_an_9:14.10.2	“Amatogadhā, bhante”ti.	14	
PA_an_9:14.11.1	“‘Kimārammaṇā, samiddhi, purisassa saṅkappavitakkā uppajjantī’ti, iti puṭṭho samāno ‘nāmarūpārammaṇā, bhante’ti vadesi.	14	
PA_an_9:14.11.2	‘Te pana, samiddhi, kva nānattaṁ gacchantī’ti, iti puṭṭho samāno ‘dhātūsu, bhante’ti vadesi.	14	
PA_an_9:14.11.3	‘Te pana, samiddhi, kiṁsamudayā’ti, iti puṭṭho samāno ‘phassasamudayā, bhante’ti vadesi.	14	
PA_an_9:14.11.4	‘Te pana, samiddhi, kiṁsamosaraṇā’ti, iti puṭṭho samāno ‘vedanāsamosaraṇā, bhante’ti vadesi.	14	
PA_an_9:14.11.5	‘Te pana, samiddhi, kiṁpamukhā’ti, iti puṭṭho samāno ‘samādhippamukhā, bhante’ti vadesi.	14	
PA_an_9:14.11.6	‘Te pana, samiddhi, kiṁadhipateyyā’ti, iti puṭṭho samāno ‘satādhipateyyā, bhante’ti vadesi.	14	
PA_an_9:14.11.7	‘Te pana, samiddhi, kiṁuttarā’ti, iti puṭṭho samāno ‘paññuttarā, bhante’ti vadesi.	14	
PA_an_9:14.11.8	‘Te pana, samiddhi, kiṁsārā’ti, iti puṭṭho samāno ‘vimuttisārā, bhante’ti vadesi.	14	
PA_an_9:14.11.9	‘Te pana, samiddhi, kiṁogadhā’ti, iti puṭṭho samāno ‘amatogadhā, bhante’ti vadesi.	14	
PA_an_9:14.11.10	Sādhu sādhu, samiddhi.	14	
PA_an_9:14.11.11	Sādhu kho tvaṁ, samiddhi, puṭṭho puṭṭho vissajjesi, tena ca mā maññī”ti.	14	
PA_an_9:14.11.12	Catutthaṁ.	14	
PA_an_9:15.0.1	Aṅguttara Nikāya 9.15	15	
PA_an_9:15.0.2	2. Sīhanādavagga	15	
PA_an_9:15.0.3	Gaṇḍasutta	15	
PA_an_9:15.1.1	“Seyyathāpi, bhikkhave, gaṇḍo anekavassagaṇiko.	15	
PA_an_9:15.1.2	Tassassu gaṇḍassa nava vaṇamukhāni nava abhedanamukhāni.	15	
PA_an_9:15.1.3	Tato yaṁ kiñci pagghareyya—	15	
PA_an_9:15.1.4	asuciyeva pagghareyya, duggandhaṁyeva pagghareyya, jegucchiyaṁyeva pagghareyya;	15	
PA_an_9:15.1.5	yaṁ kiñci pasaveyya—	15	
PA_an_9:15.1.6	asuciyeva pasaveyya, duggandhaṁyeva pasaveyya, jegucchiyaṁyeva pasaveyya.	15	
PA_an_9:15.2.1	Gaṇḍoti kho, bhikkhave, imassetaṁ cātumahābhūtikassa kāyassa adhivacanaṁ mātāpettikasambhavassa odanakummāsūpacayassa aniccucchādanaparimaddanabhedanaviddhaṁsanadhammassa.	15	
PA_an_9:15.2.2	Tassassu gaṇḍassa nava vaṇamukhāni nava abhedanamukhāni.	15	
PA_an_9:15.2.3	Tato yaṁ kiñci paggharati—	15	
PA_an_9:15.2.4	asuciyeva paggharati, duggandhaṁyeva paggharati, jegucchiyaṁyeva paggharati;	15	
PA_an_9:15.2.5	yaṁ kiñci pasavati—	15	
PA_an_9:15.2.6	asuciyeva pasavati, duggandhaṁyeva pasavati, jegucchiyaṁyeva pasavati.	15	
PA_an_9:15.2.7	Tasmātiha, bhikkhave, imasmiṁ kāye nibbindathā”ti.	15	
PA_an_9:15.2.8	Pañcamaṁ.	15	
PA_an_9:16.0.1	Aṅguttara Nikāya 9.16	16	
PA_an_9:16.0.2	2. Sīhanādavagga	16	
PA_an_9:16.0.3	Saññāsutta	16	
PA_an_9:16.1.1	“Navayimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā.	16	
PA_an_9:16.1.2	Katamā nava?	16	
PA_an_9:16.1.3	Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā, pahānasaññā, virāgasaññā—	16	
PA_an_9:16.1.4	imā kho, bhikkhave, nava saññā, bhāvitā bahulīkatā mahapphalā honti mahānisaṁsā amatogadhā amatapariyosānā”ti.	16	
PA_an_9:16.1.5	Chaṭṭhaṁ.	16	
PA_an_9:17.0.1	Aṅguttara Nikāya 9.17	17	
PA_an_9:17.0.2	2. Sīhanādavagga	17	
PA_an_9:17.0.3	Kulasutta	17	
PA_an_9:17.1.1	“Navahi, bhikkhave, aṅgehi samannāgataṁ kulaṁ anupagantvā vā nālaṁ upagantuṁ, upagantvā vā nālaṁ nisīdituṁ.	17	
PA_an_9:17.1.2	Katamehi navahi?	17	
PA_an_9:17.1.3_0	Na manāpena paccuṭṭhenti, na manāpena abhivādenti, na manāpena āsanaṁ denti, santamassa	17	
PA_an_9:17.1.3_1	pariguhanti, bahukampi thokaṁ denti, paṇītampi lūkhaṁ denti, asakkaccaṁ denti no	17	
PA_an_9:17.1.3_2	sakkaccaṁ, na upanisīdanti dhammassavanāya, bhāsitamassa na sussūsanti.	17	
PA_an_9:17.1.4	Imehi kho, bhikkhave, navahaṅgehi samannāgataṁ kulaṁ anupagantvā vā nālaṁ upagantuṁ upagantvā vā nālaṁ nisīdituṁ.	17	
PA_an_9:17.2.1	Navahi, bhikkhave, aṅgehi samannāgataṁ kulaṁ anupagantvā vā alaṁ upagantuṁ, upagantvā vā alaṁ nisīdituṁ.	17	
PA_an_9:17.2.2	Katamehi navahi?	17	
PA_an_9:17.2.3_0	Manāpena paccuṭṭhenti, manāpena abhivādenti, manāpena āsanaṁ denti, santamassa na	17	
PA_an_9:17.2.3_1	pariguhanti, bahukampi bahukaṁ denti, paṇītampi paṇītaṁ denti, sakkaccaṁ denti no	17	
PA_an_9:17.2.3_2	asakkaccaṁ, upanisīdanti dhammassavanāya, bhāsitamassa sussūsanti.	17	
PA_an_9:17.2.4	Imehi kho, bhikkhave, navahaṅgehi samannāgataṁ kulaṁ anupagantvā vā alaṁ upagantuṁ, upagantvā vā alaṁ nisīditun”ti.	17	
PA_an_9:17.2.5	Sattamaṁ.	17	
PA_an_9:18.0.1	Aṅguttara Nikāya 9.18	18	
PA_an_9:18.0.2	2. Sīhanādavagga	18	
PA_an_9:18.0.3	Navaṅguposathasutta	18	
PA_an_9:18.1.1	“Navahi, bhikkhave, aṅgehi samannāgato uposatho upavuttho mahapphalo hoti mahānisaṁso mahājutiko mahāvipphāro.	18	
PA_an_9:18.1.2	Kathaṁ upavuttho ca, bhikkhave, navahaṅgehi samannāgato uposatho mahapphalo hoti mahānisaṁso mahājutiko mahāvipphāro?	18	
PA_an_9:18.1.3	Idha, bhikkhave, ariyasāvako iti paṭisañcikkhati:	18	
PA_an_9:18.1.4	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampino viharanti;	18	
PA_an_9:18.1.5	ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno sabbapāṇabhūtahitānukampī viharāmi.	18	
PA_an_9:18.1.6	Imināpaṅgena arahataṁ anukaromi; uposatho ca me upavuttho bhavissatī’ti.	18	
PA_an_9:18.1.7	Iminā paṭhamena aṅgena samannāgato hoti …pe….	18	
PA_an_9:18.2.1	‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā;	18	
PA_an_9:18.2.2	ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.	18	
PA_an_9:18.2.3	Imināpaṅgena arahataṁ anukaromi; uposatho ca me upavuttho bhavissatī’ti.	18	
PA_an_9:18.2.4	Iminā aṭṭhamena aṅgena samannāgato hoti.	18	
PA_an_9:18.3.1_0	Mettāsahagatena cetasā ekaṁ disaṁ pharitvā viharati, tathā dutiyaṁ tathā tatiyaṁ	18	
PA_an_9:18.3.1_1	tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena	18	
PA_an_9:18.3.1_2	cetasā vipulena mahaggatena appamāṇena averena abyāpajjena pharitvā viharati.	18	
PA_an_9:18.3.2	Iminā navamena aṅgena samannāgato hoti.	18	
PA_an_9:18.4.1	Evaṁ upavuttho kho, bhikkhave, navahaṅgehi samannāgato uposatho mahapphalo hoti mahānisaṁso mahājutiko mahāvipphāro”ti.	18	
PA_an_9:18.4.2	Aṭṭhamaṁ.	18	
PA_an_9:19.0.1	Aṅguttara Nikāya 9.19	19	
PA_an_9:19.0.2	2. Sīhanādavagga	19	
PA_an_9:19.0.3	Devatāsutta	19	
PA_an_9:19.1.1_0	“Imañca, bhikkhave, rattiṁ sambahulā devatā abhikkantāya rattiyā abhikkantavaṇṇā	19	
PA_an_9:19.1.1_1	kevalakappaṁ jetavanaṁ obhāsetvā yenāhaṁ tenupasaṅkamiṁsu; upasaṅkamitvā maṁ abhivādetvā	19	
PA_an_9:19.1.1_2	ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:	19	
PA_an_9:19.1.2	‘upasaṅkamiṁsu no, bhante, pubbe manussabhūtānaṁ pabbajitā agārāni.	19	
PA_an_9:19.1.3	Te mayaṁ, bhante, paccuṭṭhimha, no ca kho abhivādimha.	19	
PA_an_9:19.1.4	Tā mayaṁ, bhante, aparipuṇṇakammantā vippaṭisāriniyo paccānutāpiniyo hīnaṁ kāyaṁ upapannā’ti.	19	
PA_an_9:19.2.1	Aparāpi maṁ, bhikkhave, sambahulā devatā upasaṅkamitvā etadavocuṁ:	19	
PA_an_9:19.2.2	‘upasaṅkamiṁsu no, bhante, pubbe manussabhūtānaṁ pabbajitā agārāni.	19	
PA_an_9:19.2.3	Te mayaṁ, bhante, paccuṭṭhimha abhivādimha, no ca tesaṁ āsanaṁ adamha.	19	
PA_an_9:19.2.4	Tā mayaṁ, bhante, aparipuṇṇakammantā vippaṭisāriniyo paccānutāpiniyo hīnaṁ kāyaṁ upapannā’ti.	19	
PA_an_9:19.3.1	Aparāpi maṁ, bhikkhave, sambahulā devatā upasaṅkamitvā etadavocuṁ:	19	
PA_an_9:19.3.2	‘upasaṅkamiṁsu no, bhante, pubbe manussabhūtānaṁ pabbajitā agārāni.	19	
PA_an_9:19.3.3	Te mayaṁ, bhante, paccuṭṭhimha abhivādimha āsanaṁ adamha, no ca kho yathāsatti yathābalaṁ saṁvibhajimha …pe…	19	
PA_an_9:19.3.4	yathāsatti yathābalaṁ saṁvibhajimha, no ca kho upanisīdimha dhammassavanāya …pe…	19	
PA_an_9:19.3.5	upanisīdimha dhammassavanāya, no ca kho ohitasotā dhammaṁ suṇimha …pe…	19	
PA_an_9:19.3.6	ohitasotā ca dhammaṁ suṇimha, no ca kho sutvā dhammaṁ dhārayimha …pe…	19	
PA_an_9:19.3.7	sutvā ca dhammaṁ dhārayimha, no ca kho dhātānaṁ dhammānaṁ atthaṁ upaparikkhimha …pe…	19	
PA_an_9:19.3.8	dhātānañca dhammānaṁ atthaṁ upaparikkhimha, no ca kho atthamaññāya dhammamaññāya dhammānudhammaṁ paṭipajjimha.	19	
PA_an_9:19.3.9	Tā mayaṁ, bhante, aparipuṇṇakammantā vippaṭisāriniyo paccānutāpiniyo hīnaṁ kāyaṁ upapannā’ti.	19	
PA_an_9:19.4.1	Aparāpi maṁ, bhikkhave, sambahulā devatā upasaṅkamitvā etadavocuṁ:	19	
PA_an_9:19.4.2	‘upasaṅkamiṁsu no, bhante, pubbe manussabhūtānaṁ pabbajitā agārāni.	19	
PA_an_9:19.4.3_0	Te mayaṁ, bhante, paccuṭṭhimha abhivādimha, āsanaṁ adamha, yathāsatti yathābalaṁ	19	
PA_an_9:19.4.3_1	saṁvibhajimha, upanisīdimha dhammassavanāya, ohitasotā ca dhammaṁ suṇimha, sutvā	19	
PA_an_9:19.4.3_2	ca dhammaṁ dhārayimha, dhātānañca dhammānaṁ atthaṁ upaparikkhimha, atthamaññāya dhammamaññāya	19	
PA_an_9:19.4.3_3	dhammānudhammaṁ paṭipajjimha.	19	
PA_an_9:19.4.4	Tā mayaṁ, bhante, paripuṇṇakammantā avippaṭisāriniyo apaccānutāpiniyo paṇītaṁ kāyaṁ upapannā’ti.	19	
PA_an_9:19.4.5	Etāni, bhikkhave, rukkhamūlāni etāni suññāgārāni. Jhāyatha, bhikkhave, mā pamādattha, mā pacchā vippaṭisārino ahuvattha seyyathāpi tā purimikā devatā”ti.	19	
PA_an_9:19.4.6	Navamaṁ.	19	
PA_an_9:20.0.1	Aṅguttara Nikāya 9.20	20	
PA_an_9:20.0.2	2. Sīhanādavagga	20	
PA_an_9:20.0.3	Velāmasutta	20	
PA_an_9:20.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	20	
PA_an_9:20.1.2_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	20	
PA_an_9:20.1.2_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	20	
PA_an_9:20.2.1	“Api nu te, gahapati, kule dānaṁ dīyatī”ti?	20	
PA_an_9:20.2.2	“Dīyati me, bhante, kule dānaṁ;	20	
PA_an_9:20.2.3	tañca kho lūkhaṁ kaṇājakaṁ biḷaṅgadutiyan”ti.	20	
PA_an_9:20.2.4	“Lūkhañcepi, gahapati, dānaṁ deti paṇītaṁ vā;	20	
PA_an_9:20.2.5	tañca asakkaccaṁ deti, acittīkatvā deti, asahatthā deti, apaviddhaṁ deti, anāgamanadiṭṭhiko deti.	20	
PA_an_9:20.2.6_0	Yattha yattha tassa tassa dānassa vipāko nibbattati, na uḷārāya bhattabhogāya cittaṁ	20	
PA_an_9:20.2.6_1	namati, na uḷārāya vatthabhogāya cittaṁ namati, na uḷārāya yānabhogāya cittaṁ namati,	20	
PA_an_9:20.2.6_2	na uḷāresu pañcasu kāmaguṇesu bhogāya cittaṁ namati.	20	
PA_an_9:20.2.7	Yepissa te honti puttāti vā dārāti vā dāsāti vā pessāti vā kammakarāti vā, tepi na sussūsanti na sotaṁ odahanti na aññā cittaṁ upaṭṭhapenti.	20	
PA_an_9:20.2.8	Taṁ kissa hetu?	20	
PA_an_9:20.2.9	Evañhetaṁ, gahapati, hoti asakkaccaṁ katānaṁ kammānaṁ vipāko.	20	
PA_an_9:20.3.1	Lūkhañcepi, gahapati, dānaṁ deti paṇītaṁ vā;	20	
PA_an_9:20.3.2	tañca sakkaccaṁ deti, cittīkatvā deti, sahatthā deti, anapaviddhaṁ deti, āgamanadiṭṭhiko deti.	20	
PA_an_9:20.3.3_0	Yattha yattha tassa tassa dānassa vipāko nibbattati, uḷārāya bhattabhogāya cittaṁ	20	
PA_an_9:20.3.3_1	namati, uḷārāya vatthabhogāya cittaṁ namati, uḷārāya yānabhogāya cittaṁ namati, uḷāresu	20	
PA_an_9:20.3.3_2	pañcasu kāmaguṇesu bhogāya cittaṁ namati.	20	
PA_an_9:20.3.4	Yepissa te honti puttāti vā dārāti vā dāsāti vā pessāti vā kammakarāti vā, tepi sussūsanti sotaṁ odahanti aññā cittaṁ upaṭṭhapenti.	20	
PA_an_9:20.3.5	Taṁ kissa hetu?	20	
PA_an_9:20.3.6	Evañhetaṁ, gahapati, hoti sakkaccaṁ katānaṁ kammānaṁ vipāko.	20	
PA_an_9:20.4.1	Bhūtapubbaṁ, gahapati, velāmo nāma brāhmaṇo ahosi.	20	
PA_an_9:20.4.2	So evarūpaṁ dānaṁ adāsi mahādānaṁ.	20	
PA_an_9:20.4.3_0	Caturāsīti suvaṇṇapātisahassāni adāsi rūpiyapūrāni, caturāsīti rūpiyapātisahassāni	20	
PA_an_9:20.4.3_1	adāsi suvaṇṇapūrāni, caturāsīti kaṁsapātisahassāni adāsi hiraññapūrāni, caturāsīti	20	
PA_an_9:20.4.3_2	hatthisahassāni adāsi sovaṇṇālaṅkārāni sovaṇṇadhajāni hemajālappaṭicchannāni, caturāsīti	20	
PA_an_9:20.4.3_3	rathasahassāni adāsi sīhacammaparivārāni byagghacammaparivārāni dīpicammaparivārāni	20	
PA_an_9:20.4.3_4	paṇḍukambalaparivārāni sovaṇṇālaṅkārāni sovaṇṇadhajāni hemajālappaṭicchannāni, caturāsīti	20	
PA_an_9:20.4.3_5	dhenusahassāni adāsi dukūlasandhanāni kaṁsūpadhāraṇāni, caturāsīti kaññāsahassāni	20	
PA_an_9:20.4.3_6	adāsi āmuttamaṇikuṇḍalāyo, caturāsīti pallaṅkasahassāni adāsi gonakatthatāni paṭikatthatāni	20	
PA_an_9:20.4.3_7	paṭalikatthatāni kadalimigapavarapaccattharaṇāni sauttaracchadāni ubhatolohitakūpadhānāni,	20	
PA_an_9:20.4.3_8	caturāsīti vatthakoṭisahassāni adāsi khomasukhumānaṁ koseyyasukhumānaṁ kambalasukhumānaṁ	20	
PA_an_9:20.4.3_9	kappāsikasukhumānaṁ, ko pana vādo annassa pānassa khajjassa bhojjassa leyyassa peyyassa,	20	
PA_an_9:20.4.3_10	najjo maññe vissandanti.	20	
PA_an_9:20.5.1	Siyā kho pana te, gahapati, evamassa:	20	
PA_an_9:20.5.2	‘añño nūna tena samayena velāmo brāhmaṇo ahosi, so taṁ dānaṁ adāsi mahādānan’ti.	20	
PA_an_9:20.5.3	Na kho panetaṁ, gahapati, evaṁ daṭṭhabbaṁ.	20	
PA_an_9:20.5.4	Ahaṁ tena samayena velāmo brāhmaṇo ahosiṁ.	20	
PA_an_9:20.5.5	Ahaṁ taṁ dānaṁ adāsiṁ mahādānaṁ.	20	
PA_an_9:20.5.6	Tasmiṁ kho pana, gahapati, dāne na koci dakkhiṇeyyo ahosi, na taṁ koci dakkhiṇaṁ visodheti.	20	
PA_an_9:20.6.1	Yaṁ, gahapati, velāmo brāhmaṇo dānaṁ adāsi mahādānaṁ, yo cekaṁ diṭṭhisampannaṁ bhojeyya, idaṁ tato mahapphalataraṁ.	20	
PA_an_9:20.7.1	(…) Yo ca sataṁ diṭṭhisampannānaṁ bhojeyya, yo cekaṁ sakadāgāmiṁ bhojeyya, idaṁ tato mahapphalataraṁ.	20	
PA_an_9:20.8.1	(…) Yo ca sataṁ sakadāgāmīnaṁ bhojeyya, yo cekaṁ anāgāmiṁ bhojeyya …pe…	20	
PA_an_9:20.8.2	yo ca sataṁ anāgāmīnaṁ bhojeyya, yo cekaṁ arahantaṁ bhojeyya …pe…	20	
PA_an_9:20.8.3	yo ca sataṁ arahantānaṁ bhojeyya, yo cekaṁ paccekabuddhaṁ bhojeyya …pe…	20	
PA_an_9:20.8.4	yo ca sataṁ paccekabuddhānaṁ bhojeyya, yo ca tathāgataṁ arahantaṁ sammāsambuddhaṁ bhojeyya …pe…	20	
PA_an_9:20.8.5	yo ca buddhappamukhaṁ bhikkhusaṅghaṁ bhojeyya …pe…	20	
PA_an_9:20.8.6	yo ca cātuddisaṁ saṅghaṁ uddissa vihāraṁ kārāpeyya …pe…	20	
PA_an_9:20.8.7	yo ca pasannacitto buddhañca dhammañca saṅghañca saraṇaṁ gaccheyya …pe…	20	
PA_an_9:20.8.8	yo ca pasannacitto sikkhāpadāni samādiyeyya—	20	
PA_an_9:20.8.9_0	pāṇātipātā veramaṇiṁ, adinnādānā veramaṇiṁ, kāmesumicchācārā veramaṇiṁ, musāvādā	20	
PA_an_9:20.8.9_1	veramaṇiṁ, surāmerayamajjapamādaṭṭhānā veramaṇiṁ, yo ca antamaso gandhohanamattampi	20	
PA_an_9:20.8.9_2	mettacittaṁ bhāveyya, (…) idaṁ tato mahapphalataraṁ.	20	
PA_an_9:20.9.1	Yañca, gahapati, velāmo brāhmaṇo dānaṁ adāsi mahādānaṁ, yo cekaṁ diṭṭhisampannaṁ bhojeyya …	20	
PA_an_9:20.9.2	yo ca sataṁ diṭṭhisampannānaṁ bhojeyya, yo cekaṁ sakadāgāmiṁ bhojeyya …	20	
PA_an_9:20.9.3	yo ca sataṁ sakadāgāmīnaṁ bhojeyya, yo cekaṁ anāgāmiṁ bhojeyya …	20	
PA_an_9:20.9.4	yo ca sataṁ anāgāmīnaṁ bhojeyya, yo cekaṁ arahantaṁ bhojeyya …	20	
PA_an_9:20.9.5	yo ca sataṁ arahantānaṁ bhojeyya, yo cekaṁ paccekabuddhaṁ bhojeyya …	20	
PA_an_9:20.9.6	yo ca sataṁ paccekabuddhānaṁ bhojeyya, yo ca tathāgataṁ arahantaṁ sammāsambuddhaṁ bhojeyya …	20	
PA_an_9:20.9.7	yo ca buddhappamukhaṁ bhikkhusaṅghaṁ bhojeyya, yo ca cātuddisaṁ saṅghaṁ uddissa vihāraṁ kārāpeyya …	20	
PA_an_9:20.9.8	yo ca pasannacitto buddhañca dhammañca saṅghañca saraṇaṁ gaccheyya, yo ca pasannacitto sikkhāpadāni samādiyeyya—	20	
PA_an_9:20.9.9_0	pāṇātipātā veramaṇiṁ …pe… surāmerayamajjapamādaṭṭhānā veramaṇiṁ, yo ca antamaso gandhohanamattampi	20	
PA_an_9:20.9.9_1	mettacittaṁ bhāveyya, yo ca accharāsaṅghātamattampi aniccasaññaṁ bhāveyya, idaṁ tato mahapphalataran”ti.	20	
PA_an_9:20.9.10	Dasamaṁ.	20	
PA_an_9:20.9.11	Sīhanādavaggo dutiyo.	20	
PA_an_9:20.10.0	Tassuddānaṁ	20	
PA_an_9:20.10.1	Nādo saupādiseso ca,	20	
PA_an_9:20.10.2	koṭṭhikena samiddhinā;	20	
PA_an_9:20.10.3	Gaṇḍasaññā kulaṁ mettā,	20	
PA_an_9:20.10.4	devatā velāmena cāti.	20	
PA_an_9:21.0.1	Aṅguttara Nikāya 9.21	21	
PA_an_9:21.0.2	3. Sattāvāsavagga	21	
PA_an_9:21.0.3	Tiṭhānasutta	21	
PA_an_9:21.1.1	“Tīhi, bhikkhave, ṭhānehi uttarakurukā manussā deve ca tāvatiṁse adhiggaṇhanti jambudīpake ca manusse.	21	
PA_an_9:21.1.2	Katamehi tīhi?	21	
PA_an_9:21.1.3	Amamā, apariggahā, niyatāyukā, visesaguṇā—	21	
PA_an_9:21.1.4	imehi kho, bhikkhave, tīhi ṭhānehi uttarakurukā manussā deve ca tāvatiṁse adhiggaṇhanti jambudīpake ca manusse.	21	
PA_an_9:21.2.1	Tīhi, bhikkhave, ṭhānehi devā tāvatiṁsā uttarakuruke ca manusse adhiggaṇhanti jambudīpake ca manusse.	21	
PA_an_9:21.2.2	Katamehi tīhi?	21	
PA_an_9:21.2.3	Dibbena āyunā, dibbena vaṇṇena, dibbena sukhena—	21	
PA_an_9:21.2.4	imehi kho, bhikkhave, tīhi ṭhānehi devā tāvatiṁsā uttarakuruke ca manusse adhiggaṇhanti jambudīpake ca manusse.	21	
PA_an_9:21.3.1	Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse.	21	
PA_an_9:21.3.2	Katamehi tīhi?	21	
PA_an_9:21.3.3	Sūrā, satimanto, idha brahmacariyavāso—	21	
PA_an_9:21.3.4	imehi kho, bhikkhave, tīhi ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse”ti.	21	
PA_an_9:21.3.5	Paṭhamaṁ.	21	
PA_an_9:22.0.1	Aṅguttara Nikāya 9.22	22	
PA_an_9:22.0.2	3. Sattāvāsavagga	22	
PA_an_9:22.0.3	Assakhaḷuṅkasutta	22	
PA_an_9:22.1.1	“Tayo ca, bhikkhave, assakhaḷuṅke desessāmi tayo ca purisakhaḷuṅke tayo ca assaparasse tayo ca purisaparasse tayo ca bhadde assājānīye tayo ca bhadde purisājānīye.	22	
PA_an_9:22.1.2	Taṁ suṇātha. (…)	22	
PA_an_9:22.2.1	Katame ca, bhikkhave, tayo assakhaḷuṅkā?	22	
PA_an_9:22.2.2	Idha, bhikkhave, ekacco assakhaḷuṅko javasampanno hoti, na vaṇṇasampanno, na ārohapariṇāhasampanno.	22	
PA_an_9:22.2.3	Idha pana, bhikkhave, ekacco assakhaḷuṅko javasampanno ca hoti vaṇṇasampanno ca, na ārohapariṇāhasampanno.	22	
PA_an_9:22.2.4	Idha pana, bhikkhave, ekacco assakhaḷuṅko javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.2.5	Ime kho, bhikkhave, tayo assakhaḷuṅkā.	22	
PA_an_9:22.3.1	Katame ca, bhikkhave, tayo purisakhaḷuṅkā?	22	
PA_an_9:22.3.2	Idha, bhikkhave, ekacco purisakhaḷuṅko javasampanno hoti, na vaṇṇasampanno, na ārohapariṇāhasampanno.	22	
PA_an_9:22.3.3	Idha pana, bhikkhave, ekacco purisakhaḷuṅko javasampanno ca hoti vaṇṇasampanno ca, na ārohapariṇāhasampanno.	22	
PA_an_9:22.3.4	Idha pana, bhikkhave, ekacco purisakhaḷuṅko javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.4.1	Kathañca, bhikkhave, purisakhaḷuṅko javasampanno hoti, na vaṇṇasampanno na ārohapariṇāhasampanno?	22	
PA_an_9:22.4.2_0	Idha, bhikkhave, bhikkhu ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti	22	
PA_an_9:22.4.2_1	yathābhūtaṁ pajānāti, ‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī	22	
PA_an_9:22.4.2_2	paṭipadā’ti yathābhūtaṁ pajānāti.	22	
PA_an_9:22.4.3	Idamassa javasmiṁ vadāmi.	22	
PA_an_9:22.4.4	Abhidhamme kho pana abhivinaye pañhaṁ puṭṭho saṁsādeti, no vissajjeti.	22	
PA_an_9:22.4.5	Idamassa na vaṇṇasmiṁ vadāmi.	22	
PA_an_9:22.4.6	Na kho pana lābhī hoti cīvarapiṇḍapātasenāsanagilānapaccayabhesajjaparikkhārānaṁ.	22	
PA_an_9:22.4.7	Idamassa na ārohapariṇāhasmiṁ vadāmi.	22	
PA_an_9:22.4.8	Evaṁ kho, bhikkhave, purisakhaḷuṅko javasampanno hoti, na vaṇṇasampanno na ārohapariṇāhasampanno.	22	
PA_an_9:22.5.1	Kathañca, bhikkhave, purisakhaḷuṅko javasampanno ca hoti vaṇṇasampanno ca, na ārohapariṇāhasampanno?	22	
PA_an_9:22.5.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	22	
PA_an_9:22.5.3	Idamassa javasmiṁ vadāmi.	22	
PA_an_9:22.5.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	22	
PA_an_9:22.5.5	Idamassa vaṇṇasmiṁ vadāmi.	22	
PA_an_9:22.5.6	Na kho pana lābhī hoti cīvarapiṇḍapātasenāsanagilānapaccayabhesajjaparikkhārānaṁ.	22	
PA_an_9:22.5.7	Idamassa na ārohapariṇāhasmiṁ vadāmi.	22	
PA_an_9:22.5.8	Evaṁ kho, bhikkhave, purisakhaḷuṅko javasampanno ca hoti vaṇṇasampanno ca, na ārohapariṇāhasampanno.	22	
PA_an_9:22.6.1	Kathañca, bhikkhave, purisakhaḷuṅko javasampanno ca hoti vaṇṇasampanno ca ārohapariṇāhasampanno ca?	22	
PA_an_9:22.6.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	22	
PA_an_9:22.6.3	Idamassa javasmiṁ vadāmi.	22	
PA_an_9:22.6.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	22	
PA_an_9:22.6.5	Idamassa vaṇṇasmiṁ vadāmi.	22	
PA_an_9:22.6.6	Lābhī kho pana hoti cīvarapiṇḍapātasenāsanagilānapaccayabhesajjaparikkhārānaṁ.	22	
PA_an_9:22.6.7	Idamassa ārohapariṇāhasmiṁ vadāmi.	22	
PA_an_9:22.6.8	Evaṁ kho, bhikkhave, purisakhaḷuṅko javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.6.9	Ime kho, bhikkhave, tayo purisakhaḷuṅkā.	22	
PA_an_9:22.7.1	Katame ca, bhikkhave, tayo assaparassā?	22	
PA_an_9:22.7.2	Idha, bhikkhave, ekacco assaparasso …pe…	22	
PA_an_9:22.7.3	javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.7.4	Ime kho, bhikkhave, tayo assaparassā.	22	
PA_an_9:22.8.1	Katame ca, bhikkhave, tayo purisaparassā?	22	
PA_an_9:22.8.2	Idha, bhikkhave, ekacco purisaparasso …pe…	22	
PA_an_9:22.8.3	javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.9.1	Kathañca, bhikkhave, purisaparasso …pe…	22	
PA_an_9:22.9.2	javasampanno ca hoti vaṇṇasampanno ca ārohapariṇāhasampanno ca?	22	
PA_an_9:22.9.3	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti, tattha parinibbāyī anāvattidhammo tasmā lokā.	22	
PA_an_9:22.9.4	Idamassa javasmiṁ vadāmi.	22	
PA_an_9:22.9.5	Abhidhamme kho pana abhivinaye pañhaṁ puṭṭho vissajjeti, no saṁsādeti.	22	
PA_an_9:22.9.6	Idamassa vaṇṇasmiṁ vadāmi.	22	
PA_an_9:22.9.7	Lābhī kho pana hoti cīvarapiṇḍapātasenāsanagilānapaccayabhesajjaparikkhārānaṁ.	22	
PA_an_9:22.9.8	Idamassa ārohapariṇāhasmiṁ vadāmi.	22	
PA_an_9:22.9.9	Evaṁ kho, bhikkhave, purisaparasso javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.9.10	Ime kho, bhikkhave, tayo purisaparassā.	22	
PA_an_9:22.10.1	Katame ca, bhikkhave, tayo bhaddā assājānīyā?	22	
PA_an_9:22.10.2	Idha, bhikkhave, ekacco bhaddo assājānīyo …pe…	22	
PA_an_9:22.10.3	javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.10.4	Ime kho, bhikkhave, tayo bhaddā assājānīyā.	22	
PA_an_9:22.11.1	Katame ca, bhikkhave, tayo bhaddā purisājānīyā?	22	
PA_an_9:22.11.2	Idha, bhikkhave, ekacco bhaddo purisājānīyo …pe…	22	
PA_an_9:22.11.3	javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.12.1	Kathañca, bhikkhave, bhaddo purisājānīyo …pe…	22	
PA_an_9:22.12.2	javasampanno ca hoti vaṇṇasampanno ca ārohapariṇāhasampanno ca?	22	
PA_an_9:22.12.3	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	22	
PA_an_9:22.12.4	Idamassa javasmiṁ vadāmi.	22	
PA_an_9:22.12.5	Abhidhamme kho pana abhivinaye pañhaṁ puṭṭho vissajjeti, no saṁsādeti.	22	
PA_an_9:22.12.6	Idamassa vaṇṇasmiṁ vadāmi.	22	
PA_an_9:22.12.7	Lābhī kho pana hoti cīvarapiṇḍapātasenāsanagilānapaccayabhesajjaparikkhārānaṁ.	22	
PA_an_9:22.12.8	Idamassa ārohapariṇāhasmiṁ vadāmi.	22	
PA_an_9:22.12.9	Evaṁ kho, bhikkhave, bhaddo purisājānīyo javasampanno ca hoti vaṇṇasampanno ca ārohapariṇāhasampanno ca.	22	
PA_an_9:22.12.10	Ime kho, bhikkhave, tayo bhaddā purisājānīyā”ti.	22	
PA_an_9:22.12.11	Dutiyaṁ.	22	
PA_an_9:23.0.1	Aṅguttara Nikāya 9.23	23	
PA_an_9:23.0.2	3. Sattāvāsavagga	23	
PA_an_9:23.0.3	Taṇhāmūlakasutta	23	
PA_an_9:23.1.1	“Nava, bhikkhave, taṇhāmūlake dhamme desessāmi, taṁ suṇātha.	23	
PA_an_9:23.1.2	Katame ca, bhikkhave, nava taṇhāmūlakā dhammā?	23	
PA_an_9:23.1.3_0	Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo,	23	
PA_an_9:23.1.3_1	vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ paṭicca	23	
PA_an_9:23.1.3_2	pariggaho, pariggahaṁ paṭicca macchariyaṁ, macchariyaṁ paṭicca ārakkho, ārakkhādhikaraṇaṁ	23	
PA_an_9:23.1.3_3	daṇḍādānaṁ satthādānaṁ kalahaviggahavivādatuvaṁtuvaṁpesuññamusāvādā aneke pāpakā	23	
PA_an_9:23.1.3_4	akusalā dhammā sambhavanti.	23	
PA_an_9:23.1.4	Ime kho, bhikkhave, nava taṇhāmūlakā dhammā”ti.	23	
PA_an_9:23.1.5	Tatiyaṁ.	23	
PA_an_9:24.0.1	Aṅguttara Nikāya 9.24	24	
PA_an_9:24.0.2	3. Sattāvāsavagga	24	
PA_an_9:24.0.3	Sattāvāsasutta	24	
PA_an_9:24.1.1	“Navayime, bhikkhave, sattāvāsā.	24	
PA_an_9:24.1.2	Katame nava?	24	
PA_an_9:24.1.3	Santi, bhikkhave, sattā nānattakāyā nānattasaññino, seyyathāpi manussā, ekacce ca devā, ekacce ca vinipātikā.	24	
PA_an_9:24.1.4	Ayaṁ paṭhamo sattāvāso.	24	
PA_an_9:24.2.1	Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā.	24	
PA_an_9:24.2.2	Ayaṁ dutiyo sattāvāso.	24	
PA_an_9:24.3.1	Santi, bhikkhave, sattā ekattakāyā nānattasaññino, seyyathāpi devā ābhassarā.	24	
PA_an_9:24.3.2	Ayaṁ tatiyo sattāvāso.	24	
PA_an_9:24.4.1	Santi, bhikkhave, sattā ekattakāyā ekattasaññino, seyyathāpi devā subhakiṇhā.	24	
PA_an_9:24.4.2	Ayaṁ catuttho sattāvāso.	24	
PA_an_9:24.5.1	Santi, bhikkhave, sattā asaññino appaṭisaṁvedino, seyyathāpi devā asaññasattā.	24	
PA_an_9:24.5.2	Ayaṁ pañcamo sattāvāso.	24	
PA_an_9:24.6.1	Santi, bhikkhave, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā.	24	
PA_an_9:24.6.2	Ayaṁ chaṭṭho sattāvāso.	24	
PA_an_9:24.7.1	Santi, bhikkhave, sattā sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanūpagā.	24	
PA_an_9:24.7.2	Ayaṁ sattamo sattāvāso.	24	
PA_an_9:24.8.1	Santi, bhikkhave, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā.	24	
PA_an_9:24.8.2	Ayaṁ aṭṭhamo sattāvāso.	24	
PA_an_9:24.9.1	Santi, bhikkhave, sattā sabbaso ākiñcaññāyatanaṁ samatikkamma nevasaññānāsaññāyatanūpagā.	24	
PA_an_9:24.9.2	Ayaṁ navamo sattāvāso.	24	
PA_an_9:24.10.1	Ime kho, bhikkhave, nava sattāvāsā”ti.	24	
PA_an_9:24.10.2	Catutthaṁ.	24	
PA_an_9:25.0.1	Aṅguttara Nikāya 9.25	25	
PA_an_9:25.0.2	3. Sattāvāsavagga	25	
PA_an_9:25.0.3	Paññāsutta	25	
PA_an_9:25.1.1	“Yato kho, bhikkhave, bhikkhuno paññāya cittaṁ suparicitaṁ hoti, tassetaṁ, bhikkhave, bhikkhuno kallaṁ vacanāya:	25	
PA_an_9:25.1.2	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	25	
PA_an_9:25.2.1	Kathañca, bhikkhave, bhikkhuno paññāya cittaṁ suparicitaṁ hoti?	25	
PA_an_9:25.2.2	‘Vītarāgaṁ me cittan’ti paññāya cittaṁ suparicitaṁ hoti;	25	
PA_an_9:25.2.3	‘vītadosaṁ me cittan’ti paññāya cittaṁ suparicitaṁ hoti;	25	
PA_an_9:25.2.4	‘vītamohaṁ me cittan’ti paññāya cittaṁ suparicitaṁ hoti;	25	
PA_an_9:25.2.5	‘asarāgadhammaṁ me cittan’ti paññāya cittaṁ suparicitaṁ hoti;	25	
PA_an_9:25.2.6	‘asadosadhammaṁ me cittan’ti paññāya cittaṁ suparicitaṁ hoti;	25	
PA_an_9:25.2.7	‘asamohadhammaṁ me cittan’ti paññāya cittaṁ suparicitaṁ hoti;	25	
PA_an_9:25.2.8	‘anāvattidhammaṁ me cittaṁ kāmabhavāyā’ti paññāya cittaṁ suparicitaṁ hoti;	25	
PA_an_9:25.2.9	‘anāvattidhammaṁ me cittaṁ rūpabhavāyā’ti paññāya cittaṁ suparicitaṁ hoti;	25	
PA_an_9:25.2.10	‘anāvattidhammaṁ me cittaṁ arūpabhavāyā’ti paññāya cittaṁ suparicitaṁ hoti.	25	
PA_an_9:25.2.11	Yato kho, bhikkhave, bhikkhuno paññāya cittaṁ suparicitaṁ hoti, tassetaṁ, bhikkhave, bhikkhuno kallaṁ vacanāya:	25	
PA_an_9:25.2.12	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	25	
PA_an_9:25.2.13	Pañcamaṁ.	25	
PA_an_9:26.0.1	Aṅguttara Nikāya 9.26	26	
PA_an_9:26.0.2	3. Sattāvāsavagga	26	
PA_an_9:26.0.3	Silāyūpasutta	26	
PA_an_9:26.1.2	Ekaṁ samayaṁ āyasmā ca sāriputto āyasmā ca candikāputto rājagahe viharanti veḷuvane kalandakanivāpe.	26	
PA_an_9:26.1.3	Tatra kho āyasmā candikāputto bhikkhū āmantesi (…):	26	
PA_an_9:26.1.4	“devadatto, āvuso, bhikkhūnaṁ evaṁ dhammaṁ deseti:	26	
PA_an_9:26.1.5	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.1.6	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	26	
PA_an_9:26.2.1	Evaṁ vutte, āyasmā sāriputto āyasmantaṁ candikāputtaṁ etadavoca:	26	
PA_an_9:26.2.2	“na kho, āvuso candikāputta, devadatto bhikkhūnaṁ evaṁ dhammaṁ deseti:	26	
PA_an_9:26.2.3	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.2.4	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	26	
PA_an_9:26.2.5	Evañca kho, āvuso, candikāputta, devadatto bhikkhūnaṁ dhammaṁ deseti:	26	
PA_an_9:26.2.6	‘yato kho, āvuso, bhikkhuno cetasā cittaṁ suparicitaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.2.7	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	26	
PA_an_9:26.3.1	Dutiyampi kho āyasmā candikāputto bhikkhū āmantesi:	26	
PA_an_9:26.3.2	“devadatto, āvuso, bhikkhūnaṁ evaṁ dhammaṁ deseti:	26	
PA_an_9:26.3.3	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.3.4	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	26	
PA_an_9:26.3.5	Dutiyampi kho āyasmā sāriputto āyasmantaṁ candikāputtaṁ etadavoca:	26	
PA_an_9:26.3.6	“na kho, āvuso candikāputta, devadatto bhikkhūnaṁ evaṁ dhammaṁ deseti:	26	
PA_an_9:26.3.7	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.3.8	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	26	
PA_an_9:26.3.9	Evañca kho, āvuso candikāputta, devadatto bhikkhūnaṁ dhammaṁ deseti:	26	
PA_an_9:26.3.10	‘yato kho, āvuso, bhikkhuno cetasā cittaṁ suparicitaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.3.11	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	26	
PA_an_9:26.4.1	Tatiyampi kho āyasmā candikāputto bhikkhū āmantesi:	26	
PA_an_9:26.4.2	“devadatto, āvuso, bhikkhūnaṁ evaṁ dhammaṁ deseti:	26	
PA_an_9:26.4.3	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.4.4	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’”ti.	26	
PA_an_9:26.4.5	Tatiyampi kho āyasmā sāriputto āyasmantaṁ candikāputtaṁ etadavoca:	26	
PA_an_9:26.4.6	“na kho, āvuso candikāputta, devadatto bhikkhūnaṁ evaṁ dhammaṁ deseti:	26	
PA_an_9:26.4.7	‘yato kho, āvuso, bhikkhuno cetasā citaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.4.8	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	26	
PA_an_9:26.4.9	Evañca kho, āvuso candikāputta, devadatto bhikkhūnaṁ dhammaṁ deseti:	26	
PA_an_9:26.4.10	‘yato kho, āvuso, bhikkhuno cetasā cittaṁ suparicitaṁ hoti, tassetaṁ bhikkhuno kallaṁ veyyākaraṇāya—	26	
PA_an_9:26.4.11	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	26	
PA_an_9:26.5.1	Kathañca, āvuso, bhikkhuno cetasā cittaṁ suparicitaṁ hoti?	26	
PA_an_9:26.5.2	‘Vītarāgaṁ me cittan’ti cetasā cittaṁ suparicitaṁ hoti;	26	
PA_an_9:26.5.3	‘vītadosaṁ me cittan’ti cetasā cittaṁ suparicitaṁ hoti;	26	
PA_an_9:26.5.4	‘vītamohaṁ me cittan’ti cetasā cittaṁ suparicitaṁ hoti;	26	
PA_an_9:26.5.5	‘asarāgadhammaṁ me cittan’ti cetasā cittaṁ suparicitaṁ hoti;	26	
PA_an_9:26.5.6	‘asadosadhammaṁ me cittan’ti cetasā cittaṁ suparicitaṁ hoti;	26	
PA_an_9:26.5.7	‘asamohadhammaṁ me cittan’ti cetasā cittaṁ suparicitaṁ hoti;	26	
PA_an_9:26.5.8	‘anāvattidhammaṁ me cittaṁ kāmabhavāyā’ti cetasā cittaṁ suparicitaṁ hoti;	26	
PA_an_9:26.5.9	‘anāvattidhammaṁ me cittaṁ rūpabhavāyā’ti cetasā cittaṁ suparicitaṁ hoti;	26	
PA_an_9:26.5.10	‘anāvattidhammaṁ me cittaṁ arūpabhavāyā’ti cetasā cittaṁ suparicitaṁ hoti.	26	
PA_an_9:26.5.11	Evaṁ sammā vimuttacittassa kho, āvuso, bhikkhuno bhusā cepi cakkhuviññeyyā rūpā cakkhussa āpāthaṁ āgacchanti, nevassa cittaṁ pariyādiyanti;	26	
PA_an_9:26.5.12	amissīkatamevassa cittaṁ hoti ṭhitaṁ āneñjappattaṁ, vayaṁ cassānupassati.	26	
PA_an_9:26.6.1	Seyyathāpi, āvuso, silāyūpo soḷasakukkuko.	26	
PA_an_9:26.6.2	Tassassu aṭṭha kukkū heṭṭhā nemaṅgamā, aṭṭha kukkū upari nemassa.	26	
PA_an_9:26.6.3	Atha puratthimāya cepi disāya āgaccheyya bhusā vātavuṭṭhi, neva naṁ saṅkampeyya na sampavedheyya;	26	
PA_an_9:26.6.4	atha pacchimāya …	26	
PA_an_9:26.6.5	atha uttarāya …	26	
PA_an_9:26.6.6	atha dakkhiṇāya cepi disāya āgaccheyya bhusā vātavuṭṭhi, neva naṁ saṅkampeyya na sampavedheyya.	26	
PA_an_9:26.6.7	Taṁ kissa hetu?	26	
PA_an_9:26.6.8	Gambhīrattā, āvuso, nemassa, sunikhātattā silāyūpassa.	26	
PA_an_9:26.6.9	Evamevaṁ kho, āvuso, sammā vimuttacittassa bhikkhuno bhusā cepi cakkhuviññeyyā rūpā cakkhussa āpāthaṁ āgacchanti, nevassa cittaṁ pariyādiyanti;	26	
PA_an_9:26.6.10	amissīkatamevassa cittaṁ hoti ṭhitaṁ āneñjappattaṁ, vayaṁ cassānupassati.	26	
PA_an_9:26.7.1	Bhusā cepi sotaviññeyyā saddā …	26	
PA_an_9:26.7.2	ghānaviññeyyā gandhā …	26	
PA_an_9:26.7.3	jivhāviññeyyā rasā …	26	
PA_an_9:26.7.4	kāyaviññeyyā phoṭṭhabbā …	26	
PA_an_9:26.7.5	manoviññeyyā dhammā manassa āpāthaṁ āgacchanti, nevassa cittaṁ pariyādiyanti;	26	
PA_an_9:26.7.6	amissīkatamevassa cittaṁ hoti ṭhitaṁ āneñjappattaṁ, vayaṁ cassānupassatī”ti.	26	
PA_an_9:26.7.7	Chaṭṭhaṁ.	26	
PA_an_9:27.0.1	Aṅguttara Nikāya 9.27	27	
PA_an_9:27.0.2	3. Sattāvāsavagga	27	
PA_an_9:27.0.3	Paṭhamaverasutta	27	
PA_an_9:27.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	27	
PA_an_9:27.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	27	
PA_an_9:27.2.1	“Yato kho, gahapati, ariyasāvakassa pañca bhayāni verāni vūpasantāni honti, catūhi ca sotāpattiyaṅgehi samannāgato hoti, so ākaṅkhamāno attanāva attānaṁ byākareyya:	27	
PA_an_9:27.2.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’ti.	27	
PA_an_9:27.3.1	Katamāni pañca bhayāni verāni vūpasantāni honti?	27	
PA_an_9:27.3.2_0	Yaṁ, gahapati, pāṇātipātī pāṇātipātapaccayā diṭṭhadhammikampi bhayaṁ veraṁ pasavati,	27	
PA_an_9:27.3.2_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedeti,	27	
PA_an_9:27.3.2_2	pāṇātipātā paṭivirato neva diṭṭhadhammikampi bhayaṁ veraṁ pasavati, na samparāyikampi	27	
PA_an_9:27.3.2_3	bhayaṁ veraṁ pasavati, na cetasikampi dukkhaṁ domanassaṁ paṭisaṁvedeti.	27	
PA_an_9:27.3.3	Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.	27	
PA_an_9:27.4.1	Yaṁ, gahapati, adinnādāyī …pe…	27	
PA_an_9:27.4.2	kāmesumicchācārī …	27	
PA_an_9:27.4.3	musāvādī …	27	
PA_an_9:27.4.4_0	surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi	27	
PA_an_9:27.4.4_1	bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ	27	
PA_an_9:27.4.4_2	domanassaṁ paṭisaṁvedeti, surāmerayamajjapamādaṭṭhānā paṭivirato neva diṭṭhadhammikampi	27	
PA_an_9:27.4.4_3	bhayaṁ veraṁ pasavati, na samparāyikampi bhayaṁ veraṁ pasavati, na cetasikampi dukkhaṁ	27	
PA_an_9:27.4.4_4	domanassaṁ paṭisaṁvedeti.	27	
PA_an_9:27.4.5	Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti.	27	
PA_an_9:27.5.1	Imāni pañca bhayāni verāni vūpasantāni honti.	27	
PA_an_9:27.6.1	“Katamehi catūhi sotāpattiyaṅgehi samannāgato hoti?	27	
PA_an_9:27.6.2	Idha, gahapati, ariyasāvako buddhe aveccappasādena samannāgato hoti:	27	
PA_an_9:27.6.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	27	
PA_an_9:27.7.1	Dhamme aveccappasādena samannāgato hoti:	27	
PA_an_9:27.7.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	27	
PA_an_9:27.8.1	Saṅghe aveccappasādena samannāgato hoti:	27	
PA_an_9:27.8.2_0	‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno	27	
PA_an_9:27.8.2_1	bhagavato sāvakasaṅgho sāmīcippaṭipanno bhagavato sāvakasaṅgho; yadidaṁ cattāri purisayugāni	27	
PA_an_9:27.8.2_2	aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo	27	
PA_an_9:27.8.2_3	anuttaraṁ puññakkhettaṁ lokassā’ti.	27	
PA_an_9:27.9.1	Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	27	
PA_an_9:27.9.2	Imehi catūhi sotāpattiyaṅgehi samannāgato hoti.	27	
PA_an_9:27.10.1	Yato kho, gahapati, ariyasāvakassa imāni pañca bhayāni verāni vūpasantāni honti, imehi ca catūhi sotāpattiyaṅgehi samannāgato hoti, so ākaṅkhamāno attanāva attānaṁ byākareyya:	27	
PA_an_9:27.10.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti.	27	
PA_an_9:27.10.3	Sattamaṁ.	27	
PA_an_9:28.0.1	Aṅguttara Nikāya 9.28	28	
PA_an_9:28.0.2	3. Sattāvāsavagga	28	
PA_an_9:28.0.3	Dutiyaverasutta	28	
PA_an_9:28.1.1	“Yato kho, bhikkhave, ariyasāvakassa pañca bhayāni verāni vūpasantāni honti, catūhi ca sotāpattiyaṅgehi samannāgato hoti, so ākaṅkhamāno attanāva attānaṁ byākareyya:	28	
PA_an_9:28.1.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti.	28	
PA_an_9:28.2.1	Katamāni pañca bhayāni verāni vūpasantāni honti?	28	
PA_an_9:28.2.2_0	Yaṁ, bhikkhave, pāṇātipātī pāṇātipātapaccayā diṭṭhadhammikampi bhayaṁ veraṁ pasavati,	28	
PA_an_9:28.2.2_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedeti,	28	
PA_an_9:28.2.2_2	pāṇātipātā paṭivirato …pe…	28	
PA_an_9:28.2.3	evaṁ taṁ bhayaṁ veraṁ vūpasantaṁ hoti.	28	
PA_an_9:28.3.1	Yaṁ, bhikkhave, adinnādāyī …pe…	28	
PA_an_9:28.3.2_0	surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi	28	
PA_an_9:28.3.2_1	bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ	28	
PA_an_9:28.3.2_2	domanassaṁ paṭisaṁvedeti, surāmerayamajjapamādaṭṭhānā paṭivirato neva diṭṭhadhammikampi	28	
PA_an_9:28.3.2_3	bhayaṁ veraṁ pasavati, na samparāyikampi bhayaṁ veraṁ pasavati, na cetasikampi dukkhaṁ	28	
PA_an_9:28.3.2_4	domanassaṁ paṭisaṁvedeti.	28	
PA_an_9:28.3.3	Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti.	28	
PA_an_9:28.3.4	Imāni pañca bhayāni verāni vūpasantāni honti.	28	
PA_an_9:28.4.1	Katamehi catūhi sotāpattiyaṅgehi samannāgato hoti?	28	
PA_an_9:28.4.2	Idha, bhikkhave, ariyasāvako buddhe aveccappasādena samannāgato hoti:	28	
PA_an_9:28.4.3	‘itipi so bhagavā …pe… satthā devamanussānaṁ buddho bhagavā’ti.	28	
PA_an_9:28.4.4	Dhamme …pe…	28	
PA_an_9:28.4.5	saṅghe …	28	
PA_an_9:28.4.6	ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	28	
PA_an_9:28.4.7	Imehi catūhi sotāpattiyaṅgehi samannāgato hoti.	28	
PA_an_9:28.5.1	Yato kho, bhikkhave, ariyasāvakassa imāni pañca bhayāni verāni vūpasantāni honti, imehi ca catūhi sotāpattiyaṅgehi samannāgato hoti, so ākaṅkhamāno attanāva attānaṁ byākareyya:	28	
PA_an_9:28.5.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti.	28	
PA_an_9:28.5.3	Aṭṭhamaṁ.	28	
PA_an_9:29.0.1	Aṅguttara Nikāya 9.29	29	
PA_an_9:29.0.2	3. Sattāvāsavagga	29	
PA_an_9:29.0.3	Āghātavatthusutta	29	
PA_an_9:29.1.1	“Navayimāni, bhikkhave, āghātavatthūni.	29	
PA_an_9:29.1.2	Katamāni nava?	29	
PA_an_9:29.1.3	‘Anatthaṁ me acarī’ti āghātaṁ bandhati;	29	
PA_an_9:29.1.4	‘anatthaṁ me caratī’ti āghātaṁ bandhati;	29	
PA_an_9:29.1.5	‘anatthaṁ me carissatī’ti āghātaṁ bandhati;	29	
PA_an_9:29.1.6	‘piyassa me manāpassa anatthaṁ acarī’ti …pe…	29	
PA_an_9:29.1.7	‘anatthaṁ caratī’ti …pe…	29	
PA_an_9:29.1.8	‘anatthaṁ carissatī’ti āghātaṁ bandhati;	29	
PA_an_9:29.1.9	‘appiyassa me amanāpassa atthaṁ acarī’ti …pe…	29	
PA_an_9:29.1.10	‘atthaṁ caratī’ti …pe…	29	
PA_an_9:29.1.11	‘atthaṁ carissatī’ti āghātaṁ bandhati.	29	
PA_an_9:29.1.12	Imāni kho, bhikkhave, nava āghātavatthūnī”ti.	29	
PA_an_9:29.1.13	Navamaṁ.	29	
PA_an_9:30.0.1	Aṅguttara Nikāya 9.30	30	
PA_an_9:30.0.2	3. Sattāvāsavagga	30	
PA_an_9:30.0.3	Āghātapaṭivinayasutta	30	
PA_an_9:30.1.1	“Navayime, bhikkhave, āghātapaṭivinayā.	30	
PA_an_9:30.1.2	Katame nava?	30	
PA_an_9:30.1.3	‘Anatthaṁ me acari, taṁ kutettha labbhā’ti āghātaṁ paṭivineti;	30	
PA_an_9:30.1.4	‘anatthaṁ me carati, taṁ kutettha labbhā’ti āghātaṁ paṭivineti;	30	
PA_an_9:30.1.5	‘anatthaṁ me carissati, taṁ kutettha labbhā’ti āghātaṁ paṭivineti;	30	
PA_an_9:30.1.6	piyassa me manāpassa anatthaṁ acari …pe…	30	
PA_an_9:30.1.7	anatthaṁ carati …pe…	30	
PA_an_9:30.1.8	‘anatthaṁ carissati, taṁ kutettha labbhā’ti āghātaṁ paṭivineti;	30	
PA_an_9:30.1.9	appiyassa me amanāpassa atthaṁ acari …pe…	30	
PA_an_9:30.1.10	atthaṁ carati …pe…	30	
PA_an_9:30.1.11	‘atthaṁ carissati, taṁ kutettha labbhā’ti āghātaṁ paṭivineti.	30	
PA_an_9:30.1.12	Ime kho, bhikkhave, nava āghātapaṭivinayā”ti.	30	
PA_an_9:30.1.13	Dasamaṁ.	30	
PA_an_9:31.0.1	Aṅguttara Nikāya 9.31	31	
PA_an_9:31.0.2	3. Sattāvāsavagga	31	
PA_an_9:31.0.3	Anupubbanirodhasutta	31	
PA_an_9:31.1.1	“Navayime, bhikkhave, anupubbanirodhā.	31	
PA_an_9:31.1.2	Katame nava?	31	
PA_an_9:31.1.3	Paṭhamaṁ jhānaṁ samāpannassa kāmasaññā niruddhā hoti;	31	
PA_an_9:31.1.4	dutiyaṁ jhānaṁ samāpannassa vitakkavicārā niruddhā honti;	31	
PA_an_9:31.1.5	tatiyaṁ jhānaṁ samāpannassa pīti niruddhā hoti;	31	
PA_an_9:31.1.6	catutthaṁ jhānaṁ samāpannassa assāsapassāsā niruddhā honti;	31	
PA_an_9:31.1.7	ākāsānañcāyatanaṁ samāpannassa rūpasaññā niruddhā hoti;	31	
PA_an_9:31.1.8	viññāṇañcāyatanaṁ samāpannassa ākāsānañcāyatanasaññā niruddhā hoti;	31	
PA_an_9:31.1.9	ākiñcaññāyatanaṁ samāpannassa viññāṇañcāyatanasaññā niruddhā hoti;	31	
PA_an_9:31.1.10	nevasaññānāsaññāyatanaṁ samāpannassa ākiñcaññāyatanasaññā niruddhā hoti;	31	
PA_an_9:31.1.11	saññāvedayitanirodhaṁ samāpannassa saññā ca vedanā ca niruddhā honti.	31	
PA_an_9:31.1.12	Ime kho, bhikkhave, nava anupubbanirodhā”ti.	31	
PA_an_9:31.1.13	Ekādasamaṁ.	31	
PA_an_9:31.1.14	Sattāvāsavaggo tatiyo.	31	
PA_an_9:31.2.0	Tassuddānaṁ	31	
PA_an_9:31.2.1	Tiṭhānaṁ khaḷuṅko taṇhā,	31	
PA_an_9:31.2.2	Sattapaññā silāyupo;	31	
PA_an_9:31.2.3	Dve verā dve āghātāni,	31	
PA_an_9:31.2.4	Anupubbanirodhena cāti.	31	
PA_an_9:32.0.1	Aṅguttara Nikāya 9.32	32	
PA_an_9:32.0.2	4. Mahāvagga	32	
PA_an_9:32.0.3	Anupubbavihārasutta	32	
PA_an_9:32.1.1	“Navayime, bhikkhave, anupubbavihārā.	32	
PA_an_9:32.1.2	Katame nava?	32	
PA_an_9:32.1.3	Paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ, ākāsānañcāyatanaṁ, viññāṇañcāyatanaṁ, ākiñcaññāyatanaṁ, nevasaññānāsaññāyatanaṁ, saññāvedayitanirodho—	32	
PA_an_9:32.1.4	ime kho, bhikkhave, nava anupubbavihārā”ti.	32	
PA_an_9:32.1.5	Paṭhamaṁ.	32	
PA_an_9:33.0.1	Aṅguttara Nikāya 9.33	33	
PA_an_9:33.0.2	4. Mahāvagga	33	
PA_an_9:33.0.3	Anupubbavihārasamāpattisutta	33	
PA_an_9:33.1.1	“Navayimā, bhikkhave, anupubbavihārasamāpattiyo desessāmi, taṁ suṇātha …pe…	33	
PA_an_9:33.1.2	katamā ca, bhikkhave, nava anupubbavihārasamāpattiyo?	33	
PA_an_9:33.1.3	Yattha kāmā nirujjhanti, ye ca kāme nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.1.4	‘Kattha kāmā nirujjhanti, ke ca kāme nirodhetvā nirodhetvā viharanti—	33	
PA_an_9:33.1.5	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.1.6	‘idhāvuso, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	33	
PA_an_9:33.1.7	Ettha kāmā nirujjhanti, te ca kāme nirodhetvā nirodhetvā viharantī’ti.	33	
PA_an_9:33.1.8	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.1.9	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.2.1	Yattha vitakkavicārā nirujjhanti, ye ca vitakkavicāre nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.2.2	‘Kattha vitakkavicārā nirujjhanti, ke ca vitakkavicāre nirodhetvā nirodhetvā viharanti—	33	
PA_an_9:33.2.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.2.4	‘idhāvuso, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati;	33	
PA_an_9:33.2.5	ettha vitakkavicārā nirujjhanti, te ca vitakkavicāre nirodhetvā nirodhetvā viharantī’ti.	33	
PA_an_9:33.2.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.2.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.3.1	Yattha pīti nirujjhati, ye ca pītiṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.3.2	‘Kattha pīti nirujjhati, ke ca pītiṁ nirodhetvā nirodhetvā viharanti—	33	
PA_an_9:33.3.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.3.4	‘idhāvuso, bhikkhu pītiyā ca virāgā …pe… tatiyaṁ jhānaṁ upasampajja viharati;	33	
PA_an_9:33.3.5	ettha pīti nirujjhati, te ca pītiṁ nirodhetvā nirodhetvā viharantī’ti.	33	
PA_an_9:33.3.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.3.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.4.1	Yattha upekkhāsukhaṁ nirujjhati, ye ca upekkhāsukhaṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.4.2	‘Kattha upekkhāsukhaṁ nirujjhati, ke ca upekkhāsukhaṁ nirodhetvā nirodhetvā viharanti—	33	
PA_an_9:33.4.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.4.4	‘idhāvuso, bhikkhu sukhassa ca pahānā …pe… catutthaṁ jhānaṁ upasampajja viharati;	33	
PA_an_9:33.4.5	ettha upekkhāsukhaṁ nirujjhati, te ca upekkhāsukhaṁ nirodhetvā nirodhetvā viharantī’ti.	33	
PA_an_9:33.4.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.4.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.5.1	Yattha rūpasaññā nirujjhati, ye ca rūpasaññaṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.5.2	‘Kattha rūpasaññā nirujjhati, ke ca rūpasaññaṁ nirodhetvā nirodhetvā viharanti—	33	
PA_an_9:33.5.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.5.4	‘idhāvuso, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja viharati.	33	
PA_an_9:33.5.5	Ettha rūpasaññā nirujjhati, te ca rūpasaññaṁ nirodhetvā nirodhetvā viharantī’ti.	33	
PA_an_9:33.5.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.5.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.6.1	Yattha ākāsānañcāyatanasaññā nirujjhati, ye ca ākāsānañcāyatanasaññaṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.6.2	‘Kattha ākāsānañcāyatanasaññā nirujjhati, ke ca ākāsānañcāyatanasaññaṁ nirodhetvā nirodhetvā viharanti—	33	
PA_an_9:33.6.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.6.4	‘idhāvuso, bhikkhu sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja viharati.	33	
PA_an_9:33.6.5	Ettha ākāsānañcāyatanasaññā nirujjhati, te ca ākāsānañcāyatanasaññaṁ nirodhetvā nirodhetvā viharantī’ti.	33	
PA_an_9:33.6.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.6.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.7.1	Yattha viññāṇañcāyatanasaññā nirujjhati, ye ca viññāṇañcāyatanasaññaṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.7.2	‘Kattha viññāṇañcāyatanasaññā nirujjhati, ke ca viññāṇañcāyatanasaññaṁ nirodhetvā nirodhetvā viharanti—	33	
PA_an_9:33.7.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.7.4	‘idhāvuso, bhikkhu sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja viharati.	33	
PA_an_9:33.7.5	Ettha viññāṇañcāyatanasaññā nirujjhati, te ca viññāṇañcāyatanasaññaṁ nirodhetvā nirodhetvā viharantī’ti.	33	
PA_an_9:33.7.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.7.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.8.1	Yattha ākiñcaññāyatanasaññā nirujjhati, ye ca ākiñcaññāyatanasaññaṁ nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā tadaṅgenā’ti vadāmi.	33	
PA_an_9:33.8.2	‘Kattha ākiñcaññāyatanasaññā nirujjhati, ke ca ākiñcaññāyatanasaññaṁ nirodhetvā nirodhetvā viharanti—	33	
PA_an_9:33.8.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.8.4	‘idhāvuso, bhikkhu sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	33	
PA_an_9:33.8.5	Ettha ākiñcaññāyatanasaññā nirujjhati, te ca ākiñcaññāyatanasaññaṁ nirodhetvā nirodhetvā viharantī’ti.	33	
PA_an_9:33.8.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.8.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.9.1_0	Yattha nevasaññānāsaññāyatanasaññā nirujjhati, ye ca nevasaññānāsaññāyatanasaññaṁ	33	
PA_an_9:33.9.1_1	nirodhetvā nirodhetvā viharanti, ‘addhā te āyasmanto nicchātā nibbutā tiṇṇā pāraṅgatā	33	
PA_an_9:33.9.1_2	tadaṅgenā’ti vadāmi.	33	
PA_an_9:33.9.2	‘Kattha nevasaññānāsaññāyatanasaññā nirujjhati, ke ca nevasaññānāsaññāyatanasaññaṁ nirodhetvā nirodhetvā viharanti—	33	
PA_an_9:33.9.3	ahametaṁ na jānāmi ahametaṁ na passāmī’ti, iti yo evaṁ vadeyya, so evamassa vacanīyo:	33	
PA_an_9:33.9.4	‘idhāvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.	33	
PA_an_9:33.9.5	Ettha nevasaññānāsaññāyatanasaññā nirujjhati, te ca nevasaññānāsaññāyatanasaññaṁ nirodhetvā nirodhetvā viharantī’ti.	33	
PA_an_9:33.9.6	Addhā, bhikkhave, asaṭho amāyāvī ‘sādhū’ti bhāsitaṁ abhinandeyya anumodeyya;	33	
PA_an_9:33.9.7	‘sādhū’ti bhāsitaṁ abhinanditvā anumoditvā namassamāno pañjaliko payirupāseyya.	33	
PA_an_9:33.10.1	Imā kho, bhikkhave, nava anupubbavihārasamāpattiyo”ti.	33	
PA_an_9:33.10.2	Dutiyaṁ.	33	
PA_an_9:34.0.1	Aṅguttara Nikāya 9.34	34	
PA_an_9:34.0.2	4. Mahāvagga	34	
PA_an_9:34.0.3	Nibbānasukhasutta	34	
PA_an_9:34.1.1	Ekaṁ samayaṁ āyasmā sāriputto rājagahe viharati veḷuvane kalandakanivāpe.	34	
PA_an_9:34.1.2	Tatra kho āyasmā sāriputto bhikkhū āmantesi:	34	
PA_an_9:34.1.3	“sukhamidaṁ, āvuso, nibbānaṁ.	34	
PA_an_9:34.1.4	Sukhamidaṁ, āvuso, nibbānan”ti.	34	
PA_an_9:34.1.5	Evaṁ vutte, āyasmā udāyī āyasmantaṁ sāriputtaṁ etadavoca:	34	
PA_an_9:34.1.6	“kiṁ panettha, āvuso sāriputta, sukhaṁ yadettha natthi vedayitan”ti?	34	
PA_an_9:34.1.7	“Etadeva khvettha, āvuso, sukhaṁ yadettha natthi vedayitaṁ.	34	
PA_an_9:34.1.8	Pañcime, āvuso, kāmaguṇā.	34	
PA_an_9:34.1.9	Katame pañca?	34	
PA_an_9:34.1.10	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	34	
PA_an_9:34.1.11	sotaviññeyyā saddā …pe…	34	
PA_an_9:34.1.12	ghānaviññeyyā gandhā …	34	
PA_an_9:34.1.13	jivhāviññeyyā rasā …	34	
PA_an_9:34.1.14	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā—	34	
PA_an_9:34.1.15	ime kho, āvuso, pañca kāmaguṇā.	34	
PA_an_9:34.1.16	Yaṁ kho, āvuso, ime pañca kāmaguṇe paṭicca uppajjati sukhaṁ somanassaṁ, idaṁ vuccatāvuso, kāmasukhaṁ.	34	
PA_an_9:34.2.1	Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	34	
PA_an_9:34.2.2	Tassa ce, āvuso, bhikkhuno iminā vihārena viharato kāmasahagatā saññāmanasikārā samudācaranti, svassa hoti ābādho.	34	
PA_an_9:34.2.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.2.4	evamevassa te kāmasahagatā saññāmanasikārā samudācaranti. Svassa hoti ābādho.	34	
PA_an_9:34.2.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.2.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.3.1	Puna caparaṁ, āvuso, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati.	34	
PA_an_9:34.3.2	Tassa ce, āvuso, bhikkhuno iminā vihārena viharato vitakkasahagatā saññāmanasikārā samudācaranti, svassa hoti ābādho.	34	
PA_an_9:34.3.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.3.4	evamevassa te vitakkasahagatā saññāmanasikārā samudācaranti. Svassa hoti ābādho.	34	
PA_an_9:34.3.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.3.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.4.1	Puna caparaṁ, āvuso, bhikkhu pītiyā ca virāgā …pe… tatiyaṁ jhānaṁ upasampajja viharati.	34	
PA_an_9:34.4.2	Tassa ce, āvuso, bhikkhuno iminā vihārena viharato pītisahagatā saññāmanasikārā samudācaranti, svassa hoti ābādho.	34	
PA_an_9:34.4.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.4.4	evamevassa te pītisahagatā saññāmanasikārā samudācaranti. Svassa hoti ābādho.	34	
PA_an_9:34.4.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.4.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.5.1	Puna caparaṁ, āvuso, bhikkhu sukhassa ca pahānā …pe… catutthaṁ jhānaṁ upasampajja viharati.	34	
PA_an_9:34.5.2	Tassa ce, āvuso, bhikkhuno iminā vihārena viharato upekkhāsahagatā saññāmanasikārā samudācaranti, svassa hoti ābādho.	34	
PA_an_9:34.5.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.5.4	evamevassa te upekkhāsahagatā saññāmanasikārā samudācaranti. Svassa hoti ābādho.	34	
PA_an_9:34.5.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.5.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.6.1	Puna caparaṁ, āvuso, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja viharati.	34	
PA_an_9:34.6.2	Tassa ce, āvuso, bhikkhuno iminā vihārena viharato rūpasahagatā saññāmanasikārā samudācaranti, svassa hoti ābādho.	34	
PA_an_9:34.6.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.6.4	evamevassa te rūpasahagatā saññāmanasikārā samudācaranti. Svassa hoti ābādho.	34	
PA_an_9:34.6.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.6.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.7.1	Puna caparaṁ, āvuso, bhikkhu sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja viharati.	34	
PA_an_9:34.7.2	Tassa ce, āvuso, bhikkhuno iminā vihārena viharato ākāsānañcāyatanasahagatā saññāmanasikārā samudācaranti, svassa hoti ābādho.	34	
PA_an_9:34.7.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.7.4	evamevassa te ākāsānañcāyatanasahagatā saññāmanasikārā samudācaranti. Svassa hoti ābādho.	34	
PA_an_9:34.7.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.7.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.8.1	Puna caparaṁ, āvuso, bhikkhu sabbaso viññāṇañcāyatanaṁ samatikkamma, natthi kiñcīti ākiñcaññāyatanaṁ upasampajja viharati.	34	
PA_an_9:34.8.2	Tassa ce, āvuso, bhikkhuno iminā vihārena viharato viññāṇañcāyatanasahagatā saññāmanasikārā samudācaranti, svassa hoti ābādho.	34	
PA_an_9:34.8.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.8.4	evamevassa te viññāṇañcāyatanasahagatā saññāmanasikārā samudācaranti. Svassa hoti ābādho.	34	
PA_an_9:34.8.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.8.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.9.1	Puna caparaṁ, āvuso, bhikkhu sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	34	
PA_an_9:34.9.2	Tassa ce, āvuso, bhikkhuno iminā vihārena viharato ākiñcaññāyatanasahagatā saññāmanasikārā samudācaranti, svassa hoti ābādho.	34	
PA_an_9:34.9.3	Seyyathāpi, āvuso, sukhino dukkhaṁ uppajjeyya yāvadeva ābādhāya;	34	
PA_an_9:34.9.4	evamevassa te ākiñcaññāyatanasahagatā saññāmanasikārā samudācaranti. Svassa hoti ābādho.	34	
PA_an_9:34.9.5	Yo kho panāvuso, ābādho dukkhametaṁ vuttaṁ bhagavatā.	34	
PA_an_9:34.9.6	Imināpi kho etaṁ, āvuso, pariyāyena veditabbaṁ yathā sukhaṁ nibbānaṁ.	34	
PA_an_9:34.10.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	34	
PA_an_9:34.11.1	Imināpi kho etaṁ, āvuso, pariyāyena veditabbaṁ yathā sukhaṁ nibbānan”ti.	34	
PA_an_9:34.11.2	Tatiyaṁ.	34	
PA_an_9:35.0.1	Aṅguttara Nikāya 9.35	35	
PA_an_9:35.0.2	4. Mahāvagga	35	
PA_an_9:35.0.3	Gāvīupamāsutta	35	
PA_an_9:35.1.1	“Seyyathāpi, bhikkhave, gāvī pabbateyyā bālā abyattā akhettaññū akusalā visame pabbate carituṁ.	35	
PA_an_9:35.1.2	Tassā evamassa:	35	
PA_an_9:35.1.3	‘yannūnāhaṁ agatapubbañceva disaṁ gaccheyyaṁ, akhāditapubbāni ca tiṇāni khādeyyaṁ, apītapubbāni ca pānīyāni piveyyan’ti.	35	
PA_an_9:35.1.4	Sā purimaṁ pādaṁ na suppatiṭṭhitaṁ patiṭṭhāpetvā pacchimaṁ pādaṁ uddhareyya.	35	
PA_an_9:35.1.5	Sā na ceva agatapubbaṁ disaṁ gaccheyya, na ca akhāditapubbāni tiṇāni khādeyya, na ca apītapubbāni pānīyāni piveyya;	35	
PA_an_9:35.1.6	yasmiṁ cassā padese ṭhitāya evamassa:	35	
PA_an_9:35.1.7	‘yannūnāhaṁ agatapubbañceva disaṁ gaccheyyaṁ, akhāditapubbāni ca tiṇāni khādeyyaṁ, apītapubbāni ca pānīyāni piveyyan’ti tañca padesaṁ na sotthinā paccāgaccheyya.	35	
PA_an_9:35.1.8	Taṁ kissa hetu?	35	
PA_an_9:35.1.9	Tathā hi sā, bhikkhave, gāvī pabbateyyā bālā abyattā akhettaññū akusalā visame pabbate carituṁ.	35	
PA_an_9:35.1.10_0	Evamevaṁ kho, bhikkhave, idhekacco bhikkhu bālo abyatto akhettaññū akusalo vivicceva	35	
PA_an_9:35.1.10_1	kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ	35	
PA_an_9:35.1.10_2	jhānaṁ upasampajja viharati;	35	
PA_an_9:35.1.11	so taṁ nimittaṁ na āsevati na bhāveti na bahulīkaroti na svādhiṭṭhitaṁ adhiṭṭhāti.	35	
PA_an_9:35.2.1	Tassa evaṁ hoti:	35	
PA_an_9:35.2.2	‘yannūnāhaṁ vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja vihareyyan’ti.	35	
PA_an_9:35.2.3	So na sakkoti vitakkavicārānaṁ vūpasamā …pe… dutiyaṁ jhānaṁ upasampajja viharituṁ.	35	
PA_an_9:35.2.4	Tassa evaṁ hoti:	35	
PA_an_9:35.2.5	‘yannūnāhaṁ vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja vihareyyan’ti.	35	
PA_an_9:35.2.6	So na sakkoti vivicceva kāmehi …pe… paṭhamaṁ jhānaṁ upasampajja viharituṁ.	35	
PA_an_9:35.2.7	Ayaṁ vuccati, bhikkhave, ‘bhikkhu ubhato bhaṭṭho ubhato parihīno, seyyathāpi sā gāvī pabbateyyā bālā abyattā akhettaññū akusalā visame pabbate carituṁ’.	35	
PA_an_9:35.3.1	Seyyathāpi, bhikkhave, gāvī pabbateyyā paṇḍitā byattā khettaññū kusalā visame pabbate carituṁ.	35	
PA_an_9:35.3.2	Tassā evamassa:	35	
PA_an_9:35.3.3	‘yannūnāhaṁ agatapubbañceva disaṁ gaccheyyaṁ, akhāditapubbāni ca tiṇāni khādeyyaṁ, apītapubbāni ca pānīyāni piveyyan’ti.	35	
PA_an_9:35.3.4	Sā purimaṁ pādaṁ suppatiṭṭhitaṁ patiṭṭhāpetvā pacchimaṁ pādaṁ uddhareyya.	35	
PA_an_9:35.3.5	Sā agatapubbañceva disaṁ gaccheyya, akhāditapubbāni ca tiṇāni khādeyya, apītapubbāni ca pānīyāni piveyya.	35	
PA_an_9:35.3.6	Yasmiṁ cassā padese ṭhitāya evamassa:	35	
PA_an_9:35.3.7	‘yannūnāhaṁ agatapubbañceva disaṁ gaccheyyaṁ, akhāditapubbāni ca tiṇāni khādeyyaṁ, apītapubbāni ca pānīyāni piveyyan’ti tañca padesaṁ sotthinā paccāgaccheyya.	35	
PA_an_9:35.3.8	Taṁ kissa hetu?	35	
PA_an_9:35.3.9	Tathā hi sā, bhikkhave, gāvī pabbateyyā paṇḍitā byattā khettaññū kusalā visame pabbate carituṁ.	35	
PA_an_9:35.3.10_0	Evamevaṁ kho, bhikkhave, idhekacco bhikkhu paṇḍito byatto khettaññū kusalo vivicceva	35	
PA_an_9:35.3.10_1	kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ	35	
PA_an_9:35.3.10_2	jhānaṁ upasampajja viharati.	35	
PA_an_9:35.3.11	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.4.1	Tassa evaṁ hoti:	35	
PA_an_9:35.4.2	‘yannūnāhaṁ vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja vihareyyan’ti.	35	
PA_an_9:35.4.3	So dutiyaṁ jhānaṁ anabhihiṁsamāno vitakkavicārānaṁ vūpasamā … dutiyaṁ jhānaṁ upasampajja viharati.	35	
PA_an_9:35.4.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.5.1	Tassa evaṁ hoti:	35	
PA_an_9:35.5.2_0	‘yannūnāhaṁ pītiyā ca virāgā upekkhako ca vihareyyaṁ sato ca sampajāno, sukhañca	35	
PA_an_9:35.5.2_1	kāyena paṭisaṁvedeyyaṁ yaṁ taṁ ariyā ācikkhanti—upekkhako satimā sukhavihārīti tatiyaṁ	35	
PA_an_9:35.5.2_2	jhānaṁ upasampajja vihareyyan’ti.	35	
PA_an_9:35.5.3	So tatiyaṁ jhānaṁ anabhihiṁsamāno pītiyā ca virāgā … tatiyaṁ jhānaṁ upasampajja viharati.	35	
PA_an_9:35.5.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.6.1	Tassa evaṁ hoti:	35	
PA_an_9:35.6.2	‘yannūnāhaṁ sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihareyyan’ti.	35	
PA_an_9:35.6.3	So catutthaṁ jhānaṁ anabhihiṁsamāno sukhassa ca pahānā …pe… catutthaṁ jhānaṁ upasampajja viharati.	35	
PA_an_9:35.6.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.7.1	Tassa evaṁ hoti:	35	
PA_an_9:35.7.2	‘yannūnāhaṁ sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja vihareyyan’ti.	35	
PA_an_9:35.7.3	So ākāsānañcāyatanaṁ anabhihiṁsamāno sabbaso rūpasaññānaṁ samatikkamā …pe… ākāsānañcāyatanaṁ upasampajja viharati.	35	
PA_an_9:35.7.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.8.1	Tassa evaṁ hoti:	35	
PA_an_9:35.8.2	‘yannūnāhaṁ sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja vihareyyan’ti.	35	
PA_an_9:35.8.3	So viññāṇañcāyatanaṁ anabhihiṁsamāno sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	35	
PA_an_9:35.8.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.9.1	Tassa evaṁ hoti:	35	
PA_an_9:35.9.2	‘yannūnāhaṁ sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja vihareyyan’ti.	35	
PA_an_9:35.9.3	So ākiñcaññāyatanaṁ anabhihiṁsamāno sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	35	
PA_an_9:35.9.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.10.1	Tassa evaṁ hoti:	35	
PA_an_9:35.10.2	‘yannūnāhaṁ sabbaso ākiñcaññāyatanaṁ samatikkamma nevasaññānāsaññāyatanaṁ upasampajja vihareyyan’ti.	35	
PA_an_9:35.10.3	So nevasaññānāsaññāyatanaṁ anabhihiṁsamāno sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	35	
PA_an_9:35.10.4	So taṁ nimittaṁ āsevati bhāveti bahulīkaroti svādhiṭṭhitaṁ adhiṭṭhāti.	35	
PA_an_9:35.11.1	Tassa evaṁ hoti:	35	
PA_an_9:35.11.2	‘yannūnāhaṁ sabbaso nevasaññānāsaññāyatanaṁ samatikkamma saññāvedayitanirodhaṁ upasampajja vihareyyan’ti.	35	
PA_an_9:35.11.3	So saññāvedayitanirodhaṁ anabhihiṁsamāno sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.	35	
PA_an_9:35.12.1	Yato kho, bhikkhave, bhikkhu taṁ tadeva samāpattiṁ samāpajjatipi vuṭṭhātipi, tassa mudu cittaṁ hoti kammaññaṁ.	35	
PA_an_9:35.12.2	Mudunā kammaññena cittena appamāṇo samādhi hoti subhāvito.	35	
PA_an_9:35.12.3_0	So appamāṇena samādhinā subhāvitena yassa yassa abhiññāsacchikaraṇīyassa dhammassa	35	
PA_an_9:35.12.3_1	cittaṁ abhininnāmeti abhiññāsacchikiriyāya tatra tatreva sakkhibhabbataṁ pāpuṇāti sati sati āyatane.	35	
PA_an_9:35.13.1	So sace ākaṅkhati: ‘anekavihitaṁ iddhividhaṁ paccanubhaveyyaṁ—ekopi hutvā bahudhā assaṁ, bahudhāpi hutvā eko assaṁ …pe… yāva brahmalokāpi kāyena vasaṁ vatteyyan’ti,	35	
PA_an_9:35.13.2	tatra tatreva sakkhibhabbataṁ pāpuṇāti sati sati āyatane.	35	
PA_an_9:35.14.1	So sace ākaṅkhati: ‘dibbāya sotadhātuyā …pe…	35	
PA_an_9:35.14.2	sati sati āyatane.	35	
PA_an_9:35.15.1	So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ,	35	
PA_an_9:35.15.2	sarāgaṁ vā cittaṁ sarāgaṁ cittanti pajāneyyaṁ,	35	
PA_an_9:35.15.3	vītarāgaṁ vā cittaṁ vītarāgaṁ cittanti pajāneyyaṁ,	35	
PA_an_9:35.15.4	sadosaṁ vā cittaṁ sadosaṁ cittanti pajāneyyaṁ,	35	
PA_an_9:35.15.5	vītadosaṁ vā cittaṁ vītadosaṁ cittanti pajāneyyaṁ,	35	
PA_an_9:35.15.6	samohaṁ vā cittaṁ samohaṁ cittanti pajāneyyaṁ,	35	
PA_an_9:35.15.7	vītamohaṁ vā cittaṁ …	35	
PA_an_9:35.15.8	saṅkhittaṁ vā cittaṁ …	35	
PA_an_9:35.15.9	vikkhittaṁ vā cittaṁ …	35	
PA_an_9:35.15.10	mahaggataṁ vā cittaṁ …	35	
PA_an_9:35.15.11	amahaggataṁ vā cittaṁ …	35	
PA_an_9:35.15.12	sauttaraṁ vā cittaṁ …	35	
PA_an_9:35.15.13	anuttaraṁ vā cittaṁ …	35	
PA_an_9:35.15.14	samāhitaṁ vā cittaṁ …	35	
PA_an_9:35.15.15	asamāhitaṁ vā cittaṁ …	35	
PA_an_9:35.15.16	vimuttaṁ vā cittaṁ …	35	
PA_an_9:35.15.17	avimuttaṁ vā cittaṁ avimuttaṁ cittanti pajāneyyan’ti,	35	
PA_an_9:35.15.18	tatra tatreva sakkhibhabbataṁ pāpuṇāti sati sati āyatane.	35	
PA_an_9:35.16.1	So sace ākaṅkhati: ‘anekavihitaṁ pubbenivāsaṁ anussareyyaṁ, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussareyyan’ti,	35	
PA_an_9:35.16.2	tatra tatreva sakkhibhabbataṁ pāpuṇāti sati sati āyatane.	35	
PA_an_9:35.17.1	So sace ākaṅkhati: ‘dibbena cakkhunā visuddhena atikkantamānusakena …pe… yathākammūpage satte pajāneyyan’ti	35	
PA_an_9:35.17.2	tatra tatreva sakkhibhabbataṁ pāpuṇāti sati sati āyatane.	35	
PA_an_9:35.18.1	So sace ākaṅkhati: ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,	35	
PA_an_9:35.18.2	tatra tatreva sakkhibhabbataṁ pāpuṇāti sati sati āyatane”ti.	35	
PA_an_9:35.18.3	Catutthaṁ.	35	
PA_an_9:36.0.1	Aṅguttara Nikāya 9.36	36	
PA_an_9:36.0.2	4. Mahāvagga	36	
PA_an_9:36.0.3	Jhānasutta	36	
PA_an_9:36.1.1	“Paṭhamampāhaṁ, bhikkhave, jhānaṁ nissāya āsavānaṁ khayaṁ vadāmi;	36	
PA_an_9:36.1.2	dutiyampāhaṁ, bhikkhave, jhānaṁ nissāya āsavānaṁ khayaṁ vadāmi;	36	
PA_an_9:36.1.3	tatiyampāhaṁ, bhikkhave, jhānaṁ nissāya āsavānaṁ khayaṁ vadāmi;	36	
PA_an_9:36.1.4	catutthampāhaṁ, bhikkhave, jhānaṁ nissāya āsavānaṁ khayaṁ vadāmi;	36	
PA_an_9:36.1.5	ākāsānañcāyatanampāhaṁ, bhikkhave, nissāya āsavānaṁ khayaṁ vadāmi;	36	
PA_an_9:36.1.6	viññāṇañcāyatanampāhaṁ, bhikkhave, nissāya āsavānaṁ khayaṁ vadāmi;	36	
PA_an_9:36.1.7	ākiñcaññāyatanampāhaṁ, bhikkhave, nissāya āsavānaṁ khayaṁ vadāmi;	36	
PA_an_9:36.1.8	nevasaññānāsaññāyatanampāhaṁ, bhikkhave, nissāya āsavānaṁ khayaṁ vadāmi;	36	
PA_an_9:36.1.9	saññāvedayitanirodhampāhaṁ, bhikkhave, nissāya āsavānaṁ khayaṁ vadāmi.	36	
PA_an_9:36.2.1	‘Paṭhamampāhaṁ, bhikkhave, jhānaṁ nissāya āsavānaṁ khayaṁ vadāmī’ti, iti kho panetaṁ vuttaṁ.	36	
PA_an_9:36.2.2	Kiñcetaṁ paṭicca vuttaṁ?	36	
PA_an_9:36.2.3	Idha, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati.	36	
PA_an_9:36.2.4_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,	36	
PA_an_9:36.2.4_1	te dhamme aniccato dukkhato rogato gaṇḍato sallato aghato ābādhato parato palokato	36	
PA_an_9:36.2.4_2	suññato anattato samanupassati.	36	
PA_an_9:36.2.5	So tehi dhammehi cittaṁ paṭivāpeti.	36	
PA_an_9:36.2.6	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.2.7	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.2.8	So tattha ṭhito āsavānaṁ khayaṁ pāpuṇāti.	36	
PA_an_9:36.2.9	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.3.1_0	Seyyathāpi, bhikkhave, issāso vā issāsantevāsī vā tiṇapurisarūpake vā mattikāpuñje	36	
PA_an_9:36.3.1_1	vā yoggaṁ karitvā, so aparena samayena dūrepātī ca hoti akkhaṇavedhī ca mahato ca kāyassa padāletā;	36	
PA_an_9:36.3.2	evamevaṁ kho, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati.	36	
PA_an_9:36.3.3_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,	36	
PA_an_9:36.3.3_1	te dhamme aniccato dukkhato rogato gaṇḍato sallato aghato ābādhato parato palokato	36	
PA_an_9:36.3.3_2	suññato anattato samanupassati.	36	
PA_an_9:36.3.4	So tehi dhammehi cittaṁ paṭivāpeti.	36	
PA_an_9:36.3.5	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.3.6	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.3.7	So tattha ṭhito āsavānaṁ khayaṁ pāpuṇāti.	36	
PA_an_9:36.3.8	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.3.9	‘Paṭhamampāhaṁ, bhikkhave, jhānaṁ nissāya āsavānaṁ khayaṁ vadāmī’ti,	36	
PA_an_9:36.3.10	iti yaṁ taṁ vuttaṁ, idametaṁ paṭicca vuttaṁ.	36	
PA_an_9:36.4.1	Dutiyampāhaṁ, bhikkhave, jhānaṁ nissāya …pe…	36	
PA_an_9:36.4.2	tatiyampāhaṁ, bhikkhave, jhānaṁ nissāya …pe…	36	
PA_an_9:36.4.3	‘catutthampāhaṁ, bhikkhave, jhānaṁ nissāya āsavānaṁ khayaṁ vadāmī’ti, iti kho panetaṁ vuttaṁ.	36	
PA_an_9:36.4.4	Kiñcetaṁ paṭicca vuttaṁ?	36	
PA_an_9:36.4.5_0	Idha, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ	36	
PA_an_9:36.4.5_1	atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	36	
PA_an_9:36.4.6_0	So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,	36	
PA_an_9:36.4.6_1	te dhamme aniccato dukkhato rogato gaṇḍato sallato aghato ābādhato parato palokato	36	
PA_an_9:36.4.6_2	suññato anattato samanupassati.	36	
PA_an_9:36.4.7	So tehi dhammehi cittaṁ paṭivāpeti.	36	
PA_an_9:36.4.8	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.4.9	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.4.10	So tattha ṭhito āsavānaṁ khayaṁ pāpuṇāti.	36	
PA_an_9:36.4.11	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.5.1_0	Seyyathāpi, bhikkhave, issāso vā issāsantevāsī vā tiṇapurisarūpake vā mattikāpuñje	36	
PA_an_9:36.5.1_1	vā yoggaṁ karitvā, so aparena samayena dūrepātī ca hoti akkhaṇavedhī ca mahato ca kāyassa padāletā;	36	
PA_an_9:36.5.2	evamevaṁ kho, bhikkhave, bhikkhu sukhassa ca pahānā …pe… catutthaṁ jhānaṁ upasampajja viharati.	36	
PA_an_9:36.5.3	So yadeva tattha hoti rūpagataṁ vedanāgataṁ …pe…	36	
PA_an_9:36.5.4	anāvattidhammo tasmā lokā.	36	
PA_an_9:36.5.5	‘Catutthampāhaṁ, bhikkhave, jhānaṁ nissāya āsavānaṁ khayaṁ vadāmī’ti, iti yaṁ taṁ vuttaṁ, idametaṁ paṭicca vuttaṁ.	36	
PA_an_9:36.6.1	‘Ākāsānañcāyatanampāhaṁ, bhikkhave, jhānaṁ nissāya āsavānaṁ khayaṁ vadāmī’ti, iti kho panetaṁ vuttaṁ.	36	
PA_an_9:36.6.2	Kiñcetaṁ paṭicca vuttaṁ?	36	
PA_an_9:36.6.3	Idha, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	36	
PA_an_9:36.6.4_0	So yadeva tattha hoti vedanāgataṁ saññāgataṁ saṅkhāragataṁ viññāṇagataṁ, te dhamme	36	
PA_an_9:36.6.4_1	aniccato dukkhato rogato gaṇḍato sallato aghato ābādhato parato palokato suññato	36	
PA_an_9:36.6.4_2	anattato samanupassati.	36	
PA_an_9:36.6.5	So tehi dhammehi cittaṁ paṭivāpeti.	36	
PA_an_9:36.6.6	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.6.7	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.6.8	So tattha ṭhito āsavānaṁ khayaṁ pāpuṇāti.	36	
PA_an_9:36.6.9	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.7.1_0	Seyyathāpi, bhikkhave, issāso vā issāsantevāsī vā tiṇapurisarūpake vā mattikāpuñje	36	
PA_an_9:36.7.1_1	vā yoggaṁ karitvā, so aparena samayena dūrepātī ca hoti akkhaṇavedhī ca mahato ca kāyassa padāletā;	36	
PA_an_9:36.7.2	evamevaṁ kho, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	36	
PA_an_9:36.7.3	So yadeva tattha hoti vedanāgataṁ saññāgataṁ …pe…	36	
PA_an_9:36.7.4	anāvattidhammo tasmā lokā.	36	
PA_an_9:36.7.5	‘Ākāsānañcāyatanampāhaṁ, bhikkhave, nissāya āsavānaṁ khayaṁ vadāmī’ti,	36	
PA_an_9:36.7.6	iti yaṁ taṁ vuttaṁ, idametaṁ paṭicca vuttaṁ.	36	
PA_an_9:36.8.1	‘Viññāṇañcāyatanampāhaṁ, bhikkhave, nissāya …pe…	36	
PA_an_9:36.8.2	ākiñcaññāyatanampāhaṁ, bhikkhave, nissāya āsavānaṁ khayaṁ vadāmī’ti, iti kho panetaṁ vuttaṁ.	36	
PA_an_9:36.8.3	Kiñcetaṁ paṭicca vuttaṁ?	36	
PA_an_9:36.8.4	Idha, bhikkhave, bhikkhu sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	36	
PA_an_9:36.8.5_0	So yadeva tattha hoti vedanāgataṁ saññāgataṁ saṅkhāragataṁ viññāṇagataṁ, te dhamme	36	
PA_an_9:36.8.5_1	aniccato dukkhato rogato gaṇḍato sallato aghato ābādhato parato palokato suññato	36	
PA_an_9:36.8.5_2	anattato samanupassati.	36	
PA_an_9:36.8.6	So tehi dhammehi cittaṁ paṭivāpeti.	36	
PA_an_9:36.8.7	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.8.8	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.8.9	So tattha ṭhito āsavānaṁ khayaṁ pāpuṇāti.	36	
PA_an_9:36.8.10	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.9.1_0	Seyyathāpi, bhikkhave, issāso vā issāsantevāsī vā tiṇapurisarūpake vā mattikāpuñje	36	
PA_an_9:36.9.1_1	vā yoggaṁ karitvā, so aparena samayena dūrepātī ca hoti akkhaṇavedhī ca mahato ca kāyassa padāletā;	36	
PA_an_9:36.9.2	evamevaṁ kho, bhikkhave, bhikkhu sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	36	
PA_an_9:36.9.3_0	So yadeva tattha hoti vedanāgataṁ saññāgataṁ saṅkhāragataṁ viññāṇagataṁ, te dhamme	36	
PA_an_9:36.9.3_1	aniccato dukkhato rogato gaṇḍato sallato aghato ābādhato parato palokato suññato	36	
PA_an_9:36.9.3_2	anattato samanupassati.	36	
PA_an_9:36.9.4	So tehi dhammehi cittaṁ paṭivāpeti.	36	
PA_an_9:36.9.5	So tehi dhammehi cittaṁ paṭivāpetvā amatāya dhātuyā cittaṁ upasaṁharati:	36	
PA_an_9:36.9.6	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	36	
PA_an_9:36.9.7	So tattha ṭhito āsavānaṁ khayaṁ pāpuṇāti.	36	
PA_an_9:36.9.8	No ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	36	
PA_an_9:36.9.9	‘Ākiñcaññāyatanampāhaṁ, nissāya āsavānaṁ khayaṁ vadāmī’ti,	36	
PA_an_9:36.9.10	iti yaṁ taṁ vuttaṁ, idametaṁ paṭicca vuttaṁ.	36	
PA_an_9:36.10.1	Iti kho, bhikkhave, yāvatā saññāsamāpatti tāvatā aññāpaṭivedho.	36	
PA_an_9:36.10.2	Yāni ca kho imāni, bhikkhave, nissāya dve āyatanāni—	36	
PA_an_9:36.10.3_0	nevasaññānāsaññāyatanasamāpatti ca saññāvedayitanirodho ca, jhāyīhete, bhikkhave,	36	
PA_an_9:36.10.3_1	samāpattikusalehi samāpattivuṭṭhānakusalehi samāpajjitvā vuṭṭhahitvā sammā akkhātabbānīti vadāmī”ti.	36	
PA_an_9:36.10.4	Pañcamaṁ.	36	
PA_an_9:37.0.1	Aṅguttara Nikāya 9.37	37	
PA_an_9:37.0.2	4. Mahāvagga	37	
PA_an_9:37.0.3	Ānandasutta	37	
PA_an_9:37.1.1	Ekaṁ samayaṁ āyasmā ānando kosambiyaṁ viharati ghositārāme.	37	
PA_an_9:37.1.2	Tatra kho āyasmā ānando bhikkhū āmantesi:	37	
PA_an_9:37.1.3	“āvuso bhikkhave”ti.	37	
PA_an_9:37.1.4	“Āvuso”ti kho te bhikkhū āyasmato ānandassa paccassosuṁ.	37	
PA_an_9:37.1.5	Āyasmā ānando etadavoca:	37	
PA_an_9:37.2.1	“Acchariyaṁ, āvuso, abbhutaṁ, āvuso.	37	
PA_an_9:37.2.2_0	Yāvañcidaṁ tena bhagavatā jānatā passatā arahatā sammāsambuddhena sambādhe okāsādhigamo	37	
PA_an_9:37.2.2_1	anubuddho sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya	37	
PA_an_9:37.2.2_2	ñāyassa adhigamāya nibbānassa sacchikiriyāya.	37	
PA_an_9:37.2.3	Tadeva nāma cakkhuṁ bhavissati te rūpā tañcāyatanaṁ no paṭisaṁvedissati.	37	
PA_an_9:37.2.4	Tadeva nāma sotaṁ bhavissati te saddā tañcāyatanaṁ no paṭisaṁvedissati.	37	
PA_an_9:37.2.5	Tadeva nāma ghānaṁ bhavissati te gandhā tañcāyatanaṁ no paṭisaṁvedissati.	37	
PA_an_9:37.2.6	Sāva nāma jivhā bhavissati te rasā tañcāyatanaṁ no paṭisaṁvedissati.	37	
PA_an_9:37.2.7	Sova nāma kāyo bhavissati te phoṭṭhabbā tañcāyatanaṁ no paṭisaṁvedissatī”ti.	37	
PA_an_9:37.3.1	Evaṁ vutte, āyasmā udāyī āyasmantaṁ ānandaṁ etadavoca:	37	
PA_an_9:37.3.2	“saññīmeva nu kho, āvuso ānanda, tadāyatanaṁ no paṭisaṁvedeti udāhu asaññī”ti?	37	
PA_an_9:37.3.3	“Saññīmeva kho, āvuso, tadāyatanaṁ no paṭisaṁvedeti, no asaññī”ti.	37	
PA_an_9:37.4.1	“Kiṁsaññī panāvuso, tadāyatanaṁ no paṭisaṁvedetī”ti?	37	
PA_an_9:37.4.2	“Idhāvuso, bhikkhu, sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	37	
PA_an_9:37.4.3	Evaṁsaññīpi kho, āvuso, tadāyatanaṁ no paṭisaṁvedeti.	37	
PA_an_9:37.5.1	Puna caparaṁ, āvuso, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	37	
PA_an_9:37.5.2	Evaṁsaññīpi kho, āvuso, tadāyatanaṁ no paṭisaṁvedeti.	37	
PA_an_9:37.6.1	Puna caparaṁ, āvuso, bhikkhu sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	37	
PA_an_9:37.6.2	Evaṁsaññīpi kho, āvuso, tadāyatanaṁ no paṭisaṁvedetīti.	37	
PA_an_9:37.7.1	Ekamidāhaṁ, āvuso, samayaṁ sākete viharāmi añjanavane migadāye.	37	
PA_an_9:37.7.2	Atha kho, āvuso, jaṭilavāsikā bhikkhunī yenāhaṁ tenupasaṅkami; upasaṅkamitvā maṁ abhivādetvā ekamantaṁ aṭṭhāsi. Ekamantaṁ ṭhitā kho, āvuso, jaṭilavāsikā bhikkhunī maṁ etadavoca:	37	
PA_an_9:37.7.3	‘yāyaṁ, bhante ānanda, samādhi na cābhinato na cāpanato na ca sasaṅkhāraniggayhavāritagato,	37	
PA_an_9:37.7.4	vimuttattā ṭhito, ṭhitattā santusito, santusitattā no paritassati.	37	
PA_an_9:37.7.5	Ayaṁ, bhante ānanda, samādhi kiṁphalo vutto bhagavatā’ti?	37	
PA_an_9:37.8.1	Evaṁ vutte, sohaṁ, āvuso, jaṭilavāsikaṁ bhikkhuniṁ etadavocaṁ:	37	
PA_an_9:37.8.2	‘yāyaṁ, bhagini, samādhi na cābhinato na cāpanato na ca sasaṅkhāraniggayhavāritagato,	37	
PA_an_9:37.8.3	vimuttattā ṭhito, ṭhitattā santusito, santusitattā no paritassati.	37	
PA_an_9:37.8.4	Ayaṁ, bhagini, samādhi aññāphalo vutto bhagavatā’ti.	37	
PA_an_9:37.8.5	Evaṁsaññīpi kho, āvuso, tadāyatanaṁ no paṭisaṁvedetī”ti.	37	
PA_an_9:37.8.6	Chaṭṭhaṁ.	37	
PA_an_9:38.0.1	Aṅguttara Nikāya 9.38	38	
PA_an_9:38.0.2	4. Mahāvagga	38	
PA_an_9:38.0.3	Lokāyatikasutta	38	
PA_an_9:38.1.1	Atha kho dve lokāyatikā brāhmaṇā yena bhagavā tenupasaṅkamiṁsu; upasaṅkamitvā bhagavatā saddhiṁ sammodiṁsu.	38	
PA_an_9:38.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te brāhmaṇā bhagavantaṁ etadavocuṁ:	38	
PA_an_9:38.2.1	“Pūraṇo, bho gotama, kassapo sabbaññū sabbadassāvī aparisesaṁ ñāṇadassanaṁ paṭijānāti:	38	
PA_an_9:38.2.2	‘carato ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ paccupaṭṭhitan’ti.	38	
PA_an_9:38.2.3	So evamāha:	38	
PA_an_9:38.2.4	‘ahaṁ anantena ñāṇena anantaṁ lokaṁ jānaṁ passaṁ viharāmī’ti.	38	
PA_an_9:38.2.5	Ayampi, bho gotama, nigaṇṭho nāṭaputto sabbaññū sabbadassāvī aparisesaṁ ñāṇadassanaṁ paṭijānāti:	38	
PA_an_9:38.2.6	‘carato ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ paccupaṭṭhitan’ti.	38	
PA_an_9:38.2.7	So evamāha:	38	
PA_an_9:38.2.8	‘ahaṁ anantena ñāṇena anantaṁ lokaṁ jānaṁ passaṁ viharāmī’ti.	38	
PA_an_9:38.2.9	Imesaṁ, bho gotama, ubhinnaṁ ñāṇavādānaṁ ubhinnaṁ aññamaññaṁ vipaccanīkavādānaṁ ko saccaṁ āha ko musā”ti?	38	
PA_an_9:38.3.1	“Alaṁ, brāhmaṇā.	38	
PA_an_9:38.3.2	Tiṭṭhatetaṁ:	38	
PA_an_9:38.3.3	‘imesaṁ ubhinnaṁ ñāṇavādānaṁ ubhinnaṁ aññamaññaṁ vipaccanīkavādānaṁ ko saccaṁ āha ko musā’ti.	38	
PA_an_9:38.3.4	Dhammaṁ vo, brāhmaṇā, desessāmi,	38	
PA_an_9:38.3.5	taṁ suṇātha, sādhukaṁ manasi karotha, bhāsissāmī”ti.	38	
PA_an_9:38.3.6	“Evaṁ, bho”ti kho te brāhmaṇā bhagavato paccassosuṁ.	38	
PA_an_9:38.3.7	Bhagavā etadavoca:	38	
PA_an_9:38.4.1	“Seyyathāpi, brāhmaṇā, cattāro purisā catuddisā ṭhitā paramena javena ca samannāgatā paramena ca padavītihārena.	38	
PA_an_9:38.4.2	Te evarūpena javena samannāgatā assu, seyyathāpi nāma daḷhadhammā dhanuggaho sikkhito katahattho katūpāsano lahukena asanena appakasirena tiriyaṁ tālacchāyaṁ atipāteyya;	38	
PA_an_9:38.4.3	evarūpena ca padavītihārena, seyyathāpi nāma puratthimā samuddā pacchimo samuddo	38	
PA_an_9:38.4.4	atha puratthimāya disāya ṭhito puriso evaṁ vadeyya:	38	
PA_an_9:38.4.5	‘ahaṁ gamanena lokassa antaṁ pāpuṇissāmī’ti.	38	
PA_an_9:38.4.6_0	So aññatreva asitapītakhāyitasāyitā aññatra uccārapassāvakammā aññatra niddākilamathapaṭivinodanā	38	
PA_an_9:38.4.6_1	vassasatāyuko vassasatajīvī vassasataṁ gantvā appatvāva lokassa antaṁ antarā kālaṁ kareyya.	38	
PA_an_9:38.4.7	Atha pacchimāya disāya …pe…	38	
PA_an_9:38.4.8	atha uttarāya disāya …	38	
PA_an_9:38.4.9	atha dakkhiṇāya disāya ṭhito puriso evaṁ vadeyya:	38	
PA_an_9:38.4.10	‘ahaṁ gamanena lokassa antaṁ pāpuṇissāmī’ti.	38	
PA_an_9:38.4.11_0	So aññatreva asitapītakhāyitasāyitā aññatra uccārapassāvakammā aññatra niddākilamathapaṭivinodanā	38	
PA_an_9:38.4.11_1	vassasatāyuko vassasatajīvī vassasataṁ gantvā appatvāva lokassa antaṁ antarā kālaṁ kareyya.	38	
PA_an_9:38.4.12	Taṁ kissa hetu?	38	
PA_an_9:38.4.13	Nāhaṁ, brāhmaṇā, evarūpāya sandhāvanikāya lokassa antaṁ ñāteyyaṁ daṭṭheyyaṁ patteyyanti vadāmi.	38	
PA_an_9:38.4.14	Na cāhaṁ, brāhmaṇā, appatvāva lokassa antaṁ dukkhassa antakiriyaṁ vadāmi.	38	
PA_an_9:38.5.1	Pañcime, brāhmaṇā, kāmaguṇā ariyassa vinaye lokoti vuccati.	38	
PA_an_9:38.5.2	Katame pañca?	38	
PA_an_9:38.5.3	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā;	38	
PA_an_9:38.5.4	sotaviññeyyā saddā …pe…	38	
PA_an_9:38.5.5	ghānaviññeyyā gandhā …	38	
PA_an_9:38.5.6	jivhāviññeyyā rasā …	38	
PA_an_9:38.5.7	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā;	38	
PA_an_9:38.5.8	ime kho, brāhmaṇā, pañca kāmaguṇā ariyassa vinaye lokoti vuccati.	38	
PA_an_9:38.6.1	Idha, brāhmaṇā, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	38	
PA_an_9:38.6.2	Ayaṁ vuccati, brāhmaṇā, ‘bhikkhu lokassa antamāgamma, lokassa ante viharati’.	38	
PA_an_9:38.6.3	Tamaññe evamāhaṁsu:	38	
PA_an_9:38.6.4	‘ayampi lokapariyāpanno, ayampi anissaṭo lokamhā’ti.	38	
PA_an_9:38.6.5	Ahampi hi, brāhmaṇā, evaṁ vadāmi:	38	
PA_an_9:38.6.6	‘ayampi lokapariyāpanno, ayampi anissaṭo lokamhā’ti.	38	
PA_an_9:38.7.1	Puna caparaṁ, brāhmaṇā, bhikkhu vitakkavicārānaṁ vūpasamā …pe… dutiyaṁ jhānaṁ …	38	
PA_an_9:38.7.2	tatiyaṁ jhānaṁ …	38	
PA_an_9:38.7.3	catutthaṁ jhānaṁ upasampajja viharati.	38	
PA_an_9:38.7.4	Ayaṁ vuccati, brāhmaṇā, ‘bhikkhu lokassa antamāgamma lokassa ante viharati’.	38	
PA_an_9:38.7.5	Tamaññe evamāhaṁsu:	38	
PA_an_9:38.7.6	‘ayampi lokapariyāpanno, ayampi anissaṭo lokamhā’ti.	38	
PA_an_9:38.7.7	Ahampi hi, brāhmaṇā, evaṁ vadāmi:	38	
PA_an_9:38.7.8	‘ayampi lokapariyāpanno, ayampi anissaṭo lokamhā’ti.	38	
PA_an_9:38.8.1	Puna caparaṁ, brāhmaṇā, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	38	
PA_an_9:38.8.2	Ayaṁ vuccati, brāhmaṇā, ‘bhikkhu lokassa antamāgamma lokassa ante viharati’.	38	
PA_an_9:38.8.3	Tamaññe evamāhaṁsu:	38	
PA_an_9:38.8.4	‘ayampi lokapariyāpanno, ayampi anissaṭo lokamhā’ti.	38	
PA_an_9:38.8.5	Ahampi hi, brāhmaṇā, evaṁ vadāmi:	38	
PA_an_9:38.8.6	‘ayampi lokapariyāpanno, ayampi anissaṭo lokamhā’ti.	38	
PA_an_9:38.9.1	Puna caparaṁ, brāhmaṇā, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe…	38	
PA_an_9:38.9.2	sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe…	38	
PA_an_9:38.9.3	sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	38	
PA_an_9:38.9.4	Ayaṁ vuccati, brāhmaṇā, ‘bhikkhu lokassa antamāgamma lokassa ante viharati’.	38	
PA_an_9:38.9.5	Tamaññe evamāhaṁsu:	38	
PA_an_9:38.9.6	‘ayampi lokapariyāpanno, ayampi anissaṭo lokamhā’ti.	38	
PA_an_9:38.9.7	Ahampi hi, brāhmaṇā, evaṁ vadāmi:	38	
PA_an_9:38.9.8	‘ayampi lokapariyāpanno, ayampi anissaṭo lokamhā’ti.	38	
PA_an_9:38.10.1	Puna caparaṁ, brāhmaṇā, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	38	
PA_an_9:38.10.2	Ayaṁ vuccati, brāhmaṇā, ‘bhikkhu lokassa antamāgamma lokassa ante viharati tiṇṇo loke visattikan’”ti.	38	
PA_an_9:38.10.3	Sattamaṁ.	38	
PA_an_9:39.0.1	Aṅguttara Nikāya 9.39	39	
PA_an_9:39.0.2	4. Mahāvagga	39	
PA_an_9:39.0.3	Devāsurasaṅgāmasutta	39	
PA_an_9:39.1.1	“Bhūtapubbaṁ, bhikkhave, devāsurasaṅgāmo samupabyūḷho ahosi.	39	
PA_an_9:39.1.2	Tasmiṁ kho pana, bhikkhave, saṅgāme asurā jiniṁsu, devā parājayiṁsu.	39	
PA_an_9:39.1.3	Parājitā ca, bhikkhave, devā apayiṁsuyeva uttarenābhimukhā, abhiyiṁsu asurā.	39	
PA_an_9:39.1.4	Atha kho, bhikkhave, devānaṁ etadahosi:	39	
PA_an_9:39.1.5	‘abhiyanteva kho asurā.	39	
PA_an_9:39.1.6	Yannūna mayaṁ dutiyampi asurehi saṅgāmeyyāmā’ti.	39	
PA_an_9:39.1.7	Dutiyampi kho, bhikkhave, devā asurehi saṅgāmesuṁ.	39	
PA_an_9:39.1.8	Dutiyampi kho, bhikkhave, asurāva jiniṁsu, devā parājayiṁsu.	39	
PA_an_9:39.1.9	Parājitā ca, bhikkhave, devā apayiṁsuyeva uttarenābhimukhā, abhiyiṁsu asurā.	39	
PA_an_9:39.2.1	Atha kho, bhikkhave, devānaṁ etadahosi:	39	
PA_an_9:39.2.2	‘abhiyanteva kho asurā.	39	
PA_an_9:39.2.3	Yannūna mayaṁ tatiyampi asurehi saṅgāmeyyāmā’ti.	39	
PA_an_9:39.2.4	Tatiyampi kho, bhikkhave, devā asurehi saṅgāmesuṁ.	39	
PA_an_9:39.2.5	Tatiyampi kho, bhikkhave, asurāva jiniṁsu, devā parājayiṁsu.	39	
PA_an_9:39.2.6	Parājitā ca, bhikkhave, devā bhītā devapuraṁyeva pavisiṁsu.	39	
PA_an_9:39.2.7	Devapuragatānañca pana, bhikkhave, devānaṁ etadahosi:	39	
PA_an_9:39.2.8	‘bhīruttānagatena kho dāni mayaṁ etarahi attanā viharāma akaraṇīyā asurehī’ti.	39	
PA_an_9:39.2.9	Asurānampi, bhikkhave, etadahosi:	39	
PA_an_9:39.2.10	‘bhīruttānagatena kho dāni devā etarahi attanā viharanti akaraṇīyā amhehī’ti.	39	
PA_an_9:39.3.1	Bhūtapubbaṁ, bhikkhave, devāsurasaṅgāmo samupabyūḷho ahosi.	39	
PA_an_9:39.3.2	Tasmiṁ kho pana, bhikkhave, saṅgāme devā jiniṁsu, asurā parājayiṁsu.	39	
PA_an_9:39.3.3	Parājitā ca, bhikkhave, asurā apayiṁsuyeva dakkhiṇenābhimukhā, abhiyiṁsu devā.	39	
PA_an_9:39.3.4	Atha kho, bhikkhave, asurānaṁ etadahosi:	39	
PA_an_9:39.3.5	‘abhiyanteva kho devā.	39	
PA_an_9:39.3.6	Yannūna mayaṁ dutiyampi devehi saṅgāmeyyāmā’ti.	39	
PA_an_9:39.3.7	Dutiyampi kho, bhikkhave, asurā devehi saṅgāmesuṁ.	39	
PA_an_9:39.3.8	Dutiyampi kho, bhikkhave, devā jiniṁsu, asurā parājayiṁsu.	39	
PA_an_9:39.3.9	Parājitā ca, bhikkhave, asurā apayiṁsuyeva dakkhiṇenābhimukhā, abhiyiṁsu devā.	39	
PA_an_9:39.4.1	Atha kho, bhikkhave, asurānaṁ etadahosi:	39	
PA_an_9:39.4.2	‘abhiyanteva kho devā.	39	
PA_an_9:39.4.3	Yannūna mayaṁ tatiyampi devehi saṅgāmeyyāmā’ti.	39	
PA_an_9:39.4.4	Tatiyampi kho, bhikkhave, asurā devehi saṅgāmesuṁ.	39	
PA_an_9:39.4.5	Tatiyampi kho, bhikkhave, devā jiniṁsu, asurā parājayiṁsu.	39	
PA_an_9:39.4.6	Parājitā ca, bhikkhave, asurā bhītā asurapuraṁyeva pavisiṁsu.	39	
PA_an_9:39.4.7	Asurapuragatānañca pana, bhikkhave, asurānaṁ etadahosi:	39	
PA_an_9:39.4.8	‘bhīruttānagatena kho dāni mayaṁ etarahi attanā viharāma akaraṇīyā devehī’ti.	39	
PA_an_9:39.4.9	Devānampi, bhikkhave, etadahosi:	39	
PA_an_9:39.4.10	‘bhīruttānagatena kho dāni asurā etarahi attanā viharanti akaraṇīyā amhehī’ti.	39	
PA_an_9:39.5.1	Evamevaṁ kho, bhikkhave, yasmiṁ samaye bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati,	39	
PA_an_9:39.5.2	tasmiṁ, bhikkhave, samaye bhikkhussa evaṁ hoti:	39	
PA_an_9:39.5.3	‘bhīruttānagatena kho dānāhaṁ etarahi attanā viharāmi akaraṇīyo mārassā’ti.	39	
PA_an_9:39.5.4	Mārassāpi, bhikkhave, pāpimato evaṁ hoti:	39	
PA_an_9:39.5.5	‘bhīruttānagatena kho dāni bhikkhu etarahi attanā viharati akaraṇīyo mayhan’ti.	39	
PA_an_9:39.6.1	Yasmiṁ, bhikkhave, samaye bhikkhu vitakkavicārānaṁ vūpasamā …pe… dutiyaṁ jhānaṁ …	39	
PA_an_9:39.6.2	tatiyaṁ jhānaṁ …	39	
PA_an_9:39.6.3	catutthaṁ jhānaṁ upasampajja viharati,	39	
PA_an_9:39.6.4	tasmiṁ, bhikkhave, samaye bhikkhussa evaṁ hoti:	39	
PA_an_9:39.6.5	‘bhīruttānagatena kho dānāhaṁ etarahi attanā viharāmi akaraṇīyo mārassā’ti.	39	
PA_an_9:39.6.6	Mārassāpi, bhikkhave, pāpimato evaṁ hoti:	39	
PA_an_9:39.6.7	‘bhīruttānagatena kho dāni bhikkhu etarahi attanā viharati, akaraṇīyo mayhan’ti.	39	
PA_an_9:39.7.1	Yasmiṁ, bhikkhave, samaye bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	39	
PA_an_9:39.7.2	Ayaṁ vuccati, bhikkhave, ‘bhikkhu antamakāsi māraṁ, apadaṁ vadhitvā māracakkhuṁ adassanaṁ gato pāpimato tiṇṇo loke visattikan’ti.	39	
PA_an_9:39.8.1	Yasmiṁ, bhikkhave, samaye bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …	39	
PA_an_9:39.8.2	sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …	39	
PA_an_9:39.8.3	sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …	39	
PA_an_9:39.8.4	sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	39	
PA_an_9:39.8.5	Ayaṁ vuccati, bhikkhave, ‘bhikkhu antamakāsi māraṁ, apadaṁ vadhitvā māracakkhuṁ adassanaṁ gato pāpimato tiṇṇo loke visattikan’”ti.	39	
PA_an_9:39.8.6	Aṭṭhamaṁ.	39	
PA_an_9:40.0.1	Aṅguttara Nikāya 9.40	40	
PA_an_9:40.0.2	4. Mahāvagga	40	
PA_an_9:40.0.3	Nāgasutta	40	
PA_an_9:40.1.1_0	“Yasmiṁ, bhikkhave, samaye āraññikassa nāgassa gocarapasutassa hatthīpi hatthiniyopi	40	
PA_an_9:40.1.1_1	hatthikalabhāpi hatthicchāpāpi purato purato gantvā tiṇaggāni chindanti, tena, bhikkhave,	40	
PA_an_9:40.1.1_2	āraññiko nāgo aṭṭīyati harāyati jigucchati.	40	
PA_an_9:40.1.2_0	Yasmiṁ, bhikkhave, samaye āraññikassa nāgassa gocarapasutassa hatthīpi hatthiniyopi	40	
PA_an_9:40.1.2_1	hatthikalabhāpi hatthicchāpāpi obhaggobhaggaṁ sākhābhaṅgaṁ khādanti, tena, bhikkhave,	40	
PA_an_9:40.1.2_2	āraññiko nāgo aṭṭīyati harāyati jigucchati.	40	
PA_an_9:40.1.3_0	Yasmiṁ, bhikkhave, samaye āraññikassa nāgassa ogāhaṁ otiṇṇassa hatthīpi hatthiniyopi	40	
PA_an_9:40.1.3_1	hatthikalabhāpi hatthicchāpāpi purato purato gantvā soṇḍāya udakaṁ āloḷenti, tena,	40	
PA_an_9:40.1.3_2	bhikkhave, āraññiko nāgo aṭṭīyati harāyati jigucchati.	40	
PA_an_9:40.1.4	Yasmiṁ, bhikkhave, samaye āraññikassa nāgassa ogāhā uttiṇṇassa hatthiniyo kāyaṁ upanighaṁsantiyo gacchanti, tena, bhikkhave, āraññiko nāgo aṭṭīyati harāyati jigucchati.	40	
PA_an_9:40.2.1	Tasmiṁ, bhikkhave, samaye āraññikassa nāgassa evaṁ hoti:	40	
PA_an_9:40.2.2	‘ahaṁ kho etarahi ākiṇṇo viharāmi hatthīhi hatthinīhi hatthikalabhehi hatthicchāpehi.	40	
PA_an_9:40.2.3	Chinnaggāni ceva tiṇāni khādāmi, obhaggobhaggañca me sākhābhaṅgaṁ khādanti, āvilāni ca pānīyāni pivāmi, ogāhā ca me uttiṇṇassa hatthiniyo kāyaṁ upanighaṁsantiyo gacchanti.	40	
PA_an_9:40.2.4	Yannūnāhaṁ eko gaṇasmā vūpakaṭṭho vihareyyan’ti.	40	
PA_an_9:40.2.5_0	So aparena samayena eko gaṇasmā vūpakaṭṭho viharati, acchinnaggāni ceva tiṇāni khādati,	40	
PA_an_9:40.2.5_1	obhaggobhaggañcassa sākhābhaṅgaṁ na khādanti, anāvilāni ca pānīyāni pivati, ogāhā	40	
PA_an_9:40.2.5_2	cassa uttiṇṇassa na hatthiniyo kāyaṁ upanighaṁsantiyo gacchanti.	40	
PA_an_9:40.3.1	Tasmiṁ, bhikkhave, samaye āraññikassa nāgassa evaṁ hoti:	40	
PA_an_9:40.3.2_0	‘ahaṁ kho pubbe ākiṇṇo vihāsiṁ hatthīhi hatthinīhi hatthikalabhehi hatthicchāpehi,	40	
PA_an_9:40.3.2_1	chinnaggāni ceva tiṇāni khādiṁ, obhaggobhaggañca me sākhābhaṅgaṁ khādiṁsu, āvilāni	40	
PA_an_9:40.3.2_2	ca pānīyāni apāyiṁ, ogāhā ca me uttiṇṇassa hatthiniyo kāyaṁ upanighaṁsantiyo agamaṁsu.	40	
PA_an_9:40.3.2_3	Sohaṁ etarahi eko gaṇasmā vūpakaṭṭho viharāmi, acchinnaggāni ceva tiṇāni khādāmi,	40	
PA_an_9:40.3.2_4	obhaggobhaggañca me sākhābhaṅgaṁ na khādanti, anāvilāni ca pānīyāni pivāmi, ogāhā	40	
PA_an_9:40.3.2_5	ca me uttiṇṇassa na hatthiniyo kāyaṁ upanighaṁsantiyo gacchantī’ti. So soṇḍāya sākhābhaṅgaṁ	40	
PA_an_9:40.3.2_6	bhañjitvā sākhābhaṅgena kāyaṁ parimajjitvā attamano soṇḍaṁ saṁharati.	40	
PA_an_9:40.4.1_0	Evamevaṁ kho, bhikkhave, yasmiṁ samaye bhikkhu ākiṇṇo viharati bhikkhūhi bhikkhunīhi	40	
PA_an_9:40.4.1_1	upāsakehi upāsikāhi raññā rājamahāmattehi titthiyehi titthiyasāvakehi, tasmiṁ, bhikkhave,	40	
PA_an_9:40.4.1_2	samaye bhikkhussa evaṁ hoti:	40	
PA_an_9:40.4.2	‘ahaṁ kho etarahi ākiṇṇo viharāmi bhikkhūhi bhikkhunīhi upāsakehi upāsikāhi raññā rājamahāmattehi titthiyehi titthiyasāvakehi.	40	
PA_an_9:40.4.3	Yannūnāhaṁ eko gaṇasmā vūpakaṭṭho vihareyyan’ti.	40	
PA_an_9:40.4.4	So vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.	40	
PA_an_9:40.4.5	So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	40	
PA_an_9:40.5.1	So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti;	40	
PA_an_9:40.5.2	byāpādapadosaṁ pahāya abyāpannacitto viharati sabbapāṇabhūtahitānukampī, byāpādapadosā cittaṁ parisodheti;	40	
PA_an_9:40.5.3	thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti;	40	
PA_an_9:40.5.4	uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti;	40	
PA_an_9:40.5.5	vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti.	40	
PA_an_9:40.5.6	So ime pañca nīvaraṇe pahāya cetaso upakkilese paññāya dubbalīkaraṇe	40	
PA_an_9:40.5.7	vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	40	
PA_an_9:40.5.8	So attamano soṇḍaṁ saṁharati.	40	
PA_an_9:40.5.9	Vitakkavicārānaṁ vūpasamā …pe… dutiyaṁ jhānaṁ …	40	
PA_an_9:40.5.10	tatiyaṁ jhānaṁ …	40	
PA_an_9:40.5.11	catutthaṁ jhānaṁ upasampajja viharati.	40	
PA_an_9:40.5.12	So attamano soṇḍaṁ saṁharati.	40	
PA_an_9:40.6.1	Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	40	
PA_an_9:40.6.2	So attamano soṇḍaṁ saṁharati.	40	
PA_an_9:40.6.3	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …	40	
PA_an_9:40.6.4	sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …	40	
PA_an_9:40.6.5	sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …	40	
PA_an_9:40.6.6	sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	40	
PA_an_9:40.6.7	So attamano soṇḍaṁ saṁharatī”ti.	40	
PA_an_9:40.6.8	Navamaṁ.	40	
PA_an_9:41.0.1	Aṅguttara Nikāya 9.41	41	
PA_an_9:41.0.2	4. Mahāvagga	41	
PA_an_9:41.0.3	Tapussasutta	41	
PA_an_9:41.1.1	Ekaṁ samayaṁ bhagavā mallesu viharati uruvelakappaṁ nāma mallānaṁ nigamo.	41	
PA_an_9:41.1.2	Atha kho bhagavā pubbaṇhasamayaṁ nivāsetvā pattacīvaramādāya uruvelakappaṁ piṇḍāya pāvisi.	41	
PA_an_9:41.1.3	Uruvelakappe piṇḍāya caritvā pacchābhattaṁ piṇḍapātapaṭikkanto āyasmantaṁ ānandaṁ āmantesi:	41	
PA_an_9:41.1.4	“idheva tāva tvaṁ, ānanda, hohi, yāvāhaṁ mahāvanaṁ ajjhogāhāmi divāvihārāyā”ti.	41	
PA_an_9:41.1.5	“Evaṁ, bhante”ti kho āyasmā ānando bhagavato paccassosi.	41	
PA_an_9:41.1.6	Atha kho bhagavā mahāvanaṁ ajjhogāhetvā aññatarasmiṁ rukkhamūle divāvihāraṁ nisīdi.	41	
PA_an_9:41.2.1_0	Atha kho tapusso gahapati yenāyasmā ānando tenupasaṅkami; upasaṅkamitvā āyasmantaṁ	41	
PA_an_9:41.2.1_1	ānandaṁ abhivādetvā ekamantaṁ nisīdi. Ekamantaṁ nisinno kho tapusso gahapati āyasmantaṁ ānandaṁ etadavoca:	41	
PA_an_9:41.3.1	“Mayaṁ, bhante ānanda, gihī kāmabhogino kāmārāmā kāmaratā kāmasammuditā.	41	
PA_an_9:41.3.2	Tesaṁ no, bhante, amhākaṁ gihīnaṁ kāmabhogīnaṁ kāmārāmānaṁ kāmaratānaṁ kāmasammuditānaṁ papāto viya khāyati, yadidaṁ nekkhammaṁ.	41	
PA_an_9:41.3.3	Sutaṁ metaṁ, bhante, ‘imasmiṁ dhammavinaye daharānaṁ daharānaṁ bhikkhūnaṁ nekkhamme cittaṁ pakkhandati pasīdati santiṭṭhati vimuccati etaṁ santanti passato’.	41	
PA_an_9:41.3.4	Tayidaṁ, bhante, imasmiṁ dhammavinaye bhikkhūnaṁ bahunā janena visabhāgo, yadidaṁ nekkhamman”ti.	41	
PA_an_9:41.4.1	“Atthi kho etaṁ, gahapati, kathāpābhataṁ bhagavantaṁ dassanāya.	41	
PA_an_9:41.4.2	Āyāma, gahapati, yena bhagavā tenupasaṅkamissāma; upasaṅkamitvā bhagavato etamatthaṁ ārocessāma.	41	
PA_an_9:41.4.3	Yathā no bhagavā byākarissati tathā naṁ dhāressāmā”ti.	41	
PA_an_9:41.5.1	“Evaṁ, bhante”ti kho tapusso gahapati āyasmato ānandassa paccassosi.	41	
PA_an_9:41.5.2_0	Atha kho āyasmā ānando tapussena gahapatinā saddhiṁ yena bhagavā tenupasaṅkami; upasaṅkamitvā	41	
PA_an_9:41.5.2_1	bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	41	
PA_an_9:41.6.1	“Ayaṁ, bhante, tapusso gahapati evamāha:	41	
PA_an_9:41.6.2_0	‘mayaṁ, bhante ānanda, gihī kāmabhogino kāmārāmā kāmaratā kāmasammuditā, tesaṁ no,	41	
PA_an_9:41.6.2_1	bhante, amhākaṁ gihīnaṁ kāmabhogīnaṁ kāmārāmānaṁ kāmaratānaṁ kāmasammuditānaṁ papāto	41	
PA_an_9:41.6.2_2	viya khāyati, yadidaṁ nekkhammaṁ’.	41	
PA_an_9:41.6.3	Sutaṁ metaṁ, bhante, ‘imasmiṁ dhammavinaye daharānaṁ daharānaṁ bhikkhūnaṁ nekkhamme cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.6.4	Tayidaṁ, bhante, imasmiṁ dhammavinaye bhikkhūnaṁ bahunā janena visabhāgo yadidaṁ nekkhamman’”ti.	41	
PA_an_9:41.7.1	“Evametaṁ, ānanda, evametaṁ, ānanda.	41	
PA_an_9:41.7.2	Mayhampi kho, ānanda, pubbeva sambodhā anabhisambuddhassa bodhisattasseva sato etadahosi:	41	
PA_an_9:41.7.3	‘sādhu nekkhammaṁ, sādhu paviveko’ti.	41	
PA_an_9:41.7.4	Tassa mayhaṁ, ānanda, nekkhamme cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.7.5	Tassa mayhaṁ, ānanda, etadahosi:	41	
PA_an_9:41.7.6	‘ko nu kho hetu ko paccayo, yena me nekkhamme cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.7.7	Tassa mayhaṁ, ānanda, etadahosi:	41	
PA_an_9:41.7.8	‘kāmesu kho me ādīnavo adiṭṭho, so ca me abahulīkato, nekkhamme ca ānisaṁso anadhigato, so ca me anāsevito.	41	
PA_an_9:41.7.9	Tasmā me nekkhamme cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.7.10	Tassa mayhaṁ, ānanda, etadahosi:	41	
PA_an_9:41.7.11	‘sace kho ahaṁ kāmesu ādīnavaṁ disvā taṁ bahulaṁ kareyyaṁ, nekkhamme ānisaṁsaṁ adhigamma tamāseveyyaṁ,	41	
PA_an_9:41.7.12	ṭhānaṁ kho panetaṁ vijjati yaṁ me nekkhamme cittaṁ pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.7.13	So kho ahaṁ, ānanda, aparena samayena kāmesu ādīnavaṁ disvā taṁ bahulamakāsiṁ, nekkhamme ānisaṁsaṁ adhigamma tamāseviṁ.	41	
PA_an_9:41.7.14	Tassa mayhaṁ, ānanda, nekkhamme cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.7.15	So kho ahaṁ, ānanda, vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi.	41	
PA_an_9:41.7.16	Tassa mayhaṁ, ānanda, iminā vihārena viharato kāmasahagatā saññāmanasikārā samudācaranti. Svassa me hoti ābādho.	41	
PA_an_9:41.7.17	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.7.18	evamevassa me kāmasahagatā saññāmanasikārā samudācaranti. Svassa me hoti ābādho.	41	
PA_an_9:41.8.1	Tassa mayhaṁ, ānanda, etadahosi:	41	
PA_an_9:41.8.2	‘yannūnāhaṁ vitakkavicārānaṁ vūpasamā …pe… dutiyaṁ jhānaṁ upasampajja vihareyyan’ti.	41	
PA_an_9:41.8.3	Tassa mayhaṁ, ānanda, avitakke cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.8.4	Tassa mayhaṁ, ānanda, etadahosi:	41	
PA_an_9:41.8.5	‘ko nu kho hetu ko paccayo, yena me avitakke cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.8.6	Tassa mayhaṁ, ānanda, etadahosi:	41	
PA_an_9:41.8.7	‘vitakkesu kho me ādīnavo adiṭṭho, so ca me abahulīkato, avitakke ca ānisaṁso anadhigato, so ca me anāsevito.	41	
PA_an_9:41.8.8	Tasmā me avitakke cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.8.9	Tassa mayhaṁ, ānanda, etadahosi:	41	
PA_an_9:41.8.10_0	‘sace kho ahaṁ vitakkesu ādīnavaṁ disvā taṁ bahulaṁ kareyyaṁ, avitakke ānisaṁsaṁ	41	
PA_an_9:41.8.10_1	adhigamma tamāseveyyaṁ, ṭhānaṁ kho panetaṁ vijjati yaṁ me avitakke cittaṁ pakkhandeyya	41	
PA_an_9:41.8.10_2	pasīdeyya santiṭṭheyya vimucceyya etaṁ santanti passato’.	41	
PA_an_9:41.8.11	So kho ahaṁ, ānanda, aparena samayena vitakkesu ādīnavaṁ disvā taṁ bahulamakāsiṁ, avitakke ānisaṁsaṁ adhigamma tamāseviṁ.	41	
PA_an_9:41.8.12	Tassa mayhaṁ, ānanda, avitakke cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.8.13	So kho ahaṁ, ānanda, vitakkavicārānaṁ vūpasamā …pe… dutiyaṁ jhānaṁ upasampajja viharāmi.	41	
PA_an_9:41.8.14	Tassa mayhaṁ, ānanda, iminā vihārena viharato vitakkasahagatā saññāmanasikārā samudācaranti. Svassa me hoti ābādho.	41	
PA_an_9:41.8.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.8.16	evamevassa me vitakkasahagatā saññāmanasikārā samudācaranti. Svassa me hoti ābādho.	41	
PA_an_9:41.9.1	Tassa mayhaṁ, ānanda, etadahosi:	41	
PA_an_9:41.9.2_0	‘yannūnāhaṁ pītiyā ca virāgā upekkhako ca vihareyyaṁ sato ca sampajāno sukhañca kāyena	41	
PA_an_9:41.9.2_1	paṭisaṁvedeyyaṁ yaṁ taṁ ariyā ācikkhanti—upekkhako satimā sukhavihārīti tatiyaṁ jhānaṁ	41	
PA_an_9:41.9.2_2	upasampajja vihareyyan’ti.	41	
PA_an_9:41.9.3	Tassa mayhaṁ, ānanda, nippītike cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.9.4	Tassa mayhaṁ, ānanda, etadahosi:	41	
PA_an_9:41.9.5	‘ko nu kho hetu ko paccayo, yena me nippītike cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.9.6	Tassa mayhaṁ, ānanda, etadahosi:	41	
PA_an_9:41.9.7	‘pītiyā kho me ādīnavo adiṭṭho, so ca me abahulīkato, nippītike ca ānisaṁso anadhigato, so ca me anāsevito.	41	
PA_an_9:41.9.8	Tasmā me nippītike cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.9.9	Tassa mayhaṁ, ānanda, etadahosi:	41	
PA_an_9:41.9.10_0	‘sace kho ahaṁ pītiyā ādīnavaṁ disvā taṁ bahulaṁ kareyyaṁ, nippītike ānisaṁsaṁ adhigamma	41	
PA_an_9:41.9.10_1	tamāseveyyaṁ, ṭhānaṁ kho panetaṁ vijjati yaṁ me nippītike cittaṁ pakkhandeyya pasīdeyya	41	
PA_an_9:41.9.10_2	santiṭṭheyya vimucceyya etaṁ santanti passato’.	41	
PA_an_9:41.9.11	So kho ahaṁ, ānanda, aparena samayena pītiyā ādīnavaṁ disvā taṁ bahulamakāsiṁ, nippītike ānisaṁsaṁ adhigamma tamāseviṁ.	41	
PA_an_9:41.9.12	Tassa mayhaṁ, ānanda, nippītike cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.9.13	So kho ahaṁ, ānanda, pītiyā ca virāgā …pe… tatiyaṁ jhānaṁ upasampajja viharāmi.	41	
PA_an_9:41.9.14	Tassa mayhaṁ, ānanda, iminā vihārena viharato pītisahagatā saññāmanasikārā samudācaranti. Svassa me hoti ābādho.	41	
PA_an_9:41.9.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.9.16	evamevassa me pītisahagatā saññāmanasikārā samudācaranti. Svassa me hoti ābādho.	41	
PA_an_9:41.10.1	Tassa mayhaṁ, ānanda, etadahosi:	41	
PA_an_9:41.10.2	‘yannūnāhaṁ sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihareyyan’ti.	41	
PA_an_9:41.10.3	Tassa mayhaṁ, ānanda, adukkhamasukhe cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.10.4	Tassa mayhaṁ, ānanda, etadahosi:	41	
PA_an_9:41.10.5	‘ko nu kho hetu ko paccayo, yena me adukkhamasukhe cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.10.6	Tassa mayhaṁ, ānanda, etadahosi:	41	
PA_an_9:41.10.7	‘upekkhāsukhe kho me ādīnavo adiṭṭho, so ca me abahulīkato, adukkhamasukhe ca ānisaṁso anadhigato, so ca me anāsevito.	41	
PA_an_9:41.10.8	Tasmā me adukkhamasukhe cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.10.9	Tassa mayhaṁ, ānanda, etadahosi:	41	
PA_an_9:41.10.10_0	‘sace kho ahaṁ upekkhāsukhe ādīnavaṁ disvā taṁ bahulaṁ kareyyaṁ, adukkhamasukhe ānisaṁsaṁ	41	
PA_an_9:41.10.10_1	adhigamma tamāseveyyaṁ, ṭhānaṁ kho panetaṁ vijjati yaṁ me adukkhamasukhe cittaṁ pakkhandeyya	41	
PA_an_9:41.10.10_2	pasīdeyya santiṭṭheyya vimucceyya etaṁ santanti passato’.	41	
PA_an_9:41.10.11	So kho ahaṁ, ānanda, aparena samayena upekkhāsukhe ādīnavaṁ disvā taṁ bahulamakāsiṁ adukkhamasukhe ānisaṁsaṁ adhigamma tamāseviṁ.	41	
PA_an_9:41.10.12	Tassa mayhaṁ, ānanda, adukkhamasukhe cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.10.13	So kho ahaṁ, ānanda, sukhassa ca pahānā …pe… catutthaṁ jhānaṁ upasampajja viharāmi.	41	
PA_an_9:41.10.14	Tassa mayhaṁ, ānanda, iminā vihārena viharato upekkhāsahagatā saññāmanasikārā samudācaranti. Svassa me hoti ābādho.	41	
PA_an_9:41.10.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.10.16	evamevassa me upekkhāsahagatā saññāmanasikārā samudācaranti. Svassa me hoti ābādho.	41	
PA_an_9:41.11.1	Tassa mayhaṁ, ānanda, etadahosi:	41	
PA_an_9:41.11.2	‘yannūnāhaṁ sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā “ananto ākāso”ti ākāsānañcāyatanaṁ upasampajja vihareyyan’ti.	41	
PA_an_9:41.11.3	Tassa mayhaṁ, ānanda, ākāsānañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.11.4	Tassa mayhaṁ, ānanda, etadahosi:	41	
PA_an_9:41.11.5	‘ko nu kho hetu ko paccayo, yena me ākāsānañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.11.6	Tassa mayhaṁ, ānanda, etadahosi:	41	
PA_an_9:41.11.7	‘rūpesu kho me ādīnavo adiṭṭho, so ca abahulīkato, ākāsānañcāyatane ca ānisaṁso anadhigato, so ca me anāsevito.	41	
PA_an_9:41.11.8	Tasmā me ākāsānañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.11.9	Tassa mayhaṁ, ānanda, etadahosi:	41	
PA_an_9:41.11.10_0	‘sace kho ahaṁ rūpesu ādīnavaṁ disvā taṁ bahulaṁ kareyyaṁ, ākāsānañcāyatane ānisaṁsaṁ	41	
PA_an_9:41.11.10_1	adhigamma tamāseveyyaṁ, ṭhānaṁ kho panetaṁ vijjati yaṁ me ākāsānañcāyatane cittaṁ	41	
PA_an_9:41.11.10_2	pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.11.11	So kho ahaṁ, ānanda, aparena samayena rūpesu ādīnavaṁ disvā taṁ bahulamakāsiṁ, ākāsānañcāyatane ānisaṁsaṁ adhigamma tamāseviṁ.	41	
PA_an_9:41.11.12	Tassa mayhaṁ, ānanda, ākāsānañcāyatane cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.11.13	So kho ahaṁ, ānanda, sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharāmi.	41	
PA_an_9:41.11.14	Tassa mayhaṁ, ānanda, iminā vihārena viharato rūpasahagatā saññāmanasikārā samudācaranti. Svassa me hoti ābādho.	41	
PA_an_9:41.11.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.11.16	evamevassa me rūpasahagatā saññāmanasikārā samudācaranti. Svassa me hoti ābādho.	41	
PA_an_9:41.12.1	Tassa mayhaṁ, ānanda, etadahosi:	41	
PA_an_9:41.12.2	‘yannūnāhaṁ sabbaso ākāsānañcāyatanaṁ samatikkamma “anantaṁ viññāṇan”ti viññāṇañcāyatanaṁ upasampajja vihareyyan’ti.	41	
PA_an_9:41.12.3	Tassa mayhaṁ, ānanda, viññāṇañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.12.4	Tassa mayhaṁ, ānanda, etadahosi:	41	
PA_an_9:41.12.5	‘ko nu kho hetu ko paccayo, yena me viññāṇañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.12.6	Tassa mayhaṁ, ānanda, etadahosi:	41	
PA_an_9:41.12.7	‘ākāsānañcāyatane kho me ādīnavo adiṭṭho, so ca abahulīkato, viññāṇañcāyatane ca ānisaṁso anadhigato, so ca me anāsevito.	41	
PA_an_9:41.12.8	Tasmā me viññāṇañcāyatane cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.12.9	Tassa mayhaṁ, ānanda, etadahosi:	41	
PA_an_9:41.12.10_0	‘sace kho ahaṁ ākāsānañcāyatane ādīnavaṁ disvā taṁ bahulaṁ kareyyaṁ, viññāṇañcāyatane	41	
PA_an_9:41.12.10_1	ānisaṁsaṁ adhigamma tamāseveyyaṁ, ṭhānaṁ kho panetaṁ vijjati yaṁ me viññāṇañcāyatane	41	
PA_an_9:41.12.10_2	cittaṁ pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.12.11	So kho ahaṁ, ānanda, aparena samayena ākāsānañcāyatane ādīnavaṁ disvā taṁ bahulamakāsiṁ, viññāṇañcāyatane ānisaṁsaṁ adhigamma tamāseviṁ.	41	
PA_an_9:41.12.12	Tassa mayhaṁ, ānanda, viññāṇañcāyatane cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.12.13	So kho ahaṁ, ānanda, sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharāmi.	41	
PA_an_9:41.12.14	Tassa mayhaṁ, ānanda, iminā vihārena viharato ākāsānañcāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.12.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.12.16	evamevassa me ākāsānañcāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.13.1	Tassa mayhaṁ, ānanda, etadahosi:	41	
PA_an_9:41.13.2	‘yannūnāhaṁ sabbaso viññāṇañcāyatanaṁ samatikkamma “natthi kiñcī”ti ākiñcaññāyatanaṁ upasampajja vihareyyan’ti.	41	
PA_an_9:41.13.3	Tassa mayhaṁ, ānanda, ākiñcaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.13.4	Tassa mayhaṁ, ānanda, etadahosi:	41	
PA_an_9:41.13.5	‘ko nu kho hetu ko paccayo, yena me ākiñcaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.13.6	Tassa mayhaṁ, ānanda, etadahosi:	41	
PA_an_9:41.13.7	‘viññāṇañcāyatane kho me ādīnavo adiṭṭho, so ca me abahulīkato, ākiñcaññāyatane ca ānisaṁso anadhigato, so ca me anāsevito.	41	
PA_an_9:41.13.8	Tasmā me ākiñcaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.13.9	Tassa mayhaṁ, ānanda, etadahosi:	41	
PA_an_9:41.13.10_0	‘sace kho ahaṁ viññāṇañcāyatane ādīnavaṁ disvā taṁ bahulaṁ kareyyaṁ, ākiñcaññāyatane	41	
PA_an_9:41.13.10_1	ānisaṁsaṁ adhigamma tamāseveyyaṁ, ṭhānaṁ kho panetaṁ vijjati yaṁ me ākiñcaññāyatane	41	
PA_an_9:41.13.10_2	cittaṁ pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.13.11	So kho ahaṁ, ānanda, aparena samayena viññāṇañcāyatane ādīnavaṁ disvā taṁ bahulamakāsiṁ, ākiñcaññāyatane ānisaṁsaṁ adhigamma tamāseviṁ.	41	
PA_an_9:41.13.12	Tassa mayhaṁ, ānanda, ākiñcaññāyatane cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.13.13	So kho ahaṁ, ānanda, sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharāmi.	41	
PA_an_9:41.13.14	Tassa mayhaṁ, ānanda, iminā vihārena viharato viññāṇañcāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.13.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.13.16	evamevassa me viññāṇañcāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.14.1	Tassa mayhaṁ, ānanda, etadahosi:	41	
PA_an_9:41.14.2	‘yannūnāhaṁ sabbaso ākiñcaññāyatanaṁ samatikkamma nevasaññānāsaññāyatanaṁ upasampajja vihareyyan’ti.	41	
PA_an_9:41.14.3	Tassa mayhaṁ, ānanda, nevasaññānāsaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.14.4	Tassa mayhaṁ, ānanda, etadahosi:	41	
PA_an_9:41.14.5	‘ko nu kho hetu ko paccayo, yena me nevasaññānāsaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.14.6	Tassa mayhaṁ, ānanda, etadahosi:	41	
PA_an_9:41.14.7	‘ākiñcaññāyatane kho me ādīnavo adiṭṭho, so ca me abahulīkato, nevasaññānāsaññāyatane ca ānisaṁso anadhigato, so ca me anāsevito.	41	
PA_an_9:41.14.8	Tasmā me nevasaññānāsaññāyatane cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.14.9	Tassa mayhaṁ, ānanda, etadahosi:	41	
PA_an_9:41.14.10_0	‘sace kho ahaṁ ākiñcaññāyatane ādīnavaṁ disvā taṁ bahulaṁ kareyyaṁ, nevasaññānāsaññāyatane	41	
PA_an_9:41.14.10_1	ānisaṁsaṁ adhigamma tamāseveyyaṁ, ṭhānaṁ kho panetaṁ vijjati yaṁ me nevasaññānāsaññāyatane	41	
PA_an_9:41.14.10_2	cittaṁ pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.14.11	So kho ahaṁ, ānanda, aparena samayena ākiñcaññāyatane ādīnavaṁ disvā taṁ bahulamakāsiṁ, nevasaññānāsaññāyatane ānisaṁsaṁ adhigamma tamāseviṁ.	41	
PA_an_9:41.14.12	Tassa mayhaṁ, ānanda, nevasaññānāsaññāyatane cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.14.13	So kho ahaṁ, ānanda, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharāmi.	41	
PA_an_9:41.14.14	Tassa mayhaṁ, ānanda, iminā vihārena viharato ākiñcaññāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.14.15	Seyyathāpi, ānanda, sukhino dukkhaṁ uppajjeyya yāvadeva ābādhāya;	41	
PA_an_9:41.14.16	evamevassa me ākiñcaññāyatanasahagatā saññāmanasikārā samudācaranti. Svassa me hoti ābādho.	41	
PA_an_9:41.15.1	Tassa mayhaṁ, ānanda, etadahosi:	41	
PA_an_9:41.15.2	‘yannūnāhaṁ nevasaññānāsaññāyatanaṁ samatikkamma saññāvedayitanirodhaṁ upasampajja vihareyyan’ti.	41	
PA_an_9:41.15.3	Tassa mayhaṁ, ānanda, saññāvedayitanirodhe cittaṁ na pakkhandati nappasīdati na santiṭṭhati na vimuccati etaṁ santanti passato.	41	
PA_an_9:41.15.4	Tassa mayhaṁ, ānanda, etadahosi:	41	
PA_an_9:41.15.5	‘ko nu kho hetu, ko paccayo, yena me saññāvedayitanirodhe cittaṁ na pakkhandati nappasīdati na santiṭṭhati na vimuccati etaṁ santanti passato’?	41	
PA_an_9:41.15.6	Tassa mayhaṁ, ānanda, etadahosi:	41	
PA_an_9:41.15.7	‘nevasaññānāsaññāyatane kho me ādīnavo adiṭṭho, so ca me abahulīkato, saññāvedayitanirodhe ca ānisaṁso anadhigato, so ca me anāsevito.	41	
PA_an_9:41.15.8	Tasmā me saññāvedayitanirodhe cittaṁ na pakkhandati nappasīdati na santiṭṭhati na vimuccati etaṁ santanti passato’.	41	
PA_an_9:41.15.9	Tassa mayhaṁ, ānanda, etadahosi:	41	
PA_an_9:41.15.10_0	‘sace kho ahaṁ nevasaññānāsaññāyatane ādīnavaṁ disvā taṁ bahulaṁ kareyyaṁ, saññāvedayitanirodhe	41	
PA_an_9:41.15.10_1	ānisaṁsaṁ adhigamma tamāseveyyaṁ, ṭhānaṁ kho panetaṁ vijjati yaṁ me saññāvedayitanirodhe	41	
PA_an_9:41.15.10_2	cittaṁ pakkhandeyya pasīdeyya santiṭṭheyya vimucceyya etaṁ santanti passato’.	41	
PA_an_9:41.15.11	So kho ahaṁ, ānanda, aparena samayena nevasaññānāsaññāyatane ādīnavaṁ disvā taṁ bahulamakāsiṁ, saññāvedayitanirodhe ānisaṁsaṁ adhigamma tamāseviṁ.	41	
PA_an_9:41.15.12	Tassa mayhaṁ, ānanda, saññāvedayitanirodhe cittaṁ pakkhandati pasīdati santiṭṭhati vimuccati etaṁ santanti passato.	41	
PA_an_9:41.15.13	So kho ahaṁ, ānanda, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharāmi, paññāya ca me disvā āsavā parikkhayaṁ agamaṁsu.	41	
PA_an_9:41.16.1_0	Yāvakīvañcāhaṁ, ānanda, imā nava anupubbavihārasamāpattiyo na evaṁ anulomapaṭilomaṁ	41	
PA_an_9:41.16.1_1	samāpajjimpi vuṭṭhahimpi, neva tāvāhaṁ, ānanda, sadevake loke samārake sabrahmake	41	
PA_an_9:41.16.1_2	sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	41	
PA_an_9:41.16.2_0	Yato ca kho ahaṁ, ānanda, imā nava anupubbavihārasamāpattiyo evaṁ anulomapaṭilomaṁ	41	
PA_an_9:41.16.2_1	samāpajjimpi vuṭṭhahimpi, athāhaṁ, ānanda, sadevake loke samārake sabrahmake sassamaṇabrāhmaṇiyā	41	
PA_an_9:41.16.2_2	pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	41	
PA_an_9:41.16.3	Ñāṇañca pana me dassanaṁ udapādi:	41	
PA_an_9:41.16.4	‘akuppā me cetovimutti, ayamantimā jāti, natthi dāni punabbhavo’”ti.	41	
PA_an_9:41.16.5	Dasamaṁ.	41	
PA_an_9:41.16.6	Mahāvaggo catuttho.	41	
PA_an_9:41.17.0	Tassuddānaṁ	41	
PA_an_9:41.17.1	Dve vihārā ca nibbānaṁ,	41	
PA_an_9:41.17.2	gāvī jhānena pañcamaṁ;	41	
PA_an_9:41.17.3	Ānando brāhmaṇā devo,	41	
PA_an_9:41.17.4	nāgena tapussena cāti.	41	
PA_an_9:42.0.1	Aṅguttara Nikāya 9.42	42	
PA_an_9:42.0.2	5. Sāmaññavagga	42	
PA_an_9:42.0.3	Sambādhasutta	42	
PA_an_9:42.1.1	Ekaṁ samayaṁ āyasmā ānando kosambiyaṁ viharati ghositārāme.	42	
PA_an_9:42.1.2	Atha kho āyasmā udāyī yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	42	
PA_an_9:42.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā udāyī āyasmantaṁ ānandaṁ etadavoca:	42	
PA_an_9:42.1.4	“vuttamidaṁ, āvuso, pañcālacaṇḍena devaputtena:	42	
PA_an_9:42.2.1	‘Sambādhe gataṁ okāsaṁ,	42	
PA_an_9:42.2.2	Avidvā bhūrimedhaso;	42	
PA_an_9:42.2.3	Yo jhānamabujjhi buddho,	42	
PA_an_9:42.2.4	Paṭilīnanisabho munī’ti.	42	
PA_an_9:42.3.1	Katamo, āvuso, sambādho, katamo sambādhe okāsādhigamo vutto bhagavatā”ti?	42	
PA_an_9:42.3.2	“Pañcime, āvuso, kāmaguṇā sambādho vutto bhagavatā.	42	
PA_an_9:42.3.3	Katame pañca?	42	
PA_an_9:42.3.4	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	42	
PA_an_9:42.3.5	sotaviññeyyā saddā …pe…	42	
PA_an_9:42.3.6	ghānaviññeyyā gandhā …	42	
PA_an_9:42.3.7	jivhāviññeyyā rasā …	42	
PA_an_9:42.3.8	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	42	
PA_an_9:42.3.9	Ime kho, āvuso, pañca kāmaguṇā sambādho vutto bhagavatā.	42	
PA_an_9:42.4.1	Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	42	
PA_an_9:42.4.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.4.3	Tatrāpatthi sambādho.	42	
PA_an_9:42.4.4	Kiñca tattha sambādho?	42	
PA_an_9:42.4.5	Yadeva tattha vitakkavicārā aniruddhā honti, ayamettha sambādho.	42	
PA_an_9:42.5.1	Puna caparaṁ, āvuso, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati.	42	
PA_an_9:42.5.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.5.3	Tatrāpatthi sambādho.	42	
PA_an_9:42.5.4	Kiñca tattha sambādho?	42	
PA_an_9:42.5.5	Yadeva tattha pīti aniruddhā hoti, ayamettha sambādho.	42	
PA_an_9:42.6.1	Puna caparaṁ, āvuso, bhikkhu pītiyā ca virāgā …pe… tatiyaṁ jhānaṁ upasampajja viharati.	42	
PA_an_9:42.6.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.6.3	Tatrāpatthi sambādho.	42	
PA_an_9:42.6.4	Kiñca tattha sambādho?	42	
PA_an_9:42.6.5	Yadeva tattha upekkhāsukhaṁ aniruddhaṁ hoti, ayamettha sambādho.	42	
PA_an_9:42.7.1	Puna caparaṁ, āvuso, bhikkhu sukhassa ca pahānā …pe… catutthaṁ jhānaṁ upasampajja viharati.	42	
PA_an_9:42.7.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.7.3	Tatrāpatthi sambādho.	42	
PA_an_9:42.7.4	Kiñca tattha sambādho?	42	
PA_an_9:42.7.5	Yadeva tattha rūpasaññā aniruddhā hoti, ayamettha sambādho.	42	
PA_an_9:42.8.1	Puna caparaṁ, āvuso, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	42	
PA_an_9:42.8.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.8.3	Tatrāpatthi sambādho.	42	
PA_an_9:42.8.4	Kiñca tattha sambādho?	42	
PA_an_9:42.8.5	Yadeva tattha ākāsānañcāyatanasaññā aniruddhā hoti, ayamettha sambādho.	42	
PA_an_9:42.9.1	Puna caparaṁ, āvuso, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	42	
PA_an_9:42.9.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.9.3	Tatrāpatthi sambādho.	42	
PA_an_9:42.9.4	Kiñca tattha sambādho?	42	
PA_an_9:42.9.5	Yadeva tattha viññāṇañcāyatanasaññā aniruddhā hoti, ayamettha sambādho.	42	
PA_an_9:42.10.1	Puna caparaṁ, āvuso, bhikkhu sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	42	
PA_an_9:42.10.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.10.3	Tatrāpatthi sambādho.	42	
PA_an_9:42.10.4	Kiñca tattha sambādho?	42	
PA_an_9:42.10.5	Yadeva tattha ākiñcaññāyatanasaññā aniruddhā hoti, ayamettha sambādho.	42	
PA_an_9:42.11.1	Puna caparaṁ, āvuso, bhikkhu sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	42	
PA_an_9:42.11.2	Ettāvatāpi kho, āvuso, sambādhe okāsādhigamo vutto bhagavatā pariyāyena.	42	
PA_an_9:42.11.3	Tatrāpatthi sambādho.	42	
PA_an_9:42.11.4	Kiñca tattha sambādho?	42	
PA_an_9:42.11.5	Yadeva tattha nevasaññānāsaññāyatanasaññā aniruddhā hoti, ayamettha sambādho.	42	
PA_an_9:42.12.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	42	
PA_an_9:42.12.2	Ettāvatāpi kho, āvuso, sambādhe okāsādhigamo vutto bhagavatā nippariyāyenā”ti.	42	
PA_an_9:42.12.3	Paṭhamaṁ.	42	
PA_an_9:43.0.1	Aṅguttara Nikāya 9.43	43	
PA_an_9:43.0.2	5. Sāmaññavagga	43	
PA_an_9:43.0.3	Kāyasakkhīsutta	43	
PA_an_9:43.1.1	“‘Kāyasakkhī, kāyasakkhī’ti, āvuso, vuccati.	43	
PA_an_9:43.1.2	Kittāvatā nu kho, āvuso, kāyasakkhī vutto bhagavatā”ti?	43	
PA_an_9:43.2.1	Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	43	
PA_an_9:43.2.2	Yathā yathā ca tadāyatanaṁ tathā tathā naṁ kāyena phusitvā viharati.	43	
PA_an_9:43.2.3	Ettāvatāpi kho, āvuso, kāyasakkhī vutto bhagavatā pariyāyena.	43	
PA_an_9:43.3.1	Puna caparaṁ, āvuso, bhikkhu vitakkavicārānaṁ vūpasamā …pe… dutiyaṁ jhānaṁ …	43	
PA_an_9:43.3.2	tatiyaṁ jhānaṁ …	43	
PA_an_9:43.3.3	catutthaṁ jhānaṁ upasampajja viharati.	43	
PA_an_9:43.3.4	Yathā yathā ca tadāyatanaṁ tathā tathā naṁ kāyena phusitvā viharati.	43	
PA_an_9:43.3.5	Ettāvatāpi kho, āvuso, kāyasakkhī vutto bhagavatā pariyāyena.	43	
PA_an_9:43.4.1	Puna caparaṁ, āvuso, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	43	
PA_an_9:43.4.2	Yathā yathā ca tadāyatanaṁ tathā tathā naṁ kāyena phusitvā viharati.	43	
PA_an_9:43.4.3	Ettāvatāpi kho, āvuso, kāyasakkhī vutto bhagavatā pariyāyena …pe….	43	
PA_an_9:43.5.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	43	
PA_an_9:43.5.2	Yathā yathā ca tadāyatanaṁ tathā tathā naṁ kāyena phusitvā viharati.	43	
PA_an_9:43.5.3	Ettāvatāpi kho, āvuso, kāyasakkhī vutto bhagavatā nippariyāyenā”ti.	43	
PA_an_9:43.5.4	Dutiyaṁ.	43	
PA_an_9:44.0.1	Aṅguttara Nikāya 9.44	44	
PA_an_9:44.0.2	5. Sāmaññavagga	44	
PA_an_9:44.0.3	Paññāvimuttasutta	44	
PA_an_9:44.1.1	“‘Paññāvimutto, paññāvimutto’ti, āvuso, vuccati.	44	
PA_an_9:44.1.2	Kittāvatā nu kho, āvuso, paññāvimutto vutto bhagavatā”ti?	44	
PA_an_9:44.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati,	44	
PA_an_9:44.2.2	paññāya ca naṁ pajānāti.	44	
PA_an_9:44.2.3	Ettāvatāpi kho, āvuso, paññāvimutto vutto bhagavatā pariyāyena …pe….	44	
PA_an_9:44.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti,	44	
PA_an_9:44.3.2	paññāya ca naṁ pajānāti.	44	
PA_an_9:44.3.3	Ettāvatāpi kho, āvuso, paññāvimutto vutto bhagavatā nippariyāyenā”ti.	44	
PA_an_9:44.3.4	Tatiyaṁ.	44	
PA_an_9:45.0.1	Aṅguttara Nikāya 9.45	45	
PA_an_9:45.0.2	5. Sāmaññavagga	45	
PA_an_9:45.0.3	Ubhatobhāgavimuttasutta	45	
PA_an_9:45.1.1	“‘Ubhatobhāgavimutto, ubhatobhāgavimutto’ti, āvuso, vuccati.	45	
PA_an_9:45.1.2	Kittāvatā nu kho, āvuso, ubhatobhāgavimutto vutto bhagavatā”ti?	45	
PA_an_9:45.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	45	
PA_an_9:45.2.2	Yathā yathā ca tadāyatanaṁ tathā tathā naṁ kāyena phusitvā viharati, paññāya ca naṁ pajānāti.	45	
PA_an_9:45.2.3	Ettāvatāpi kho, āvuso, ubhatobhāgavimutto vutto bhagavatā pariyāyena …pe….	45	
PA_an_9:45.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	45	
PA_an_9:45.3.2	Yathā yathā ca tadāyatanaṁ tathā tathā naṁ kāyena phusitvā viharati, paññāya ca naṁ pajānāti.	45	
PA_an_9:45.3.3	Ettāvatāpi kho, āvuso, ubhatobhāgavimutto vutto bhagavatā nippariyāyenā”ti.	45	
PA_an_9:45.3.4	Catutthaṁ.	45	
PA_an_9:46.0.1	Aṅguttara Nikāya 9.46	46	
PA_an_9:46.0.2	5. Sāmaññavagga	46	
PA_an_9:46.0.3	Sandiṭṭhikadhammasutta	46	
PA_an_9:46.1.1	“‘Sandiṭṭhiko dhammo, sandiṭṭhiko dhammo’ti, āvuso, vuccati.	46	
PA_an_9:46.1.2	Kittāvatā nu kho, āvuso, sandiṭṭhiko dhammo vutto bhagavatā”ti?	46	
PA_an_9:46.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	46	
PA_an_9:46.2.2	Ettāvatāpi kho, āvuso, sandiṭṭhiko dhammo vutto bhagavatā pariyāyena …pe….	46	
PA_an_9:46.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	46	
PA_an_9:46.3.2	Ettāvatāpi kho, āvuso, sandiṭṭhiko dhammo vutto bhagavatā nippariyāyenā”ti.	46	
PA_an_9:46.3.3	Pañcamaṁ.	46	
PA_an_9:47.0.1	Aṅguttara Nikāya 9.47	47	
PA_an_9:47.0.2	5. Sāmaññavagga	47	
PA_an_9:47.0.3	Sandiṭṭhikanibbānasutta	47	
PA_an_9:47.1.1	“‘Sandiṭṭhikaṁ nibbānaṁ, sandiṭṭhikaṁ nibbānan’ti, āvuso, vuccati.	47	
PA_an_9:47.1.2	Kittāvatā nu kho, āvuso, sandiṭṭhikaṁ nibbānaṁ vuttaṁ bhagavatā”ti?	47	
PA_an_9:47.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	47	
PA_an_9:47.2.2	Ettāvatāpi kho, āvuso, sandiṭṭhikaṁ nibbānaṁ vuttaṁ bhagavatā pariyāyena …pe….	47	
PA_an_9:47.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	47	
PA_an_9:47.3.2	Ettāvatāpi kho, āvuso, sandiṭṭhikaṁ nibbānaṁ vuttaṁ bhagavatā nippariyāyenā”ti.	47	
PA_an_9:47.3.3	Chaṭṭhaṁ.	47	
PA_an_9:48.0.1	Aṅguttara Nikāya 9.48	48	
PA_an_9:48.0.2	5. Sāmaññavagga	48	
PA_an_9:48.0.3	Nibbānasutta	48	
PA_an_9:48.1.1	“‘Nibbānaṁ, nibbānan’ti, āvuso, vuccati …pe….	48	
PA_an_9:48.1.2	Sattamaṁ.	48	
PA_an_9:49.0.1	Aṅguttara Nikāya 9.49	49	
PA_an_9:49.0.2	5. Sāmaññavagga	49	
PA_an_9:49.0.3	Parinibbānasutta	49	
PA_an_9:49.1.1	“‘Parinibbānaṁ, parinibbānan’ti …pe….	49	
PA_an_9:49.1.2	Aṭṭhamaṁ.	49	
PA_an_9:50.0.1	Aṅguttara Nikāya 9.50	50	
PA_an_9:50.0.2	5. Sāmaññavagga	50	
PA_an_9:50.0.3	Tadaṅganibbānasutta	50	
PA_an_9:50.1.1	“‘Tadaṅganibbānaṁ, tadaṅganibbānan’ti, āvuso, vuccati …pe….	50	
PA_an_9:50.1.2	Navamaṁ.	50	
PA_an_9:51.0.1	Aṅguttara Nikāya 9.51	51	
PA_an_9:51.0.2	5. Sāmaññavagga	51	
PA_an_9:51.0.3	Diṭṭhadhammanibbānasutta	51	
PA_an_9:51.1.1	“‘Diṭṭhadhammanibbānaṁ diṭṭhadhammanibbānan’ti, āvuso, vuccati.	51	
PA_an_9:51.1.2	Kittāvatā nu kho, āvuso, diṭṭhadhammanibbānaṁ vuttaṁ bhagavatā”ti?	51	
PA_an_9:51.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	51	
PA_an_9:51.2.2	Ettāvatāpi kho, āvuso, diṭṭhadhammanibbānaṁ vuttaṁ bhagavatā pariyāyena …pe….	51	
PA_an_9:51.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	51	
PA_an_9:51.3.2	Ettāvatāpi kho, āvuso, diṭṭhadhammanibbānaṁ vuttaṁ bhagavatā nippariyāyenā”ti.	51	
PA_an_9:51.3.3	Dasamaṁ.	51	
PA_an_9:51.3.4	Sāmaññavaggo pañcamo.	51	
PA_an_9:51.4.0	Tassuddānaṁ	51	
PA_an_9:51.4.1	Sambādho kāyasakkhī paññā,	51	
PA_an_9:51.4.2	Ubhatobhāgo sandiṭṭhikā dve;	51	
PA_an_9:51.4.3	Nibbānaṁ parinibbānaṁ,	51	
PA_an_9:51.4.4	Tadaṅgadiṭṭhadhammikena cāti.	51	
PA_an_9:51.4.5	Paṭhamo paṇṇāsako samatto.	51	
PA_an_9:52.0.1	Aṅguttara Nikāya 9.52	52	
PA_an_9:52.0.2	6. Khemavagga	52	
PA_an_9:52.0.3	Khemasutta	52	
PA_an_9:52.1.1	“‘Khemaṁ, kheman’ti, āvuso, vuccati.	52	
PA_an_9:52.1.2	Kittāvatā nu kho, āvuso, khemaṁ vuttaṁ bhagavatā”ti?	52	
PA_an_9:52.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	52	
PA_an_9:52.2.2	Ettāvatāpi kho, āvuso, khemaṁ vuttaṁ bhagavatā pariyāyena …pe….	52	
PA_an_9:52.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	52	
PA_an_9:52.3.2	Ettāvatāpi kho, āvuso, khemaṁ vuttaṁ bhagavatā nippariyāyenā”ti.	52	
PA_an_9:52.3.3	Paṭhamaṁ.	52	
PA_an_9:53.0.1	Aṅguttara Nikāya 9.53	53	
PA_an_9:53.0.2	6. Khemavagga	53	
PA_an_9:53.0.3	Khemappattasutta	53	
PA_an_9:53.1.1	“‘Khemappatto, khemappatto’ti, āvuso, vuccati ….	53	
PA_an_9:53.1.2	Dutiyaṁ.	53	
PA_an_9:54.0.1	Aṅguttara Nikāya 9.54	54	
PA_an_9:54.0.2	6. Khemavagga	54	
PA_an_9:54.0.3	Amatasutta	54	
PA_an_9:54.1.1	“‘Amataṁ, amatan’ti, āvuso, vuccati ….	54	
PA_an_9:54.1.2	Tatiyaṁ.	54	
PA_an_9:55.0.1	Aṅguttara Nikāya 9.55	55	
PA_an_9:55.0.2	6. Khemavagga	55	
PA_an_9:55.0.3	Amatappattasutta	55	
PA_an_9:55.1.1	“‘Amatappatto, amatappatto’ti, āvuso, vuccati ….	55	
PA_an_9:55.1.2	Catutthaṁ.	55	
PA_an_9:56.0.1	Aṅguttara Nikāya 9.56	56	
PA_an_9:56.0.2	6. Khemavagga	56	
PA_an_9:56.0.3	Abhayasutta	56	
PA_an_9:56.1.1	“‘Abhayaṁ, abhayan’ti, āvuso, vuccati ….	56	
PA_an_9:56.1.2	Pañcamaṁ.	56	
PA_an_9:57.0.1	Aṅguttara Nikāya 9.57	57	
PA_an_9:57.0.2	6. Khemavagga	57	
PA_an_9:57.0.3	Abhayappattasutta	57	
PA_an_9:57.1.1	“‘Abhayappatto, abhayappatto’ti, āvuso, vuccati ….	57	
PA_an_9:57.1.2	Chaṭṭhaṁ.	57	
PA_an_9:58.0.1	Aṅguttara Nikāya 9.58	58	
PA_an_9:58.0.2	6. Khemavagga	58	
PA_an_9:58.0.3	Passaddhisutta	58	
PA_an_9:58.1.1	“‘Passaddhi, passaddhī’ti, āvuso, vuccati ….	58	
PA_an_9:58.1.2	Sattamaṁ.	58	
PA_an_9:59.0.1	Aṅguttara Nikāya 9.59	59	
PA_an_9:59.0.2	6. Khemavagga	59	
PA_an_9:59.0.3	Anupubbapassaddhisutta	59	
PA_an_9:59.1.1	“‘Anupubbapassaddhi, anupubbapassaddhī’ti, āvuso, vuccati ….	59	
PA_an_9:59.1.2	Aṭṭhamaṁ.	59	
PA_an_9:60.0.1	Aṅguttara Nikāya 9.60	60	
PA_an_9:60.0.2	6. Khemavagga	60	
PA_an_9:60.0.3	Nirodhasutta	60	
PA_an_9:60.1.1	“‘Nirodho, nirodho’ti, āvuso, vuccati ….	60	
PA_an_9:60.1.2	Navamaṁ.	60	
PA_an_9:61.0.1	Aṅguttara Nikāya 9.61	61	
PA_an_9:61.0.2	6. Khemavagga	61	
PA_an_9:61.0.3	Anupubbanirodhasutta	61	
PA_an_9:61.1.1	“‘Anupubbanirodho, anupubbanirodho’ti, āvuso, vuccati.	61	
PA_an_9:61.1.2	Kittāvatā nu kho, āvuso, anupubbanirodho vutto bhagavatā”ti?	61	
PA_an_9:61.2.1	“Idhāvuso, bhikkhu vivicceva kāmehi …pe… paṭhamaṁ jhānaṁ upasampajja viharati.	61	
PA_an_9:61.2.2	Ettāvatāpi kho, āvuso, anupubbanirodho vutto bhagavatā pariyāyena …pe….	61	
PA_an_9:61.3.1	Puna caparaṁ, āvuso, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	61	
PA_an_9:61.3.2	Ettāvatāpi kho, āvuso, anupubbanirodho vutto bhagavatā nippariyāyenā”ti.	61	
PA_an_9:61.3.3	Dasamaṁ.	61	
PA_an_9:62.0.1	Aṅguttara Nikāya 9.62	62	
PA_an_9:62.0.2	6. Khemavagga	62	
PA_an_9:62.0.3	Abhabbasutta	62	
PA_an_9:62.1.1	“Nava, bhikkhave, dhamme appahāya abhabbo arahattaṁ sacchikātuṁ.	62	
PA_an_9:62.1.2	Katame nava?	62	
PA_an_9:62.1.3	Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ—	62	
PA_an_9:62.1.4	ime kho, bhikkhave, nava dhamme appahāya abhabbo arahattaṁ sacchikātuṁ.	62	
PA_an_9:62.2.1	Nava, bhikkhave, dhamme pahāya bhabbo arahattaṁ sacchikātuṁ.	62	
PA_an_9:62.2.2	Katame nava?	62	
PA_an_9:62.2.3	Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ—	62	
PA_an_9:62.2.4	ime kho, bhikkhave, nava dhamme pahāya bhabbo arahattaṁ sacchikātun”ti.	62	
PA_an_9:62.2.5	Ekādasamaṁ.	62	
PA_an_9:62.2.6	Khemavaggo paṭhamo.	62	
PA_an_9:62.3.0	Tassuddānaṁ	62	
PA_an_9:62.3.1	Khemo ca amatañceva,	62	
PA_an_9:62.3.2	Abhayaṁ passaddhiyena ca;	62	
PA_an_9:62.3.3	Nirodho anupubbo ca,	62	
PA_an_9:62.3.4	Dhammaṁ pahāya bhabbena cāti.	62	
PA_an_9:63.0.1	Aṅguttara Nikāya 9.63	63	
PA_an_9:63.0.2	7. Satipaṭṭhānavagga	63	
PA_an_9:63.0.3	Sikkhādubbalyasutta	63	
PA_an_9:63.1.1	“Pañcimāni, bhikkhave, sikkhādubbalyāni.	63	
PA_an_9:63.1.2	Katamāni pañca?	63	
PA_an_9:63.1.3	Pāṇātipāto, adinnādānaṁ, kāmesumicchācāro, musāvādo, surāmerayamajjapamādaṭṭhānaṁ—	63	
PA_an_9:63.1.4	imāni kho, bhikkhave, pañca sikkhādubbalyāni.	63	
PA_an_9:63.2.1	Imesaṁ kho, bhikkhave, pañcannaṁ sikkhādubbalyānaṁ pahānāya cattāro satipaṭṭhānā bhāvetabbā.	63	
PA_an_9:63.2.2	Katame cattāro?	63	
PA_an_9:63.2.3	Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;	63	
PA_an_9:63.2.4	vedanāsu …pe…	63	
PA_an_9:63.2.5	citte …	63	
PA_an_9:63.2.6	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	63	
PA_an_9:63.2.7	Imesaṁ kho, bhikkhave, pañcannaṁ sikkhādubbalyānaṁ pahānāya ime cattāro satipaṭṭhānā bhāvetabbā”ti.	63	
PA_an_9:63.2.8	Paṭhamaṁ.	63	
PA_an_9:64.0.1	Aṅguttara Nikāya 9.64	64	
PA_an_9:64.0.2	7. Satipaṭṭhānavagga	64	
PA_an_9:64.0.3	Nīvaraṇasutta	64	
PA_an_9:64.1.1	“Pañcimāni, bhikkhave, nīvaraṇāni.	64	
PA_an_9:64.1.2	Katamāni pañca?	64	
PA_an_9:64.1.3	Kāmacchandanīvaraṇaṁ, byāpādanīvaraṇaṁ, thinamiddhanīvaraṇaṁ, uddhaccakukkuccanīvaraṇaṁ, vicikicchānīvaraṇaṁ—	64	
PA_an_9:64.1.4	imāni kho, bhikkhave, pañca nīvaraṇāni.	64	
PA_an_9:64.2.1	Imesaṁ kho, bhikkhave, pañcannaṁ nīvaraṇānaṁ pahānāya cattāro satipaṭṭhānā bhāvetabbā.	64	
PA_an_9:64.2.2	Katame cattāro?	64	
PA_an_9:64.2.3	Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;	64	
PA_an_9:64.2.4	vedanāsu …pe…	64	
PA_an_9:64.2.5	citte …	64	
PA_an_9:64.2.6	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	64	
PA_an_9:64.2.7	Imesaṁ kho, bhikkhave, pañcannaṁ nīvaraṇānaṁ pahānāya ime cattāro satipaṭṭhānā bhāvetabbā”ti.	64	
PA_an_9:64.2.8	Dutiyaṁ.	64	
PA_an_9:65.0.1	Aṅguttara Nikāya 9.65	65	
PA_an_9:65.0.2	7. Satipaṭṭhānavagga	65	
PA_an_9:65.0.3	Kāmaguṇasutta	65	
PA_an_9:65.1.1	“Pañcime, bhikkhave, kāmaguṇā.	65	
PA_an_9:65.1.2	Katame pañca?	65	
PA_an_9:65.1.3	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	65	
PA_an_9:65.1.4	sotaviññeyyā saddā …pe…	65	
PA_an_9:65.1.5	ghānaviññeyyā gandhā …	65	
PA_an_9:65.1.6	jivhāviññeyyā rasā …	65	
PA_an_9:65.1.7	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	65	
PA_an_9:65.1.8	Ime kho, bhikkhave, pañca kāmaguṇā.	65	
PA_an_9:65.2.1	Imesaṁ kho, bhikkhave, pañcannaṁ kāmaguṇānaṁ pahānāya …pe… ime cattāro satipaṭṭhānā bhāvetabbā”ti.	65	
PA_an_9:65.2.2	Tatiyaṁ.	65	
PA_an_9:66.0.1	Aṅguttara Nikāya 9.66	66	
PA_an_9:66.0.2	7. Satipaṭṭhānavagga	66	
PA_an_9:66.0.3	Upādānakkhandhasutta	66	
PA_an_9:66.1.1	“Pañcime, bhikkhave, upādānakkhandhā.	66	
PA_an_9:66.1.2	Katame pañca?	66	
PA_an_9:66.1.3	Rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandho—	66	
PA_an_9:66.1.4	ime kho, bhikkhave, pañcupādānakkhandhā.	66	
PA_an_9:66.2.1	Imesaṁ kho, bhikkhave, pañcannaṁ upādānakkhandhānaṁ pahānāya …pe… ime cattāro satipaṭṭhānā bhāvetabbā”ti.	66	
PA_an_9:66.2.2	Catutthaṁ.	66	
PA_an_9:67.0.1	Aṅguttara Nikāya 9.67	67	
PA_an_9:67.0.2	7. Satipaṭṭhānavagga	67	
PA_an_9:67.0.3	Orambhāgiyasutta	67	
PA_an_9:67.1.1	“Pañcimāni, bhikkhave, orambhāgiyāni saṁyojanāni.	67	
PA_an_9:67.1.2	Katamāni pañca?	67	
PA_an_9:67.1.3	Sakkāyadiṭṭhi, vicikicchā, sīlabbataparāmāso, kāmacchando, byāpādo—	67	
PA_an_9:67.1.4	imāni kho, bhikkhave, pañcorambhāgiyāni saṁyojanāni.	67	
PA_an_9:67.2.1	Imesaṁ kho, bhikkhave, pañcannaṁ orambhāgiyānaṁ saṁyojanānaṁ pahānāya …pe… ime cattāro satipaṭṭhānā bhāvetabbā”ti.	67	
PA_an_9:67.2.2	Pañcamaṁ.	67	
PA_an_9:68.0.1	Aṅguttara Nikāya 9.68	68	
PA_an_9:68.0.2	7. Satipaṭṭhānavagga	68	
PA_an_9:68.0.3	Gatisutta	68	
PA_an_9:68.1.1	“Pañcimā, bhikkhave, gatiyo.	68	
PA_an_9:68.1.2	Katamā pañca?	68	
PA_an_9:68.1.3	Nirayo, tiracchānayoni, pettivisayo, manussā, devā—	68	
PA_an_9:68.1.4	imā kho, bhikkhave, pañca gatiyo.	68	
PA_an_9:68.2.1	Imāsaṁ kho, bhikkhave, pañcannaṁ gatīnaṁ pahānāya …pe… ime cattāro satipaṭṭhānā bhāvetabbā”ti.	68	
PA_an_9:68.2.2	Chaṭṭhaṁ.	68	
PA_an_9:69.0.1	Aṅguttara Nikāya 9.69	69	
PA_an_9:69.0.2	7. Satipaṭṭhānavagga	69	
PA_an_9:69.0.3	Macchariyasutta	69	
PA_an_9:69.1.1	“Pañcimāni, bhikkhave, macchariyāni.	69	
PA_an_9:69.1.2	Katamāni pañca?	69	
PA_an_9:69.1.3	Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ—	69	
PA_an_9:69.1.4	imāni kho, bhikkhave, pañca macchariyāni.	69	
PA_an_9:69.2.1	Imesaṁ kho, bhikkhave, pañcannaṁ macchariyānaṁ pahānāya …pe… ime cattāro satipaṭṭhānā bhāvetabbā”ti.	69	
PA_an_9:69.2.2	Sattamaṁ.	69	
PA_an_9:70.0.1	Aṅguttara Nikāya 9.70	70	
PA_an_9:70.0.2	7. Satipaṭṭhānavagga	70	
PA_an_9:70.0.3	Uddhambhāgiyasutta	70	
PA_an_9:70.1.1	“Pañcimāni, bhikkhave, uddhambhāgiyāni saṁyojanāni.	70	
PA_an_9:70.1.2	Katamāni pañca?	70	
PA_an_9:70.1.3	Rūparāgo, arūparāgo, māno, uddhaccaṁ, avijjā—	70	
PA_an_9:70.1.4	imāni kho, bhikkhave, pañcuddhambhāgiyāni saṁyojanāni.	70	
PA_an_9:70.2.1	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ pahānāya …pe… ime cattāro satipaṭṭhānā bhāvetabbā”ti.	70	
PA_an_9:70.2.2	Aṭṭhamaṁ.	70	
PA_an_9:71.0.1	Aṅguttara Nikāya 9.71	71	
PA_an_9:71.0.2	7. Satipaṭṭhānavagga	71	
PA_an_9:71.0.3	Cetokhilasutta	71	
PA_an_9:71.1.1	“Pañcime, bhikkhave, cetokhilā.	71	
PA_an_9:71.1.2	Katame pañca?	71	
PA_an_9:71.1.3	Idha, bhikkhave, bhikkhu satthari kaṅkhati vicikicchati nādhimuccati na sampasīdati.	71	
PA_an_9:71.1.4	Yo so, bhikkhave, bhikkhu satthari kaṅkhati vicikicchati nādhimuccati na sampasīdati, tassa cittaṁ na namati ātappāya anuyogāya sātaccāya padhānāya.	71	
PA_an_9:71.1.5	Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetokhilo.	71	
PA_an_9:71.2.1	Puna caparaṁ, bhikkhave, bhikkhu dhamme kaṅkhati …pe…	71	
PA_an_9:71.2.2	saṅghe kaṅkhati …	71	
PA_an_9:71.2.3	sikkhāya kaṅkhati …	71	
PA_an_9:71.2.4	sabrahmacārīsu kupito hoti anattamano āhatacitto khilajāto.	71	
PA_an_9:71.2.5	Yo so, bhikkhave, bhikkhu sabrahmacārīsu kupito hoti anattamano āhatacitto khilajāto, tassa cittaṁ na namati ātappāya anuyogāya sātaccāya padhānāya.	71	
PA_an_9:71.2.6	Yassa cittaṁ na namati ātappāya anuyogāya sātaccāya padhānāya, ayaṁ pañcamo cetokhilo.	71	
PA_an_9:71.3.1	Imesaṁ kho, bhikkhave, pañcannaṁ cetokhilānaṁ pahānāya …pe… ime cattāro satipaṭṭhānā bhāvetabbā”ti.	71	
PA_an_9:71.3.2	Navamaṁ.	71	
PA_an_9:72.0.1	Aṅguttara Nikāya 9.72	72	
PA_an_9:72.0.2	7. Satipaṭṭhānavagga	72	
PA_an_9:72.0.3	Cetasovinibandhasutta	72	
PA_an_9:72.1.1	“Pañcime, bhikkhave, cetasovinibandhā.	72	
PA_an_9:72.1.2	Katame pañca?	72	
PA_an_9:72.1.3	Idha, bhikkhave, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.	72	
PA_an_9:72.1.4_0	Yo so, bhikkhave, bhikkhu kāmesu avītarāgo hoti avigatacchando avigatapemo avigatapipāso	72	
PA_an_9:72.1.4_1	avigatapariḷāho avigatataṇho, tassa cittaṁ na namati ātappāya anuyogāya sātaccāya padhānāya.	72	
PA_an_9:72.1.5	Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetasovinibandho.	72	
PA_an_9:72.2.1	Puna caparaṁ, bhikkhave, bhikkhu kāye avītarāgo hoti …pe…	72	
PA_an_9:72.2.2	rūpe avītarāgo hoti …	72	
PA_an_9:72.2.3	yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati …	72	
PA_an_9:72.2.4	aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.	72	
PA_an_9:72.2.5_0	Yo so, bhikkhave, bhikkhu aññataraṁ devanikāyaṁ paṇidhāya brahmacariyaṁ carati: ‘imināhaṁ	72	
PA_an_9:72.2.5_1	sīlena vā vatena vā tapena vā brahmacariyena vā devo vā bhavissāmi devaññataro vā’ti,	72	
PA_an_9:72.2.5_2	tassa cittaṁ na namati ātappāya anuyogāya sātaccāya padhānāya.	72	
PA_an_9:72.2.6	Yassa cittaṁ na namati ātappāya anuyogāya sātaccāya padhānāya, ayaṁ pañcamo cetasovinibandho.	72	
PA_an_9:72.2.7	Ime kho, bhikkhave, pañca cetasovinibandhā.	72	
PA_an_9:72.3.1	Imesaṁ kho, bhikkhave, pañcannaṁ cetasovinibandhānaṁ pahānāya cattāro satipaṭṭhānā bhāvetabbā.	72	
PA_an_9:72.3.2	Katame cattāro?	72	
PA_an_9:72.3.3	Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;	72	
PA_an_9:72.3.4	vedanāsu …pe…	72	
PA_an_9:72.3.5	citte …	72	
PA_an_9:72.3.6	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	72	
PA_an_9:72.3.7	Imesaṁ kho, bhikkhave, pañcannaṁ cetasovinibandhānaṁ pahānāya ime cattāro satipaṭṭhānā bhāvetabbā”ti.	72	
PA_an_9:72.3.8	Dasamaṁ.	72	
PA_an_9:72.3.9	Satipaṭṭhānavaggo dutiyo.	72	
PA_an_9:72.4.0	Tassuddānaṁ	72	
PA_an_9:72.4.1	Sikkhā nīvaraṇākāmā,	72	
PA_an_9:72.4.2	Khandhā ca orambhāgiyā gati;	72	
PA_an_9:72.4.3	Maccheraṁ uddhambhāgiyā aṭṭhamaṁ,	72	
PA_an_9:72.4.4	Cetokhilā vinibandhāti.	72	
PA_an_9:73.0.1	Aṅguttara Nikāya 9.73	73	
PA_an_9:73.0.2	8. Sammappadhānavagga	73	
PA_an_9:73.0.3	Sikkhasutta	73	
PA_an_9:73.1.1	“Pañcimāni, bhikkhave, sikkhādubbalyāni.	73	
PA_an_9:73.1.2	Katamāni pañca?	73	
PA_an_9:73.1.3	Pāṇātipāto …pe… surāmerayamajjapamādaṭṭhānaṁ—	73	
PA_an_9:73.1.4	imāni kho, bhikkhave, pañca sikkhādubbalyāni.	73	
PA_an_9:73.2.1	Imesaṁ kho, bhikkhave, pañcannaṁ sikkhādubbalyānaṁ pahānāya cattāro sammappadhānā bhāvetabbā.	73	
PA_an_9:73.2.2	Katame cattāro?	73	
PA_an_9:73.2.3	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	73	
PA_an_9:73.2.4	uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati;	73	
PA_an_9:73.2.5	anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	73	
PA_an_9:73.2.6	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	73	
PA_an_9:73.2.7	Imesaṁ kho, bhikkhave, pañcannaṁ sikkhādubbalyānaṁ pahānāya ime cattāro sammappadhānā bhāvetabbā”ti.	73	
PA_an_9:73.2.8	Paṭhamaṁ.	73	
PA_an_9:74-81.0.1	Aṅguttara Nikāya 9.74–81	74-81	
PA_an_9:74-81.0.2	8. Sammappadhānavagga	74-81	
PA_an_9:74-81.0.3	Nīvaraṇasuttādi	74-81	
PA_an_9:74-81.1.1	(Yathā satipaṭṭhānavagge tathā sammappadhānavasena vitthāretabbā.)	74-81	
PA_an_9:82.0.1	Aṅguttara Nikāya 9.82	82	
PA_an_9:82.0.2	8. Sammappadhānavagga	82	
PA_an_9:82.0.3	Cetasovinibandhasutta	82	
PA_an_9:82.1.1	“Pañcime, bhikkhave, cetasovinibandhā.	82	
PA_an_9:82.1.2	Katame pañca?	82	
PA_an_9:82.1.3	Idha, bhikkhave, bhikkhu kāmesu avītarāgo hoti …pe…	82	
PA_an_9:82.1.4	ime kho, bhikkhave, pañca cetasovinibandhā.	82	
PA_an_9:82.2.1	Imesaṁ kho, bhikkhave, pañcannaṁ cetasovinibandhānaṁ pahānāya cattāro sammappadhānā bhāvetabbā.	82	
PA_an_9:82.2.2	Katame cattāro?	82	
PA_an_9:82.2.3	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	82	
PA_an_9:82.2.4	uppannānaṁ pāpakānaṁ akusalānaṁ dhammānaṁ pahānāya …	82	
PA_an_9:82.2.5	anuppannānaṁ kusalānaṁ dhammānaṁ uppādāya …	82	
PA_an_9:82.2.6	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	82	
PA_an_9:82.2.7	Imesaṁ kho, bhikkhave, pañcannaṁ cetasovinibandhānaṁ pahānāya ime cattāro sammappadhānā bhāvetabbā”ti.	82	
PA_an_9:82.2.8	Dasamaṁ.	82	
PA_an_9:82.2.9	Sammappadhānavaggo tatiyo.	82	
PA_an_9:83.0.1	Aṅguttara Nikāya 9.83	83	
PA_an_9:83.0.2	9. Iddhipādavagga	83	
PA_an_9:83.0.3	Sikkhasutta	83	
PA_an_9:83.1.1	“Pañcimāni, bhikkhave, sikkhādubbalyāni.	83	
PA_an_9:83.1.2	Katamāni pañca?	83	
PA_an_9:83.1.3	Pāṇātipāto …pe… surāmerayamajjapamādaṭṭhānaṁ—	83	
PA_an_9:83.1.4	imāni kho, bhikkhave, pañca sikkhādubbalyāni.	83	
PA_an_9:83.2.1	Imesaṁ kho, bhikkhave, pañcannaṁ sikkhādubbalyānaṁ pahānāya cattāro iddhipādā bhāvetabbā.	83	
PA_an_9:83.2.2	Katame cattāro?	83	
PA_an_9:83.2.3	Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti,	83	
PA_an_9:83.2.4	vīriyasamādhi …	83	
PA_an_9:83.2.5	cittasamādhi …	83	
PA_an_9:83.2.6	vīmaṁsāsamādhipadhānasaṅkhārasamannāgataṁ iddhipādaṁ bhāveti.	83	
PA_an_9:83.2.7	Imesaṁ kho, bhikkhave, pañcannaṁ sikkhādubbalyānaṁ pahānāya ime cattāro iddhipādā bhāvetabbā”ti.	83	
PA_an_9:83.2.8	Paṭhamaṁ.	83	
PA_an_9:84-91.0.1	Aṅguttara Nikāya 9.84–91	84-91	
PA_an_9:84-91.0.2	9. Iddhipādavagga	84-91	
PA_an_9:84-91.0.3	Nīvaraṇasuttādi	84-91	
PA_an_9:84-91.1.1	(Yathā satipaṭṭhānavagge tathā iddhipādavasena vitthāretabbā.)	84-91	
PA_an_9:92.0.1	Aṅguttara Nikāya 9.92	92	
PA_an_9:92.0.2	9. Iddhipādavagga	92	
PA_an_9:92.0.3	Cetasovinibandhasutta	92	
PA_an_9:92.1.1	“Pañcime, bhikkhave, cetasovinibandhā.	92	
PA_an_9:92.1.2	Katame pañca?	92	
PA_an_9:92.1.3	Idha, bhikkhave, bhikkhu kāmesu avītarāgo hoti …pe…	92	
PA_an_9:92.1.4	ime kho, bhikkhave, pañca cetasovinibandhā.	92	
PA_an_9:92.2.1	Imesaṁ kho, bhikkhave, pañcannaṁ cetasovinibandhānaṁ pahānāya ime cattāro iddhipādā bhāvetabbā.	92	
PA_an_9:92.2.2	Katame cattāro?	92	
PA_an_9:92.2.3	Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti,	92	
PA_an_9:92.2.4	vīriyasamādhi …	92	
PA_an_9:92.2.5	cittasamādhi …	92	
PA_an_9:92.2.6	vīmaṁsāsamādhipadhānasaṅkhārasamannāgataṁ iddhipādaṁ bhāveti.	92	
PA_an_9:92.2.7	Imesaṁ kho, bhikkhave, pañcannaṁ cetasovinibandhānaṁ pahānāya ime cattāro iddhipādā bhāvetabbā”ti.	92	
PA_an_9:92.2.8	Dasamaṁ.	92	
PA_an_9:92.2.9	Iddhipādavaggo catuttho.	92	
PA_an_9:92.3.1	Yatheva satipaṭṭhānā,	92	
PA_an_9:92.3.2	padhānā caturopi ca;	92	
PA_an_9:92.3.3	Cattāro iddhipādā ca,	92	
PA_an_9:92.3.4	tatheva sampayojayeti.	92	
PA_an_9:93.0.1	Aṅguttara Nikāya 9	93	
PA_an_9:93.0.2	10. Rāgapeyyāla	93	
PA_an_9:93.1.1	“Rāgassa, bhikkhave, abhiññāya nava dhammā bhāvetabbā.	93	
PA_an_9:93.1.2	Katame nava?	93	
PA_an_9:93.1.3	Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā, pahānasaññā, virāgasaññā—	93	
PA_an_9:93.1.4	rāgassa, bhikkhave, abhiññāya ime nava dhammā bhāvetabbā”ti.	93	
PA_an_9:94.0.1	Aṅguttara Nikāya 9	94	
PA_an_9:94.0.2	10. Rāgapeyyāla	94	
PA_an_9:94.1.1	“Rāgassa, bhikkhave, abhiññāya nava dhammā bhāvetabbā.	94	
PA_an_9:94.1.2	Katame nava?	94	
PA_an_9:94.1.3	Paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ, ākāsānañcāyatanaṁ, viññāṇañcāyatanaṁ, ākiñcaññāyatanaṁ, nevasaññānāsaññāyatanaṁ, saññāvedayitanirodho—	94	
PA_an_9:94.1.4	rāgassa, bhikkhave, abhiññāya ime nava dhammā bhāvetabbā”ti.	94	
PA_an_9:95-112.0.1	Aṅguttara Nikāya 9	95-112	
PA_an_9:95-112.0.2	10. Rāgapeyyāla	95-112	
PA_an_9:95-112.1.1	“Rāgassa, bhikkhave, pariññāya …pe…	95-112	
PA_an_9:95-112.1.2	parikkhayāya …pe…	95-112	
PA_an_9:95-112.1.3	pahānāya …pe…	95-112	
PA_an_9:95-112.1.4	khayāya …pe…	95-112	
PA_an_9:95-112.1.5	vayāya …pe…	95-112	
PA_an_9:95-112.1.6	virāgāya …pe…	95-112	
PA_an_9:95-112.1.7	nirodhāya …pe…	95-112	
PA_an_9:95-112.1.8	cāgāya …pe…	95-112	
PA_an_9:95-112.1.9	paṭinissaggāya …pe…	95-112	
PA_an_9:95-112.1.10	ime nava dhammā bhāvetabbā”.	95-112	
PA_an_9:113-432.0.1	Aṅguttara Nikāya 9	113-432	
PA_an_9:113-432.0.2	10. Rāgapeyyāla	113-432	
PA_an_9:113-432.1.1	“Dosassa …pe…	113-432	
PA_an_9:113-432.1.2	mohassa …	113-432	
PA_an_9:113-432.1.3	kodhassa …	113-432	
PA_an_9:113-432.1.4	upanāhassa …	113-432	
PA_an_9:113-432.1.5	makkhassa …	113-432	
PA_an_9:113-432.1.6	paḷāsassa …	113-432	
PA_an_9:113-432.1.7	issāya …	113-432	
PA_an_9:113-432.1.8	macchariyassa …	113-432	
PA_an_9:113-432.1.9	māyāya …	113-432	
PA_an_9:113-432.1.10	sāṭheyyassa …	113-432	
PA_an_9:113-432.1.11	thambhassa …	113-432	
PA_an_9:113-432.1.12	sārambhassa …	113-432	
PA_an_9:113-432.1.13	mānassa …	113-432	
PA_an_9:113-432.1.14	atimānassa …	113-432	
PA_an_9:113-432.1.15	madassa …	113-432	
PA_an_9:113-432.1.16	pamādassa abhiññāya …pe…	113-432	
PA_an_9:113-432.1.17	pariññāya …	113-432	
PA_an_9:113-432.1.18	parikkhayāya …	113-432	
PA_an_9:113-432.1.19	pahānāya …	113-432	
PA_an_9:113-432.1.20	khayāya …	113-432	
PA_an_9:113-432.1.21	vayāya …	113-432	
PA_an_9:113-432.1.22	virāgāya …	113-432	
PA_an_9:113-432.1.23	nirodhāya …	113-432	
PA_an_9:113-432.1.24	cāgāya …	113-432	
PA_an_9:113-432.1.25	paṭinissaggāya …pe…	113-432	
PA_an_9:113-432.1.26	ime nava dhammā bhāvetabbā”ti.	113-432	
PA_an_9:113-432.1.27	Rāgapeyyālaṁ niṭṭhitaṁ.	113-432	
PA_an_9:113-432.1.28	Navakanipātapāḷi niṭṭhitā.	113-432	
