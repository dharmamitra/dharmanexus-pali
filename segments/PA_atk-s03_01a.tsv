segmentnr	original	folio	analyzed
PA_atk-s03_01a:0	Namo tassa bhagavato arahato sammāsambuddhassa	0	
PA_atk-s03_01a:1	Saṃyuttanikāye	0	
PA_atk-s03_01a:2	Sagāthāvagga-aṭṭhakathā	0	
PA_atk-s03_01a:3	Ganthārambhakathā	0	
PA_atk-s03_01a:4	Karuṇāsītalahadayaṃ, paññāpajjotavihatamohatamaṃ;	0	
PA_atk-s03_01a:5	Sanarāmaralokagaruṃ, vande sugataṃ gativimuttaṃ.	0	
PA_atk-s03_01a:6	Buddhopi buddhabhāvaṃ, bhāvetvā ceva sacchikatvā ca;	0	
PA_atk-s03_01a:7	Yaṃ upagato gatamalaṃ, vande tamanuttaraṃ dhammaṃ.	0	
PA_atk-s03_01a:8	Sugatassa orasānaṃ, puttānaṃ mārasenamathanānaṃ;	0	
PA_atk-s03_01a:9	Aṭṭhannampi samūhaṃ, sirasā vande ariyasaṅghaṃ.	0	
PA_atk-s03_01a:10	Iti me pasannamatino, ratanattayavandanāmayaṃ puññaṃ;	1	
PA_atk-s03_01a:11	Yaṃ suvihatantarāyo, hutvā tassānubhāvena.	1	
PA_atk-s03_01a:12	Saṃyuttavaggapaṭimaṇḍitassa, saṃyuttaāgamavarassa;	1	
PA_atk-s03_01a:13	Buddhānubuddhasaṃvaṇṇitassa, ñāṇappabhedajananassa.	1	
PA_atk-s03_01a:14	Atthappakāsanatthaṃ, aṭṭhakathā ādito vasisatehi;	1	
PA_atk-s03_01a:15	Pañcahi yā saṅgītā, anusaṅgītā ca pacchāpi.	1	
PA_atk-s03_01a:16	Sīhaḷadīpaṃ pana ābhatātha, vasinā mahāmahindena;	1	
PA_atk-s03_01a:17	Ṭhapitā sīhaḷabhāsāya, dīpavāsīnamatthāya.	1	
PA_atk-s03_01a:18	Apanetvāna tatohaṃ, sīhaḷabhāsaṃ manoramaṃ bhāsaṃ;	1	
PA_atk-s03_01a:19	Tantinayānucchavikaṃ, āropento vigatadosaṃ.	1	
PA_atk-s03_01a:20	Samayaṃ avilomento, therānaṃ theravaṃsadīpānaṃ;	2	
PA_atk-s03_01a:21	Sunipuṇavinicchayānaṃ, mahāvihāre nivāsīnaṃ.	2	
PA_atk-s03_01a:22	Hitvā punappunāgata-matthaṃ, atthaṃ pakāsayissāmi;	2	
PA_atk-s03_01a:23	Sujanassa ca tuṭṭhatthaṃ, ciraṭṭhitatthañca dhammassa.	2	
PA_atk-s03_01a:24	Sāvatthipabhūtīnaṃ, nagarānaṃ vaṇṇanā katā heṭṭhā;	2	
PA_atk-s03_01a:25	Saṅgītīnaṃ dvinnaṃ, yā me atthaṃ vadantena.	2	
PA_atk-s03_01a:26	Vitthāravasena sudaṃ, vatthūni ca yāni tattha vuttāni;	2	
PA_atk-s03_01a:27	Tesampi na idha bhiyyo, vitthārakathaṃ karissāmi.	2	
PA_atk-s03_01a:28	Suttānaṃ pana atthā, na vinā vatthūhi ye pakāsanti;	2	
PA_atk-s03_01a:29	Tesaṃ pakāsanatthaṃ, vatthūnipi dassayissāmi.	2	
PA_atk-s03_01a:30	Sīlakathā dhutadhammā, kammaṭṭhānāni ceva sabbāni;	3	
PA_atk-s03_01a:31	Cariyāvidhānasahito, jhānasamāpattivitthāro.	3	
PA_atk-s03_01a:32	Sabbā ca abhiññāyo, paññāsaṅkalananicchayo ceva;	3	
PA_atk-s03_01a:33	Khandhādhātāyatanindriyāni, ariyāni ceva cattāri.	3	
PA_atk-s03_01a:34	Saccāni paccayākāradesanā, suparisuddhanipuṇanayā;	3	
PA_atk-s03_01a:35	Avimuttatantimaggā, vipassanābhāvanā ceva.	3	
PA_atk-s03_01a:36	Iti pana sabbaṃ yasmā, visuddhimagge mayā suparisuddhaṃ;	3	
PA_atk-s03_01a:37	Vuttaṃ tasmā bhiyyo, na taṃ idha vicārayissāmi.	3	
PA_atk-s03_01a:38	“Majjhe visuddhimaggo, esa catunnampi āgamānañhi;	3	
PA_atk-s03_01a:39	Ṭhatvā pakāsayissati, tattha yathābhāsitamatthaṃ”.	3	
PA_atk-s03_01a:40	Icceva kato tasmā, tampi gahetvāna saddhimetāya;	4	
PA_atk-s03_01a:41	Aṭṭhakathāya vijānatha, saṃyuttavinissitaṃ atthanti.	4	
PA_atk-s03_01a:42	1. Devatāsaṃyuttaṃ	4	
PA_atk-s03_01a:43	1. Naḷavaggo	4	
PA_atk-s03_01a:44	1. Oghataraṇasuttavaṇṇanā	4	
PA_atk-s03_01a:45	Tattha saṃyuttāgamo nāma sagāthāvaggo, nidānavaggo, khandhakavaggo, saḷāyatanavaggo, mahāvaggoti pañcavaggo hoti. Suttato –	4	
PA_atk-s03_01a:46	“Satta suttasahassāni, satta suttasatāni ca;	4	
PA_atk-s03_01a:47	Dvāsaṭṭhi ceva suttāni, eso saṃyuttasaṅgaho”.	4	
PA_atk-s03_01a:48_0	Bhāṇavārato bhāṇavārasataṃ hoti. Tassa vaggesu sagāthāvaggo ādi, suttesu oghataraṇasuttaṃ.	48	
PA_atk-s03_01a:48_1	Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.	48	
PA_atk-s03_01a:48_2	Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā,	48	
PA_atk-s03_01a:48_3	tasmā sā tattha vitthāritanayeneva veditabbā.	48	
PA_atk-s03_01a:49_0	1. Yaṃ panetaṃ “evaṃ me suta”ntiādikaṃ nidānaṃ, tattha evanti nipātapadaṃ. Metiādīni	49	
PA_atk-s03_01a:49_1	nāmapadāni. Sāvatthiyaṃ viharatīti ettha vīti upasaggapadaṃ, haratīti ākhyātapadanti	49	
PA_atk-s03_01a:49_2	iminā tāva nayena padavibhāgo veditabbo.	49	
PA_atk-s03_01a:50_0	Atthato pana evaṃsaddo tāva upamūpadesa-sampahaṃsana-garahaṇa-vacanasampaṭiggahākāranidassanāvadhāraṇādi-anekatthappabhedo.	50	
PA_atk-s03_01a:50_1	Tathā hesa – “evaṃ jātena maccena, kattabbaṃ kusalaṃ bahu”nti evamādīsu upamāyaṃ	50	
PA_atk-s03_01a:50_2	āgato. “Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ	50	
PA_atk-s03_01a:50_3	bhagavā, evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā	50	
PA_atk-s03_01a:50_4	tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti	50	
PA_atk-s03_01a:50_5	kho te bhikkhū bhagavato paccassosu”ntiādīsu vacanasampaṭiggahe. “Evaṃ byā kho ahaṃ,	50	
PA_atk-s03_01a:50_6	bhante, bhagavatā dhammaṃ desitaṃ ājānāmī”tiādīsu ākāre. “Ehi tvaṃ māṇavaka, yena	50	
PA_atk-s03_01a:50_7	samaṇo ānando tenupasaṅkama; upasaṅkamitvā mama vacanena samaṇaṃ ānandaṃ appābādhaṃ	50	
PA_atk-s03_01a:50_8	appātaṅkaṃ lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto bhavantaṃ	50	
PA_atk-s03_01a:50_9	ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti. Evañca	50	
PA_atk-s03_01a:50_10	vadehi – ‘sādhu kira bhavaṃ ānando yena subhassa māṇavassa todeyyaputtassa nivesanaṃ,	501	
PA_atk-s03_01a:50_11	tenupasaṅkamatu anukampaṃ upādāyā’ti”ādīsu nidassane. “Taṃ kiṃ maññatha kālāmā, ime	501	
PA_atk-s03_01a:50_12	dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,	501	
PA_atk-s03_01a:50_13	bhante. Viññugarahitā vā viññuppasatthā vāti? Viññugarahitā, bhante. Samattā samādinnā	501	
PA_atk-s03_01a:50_14	ahitāya dukkhāya saṃvattanti vā no vā, kathaṃ vo ettha hotīti? Samattā, bhante, samādinnā	501	
PA_atk-s03_01a:50_15	ahitāya dukkhāya saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.	501	
PA_atk-s03_01a:51_0	Tattha ākāratthena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ	51	
PA_atk-s03_01a:51_1	atthabyañjanasampannaṃ vividhapāṭihāriyaṃ dhammatthadesanā paṭivedhagambhīraṃ sabbasattānaṃ	51	
PA_atk-s03_01a:51_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	51	
PA_atk-s03_01a:51_3	ko samattho viññātuṃ? Sabbathāmena pana sotukāmataṃ janetvāpi evaṃ me sutaṃ, mayāpi	51	
PA_atk-s03_01a:51_4	ekenākārena sutanti.	51	
PA_atk-s03_01a:52	Nidassanatthena – “nāhaṃ sayambhū, na mayā idaṃ sacchikata”nti attānaṃ parimocento – “evaṃ me sutaṃ, mayāpi evaṃ suta”nti idāni vattabbaṃ sakalasuttaṃ nidasseti.	5	
PA_atk-s03_01a:53_0	Avadhāraṇatthena – “etadaggaṃ, bhikkhave, mama sāvakānaṃ bhikkhūnaṃ bahussutānaṃ	53	
PA_atk-s03_01a:53_1	yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti	53	
PA_atk-s03_01a:53_2	evaṃ bhagavatā – “āyasmā ānando atthakusalo dhammakusalo byañjanakusalo niruttikusalo	53	
PA_atk-s03_01a:53_3	pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ	53	
PA_atk-s03_01a:53_4	dassento sattānaṃ sotukāmataṃ janeti – “evaṃ me sutaṃ, tañca kho atthato vā byañjanato	53	
PA_atk-s03_01a:53_5	vā anūnamanadhikaṃ, evameva na aññathā daṭṭhabba”nti.	53	
PA_atk-s03_01a:54_0	Mesaddo tīsu atthesu dissati. Tathā hissa – “gāthābhigītaṃ me abhojaneyya”ntiādīsu	54	
PA_atk-s03_01a:54_1	mayāti attho. “Sādhu me, bhante, bhagavā saṃkhittena dhammaṃ desetū ” tiādīsu mayhanti	54	
PA_atk-s03_01a:54_2	attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā	54	
PA_atk-s03_01a:54_3	suta”nti ca “mama suta”nti ca atthadvaye yujjati.	54	
PA_atk-s03_01a:55_0	Sutanti ayaṃ sutasaddo saupasaggo anupasaggo ca gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.	55	
PA_atk-s03_01a:55_1	Tathā hissa – “senāya pasuto”tiādīsu gacchantoti attho. “Sutadhammassa passato”tiādīsu	55	
PA_atk-s03_01a:55_2	vissutadhammassāti attho. “Avassutā avassutassā”tiādīsu kilinnākilinnassāti attho.	55	
PA_atk-s03_01a:55_3	“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu	55	
PA_atk-s03_01a:55_4	jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo	55	
PA_atk-s03_01a:55_5	sutasannicayo”tiādīsu sotadvārānusāraviññātadharoti attho. Idha panassa sotadvārānusārena	55	
PA_atk-s03_01a:55_6	upadhāritanti vā upadhāraṇanti vā attho. Me-saddassa hi mayāti atthe sati – “evaṃ	55	
PA_atk-s03_01a:55_7	mayā sutaṃ, sotadvārānusārena upadhārita”nti yujjati. Mamāti atthe sati – “evaṃ mama	55	
PA_atk-s03_01a:55_8	sutaṃ, sotadvārānusārena upadhāraṇa”nti yujjati.	55	
PA_atk-s03_01a:56_0	Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.	56	
PA_atk-s03_01a:56_1	Sutanti assavanabhāvapaṭikkhepato anūnānadhikāviparītaggahaṇanidassanaṃ. Tathā evanti	56	
PA_atk-s03_01a:56_2	tassa sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.	56	
PA_atk-s03_01a:56_3	Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena	56	
PA_atk-s03_01a:56_4	ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.	56	
PA_atk-s03_01a:57	Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – “yaṃ suttaṃ niddisissāmi, taṃ mayā evaṃ suta”nti.	5	
PA_atk-s03_01a:58_0	Tathā evanti yassa cittasantānassa nānākārappavattiyā nānatthabyañjanagahaṇaṃ hoti,	58	
PA_atk-s03_01a:58_1	tassa nānākāraniddeso. Evanti hi ayaṃ ākārapaññatti. Meti kattuniddeso. Sutanti visayaniddeso.	58	
PA_atk-s03_01a:58_2	Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.	58	
PA_atk-s03_01a:59_0	Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.	59	
PA_atk-s03_01a:59_1	Ayaṃ panettha saṅkhepo – “mayā savanakiccaviññāṇasamaṅginā puggalena viññāṇavasena	59	
PA_atk-s03_01a:59_2	laddhasavanakiccavohārena suta”nti.	59	
PA_atk-s03_01a:60_0	Tattha evanti ca meti ca saccikaṭṭhaparamatthavasena avijjamānapaññatti. Kiñhettha	60	
PA_atk-s03_01a:60_1	taṃ paramatthato atthi, yaṃ evanti vā meti vā niddesaṃ labhetha. Sutanti vijjamānapaññatti.	60	
PA_atk-s03_01a:60_2	Yañhi taṃ ettha sotena upaladdhaṃ, taṃ paramatthato vijjamānanti. Tathā evanti ca	60	
PA_atk-s03_01a:60_3	meti ca taṃ taṃ upādāya vattabbato upādāpaññatti. Sutanti diṭṭhādīni upanidhāya vattabbato upanidhāpaññatti.	60	
PA_atk-s03_01a:61_0	Ettha ca evanti vacanena asammohaṃ dīpeti. Na hi sammūḷho nānappakārapaṭivedhasamattho	61	
PA_atk-s03_01a:61_1	hoti. Sutanti vacanena sutassa asammosaṃ dīpeti. Yassa hi sutaṃ sammuṭṭhaṃ hoti,	61	
PA_atk-s03_01a:61_2	na so kālantarena mayā sutanti paṭijānāti. Iccassa asammohena paññāsiddhi, asammosena	61	
PA_atk-s03_01a:61_3	pana satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya	61	
PA_atk-s03_01a:61_4	paññāya atthapaṭivedhasamatthatā. Tadubhayasamatthatāyogena atthabyañjanasampannassa	61	
PA_atk-s03_01a:61_5	dhammakosassa anupālanasamatthato dhammabhaṇḍāgārikattasiddhi.	61	
PA_atk-s03_01a:62_0	Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.	62	
PA_atk-s03_01a:62_1	Sutanti vacanena avikkhepaṃ dīpeti vikkhittacittassa savanābhāvato. Tathā hi vikkhittacitto	62	
PA_atk-s03_01a:62_2	puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso	62	
PA_atk-s03_01a:62_3	manasikārena cettha attasammāpaṇidhiṃ pubbe ca katapuññataṃ sādheti, sammā appaṇihitattassa	62	
PA_atk-s03_01a:62_4	pubbe akatapuññassa vā tadabhāvato. Avikkhepena saddhammassavanaṃ sappurisūpanissayañca	62	
PA_atk-s03_01a:62_5	sādheti. Na hi vikkhittacitto sotuṃ sakkoti, na ca sappurise anupanissayamānassa savanaṃ atthīti.	62	
PA_atk-s03_01a:63_0	Aparo nayo – yasmā “evanti yassa cittasantānassa nānākārappavattiyā nānatthabyañjanaggahaṇaṃ	63	
PA_atk-s03_01a:63_1	hoti, tassa nānākāraniddeso”ti vuttaṃ, so ca evaṃ bhaddako ākāro na sammā appaṇihitattano	63	
PA_atk-s03_01a:63_2	pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattimattano	63	
PA_atk-s03_01a:63_3	dīpeti. Sutanti savanayogena purimacakkadvayasampattiṃ. Na hi appatirūpadese vasato	63	
PA_atk-s03_01a:63_4	sappurisūpanissayavirahitassa vā savanaṃ atthi. Iccassa pacchimacakkadvayasiddhiyā	63	
PA_atk-s03_01a:63_5	āsayasuddhi siddhā hoti, purimacakkadvayasiddhiyā payogasuddhi, tāya ca āsayasuddhiyā	63	
PA_atk-s03_01a:63_6	adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa	63	
PA_atk-s03_01a:63_7	vacanaṃ aruṇuggaṃ viya sūriyassa udayato, yoniso manasikāro viya ca kusalakammassa,	63	
PA_atk-s03_01a:63_8	arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.	63	
PA_atk-s03_01a:64_0	Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ	64	
PA_atk-s03_01a:64_1	dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.	64	
PA_atk-s03_01a:64_2	Evanti ca idaṃ yoniso manasikāradīpakavacanaṃ bhāsamāno – “ete mayā dhammā manasānupekkhitā	64	
PA_atk-s03_01a:64_3	diṭṭhiyā suppaṭividdhā”ti dīpeti. Sutanti idaṃ savanayogadīpakavacanaṃ bhāsamāno	64	
PA_atk-s03_01a:64_4	– “bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ	64	
PA_atk-s03_01a:64_5	dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto	64	
PA_atk-s03_01a:64_6	mahatā hitā paribāhiro hotīti ādaraṃ janetvā sakkaccaṃ dhammo sotabboti.	64	
PA_atk-s03_01a:65_0	Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ	65	
PA_atk-s03_01a:65_1	attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ	65	
PA_atk-s03_01a:65_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	65	
PA_atk-s03_01a:65_3	sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ	65	
PA_atk-s03_01a:65_4	apadisati, jinavacanaṃ appeti, dhammanettiṃ patiṭṭhāpeti.	65	
PA_atk-s03_01a:66_0	Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto	66	
PA_atk-s03_01a:66_1	– “sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	66	
PA_atk-s03_01a:66_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	66	
PA_atk-s03_01a:66_3	dhammādhipatino dhammadīpassa dhammasaraṇassa saddhammavaracakkavattino sammāsambuddhassa	66	
PA_atk-s03_01a:66_4	vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti	66	
PA_atk-s03_01a:66_5	sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati –	66	
PA_atk-s03_01a:67	“Vināsayati assaddhaṃ, saddhaṃ vaḍḍheti sāsane;	6	
PA_atk-s03_01a:68	Evaṃ me sutamiccevaṃ, vadaṃ gotamasāvako”ti.	6	
PA_atk-s03_01a:69	Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	6	
PA_atk-s03_01a:70	“Samavāye khaṇe kāle, samūhe hetudiṭṭhisu;	7	
PA_atk-s03_01a:71	Paṭilābhe pahāne ca, paṭivedhe ca dissati”.	7	
PA_atk-s03_01a:72_0	Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu	72	
PA_atk-s03_01a:72_1	samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu	72	
PA_atk-s03_01a:72_2	khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.	72	
PA_atk-s03_01a:72_3	“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,	72	
PA_atk-s03_01a:72_4	bhagavāpi maṃ jānissati – ‘bhaddāli, nāma bhikkhu satthusāsane sikkhāya aparipūrakārī’ti.	72	
PA_atk-s03_01a:72_5	Ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena	72	
PA_atk-s03_01a:72_6	uggāhamāno paribbājako samaṇamuṇḍikāputto samayappavādake tindukācīre ekasālake mallikāya	72	
PA_atk-s03_01a:72_7	ārāme paṭivasatī”tiādīsu diṭṭhi.	72	
PA_atk-s03_01a:73	“Diṭṭhe dhamme ca yo attho, yo cattho samparāyiko;	7	
PA_atk-s03_01a:74	Atthābhisamayā dhīro, paṇḍitoti pavuccatī”ti. –	7	
PA_atk-s03_01a:75_0	Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa	75	
PA_atk-s03_01a:75_1	pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.	75	
PA_atk-s03_01a:75_2	Idha panassa kālo attho. Tena saṃvacchara-utu-māsaḍḍhamāsa-ratti-diva-pubbaṇha-majjhanhika-sāyanha-paṭhamamajjhimapacchimayāma-muhuttādīsu	75	
PA_atk-s03_01a:75_3	kālappabhedabhūtesu samayesu ekaṃ samayanti dīpeti.	75	
PA_atk-s03_01a:76_0	Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare	76	
PA_atk-s03_01a:76_1	utumhi māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ	76	
PA_atk-s03_01a:76_2	suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi asukamāse	76	
PA_atk-s03_01a:76_3	asukapakkhe asukarattibhāge asukadivasabhāge vā”ti evaṃ vutte na sakkā sukhena dhāretuṃ	76	
PA_atk-s03_01a:76_4	vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ	76	
PA_atk-s03_01a:76_5	samodhānetvā “ekaṃ samaya”nti āha.	76	
PA_atk-s03_01a:77_0	Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo	77	
PA_atk-s03_01a:77_1	māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti	77	
PA_atk-s03_01a:77_2	evamādayo bhagavato devamanussesu ativiya suppakāsā anekakālappabhedā eva samayā.	77	
PA_atk-s03_01a:77_3	Tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu	77	
PA_atk-s03_01a:77_4	karuṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṃ	77	
PA_atk-s03_01a:77_5	karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi	77	
PA_atk-s03_01a:77_6	samayesu aññataraṃ sandhāya “ekaṃ samaya”nti āha.	77	
PA_atk-s03_01a:78_0	Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu	78	
PA_atk-s03_01a:78_1	“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso	78	
PA_atk-s03_01a:78_2	kato, vinaye ca “tena samayena buddho bhagavā”ti karaṇavacanena, tathā akatvā “ekaṃ	78	
PA_atk-s03_01a:78_3	samaya”nti upayogavacanena niddeso katoti. Tattha tathā, idha ca aññathā atthasambhavato.	78	
PA_atk-s03_01a:78_4	Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho	78	
PA_atk-s03_01a:78_5	ca sambhavati. Adhikaraṇañhi kālattho samūhattho ca samayo, tattha vuttānaṃ phassādidhammānaṃ	78	
PA_atk-s03_01a:78_6	khaṇasamavāyahetusaṅkhātassa ca samayassa bhāvena tesaṃ bhāvo lakkhīyati. Tasmā tadatthajotanatthaṃ	78	
PA_atk-s03_01a:78_7	tattha bhummavacananiddeso kato.	78	
PA_atk-s03_01a:79_0	Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi	79	
PA_atk-s03_01a:79_1	dubbiññeyyo, tena samayena hetubhūtena karaṇabhūtena ca sikkhāpadāni paññāpayanto	79	
PA_atk-s03_01a:79_2	sikkhāpadapaññattihetuñca apekkhamāno bhagavā tattha tattha vihāsi. Tasmā tadatthajotanatthaṃ	79	
PA_atk-s03_01a:79_3	tattha karaṇavacanena niddeso kato.	79	
PA_atk-s03_01a:80_0	Idha pana aññasmiṃ ca evaṃjātike accantasaṃyogattho sambhavati. Yañhi samayaṃ bhagavā	80	
PA_atk-s03_01a:80_1	imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi. Tasmā	80	
PA_atk-s03_01a:80_2	tadatthajotanatthaṃ idha upayogavacananiddeso katoti.	80	
PA_atk-s03_01a:81	Tenetaṃ vuccati –	8	
PA_atk-s03_01a:82	“Taṃ taṃ atthamapekkhitvā, bhummena karaṇena ca;	8	
PA_atk-s03_01a:83	Aññatra samayo vutto, upayogena so idhā”ti.	8	
PA_atk-s03_01a:84_0	Porāṇā pana vaṇṇayanti – “tasmiṃ samaye”ti vā “tena samayenā”ti vā “ekaṃ samaya”nti	84	
PA_atk-s03_01a:84_1	vā abhilāpamattabhedo esa, sabbattha bhummameva atthoti. Tasmā “ekaṃ samaya”nti vuttepi	84	
PA_atk-s03_01a:84_2	“ekasmiṃ samaye”ti attho veditabbo.	84	
PA_atk-s03_01a:85	Bhagavāti garu. Garuṃ hi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –	8	
PA_atk-s03_01a:86	“Bhagavāti vacanaṃ seṭṭhaṃ, bhagavāti vacanamuttamaṃ;	8	
PA_atk-s03_01a:87	Garu gāravayutto so, bhagavā tena vuccatī”ti. ;	8	
PA_atk-s03_01a:88	Apica –	8	
PA_atk-s03_01a:89	“Bhagyavā bhaggavā yutto, bhagehi ca vibhattavā;	8	
PA_atk-s03_01a:90	Bhattavā vantagamano, bhavesu bhagavā tato”ti. –	9	
PA_atk-s03_01a:91	Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.	9	
PA_atk-s03_01a:92_0	Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ	92	
PA_atk-s03_01a:92_1	paccakkhaṃ karoti. Tena “nayidaṃ atikkantasatthukaṃ pāvacanaṃ, ayaṃ vo satthā”ti	92	
PA_atk-s03_01a:92_2	satthu adassanena ukkaṇṭhitaṃ janaṃ samassāseti. Ekaṃ samayaṃ bhagavāti vacanena	92	
PA_atk-s03_01a:92_3	tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti. Tena	92	
PA_atk-s03_01a:92_4	“evaṃvidhassa nāma ariyadhammassa desako dasabaladharo vajirasaṅghātasamānakāyo sopi	92	
PA_atk-s03_01a:92_5	bhagavā parinibbuto, kena aññena jīvite āsā janetabbā”ti jīvitamadamattaṃ janaṃ saṃvejeti,	92	
PA_atk-s03_01a:92_6	saddhamme cassa ussāhaṃ janeti. Evanti ca bhaṇanto desanāsampattiṃ niddisati. Me	92	
PA_atk-s03_01a:92_7	sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.	92	
PA_atk-s03_01a:93_0	Sāvatthiyanti evaṃnāmake nagare. Samīpatthe cetaṃ bhummavacanaṃ. Viharatīti avisesena	93	
PA_atk-s03_01a:93_1	iriyāpathadibbabrahmaariyavihāresu aññataravihārasamaṅgīparidīpanametaṃ. Idha pana	93	
PA_atk-s03_01a:93_2	ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,	93	
PA_atk-s03_01a:93_3	tena ṭhitopi gacchantopi nisinnopi sayānopi bhagavā viharaticceva veditabbo. So hi	93	
PA_atk-s03_01a:93_4	ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ	93	
PA_atk-s03_01a:93_5	harati pavatteti, tasmā “viharatī”ti vuccati.	93	
PA_atk-s03_01a:94_0	Jetavaneti jetassa rājakumārassa vane. Tañhi tena ropitaṃ saṃvaḍḍhitaṃ paripālitaṃ	94	
PA_atk-s03_01a:94_1	ahosi, tasmā “jetavana”nti saṅkhaṃ gataṃ. Tasmiṃ jetavane. Anāthapiṇḍikassa ārāmeti	94	
PA_atk-s03_01a:94_2	anāthapiṇḍikena gahapatinā catupaññāsahiraññakoṭipariccāgena buddhappamukhassa bhikkhusaṅghassa	94	
PA_atk-s03_01a:94_3	niyyātitattā “anāthapiṇḍikassa ārāmo”ti saṅkhaṃ gate ārāme. Ayamettha saṅkhepo, vitthāro	94	
PA_atk-s03_01a:94_4	pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.	94	
PA_atk-s03_01a:95_0	Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.	95	
PA_atk-s03_01a:95_1	Atha tattha viharati, “sāvatthiya”nti na vattabbaṃ. Na hi sakkā ubhayattha ekaṃ samayaṃ	95	
PA_atk-s03_01a:95_2	viharitunti. Na kho panetaṃ evaṃ daṭṭhabbaṃ.	95	
PA_atk-s03_01a:96_0	Nanu avocumha “samīpatthe bhummavacana”nti. Tasmā yathā gaṅgāyamunādīnaṃ samīpe goyūthāni	96	
PA_atk-s03_01a:96_1	carantāni “gaṅgāyaṃ caranti, yamunāyaṃ carantī”ti vuccati, evamidhāpi yadidaṃ sāvatthiyā	96	
PA_atk-s03_01a:96_2	samīpe jetavanaṃ, tattha viharanto vuccati “sāvatthiyaṃ viharati jetavane”ti. Gocaragāmanidassanatthaṃ	96	
PA_atk-s03_01a:96_3	hissa sāvatthivacanaṃ, pabbajitānurūpanivāsaṭṭhānanidassanatthaṃ sesavacanaṃ.	96	
PA_atk-s03_01a:97_0	Aññatarā devatāti nāmagottavasena apākaṭā ekā devatāti attho. “Abhijānāti no, bhante,	97	
PA_atk-s03_01a:97_1	bhagavā ahu ñātaññatarassa mahesakkhassa yakkhassa saṃkhittena taṇhāsaṅkhayavimuttiṃ	97	
PA_atk-s03_01a:97_2	bhāsitā”ti ettha pana abhiññāto sakkopi devarājā “aññataro”ti vutto. “Devatā”ti ca	97	
PA_atk-s03_01a:97_3	idaṃ devānampi devadhītānampi sādhāraṇavacanaṃ. Imasmiṃ panatthe devo adhippeto,	97	
PA_atk-s03_01a:97_4	so ca kho rūpāvacarānaṃ devānaṃ aññataro.	97	
PA_atk-s03_01a:98_0	Abhikkantāya rattiyāti ettha abhikkanta-saddo khayasundarābhirūpaabbhānumodanādīsu	98	
PA_atk-s03_01a:98_1	dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,	98	
PA_atk-s03_01a:98_2	uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ	98	
PA_atk-s03_01a:98_3	imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.	98	
PA_atk-s03_01a:99	“Ko me vandati pādāni, iddhiyā yasasā jalaṃ;	9	
PA_atk-s03_01a:100	Abhikkantena vaṇṇena, sabbā obhāsayaṃ disā”ti. –	10	
PA_atk-s03_01a:101_0	Evamādīsu abhirūpe. “Abhikkantaṃ bho gotama, abhikkantaṃ bho gotamā”ti evamādīsu	101	
PA_atk-s03_01a:101_1	abbhānumodane. Idha pana khaye. Tena abhikkantāya rattiyā, parikkhīṇāya rattiyāti	101	
PA_atk-s03_01a:101_2	vuttaṃ hoti. Tatthāyaṃ devaputto majjhimayāmasamanantare āgatoti veditabbo. Niyāmo	101	
PA_atk-s03_01a:101_3	hi kiresa devatānaṃ yadidaṃ buddhānaṃ vā buddhasāvakānaṃ vā upaṭṭhānaṃ āgacchantā	101	
PA_atk-s03_01a:101_4	majjhimayāmasamanantareyeva āgacchanti.	101	
PA_atk-s03_01a:102_0	Abhikkantavaṇṇāti idha abhikkanta-saddo abhirūpe, vaṇṇa-saddo pana chavithuti-kulavagga-kāraṇa-saṇṭhānappamāṇa-rūpāyatanādīsu	102	
PA_atk-s03_01a:102_1	dissati. Tattha “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana	102	
PA_atk-s03_01a:102_2	te, gahapati, ime samaṇassa vaṇṇā”ti evamādīsu thutiyaṃ. “Cattārome, bho gotama,	102	
PA_atk-s03_01a:102_3	vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu	102	
PA_atk-s03_01a:102_4	kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa	102	
PA_atk-s03_01a:102_5	vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha	102	
PA_atk-s03_01a:102_6	chaviyā daṭṭhabbo. Tena abhikkantavaṇṇā abhirūpacchavi, iṭṭhavaṇṇā manāpavaṇṇāti	102	
PA_atk-s03_01a:102_7	vuttaṃ hoti. Devatā hi manussalokaṃ āgacchamānā pakativaṇṇaṃ pakatiiddhiṃ jahitvā	102	
PA_atk-s03_01a:102_8	oḷārikaṃ attabhāvaṃ katvā atirekavaṇṇaṃ atirekaiddhiṃ māpetvā naṭasamajjādīni gacchantā	102	
PA_atk-s03_01a:102_9	manussā viya abhisaṅkhatena kāyena āgacchanti. Tattha kāmāvacarā anabhisaṅkhatenapi	102	
PA_atk-s03_01a:102_10	āgantuṃ sakkonti, rūpāvacarā pana na sakkonti. Tesañhi atisukhumo attabhāvo, na tena	1021	
PA_atk-s03_01a:102_11	iriyāpathakappanaṃ hoti. Tasmā ayaṃ devaputto abhisaṅkhateneva āgato. Tena vuttaṃ	1021	
PA_atk-s03_01a:102_12	“abhikkantavaṇṇā”ti.	1021	
PA_atk-s03_01a:103_0	Kevalakappanti ettha kevala-saddo anavasesa-yebhuyyābyāmissānatirekadaḷhatthavisaṃyogādianekattho.	103	
PA_atk-s03_01a:103_1	Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatthamattho.	103	
PA_atk-s03_01a:103_2	“Kevalakappā ca aṅgamagadhā pahūtaṃ khādanīyabhojanīyaṃ ādāya upasaṅkamissantī”ti	103	
PA_atk-s03_01a:103_3	evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.	103	
PA_atk-s03_01a:103_4	“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato, bhante,	103	
PA_atk-s03_01a:103_5	anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu	103	
PA_atk-s03_01a:103_6	daḷhatthatā. “Kevalī vusitavā uttamapurisoti vuccatī”ti evamādīsu visaṃyogo attho.	103	
PA_atk-s03_01a:103_7	Idha panassa anavasesattho adhippeto.	103	
PA_atk-s03_01a:104_0	Kappa-saddo panāyaṃ abhisaddahana-vohāra-kāla-paññatti-chedana-vikappa-lesasamantabhāvādianekattho.	104	
PA_atk-s03_01a:104_1	Tathā hissa “okappaniyametaṃ bhoto gotamassa, yathā taṃ arahato sammāsambuddhassā”ti	104	
PA_atk-s03_01a:104_2	evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ	104	
PA_atk-s03_01a:104_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	104	
PA_atk-s03_01a:104_4	kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu	104	
PA_atk-s03_01a:104_5	chedanaṃ. “Kappati dvaṅgulakappo”ti evamādīsu vikappo. “Ātthi kappo nipajjitu”nti	104	
PA_atk-s03_01a:104_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha	104	
PA_atk-s03_01a:104_7	panassa samantabhāvattho adhippeto. Tasmā kevalakappaṃ jetavananti ettha “anavasesaṃ	104	
PA_atk-s03_01a:104_8	samantato jetavana”nti evamattho daṭṭhabbo.	104	
PA_atk-s03_01a:105	Obhāsetvāti vatthālaṅkārasarīrasamuṭṭhitāya ābhāya pharitvā, candimā viya sūriyo viya ca ekobhāsaṃ ekapajjotaṃ karitvāti attho.	10	
PA_atk-s03_01a:106_0	Yenāti bhummatthe karaṇavacanaṃ. Yena bhagavā tenupasaṅkamīti tasmā “yattha bhagavā,	106	
PA_atk-s03_01a:106_1	tattha upasaṅkamī”ti evamettha attho daṭṭhabbo. Yena vā kāraṇena bhagavā devamanussehi	106	
PA_atk-s03_01a:106_2	upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena	106	
PA_atk-s03_01a:106_3	bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena	106	
PA_atk-s03_01a:106_4	dijagaṇehi niccaphalitamahārukkho viya. Upasaṅkamīti ca gatāti vuttaṃ hoti. Upasaṅkamitvāti	106	
PA_atk-s03_01a:106_5	upasaṅkamanapariyosānadīpanaṃ. Atha vā evaṃ gatā tato āsannataraṃ ṭhānaṃ bhagavato	106	
PA_atk-s03_01a:106_6	samīpasaṅkhātaṃ gantvātipi vuttaṃ hoti.	106	
PA_atk-s03_01a:107_0	Idāni yenatthena loke aggapuggalassa upaṭṭhānaṃ āgatā, taṃ pucchitukāmā dasanakhasamodhānasamujjalaṃ	107	
PA_atk-s03_01a:107_1	añjuliṃ sirasi patiṭṭhapetvā ekamantaṃ aṭṭhāsi. Ekamantanti bhāvanapuṃsakaniddeso	107	
PA_atk-s03_01a:107_2	– “visamaṃ candimasūriyā parivattantī”tiādīsu viya. Tasmā yathā ṭhitā ekamantaṃ ṭhitā	107	
PA_atk-s03_01a:107_3	hoti, tathā aṭṭhāsīti evamettha attho daṭṭhabbo. Bhummatthe vā etaṃ upayogavacanaṃ.	107	
PA_atk-s03_01a:107_4	Aṭṭhāsīti ṭhānaṃ kappesi. Paṇḍitā hi devamanussā garuṭṭhāniyaṃ upasaṅkamitvā āsanakusalatāya	107	
PA_atk-s03_01a:107_5	ekamantaṃ tiṭṭhanti, ayañca devo tesaṃ aññataro, tasmā ekamantaṃ aṭṭhāsi.	107	
PA_atk-s03_01a:108_0	Kathaṃ ṭhito pana ekamantaṃ ṭhito hotīti? Cha ṭhānadose vajjetvā. Seyyathidaṃ – atidūraṃ,	108	
PA_atk-s03_01a:108_1	accāsannaṃ, uparivātaṃ, unnatappadesaṃ, atisammukhaṃ, atipacchāti. Atidūre ṭhito	108	
PA_atk-s03_01a:108_2	hi sace kathetukāmo hoti, uccāsaddena kathetabbaṃ hoti. Accāsanne ṭhito saṅghaṭṭanaṃ	108	
PA_atk-s03_01a:108_3	karoti. Uparivāte ṭhito sarīragandhena bādhati. Unnatappadese ṭhito agāravaṃ pakāseti.	108	
PA_atk-s03_01a:108_4	Atisammukhā ṭhito sace daṭṭhukāmo hoti, cakkhunā cakkhuṃ āhacca daṭṭhabbaṃ hoti.	108	
PA_atk-s03_01a:108_5	Atipacchā ṭhito sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā ayampi	108	
PA_atk-s03_01a:108_6	ete cha ṭhānadose vajjetvā aṭṭhāsi. Tena vuttaṃ “ekamantaṃ aṭṭhāsī”ti.	108	
PA_atk-s03_01a:109_0	Etadavocāti etaṃ avoca. Kathaṃ nūti kāraṇapucchā. Bhagavato hi tiṇṇoghabhāvo dasasahassilokadhātuyā	109	
PA_atk-s03_01a:109_1	pākaṭo, tenimissā devatāya tattha kaṅkhā natthi, iminā pana kāraṇena “tiṇṇo”ti na	109	
PA_atk-s03_01a:109_2	jānāti, tena sā taṃ kāraṇaṃ pucchamānā evamāha.	109	
PA_atk-s03_01a:110_0	Mārisāti devatānaṃ piyasamudācāravacanametaṃ. Niddukkhāti vuttaṃ hoti. Yadi evaṃ	110	
PA_atk-s03_01a:110_1	“yadā kho te, mārisa, saṅkunā saṅku hadaye samāgaccheyya, atha naṃ tvaṃ jāneyyāsi	110	
PA_atk-s03_01a:110_2	‘vassasahassaṃ me niraye paccamānassā”’ti idaṃ virujjhati. Na hi nerayikasatto niddukkho	110	
PA_atk-s03_01a:110_3	nāma hoti. Kiñcāpi na niddukkho, ruḷhīsaddena pana evaṃ vuccati. Pubbe kira paṭhamakappikānaṃ	110	
PA_atk-s03_01a:110_4	niddukkhānaṃ sukhasamappitānaṃ esa vohāro, aparabhāge dukkhaṃ hotu vā mā vā, ruḷhīsaddena	110	
PA_atk-s03_01a:110_5	ayaṃ vohāro vuccateva nippadumāpi nirudakāpi vā pokkharaṇī pokkharaṇī viya.	110	
PA_atk-s03_01a:111_0	Oghamatarīti ettha cattāro oghā, kāmogho bhavogho diṭṭhogho avijjoghoti. Tattha pañcasu	111	
PA_atk-s03_01a:111_1	kāmaguṇesu chandarāgo kāmogho nāma. Rūpārūpabhavesu chandarāgo jhānanikanti ca bhavogho	111	
PA_atk-s03_01a:111_2	nāma. Dvāsaṭṭhi diṭṭhiyo diṭṭhogho nāma. Catūsu saccesu aññāṇaṃ avijjogho nāma. Tattha	111	
PA_atk-s03_01a:111_3	kāmogho aṭṭhasu lobhasahagatesu cittuppādesu uppajjati, bhavogho catūsu diṭṭhigatavippayuttalobhasahagatesu	111	
PA_atk-s03_01a:111_4	cittuppādesu uppajjati, diṭṭhogho catūsu diṭṭhigatasampayuttesu cittuppādesu uppajjati,	111	
PA_atk-s03_01a:111_5	avijjogho sabbākusalesu uppajjati.	111	
PA_atk-s03_01a:112_0	Sabbopi cesa avahananaṭṭhena rāsaṭṭhena ca oghoti veditabbo. Avahananaṭṭhenāti adhogamanaṭṭhena.	112	
PA_atk-s03_01a:112_1	Ayañhi attano vasaṃ gate satte adho gameti, nirayādibhedāya duggatiyaṃyeva nibbatteti,	112	
PA_atk-s03_01a:112_2	uparibhāvaṃ vā nibbānaṃ gantuṃ adento adho tīsu bhavesu catūsu yonīsu pañcasu gatīsu	112	
PA_atk-s03_01a:112_3	sattasu viññāṇaṭṭhitīsu navasu sattāvāsesu ca gametītipi attho. Rāsaṭṭhenāti mahantaṭṭhena.	112	
PA_atk-s03_01a:112_4	Mahā heso kilesarāsi avīcito paṭṭhāya yāva bhavaggā patthaṭo, yadidaṃ pañcasu kāmaguṇesu	112	
PA_atk-s03_01a:112_5	chandarāgo nāma. Sesesupi eseva nayo. Evamayaṃ rāsaṭṭhenāpi oghoti veditabbo. Atarīti	112	
PA_atk-s03_01a:112_6	imaṃ catubbidhampi oghaṃ kena nu tvaṃ, mārisa, kāraṇena tiṇṇoti pucchati.	112	
PA_atk-s03_01a:113_0	Athassā bhagavā pañhaṃ vissajjento appatiṭṭhaṃ khvāhantiādimāha. Tattha appatiṭṭhanti	113	
PA_atk-s03_01a:113_1	appatiṭṭhahanto. Anāyūhanti anāyūhanto, avāyamantoti attho. Iti bhagavā gūḷhaṃ paṭicchannaṃ	113	
PA_atk-s03_01a:113_2	katvā pañhaṃ kathesi. Devatāpi naṃ sutvā “bāhirakaṃ tāva oghaṃ tarantā nāma ṭhātabbaṭṭhāne	113	
PA_atk-s03_01a:113_3	tiṭṭhantā taritabbaṭṭhāne āyūhantā taranti, ayaṃ pana avīcito yāva bhavaggā patthaṭaṃ	113	
PA_atk-s03_01a:113_4	kilesoghaṃ kilesarāsiṃ appatiṭṭhahanto anāyūhanto atarinti āha. Kiṃ nu kho etaṃ?	113	
PA_atk-s03_01a:113_5	Kathaṃ nu kho eta”nti? Vimatiṃ pakkhantā pañhassa atthaṃ na aññāsi.	113	
PA_atk-s03_01a:114_0	Kiṃ pana bhagavatā yathā sattā na jānanti, evaṃ kathanatthāya pāramiyo pūretvā sabbaññutā	114	
PA_atk-s03_01a:114_1	paṭividdhāti? Na etadatthāya paṭividdhā. Dve pana bhagavato desanā niggahamukhena	114	
PA_atk-s03_01a:114_2	ca anuggahamukhena ca. Tattha ye paṇḍitamānino honti aññātepi ñātasaññino pañcasatā	114	
PA_atk-s03_01a:114_3	brāhmaṇapabbajitā viya, tesaṃ mānaniggahatthaṃ yathā na jānanti, evaṃ mūlapariyāyādisadisaṃ	114	
PA_atk-s03_01a:114_4	dhammaṃ deseti. Ayaṃ niggahamukhena desanā. Vuttampi cetaṃ “niggayha niggayhāhaṃ,	114	
PA_atk-s03_01a:114_5	ānanda, vakkhāmi, pavayha pavayha, ānanda, vakkhāmi, yo sāro, so ṭhassatī”ti. Ye	114	
PA_atk-s03_01a:114_6	pana ujukā sikkhākāmā, tesaṃ suviññeyyaṃ katvā ākaṅkheyyasuttādisadisaṃ dhammaṃ deseti,	114	
PA_atk-s03_01a:114_7	“abhirama, tissa, abhirama, tissa, ahamovādena ahamanuggahena ahamanusāsaniyā”ti	114	
PA_atk-s03_01a:114_8	ca ne samassāseti. Ayaṃ anuggahamukhena desanā.	114	
PA_atk-s03_01a:115_0	Ayaṃ pana devaputto mānatthaddho paṇḍitamānī, evaṃ kirassa ahosi – ahaṃ oghaṃ jānāmi,	115	
PA_atk-s03_01a:115_1	tathāgatassa oghatiṇṇabhāvaṃ jānāmi, “iminā pana kāraṇena tiṇṇo”ti ettakamattaṃ na	115	
PA_atk-s03_01a:115_2	jānāmi. Iti mayhaṃ ñātameva bahu, appaṃ aññātaṃ, tamahaṃ kathitamattameva jānissāmi.	115	
PA_atk-s03_01a:115_3	Kiñhi nāma taṃ bhagavā vadeyya, yassāhaṃ atthaṃ na jāneyyanti. Atha satthā “ayaṃ	115	
PA_atk-s03_01a:115_4	kiliṭṭhavatthaṃ viya raṅgajātaṃ abhabbo imaṃ mānaṃ appahāya desanaṃ sampaṭicchituṃ,	115	
PA_atk-s03_01a:115_5	mānaniggahaṃ tāvassa katvā puna nīcacittena pucchantassa pakāsessāmī”ti paṭicchannaṃ	115	
PA_atk-s03_01a:115_6	katvā pañhaṃ kathesi. Sopi nihatamāno ahosi, sā cassa nihatamānatā uttaripañhapucchaneneva	115	
PA_atk-s03_01a:115_7	veditabbā. Tassa pana pañhapucchanassa ayamattho – kathaṃ pana tvaṃ, mārisa, appatiṭṭhaṃ	115	
PA_atk-s03_01a:115_8	anāyūhaṃ oghamatari, yathāhaṃ jānāmi, evaṃ me kathehīti.	115	
PA_atk-s03_01a:116_0	Athassa bhagavā kathento yadāsvāhantiādimāha. Tattha yadā svāhanti yasmiṃ kāle ahaṃ.	116	
PA_atk-s03_01a:116_1	Sukāro nipātamattaṃ. Yathā ca ettha, evaṃ sabbapadesu. Saṃsīdāmīti paṭicchannaṃ katvā	116	
PA_atk-s03_01a:116_2	ataranto tattheva osīdāmi. Nibbuyhāmīti ṭhātuṃ asakkonto ativattāmi. Iti ṭhāne ca	116	
PA_atk-s03_01a:116_3	vāyāme ca dosaṃ disvā atiṭṭhanto avāyamanto oghamatarinti evaṃ bhagavatā pañho kathito.	116	
PA_atk-s03_01a:116_4	Devatāyapi paṭividdho, na pana pākaṭo, tassa pākaṭīkaraṇatthaṃ satta dukā dassitā.	116	
PA_atk-s03_01a:116_5	Kilesavasena hi santiṭṭhanto saṃsīdati nāma, abhisaṅkhāravasena āyūhanto nibbuyhati	116	
PA_atk-s03_01a:116_6	nāma. Taṇhādiṭṭhīhi vā santiṭṭhanto saṃsīdati nāma, avasesakilesānañceva abhisaṅkhārānañca	116	
PA_atk-s03_01a:116_7	vasena āyūhanto nibbuyhati nāma. Taṇhāvasena vā santiṭṭhanto saṃsīdati nāma, diṭṭhivasena	116	
PA_atk-s03_01a:116_8	āyūhanto nibbuyhati nāma. Sassatadiṭṭhiyā vā santiṭṭhanto saṃsīdati nāma, ucchedadiṭṭhiyā	116	
PA_atk-s03_01a:116_9	āyūhanto nibbuyhati nāma. Olīyanābhinivesā hi bhavadiṭṭhi, atidhāvanābhinivesā vibhavadiṭṭhi.	116	
PA_atk-s03_01a:116_10	Līnavasena vā santiṭṭhanto saṃsīdati nāma, uddhaccavasena āyūhanto nibbuyhati nāma.	1161	
PA_atk-s03_01a:116_11	Tathā kāmasukhallikānuyogavasena santiṭṭhanto saṃsīdati nāma, attakilamathānuyogavasena	1161	
PA_atk-s03_01a:116_12	āyūhanto nibbuyhati nāma. Sabbākusalābhisaṅkhāravasena santiṭṭhanto saṃsīdati nāma,	1161	
PA_atk-s03_01a:116_13	sabbalokiyakusalābhisaṅkhāravasena āyūhanto nibbuyhati nāma. Vuttampi cetaṃ – “seyyathāpi,	1161	
PA_atk-s03_01a:116_14	cunda, ye keci akusalā dhammā, sabbe te adhobhāgaṅgamanīyā, ye keci kusalā dhammā,	1161	
PA_atk-s03_01a:116_15	sabbe te uparibhāgaṅgamanīyā”ti.	1161	
PA_atk-s03_01a:117_0	Imaṃ pañhavissajjanaṃ sutvāva devatā sotāpattiphale patiṭṭhāya tuṭṭhā pasannā attano	117	
PA_atk-s03_01a:117_1	tuṭṭhiñca pasādañca pakāsayantī cirassaṃ vatāti gāthamāha. Tattha cirassanti cirassa	117	
PA_atk-s03_01a:117_2	kālassa accayenāti attho. Ayaṃ kira devatā kassapasammāsambuddhaṃ disvā tassa parinibbānato	117	
PA_atk-s03_01a:117_3	paṭṭhāya antarā aññaṃ buddhaṃ na diṭṭhapubbā, tasmā ajja bhagavantaṃ disvā evamāha.	117	
PA_atk-s03_01a:117_4	Kiṃ panimāya devatāya ito pubbe satthā na diṭṭhapubboti. Diṭṭhapubbo vā hotu adiṭṭhapubbo	117	
PA_atk-s03_01a:117_5	vā, dassanaṃ upādāya evaṃ vattuṃ vaṭṭati. Brāhmaṇanti bāhitapāpaṃ khīṇāsavabrāhmaṇaṃ.	117	
PA_atk-s03_01a:117_6	Parinibbutanti kilesanibbānena nibbutaṃ. Loketi sattaloke. Visattikanti rūpādīsu	117	
PA_atk-s03_01a:117_7	ārammaṇesu āsattavisattatādīhi kāraṇehi visattikā vuccati taṇhā, taṃ visattikaṃ appatiṭṭhamānaṃ	117	
PA_atk-s03_01a:117_8	anāyūhamānaṃ tiṇṇaṃ nittiṇṇaṃ uttiṇṇaṃ cirassaṃ vata khīṇāsavabrāhmaṇaṃ passāmīti attho.	117	
PA_atk-s03_01a:118_0	Samanuñño satthā ahosīti tassā devatāya vacanaṃ citteneva samanumodi, ekajjhāsayo	118	
PA_atk-s03_01a:118_1	ahosi. Antaradhāyīti abhisaṅkhatakāyaṃ jahitvā attano pakatiupādiṇṇakakāyasmiṃyeva	118	
PA_atk-s03_01a:118_2	ṭhatvā laddhāsā laddhapatiṭṭhā hutvā dasabalaṃ gandhehi ca mālehi ca pūjetvā attano	118	
PA_atk-s03_01a:118_3	bhavanaṃyeva agamāsīti.	118	
PA_atk-s03_01a:119	Oghataraṇasuttavaṇṇanā niṭṭhitā.	11	
PA_atk-s03_01a:120	2. Nimokkhasuttavaṇṇanā	12	
PA_atk-s03_01a:121_0	2. Idāni dutiyasuttato paṭṭhāya paṭhamamāgatañca uttānatthañca pahāya yaṃ yaṃ anuttānaṃ,	121	
PA_atk-s03_01a:121_1	taṃ tadeva vaṇṇayissāma. Jānāsi noti jānāsi nu. Nimokkhantiādīni maggādīnaṃ nāmāni.	121	
PA_atk-s03_01a:121_2	Maggena hi sattā kilesabandhanato nimuccanti, tasmā maggo sattānaṃ nimokkhoti vutto.	121	
PA_atk-s03_01a:121_3	Phalakkhaṇe pana te kilesabandhanato pamuttā, tasmā phalaṃ sattānaṃ pamokkhoti vuttaṃ.	121	
PA_atk-s03_01a:121_4	Nibbānaṃ patvā sattānaṃ sabbadukkhaṃ viviccati, tasmā nibbānaṃ vivekoti vuttaṃ. Sabbāni	121	
PA_atk-s03_01a:121_5	vā etāni nibbānasseva nāmāni. Nibbānañhi patvā sattā sabbadukkhato nimuccanti pamuccanti	121	
PA_atk-s03_01a:121_6	viviccanti, tasmā tadeva “nimokkho pamokkho viveko”ti vuttaṃ. Jānāmi khvāhanti jānāmi	121	
PA_atk-s03_01a:121_7	kho ahaṃ. Avadhāraṇattho khokāro. Ahaṃ jānāmiyeva. Sattānaṃ nimokkhādijānanatthameva	121	
PA_atk-s03_01a:121_8	hi mayā samatiṃsa pāramiyo pūretvā sabbaññutaññāṇaṃ paṭividdhanti sīhanādaṃ nadati.	121	
PA_atk-s03_01a:121_9	Buddhasīhanādaṃ nāma kira etaṃ suttaṃ.	121	
PA_atk-s03_01a:122_0	Nandībhavaparikkhayāti nandīmūlakassa kammabhavassa parikkhayena. Nandiyā ca bhavassa	122	
PA_atk-s03_01a:122_1	cātipi vaṭṭati. Tattha hi purimanaye nandībhavena tividhakammābhisaṅkhāravasena saṅkhārakkhandho	122	
PA_atk-s03_01a:122_2	gahito, saññāviññāṇehi taṃsampayuttā ca dve khandhā. Tehi pana tīhi khandhehi sampayuttā	122	
PA_atk-s03_01a:122_3	vedanā tesaṃ gahaṇena gahitāvāti anupādiṇṇakānaṃ catunnaṃ arūpakkhandhānaṃ appavattivasena	122	
PA_atk-s03_01a:122_4	saupādisesaṃ nibbānaṃ kathitaṃ hoti. Vedanānaṃ nirodhā upasamāti upādiṇṇakavedanānaṃ	122	
PA_atk-s03_01a:122_5	nirodhena ca upasamena ca. Tattha vedanāgahaṇena taṃsampayuttā tayo khandhā gahitāva	122	
PA_atk-s03_01a:122_6	honti, tesaṃ vatthārammaṇavasena rūpakkhandhopi. Evaṃ imesaṃ upādiṇṇakānaṃ pañcannaṃ	122	
PA_atk-s03_01a:122_7	khandhānaṃ appavattivasena anupādisesaṃ nibbānaṃ kathitaṃ hoti. Dutiyanaye pana nandiggahaṇena	122	
PA_atk-s03_01a:122_8	saṅkhārakkhandho gahito, bhavaggahaṇena upapattibhavasaṅkhāto rūpakkhandho, saññādīhi	122	
PA_atk-s03_01a:122_9	sarūpeneva tayo khandhā. Evaṃ imesaṃ pañcannaṃ khandhānaṃ appavattivasena nibbānaṃ	122	
PA_atk-s03_01a:122_10	kathitaṃ hotīti veditabbaṃ. Imameva ca nayaṃ catunikāyikabhaṇḍikatthero roceti. Iti	1221	
PA_atk-s03_01a:122_11	nibbānavaseneva bhagavā desanaṃ niṭṭhāpesīti.	1221	
PA_atk-s03_01a:123	Nimokkhasuttavaṇṇanā niṭṭhitā.	12	
PA_atk-s03_01a:124	3. Upanīyasuttavaṇṇanā	12	
PA_atk-s03_01a:125_0	3. Tatiye upanīyatīti parikkhīyati nirujjhati, upagacchati vā, anupubbena maraṇaṃ	125	
PA_atk-s03_01a:125_1	upetīti attho. Yathā vā gopālena gogaṇo nīyati, evaṃ jarāya maraṇasantikaṃ upanīyatīti	125	
PA_atk-s03_01a:125_2	attho. Jīvitanti jīvitindriyaṃ. Appanti parittaṃ thokaṃ. Tassa dvīhākārehi parittatā	125	
PA_atk-s03_01a:125_3	veditabbā sarasaparittatāya ca khaṇaparittatāya ca. Sarasaparittatāyapi hi “yo, bhikkhave,	125	
PA_atk-s03_01a:125_4	ciraṃ jīvati, so vassasataṃ appaṃ vā bhiyyo”ti vacanato parittaṃ. Khaṇaparittatāyapi.	125	
PA_atk-s03_01a:125_5	Paramatthato hi atiparitto sattānaṃ jīvitakkhaṇo ekacittappavattimattoyeva. Yathā	125	
PA_atk-s03_01a:125_6	nāma rathacakkaṃ pavattamānampi ekeneva nemippadesena pavattati, tiṭṭhamānampi ekeneva	125	
PA_atk-s03_01a:125_7	tiṭṭhati, evamevaṃ ekacittakkhaṇikaṃ sattānaṃ jīvitaṃ, tasmiṃ citte niruddhamatte	125	
PA_atk-s03_01a:125_8	satto niruddhoti vuccati. Yathāha – atīte cittakkhaṇe jīvittha na jīvati na jīvissati,	125	
PA_atk-s03_01a:125_9	anāgate cittakkhaṇe jīvissati na jīvati na jīvittha, paccuppanne cittakkhaṇe jīvati	125	
PA_atk-s03_01a:125_10	na jīvittha na jīvissati.	1251	
PA_atk-s03_01a:126	“Jīvitaṃ attabhāvo ca, sukhadukkhā ca kevalā;	12	
PA_atk-s03_01a:127	Ekacittasamāyuttā, lahuso vattate khaṇo.	12	
PA_atk-s03_01a:128	“Ye niruddhā marantassa, tiṭṭhamānassa vā idha;	12	
PA_atk-s03_01a:129	Sabbepi sadisā khandhā, gatā appaṭisandhikā.	12	
PA_atk-s03_01a:130	“Anibbattena na jāto, paccuppannena jīvati;	13	
PA_atk-s03_01a:131	Cittabhaṅgā mato loko, paññatti paramatthiyā”ti. ;	13	
PA_atk-s03_01a:132_0	Jarūpanītassāti jaraṃ upagatassa, jarāya vā maraṇasantikaṃ upanītassa. Na santi tāṇāti	132	
PA_atk-s03_01a:132_1	tāṇaṃ leṇaṃ saraṇaṃ bhavituṃ samatthā nāma keci natthi. Etaṃ bhayanti etaṃ jīvitindriyassa	132	
PA_atk-s03_01a:132_2	maraṇūpagamanaṃ, āyuparittatā, jarūpanītassa tāṇābhāvoti tividhaṃ bhayaṃ bhayavatthu	132	
PA_atk-s03_01a:132_3	bhayakāraṇanti attho. Puññāni kayirātha sukhāvahānīti viññū puriso sukhāvahāni sukhadāyakāni	132	
PA_atk-s03_01a:132_4	puññāni kareyya. Iti devatā rūpāvacarajjhānaṃ sandhāya pubbacetanaṃ aparacetanaṃ	132	
PA_atk-s03_01a:132_5	muñcacetanañca gahetvā bahuvacanavasena “puññānī”ti āha. Jhānassādaṃ jhānanikantiṃ	132	
PA_atk-s03_01a:132_6	jhānasukhañca gahetvā “sukhāvahānī”ti āha. Tassā kira devatāya sayaṃ dīghāyukaṭṭhāne	132	
PA_atk-s03_01a:132_7	brahmaloke nibbattattā heṭṭhā kāmāvacaradevesu parittāyukaṭṭhāne cavamāne upapajjamāne	132	
PA_atk-s03_01a:132_8	ca thullaphusitake vuṭṭhipātasadise satte disvā etadahosi “ahovatime sattā jhānaṃ	132	
PA_atk-s03_01a:132_9	bhāvetvā aparihīnajjhānā kālaṃ katvā brahmaloke ekakappa-dvekappa-catukappa-aṭṭhakappa-soḷasakappa-dvattiṃsakappa-catusaṭṭhikappappamāṇaṃ	132	
PA_atk-s03_01a:132_10	addhānaṃ tiṭṭheyyu”nti. Tasmā evamāha.	1321	
PA_atk-s03_01a:133_0	Atha bhagavā – “ayaṃ devatā aniyyānikaṃ vaṭṭakathaṃ kathetī”ti vivaṭṭamassā dassento	133	
PA_atk-s03_01a:133_1	dutiyaṃ gāthamāha. Tattha lokāmisanti dve lokāmisā pariyāyena ca nippariyāyena ca.	133	
PA_atk-s03_01a:133_2	Pariyāyena tebhūmakavaṭṭaṃ lokāmisaṃ, nippariyāyena cattāro paccayā. Idha pariyāyalokāmisaṃ	133	
PA_atk-s03_01a:133_3	adhippetaṃ. Nippariyāyalokāmisampi vaṭṭatiyeva. Santipekkhoti nibbānasaṅkhātaṃ accantasantiṃ	133	
PA_atk-s03_01a:133_4	pekkhanto icchanto patthayantoti.	133	
PA_atk-s03_01a:134	Upanīyasuttavaṇṇanā niṭṭhitā.	13	
PA_atk-s03_01a:135	4. Accentisuttavaṇṇanā	13	
PA_atk-s03_01a:136_0	4. Catutthe accentīti atikkamanti. Kālāti purebhattādayo kālā. Tarayanti rattiyoti	136	
PA_atk-s03_01a:136_1	rattiyo atikkamamānā puggalaṃ maraṇūpagamanāya tarayanti sīghaṃ sīghaṃ gamayanti.	136	
PA_atk-s03_01a:136_2	Vayoguṇāti paṭhamamajjhimapacchimavayānaṃ guṇā, rāsayoti attho. “Anujānāmi, bhikkhave,	136	
PA_atk-s03_01a:136_3	ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho. “Sataguṇā dakkhiṇā	136	
PA_atk-s03_01a:136_4	pāṭikaṅkhitabbā”ti ettha ānisaṃsaṭṭho. “Antaṃ antaguṇa”nti ettha koṭṭhāsaṭṭho. “Kayirā	136	
PA_atk-s03_01a:136_5	mālāguṇe bahū”ti ettha rāsaṭṭho. “Pañca kāmaguṇā”ti ettha bandhanaṭṭho. Idha pana	136	
PA_atk-s03_01a:136_6	rāsaṭṭho guṇaṭṭho. Tasmā vayoguṇāti vayorāsayo veditabbā. Anupubbaṃ jahantīti anupaṭipāṭiyā	136	
PA_atk-s03_01a:136_7	puggalaṃ jahanti. Majjhimavaye ṭhitaṃ hi paṭhamavayo jahati, pacchimavaye ṭhitaṃ	136	
PA_atk-s03_01a:136_8	dve paṭhamamajjhimā jahanti, maraṇakkhaṇe pana tayopi vayā jahanteva. Etaṃ bhayanti	136	
PA_atk-s03_01a:136_9	etaṃ kālānaṃ atikkamanaṃ, rattidivānaṃ taritabhāvo, vayoguṇānaṃ jahanabhāvoti tividhaṃ	136	
PA_atk-s03_01a:136_10	bhayaṃ. Sesaṃ purimasadisamevāti.	1361	
PA_atk-s03_01a:137	Accentisuttavaṇṇanā niṭṭhitā.	13	
PA_atk-s03_01a:138	5. Katichindasuttavaṇṇanā	13	
PA_atk-s03_01a:139_0	5. Pañcame kati chindeti chindanto kati chindeyya. Sesapadesupi eseva nayo. Ettha	139	
PA_atk-s03_01a:139_1	ca “chinde jahe”ti atthato ekaṃ. Gāthābandhassa pana maṭṭhabhāvatthaṃ ayaṃ devatā	139	
PA_atk-s03_01a:139_2	saddapunaruttiṃ vajjayantī evamāha. Kati saṅgātigoti kati saṅge atigato, atikkantoti	139	
PA_atk-s03_01a:139_3	attho. Saṅgātikotipi pāṭho, ayameva attho. Pañca chindeti chindanto pañca orambhāgiyasaṃyojanāni	139	
PA_atk-s03_01a:139_4	chindeyya. Pañca jaheti jahanto pañcuddhambhāgiyasaṃyojanāni jaheyya. Idhāpi chindanañca	139	
PA_atk-s03_01a:139_5	jahanañca atthato ekameva, bhagavā pana devatāya āropitavacanānurūpeneva evamāha.	139	
PA_atk-s03_01a:139_6	Atha vā pādesu baddhapāsasakuṇo viya pañcorambhāgiyasaṃyojanāni heṭṭhā ākaḍḍhamānākārāni	139	
PA_atk-s03_01a:139_7	honti, tāni anāgāmimaggena chindeyyāti vadati. Hatthehi gahitarukkhasākhā viya pañcuddhambhāgiyasaṃyojanāni	139	
PA_atk-s03_01a:139_8	upari ākaḍḍhamānākārāni honti, tāni arahattamaggena jaheyyāti vadati. Pañca cuttari	139	
PA_atk-s03_01a:139_9	bhāvayeti etesaṃ saṃyojanānaṃ chindanatthāya ceva pahānatthāya ca uttari atirekaṃ	139	
PA_atk-s03_01a:139_10	visesaṃ bhāvento saddhāpañcamāni indriyāni bhāveyyāti attho. Pañca saṅgātigoti rāgasaṅgo	1391	
PA_atk-s03_01a:139_11	dosasaṅgo mohasaṅgo mānasaṅgo diṭṭhisaṅgoti ime pañca saṅge atikkanto. Oghatiṇṇoti	1391	
PA_atk-s03_01a:139_12	vuccatīti caturoghatiṇṇoti kathīyati. Imāya pana gāthāya pañcindriyāni lokiyalokuttarāni kathitānīti.	1391	
PA_atk-s03_01a:140	Katichindasuttavaṇṇanā niṭṭhitā.	14	
PA_atk-s03_01a:141	6. Jāgarasuttavaṇṇanā	14	
PA_atk-s03_01a:142_0	6. Chaṭṭhe jāgaratanti jāgarantānaṃ. Pañca jāgaratanti vissajjanagāthāyaṃ pana saddhādīsu	142	
PA_atk-s03_01a:142_1	pañcasu indriyesu jāgarantesu pañca nīvaraṇā suttā nāma. Kasmā? Yasmā taṃsamaṅgīpuggalo	142	
PA_atk-s03_01a:142_2	yattha katthaci nisinno vā ṭhito vā aruṇaṃ uṭṭhapentopi pamādatāya akusalasamaṅgitāya	142	
PA_atk-s03_01a:142_3	sutto nāma hoti. Evaṃ suttesu pañcasu nīvaraṇesu pañcindriyāni jāgarāni nāma. Kasmā?	142	
PA_atk-s03_01a:142_4	Yasmā taṃsamaṅgīpuggalo yattha katthaci nipajjitvā niddāyantopi appamādatāya kusalasamaṅgitāya	142	
PA_atk-s03_01a:142_5	jāgaro nāma hoti. Pañcahi pana nīvaraṇeheva kilesarajaṃ ādiyati gaṇhāti parāmasati.	142	
PA_atk-s03_01a:142_6	Purimā hi kāmacchandādayo pacchimānaṃ paccayā hontīti pañcahi indriyehi parisujjhatīti	142	
PA_atk-s03_01a:142_7	ayamattho veditabbo. Idhāpi pañcindriyāni lokiyalokuttarāneva kathitānīti.	142	
PA_atk-s03_01a:143	Jāgarasuttavaṇṇanā niṭṭhitā.	14	
PA_atk-s03_01a:144	7. Appaṭividitasuttavaṇṇanā	14	
PA_atk-s03_01a:145_0	7. Sattame dhammāti catusaccadhammā. Appaṭividitāti ñāṇena appaṭividdhā. Paravādesūti	145	
PA_atk-s03_01a:145_1	dvāsaṭṭhidiṭṭhigatavādesu. Te hi ito paresaṃ titthiyānaṃ vādattā paravādā nāma. Nīyareti	145	
PA_atk-s03_01a:145_2	attano dhammatāyapi gacchanti, parenapi nīyanti. Tattha sayameva sassatādīni gaṇhantā	145	
PA_atk-s03_01a:145_3	gacchanti nāma, parassa vacanena tāni gaṇhantā nīyanti nāma. Kālo tesaṃ pabujjhitunti	145	
PA_atk-s03_01a:145_4	tesaṃ puggalānaṃ pabujjhituṃ ayaṃ kālo. Lokasmiñhi buddho uppanno, dhammo desiyati,	145	
PA_atk-s03_01a:145_5	saṅgho suppaṭipanno, paṭipadā bhaddikā, ime ca pana mahājanā vaṭṭe suttā nappabujjhantīti	145	
PA_atk-s03_01a:145_6	devatā āha. Sambuddhāti sammā hetunā kāraṇena buddhā. Cattāro hi buddhā – sabbaññubuddho,	145	
PA_atk-s03_01a:145_7	paccekabuddho, catusaccabuddho, sutabuddhoti. Tattha samatiṃsapāramiyo pūretvā sammāsambodhiṃ	145	
PA_atk-s03_01a:145_8	patto sabbaññubuddho nāma. Kappasatasahassādhikāni dve asaṅkhyeyyāni pāramiyo pūretvā	145	
PA_atk-s03_01a:145_9	sayambhutaṃ patto paccekabuddho nāma. Avasesā khīṇāsavā catusaccabuddhā nāma. Bahussuto	145	
PA_atk-s03_01a:145_10	sutabuddho nāma. Imasmiṃ atthe tayopi purimā vaṭṭanti. Sammadaññāti sammā hetunā	1451	
PA_atk-s03_01a:145_11	kāraṇena jānitvā. Caranti visame samanti visame vā lokasannivāse visame vā sattanikāye	1451	
PA_atk-s03_01a:145_12	visame vā kilesajāte samaṃ carantīti.	1451	
PA_atk-s03_01a:146	Appaṭividitasuttavaṇṇanā niṭṭhitā.	14	
PA_atk-s03_01a:147	8. Susammuṭṭhasuttavaṇṇanā	14	
PA_atk-s03_01a:148_0	8. Aṭṭhame susammuṭṭhāti paññāya appaṭividdhabhāveneva sunaṭṭhā. Yathā hi dve khettāni	148	
PA_atk-s03_01a:148_1	kasitvā, ekaṃ vapitvā, bahudhaññaṃ adhigatassa avāpitakhettato aladdhaṃ sandhāya	148	
PA_atk-s03_01a:148_2	“bahuṃ me dhaññaṃ naṭṭha”nti vadanto aladdhameva “naṭṭha”nti vadati, evamidhāpi appaṭividitāva	148	
PA_atk-s03_01a:148_3	susammuṭṭhā nāma. Asammuṭṭhāti paññāya paṭividdhabhāveneva anaṭṭhā. Sesaṃ purimasadisamevāti.	148	
PA_atk-s03_01a:149	Susammuṭṭhasuttavaṇṇanā niṭṭhitā.	14	
PA_atk-s03_01a:150	9. Mānakāmasuttavaṇṇanā	15	
PA_atk-s03_01a:151_0	9. Navame mānakāmassāti mānaṃ kāmentassa icchantassa. Damoti evarūpassa puggalassa	151	
PA_atk-s03_01a:151_1	samādhipakkhiko damo natthīti vadati. “Saccena danto damasā upeto, vedantagū vusitabrahmacariyo”ti	151	
PA_atk-s03_01a:151_2	ettha hi indriyasaṃvaro damoti vutto. “Yadi saccā damā cāgā, khantyā bhiyyodha vijjatī”ti	151	
PA_atk-s03_01a:151_3	ettha paññā. “Dānena damena saṃyamena saccavajjena atthi puññaṃ, atthi puññassa āgamo”ti	151	
PA_atk-s03_01a:151_4	ettha uposathakammaṃ. “Sakkhissasi kho tvaṃ, puṇṇa, iminā damūpasamena samannāgato	151	
PA_atk-s03_01a:151_5	sunāparantasmiṃ janapade viharitu”nti ettha adhivāsanakhanti. Imasmiṃ pana sutte	151	
PA_atk-s03_01a:151_6	damoti samādhipakkhikadhammānaṃ etaṃ nāmaṃ. Tenevāha – “na monamatthi asamāhitassā”ti.	151	
PA_atk-s03_01a:151_7	Tattha monanti catumaggañāṇaṃ, tañhi munātīti monaṃ, catusaccadhamme jānātīti attho.	151	
PA_atk-s03_01a:151_8	Maccudheyyassāti tebhūmakavaṭṭassa. Tañhi maccuno patiṭṭhānaṭṭhena maccudheyyanti	151	
PA_atk-s03_01a:151_9	vuccati. Pāranti tasseva pāraṃ nibbānaṃ. Tareyyāti paṭivijjheyya pāpuṇeyya vā. Idaṃ	151	
PA_atk-s03_01a:151_10	vuttaṃ hoti – eko araññe viharanto pamatto puggalo maccudheyyassa pāraṃ na tareyya	1511	
PA_atk-s03_01a:151_11	na paṭivijjheyya na pāpuṇeyyāti.	1511	
PA_atk-s03_01a:152_0	Mānaṃ pahāyāti arahattamaggena navavidhamānaṃ pajahitvā. Susamāhitattoti upacārappanāsamādhīhi	152	
PA_atk-s03_01a:152_1	suṭṭhu samāhitatto. Sucetasoti ñāṇasampayuttatāya sundaracitto. Ñāṇavippayuttacittena	152	
PA_atk-s03_01a:152_2	hi sucetasoti na vuccati, tasmā ñāṇasampayuttena sucetaso hutvāti attho. Sabbadhi	152	
PA_atk-s03_01a:152_3	vippamuttoti sabbesu khandhāyatanādīsu vippamutto hutvā. Tareyyāti ettha tebhūmakavaṭṭaṃ	152	
PA_atk-s03_01a:152_4	samatikkamanto nibbānaṃ paṭivijjhanto taratīti paṭivedhataraṇaṃ nāma vuttaṃ. Iti	152	
PA_atk-s03_01a:152_5	imāya gāthāya tisso sikkhā kathitā honti. Kathaṃ – māno nāmāyaṃ sīlabhedano, tasmā	152	
PA_atk-s03_01a:152_6	“mānaṃ pahāyā”ti iminā adhisīlasikkhā kathitā hoti. “Susamāhitatto”ti iminā adhicittasikkhā.	152	
PA_atk-s03_01a:152_7	“Sucetaso”ti ettha cittena paññā dassitā, tasmā iminā adhipaññāsikkhā kathitā. Adhisīlañca	152	
PA_atk-s03_01a:152_8	nāma sīle sati hoti, adhicittaṃ citte sati, adhipaññā paññāya sati. Tasmā sīlaṃ nāma	152	
PA_atk-s03_01a:152_9	pañcapi dasapi sīlāni, pātimokkhasaṃvaro adhisīlaṃ nāmāti veditabbaṃ. Aṭṭha samāpattiyo	152	
PA_atk-s03_01a:152_10	cittaṃ, vipassanāpādakajjhānaṃ adhicittaṃ. Kammassakatañāṇaṃ paññā, vipassanā adhipaññā.	1521	
PA_atk-s03_01a:152_11	Anuppannepi hi buddhuppāde pavattatīti pañcasīlaṃ dasasīlaṃ sīlameva, pātimokkhasaṃvarasīlaṃ	1521	
PA_atk-s03_01a:152_12	buddhuppādeyeva pavattatīti adhisīlaṃ. Cittapaññāsupi eseva nayo. Apica nibbānaṃ	1521	
PA_atk-s03_01a:152_13	patthayantena samādinnaṃ pañcasīlampi dasasīlampi adhisīlameva. Samāpannā aṭṭha samāpattiyopi	1521	
PA_atk-s03_01a:152_14	adhicittameva. Sabbampi vā lokiyasīlaṃ sīlameva, lokuttaraṃ adhisīlaṃ. Cittapaññāsupi	1521	
PA_atk-s03_01a:152_15	eseva nayoti. Iti imāya gāthāya samodhānetvā tisso sikkhā sakalasāsanaṃ kathitaṃ hotīti.	1521	
PA_atk-s03_01a:153	Mānakāmasuttavaṇṇanā niṭṭhitā.	15	
PA_atk-s03_01a:154	10. Araññasuttavaṇṇanā	15	
PA_atk-s03_01a:155_0	10. Dasame santānanti santakilesānaṃ, paṇḍitānaṃ vā. “Santo have sabbhi pavedayanti,	155	
PA_atk-s03_01a:155_1	dūre santo pakāsantī”tiādīsu hi paṇḍitāpi santoti vuttā. Brahmacārinanti seṭṭhacārīnaṃ	155	
PA_atk-s03_01a:155_2	maggabrahmacariyavāsaṃ vasantānaṃ. Kena vaṇṇo pasīdatīti kena kāraṇena chavivaṇṇo	155	
PA_atk-s03_01a:155_3	pasīdatīti pucchati. Kasmā panesā evaṃ pucchati? Esā kira vanasaṇḍavāsikā bhummadevatā	155	
PA_atk-s03_01a:155_4	āraññake bhikkhū pacchābhattaṃ piṇḍapātapaṭikkante araññaṃ pavisitvā rattiṭṭhānadivāṭṭhānesu	155	
PA_atk-s03_01a:155_5	mūlakammaṭṭhānaṃ gahetvā nisinne passati. Tesañca evaṃ nisinnānaṃ balavacittekaggatā	155	
PA_atk-s03_01a:155_6	uppajjati. Tato visabhāgasantati vūpasammati, sabhāgasantati okkamati, cittaṃ pasīdati.	155	
PA_atk-s03_01a:155_7	Citte pasanne lohitaṃ pasīdati, cittasamuṭṭhānāni upādārūpāni parisuddhāni honti,	155	
PA_atk-s03_01a:155_8	vaṇṭā pamuttatālaphalassa viya mukhassa vaṇṇo hoti. Taṃ disvā devatā cintesi – “sarīravaṇṇo	155	
PA_atk-s03_01a:155_9	nāmāyaṃ paṇītāni rasasampannāni bhojanāni sukhasamphassāni nivāsanapāpuraṇasayanāni	155	
PA_atk-s03_01a:155_10	utusukhe tebhūmikādibhede ca pāsāde mālāgandhavilepanādīni ca labhantānaṃ pasīdati,	1551	
PA_atk-s03_01a:155_11	ime pana bhikkhū piṇḍāya caritvā missakabhattaṃ bhuñjanti, viraḷamañcake vā phalake	1551	
PA_atk-s03_01a:155_12	vā silāya vā sayanāni kappenti, rukkhamūlādīsu vā abbhokāse vā vasanti, kena nu kho	1551	
PA_atk-s03_01a:155_13	kāraṇena etesaṃ vaṇṇo pasīdatī”ti. Tasmā pucchi.	1551	
PA_atk-s03_01a:156_0	Athassā bhagavā kāraṇaṃ kathento dutiyaṃ gāthaṃ āha. Tattha atītanti atīte asuko	156	
PA_atk-s03_01a:156_1	nāma rājā dhammiko ahosi, so amhākaṃ paṇīte paccaye adāsi. Ācariyupajjhāyā lābhino	156	
PA_atk-s03_01a:156_2	ahesuṃ. Atha mayaṃ evarūpāni bhojanāni bhuñjimhā, cīvarāni pārupimhāti evaṃ ekacce	156	
PA_atk-s03_01a:156_3	paccayabāhullikā viya ime bhikkhū atītaṃ nānusocanti. Nappajappanti nāgatanti anāgate	156	
PA_atk-s03_01a:156_4	dhammiko rājā bhavissati, phītā janapadā bhavissanti, bahūni sappinavanītādīni uppajjissanti,	156	
PA_atk-s03_01a:156_5	“khādatha bhuñjathā”ti tattha tattha vattāro bhavissanti, tadā mayaṃ evarūpāni bhojanāni	156	
PA_atk-s03_01a:156_6	bhuñjissāma, cīvarāni pārupissāmāti evaṃ anāgataṃ na patthenti. Paccuppannenāti yena	156	
PA_atk-s03_01a:156_7	kenaci taṅkhaṇe laddhena yāpenti. Tenāti tena tividhenāpi kāraṇena.	156	
PA_atk-s03_01a:157_0	Evaṃ vaṇṇasampattiṃ dassetvā idāni tasseva vaṇṇassa vināsaṃ dassento anantaraṃ gāthamāha.	157	
PA_atk-s03_01a:157_1	Tattha anāgatappajappāyāti anāgatassa patthanāya. Etenāti etena kāraṇadvayena. Naḷova	157	
PA_atk-s03_01a:157_2	harito lutoti yathā harito naḷo lāyitvā uṇhapāsāṇe pakkhitto sussati, evaṃ sussantīti.	157	
PA_atk-s03_01a:158	Araññasuttavaṇṇanā niṭṭhitā. Naḷavaggo paṭhamo.	15	
PA_atk-s03_01a:159	2. Nandanavaggo	15	
PA_atk-s03_01a:160	1. Nandanasuttavaṇṇanā	16	
PA_atk-s03_01a:161_0	11. Nandanavaggassa paṭhame tatrāti tasmiṃ ārāme. Khoti byañjanasiliṭṭhatāvasena	161	
PA_atk-s03_01a:161_1	nipātamattaṃ. Bhikkhū āmantesīti parisajeṭṭhake bhikkhū jānāpesi. Bhikkhavoti tesaṃ	161	
PA_atk-s03_01a:161_2	āmantanākāradīpanaṃ. Bhadanteti pativacanadānaṃ. Te bhikkhūti ye tattha sammukhībhūtā	161	
PA_atk-s03_01a:161_3	dhammapaṭiggāhakā bhikkhū. Bhagavato paccassosunti bhagavato vacanaṃ patiassosuṃ,	161	
PA_atk-s03_01a:161_4	abhimukhā hutvā suṇiṃsu sampaṭicchiṃsūti attho. Etadavocāti etaṃ idāni vattabbaṃ	161	
PA_atk-s03_01a:161_5	“bhūtapubba”ntiādivacanaṃ avoca. Tattha tāvatiṃsakāyikāti tāvatiṃsakāye nibbattā.	161	
PA_atk-s03_01a:161_6	Tāvatiṃsakāyo nāma dutiyadevaloko vuccati. Maghena māṇavena saddhiṃ macalagāme kālaṃ	161	
PA_atk-s03_01a:161_7	katvā tattha uppanne tettiṃsa devaputte upādāya kira tassa devalokassa ayaṃ paṇṇatti	161	
PA_atk-s03_01a:161_8	jātāti vadanti. Yasmā pana sesacakkavāḷesupi cha kāmāvacaradevalokā atthi. Vuttampi	161	
PA_atk-s03_01a:161_9	cetaṃ “sahassaṃ cātumahārājikānaṃ sahassaṃ tāvatiṃsāna”nti, tasmā nāmapaṇṇattiyevesā	161	
PA_atk-s03_01a:161_10	tassa devalokassāti veditabbā. Evañhi niddosaṃ padaṃ hoti.	1611	
PA_atk-s03_01a:162_0	Nandane vaneti ettha taṃ vanaṃ paviṭṭhe paviṭṭhe nandayati tosetīti nandanaṃ. Pañcasu	162	
PA_atk-s03_01a:162_1	hi maraṇanimittesu uppannesu “sampattiṃ pahāya cavissāmā”ti paridevamānā devatā sakko	162	
PA_atk-s03_01a:162_2	devānamindo “mā paridevittha, abhijjanadhammā nāma saṅkhārā natthī”ti ovaditvā tattha	162	
PA_atk-s03_01a:162_3	pavesāpeti. Tāsaṃ aññāhi devatāhi bāhāsu gahetvā pavesitānampi tassa sampattiṃ disvāva	162	
PA_atk-s03_01a:162_4	maraṇasoko vūpasammati, pītipāmojjameva uppajjati. Atha tasmiṃ kīḷamānā eva uṇhasantatto	162	
PA_atk-s03_01a:162_5	himapiṇḍo viya vilīyanti, vātāpahatadīpasikhā viya vijjhāyantīti evaṃ yaṃkiñci anto	162	
PA_atk-s03_01a:162_6	paviṭṭhaṃ nandayati tosetiyevāti nandanaṃ, tasmiṃ nandane. Accharāsaṅghaparivutāti	162	
PA_atk-s03_01a:162_7	accharāti devadhītānaṃ nāmaṃ, tāsaṃ samūhena parivutā.	162	
PA_atk-s03_01a:163_0	Dibbehīti devaloke nibbattehi. Pañcahi kāmaguṇehīti manāpiyarūpasaddagandharasaphoṭṭhabbasaṅkhātehi	163	
PA_atk-s03_01a:163_1	pañcahi kāmabandhanehi kāmakoṭṭhāsehi vā. Samappitāti upetā. Itaraṃ tasseva vevacanaṃ.	163	
PA_atk-s03_01a:163_2	Paricārayamānāti ramamānā, tesu tesu vā rūpādīsu indriyāni sañcārayamānā. Tāyaṃ velāyanti	163	
PA_atk-s03_01a:163_3	tasmiṃ paricāraṇakāle. So panassa devaputtassa adhunā abhinibbattakālo veditabbo.	163	
PA_atk-s03_01a:163_4	Tassa hi paṭisandhikkhaṇeyeva rattasuvaṇṇakkhandho viya virocayamāno tigāvutappamāṇo	163	
PA_atk-s03_01a:163_5	attabhāvo nibbatti. So dibbavatthanivattho dibbālaṅkārapaṭimaṇḍito dibbamālāvilepanadharo	163	
PA_atk-s03_01a:163_6	dibbehi candanacuṇṇehi samaṃ vikiriyamāno dibbehi pañcahi kāmaguṇehi ovuto nivuto	163	
PA_atk-s03_01a:163_7	pariyonaddho lobhābhibhūto hutvā lobhanissaraṇaṃ nibbānaṃ apassanto āsabhiṃ vācaṃ	163	
PA_atk-s03_01a:163_8	bhāsanto viya mahāsaddena “na te sukhaṃ pajānantī”ti imaṃ gāthaṃ gāyamāno nandanavane	163	
PA_atk-s03_01a:163_9	vicari. Tena vuttaṃ – “tāyaṃ velāyaṃ imaṃ gāthaṃ abhāsī”ti.	163	
PA_atk-s03_01a:164_0	Ye na passanti nandananti ye tatra pañcakāmaguṇānubhavanavasena nandanavanaṃ na passanti.	164	
PA_atk-s03_01a:164_1	Naradevānanti devanarānaṃ, devapurisānanti attho. Tidasānanti tikkhattuṃ dasannaṃ.	164	
PA_atk-s03_01a:164_2	Yasassinanti parivārasaṅkhātena yasena sampannānaṃ.	164	
PA_atk-s03_01a:165_0	Aññatarā devatāti ekā ariyasāvikā devatā. Paccabhāsīti “ayaṃ bāladevatā imaṃ sampattiṃ	165	
PA_atk-s03_01a:165_1	niccaṃ acalaṃ maññati, nāssā chedanabhedanaviddhaṃsanadhammataṃ jānātī”ti adhippāyaṃ	165	
PA_atk-s03_01a:165_2	vivaṭṭetvā dassentī “na tvaṃ bāle”ti imāya gāthāya patiabhāsi. Yathā arahataṃ vacoti	165	
PA_atk-s03_01a:165_3	yathā arahantānaṃ vacanaṃ, tathā tvaṃ na jānāsīti. Evaṃ tassā adhippāyaṃ paṭikkhipitvā	165	
PA_atk-s03_01a:165_4	idāni arahantānaṃ vacanaṃ dassentī aniccātiādimāha. Tattha aniccā vata saṅkhārāti	165	
PA_atk-s03_01a:165_5	sabbe tebhūmakasaṅkhārā hutvā abhāvatthena aniccā. Uppādavayadhamminoti uppādavayasabhāvā.	165	
PA_atk-s03_01a:165_6	Uppajjitvā nirujjhantīti idaṃ purimasseva vevacanaṃ. Yasmā vā uppajjitvā nirujjhanti,	165	
PA_atk-s03_01a:165_7	tasmā uppādavayadhamminoti. Uppādavayaggahaṇena cettha tadanantarā vemajjhaṭṭhānaṃ	165	
PA_atk-s03_01a:165_8	gahitameva hoti. Tesaṃ vūpasamo sukhoti tesaṃ saṅkhārānaṃ vūpasamasaṅkhātaṃ nibbānameva	165	
PA_atk-s03_01a:165_9	sukhaṃ. Idaṃ arahataṃ vacoti.	165	
PA_atk-s03_01a:166	Nandanasuttavaṇṇanā niṭṭhitā.	16	
PA_atk-s03_01a:167	2. Nandatisuttavaṇṇanā	16	
PA_atk-s03_01a:168_0	12. Dutiye nandatīti tussati attamano hoti. Puttimāti bahuputto. Tassa hi ekacce	168	
PA_atk-s03_01a:168_1	puttā kasikammaṃ katvā dhaññassa koṭṭhe pūrenti, ekacce vaṇijjaṃ katvā hiraññasuvaṇṇaṃ	168	
PA_atk-s03_01a:168_2	āharanti, ekacce rājānaṃ upaṭṭhahitvā yānavāhanagāmanigamādīni labhanti. Atha tesaṃ	168	
PA_atk-s03_01a:168_3	ānubhāvasaṅkhātaṃ siriṃ anubhavamānā mātā vā pitā vā nandati. Chaṇadivasādīsu vā	168	
PA_atk-s03_01a:168_4	maṇḍitapasādhite putte sampattiṃ anubhavamāne disvā nandatīti, “nandati puttehi puttimā”ti	168	
PA_atk-s03_01a:168_5	āha. Gohi tathevāti yathā puttimā puttehi, tathā gosāmikopi sampannaṃ gomaṇḍalaṃ	168	
PA_atk-s03_01a:168_6	disvā gāvo nissāya gorasasampattiṃ anubhavamāno gohi nandati. Upadhī hi narassa nandanāti,	168	
PA_atk-s03_01a:168_7	ettha upadhīti cattāro upadhī – kāmūpadhi, khandhūpadhi, kilesūpadhi, abhisaṅkhārūpadhīti.	168	
PA_atk-s03_01a:168_8	Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti	168	
PA_atk-s03_01a:168_9	evaṃ vuttassa sukhassa adhiṭṭhānabhāvato “upadhiyati ettha sukha”nti iminā vacanatthena	168	
PA_atk-s03_01a:168_10	upadhīti vuccati. Khandhāpi khandhamūlakassa dukkhassa adhiṭṭhānabhāvato, kilesāpi	1681	
PA_atk-s03_01a:168_11	apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti.	1681	
PA_atk-s03_01a:168_12	Idha pana kāmūpadhi adhippeto. Pañca hi kāmaguṇā tebhūmikādipāsāda-uḷārasayana-vatthālaṅkāra-nāṭakaparivārādivasena	1681	
PA_atk-s03_01a:168_13	paccupaṭṭhitā pītisomanassaṃ upasaṃharamānā naraṃ nandayanti. Tasmā yathā puttā ca	1681	
PA_atk-s03_01a:168_14	gāvo ca, evaṃ imepi upadhī hi narassa nandanāti veditabbā. Na hi so nandati yo nirūpadhīti	1681	
PA_atk-s03_01a:168_15	yo kāmaguṇasampattirahito daliddo dullabhaghāsacchādano, na hi so nandati. Evarūpo	1681	
PA_atk-s03_01a:168_16	manussapeto ca manussanerayiko ca kiṃ nandissati bhagavāti āha.	1681	
PA_atk-s03_01a:169_0	Idaṃ sutvā satthā cintesi – “ayaṃ devatā sokavatthumeva nandavatthuṃ karoti, sokavatthubhāvamassā	169	
PA_atk-s03_01a:169_1	dīpessāmī”ti phalena phalaṃ pātento viya tāyeva upamāya tassā vādaṃ bhindanto tameva	169	
PA_atk-s03_01a:169_2	gāthaṃ parivattetvā socatīti āha. Tattha socati puttehīti videsagamanādivasena puttesu	169	
PA_atk-s03_01a:169_3	naṭṭhesupi nassantesupi idāni nassissantīti nāsasaṅkīpi socati, tathā matesupi marantesupi	169	
PA_atk-s03_01a:169_4	corehi rājapurisehi gahitesu vā paccatthikānaṃ hatthaṃ upagatesu vā maraṇasaṅkīpi	169	
PA_atk-s03_01a:169_5	hutvā socati. Rukkhapabbatādīhi patitvā hatthapādādīnaṃ bhedavasena bhinnesupi bhijjantesupi	169	
PA_atk-s03_01a:169_6	bhedasaṅkīpi hutvā socati. Yathā ca puttehi puttimā, gosāmikopi tatheva navahākārehi	169	
PA_atk-s03_01a:169_7	gohi socati. Upadhī hi narassa socanāti yathā ca puttagāvo, evaṃ pañca kāmaguṇopadhīpi –	169	
PA_atk-s03_01a:170	“Tassa ce kāmayānassa, chandajātassa jantuno;	17	
PA_atk-s03_01a:171	Te kāmā parihāyanti, sallaviddhova ruppatī”ti. –	17	
PA_atk-s03_01a:172_0	Vuttanayena naraṃ socanti. Tasmā narassa socanā sokavatthukamevāti veditabbā. Na	172	
PA_atk-s03_01a:172_1	hi so socati, yo nirūpadhīti yassa pana catubbidhāpete upadhiyo natthi, so nirupadhi	172	
PA_atk-s03_01a:172_2	mahākhīṇāsavo kiṃ socissati, na socati devateti.	172	
PA_atk-s03_01a:173	Nandatisuttavaṇṇanā niṭṭhitā.	17	
PA_atk-s03_01a:174	3. Natthiputtasamasuttavaṇṇanā	17	
PA_atk-s03_01a:175_0	13. Tatiye natthi puttasamaṃ pemanti virūpepi hi attano puttake suvaṇṇabimbakaṃ viya	175	
PA_atk-s03_01a:175_1	maññanti, mālāguḷe viya sīsādīsu katvā pariharamānā tehi ohaditāpi omuttikāpi gandhavilepanapatitā	175	
PA_atk-s03_01a:175_2	viya somanassaṃ āpajjanti. Tenāha – “natthi puttasamaṃ pema”nti. Puttapemasamaṃ pemaṃ	175	
PA_atk-s03_01a:175_3	nāma natthīti vuttaṃ hoti. Gosamitaṃ dhananti gohi samaṃ godhanasamaṃ godhanasadisaṃ	175	
PA_atk-s03_01a:175_4	aññaṃ dhanaṃ nāma natthi bhagavāti āha. Sūriyasamā ābhāti sūriyābhāya samā aññā ābhā	175	
PA_atk-s03_01a:175_5	nāma natthīti dasseti. Samuddaparamāti ye keci aññe sarā nāma, sabbe te samuddaparamā,	175	
PA_atk-s03_01a:175_6	samuddo tesaṃ uttamo, samuddasadisaṃ aññaṃ udakanidhānaṃ nāma natthi, bhagavāti.	175	
PA_atk-s03_01a:176_0	Yasmā pana attapemena samaṃ pemaṃ nāma natthi. Mātāpitādayo hi chaḍḍetvāpi puttadhītādayo	176	
PA_atk-s03_01a:176_1	ca aposetvāpi sattā attānameva posenti. Dhaññena ca samaṃ dhanaṃ nāma natthi. (Yadā	176	
PA_atk-s03_01a:176_2	hi sattā dubbhikkhā honti), tathārūpe hi kāle hiraññasuvaṇṇādīni gomahiṃsādīnipi	176	
PA_atk-s03_01a:176_3	dhaññaggahaṇatthaṃ dhaññasāmikānameva santikaṃ gahetvā gacchanti. Paññāya ca samā	176	
PA_atk-s03_01a:176_4	ābhā nāma natthi. Sūriyādayo hi ekadesaṃyeva obhāsanti, paccuppannameva ca tamaṃ	176	
PA_atk-s03_01a:176_5	vinodenti. Paññā pana dasasahassimpi lokadhātuṃ ekappajjotaṃ kātuṃ sakkoti, atītaṃsādipaṭicchādakañca	176	
PA_atk-s03_01a:176_6	tamaṃ vidhamati. Meghavuṭṭhiyā ca samo saro nāma natthi. Nadīvāpi hotu talākādīni	176	
PA_atk-s03_01a:176_7	vā, vuṭṭhisamo saro nāma natthi. Meghavuṭṭhiyā hi pacchinnāya mahāsamuddo aṅgulipabbatemanamattampi	176	
PA_atk-s03_01a:176_8	udakaṃ na hoti, vuṭṭhiyā pana pavattamānāya yāva ābhassarabhavanāpi ekodakaṃ hoti.	176	
PA_atk-s03_01a:176_9	Tasmā bhagavā devatāya paṭigāthaṃ vadanto natthi attasamaṃ pemantiādimāhāti.	176	
PA_atk-s03_01a:177	Natthiputtasamasuttavaṇṇanā niṭṭhitā.	17	
PA_atk-s03_01a:178	4. Khattiyasuttavaṇṇanā	17	
PA_atk-s03_01a:179_0	14. Catutthe khattiyo dvipadanti dvipadānaṃ rājā seṭṭho. Komārīti kumārikāle gahitā.	179	
PA_atk-s03_01a:179_1	Ayaṃ sesabhariyānaṃ seṭṭhāti vadati. Pubbajoti paṭhamaṃ jāto kāṇo vāpi hotu kuṇiādīnaṃ	179	
PA_atk-s03_01a:179_2	vā aññataro, yo paṭhamaṃ jāto, ayameva putto imissā devatāya vāde seṭṭho nāma hoti.	179	
PA_atk-s03_01a:179_3	Yasmā pana dvipadādīnaṃ buddhādayo seṭṭhā, tasmā bhagavā paṭigāthaṃ āha. Tattha kiñcāpi	179	
PA_atk-s03_01a:179_4	bhagavā sabbesaṃyeva apadādibhedānaṃ sattānaṃ seṭṭho, uppajjamāno panesa sabbasattaseṭṭho	179	
PA_atk-s03_01a:179_5	dvipadesuyeva uppajjati, tasmā sambuddho dvipadaṃ seṭṭhoti āha. Dvipadesu uppannassa	179	
PA_atk-s03_01a:179_6	cassa sabbasattaseṭṭhabhāvo appaṭihatova hoti. Ājānīyoti hatthī vā hotu assādīsu	179	
PA_atk-s03_01a:179_7	aññataro vā, yo kāraṇaṃ jānāti, ayaṃ ājānīyova catuppadānaṃ seṭṭhoti attho. Kūṭakaṇṇarañño	179	
PA_atk-s03_01a:179_8	guḷavaṇṇaasso viya. Rājā kira pācīnadvārena nikkhamitvā cetiyapabbataṃ gamissāmīti	179	
PA_atk-s03_01a:179_9	kalambanadītīraṃ sampatto, asso tīre ṭhatvā udakaṃ otarituṃ na icchati, rājā assācariyaṃ	179	
PA_atk-s03_01a:179_10	āmantetvā, “aho vata tayā asso sikkhāpito udakaṃ otarituṃ na icchatī”ti āha. Ācariyo	1791	
PA_atk-s03_01a:179_11	“susikkhāpito deva asso, etassa hi cittaṃ – ‘sacāhaṃ udakaṃ otarissāmi, vālaṃ temissati,	1791	
PA_atk-s03_01a:179_12	vāle tinte rañño aṅge udakaṃ pāteyyā’ti, evaṃ tumhākaṃ sarīre udakapātanabhayena	1791	
PA_atk-s03_01a:179_13	na otarati, vālaṃ gaṇhāpethā”ti āha. Rājā tathā kāresi. Asso vegena otaritvā pāraṃ	1791	
PA_atk-s03_01a:179_14	gato. Sussūsāti sussūsamānā. Kumārikāle vā gahitā hotu pacchā vā, surūpā vā virūpā	1791	
PA_atk-s03_01a:179_15	vā, yā sāmikaṃ sussūsati paricarati toseti, sā bhariyānaṃ seṭṭhā. Assavoti āsuṇamāno.	1791	
PA_atk-s03_01a:179_16	Jeṭṭho vā hi hotu kaniṭṭho vā, yo mātāpitūnaṃ vacanaṃ suṇāti, sampaṭicchati, ovādapaṭikaro	1791	
PA_atk-s03_01a:179_17	hoti, ayaṃ puttānaṃ seṭṭho, aññehi sandhicchedakādicorehi puttehi ko attho devateti.	1791	
PA_atk-s03_01a:180	Khattiyasuttavaṇṇanā niṭṭhitā.	18	
PA_atk-s03_01a:181	5. Saṇamānasuttavaṇṇanā	18	
PA_atk-s03_01a:182_0	15. Pañcame ṭhite majjhanhiketi ṭhitamajjhanhike. Sannisīvesūti yathā phāsukaṭṭhānaṃ	182	
PA_atk-s03_01a:182_1	upagantvā sannisinnesu vissamamānesu. Ṭhitamajjhanhikakālo nāmesa sabbasattānaṃ iriyāpathadubbalyakālo.	182	
PA_atk-s03_01a:182_2	Idha pana pakkhīnaṃyeva vasena dassito. Saṇatevāti saṇati viya mahāviravaṃ viya muccati.	182	
PA_atk-s03_01a:182_3	Saṇamānameva cettha “saṇatevā”ti vuttaṃ. Tappaṭibhāgaṃ nāmetaṃ. Nidāghasamayasmiñhi	182	
PA_atk-s03_01a:182_4	ṭhitamajjhanhikakāle catuppadagaṇesu ceva pakkhīgaṇesu ca sannisinnesu vātapūritānaṃ	182	
PA_atk-s03_01a:182_5	susirarukkhānañceva chiddaveṇupabbānañca khandhena khandhaṃ sākhāya sākhaṃ saṅghaṭṭayantānaṃ	182	
PA_atk-s03_01a:182_6	pādapānañca araññamajjhe mahāsaddo uppajjati. Taṃ sandhāyetaṃ vuttaṃ. Taṃ bhayaṃ	182	
PA_atk-s03_01a:182_7	paṭibhāti manti taṃ evarūpe kāle mahāaraññassa saṇamānaṃ mayhaṃ bhayaṃ hutvā upaṭṭhāti.	182	
PA_atk-s03_01a:182_8	Dandhapaññā kiresā devatā tasmiṃ khaṇe attano nisajjaphāsukaṃ kathāphāsukaṃ dutiyakaṃ	182	
PA_atk-s03_01a:182_9	alabhantī evamāha. Yasmā pana tādise kāle piṇḍapātapaṭikkantassa vivitte araññāyatane	182	
PA_atk-s03_01a:182_10	kammaṭṭhānaṃ gahetvā nisinnassa bhikkhuno anappakaṃ sukhaṃ uppajjati, yaṃ sandhāya vuttaṃ –	1821	
PA_atk-s03_01a:183	“Suññāgāraṃ paviṭṭhassa, santacittassa bhikkhuno;	18	
PA_atk-s03_01a:184	Amānusī ratī hoti, sammā dhammaṃ vipassato”ti. ca,	18	
PA_atk-s03_01a:185	“Purato pacchato vāpi, aparo ce na vijjati;	18	
PA_atk-s03_01a:186	Atīva phāsu bhavati, ekassa vasato vane”ti. ca;	18	
PA_atk-s03_01a:187	Tasmā bhagavā dutiyaṃ gāthamāha. Tattha sā rati paṭibhāti manti yā evarūpe kāle ekakassa nisajjā nāma, sā rati mayhaṃ upaṭṭhātīti attho. Sesaṃ tādisamevāti.	18	
PA_atk-s03_01a:188	Saṇamānasuttavaṇṇanā niṭṭhitā.	18	
PA_atk-s03_01a:189	6. Niddātandīsuttavaṇṇanā	18	
PA_atk-s03_01a:190_0	16. Chaṭṭhe niddāti, “abhijānāmahaṃ, aggivessana, gimhānaṃ pacchime māse niddaṃ okkamitā”ti	190	
PA_atk-s03_01a:190_1	evarūpāya abyākataniddāya pubbabhāgāparabhāgesu sekhaputhujjanānaṃ sasaṅkhārikaakusale	190	
PA_atk-s03_01a:190_2	citte uppannaṃ thinamiddhaṃ. Tandīti aticchātātisītādikālesu uppannaṃ āgantukaṃ ālasiyaṃ.	190	
PA_atk-s03_01a:190_3	Vuttampi cetaṃ – “tattha katamā tandī? Yā tandī tandiyanā tandimanatā ālasyaṃ ālasyāyanā	190	
PA_atk-s03_01a:190_4	ālasyāyitattaṃ, ayaṃ vuccati tandī”ti. Vijambhitāti kāyavijambhanā. Aratīti akusalapakkhā	190	
PA_atk-s03_01a:190_5	ukkaṇṭhitatā. Bhattasammadoti bhattamucchā bhattakilamatho. Vitthāro pana tesaṃ –	190	
PA_atk-s03_01a:190_6	“tattha katamā vijambhitā? Yā kāyassa jambhanā vijambhanā”tiādinā nayena abhidhamme	190	
PA_atk-s03_01a:190_7	āgatova. Etenāti etena niddādinā upakkilesena upakkiliṭṭho nivāritapātubhāvo. Nappakāsatīti	190	
PA_atk-s03_01a:190_8	na jotati, na pātubhavatīti attho. Ariyamaggoti lokuttaramaggo. Idhāti imasmiṃ loke.	190	
PA_atk-s03_01a:190_9	Pāṇinanti sattānaṃ. Vīriyenāti maggasahajātavīriyena. Naṃ paṇāmetvāti etaṃ kilesajātaṃ	190	
PA_atk-s03_01a:190_10	nīharitvā. Ariyamaggoti lokiyalokuttaramaggo. Iti maggeneva upakkilese nīharitvā	1901	
PA_atk-s03_01a:190_11	maggassa visuddhi vuttāti.	1901	
PA_atk-s03_01a:191	Niddātandīsuttavaṇṇanā niṭṭhitā.	19	
PA_atk-s03_01a:192	7. Dukkarasuttavaṇṇanā	19	
PA_atk-s03_01a:193_0	17. Sattame duttitikkhanti dukkhamaṃ duadhivāsiyaṃ. Abyattenāti bālena. Sāmaññanti	193	
PA_atk-s03_01a:193_1	samaṇadhammo. Iminā devatā idaṃ dasseti – yaṃ paṇḍitā kulaputtā dasapi vassāni vīsatipi	193	
PA_atk-s03_01a:193_2	saṭṭhipi vassāni dante abhidantamādhāya jivhāya tāluṃ āhaccapi cetasā cittaṃ abhiniggaṇhitvāpi	193	
PA_atk-s03_01a:193_3	ekāsanaṃ ekabhattaṃ paṭisevamānā āpāṇakoṭikaṃ brahmacariyaṃ carantā sāmaññaṃ karonti.	193	
PA_atk-s03_01a:193_4	Taṃ bhagavā bālo abyatto kātuṃ na sakkotīti. Bahū hi tattha sambādhāti tasmiṃ sāmaññasaṅkhāte	193	
PA_atk-s03_01a:193_5	ariyamagge bahū sambādhā maggādhigamāya paṭipannassa pubbabhāge bahū parissayāti dasseti.	193	
PA_atk-s03_01a:194_0	Cittañce na nivārayeti yadi ayoniso uppannaṃ cittaṃ na nivāreyya, kati ahāni sāmaññaṃ	194	
PA_atk-s03_01a:194_1	careyya? Ekadivasampi na careyya. Cittavasiko hi samaṇadhammaṃ kātuṃ na sakkoti.	194	
PA_atk-s03_01a:194_2	Pade padeti ārammaṇe ārammaṇe. Ārammaṇañhi idha padanti adhippetaṃ. Yasmiṃ yasmiṃ	194	
PA_atk-s03_01a:194_3	hi ārammaṇe kileso uppajjati, tattha tattha bālo visīdati nāma. Iriyāpathapadampi	194	
PA_atk-s03_01a:194_4	vaṭṭati. Gamanādīsu hi yattha yattha kileso uppajjati, tattha tattheva visīdati nāma.	194	
PA_atk-s03_01a:194_5	Saṅkappānanti kāmasaṅkappādīnaṃ.	194	
PA_atk-s03_01a:195_0	Kummo vāti kacchapo viya. Aṅgānīti gīvapañcamāni aṅgāni. Samodahanti samodahanto,	195	
PA_atk-s03_01a:195_1	samodahitvā vā. Manovitakketi manamhi uppannavitakke. Ettāvatā idaṃ dasseti – yathā	195	
PA_atk-s03_01a:195_2	kummo soṇḍipañcamāni aṅgāni sake kapāle samodahanto siṅgālassa otāraṃ na deti, samodahitvā	195	
PA_atk-s03_01a:195_3	cassa appasayhataṃ āpajjati, evamevaṃ bhikkhu manamhi uppannavitakke sake ārammaṇakapāle	195	
PA_atk-s03_01a:195_4	samodahaṃ mārassa otāraṃ na deti, samodahitvā cassa appasayhataṃ āpajjatīti. Anissitoti	195	
PA_atk-s03_01a:195_5	taṇhādiṭṭhinissayehi anissito hutvā. Aheṭhayānoti avihiṃsamāno. Parinibbutoti kilesanibbānena	195	
PA_atk-s03_01a:195_6	parinibbuto. Nūpavadeyya kañcīti yaṃkiñci puggalaṃ ācāravipattiādīsu yāya kāyaci	195	
PA_atk-s03_01a:195_7	maṅkuṃ kātukāmo hutvā na vadeyya, “kālena vakkhāmi no akālenā”tiādayo pana pañca	195	
PA_atk-s03_01a:195_8	dhamme ajjhattaṃ upaṭṭhapetvā ullumpanasabhāvasaṇṭhitena cittena kāruññataṃ paṭicca vadeyyāti.	195	
PA_atk-s03_01a:196	Dukkarasuttavaṇṇanā niṭṭhitā.	19	
PA_atk-s03_01a:197	8. Hirīsuttavaṇṇanā	19	
PA_atk-s03_01a:198_0	18. Aṭṭhame hirīnisedhoti hiriyā akusale dhamme nisedhetīti hirīnisedho. Koci lokasmiṃ	198	
PA_atk-s03_01a:198_1	vijjatīti koci evarūpo vijjatīti pucchati. Yo nindaṃ apabodhatīti yo garahaṃ apaharanto	198	
PA_atk-s03_01a:198_2	bujjhati. Asso bhadro kasāmivāti yathā bhadro assājānīyo kasaṃ apaharanto bujjhati,	198	
PA_atk-s03_01a:198_3	patodacchāyaṃ disvā saṃvijjhanto viya kasāya attani nipātaṃ na deti, evameva yo bhikkhu	198	
PA_atk-s03_01a:198_4	bhūtassa dasaakkosavatthuno attani nipātaṃ adadanto nindaṃ apabodhati apaharanto	198	
PA_atk-s03_01a:198_5	bujjhati, evarūpo koci khīṇāsavo vijjatīti pucchati. Abhūtakkosena pana parimutto	198	
PA_atk-s03_01a:198_6	nāma natthi. Tanuyāti tanukā, hiriyā akusale dhamme nisedhetvā carantā khīṇāsavā	198	
PA_atk-s03_01a:198_7	nāma appakāti attho. Sadā satāti niccakālaṃ sativepullena samannāgatā. Antaṃ dukkhassa	198	
PA_atk-s03_01a:198_8	pappuyyāti vaṭṭadukkhassa koṭiṃ antabhūtaṃ nibbānaṃ pāpuṇitvā. Sesaṃ vuttanayamevāti.	198	
PA_atk-s03_01a:199	Hirīsuttavaṇṇanā niṭṭhitā.	19	
PA_atk-s03_01a:200	9. Kuṭikāsuttavaṇṇanā	20	
PA_atk-s03_01a:201_0	19. Navame kacci te kuṭikāti ayaṃ devatā dasa māse antovasanaṭṭhānaṭṭhena mātaraṃ	201	
PA_atk-s03_01a:201_1	kuṭikaṃ katvā, yathā sakuṇā divasaṃ gocarapasutā rattiṃ kulāvakaṃ allīyanti, evamevaṃ	201	
PA_atk-s03_01a:201_2	sattā tattha tattha gantvāpi mātugāmassa santikaṃ āgacchanti, ālayavasena bhariyaṃ	201	
PA_atk-s03_01a:201_3	kulāvakaṃ katvā. Kulapaveṇiṃ santānakaṭṭhena putte santānake katvā, taṇhaṃ bandhanaṃ	201	
PA_atk-s03_01a:201_4	katvā, gāthābandhanena ime pañhe samodhānetvā bhagavantaṃ pucchi, bhagavāpissā vissajjento	201	
PA_atk-s03_01a:201_5	tagghātiādimāha. Tattha tagghāti ekaṃsavacane nipāto. Natthīti pahāya pabbajitattā	201	
PA_atk-s03_01a:201_6	vaṭṭasmiṃ vā puna mātukucchivāsassa dārabharaṇassa puttanibbattiyā vā abhāvato natthi.	201	
PA_atk-s03_01a:202_0	Devatā “mayā sannāhaṃ bandhitvā guḷhā pañhā pucchitā, ayañca samaṇo pucchitamatteyeva	202	
PA_atk-s03_01a:202_1	vissajjesi, jānaṃ nu kho me ajjhāsayaṃ kathesi, udāhu ajānaṃ yaṃ vā taṃ vā mukhāruḷhaṃ	202	
PA_atk-s03_01a:202_2	kathesī”ti cintetvā puna kintāhantiādimāha. Tattha kintāhanti kiṃ te ahaṃ. Athassā	202	
PA_atk-s03_01a:202_3	bhagavā ācikkhanto mātarantiādimāha. Sāhu teti gāthāya anumoditvā sampahaṃsitvā bhagavantaṃ	202	
PA_atk-s03_01a:202_4	vanditvā gandhamālādīhi pūjetvā attano devaṭṭhānameva gatāti.	202	
PA_atk-s03_01a:203	Kuṭikāsuttavaṇṇanā niṭṭhitā.	20	
PA_atk-s03_01a:204	10. Samiddhisuttavaṇṇanā	20	
PA_atk-s03_01a:205_0	20. Dasame tapodārāmeti tapodassa tattodakassa rahadassa vasena evaṃ laddhanāme ārāme.	205	
PA_atk-s03_01a:205_1	Vebhārapabbatassa kira heṭṭhā bhummaṭṭhakanāgānaṃ pañcayojanasatikaṃ nāgabhavanaṃ	205	
PA_atk-s03_01a:205_2	devalokasadisaṃ maṇimayena talena ārāmuyyānehi ca samannāgataṃ. Tattha nāgānaṃ kīḷanaṭṭhāne	205	
PA_atk-s03_01a:205_3	mahāudakarahado, tato tapodā nāma nadī sandati kuthitā uṇhodakā. Kasmā panesā edisā?	205	
PA_atk-s03_01a:205_4	Rājagahaṃ kira parivāretvā mahāpetaloko tiṭṭhati, tattha dvinnaṃ mahālohakumbhinirayānaṃ	205	
PA_atk-s03_01a:205_5	antarena ayaṃ tapodā āgacchati, tasmā kuthitā sandati. Vuttampi cetaṃ –	205	
PA_atk-s03_01a:206_0	“Yatāyaṃ, bhikkhave, tapodā sandati, so daho acchodako sītodako sātodako setodako	206	
PA_atk-s03_01a:206_1	suppatittho ramaṇīyo pahūtamacchakacchapo, cakkamattāni ca padumāni pupphanti. Apicāyaṃ,	206	
PA_atk-s03_01a:206_2	bhikkhave, tapodā dvinnaṃ mahānirayānaṃ antarikāya āgacchati, tenāyaṃ tapodā kuthitā sandatī”ti.	206	
PA_atk-s03_01a:207	Imassa pana ārāmassa abhimukhaṭṭhāne tato mahāudakarahado jāto, tassa vasenāyaṃ vihāro “tapodārāmo”ti vuccati.	20	
PA_atk-s03_01a:208_0	Samiddhīti tassa kira therassa attabhāvo samiddho abhirūpo pāsādiko, tasmā “samiddhī”tveva	208	
PA_atk-s03_01a:208_1	saṅkhaṃ gato. Gattāni parisiñcitunti padhānikatthero esa, balavapaccūse uṭṭhāyāsanā	208	
PA_atk-s03_01a:208_2	sarīraṃ utuṃ gāhāpetvā bahi saṭṭhihatthamatte mahācaṅkame aparāparaṃ caṅkamitvā “sedagahitehi	208	
PA_atk-s03_01a:208_3	gattehi paribhuñjamānaṃ senāsanaṃ kilissatī”ti maññamāno gattāni parisiñcanatthaṃ	208	
PA_atk-s03_01a:208_4	sarīradhovanatthaṃ upasaṅkami. Ekacīvaro aṭṭhāsīti nivāsanaṃ nivāsetvā kāyabandhanaṃ	208	
PA_atk-s03_01a:208_5	bandhitvā cīvaraṃ hatthena gahetvā aṭṭhāsi.	208	
PA_atk-s03_01a:209_0	Gattāni pubbāpayamānoti gattāni pubbasadisāni vodakāni kurumāno. Allasarīre pārutaṃ	209	
PA_atk-s03_01a:209_1	hi cīvaraṃ kilissati duggandhaṃ hoti, na cetaṃ vattaṃ. Thero pana vattasampanno,	209	
PA_atk-s03_01a:209_2	tasmā vatte ṭhitova nhāyitvā paccuttaritvā aṭṭhāsi. Tattha idaṃ nhānavattaṃ – udakatitthaṃ	209	
PA_atk-s03_01a:209_3	gantvā yattha katthaci cīvarāni nikkhipitvā vegena ṭhitakeneva na otaritabbaṃ, sabbadisā	209	
PA_atk-s03_01a:209_4	pana oloketvā vivittabhāvaṃ ñatvā khāṇugumbalatādīni vavatthapetvā tikkhattuṃ ukkāsitvā	209	
PA_atk-s03_01a:209_5	avakujja ṭhitena uttarāsaṅgacīvaraṃ apanetvā pasāretabbaṃ, kāyabandhanaṃ mocetvā	209	
PA_atk-s03_01a:209_6	cīvarapiṭṭheyeva ṭhapetabbaṃ. Sace udakasāṭikā natthi, udakante ukkuṭikaṃ nisīditvā	209	
PA_atk-s03_01a:209_7	nivāsanaṃ mocetvā sace sinnaṭṭhānaṃ atthi, pasāretabbaṃ. No ce atthi, saṃharitvā	209	
PA_atk-s03_01a:209_8	ṭhapetabbaṃ. Udakaṃ otarantena saṇikaṃ nābhippamāṇamattaṃ otaritvā vīciṃ anuṭṭhāpentena	209	
PA_atk-s03_01a:209_9	saddaṃ akarontena nivattitvā āgatadisābhimukhena nimujjitabbaṃ, evaṃ cīvaraṃ rakkhitaṃ	209	
PA_atk-s03_01a:209_10	hoti. Ummujjantenapi saddaṃ akarontena saṇikaṃ ummujjitvā nhānapariyosāne udakante	2091	
PA_atk-s03_01a:209_11	ukkuṭikena nisīditvā nivāsanaṃ parikkhipitvā uṭṭhāya suparimaṇḍalaṃ nivāsetvā kāyabandhanaṃ	2091	
PA_atk-s03_01a:209_12	bandhitvā cīvaraṃ apārupitvāva ṭhātabbanti.	2091	
PA_atk-s03_01a:210_0	Theropi tathā nhāyitvā paccuttaritvā vigacchamānaudakaṃ kāyaṃ olokayamāno aṭṭhāsi.	210	
PA_atk-s03_01a:210_1	Tassa pakatiyāpi pāsādikassa paccūsasamaye sammā pariṇatāhārassa uṇhodakena nhātassa	210	
PA_atk-s03_01a:210_2	ativiya mukhavaṇṇo viroci, bandhanā pavuttatālaphalaṃ viya pabhāsampanno puṇṇacando	210	
PA_atk-s03_01a:210_3	viya taṅkhaṇavikasitapadumaṃ viya mukhaṃ sassirikaṃ ahosi, sarīravaṇṇopi vippasīdi.	210	
PA_atk-s03_01a:210_4	Tasmiṃ samaye vanasaṇḍe adhivatthā bhummadevatā pāsādikaṃ bhikkhuṃ olokayamānā samanaṃ	210	
PA_atk-s03_01a:210_5	niggahetuṃ asakkontī kāmapariḷāhābhibhūtā hutvā, “theraṃ palobhessāmī”ti attabhāvaṃ	210	
PA_atk-s03_01a:210_6	uḷārena alaṅkārena alaṅkaritvā sahassavaṭṭipadīpaṃ pajjalamānā viya candaṃ uṭṭhāpayamānā	210	
PA_atk-s03_01a:210_7	viya sakalārāmaṃ ekobhāsaṃ katvā theraṃ upasaṅkamitvā avanditvāva vehāse ṭhitā gāthaṃ	210	
PA_atk-s03_01a:210_8	abhāsi. Tena vuttaṃ – “atha kho aññatarā devatā…pe… ajjhabhāsī”ti.	210	
PA_atk-s03_01a:211_0	Abhutvāti pañca kāmaguṇe aparibhuñjitvā. Bhikkhasīti piṇḍāya carasi. Mā taṃ kālo	211	
PA_atk-s03_01a:211_1	upaccagāti ettha kālo nāma pañcakāmaguṇapaṭisevanakkhamo daharayobbanakālo. Jarājiṇṇena	211	
PA_atk-s03_01a:211_2	hi obhaggena daṇḍaparāyaṇena pavedhamānena kāsasāsābhibhūtena na sakkā kāme paribhuñjituṃ.	211	
PA_atk-s03_01a:211_3	Iti imaṃ kālaṃ sandhāya devatā “mā taṃ kālo upaccagā”ti āha. Tattha mā upaccagāti mā atikkami.	211	
PA_atk-s03_01a:212	Kālaṃ vohaṃ na jānāmīti ettha voti nipātamattaṃ. Kālaṃ na jānāmīti maraṇakālaṃ sandhāya vadati. Sattānañhi –	21	
PA_atk-s03_01a:213	“Jīvitaṃ byādhi kālo ca, dehanikkhepanaṃ gati;	21	
PA_atk-s03_01a:214	Pañcete jīvalokasmiṃ, animittā na nāyare”.	21	
PA_atk-s03_01a:215_0	Tattha jīvitaṃ tāva “ettakameva, na ito para”nti vavatthānābhāvato animittaṃ. Kalalakālepi	215	
PA_atk-s03_01a:215_1	hi sattā maranti, abbuda-pesi-ghana-aḍḍhamāsa-ekamāsa-dvemāsa-temāsa-catumāsapañcamāsa…pe…	215	
PA_atk-s03_01a:215_2	dasamāsakālepi, kucchito nikkhantasamayepi, tato paraṃ vassasatassa antopi bahipi	215	
PA_atk-s03_01a:215_3	marantiyeva. Byādhipi “imināva byādhinā sattā maranti, na aññenā”ti vavatthānābhāvato	215	
PA_atk-s03_01a:215_4	animitto. Cakkhurogenapi hi sattā maranti sotarogādīnaṃ aññatarenapi. Kālopi, “imasmiṃ	215	
PA_atk-s03_01a:215_5	yeva kāle maritabbaṃ, na aññasmi”nti evaṃ vavatthānābhāvato animitto. Pubbaṇhepi	215	
PA_atk-s03_01a:215_6	hi sattā maranti majjhanhikādīnaṃ aññatarasmimpi. Dehanikkhepanampi, “idheva mīyamānānaṃ	215	
PA_atk-s03_01a:215_7	dehena patitabbaṃ, na aññatthā”ti evaṃ vavatthānābhāvato animittaṃ. Antogāme jātānañhi	215	
PA_atk-s03_01a:215_8	bahigāmepi attabhāvo patati, bahigāmepi jātānaṃ antogāmepi. Tathā thalajānaṃ jale,	215	
PA_atk-s03_01a:215_9	jalajānaṃ thaleti anekappakārato vitthāretabbaṃ. Gatipi, “ito cutena idha nibbattitabba”nti	215	
PA_atk-s03_01a:215_10	evaṃ vavatthānābhāvato animittā. Devalokato hi cutā manussesupi nibbattanti, manussalokato	2151	
PA_atk-s03_01a:215_11	cutā devalokādīnaṃ yattha katthaci nibbattantīti evaṃ yante yuttagoṇo viya gatipañcake	2151	
PA_atk-s03_01a:215_12	loko samparivattati. Tassevaṃ samparivattato “imasmiṃ nāma kāle maraṇaṃ bhavissatī”ti	2151	
PA_atk-s03_01a:215_13	imaṃ maraṇassa kālaṃ vohaṃ na jānāmi.	2151	
PA_atk-s03_01a:216_0	Channo kālo na dissatīti ayaṃ kālo mayhaṃ paṭicchanno avibhūto na paññāyati. Tasmāti	216	
PA_atk-s03_01a:216_1	yasmā ayaṃ kālo paṭicchanno na paññāyati, tasmā pañca kāmaguṇe abhutvāva bhikkhāmi.	216	
PA_atk-s03_01a:216_2	Mā maṃ kālo upaccagāti ettha samaṇadhammakaraṇakālaṃ sandhāya “kālo”ti āha. Ayañhi	216	
PA_atk-s03_01a:216_3	samaṇadhammo nāma pacchime kāle tisso vayosīmā atikkantena obhaggena daṇḍaparāyaṇena	216	
PA_atk-s03_01a:216_4	pavedhamānena kāsasāsābhibhūtena na sakkā kātuṃ. Tadā hi na sakkā hoti icchiticchitaṃ	216	
PA_atk-s03_01a:216_5	buddhavacanaṃ vā gaṇhituṃ, dhutaṅgaṃ vā paribhuñjituṃ, araññavāsaṃ vā vasituṃ, icchiticchitakkhaṇe	216	
PA_atk-s03_01a:216_6	samāpattiṃ vā samāpajjituṃ, padabhāṇa-sarabhaññadhammakathā-anumodanādīni vā kātuṃ,	216	
PA_atk-s03_01a:216_7	taruṇayobbanakāle panetaṃ sabbaṃ sakkā kātunti ayaṃ samaṇadhammakaraṇassa kālo mā	216	
PA_atk-s03_01a:216_8	maṃ upaccagā, yāva maṃ nātikkamati, tāva kāme abhutvāva samaṇadhammaṃ karomīti āha.	216	
PA_atk-s03_01a:217_0	Pathaviyaṃ patiṭṭhahitvāti sā kira devatā – “ayaṃ bhikkhu samaṇadhammakaraṇassa kālaṃ	217	
PA_atk-s03_01a:217_1	nāma katheti, akālaṃ nāma katheti, sahetukaṃ katheti sānisaṃsa”nti ettāvatāva there	217	
PA_atk-s03_01a:217_2	lajjaṃ paccupaṭṭhāpetvā mahābrahmaṃ viya aggikkhandhaṃ viya ca naṃ maññamānā gāravajātā	217	
PA_atk-s03_01a:217_3	ākāsā oruyha pathaviyaṃ aṭṭhāsi, taṃ sandhāyetaṃ vuttaṃ. Kiñcāpi pathaviyaṃ ṭhitā,	217	
PA_atk-s03_01a:217_4	yena panatthena āgatā, punapi tameva gahetvā daharo tvantiādimāha. Tattha susūti	217	
PA_atk-s03_01a:217_5	taruṇo. Kāḷakesoti suṭṭhu kāḷakeso. Bhadrenāti bhaddakena. Ekacco hi daharopi samāno	217	
PA_atk-s03_01a:217_6	kāṇo vā hoti kuṇiādīnaṃ vā aññataro, so bhadrena yobbanena samannāgato nāma na hoti.	217	
PA_atk-s03_01a:217_7	Yo pana abhirūpo hoti dassanīyo pāsādiko sabbasampattisampanno, yaṃ yadeva alaṅkāraparihāraṃ	217	
PA_atk-s03_01a:217_8	icchati, tena tena alaṅkato devaputto viya carati, ayaṃ bhadrena yobbanena samannāgato	217	
PA_atk-s03_01a:217_9	nāma hoti. Thero ca uttamarūpasampanno, tena naṃ evamāha.	217	
PA_atk-s03_01a:218_0	Anikkīḷitāvī kāmesūti kāmesu akīḷitakīḷo abhuttāvī, akatakāmakīḷoti attho. Mā sandiṭṭhikaṃ	218	
PA_atk-s03_01a:218_1	hitvāti yebhuyyena hi tā adiṭṭhasaccā avītarāgā aparacittavidūniyo devatā bhikkhū	218	
PA_atk-s03_01a:218_2	dasapi vassāni vīsatimpi…pe… saṭṭhimpi vassāni parisuddhaṃ akhaṇḍaṃ brahmacariyaṃ	218	
PA_atk-s03_01a:218_3	caramāne disvā – “ime bhikkhū mānusake pañca kāmaguṇe pahāya dibbe kāme patthayantā	218	
PA_atk-s03_01a:218_4	samaṇadhammaṃ karontī”ti saññaṃ uppādenti, ayampi tattheva uppādesi. Tasmā mānusake	218	
PA_atk-s03_01a:218_5	kāme sandiṭṭhike, dibbe ca kālike katvā evamāha.	218	
PA_atk-s03_01a:219_0	Na kho ahaṃ, āvusoti, āvuso, ahaṃ sandiṭṭhike kāme hitvā kālike kāme na anudhāvāmi	219	
PA_atk-s03_01a:219_1	na patthemi na pihemi. Kalikañca kho ahaṃ, āvusoti ahaṃ kho, āvuso, kālikaṃ kāmaṃ	219	
PA_atk-s03_01a:219_2	hitvā sandiṭṭhikaṃ lokuttaradhammaṃ anudhāvāmi. Iti thero cittānantaraṃ aladdhabbatāya	219	
PA_atk-s03_01a:219_3	dibbepi mānusakepi pañca kāmaguṇe kālikāti akāsi, cittānantaraṃ laddhabbatāya lokuttaradhammaṃ	219	
PA_atk-s03_01a:219_4	sandiṭṭhikanti. Pañcakāmaguṇesu samohitesupi sampannakāmassāpi kāmino cittānantaraṃ	219	
PA_atk-s03_01a:219_5	icchiticchitārammaṇānubhavanaṃ na sampajjati. Cakkhudvāre iṭṭhārammaṇaṃ anubhavitukāmena	219	
PA_atk-s03_01a:219_6	hi cittakārapotthakārarūpakārādayo pakkosāpetvā, “idaṃ nāma sajjethā”ti vattabbaṃ	219	
PA_atk-s03_01a:219_7	hoti. Etthantare anekakoṭisatasahassāni cittāni uppajjitvā nirujjhanti. Atha pacchā	219	
PA_atk-s03_01a:219_8	taṃ ārammaṇaṃ sampāpuṇāti. Sesadvāresupi eseva nayo. Sotāpattimaggānantaraṃ pana	219	
PA_atk-s03_01a:219_9	sotāpattiphalameva uppajjati, antarā aññassa cittassa vāro natthi. Sesaphalesupi eseva nayoti.	219	
PA_atk-s03_01a:220_0	So tamevatthaṃ gahetvā kālikā hi, āvusotiādimāha. Tattha kālikāti vuttanayena samohitasampattināpi	220	
PA_atk-s03_01a:220_1	kālantare pattabbā. Bahudukkhāti pañca kāmaguṇe nissāya pattabbadukkhassa bahutāya	220	
PA_atk-s03_01a:220_2	bahudukkhā. Taṃvatthukasseva upāyāsassa bahutāya bahupāyāsā. Ādīnavo ettha bhiyyoti	220	
PA_atk-s03_01a:220_3	pañca kāmaguṇe nissāya laddhabbasukhato ādīnavo bhiyyo, dukkhameva bahutaranti attho.	220	
PA_atk-s03_01a:220_4	Sandiṭṭhiko ayaṃ dhammoti ayaṃ lokuttaradhammo yena yena adhigato hoti, tena tena	220	
PA_atk-s03_01a:220_5	parasaddhāya gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko.	220	
PA_atk-s03_01a:220_6	Attano phaladānaṃ sandhāya nāssa kāloti akālo, akāloyeva akāliko. Yo ettha ariyamaggadhammo,	220	
PA_atk-s03_01a:220_7	so attano pavattisamanantarameva phalaṃ detīti attho. “Ehi passa imaṃ dhamma”nti	220	
PA_atk-s03_01a:220_8	evaṃ pavattaṃ ehipassavidhiṃ arahatīti ehipassiko. Ādittaṃ celaṃ vā sīsaṃ vā ajjhupekkhitvāpi	220	
PA_atk-s03_01a:220_9	bhāvanāvasena attano citte upanayaṃ arahatīti opaneyyiko. Sabbehi ugghaṭitaññūādīhi	220	
PA_atk-s03_01a:220_10	viññūhi “bhāvito me maggo, adhigataṃ phalaṃ, sacchikato nirodho”ti attani attani	2201	
PA_atk-s03_01a:220_11	veditabboti paccattaṃ veditabbo viññūhīti. Ayamettha saṅkhepo, vitthāro pana visuddhimagge	2201	
PA_atk-s03_01a:220_12	dhammānussativaṇṇanāyaṃ vutto.	2201	
PA_atk-s03_01a:221_0	Idāni sā devatā andho viya rūpavisesaṃ therena kathitassa atthe ajānantī kathañca	221	
PA_atk-s03_01a:221_1	bhikkhūtiādimāha. Tattha kathañcātipadassa “kathañca bhikkhu kālikā kāmā vuttā bhagavatā,	221	
PA_atk-s03_01a:221_2	kathaṃ bahudukkhā, kathaṃ bahupāyāsā”ti? Evaṃ sabbapadehi sambandho veditabbo.	221	
PA_atk-s03_01a:222_0	Navoti aparipuṇṇapañcavasso hi bhikkhu navo nāma hoti, pañcavassato paṭṭhāya majjhimo,	222	
PA_atk-s03_01a:222_1	dasavassato paṭṭhāya thero. Aparo nayo – aparipuṇṇadasavasso navo, dasavassato paṭṭhāya	222	
PA_atk-s03_01a:222_2	majjhimo, vīsativassato paṭṭhāya thero. Tesaṃ ahaṃ navoti vadati.	222	
PA_atk-s03_01a:223_0	Navopi ekacco sattaṭṭhavassakāle pabbajitvā dvādasaterasavassāni sāmaṇerabhāveneva	223	
PA_atk-s03_01a:223_1	atikkanto cirapabbajito hoti, ahaṃ pana acirapabbajitoti vadati. Imaṃ dhammavinayanti	223	
PA_atk-s03_01a:223_2	imaṃ dhammañca vinayañca. Ubhayampetaṃ sāsanasseva nāmaṃ. Dhammena hettha dve piṭakāni	223	
PA_atk-s03_01a:223_3	vuttāni, vinayena vinayapiṭakaṃ, iti tīhi piṭakehi pakāsitaṃ paṭipattiṃ adhunā āgatomhīti vadati.	223	
PA_atk-s03_01a:224_0	Mahesakkhāhīti mahāparivārāhi. Ekekassa hi devarañño koṭisatampi koṭisahassampi parivāro	224	
PA_atk-s03_01a:224_1	hoti, te attānaṃ mahante ṭhāne ṭhapetvā tathāgataṃ passanti. Tattha amhādisānaṃ appesakkhānaṃ	224	
PA_atk-s03_01a:224_2	mātugāmajātikānaṃ kuto okāsoti dasseti.	224	
PA_atk-s03_01a:225_0	Mayampi āgaccheyyāmāti idaṃ sā devatā “sacepi cakkavāḷaṃ pūretvā parisā nisinnā hoti,	225	
PA_atk-s03_01a:225_1	mahatiyā buddhavīthiyā satthu santikaṃ gantuṃ labhatī”ti ñatvā āha. Puccha bhikkhu,	225	
PA_atk-s03_01a:225_2	puccha bhikkhūti thirakaraṇavasena āmeḍitaṃ kataṃ.	225	
PA_atk-s03_01a:226_0	Akkheyyasaññinoti ettha “devo, manusso, gahaṭṭho, pabbajito, satto, puggalo, tisso,	226	
PA_atk-s03_01a:226_1	phusso”tiādinā nayena akkheyyato sabbesaṃ akkhānānaṃ sabbāsaṃ kathānaṃ vatthubhūtato	226	
PA_atk-s03_01a:226_2	pañcakkhandhā “akkheyyā”ti vuccanti. “Satto naro poso puggalo itthī puriso”ti evaṃ	226	
PA_atk-s03_01a:226_3	saññā etesaṃ atthīti saññino, akkheyyesveva saññinoti akkheyyasaññino, pañcasu khandhesu	226	
PA_atk-s03_01a:226_4	sattapuggalādisaññinoti attho. Akkheyyasmiṃ patiṭṭhitāti pañcasu khandhesu aṭṭhahākārehi	226	
PA_atk-s03_01a:226_5	patiṭṭhitā. Ratto hi rāgavasena patiṭṭhito hoti, duṭṭho dosavasena, mūḷho mohavasena,	226	
PA_atk-s03_01a:226_6	parāmaṭṭho diṭṭhivasena, thāmagato anusayavasena, vinibaddho mānavasena, aniṭṭhaṅgato	226	
PA_atk-s03_01a:226_7	vicikicchāvasena, vikkhepagato uddhaccavasena patiṭṭhito hoti. Akkheyyaṃ apariññāyāti	226	
PA_atk-s03_01a:226_8	pañcakkhandhe tīhi pariññāhi aparijānitvā. Yogamāyanti maccunoti maccuno yogaṃ payogaṃ	226	
PA_atk-s03_01a:226_9	pakkhepaṃ upakkhepaṃ upakkamaṃ abbhantaraṃ āgacchanti, maraṇavasaṃ gacchantīti attho.	226	
PA_atk-s03_01a:226_10	Evamimāya gāthāya kālikā kāmā kathitā.	2261	
PA_atk-s03_01a:227_0	Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.	227	
PA_atk-s03_01a:227_1	Tattha katamā ñātapariññā? Pañcakkhandhe parijānāti – “ayaṃ rūpakkhandho, ayaṃ vedanākkhandho,	227	
PA_atk-s03_01a:227_2	ayaṃ saññākkhandho, ayaṃ saṅkhārakkhandho, ayaṃ viññāṇakkhandho, imāni tesaṃ lakkhaṇarasapaccupaṭṭhānapadaṭṭhānānī”ti,	227	
PA_atk-s03_01a:227_3	ayaṃ ñātapariññā. Katamā tīraṇapariññā? Evaṃ ñātaṃ katvā pañcakkhandhe tīreti aniccato	227	
PA_atk-s03_01a:227_4	dukkhato rogatoti dvācattālīsāya ākārehi. Ayaṃ tīraṇapariññā. Katamā pahānapariññā?	227	
PA_atk-s03_01a:227_5	Evaṃ tīrayitvā aggamaggena pañcasu khandhesu chandarāgaṃ pajahati. Ayaṃ pahānapariññā.	227	
PA_atk-s03_01a:228_0	Akkhātāraṃ na maññatīti evaṃ tīhi pariññāhi pañcakkhandhe parijānitvā khīṇāsavo bhikkhu	228	
PA_atk-s03_01a:228_1	akkhātāraṃ puggalaṃ na maññati. Akkhātāranti kammavasena kāraṇaṃ veditabbaṃ, akkhātabbaṃ	228	
PA_atk-s03_01a:228_2	kathetabbaṃ puggalaṃ na maññati, na passatīti attho. Kinti akkhātabbanti? “Tisso”ti	228	
PA_atk-s03_01a:228_3	vā “phusso”ti vā evaṃ yena kenaci nāmena vā gottena vā pakāsetabbaṃ. Tañhi tassa	228	
PA_atk-s03_01a:228_4	na hotīti taṃ tassa khīṇāsavassa na hoti. Yena naṃ vajjāti yena naṃ “rāgena ratto”ti	228	
PA_atk-s03_01a:228_5	vā “dosena duṭṭho”ti vā “mohena mūḷho”ti vāti koci vadeyya, taṃ kāraṇaṃ tassa khīṇāsavassa natthi.	228	
PA_atk-s03_01a:229_0	Sace vijānāsi vadehīti sace evarūpaṃ khīṇāsavaṃ jānāsi, “jānāmī”ti vadehi. No ce	229	
PA_atk-s03_01a:229_1	jānāsi, atha “na jānāmī”ti vadehi. Yakkhāti devataṃ ālapanto āha. Iti imāya gāthāya	229	
PA_atk-s03_01a:229_2	sandiṭṭhiko navavidho lokuttaradhammo kathito. Sādhūti āyācanatthe nipāto.	229	
PA_atk-s03_01a:230_0	Yo maññatīti yo attānaṃ “ahaṃ samo”ti vā “visesī”ti vā “nihīno”ti vā maññati. Etena	230	
PA_atk-s03_01a:230_1	“seyyohamasmī”tiādayo tayo mānā gahitāva. Tesu gahitesu nava mānā gahitāva honti.	230	
PA_atk-s03_01a:230_2	So vivadetha tenāti so puggalo teneva mānena yena kenaci puggalena saddhiṃ – “kena	230	
PA_atk-s03_01a:230_3	maṃ tvaṃ pāpuṇāsi, kiṃ jātiyā pāpuṇāsi, udāhu gottena, kulapadesena, vaṇṇapokkharatāya,	230	
PA_atk-s03_01a:230_4	bāhusaccena, dhutaguṇenā”ti evaṃ vivadeyya. Iti imāyapi upaḍḍhagāthāya kālikā kāmā kathitā.	230	
PA_atk-s03_01a:231_0	Tīsu vidhāsūti tīsu mānesu. “Ekavidhena rūpasaṅgaho”tiādīsu hi koṭṭhāso “vidho”ti	231	
PA_atk-s03_01a:231_1	vutto. “Kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī”tiādīsu	231	
PA_atk-s03_01a:231_2	ākāro. “Tisso imā, bhikkhave, vidhā. Katamā tisso? Seyyohamasmīti vidhā, sadisohamasmīti	231	
PA_atk-s03_01a:231_3	vidhā, hīnohamasmīti vidhā”tiādīsu māno “vidhā”ti vutto. Idhāpi mānova. Tena vuttaṃ	231	
PA_atk-s03_01a:231_4	“tīsu vidhāsūti tīsu mānesū”ti. Avikampamānoti so puggalo etesu saṅkhepato tīsu,	231	
PA_atk-s03_01a:231_5	vitthārato navasu mānesu na kampati, na calati. Samo visesīti na tassa hotīti tassa	231	
PA_atk-s03_01a:231_6	pahīnamānassa khīṇāsavassa “ahaṃ sadiso”ti vā “seyyo”ti vā “hīno”ti vā na hotīti	231	
PA_atk-s03_01a:231_7	dasseti. Pacchimapadaṃ vuttanayameva. Iti imāyapi upaḍḍhagāthāya navavidho sandiṭṭhiko	231	
PA_atk-s03_01a:231_8	lokuttaradhammo kathito.	231	
PA_atk-s03_01a:232_0	Pahāsi saṅkhanti, “paṭisaṅkhā yoniso āhāraṃ āhāretī”tiādīsu paññā “saṅkhā”ti āgatā.	232	
PA_atk-s03_01a:232_1	“Atthi te koci gaṇako vā muddiko vā saṅkhāyako vā, yo pahoti gaṅgāya vālukaṃ gaṇetu”nti	232	
PA_atk-s03_01a:232_2	ettha gaṇanā. “Saññānidānā hi papañcasaṅkhā”tiādīsu koṭṭhāso. “Yā tesaṃ tesaṃ dhammānaṃ	232	
PA_atk-s03_01a:232_3	saṅkhā samaññā”ti ettha paṇṇatti “saṅkhā”ti āgatā. Idhāpi ayameva adhippetā. Pahāsi	232	
PA_atk-s03_01a:232_4	saṅkhanti padassa hi ayamevattho – ratto duṭṭho mūḷho iti imaṃ paṇṇattiṃ khīṇāsavo	232	
PA_atk-s03_01a:232_5	pahāsi jahi pajahīti.	232	
PA_atk-s03_01a:233_0	Na vimānamajjhagāti navabhedaṃ tividhamānaṃ na upagato. Nivāsaṭṭhena vā mātukucchi	233	
PA_atk-s03_01a:233_1	“vimāna”nti vuccati, taṃ āyatiṃ paṭisandhivasena na upagacchītipi attho. Anāgatatthe	233	
PA_atk-s03_01a:233_2	atītavacanaṃ. Acchecchīti chindi. Chinnaganthanti cattāro ganthe chinditvā ṭhitaṃ.	233	
PA_atk-s03_01a:233_3	Anīghanti niddukkhaṃ. Nirāsanti nittaṇhaṃ. Pariyesamānāti olokayamānā. Nājjhagamunti	233	
PA_atk-s03_01a:233_4	na adhigacchanti na vindanti na passanti. Vattamānatthe atītavacanaṃ. Idha vā huraṃ	233	
PA_atk-s03_01a:233_5	vāti idhaloke vā paraloke vā. Sabbanivesanesūti tayo bhavā, catasso yoniyo, pañca	233	
PA_atk-s03_01a:233_6	gatiyo, satta viññāṇaṭṭhitiyo, nava sattāvāsā, iti imesupi sabbesu sattanivesanesu	233	
PA_atk-s03_01a:233_7	evarūpaṃ khīṇāsavaṃ kāyassa bhedā uppajjamānaṃ vā uppannaṃ vā na passantīti attho.	233	
PA_atk-s03_01a:233_8	Imāya gāthāya sandiṭṭhikaṃ lokuttaradhammameva kathesi.	233	
PA_atk-s03_01a:234_0	Imañca gāthaṃ sutvā sāpi devatā atthaṃ sallakkhesi, teneva kāraṇena imassa khvāhaṃ,	234	
PA_atk-s03_01a:234_1	bhantetiādimāha. Tattha pāpaṃ na kayirāti gāthāya dasakusalakammapathavasenapi kathetuṃ	234	
PA_atk-s03_01a:234_2	vaṭṭati aṭṭhaṅgikamaggavasenapi. Dasakusalakammapathavasena tāva vacasāti catubbidhaṃ	234	
PA_atk-s03_01a:234_3	vacīsucaritaṃ gahitaṃ. Manasāti tividhaṃ manosucaritaṃ gahitaṃ. Kāyena vā kiñcana	234	
PA_atk-s03_01a:234_4	sabbaloketi tividhaṃ kāyasucaritaṃ gahitaṃ. Ime tāva dasakusalakammapathadhammā honti.	234	
PA_atk-s03_01a:234_5	Kāme pahāyāti iminā pana kāmasukhallikānuyogo paṭikkhitto. Satimā sampajānoti iminā	234	
PA_atk-s03_01a:234_6	dasakusalakammapathakāraṇaṃ satisampajaññaṃ gahitaṃ. Dukkhaṃ na sevetha anatthasaṃhitanti	234	
PA_atk-s03_01a:234_7	iminā attakilamathānuyogo paṭisiddho. Iti devatā “ubho ante vivajjetvā kāraṇehi satisampajaññehi	234	
PA_atk-s03_01a:234_8	saddhiṃ dasakusalakammapathadhamme tumhehi kathite ājānāmi bhagavā”ti vadati.	234	
PA_atk-s03_01a:235_0	Aṭṭhaṅgikamaggavasena pana ayaṃ nayo – tasmiṃ kira ṭhāne mahatī dhammadesanā ahosi.	235	
PA_atk-s03_01a:235_1	Desanāpariyosāne devatā yathāṭhāne ṭhitāva desanānusārena ñāṇaṃ pesetvā sotāpattiphale	235	
PA_atk-s03_01a:235_2	patiṭṭhāya attanā adhigataṃ aṭṭhaṅgikaṃ maggaṃ dassentī evamāha. Tattha vacasāti	235	
PA_atk-s03_01a:235_3	sammāvācā gahitā, mano pana aṅgaṃ na hotīti manasāti maggasampayuttakaṃ cittaṃ gahitaṃ.	235	
PA_atk-s03_01a:235_4	Kāyena vā kiñcana sabbaloketi sammākammanto gahito, ājīvo pana vācākammantapakkhikattā	235	
PA_atk-s03_01a:235_5	gahitova hoti. Satimāti iminā vāyāmasatisamādhayo gahitā. Sampajānotipadena sammādiṭṭhisammāsaṅkappā.	235	
PA_atk-s03_01a:235_6	Kāme pahāya, dukkhaṃ na sevethātipadadvayena antadvayavajjanaṃ. Iti ime dve ante	235	
PA_atk-s03_01a:235_7	anupagamma majjhimaṃ paṭipadaṃ tumhehi kathitaṃ, ājānāmi bhagavāti vatvā tathāgataṃ	235	
PA_atk-s03_01a:235_8	gandhamālādīhi pūjetvā padakkhiṇaṃ katvā pakkāmīti.	235	
PA_atk-s03_01a:236	Samiddhisuttavaṇṇanā niṭṭhitā.	23	
PA_atk-s03_01a:237	Nandanavaggo dutiyo.	23	
PA_atk-s03_01a:238	3. Sattivaggo	23	
PA_atk-s03_01a:239	1. Sattisuttavaṇṇanā	23	
PA_atk-s03_01a:240_0	21. Sattivaggassa paṭhame sattiyāti desanāsīsametaṃ. Ekatokhārādinā satthenāti attho.	240	
PA_atk-s03_01a:240_1	Omaṭṭhoti pahato. Cattāro hi pahārā omaṭṭho ummaṭṭho maṭṭho vimaṭṭhoti. Tattha upari	240	
PA_atk-s03_01a:240_2	ṭhatvā adhomukhaṃ dinnapahāro omaṭṭho nāma; heṭṭhā ṭhatvā uddhaṃmukhaṃ dinno ummaṭṭho	240	
PA_atk-s03_01a:240_3	nāma; aggaḷasūci viya vinivijjhitvā gato maṭṭho nāma; seso sabbopi vimaṭṭho nāma.	240	
PA_atk-s03_01a:240_4	Imasmiṃ pana ṭhāne omaṭṭho gahito. So hi sabbadāruṇo duruddharasallo duttikiccho	240	
PA_atk-s03_01a:240_5	antodoso antopubbalohitova hoti, pubbalohitaṃ anikkhamitvā vaṇamukhaṃ pariyonandhitvā	240	
PA_atk-s03_01a:240_6	tiṭṭhati. Pubbalohitaṃ niharitukāmehi mañcena saddhiṃ bandhitvā adhosiro kātabbo	240	
PA_atk-s03_01a:240_7	hoti, maraṇaṃ vā maraṇamattaṃ vā dukkhaṃ pāpuṇāti. Paribbajeti vihareyya.	240	
PA_atk-s03_01a:241_0	Imāya gāthāya kiṃ katheti? Yathā sattiyā omaṭṭho puriso sallubbahana-vaṇatikicchanānaṃ	241	
PA_atk-s03_01a:241_1	atthāya vīriyaṃ ārabhati, payogaṃ karoti parakkamati. Yathā ca ḍayhamāno matthake	241	
PA_atk-s03_01a:241_2	ādittasīso tassa nibbāpanatthāya vīriyaṃ ārabhati, payogaṃ karoti parakkamati, evameva	241	
PA_atk-s03_01a:241_3	bhikkhu kāmarāgaṃ pahānāya sato appamatto hutvā vihareyya bhagavāti kathesi.	241	
PA_atk-s03_01a:242_0	Atha bhagavā cintesi – imāya devatāya upamā tāva daḷhaṃ katvā ānītā, atthaṃ pana	242	
PA_atk-s03_01a:242_1	parittakaṃ gahetvā ṭhitā, punappunaṃ kathentīpi hesā kāmarāgassa vikkhambhanapahānameva	242	
PA_atk-s03_01a:242_2	katheyya. Yāva ca kāmarāgo maggena na samugghāṭiyati, tāva anubaddhova hoti. Iti	242	
PA_atk-s03_01a:242_3	tameva opammaṃ gahetvā paṭhamamaggavasena desanaṃ vinivaṭṭetvā desento dutiyaṃ gāthamāha.	242	
PA_atk-s03_01a:242_4	Tassattho purimānusāreneva veditabboti. Paṭhamaṃ.	242	
PA_atk-s03_01a:243	2. Phusatisuttavaṇṇanā	24	
PA_atk-s03_01a:244_0	22. Dutiye nāphusantaṃ phusatīti kammaṃ aphusantaṃ vipāko na phusati, kammameva vā	244	
PA_atk-s03_01a:244_1	aphusantaṃ kammaṃ na phusati. Kammañhi nākaroto kariyati. Phusantañca tato phuseti	244	
PA_atk-s03_01a:244_2	kammaṃ phusantaṃ vipāko phusati, kammameva vā phusati. Kammañhi karoto kariyati.	244	
PA_atk-s03_01a:244_3	Tasmā phusantaṃ phusati, appaduṭṭhapadosinanti yasmā na aphusantaṃ phusati, phusantañca	244	
PA_atk-s03_01a:244_4	phusati, ayaṃ kammavipākānaṃ dhammatā, tasmā yo “appaduṭṭhassa narassa dussati, suddhassa	244	
PA_atk-s03_01a:244_5	posassa anaṅgaṇassā”ti evaṃ vutto appaduṭṭhapadosī puggalo, taṃ puggalaṃ kammaṃ phusantameva	244	
PA_atk-s03_01a:244_6	kammaṃ phusati, vipāko vā phusati. So hi parassa upaghātaṃ kātuṃ sakkoti vā mā vā,	244	
PA_atk-s03_01a:244_7	attā panānena catūsu apāyesu ṭhapito nāma hoti. Tenāha bhagavā – “tameva bālaṃ pacceti	244	
PA_atk-s03_01a:244_8	pāpaṃ, sukhumo rajo paṭivātaṃva khitto”ti. Dutiyaṃ.	244	
PA_atk-s03_01a:245	3. Jaṭāsuttavaṇṇanā	24	
PA_atk-s03_01a:246_0	23. Tatiye antojaṭāti gāthāyaṃ jaṭāti taṇhāya jāliniyā adhivacanaṃ. Sā hi rūpādīsu	246	
PA_atk-s03_01a:246_1	ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ	246	
PA_atk-s03_01a:246_2	sākhājālasaṅkhātā jaṭā viyāti jaṭā. Sā panesā sakaparikkhāraparaparikkhāresu sakaattabhāva-paraattabhāvesu	246	
PA_atk-s03_01a:246_3	ajjhattikāyatana-bāhirāyatanesu ca uppajjanato antojaṭā bahijaṭāti vuccati. Tāya	246	
PA_atk-s03_01a:246_4	evaṃ uppajjamānāya jaṭāya jaṭitā pajā. Yathā nāma veḷujaṭādīhi veḷuādayo, evaṃ tāya	246	
PA_atk-s03_01a:246_5	taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā, saṃsibbitāti attho.	246	
PA_atk-s03_01a:246_6	Yasmā ca evaṃ jaṭitā, taṃ taṃ gotama pucchāmīti tasmā taṃ pucchāmi. Gotamāti bhagavantaṃ	246	
PA_atk-s03_01a:246_7	gottena ālapati. Ko imaṃ vijaṭaye jaṭanti imaṃ evaṃ tedhātukaṃ jaṭetvā ṭhitaṃ jaṭaṃ	246	
PA_atk-s03_01a:246_8	ko vijaṭeyya, vijaṭetuṃ ko samatthoti pucchati.	246	
PA_atk-s03_01a:247_0	Athassa bhagavā tamatthaṃ vissajjento sīle patiṭṭhāyātiādimāha. Tattha sīle patiṭṭhāyāti	247	
PA_atk-s03_01a:247_1	catupārisuddhisīle ṭhatvā. Ettha ca bhagavā jaṭāvijaṭanaṃ pucchito sīlaṃ ārabhanto	247	
PA_atk-s03_01a:247_2	na “aññaṃ puṭṭho aññaṃ kathetī”ti veditabbo. Jaṭāvijaṭakassa hi patiṭṭhādassanatthamettha sīlaṃ kathitaṃ.	247	
PA_atk-s03_01a:248_0	Naroti satto. Sapaññoti kammajatihetukapaṭisandhipaññāya paññavā. Cittaṃ paññañca	248	
PA_atk-s03_01a:248_1	bhāvayanti samādhiñceva vipassanañca bhāvayamāno. Cittasīsena hettha aṭṭha samāpattiyo	248	
PA_atk-s03_01a:248_2	kathitā, paññānāmena vipassanā. Ātāpīti vīriyavā. Vīriyañhi kilesānaṃ ātāpanaparitāpanaṭṭhena	248	
PA_atk-s03_01a:248_3	“ātāpo”ti vuccati, tadassa atthīti ātāpī. Nipakoti nepakkaṃ vuccati paññā, tāya samannāgatoti	248	
PA_atk-s03_01a:248_4	attho. Iminā padena pārihāriyapaññaṃ dasseti. Pārihāriyapaññā nāma “ayaṃ kālo uddesassa,	248	
PA_atk-s03_01a:248_5	ayaṃ kālo paripucchāyā”tiādinā nayena sabbattha kārāpitā pariharitabbapaññā. Imasmiñhi	248	
PA_atk-s03_01a:248_6	pañhābyākaraṇe tikkhattuṃ paññā āgatā. Tattha paṭhamā jātipaññā, dutiyā vipassanāpaññā,	248	
PA_atk-s03_01a:248_7	tatiyā sabbakiccapariṇāyikā pārihāriyapaññā.	248	
PA_atk-s03_01a:249_0	So imaṃ vijaṭaye jaṭanti so imehi sīlādīhi samannāgato bhikkhu. Yathā nāma puriso	249	
PA_atk-s03_01a:249_1	pathaviyaṃ patiṭṭhāya sunisitaṃ satthaṃ ukkhipitvā mahantaṃ veḷugumbaṃ vijaṭeyya,	249	
PA_atk-s03_01a:249_2	evamevaṃ sīle patiṭṭhāya samādhisilāyaṃ sunisitaṃ vipassanāpaññāsatthaṃ vīriyabalapaggahitena	249	
PA_atk-s03_01a:249_3	pārihāriyapaññāhatthena ukkhipitvā sabbampi taṃ attano santāne patitaṃ taṇhājaṭaṃ	249	
PA_atk-s03_01a:249_4	vijaṭeyya sañchindeyya sampadāleyyāti.	249	
PA_atk-s03_01a:250_0	Ettāvatā sekhabhūmiṃ kathetvā idāni jaṭaṃ vijaṭetvā ṭhitaṃ mahākhīṇāsavaṃ dassento	250	
PA_atk-s03_01a:250_1	yesantiādimāha. Evaṃ jaṭaṃ vijaṭetvā ṭhitaṃ khīṇāsavaṃ dassetvā puna jaṭāya vijaṭanokāsaṃ	250	
PA_atk-s03_01a:250_2	dassento yattha nāmañcātiādimāha. Tattha nāmanti cattāro arūpino khandhā. Paṭighaṃ	250	
PA_atk-s03_01a:250_3	rūpasaññā cāti ettha paṭighasaññāvasena kāmabhavo gahito, rūpasaññāvasena rūpabhavo.	250	
PA_atk-s03_01a:250_4	Tesu dvīsu gahitesu arūpabhavo gahitova hoti bhavasaṅkhepenāti. Etthesā chijjate	250	
PA_atk-s03_01a:250_5	jaṭāti ettha tebhūmakavaṭṭassa pariyādiyanaṭṭhāne esā jaṭā chijjati, nibbānaṃ āgamma	250	
PA_atk-s03_01a:250_6	chijjati nirujjhatīti ayaṃ attho dassito hoti. Tatiyaṃ.	250	
PA_atk-s03_01a:251	4. Manonivāraṇasuttavaṇṇanā	25	
PA_atk-s03_01a:252_0	24. Catutthe yato yatoti pāpato vā kalyāṇato vā. Ayaṃ kira devatā “yaṃkiñci kusalādibhedaṃ	252	
PA_atk-s03_01a:252_1	lokiyaṃ vā lokuttaraṃ vā mano, taṃ nivāretabbameva, na uppādetabba”nti evaṃladdhikā.	252	
PA_atk-s03_01a:252_2	Sa sabbatoti so sabbato. Atha bhagavā – “ayaṃ devatā aniyyānikakathaṃ katheti, mano	252	
PA_atk-s03_01a:252_3	nāma nivāretabbampi atthi bhāvetabbampi, vibhajitvā namassā dassessāmī”ti cintetvā	252	
PA_atk-s03_01a:252_4	dutiyagāthaṃ āha. Tattha na mano saṃyatattamāgatanti, yaṃ vuttaṃ “na sabbato mano	252	
PA_atk-s03_01a:252_5	nivāraye”ti, kataraṃ taṃ mano, yaṃ taṃ sabbato na nivāretabbanti ce. Mano saṃyatattaṃ	252	
PA_atk-s03_01a:252_6	āgataṃ, yaṃ mano yattha saṃyatabhāvaṃ āgataṃ, “dānaṃ dassāmi, sīlaṃ rakkhissāmī”tiādinā	252	
PA_atk-s03_01a:252_7	nayena uppannaṃ, etaṃ mano na nivāretabbaṃ, aññadatthu brūhetabbaṃ vaḍḍhetabbaṃ.	252	
PA_atk-s03_01a:252_8	Yato yato ca pāpakanti yato yato akusalaṃ uppajjati, tato tato ca taṃ nivāretabbanti. Catutthaṃ.	252	
PA_atk-s03_01a:253	5. Arahantasuttavaṇṇanā	25	
PA_atk-s03_01a:254_0	25. Pañcame katāvīti catūhi maggehi katakicco. Ahaṃ vadāmīti ayaṃ devatā vanasaṇḍavāsinī,	254	
PA_atk-s03_01a:254_1	sā āraññakānaṃ bhikkhūnaṃ “ahaṃ bhuñjāmi, ahaṃ nisīdāmi, mama patto, mama cīvara”ntiādikathāvohāraṃ	254	
PA_atk-s03_01a:254_2	sutvā cintesi – “ahaṃ ime bhikkhū ‘khīṇāsavā’ti maññāmi, khīṇāsavānañca nāma evarūpā	254	
PA_atk-s03_01a:254_3	attupaladdhinissitakathā hoti, na hoti nu kho”ti jānanatthaṃ evaṃ pucchati.	254	
PA_atk-s03_01a:255_0	Sāmaññanti lokaniruttiṃ lokavohāraṃ. Kusaloti khandhādīsu kusalo. Vohāramattenāti	255	
PA_atk-s03_01a:255_1	upaladdhinissitakathaṃ hitvā vohārabhedaṃ akaronto “ahaṃ, mamā”ti vadeyya. “Khandhā	255	
PA_atk-s03_01a:255_2	bhuñjanti, khandhā nisīdanti, khandhānaṃ patto, khandhānaṃ cīvara”nti hi vutte vohārabhedo	255	
PA_atk-s03_01a:255_3	hoti, na koci jānāti. Tasmā evaṃ avatvā lokavohārena voharatīti.	255	
PA_atk-s03_01a:256_0	Atha devatā – “yadi diṭṭhiyā vasena na vadati, mānavasena nu kho vadatī”ti cintetvā	256	
PA_atk-s03_01a:256_1	puna yo hotīti pucchi. Tattha mānaṃ nu khoti so bhikkhu mānaṃ upagantvā mānavasena	256	
PA_atk-s03_01a:256_2	vadeyya nu khoti. Atha bhagavā – “ayaṃ devatā khīṇāsavaṃ samānaṃ viya karotī”ti cintetvā,	256	
PA_atk-s03_01a:256_3	“khīṇāsavassa navavidhopi māno pahīno”ti dassento paṭigāthaṃ āha. Tattha vidhūpitāti	256	
PA_atk-s03_01a:256_4	vidhamitā. Mānaganthassāti mānā ca ganthā ca assa. Maññatanti maññanaṃ. Tividhampi	256	
PA_atk-s03_01a:256_5	taṇhā-diṭṭhi-māna-maññanaṃ so vītivatto, atikkantoti attho. Sesaṃ uttānatthamevāti. Pañcamaṃ.	256	
PA_atk-s03_01a:257	6. Pajjotasuttavaṇṇanā	25	
PA_atk-s03_01a:258_0	26. Chaṭṭhe puṭṭhunti pucchituṃ. Kathaṃ jānemūti kathaṃ jāneyyāma. Divārattinti divā	258	
PA_atk-s03_01a:258_1	ca rattiñca. Tattha tatthāti yattha yattheva pajjalito hoti, tattha tattha. Esā ābhāti	258	
PA_atk-s03_01a:258_2	esā buddhābhā. Katamā pana sāti? Ñāṇāloko vā hotu pītiāloko vā pasādāloko vā dhammakathāāloko	258	
PA_atk-s03_01a:258_3	vā, sabbopi buddhānaṃ pātubhāvā uppanno āloko buddhābhā nāma. Ayaṃ anuttarā sabbaseṭṭhā	258	
PA_atk-s03_01a:258_4	asadisāti. Chaṭṭhaṃ.	258	
PA_atk-s03_01a:259	7. Sarasuttavaṇṇanā	25	
PA_atk-s03_01a:260_0	27. Sattame kuto sarā nivattantīti ime saṃsārasarā kuto nivattanti, kiṃ āgamma nappavattantīti	260	
PA_atk-s03_01a:260_1	attho. Na gādhatīti na patiṭṭhāti. Atoti ato nibbānato. Sesaṃ uttānatthamevāti. Sattamaṃ.	260	
PA_atk-s03_01a:261	8. Mahaddhanasuttavaṇṇanā	26	
PA_atk-s03_01a:262_0	28. Aṭṭhame nidhānagataṃ muttasārādi mahantaṃ dhanametesanti mahaddhanā. Suvaṇṇarajatabhājanādi	262	
PA_atk-s03_01a:262_1	mahābhogo etesanti mahābhogā. Aññamaññābhigijjhantīti aññamaññaṃ abhigijjhanti patthenti	262	
PA_atk-s03_01a:262_2	pihenti. Analaṅkatāti atittā apariyattajātā. Ussukkajātesūti nānākiccajātesu anuppannānaṃ	262	
PA_atk-s03_01a:262_3	rūpādīnaṃ uppādanatthāya uppannānaṃ anubhavanatthāya ussukkesu. Bhavasotānusārīsūti	262	
PA_atk-s03_01a:262_4	vaṭṭasotaṃ anusarantesu. Anussukāti avāvaṭā. Agāranti mātugāmena saddhiṃ gehaṃ. Virājiyāti	262	
PA_atk-s03_01a:262_5	virājetvā. Sesaṃ uttānamevāti. Aṭṭhamaṃ.	262	
PA_atk-s03_01a:263	9. Catucakkasuttavaṇṇanā	26	
PA_atk-s03_01a:264_0	29. Navame catucakkanti catuiriyāpathaṃ. Iriyāpatho hi idha cakkanti adhippeto. Navadvāranti	264	
PA_atk-s03_01a:264_1	navahi vaṇamukhehi navadvāraṃ. Puṇṇanti asucipūraṃ. Lobhena saṃyutanti taṇhāya saṃyuttaṃ.	264	
PA_atk-s03_01a:264_2	Kathaṃ yātrā bhavissatīti etassa evarūpassa sarīrassa kathaṃ niggamanaṃ bhavissati,	264	
PA_atk-s03_01a:264_3	kathaṃ mutti parimutti samatikkamo bhavissatīti pucchati. Naddhinti upanāhaṃ, pubbakāle	264	
PA_atk-s03_01a:264_4	kodho, aparakāle upanāhoti evaṃ pavattaṃ balavakodhanti attho. Varattanti “chetvā	264	
PA_atk-s03_01a:264_5	naddhi varattañca, sandānaṃ sahanukkama”nti gāthāya taṇhā varattā, diṭṭhi sandānaṃ	264	
PA_atk-s03_01a:264_6	nāma jātaṃ. Idha pana pāḷiniddiṭṭhe kilese ṭhapetvā avasesā “varattā”ti veditabbā,	264	
PA_atk-s03_01a:264_7	iti kilesavarattañca chetvāti attho. Icchā lobhanti ekoyeva dhammo icchanaṭṭhena	264	
PA_atk-s03_01a:264_8	icchā, lubbhanaṭṭhena lobhoti vutto. Paṭhamuppattikā vā dubbalā icchā, aparāparuppattiko	264	
PA_atk-s03_01a:264_9	balavā lobho. Aladdhapatthanā vā icchā, paṭiladdhavatthumhi lobho. Samūlaṃ taṇhanti	264	
PA_atk-s03_01a:264_10	avijjāmūlena samūlakaṃ taṇhaṃ. Abbuyhāti aggamaggena uppāṭetvā. Sesaṃ uttānamevāti. Navamaṃ.	2641	
PA_atk-s03_01a:265	10. Eṇijaṅghasuttavaṇṇanā	26	
PA_atk-s03_01a:266_0	30. Dasame eṇijaṅghanti eṇimigassa viya suvaṭṭitajaṅghaṃ. Kisanti athūlaṃ samasarīraṃ.	266	
PA_atk-s03_01a:266_1	Atha vā ātapena milātaṃ mālāgandhavilepanehi anupabrūhitasarīrantipi attho. Vīranti	266	
PA_atk-s03_01a:266_2	vīriyavantaṃ. Appāhāranti bhojane mattaññutāya mitāhāraṃ, vikālabhojanapaṭikkhepavasena	266	
PA_atk-s03_01a:266_3	vā parittāhāraṃ. Alolupanti catūsu paccayesu loluppavirahitaṃ. Rasataṇhāpaṭikkhepo	266	
PA_atk-s03_01a:266_4	vā esa. Sīhaṃvekacaraṃ nāganti ekacaraṃ sīhaṃ viya, ekacaraṃ nāgaṃ viya. Gaṇavāsino	266	
PA_atk-s03_01a:266_5	hi pamattā honti, ekacarā appamattā, tasmā ekacarāva gahitāti. Paveditāti pakāsitā	266	
PA_atk-s03_01a:266_6	kathitā. Etthāti etasmiṃ nāmarūpe. Pañcakāmaguṇavasena hi rūpaṃ gahitaṃ, manena nāmaṃ,	266	
PA_atk-s03_01a:266_7	ubhayehi pana avinibhuttadhamme gahetvā pañcakkhandhādivasenapettha bhummaṃ yojetabbanti. Dasamaṃ.	266	
PA_atk-s03_01a:267	Sattivaggo tatiyo.	26	
PA_atk-s03_01a:268	4. Satullapakāyikavaggo	26	
PA_atk-s03_01a:269	1. Sabbhisuttavaṇṇanā	26	
PA_atk-s03_01a:270_0	31. Satullapakāyikavaggassa paṭhame satullapakāyikāti sataṃ dhammaṃ samādānavasena	270	
PA_atk-s03_01a:270_1	ullapetvā sagge nibbattāti satullapakāyikā. Tatridaṃ vatthu – sambahulā kira samuddavāṇijā	270	
PA_atk-s03_01a:270_2	nāvāya samuddaṃ pakkhandiṃsu. Tesaṃ khittasaravegena gacchantiyā nāvāya sattame divase	270	
PA_atk-s03_01a:270_3	samuddamajjhe mahantaṃ uppātikaṃ pātubhūtaṃ, mahāūmiyo uṭṭhahitvā nāvaṃ udakassa	270	
PA_atk-s03_01a:270_4	pūrenti. Nāvāya nimujjamānāya mahājano attano attano devatānaṃ nāmāni gahetvā āyācanādīni	270	
PA_atk-s03_01a:270_5	karonto paridevi. Tesaṃ majjhe eko puriso – “atthi nu kho me evarūpe bhaye patiṭṭhā”ti	270	
PA_atk-s03_01a:270_6	āvajjento attano parisuddhāni saraṇāni ceva sīlāni ca disvā yogī viya pallaṅkaṃ ābhujitvā	270	
PA_atk-s03_01a:270_7	nisīdi. Tamenaṃ itare sabhayakāraṇaṃ pucchiṃsu. So tesaṃ kathesi – “ambho ahaṃ nāvaṃ	270	
PA_atk-s03_01a:270_8	abhirūhanadivase bhikkhusaṅghassa dānaṃ datvā saraṇāni ceva sīlāni ca aggahesiṃ,	270	
PA_atk-s03_01a:270_9	tena me bhayaṃ natthī”ti. Kiṃ pana sāmi etāni aññesampi vattantīti? Āma vattantīti	270	
PA_atk-s03_01a:270_10	tena hi amhākampi dethāti. So te manusse sataṃ sataṃ katvā satta koṭṭhāse akāsi,	2701	
PA_atk-s03_01a:270_11	tato pañcasīlāni adāsi. Tesu paṭhamaṃ jaṅghasataṃ gopphakamatte udake ṭhitaṃ aggahesi,	2701	
PA_atk-s03_01a:270_12	dutiyaṃ jāṇumatte, tatiyaṃ kaṭimatte, catutthaṃ nābhimatte, pañcamaṃ thanamatte,	2701	
PA_atk-s03_01a:270_13	chaṭṭhaṃ galappamāṇe, sattamaṃ mukhena loṇodake pavisante aggahesi. So tesaṃ sīlāni	2701	
PA_atk-s03_01a:270_14	datvā – “aññaṃ tumhākaṃ paṭisaraṇaṃ natthi, sīlameva āvajjethā”ti ugghosesi. Tāni	2701	
PA_atk-s03_01a:270_15	sattapi jaṅghasatāni tattha kālaṃ katvā āsannakāle gahitasīlaṃ nissāya tāvatiṃsabhavane	2701	
PA_atk-s03_01a:270_16	nibbattiṃsu, tesaṃ ghaṭāvaseneva vimānāni nibbattiṃsu. Sabbesaṃ majjhe ācariyassa	2701	
PA_atk-s03_01a:270_17	yojanasatikaṃ suvaṇṇavimānaṃ nibbatti, avasenāni tassa parivārāni hutvā sabbaheṭṭhimaṃ	2701	
PA_atk-s03_01a:270_18	dvādasayojanikaṃ ahosi. Te nibbattakkhaṇeyeva kammaṃ āvajjentā ācariyaṃ nissāya sampattilābhaṃ	2701	
PA_atk-s03_01a:270_19	ñatvā, “gacchāma tāva, dasabalassa santike amhākaṃ ācariyassa vaṇṇaṃ katheyyāmā”ti	2701	
PA_atk-s03_01a:270_20	majjhimayāmasamanantare bhagavantaṃ upasaṅkamiṃsu, tā devatā ācariyassa vaṇṇabhaṇanatthaṃ	2702	
PA_atk-s03_01a:270_21	ekekaṃ gāthaṃ abhāsiṃsu.	2702	
PA_atk-s03_01a:271_0	Tattha sabbhirevāti paṇḍitehi, sappurisehi eva. Ra-kāro padasandhikaro. Samāsethāti	271	
PA_atk-s03_01a:271_1	saha nisīdeyya. Desanāsīsameva cetaṃ, sabbairiyāpathe sabbhireva saha kubbeyyāti	271	
PA_atk-s03_01a:271_2	attho. Kubbethāti kareyya. Santhavanti mittasanthavaṃ. Taṇhāsanthavo pana na kenaci	271	
PA_atk-s03_01a:271_3	saddhiṃ kātabbo, mittasanthavo buddha-paccekabuddha-buddhasāvakehi saha kātabbo.	271	
PA_atk-s03_01a:271_4	Idaṃ sandhāyetaṃ vuttaṃ. Satanti buddhādīnaṃ sappurisānaṃ. Saddhammanti pañcasīladasasīlacatusatipaṭṭhānādibhedaṃ	271	
PA_atk-s03_01a:271_5	saddhammaṃ, idha pana pañcasīlaṃ adhippetaṃ. Seyyo hotīti vaḍḍhi hoti. Na pāpiyoti	271	
PA_atk-s03_01a:271_6	lāmakaṃ kiñci na hoti. Nāññatoti vālikādīhi telādīni viya aññato andhabālato paññā	271	
PA_atk-s03_01a:271_7	nāma na labbhati, tilādīhi pana telādīni viya sataṃ dhammaṃ ñatvā paṇḍitameva sevanto	271	
PA_atk-s03_01a:271_8	bhajanto labhatīti. Sokamajjheti sokavatthūnaṃ sokānugatānaṃ vā sattānaṃ majjhagato	271	
PA_atk-s03_01a:271_9	na socati bandhulamallasenāpatissa upāsikā viya, pañcannaṃ corasatānaṃ majjhe dhammasenāpatissa	271	
PA_atk-s03_01a:271_10	saddhivihāriko saṃkiccasāmaṇero viya ca.	2711	
PA_atk-s03_01a:272_0	Ñātimajjhe virocatīti ñātigaṇamajjhe saṃkiccatherassa saddhivihāriko adhimuttakasāmaṇero	272	
PA_atk-s03_01a:272_1	viya sobhati. So kira therassa bhāgineyyo hoti, atha naṃ thero āha – “sāmaṇera, mahallakosi	272	
PA_atk-s03_01a:272_2	jāto, gaccha, vassāni pucchitvā ehi, upasampādessāmi ta”nti. So “sādhū”ti theraṃ	272	
PA_atk-s03_01a:272_3	vanditvā pattacīvaramādāya coraaṭaviyā orabhāge bhaginigāmaṃ gantvā piṇḍāya cari,	272	
PA_atk-s03_01a:272_4	taṃ bhaginī disvā vanditvā gehe nisīdāpetvā bhojesi. So katabhattakicco vassāni pucchi.	272	
PA_atk-s03_01a:272_5	Sā “ahaṃ na jānāmi, mātā me jānātī”ti āha. Atha so “tiṭṭhatha tumhe, ahaṃ mātusantikaṃ	272	
PA_atk-s03_01a:272_6	gamissāmī”ti aṭaviṃ otiṇṇo. Tamenaṃ dūratova corapuriso disvā corānaṃ ārocesi. Corā	272	
PA_atk-s03_01a:272_7	“sāmaṇero kireko aṭaviṃ otiṇṇo, gacchatha naṃ ānethā”ti āṇāpetvā ekacce “mārema na”nti	272	
PA_atk-s03_01a:272_8	āhaṃsu, ekacce vissajjemāti. Sāmaṇero cintesi – “ahaṃ sekho sakaraṇīyo, imehi saddhiṃ	272	
PA_atk-s03_01a:272_9	mantetvā sotthimattānaṃ karissāmī”ti corajeṭṭhakaṃ āmantetvā, “upamaṃ te, āvuso,	272	
PA_atk-s03_01a:272_10	karissāmī”ti imā gāthā abhāsi –	2721	
PA_atk-s03_01a:273	“Ahu atītamaddhānaṃ, araññasmiṃ brahāvane;	27	
PA_atk-s03_01a:274	Ceto kūṭāni oḍḍetvā, sasakaṃ avadhī tadā.	27	
PA_atk-s03_01a:275	“Sasakañca mataṃ disvā, ubbiggā migapakkhino;	27	
PA_atk-s03_01a:276	Ekarattiṃ apakkāmuṃ, ‘akiccaṃ vattate idha’.	27	
PA_atk-s03_01a:277	“Tatheva samaṇaṃ hantvā, adhimuttaṃ akiñcanaṃ;	27	
PA_atk-s03_01a:278	Addhikā nāgamissanti, dhanajāni bhavissatī”ti.	27	
PA_atk-s03_01a:279	“Saccaṃ kho samaṇo āha, adhimutto akiñcano;	27	
PA_atk-s03_01a:280	Addhikā nāgamissanti, dhanajāni bhavissati.	28	
PA_atk-s03_01a:281	“Sace paṭipathe disvā, nārocessasi kassaci;	28	
PA_atk-s03_01a:282	Tava saccamanurakkhanto, gaccha bhante yathāsukha”nti.	28	
PA_atk-s03_01a:283	So tehi corehi vissajjito gacchanto ñātayopi disvā tesampi na ārocesi. Atha te anuppatte corā gahetvā viheṭhayiṃsu, uraṃ paharitvā paridevamānañcassa mātaraṃ corā etadavocuṃ –	28	
PA_atk-s03_01a:284	“Kiṃ te hoti adhimutto, udare vasiko asi;	28	
PA_atk-s03_01a:285	Puṭṭhā me amma akkhāhi, kathaṃ jānemu taṃ maya”nti.	28	
PA_atk-s03_01a:286	“Adhimuttassa ahaṃ mātā, ayañca janako pitā;	28	
PA_atk-s03_01a:287	Bhaginī bhātaro cāpi, sabbeva idha ñātayo.	28	
PA_atk-s03_01a:288	“Akiccakārī adhimutto, yaṃ disvā na nivāraye;	28	
PA_atk-s03_01a:289	Etaṃ kho vattaṃ samaṇānaṃ, ariyānaṃ dhammajīvinaṃ.	28	
PA_atk-s03_01a:290	“Saccavādī adhimutto, yaṃ disvā na nivāraye;	29	
PA_atk-s03_01a:291	Adhimuttassa suciṇṇena, saccavādissa bhikkhuno;	29	
PA_atk-s03_01a:292	Sabbeva abhayaṃ pattā, sotthiṃ gacchantu ñātayo”ti.	29	
PA_atk-s03_01a:293	Evaṃ te corehi vissajjitā gantvā adhimuttaṃ āhaṃsu –	29	
PA_atk-s03_01a:294	“Tava tāta suciṇṇena, saccavādissa bhikkhuno;	29	
PA_atk-s03_01a:295	Sabbeva abhayaṃ pattā, sotthiṃ paccāgamamhase”ti.	29	
PA_atk-s03_01a:296_0	Tepi pañcasatā corā pasādaṃ āpajjitvā adhimuttassa sāmaṇerassa santike pabbajiṃsu.	296	
PA_atk-s03_01a:296_1	So te ādāya upajjhāyassa santikaṃ gantvā paṭhamaṃ attanā upasampanno pacchā te pañcasate	296	
PA_atk-s03_01a:296_2	attano antevāsike katvā upasampādesi. Te adhimuttatherassa ovāde ṭhitā sabbe aggaphalaṃ	296	
PA_atk-s03_01a:296_3	arahattaṃ pāpuṇiṃsu. Imamatthaṃ gahetvā devatā “sataṃ saddhammamaññāya ñātimajjhe virocatī”ti āha.	296	
PA_atk-s03_01a:297_0	Sātatanti satataṃ sukhaṃ vā ciraṃ tiṭṭhantīti vadati. Sabbāsaṃ voti sabbāsaṃ tumhākaṃ.	297	
PA_atk-s03_01a:297_1	Pariyāyenāti kāraṇena. Sabbadukkhā pamuccatīti, na kevalaṃ seyyova hoti, na ca kevalaṃ	297	
PA_atk-s03_01a:297_2	paññaṃ labhati, sokamajjhe na socati, ñātimajjhe virocati, sugatiyaṃ nibbattati,	297	
PA_atk-s03_01a:297_3	ciraṃ sukhaṃ tiṭṭhati, sakalasmā pana vaṭṭadukkhāpi muccatīti. Paṭhamaṃ.	297	
PA_atk-s03_01a:298	2. Maccharisuttavaṇṇanā	29	
PA_atk-s03_01a:299_0	32. Dutiye maccherā ca pamādā cāti attasampattinigūhanalakkhaṇena maccherena ceva	299	
PA_atk-s03_01a:299_1	sativippavāsalakkhaṇena pamādena ca. Ekacco hi ‘idaṃ me dentassa parikkhayaṃ gamissati,	299	
PA_atk-s03_01a:299_2	mayhaṃ vā gharamānusakānaṃ vā na bhavissatī”ti macchariyena dānaṃ na deti. Ekacco	299	
PA_atk-s03_01a:299_3	khiḍḍādipasutattā ‘dānaṃ dātabba”nti cittampi na uppādeti. Evaṃ dānaṃ na dīyatīti	299	
PA_atk-s03_01a:299_4	evametaṃ yasadāyakaṃ sirīdāyakaṃ sampattidāyakaṃ sukhadāyakaṃ dānaṃ nāma na dīyatītiādinā	299	
PA_atk-s03_01a:299_5	kāraṇaṃ kathesi. Puññaṃ ākaṅkhamānenāti pubbacetanādibhedaṃ puññaṃ icchamānena. Deyyaṃ	299	
PA_atk-s03_01a:299_6	hoti vijānatāti atthi dānassa phalanti jānantena dātabbamevāti vadati.	299	
PA_atk-s03_01a:300_0	Tameva bālaṃ phusatīti taṃyeva bālaṃ idhalokaparalokesu jighacchā ca pipāsā ca phusati	300	
PA_atk-s03_01a:300_1	anubandhati na vijahati. Tasmāti yasmā tameva phusati, tasmā. Vineyya maccheranti	300	
PA_atk-s03_01a:300_2	maccheramalaṃ vinetvā. Dajjā dānaṃ malābhibhūti malābhibhū hutvā taṃ maccheramalaṃ	300	
PA_atk-s03_01a:300_3	abhibhavitvā dānaṃ dadeyya.	300	
PA_atk-s03_01a:301_0	Te matesu na mīyantīti adānasīlatāya maraṇena matesu na mīyanti. Yathā hi mato samparivāretvā	301	
PA_atk-s03_01a:301_1	ṭhapite bahumhipi annapānādimhi “idaṃ imassa hotu, idaṃ imassā”ti uṭṭhahitvā saṃvibhāgaṃ	301	
PA_atk-s03_01a:301_2	na karoti, evaṃ adānasīlopīti matakassa ca adānasīlassa ca bhogā samasamā nāma honti.	301	
PA_atk-s03_01a:301_3	Tena dānasīlā evarūpesu matesu na mīyantīti attho. Panthānaṃva saha vajaṃ, appasmiṃ	301	
PA_atk-s03_01a:301_4	ye pavecchantīti yathā addhānaṃ kantāramaggaṃ saha vajantā pathikā saha vajantānaṃ	301	
PA_atk-s03_01a:301_5	pathikānaṃ appasmiṃ pātheyye saṃvibhāgaṃ katvā pavecchanti dadantiyeva, evamevaṃ	301	
PA_atk-s03_01a:301_6	ye pana anamataggaṃ saṃsārakantāraṃ saha vajantā saha vajantānaṃ appasmimpi deyyadhamme	301	
PA_atk-s03_01a:301_7	saṃvibhāgaṃ katvā dadantiyeva, te matesu na mīyanti.	301	
PA_atk-s03_01a:302_0	Esa dhammo sanantanoti esa porāṇako dhammo, sanantanānaṃ vā paṇḍitānaṃ esa dhammoti.	302	
PA_atk-s03_01a:302_1	Appasmeketi appasmiṃ deyyadhamme eke. Pavecchantīti dadanti. Bahuneke na dicchareti	302	
PA_atk-s03_01a:302_2	bahunāpi bhogena samannāgatā ekacce na dadanti. Sahassena samaṃ mitāti sahassena	302	
PA_atk-s03_01a:302_3	saddhiṃ mitā, sahassa dānasadisā hoti.	302	
PA_atk-s03_01a:303_0	Duranvayoti duranugamano, duppūroti attho. Dhammaṃ careti dasakusalakammapathadhammaṃ	303	
PA_atk-s03_01a:303_1	carati. Yopi samuñjakañcareti yo api khalamaṇḍalādisodhanapalālapoṭhanādivasena samuñjakañcarati.	303	
PA_atk-s03_01a:303_2	Dārañca posanti dārañca posanto. Dadaṃ appakasminti appakasmiṃ paṇṇasākamattasmimpi	303	
PA_atk-s03_01a:303_3	saṃvibhāgaṃ katvā dadantova so dhammaṃ carati. Sataṃ sahassānanti sahassaṃ sahassaṃ	303	
PA_atk-s03_01a:303_4	katvā gaṇitānaṃ purisānaṃ sataṃ, satasahassanti attho. Sahassayāginanti bhikkhusahassassa	303	
PA_atk-s03_01a:303_5	vā yāgo kahāpaṇasahassena vā nibbattito yāgopi sahassayāgo. So etesaṃ atthīti sahassayāgino,	303	
PA_atk-s03_01a:303_6	tesaṃ sahassayāginaṃ. Etena dasannaṃ vā bhikkhukoṭīnaṃ dasannaṃ vā kahāpaṇakoṭīnaṃ	303	
PA_atk-s03_01a:303_7	piṇḍapāto dassito hoti. Ye ettakaṃ dadanti, te kalampi nagghanti tathāvidhassāti	303	
PA_atk-s03_01a:303_8	āha. Yvāyaṃ samuñjakaṃ carantopi dhammaṃ carati, dāraṃ posentopi, appakasmiṃ dadantopi,	303	
PA_atk-s03_01a:303_9	tathāvidhassa ete sahassayāgino kalampi nagghanti. Yaṃ tena daliddena ekapaṭivīsakamattampi	303	
PA_atk-s03_01a:303_10	salākabhattamattampi vā dinnaṃ, tassa dānassa sabbesampi tesaṃ dānaṃ kalaṃ nagghatīti.	3031	
PA_atk-s03_01a:303_11	Kalaṃ nāma soḷasabhāgopi satabhāgopi sahassabhāgopi. Idha satabhāgo gahito. Yaṃ tena	3031	
PA_atk-s03_01a:303_12	dānaṃ dinnaṃ, tasmiṃ satadhā vibhatte itaresaṃ dasakoṭisahassadānaṃ tato ekakoṭṭhāsampi nagghatīti āha.	3031	
PA_atk-s03_01a:304_0	Evaṃ tathāgate dānassa agghaṃ karonte samīpe ṭhitā devatā cintesi – “evaṃ bhagavā	304	
PA_atk-s03_01a:304_1	mahantaṃ dānaṃ pādena pavaṭṭetvā ratanasatike viya narake pakkhipanto idaṃ evaṃ parittakaṃ	304	
PA_atk-s03_01a:304_2	dānaṃ candamaṇḍale paharanto viya ukkhipati, kathaṃ nu kho etaṃ mahapphalatara”nti	304	
PA_atk-s03_01a:304_3	jānanatthaṃ gāthāya ajjhabhāsi. Tattha kenāti kena kāraṇena. Mahaggatoti mahattaṃ	304	
PA_atk-s03_01a:304_4	gato, vipulassetaṃ vevacanaṃ. Samena dinnassāti samena dinnassa dānassa. Athassā	304	
PA_atk-s03_01a:304_5	bhagavā dānaṃ vibhajitvā dassento dadanti heketiādimāha. Tattha visame niviṭṭhāti	304	
PA_atk-s03_01a:304_6	visame kāyavacīmanokamme patiṭṭhitā hutvā. Chetvāti pothetvā. Vadhitvāti māretvā.	304	
PA_atk-s03_01a:304_7	Socayitvāti paraṃ sokasamappitaṃ katvā. Assumukhāti assumukhasammissā. Paraṃ rodāpetvā	304	
PA_atk-s03_01a:304_8	dinnadānañhi assumukhadānanti vuccati. Sadaṇḍāti daṇḍena tajjetvā paharitvā dinnadakkhiṇā	304	
PA_atk-s03_01a:304_9	sadaṇḍāti vuccati. Evanti nāhaṃ sammāsambuddhatāya mahādānaṃ gahetvā appaphalaṃ nāma	304	
PA_atk-s03_01a:304_10	kātuṃ sakkomi parittakadānaṃ vā mahapphalaṃ nāma. Idaṃ pana mahādānaṃ attano uppattiyā	3041	
PA_atk-s03_01a:304_11	aparisuddhatāya evaṃ appaphalaṃ nāma hoti, itaraṃ parittadānaṃ attano uppattiyā parisuddhatāya	3041	
PA_atk-s03_01a:304_12	evaṃ mahapphalaṃ nāmāti imamatthaṃ dassento evantiādimāhāti. Dutiyaṃ.	3041	
PA_atk-s03_01a:305	3. Sādhusuttavaṇṇanā	30	
PA_atk-s03_01a:306_0	33. Tatiye udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na	306	
PA_atk-s03_01a:306_1	sakkoti vissanditvā gacchati, taṃ avasesakoti vuccati. Yañca jalaṃ taḷākaṃ gahetuṃ	306	
PA_atk-s03_01a:306_2	na sakkoti, ajjhottharitvā gacchati, taṃ oghoti vuccati, evamevaṃ yaṃ pītivacanaṃ	306	
PA_atk-s03_01a:306_3	hadayaṃ gahetuṃ na sakkoti, adhikaṃ hutvā anto asaṇṭhahitvā bahi nikkhamati, taṃ	306	
PA_atk-s03_01a:306_4	udānanti vuccati. Evarūpaṃ pītimayaṃ vacanaṃ nicchāresīti attho. Saddhāyapi sāhu	306	
PA_atk-s03_01a:306_5	dānanti kammañca kammaphalañca saddahitvāpi dinnadānaṃ sāhu laddhakaṃ bhaddakameva.	306	
PA_atk-s03_01a:306_6	Āhūti kathenti. Kathaṃ panetaṃ ubhayaṃ samaṃ nāma hotīti? Jīvitabhīruko hi yujjhituṃ	306	
PA_atk-s03_01a:306_7	na sakkoti, khayabhīruko dātuṃ na sakkoti. “Jīvitañca rakkhissāmi yujjhissāmi cā”ti	306	
PA_atk-s03_01a:306_8	hi vadanto na yujjhati. Jīvite pana ālayaṃ vissajjetvā, “chejjaṃ vā hotu maraṇaṃ	306	
PA_atk-s03_01a:306_9	vā, gaṇhissāmetaṃ issariya”nti ussahantova yujjhati. “Bhoge ca rakkhissāmi, dānañca	306	
PA_atk-s03_01a:306_10	dassāmī”ti vadanto na dadāti. Bhogesu pana ālayaṃ vissajjetvā mahādānaṃ dassāmīti	3061	
PA_atk-s03_01a:306_11	ussahantova deti. Evaṃ dānañca yuddhañca samaṃ hoti. Kiñca bhiyyo? Appāpi santā bahuke	3061	
PA_atk-s03_01a:306_12	jinantīti yathā ca yuddhe appakāpi vīrapurisā bahuke bhīrupurise jinanti, evaṃ saddhādisampanno	3061	
PA_atk-s03_01a:306_13	appakampi dānaṃ dadanto bahumaccheraṃ maddati, bahuñca dānavipākaṃ adhigacchati.	3061	
PA_atk-s03_01a:306_14	Evampi dānañca yuddhañca samānaṃ. Tenevāha –	3061	
PA_atk-s03_01a:307	“Appampi ce saddahāno dadāti,	30	
PA_atk-s03_01a:308	Teneva so hoti sukhī paratthā”ti.	30	
PA_atk-s03_01a:309	Imassa ca panatthassa pakāsanatthaṃ ekasāṭakabrāhmaṇavatthu ca aṅkuravatthu ca vitthāretabbaṃ.	30	
PA_atk-s03_01a:310_0	Dhammaladdhassāti dhammena samena laddhassa bhogassa dhammaladdhassa ca puggalassa.	310	
PA_atk-s03_01a:310_1	Ettha puggalo laddhadhammo nāma adhigatadhammo ariyapuggalo. Iti yaṃ dhammaladdhassa	310	
PA_atk-s03_01a:310_2	bhogassa dānaṃ dhammaladdhassa ariyapuggalassa dīyati, tampi sādhūti attho. Yo dhammaladdhassāti	310	
PA_atk-s03_01a:310_3	imasmimpi gāthāpade ayameva attho. Uṭṭhānavīriyādhigatassāti uṭṭhānena ca vīriyena	310	
PA_atk-s03_01a:310_4	ca adhigatassa bhogassa. Vetaraṇinti desanāsīsamattametaṃ. Yamassa pana vetaraṇimpi	310	
PA_atk-s03_01a:310_5	sañjīvakāḷasuttādayopi ekatiṃsamahānirayepi sabbasova atikkamitvāti attho.	310	
PA_atk-s03_01a:311_0	Viceyya dānanti vicinitvā dinnadānaṃ. Tattha dve vicinanā dakkhiṇāvicinanaṃ dakkhiṇeyyavicinanañca.	311	
PA_atk-s03_01a:311_1	Tesu lāmakalāmake paccaye apanetvā paṇītapaṇīte vicinitvā tesaṃ dānaṃ dakkhiṇāvicinanaṃ	311	
PA_atk-s03_01a:311_2	nāma. Vipannasīle ito bahiddhā pañcanavutipāsaṇḍabhede vā dakkhiṇeyye pahāya sīlādiguṇasampannānaṃ	311	
PA_atk-s03_01a:311_3	sāsane pabbajitānaṃ dānaṃ dakkhiṇeyyavicinanaṃ nāma. Evaṃ dvīhākārehi viceyya dānaṃ.	311	
PA_atk-s03_01a:311_4	Sugatappasatthanti sugatena vaṇṇitaṃ. Tattha dakkhiṇeyyavicinanaṃ dassento ye dakkhiṇeyyātiādimāha.	311	
PA_atk-s03_01a:311_5	Bījāni vuttāni yathāti iminā pana dakkhiṇāvicinanaṃ āha. Avipannabījasadisā hi vicinitvā	311	
PA_atk-s03_01a:311_6	gahitā paṇītapaṇītā deyyadhammāti.	311	
PA_atk-s03_01a:312_0	Pāṇesupi sādhu saṃyamoti pāṇesu saṃyatabhāvopi bhaddako. Ayaṃ devatā itarāhi kathitaṃ	312	
PA_atk-s03_01a:312_1	dānānisaṃsaṃ atikkamitvā sīlānisaṃsaṃ kathetumāraddhā. Aheṭhayaṃ caranti avihiṃsanto	312	
PA_atk-s03_01a:312_2	caramāno. Parūpavādāti parassa upavādabhayena. Bhayāti upavādabhayā. Dānā ca kho	312	
PA_atk-s03_01a:312_3	dhammapadaṃva seyyoti dānato nibbānasaṅkhātaṃ dhammapadameva seyyo. Pubbe ca hi pubbatare	312	
PA_atk-s03_01a:312_4	ca santoti pubbe ca kassapabuddhādikāle pubbatare ca koṇāgamanabuddhādikāle, sabbepi	312	
PA_atk-s03_01a:312_5	vā ete pubbe ca pubbatare ca santo nāmāti. Tatiyaṃ.	312	
PA_atk-s03_01a:313	4. Nasantisuttavaṇṇanā	31	
PA_atk-s03_01a:314_0	34. Catutthe kamanīyānīti rūpādīni iṭṭhārammaṇāni. Apunāgamanaṃ anāgantā puriso maccudheyyāti	314	
PA_atk-s03_01a:314_1	tebhūmakavaṭṭasaṅkhātā maccudheyyā apunāgamanasaṅkhātaṃ nibbānaṃ anāgantā. Nibbānañhi	314	
PA_atk-s03_01a:314_2	sattā na punāgacchanti, tasmā taṃ apunāgamananti vuccati. Taṃ kāmesu baddho ca pamatto	314	
PA_atk-s03_01a:314_3	ca anāgantā nāma hoti, so taṃ pāpuṇituṃ na sakkoti, tasmā evamāha. Chandajanti taṇhāchandato	314	
PA_atk-s03_01a:314_4	jātaṃ. Aghanti pañcakkhandhadukkhaṃ. Dutiyapadaṃ tasseva vevacanaṃ. Chandavinayā	314	
PA_atk-s03_01a:314_5	aghavinayoti taṇhāvinayena pañcakkhandhavinayo. Aghavinayā dukkhavinayoti pañcakkhandhavinayena	314	
PA_atk-s03_01a:314_6	vaṭṭadukkhaṃ vinītameva hoti. Citrānīti ārammaṇacittāni. Saṅkapparāgoti saṅkappitarāgo.	314	
PA_atk-s03_01a:314_7	Evamettha vatthukāmaṃ paṭikkhipitvā kilesakāmo kāmoti vutto. Ayaṃ panattho pasūrasuttena	314	
PA_atk-s03_01a:314_8	vibhāvetabbo. Pasūraparibbājako hi therena “saṅkapparāgo purisassa kāmo”ti vutte –	314	
PA_atk-s03_01a:315	“Na te kāmā yāni citrāni loke,	31	
PA_atk-s03_01a:316	Saṅkapparāgañca vadesi kāmaṃ;	31	
PA_atk-s03_01a:317	Saṅkappayaṃ akusale vitakke,	31	
PA_atk-s03_01a:318	Bhikkhūpi te hehinti kāmabhogī”ti. –	31	
PA_atk-s03_01a:319	Āha. Atha naṃ thero avoca –	31	
PA_atk-s03_01a:320	“Te ce kāmā yāni citrāni loke,	32	
PA_atk-s03_01a:321	Saṅkapparāgaṃ na vadesi kāmaṃ;	32	
PA_atk-s03_01a:322	Passanto rūpāni manoramāni,	32	
PA_atk-s03_01a:323	Satthāpi te hehiti kāmabhogī.	32	
PA_atk-s03_01a:324	Suṇanto saddāni, ghāyanto gandhāni;	32	
PA_atk-s03_01a:325	Sāyanto rasāni, phusanto phassāni manoramāni;	32	
PA_atk-s03_01a:326	Satthāpi te hehiti kāmabhogī”ti.	32	
PA_atk-s03_01a:327_0	Athettha dhīrāti atha etesu ārammaṇesu paṇḍitā chandarāgaṃ vinayanti. Saṃyojanaṃ	327	
PA_atk-s03_01a:327_1	sabbanti dasavidhampi saṃyojanaṃ. Akiñcananti rāgakiñcanādivirahitaṃ. Nānupatanti	327	
PA_atk-s03_01a:327_2	dukkhāti vaṭṭadukkhā pana tassa upari na patanti. Iccāyasmā mogharājāti, “pahāsi	327	
PA_atk-s03_01a:327_3	saṅkha”nti gāthaṃ sutvā tassaṃ parisati anusandhikusalo mogharājā nāma thero “imissā	327	
PA_atk-s03_01a:327_4	gāthāya attho na yathānusandhiṃ gato”ti cintetvā yathānusandhiṃ ghaṭento evamāha.	327	
PA_atk-s03_01a:327_5	Tattha idha vā huraṃ vāti idhaloke vā paraloke vā. Naruttamaṃ atthacaraṃ narānanti	327	
PA_atk-s03_01a:327_6	kiñcāpi sabbe khīṇāsavā naruttamā ceva atthacarā ca narānaṃ, thero pana dasabalaṃ	327	
PA_atk-s03_01a:327_7	sandhāyevamāha. Ye taṃ namassanti pasaṃsiyā teti yadi tathāvimuttaṃ devamanussā namassanti,	327	
PA_atk-s03_01a:327_8	atha ye taṃ bhagavantaṃ kāyena vā vācāya vā anupaṭipattiyā vā namassanti, te kiṃ	327	
PA_atk-s03_01a:327_9	pasaṃsiyā, udāhu apasaṃsiyāti. Bhikkhūti mogharājattheraṃ ālapati. Aññāya dhammanti	327	
PA_atk-s03_01a:327_10	catusaccadhammaṃ jānitvā. Saṅgātigā tepi bhavantīti ye taṃ kāyena vā vācāya vā anupaṭipattiyā	3271	
PA_atk-s03_01a:327_11	vā namassanti. Te catusaccadhammaṃ aññāya vicikicchaṃ pahāya saṅgātigāpi honti, pasaṃsiyāpi hontīti. Catutthaṃ.	3271	
PA_atk-s03_01a:328	5. Ujjhānasaññisuttavaṇṇanā	32	
PA_atk-s03_01a:329_0	35. Pañcame ujjhānasaññikāti ujjhānasaññī devaloko nāma pāṭiyekko natthi, imā pana	329	
PA_atk-s03_01a:329_1	devatā tathāgatassa catupaccayaparibhogaṃ nissāya ujjhāyamānā āgatā. Tāsaṃ kira evaṃ	329	
PA_atk-s03_01a:329_2	ahosi – “samaṇo gotamo bhikkhūnaṃ paṃsukūlacīvara-piṇḍiyālopa-rukkhamūlasenāsanapūtimuttabhesajjehi	329	
PA_atk-s03_01a:329_3	santosasseva pariyantakāritaṃ vaṇṇeti, sayaṃ pana pattuṇṇadukūla khomādīni paṇītacīvarāni	329	
PA_atk-s03_01a:329_4	dhāreti, rājārahaṃ uttamaṃ bhojanaṃ bhuñjati, devavimānakappāya gandhakuṭiyā varasayane	329	
PA_atk-s03_01a:329_5	sayati, sappinavanītādīni bhesajjāni paṭisevati, divasaṃ mahājanassa dhammaṃ deseti,	329	
PA_atk-s03_01a:329_6	vacanamassa aññato gacchati, kiriyā aññato”ti ujjhāyamānā āgamiṃsu. Tena tāsaṃ dhammasaṅgāhakattherehi	329	
PA_atk-s03_01a:329_7	“ujjhānasaññikā”ti nāmaṃ gahitaṃ.	329	
PA_atk-s03_01a:330_0	Aññathā santanti aññenākārena bhūtaṃ. Nikaccāti nikatiyā vañcanāya, vañcetvāti attho.	330	
PA_atk-s03_01a:330_1	Kitavassevāti kitavo vuccati sākuṇiko. So hi agumbova samāno sākhapaṇṇādipaṭicchādanena	330	
PA_atk-s03_01a:330_2	gumbavaṇṇaṃ dassetvā upagate moratittirādayo sakuṇe māretvā dārabharaṇaṃ karoti.	330	
PA_atk-s03_01a:330_3	Iti tassa kitavassa imāya vañcanāya evaṃ vañcetvā sakuṇamaṃsabhojanaṃ viya kuhakassāpi	330	
PA_atk-s03_01a:330_4	paṃsukūlena attānaṃ paṭicchādetvā kathāchekatāya mahājanaṃ vañcetvā khādamānassa	330	
PA_atk-s03_01a:330_5	vicarato. Bhuttaṃ theyyena tassa tanti sabbopi tassa catupaccayaparibhogo theyyena	330	
PA_atk-s03_01a:330_6	paribhutto nāma hotīti devatā bhagavantaṃ sandhāya vadati. Parijānanti paṇḍitāti	330	
PA_atk-s03_01a:330_7	ayaṃ kārako vā akārako vāti paṇḍitā jānanti. Iti tā devatā “tathāgatāpi mayameva	330	
PA_atk-s03_01a:330_8	paṇḍitā”ti maññamānā evamāhaṃsu.	330	
PA_atk-s03_01a:331_0	Atha bhagavā nayidantiādimāha. Tattha yāyaṃ paṭipadā daḷhāti ayaṃ dhammānudhammapaṭipadā	331	
PA_atk-s03_01a:331_1	daḷhā thirā. Yāya paṭipadāya dhīrā paṇḍitā ārammaṇūpanijjhānena lakkhaṇūpanijjhānena	331	
PA_atk-s03_01a:331_2	cāti dvīhi jhānehi jhāyino mārabandhanā pamuccanti, taṃ paṭipadaṃ bhāsitamattena	331	
PA_atk-s03_01a:331_3	vā savanamattena vā okkamituṃ paṭipajjituṃ na sakkāti attho. Na ve dhīrā pakubbantīti	331	
PA_atk-s03_01a:331_4	dhīrā paṇḍitā viditvā lokapariyāyaṃ saṅkhāralokassa udayabbayaṃ ñatvā catusaccadhammañca	331	
PA_atk-s03_01a:331_5	aññāya kilesanibbānena nibbutā loke visattikaṃ tiṇṇā evaṃ na kubbanti, mayaṃ evarūpāni na kathemāti attho.	331	
PA_atk-s03_01a:332_0	Pathaviyaṃ patiṭṭhahitvāti “ayuttaṃ amhehi kataṃ, akārakameva mayaṃ kārakavādena	332	
PA_atk-s03_01a:332_1	samudācarimhā”ti lajjamānā mahābrahmani viya bhagavati gāravaṃ paccupaṭṭhapetvā aggikkhandhaṃ	332	
PA_atk-s03_01a:332_2	viya bhagavantaṃ durāsadaṃ katvā passamānā ākāsato otaritvā bhūmiyaṃ ṭhatvāti attho.	332	
PA_atk-s03_01a:332_3	Accayoti aparādho. No, bhante, accāgamāti amhe atikkamma abhibhavitvā pavatto. Āsādetabbanti	332	
PA_atk-s03_01a:332_4	ghaṭṭayitabbaṃ. Tā kira devatā bhagavantaṃ kāyena vācāyāti dvīhipi ghaṭṭayiṃsu. Tathāgataṃ	332	
PA_atk-s03_01a:332_5	avanditvā ākāse patiṭṭhamānā kāyena ghaṭṭayiṃsu, kitavopamaṃ āharitvā nānappakārakaṃ	332	
PA_atk-s03_01a:332_6	asabbhivādaṃ vadamānā vācāya ghaṭṭayiṃsu. Tasmā āsādetabbaṃ amaññimhāti āhaṃsu. Paṭiggaṇhātūti	332	
PA_atk-s03_01a:332_7	khamatu. Āyatiṃ saṃvarāyāti anāgate saṃvaraṇatthāya, puna evarūpassa aparādhassa	332	
PA_atk-s03_01a:332_8	dosassa akaraṇatthāya.	332	
PA_atk-s03_01a:333_0	Sitaṃ pātvākāsīti aggadante dassento pahaṭṭhākāraṃ dassesi. Kasmā? Tā kira devatā	333	
PA_atk-s03_01a:333_1	na sabhāvena khamāpenti, lokiyamahājanañca sadevake loke aggapuggalaṃ tathāgatañca	333	
PA_atk-s03_01a:333_2	ekasadisaṃ karonti. Atha bhagavā “parato kathāya uppannāya buddhabalaṃ dīpetvā pacchā	333	
PA_atk-s03_01a:333_3	khamissāmī”ti sitaṃ pātvākāsi. Bhiyyoso mattāyāti atirekappamāṇena. Imaṃ gāthaṃ abhāsīti	333	
PA_atk-s03_01a:333_4	kupito esa amhākanti maññamānā abhāsi.	333	
PA_atk-s03_01a:334_0	Na paṭigaṇhatīti na khamati nādhivāseti. Kopantaroti abbhantare uppannakopo. Dosagarūti	334	
PA_atk-s03_01a:334_1	dosaṃ garuṃ katvā ādāya viharanto. Sa veraṃ paṭimuñcatīti so evarūpo gaṇṭhikaṃ paṭimuñcanto	334	
PA_atk-s03_01a:334_2	viya taṃ veraṃ attani paṭimuñcati ṭhapeti, na paṭinissajjatīti attho. Accayo ce na	334	
PA_atk-s03_01a:334_3	vijjethāti sace accāyikakammaṃ na bhaveyya. No cidhāpagataṃ siyāti yadi aparādho	334	
PA_atk-s03_01a:334_4	nāma na bhāveyya. Kenīdha kusalo siyāti yadi verāni na sammeyyuṃ, kena kāraṇena kusalo bhaveyya.	334	
PA_atk-s03_01a:335_0	Kassaccayāti gāthāya kassa atikkamo natthi? Kassa aparādho natthi? Ko sammohaṃ nāpajjati?	335	
PA_atk-s03_01a:335_1	Ko niccameva paṇḍito nāmāti attho? Imaṃ kira gāthaṃ bhaṇāpanatthaṃ bhagavato sitapātukammaṃ.	335	
PA_atk-s03_01a:335_2	Tasmā idāni devatānaṃ buddhabalaṃ dīpetvā khamissāmīti tathāgatassa buddhassātiādimāha.	335	
PA_atk-s03_01a:335_3	Tattha tathāgatassāti tathā āgatoti evamādīhi kāraṇehi tathāgatassa. Buddhassāti	335	
PA_atk-s03_01a:335_4	catunnaṃ saccānaṃ buddhattādīhi kāraṇehi vimokkhantikapaṇṇattivasena evaṃ laddhanāmassa.	335	
PA_atk-s03_01a:335_5	Accayaṃ desayantīnanti yaṃ vuttaṃ tumhehi “accayaṃ desayantīnaṃ…pe… sa veraṃ paṭimuñcatī”ti,	335	
PA_atk-s03_01a:335_6	taṃ sādhu vuttaṃ, ahaṃ pana taṃ veraṃ nābhinandāmi na patthayāmīti attho. Paṭiggaṇhāmi	335	
PA_atk-s03_01a:335_7	voccayanti tumhākaṃ aparādhaṃ khamāmīti. Pañcamaṃ.	335	
PA_atk-s03_01a:336	6. Saddhāsuttavaṇṇanā	33	
PA_atk-s03_01a:337_0	36. Chaṭṭhe saddhā dutiyā purisassa hotīti purisassa devaloke manussaloke ceva nibbānañca	337	
PA_atk-s03_01a:337_1	gacchantassa saddhā dutiyā hoti, sahāyakiccaṃ sādheti. No ce assaddhiyaṃ avatiṭṭhatīti	337	
PA_atk-s03_01a:337_2	yadi assaddhiyaṃ na tiṭṭhati. Yasoti parivāro. Kittīti vaṇṇabhaṇanaṃ. Tatvassa hotīti	337	
PA_atk-s03_01a:337_3	tato assa hoti. Nānupatanti saṅgāti rāgasaṅgādayo pañca saṅgā na anupatanti. Pamādamanuyuñjantīti	337	
PA_atk-s03_01a:337_4	ye pamādaṃ karonti nibbattenti, te taṃ anuyuñjanti nāma. Dhanaṃ seṭṭhaṃva rakkhatīti	337	
PA_atk-s03_01a:337_5	muttāmaṇisārādiuttamadhanaṃ viya rakkhati. Jhāyantoti lakkhaṇūpanijjhānena ca ārammaṇūpanijjhānena	337	
PA_atk-s03_01a:337_6	ca jhāyanto. Tattha lakkhaṇūpanijjhānaṃ nāma vipassanāmaggaphalāni. Vipassanā hi	337	
PA_atk-s03_01a:337_7	tīṇi lakkhaṇāni upanijjhāyatīti lakkhaṇūpanijjhānaṃ. Maggo vipassanāya āgatakiccaṃ	337	
PA_atk-s03_01a:337_8	sādhetīti lakkhaṇūpanijjhānaṃ. Phalaṃ tathalakkhaṇaṃ nirodhasaccaṃ upanijjhāyatīti	337	
PA_atk-s03_01a:337_9	lakkhaṇūpanijjhānaṃ. Aṭṭha samāpattiyo pana kasiṇārammaṇassa upanijjhāyanato ārammaṇūpanijjhānanti	337	
PA_atk-s03_01a:337_10	veditabbā. Paramaṃ nāma arahattasukhaṃ adhippetanti. Chaṭṭhaṃ.	3371	
PA_atk-s03_01a:338	7. Samayasuttavaṇṇanā	33	
PA_atk-s03_01a:339_0	37. Sattame sakkesūti “sakyā vata, bho kumārā”ti udānaṃ paṭicca sakkāti laddhanāmānaṃ	339	
PA_atk-s03_01a:339_1	rājakumārānaṃ nivāso ekopi janapado rūḷhīsaddena sakkāti vuccati. Tasmiṃ sakkesu	339	
PA_atk-s03_01a:339_2	janapade. Mahāvaneti sayaṃjāte aropime himavantena saddhiṃ ekābaddhe mahati vane.	339	
PA_atk-s03_01a:339_3	Sabbeheva arahantehīti imaṃ suttaṃ kathitadivaseyeva pattaarahantehi.	339	
PA_atk-s03_01a:340_0	Tatrāyaṃ anupubbikathā – sākiyakoliyā hi kira kapilavatthunagarassa ca koliyanagarassa	340	
PA_atk-s03_01a:340_1	ca antare rohiṇiṃ nāma nadiṃ ekeneva āvaraṇena bandhāpetvā sassāni kārenti. Atha	340	
PA_atk-s03_01a:340_2	jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu.	340	
PA_atk-s03_01a:340_3	Tattha koliyanagaravāsino āhaṃsu – “idaṃ udakaṃ ubhayato āhariyamānaṃ na tumhākaṃ,	340	
PA_atk-s03_01a:340_4	na amhākaṃ pahossati, amhākaṃ pana sassaṃ ekena udakeneva nipphajjissati, idaṃ udakaṃ	340	
PA_atk-s03_01a:340_5	amhākaṃ dethā”ti. Kapilavatthuvāsino āhaṃsu – “tumhesu koṭṭhe pūretvā ṭhitesu mayaṃ	340	
PA_atk-s03_01a:340_6	rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na sakkhissāma	340	
PA_atk-s03_01a:340_7	tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ	340	
PA_atk-s03_01a:340_8	udakaṃ amhākaṃ dethā”ti. “Na mayaṃ dassāmā”ti. “Mayampi na dassāmā”ti. Evaṃ kathaṃ	340	
PA_atk-s03_01a:340_9	vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā	340	
PA_atk-s03_01a:340_10	rājakulānaṃ jātiṃ ghaṭṭetvā kalahaṃ vaḍḍhayiṃsu.	3401	
PA_atk-s03_01a:341_0	Koliyakammakārā vadanti – “tumhe kapilavatthuvāsike gahetvā gajjatha, ye soṇasiṅgālādayo	341	
PA_atk-s03_01a:341_1	viya attano bhaginīhi saddhiṃ saṃvasiṃsu, etesaṃ hatthino ca assā ca phalakāvudhāni	341	
PA_atk-s03_01a:341_2	ca amhākaṃ kiṃ karissantī”ti? Sākiyakammakārā vadanti – “tumhe dāni kuṭṭhino dārake	341	
PA_atk-s03_01a:341_3	gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ	341	
PA_atk-s03_01a:341_4	hatthino ca assā ca phalakāvudhāni ca amhākaṃ kiṃ karissantī”ti? Te gantvā tasmiṃ	341	
PA_atk-s03_01a:341_5	kamme niyuttaamaccānaṃ kathesuṃ, amaccā rājakulānaṃ kathesuṃ. Tato sākiyā – “bhaginīhi	341	
PA_atk-s03_01a:341_6	saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu. Koliyāpi	341	
PA_atk-s03_01a:341_7	– “kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.	341	
PA_atk-s03_01a:342_0	Bhagavāpi rattiyā paccūsasamayeva mahākaruṇāsamāpattito uṭṭhāya lokaṃ volokento ime	342	
PA_atk-s03_01a:342_1	evaṃ yuddhasajje nikkhamante addasa. Disvā – “mayi gate ayaṃ kalaho vūpasammissati	342	
PA_atk-s03_01a:342_2	nu kho udāhu no”ti upadhārento – “ahamettha gantvā kalahavūpasamanatthaṃ tīṇi jātakāni	342	
PA_atk-s03_01a:342_3	kathessāmi, tato kalaho vūpasammissati. Atha sāmaggidīpanatthāya dve jātakāni kathetvā	342	
PA_atk-s03_01a:342_4	attadaṇḍasuttaṃ desessāmi. Desanaṃ sutvā ubhayanagaravāsinopi aḍḍhatiyāni aḍḍhatiyāni	342	
PA_atk-s03_01a:342_5	kumārasatāni dassanti, ahaṃ te pabbājessāmi, tadā mahāsamāgamo bhavissatī”ti sanniṭṭhānaṃ	342	
PA_atk-s03_01a:342_6	akāsi. Tasmā imesu yuddhasajjesu nikkhamantesu kassaci anārocetvā sayameva pattacīvaramādāya	342	
PA_atk-s03_01a:342_7	gantvā dvinnaṃ senānaṃ antare ākāse pallaṅkaṃ ābhujitvā chabbaṇṇarasmiyo vissajjetvā nisīdi.	342	
PA_atk-s03_01a:343_0	Kapilavatthuvāsino bhagavantaṃ disvāva, “amhākaṃ ñātiseṭṭho satthā āgato. Diṭṭho	343	
PA_atk-s03_01a:343_1	nu kho tena amhākaṃ kalahakaraṇabhāvo”ti cintetvā, “na kho pana sakkā bhagavati āgate	343	
PA_atk-s03_01a:343_2	amhehi parassa sarīre satthaṃ pātetuṃ. Koliyanagaravāsino amhe hanantu vā bajjhantu	343	
PA_atk-s03_01a:343_3	vā”ti. Āvudhāni chaḍḍetvā, bhagavantaṃ vanditvā, nisīdiṃsu. Koliyanagaravāsinopi	343	
PA_atk-s03_01a:343_4	tatheva cintetvā āvudhāni chaḍḍetvā, bhagavantaṃ vanditvā, nisīdiṃsu.	343	
PA_atk-s03_01a:344_0	Bhagavā jānantova, “kasmā āgatattha, mahārājā”ti pucchi? “Na, bhagavā, titthakīḷāya	344	
PA_atk-s03_01a:344_1	na pabbatakīḷāya, na nadīkīḷāya, na giridassanatthaṃ, imasmiṃ pana ṭhāne saṅgāmaṃ	344	
PA_atk-s03_01a:344_2	paccupaṭṭhapetvā āgatamhā”ti. “Kiṃ nissāya vo kalaho, mahārājāti? Udakaṃ, bhanteti.	344	
PA_atk-s03_01a:344_3	Udakaṃ kiṃ agghati, mahārājāti? Appaṃ, bhanteti. Pathavī nāma kiṃ agghati, mahārājāti?	344	
PA_atk-s03_01a:344_4	Anagghā, bhanteti. Khattiyā kiṃ agghantīti? Khattiyā nāma anagghā, bhanteti. Appamūlaṃ	344	
PA_atk-s03_01a:344_5	udakaṃ nissāya kimatthaṃ anagghe khattiye nāsetha, mahārāja, kalahe assādo nāma natthi,	344	
PA_atk-s03_01a:344_6	kalahavasena, mahārāja, aṭṭhāne veraṃ katvā ekāya rukkhadevatāya kāḷasīhena saddhiṃ	344	
PA_atk-s03_01a:344_7	baddhāghāto sakalampi imaṃ kappaṃ anuppattoyevāti vatvā phandanajātakaṃ kathesi”.	344	
PA_atk-s03_01a:344_8	Tato “parapattiyena nāma, mahārāja, na bhavitabbaṃ. Parapattiyā hutvā hi ekassa sasakassa	344	
PA_atk-s03_01a:344_9	kathāya tiyojanasahassavitthate himavante catuppadagaṇā mahāsamuddaṃ pakkhandino	344	
PA_atk-s03_01a:344_10	ahesuṃ. Tasmā parapattiyena na bhavitabba”nti vatvā, pathavīundriyajātakaṃ kathesi.	3441	
PA_atk-s03_01a:344_11	Tato “kadāci, mahārāja, dubbalopi mahābalassa randhaṃ vivaraṃ passati, kadāci mahābalo	3441	
PA_atk-s03_01a:344_12	dubbalassa. Laṭukikāpi hi sakuṇikā hatthināgaṃ ghātesī”ti laṭukikajātakaṃ kathesi.	3441	
PA_atk-s03_01a:344_13	Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni	3441	
PA_atk-s03_01a:344_14	kathesi. Kathaṃ? “Samaggānañhi, mahārāja, koci otāraṃ nāma passituṃ na sakkotīti	3441	
PA_atk-s03_01a:344_15	vatvā, rukkhadhammajātakaṃ kathesi. Tato “samaggānaṃ, mahārāja, koci vivaraṃ dassituṃ	3441	
PA_atk-s03_01a:344_16	na sakkhi. Yadā pana aññamaññaṃ vivādamakaṃsu, atha te nesādaputto jīvitā voropetvā	3441	
PA_atk-s03_01a:344_17	ādāya gatoti vivāde assādo nāma natthī”ti vatvā, vaṭṭakajātakaṃ kathesi. Evaṃ imāni	3441	
PA_atk-s03_01a:344_18	pañca jātakāni kathetvā avasāne attadaṇḍasuttaṃ kathesi.	3441	
PA_atk-s03_01a:345_0	Rājāno pasannā – “sace satthā nāgamissa, mayaṃ sahatthā aññamaññaṃ vadhitvā lohitanadiṃ	345	
PA_atk-s03_01a:345_1	pavattayissāma. Amhākaṃ puttabhātaro ca gehadvāre na passeyyāma, sāsanapaṭisāsanampi	345	
PA_atk-s03_01a:345_2	no āharaṇako nābhavissa. Satthāraṃ nissāya no jīvitaṃ laddhaṃ. Sace pana satthā āgāraṃ	345	
PA_atk-s03_01a:345_3	ajjhāvasissa dīpasahassadvayaparivāraṃ catumahādīparajjamassa hatthagataṃ abhavissa,	345	
PA_atk-s03_01a:345_4	atirekasahassaṃ kho panassa puttā abhavissaṃsu, tato khattiyaparivāro avicarissa.	345	
PA_atk-s03_01a:345_5	Taṃ kho panesa sampattiṃ pahāya nikkhamitvā sambodhiṃ patto. Idānipi khattiyaparivāroyeva	345	
PA_atk-s03_01a:345_6	vicaratū”ti ubhayanagaravāsino aḍḍhatiyāni aḍḍhatiyāni kumārasatāni adaṃsu. Bhagavāpi	345	
PA_atk-s03_01a:345_7	te pabbājetvā mahāvanaṃ agamāsi. Tesaṃ garugāravena na attano ruciyā pabbajitānaṃ	345	
PA_atk-s03_01a:345_8	anabhirati uppajji. Purāṇadutiyikāyopi tesaṃ – “ayyaputtā ukkaṇṭhantu, gharāvāso	345	
PA_atk-s03_01a:345_9	na saṇṭhātī”tiādīni vatvā sāsanaṃ pesenti. Te ca atirekataraṃ ukkaṇṭhiṃsu.	345	
PA_atk-s03_01a:346_0	Bhagavā āvajjento tesaṃ anabhiratibhāvaṃ ñatvā – “ime bhikkhū mādisena buddhena saddhiṃ	346	
PA_atk-s03_01a:346_1	ekato vasantā ukkaṇṭhanti, handa nesaṃ kuṇāladahassa vaṇṇaṃ kathetvā tattha netvā	346	
PA_atk-s03_01a:346_2	anabhiratiṃ vinodemī”ti kuṇāladahassa vaṇṇaṃ kathesi. Te taṃ daṭṭhukāmā ahesuṃ. Daṭṭhukāmattha,	346	
PA_atk-s03_01a:346_3	bhikkhave, kuṇāladahanti? Āma bhagavāti. Yadi evaṃ etha gacchāmāti. Iddhimantānaṃ	346	
PA_atk-s03_01a:346_4	bhagavā gamanaṭṭhānaṃ mayaṃ kathaṃ gamissāmāti. Tumhe gantukāmā hotha, ahaṃ mamānubhāvena	346	
PA_atk-s03_01a:346_5	gahetvā gamissāmīti. Sādhu, bhanteti. Bhagavā pañca bhikkhusatāni gahetvā ākāse uppatitvā	346	
PA_atk-s03_01a:346_6	kuṇāladahe patiṭṭhāya te bhikkhū āha – “bhikkhave, imasmiṃ kuṇāladahe yesaṃ macchānaṃ	346	
PA_atk-s03_01a:346_7	nāmaṃ na jānātha mamaṃ pucchathā”ti.	346	
PA_atk-s03_01a:347_0	Te pucchiṃsu. Bhagavā pucchitaṃ pucchitaṃ kathesi. Na kevalañca, macchānaṃyeva, tasmiṃ	347	
PA_atk-s03_01a:347_1	vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā	347	
PA_atk-s03_01a:347_2	kathesi. Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno kuṇālasakuṇarājā	347	
PA_atk-s03_01a:347_3	purato pacchato ubhosu ca passesu sakuṇasaṅghaparivuto āgacchati. Bhikkhū taṃ disvā	347	
PA_atk-s03_01a:347_4	– “esa, bhante, imesaṃ sakuṇānaṃ rājā bhavissati, parivārā ete etassā”ti maññāmāti.	347	
PA_atk-s03_01a:347_5	Evametaṃ, bhikkhave, ayampi mameva vaṃso mama paveṇīti. Idāni tāva mayaṃ, bhante,	347	
PA_atk-s03_01a:347_6	ete sakuṇe passāma. Yaṃ pana bhagavā “ayampi mameva vaṃso mama paveṇī”ti āha, taṃ	347	
PA_atk-s03_01a:347_7	sotukāmamhāti. Sotukāmattha, bhikkhaveti? Āma bhagavāti. Tena hi suṇāthāti tīhi gāthāsatehi	347	
PA_atk-s03_01a:347_8	maṇḍetvā kuṇālajātakaṃ kathento anabhiratiṃ vinodesi. Desanāpariyosāne sabbepi sotāpattiphale	347	
PA_atk-s03_01a:347_9	patiṭṭhahiṃsu, maggeneva ca nesaṃ iddhipi āgatā. Bhagavā “hotu tāva ettakaṃ tesaṃ	347	
PA_atk-s03_01a:347_10	bhikkhūna”nti ākāse uppatitvā mahāvanameva agamāsi. Tepi bhikkhū gamanakāle dasabalassa	3471	
PA_atk-s03_01a:347_11	ānubhāvena gantvā āgamanakāle attano ānubhāvena bhagavantaṃ parivāretvā mahāvane otariṃsu.	3471	
PA_atk-s03_01a:348_0	Bhagavā paññattāsane nisīditvā te bhikkhū āmantetvā – “etha, bhikkhave, nisīdatha.	348	
PA_atk-s03_01a:348_1	Uparimaggattayavajjhānaṃ vo kilesānaṃ kammaṭṭhānaṃ kathessāmī”ti kammaṭṭhānaṃ kathesi.	348	
PA_atk-s03_01a:348_2	Bhikkhū cintayiṃsu – “bhagavā amhākaṃ anabhiratabhāvaṃ ñatvā kuṇāladahaṃ netvā anabhiratiṃ	348	
PA_atk-s03_01a:348_3	vinodesi, tattha sotāpattiphalaṃ pattānaṃ no idāni idha tiṇṇaṃ maggānaṃ kammaṭṭhānaṃ	348	
PA_atk-s03_01a:348_4	adāsi, na kho pana amhehi ‘sotāpannā maya’nti vītināmetuṃ vaṭṭati, purisapurisehi	348	
PA_atk-s03_01a:348_5	no bhavituṃ vaṭṭatī”ti te dasabalassa pāde vanditvā uṭṭhāya nisīdanaṃ papphoṭetvā	348	
PA_atk-s03_01a:348_6	visuṃ visuṃ pabbhārarukkhamūlesu nisīdiṃsu.	348	
PA_atk-s03_01a:349_0	Bhagavā cintesi – “ime bhikkhū pakatiyāpi avissaṭṭhakammaṭṭhānā, laddhupāyassa pana	349	
PA_atk-s03_01a:349_1	bhikkhuno kilamanakāraṇaṃ nāma natthi. Gacchantā gacchantā ca vipassanaṃ vaḍḍhetvā	349	
PA_atk-s03_01a:349_2	arahattaṃ patvā ‘attanā paṭividdhaguṇaṃ ārocessāmā’ti mama santikaṃ āgamissanti.	349	
PA_atk-s03_01a:349_3	Etesu āgatesu dasasahassacakkavāḷadevatā ekacakkavāḷe sannipatissanti, mahāsamayo	349	
PA_atk-s03_01a:349_4	bhavissati, vivitte okāse mayā nisīdituṃ vaṭṭatī”ti tato vivitte okāse buddhāsanaṃ paññāpetvā nisīdi.	349	
PA_atk-s03_01a:350_0	Sabbapaṭhamaṃ kammaṭṭhānaṃ gahetvā gatatthero saha paṭisambhidāhi arahattaṃ pāpuṇi.	350	
PA_atk-s03_01a:350_1	Tato aparo tato aparoti pañcasatāpi paduminiyaṃ padumāni viya vikasiṃsu. Sabbapaṭhamaṃ	350	
PA_atk-s03_01a:350_2	arahattaṃ pattabhikkhu “bhagavato ārocessāmī”ti pallaṅkaṃ vinibbhujitvā nisīdanaṃ	350	
PA_atk-s03_01a:350_3	papphoṭetvā uṭṭhāya dasabalābhimukho ahosi. Evaṃ aparopi aparopīti pañcasatā bhattasālaṃ	350	
PA_atk-s03_01a:350_4	pavisantā viya paṭipāṭiyāva āgamiṃsu. Paṭhamaṃ āgato vanditvā nisīdanaṃ paññāpetvā,	350	
PA_atk-s03_01a:350_5	ekamantaṃ nisīditvā, paṭividdhaguṇaṃ ārocetukāmo “atthi nu kho añño koci? Natthī”ti	350	
PA_atk-s03_01a:350_6	nivattitvā āgatamaggaṃ olokento aparampi addasa aparampi addasayevāti sabbepi te	350	
PA_atk-s03_01a:350_7	āgantvā ekamantaṃ nisīditvā, ayaṃ imassa harāyamāno na kathesi, ayaṃ imassa harāyamāno	350	
PA_atk-s03_01a:350_8	na kathesi. Khīṇāsavānaṃ kira dve ākārā honti – “aho vata mayā paṭividdhaguṇaṃ sadevako	350	
PA_atk-s03_01a:350_9	loko khippameva paṭivijjheyyā”ti cittaṃ uppajjati. Paṭividdhabhāvaṃ pana nidhiladdhapuriso	350	
PA_atk-s03_01a:350_10	viya na aññassa ārocetukāmā honti.	3501	
PA_atk-s03_01a:351_0	Evaṃ osaṭamatte pana tasmiṃ ariyamaṇḍale pācīnayugandharaparikkhepato abbhā mahikā	351	
PA_atk-s03_01a:351_1	dhūmo rajo rāhūti, imehi upakkilesehi vippamuttaṃ buddhuppādapaṭimaṇḍitassa lokassa	351	
PA_atk-s03_01a:351_2	rāmaṇeyyakadassanatthaṃ pācīnadisāya ukkhittarajatamayamahāādāsamaṇḍalaṃ viya, nemivaṭṭiyaṃ	351	
PA_atk-s03_01a:351_3	gahetvā, parivattiyamānarajatacakkasassirikaṃ puṇṇacandamaṇḍalaṃ ullaṅghitvā, anilapathaṃ	351	
PA_atk-s03_01a:351_4	paṭipajjittha. Iti evarūpe khaṇe laye muhutte bhagavā sakkesu viharati kapilavatthusmiṃ	351	
PA_atk-s03_01a:351_5	mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi.	351	
PA_atk-s03_01a:352_0	Tattha bhagavāpi mahāsammatassa vaṃse uppanno, tepi pañcasatā bhikkhū mahāsammatassa	352	
PA_atk-s03_01a:352_1	kule uppannā. Bhagavāpi khattiyagabbhe jāto, tepi khattiyagabbhe jātā. Bhagavāpi	352	
PA_atk-s03_01a:352_2	rājapabbajito, tepi rājapabbajitā. Bhagavāpi setacchattaṃ pahāya hatthagataṃ cakkavattirajjaṃ	352	
PA_atk-s03_01a:352_3	nissajjitvā pabbajito, tepi setacchattaṃ pahāya hatthagatāni rajjāni vissajjitvā	352	
PA_atk-s03_01a:352_4	pabbajitā. Iti bhagavā parisuddhe okāse, parisuddhe rattibhāge, sayaṃ parisuddho	352	
PA_atk-s03_01a:352_5	parisuddhaparivāro, vītarāgo vītarāgaparivāro, vītadoso vītadosaparivāro, vītamoho	352	
PA_atk-s03_01a:352_6	vītamohaparivāro, nittaṇho nittaṇhaparivāro, nikkileso nikkilesaparivāro, santo santaparivāro,	352	
PA_atk-s03_01a:352_7	danto dantaparivāro, mutto muttaparivāro, ativiya virocatīti. Vaṇṇabhūmi nāmesā,	352	
PA_atk-s03_01a:352_8	yattakaṃ sakkoti, tattakaṃ vattabbaṃ. Iti ime bhikkhū sandhāya vuttaṃ, “pañcamattehi	352	
PA_atk-s03_01a:352_9	bhikkhusatehi sabbeheva arahantehī”ti.	352	
PA_atk-s03_01a:353_0	Yebhuyyenāti bahutarā sannipatitā, mandā na sannipatitā asaññī arūpāvacaradevatā	353	
PA_atk-s03_01a:353_1	samāpannadevatāyo ca. Tatrāyaṃ sannipātakkamo – mahāvanassa kira sāmantā devatā caliṃsu,	353	
PA_atk-s03_01a:353_2	“āyāma bho! Buddhadassanaṃ nāma bahūpakāraṃ, dhammassavanaṃ bahūpakāraṃ, bhikkhusaṅghadassanaṃ	353	
PA_atk-s03_01a:353_3	bahūpakāraṃ. Āyāma āyāmā”ti! Mahāsaddaṃ kurumānā āgantvā bhagavantañca taṃmuhuttaṃ	353	
PA_atk-s03_01a:353_4	arahattappattakhīṇāsave ca vanditvā ekamantaṃ aṭṭhaṃsu. Eteneva upāyena tāsaṃ tāsaṃ	353	
PA_atk-s03_01a:353_5	saddaṃ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate	353	
PA_atk-s03_01a:353_6	himavante, tikkhattuṃ tesaṭṭhiyā nagarasahassesu, navanavutiyā doṇamukhasatasahassesu,	353	
PA_atk-s03_01a:353_7	chanavutiyā paṭṭanakoṭisatasahassesu, chapaṇṇāsāya ratanākaresūti sakalajambudīpe,	353	
PA_atk-s03_01a:353_8	pubbavidehe, aparagoyāne, uttarakurumhi, dvīsu parittadīpasahassesūti sakalacakkavāḷe,	353	
PA_atk-s03_01a:353_9	tato dutiyatatiyacakkavāḷeti evaṃ dasasahassacakkavāḷesu devatā sannipatitāti veditabbā.	353	
PA_atk-s03_01a:353_10	Dasasahassacakkavāḷañhi idha dasalokadhātuyoti adhippetaṃ. Tena vuttaṃ – “dasahi	3531	
PA_atk-s03_01a:353_11	ca lokadhātūhi devatā yebhuyyena sannipatitā hontī”ti.	3531	
PA_atk-s03_01a:354_0	Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare nirantaraṃ	354	
PA_atk-s03_01a:354_1	pakkhittasūcīhi viya paripuṇṇaṃ hoti. Tattha brahmalokassa evaṃ uccattanaṃ veditabbaṃ	354	
PA_atk-s03_01a:354_2	– lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi	354	
PA_atk-s03_01a:354_3	pathaviṃ pāpuṇāti. Evaṃ mahante okāse yathā heṭṭhā ṭhatvā khittāni pupphāni vā dhūmo	354	
PA_atk-s03_01a:354_4	vā upari gantuṃ, upari vā ṭhatvā khittasāsapā heṭṭhā otarituṃ antaraṃ na labhanti,	354	
PA_atk-s03_01a:354_5	evaṃ nirantarā devatā ahesuṃ. Yathā kho pana cakkavattirañño nisinnaṭṭhānaṃ asambādhaṃ	354	
PA_atk-s03_01a:354_6	hoti, āgatāgatā mahesakkhā khattiyā okāsaṃ labhantiyeva, parato parato pana atisambādhaṃ	354	
PA_atk-s03_01a:354_7	hoti. Evameva bhagavato nisinnaṭṭhānaṃ asambādhaṃ, āgatāgatā mahesakkhā devā ca brahmāno	354	
PA_atk-s03_01a:354_8	ca okāsaṃ labhantiyeva. Api sudaṃ bhagavato āsannāsannaṭṭhāne vālagganittudanamatte	354	
PA_atk-s03_01a:354_9	padese dasapi vīsatipi devā sukhume attabhāve māpetvā aṭṭhaṃsu. Sabbaparato saṭṭhi	354	
PA_atk-s03_01a:354_10	saṭṭhi devatā aṭṭhaṃsu.	3541	
PA_atk-s03_01a:355_0	Suddhāvāsakāyikānanti suddhāvāsavāsīnaṃ. Suddhāvāsā nāma suddhānaṃ anāgāmikhīṇāsavānaṃ	355	
PA_atk-s03_01a:355_1	āvāsā pañca brahmalokā. Etadahosīti kasmā ahosi? Te kira brahmāno samāpattiṃ samāpajjitvā	355	
PA_atk-s03_01a:355_2	yathā paricchedena vuṭṭhitā brahmabhavanaṃ olokentā pacchābhatte bhattagehaṃ viya	355	
PA_atk-s03_01a:355_3	suññataṃ addasaṃsu. Tato “kuhiṃ brahmāno gatā”ti āvajjantā mahāsamāgamaṃ ñatvā –	355	
PA_atk-s03_01a:355_4	“ayaṃ samāgamo mahā, mayaṃ ohīnā, ohīnakānaṃ pana okāso dullabho hoti, tasmā gacchantā	355	
PA_atk-s03_01a:355_5	atucchahatthā hutvā ekekaṃ gāthaṃ abhisaṅkharitvā gacchāma. Tāya mahāsamāgame ca	355	
PA_atk-s03_01a:355_6	attano āgatabhāvaṃ jānāpessāma, dasabalassa ca vaṇṇaṃ bhāsissāmā”ti. Iti tesaṃ samāpattito	355	
PA_atk-s03_01a:355_7	uṭṭhāya āvajjitattā etadahosi.	355	
PA_atk-s03_01a:356_0	Bhagavato purato pāturahesunti pāḷiyaṃ bhagavato santike abhimukhaṭṭhāneyeva otiṇṇā	356	
PA_atk-s03_01a:356_1	viya katvā vuttā, na kho panettha evaṃ attho veditabbo. Te pana brahmaloke ṭhitāyeva	356	
PA_atk-s03_01a:356_2	gāthā abhisaṅkharitvā eko puratthimacakkavāḷamukhavaṭṭiyaṃ otari, eko dakkhiṇacakkavāḷamukhavaṭṭiyaṃ,	356	
PA_atk-s03_01a:356_3	eko pacchimacakkavāḷamukhavaṭṭiyaṃ, eko uttaracakkavāḷamukhavaṭṭiyaṃ otari. Tato	356	
PA_atk-s03_01a:356_4	puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo	356	
PA_atk-s03_01a:356_5	vissajjetvā dasasahassacakkavāḷadevatānaṃ maṇivammaṃ paṭimuñcanto viya attano āgatabhāvaṃ	356	
PA_atk-s03_01a:356_6	jānāpetvā buddhavīthi nāma kenaci uttarituṃ na sakkā, tasmā mahatiyā buddhavīthiyāva	356	
PA_atk-s03_01a:356_7	āgantvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho attanā abhisaṅkhataṃ gāthaṃ abhāsi.	356	
PA_atk-s03_01a:357_0	Dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ samāpajjitvā suvaṇṇapabhaṃ	357	
PA_atk-s03_01a:357_1	muñcitvā dasasahassacakkavāḷadevatānaṃ suvaṇṇapaṭaṃ pārupanto viya attano āgatabhāvaṃ	357	
PA_atk-s03_01a:357_2	jānāpetvā tatheva akāsi. Pacchimacakkavāḷamukhavaṭṭiyaṃ otiṇṇabrahmā lohitakasiṇaṃ	357	
PA_atk-s03_01a:357_3	samāpajjitvā lohitakarasmiyo muñcitvā dasasahassacakkavāḷadevatānaṃ rattavarakambalena	357	
PA_atk-s03_01a:357_4	parikkhipanto viya attano āgatabhāvaṃ jānāpetvā tatheva akāsi. Uttaracakkavāḷamukhavaṭṭiyaṃ	357	
PA_atk-s03_01a:357_5	otiṇṇabrahmā odātakasiṇaṃ samāpajjitvā odātarasmiyo vissajjetvā dasasahassacakkavāḷadevatānaṃ	357	
PA_atk-s03_01a:357_6	sumanakusumapaṭaṃ pārupanto viya attano āgatabhāvaṃ jānāpetvā tatheva akāsi.	357	
PA_atk-s03_01a:358_0	Pāḷiyaṃ pana bhagavato purato pāturahesuṃ. Atha kho tā devatā bhagavantaṃ abhivādetvā	358	
PA_atk-s03_01a:358_1	ekamantaṃ aṭṭhaṃsūti evaṃ ekakkhaṇe viya purato pātubhāvo ca abhivādetvā ekamantaṃ	358	
PA_atk-s03_01a:358_2	ṭhitabhāvo ca vutto, so iminā anukkamena ahosi, ekato katvā pana dassito. Gāthābhāsanaṃ	358	
PA_atk-s03_01a:358_3	pana pāḷiyampi visuṃ visuṃyeva vuttaṃ.	358	
PA_atk-s03_01a:359_0	Tattha mahāsamayoti mahāsamūho. Pavanaṃ vuccati vanasaṇḍo. Ubhayenapi bhagavā “imasmiṃ	359	
PA_atk-s03_01a:359_1	pana vanasaṇḍe ajja mahāsamūho sannipāto”ti āha. Tato yesaṃ so sannipāto, te dassetuṃ	359	
PA_atk-s03_01a:359_2	devakāyā samāgatāti āha. Tattha devakāyāti devaghaṭā. Āgatamha imaṃ dhammasamayanti	359	
PA_atk-s03_01a:359_3	evaṃ samāgate devakāye disvā mayampi imaṃ dhammasamūhaṃ āgatā. Kiṃ kāraṇā? Dakkhitāye	359	
PA_atk-s03_01a:359_4	aparājitasaṅghanti kenaci aparājitaṃ ajjeva tayo māre madditvā vijitasaṅgāmaṃ imaṃ	359	
PA_atk-s03_01a:359_5	aparājitasaṅghaṃ dassanatthāya āgatamhāti attho. So pana, brahmā, imaṃ gāthaṃ bhāsitvā,	359	
PA_atk-s03_01a:359_6	bhagavantaṃ abhivādetvā, puratthimacakkavāḷamukhavaṭṭiyaṃyeva aṭṭhāsi.	359	
PA_atk-s03_01a:360_0	Atha dutiyo vuttanayeneva āgantvā abhāsi. Tattha tatra bhikkhavoti tasmiṃ sannipātaṭṭhāne	360	
PA_atk-s03_01a:360_1	bhikkhū. Samādahaṃsūti samādhinā yojesuṃ. Cittamattano ujukaṃ akaṃsūti attano citte	360	
PA_atk-s03_01a:360_2	sabbe vaṅkakuṭilajimhabhāve haritvā ujukaṃ akariṃsu. Sārathīva nettāni gahetvāti	360	
PA_atk-s03_01a:360_3	yathā samappavattesu sindhavesu odhastapatodo sārathī sabbayottāni gahetvā acodento	360	
PA_atk-s03_01a:360_4	avārento tiṭṭhati, evaṃ chaḷaṅgupekkhāya samannāgatā guttadvārā sabbepete pañcasatā	360	
PA_atk-s03_01a:360_5	bhikkhū indriyāni rakkhanti paṇḍitā, ete daṭṭhuṃ idhāgatamhā bhagavāti, sopi gantvā	360	
PA_atk-s03_01a:360_6	yathāṭhāneyeva aṭṭhāsi.	360	
PA_atk-s03_01a:361_0	Atha tatiyo vuttanayeneva āgantvā abhāsi. Tattha chetvā khīlanti rāgadosamohakhīlaṃ	361	
PA_atk-s03_01a:361_1	chinditvā. Palighanti rāgadosamohapalighameva. Indakhīlanti rāgadosamohaindakhīlameva.	361	
PA_atk-s03_01a:361_2	Ūhacca manejāti ete taṇhāejāya anejā bhikkhū indakhīlaṃ ūhacca samūhanitvā catūsu	361	
PA_atk-s03_01a:361_3	disāsu appaṭihatacārikaṃ caranti. Suddhāti nirupakkilesā. Vimalāti nimmalā. Idaṃ	361	
PA_atk-s03_01a:361_4	tasseva vevacanaṃ. Cakkhumatāti pañcahi cakkhūhi cakkhumantena. Sudantāti cakkhutopi	361	
PA_atk-s03_01a:361_5	dantā sotatopi ghānatopi jivhātopi kāyatopi manatopi dantā. Susunāgāti taruṇanāgā.	361	
PA_atk-s03_01a:361_6	Tatrāyaṃ vacanattho – chandādīhi na gacchantīti nāgā, tena tena maggena pahīne kilese	361	
PA_atk-s03_01a:361_7	na āgacchantīti nāgā, nānappakāraṃ āguṃ na karontīti nāgā. Ayamettha saṅkhepo, vitthāro	361	
PA_atk-s03_01a:361_8	pana mahāniddese vuttanayeneva veditabbo.	361	
PA_atk-s03_01a:362	Apica –	36	
PA_atk-s03_01a:363	“Āguṃ na karoti kiñci loke,	36	
PA_atk-s03_01a:364	Sabbasaṃyoga visajja bandhanāni;	36	
PA_atk-s03_01a:365	Sabbattha na sajjatī vimutto,	36	
PA_atk-s03_01a:366	Nāgo tādi pavuccate tathattā”ti. –	36	
PA_atk-s03_01a:367_0	Evamettha attho veditabbo. Susunāgāti susū nāgā, susunāgabhāvasampattiṃ pattāti attho.	367	
PA_atk-s03_01a:367_1	Te evarūpe anuttarena yoggācariyena damite taruṇanāge dassanāya āgatamha bhagavāti.	367	
PA_atk-s03_01a:367_2	Sopi gantvā yathāṭhāneyeva aṭṭhāsi.	367	
PA_atk-s03_01a:368	Atha catuttho vuttanayeneva āgantvā abhāsi. Tattha gatāseti nibbematikasaraṇagamanena gatā. Sopi gantvā yathāṭhāneyeva aṭṭhāsīti. Sattamaṃ.	36	
PA_atk-s03_01a:369	8. Sakalikasuttavaṇṇanā	36	
PA_atk-s03_01a:370_0	38. Aṭṭhame maddakucchisminti evaṃnāmake uyyāne. Tañhi ajātasattumhi kucchigate tassa	370	
PA_atk-s03_01a:370_1	mātarā – “ayaṃ mayhaṃ kucchigato gabbho rañño sattu bhavissati. Kiṃ me iminā”ti?	370	
PA_atk-s03_01a:370_2	Gabbhapātanatthaṃ kucchi maddāpitā. Tasmā “maddakucchī”ti saṅkhaṃ gataṃ. Migānaṃ	370	
PA_atk-s03_01a:370_3	pana abhayavāsatthāya dinnattā migadāyoti vuccati.	370	
PA_atk-s03_01a:371_0	Tena kho pana samayenāti ettha ayaṃ anupubbikathā – devadatto hi ajātasattuṃ nissāya	371	
PA_atk-s03_01a:371_1	dhanuggahe ca dhanapālakañca payojetvāpi tathāgatassa jīvitantarāyaṃ kātuṃ asakkonto	371	
PA_atk-s03_01a:371_2	“sahattheneva māressāmī”ti gijjhakūṭapabbataṃ abhiruhitvā mahantaṃ kūṭāgārappamāṇaṃ	371	
PA_atk-s03_01a:371_3	silaṃ ukkhipitvā, “samaṇo gotamo cuṇṇavicuṇṇo hotū”ti pavijjhi. Mahāthāmavā kiresa	371	
PA_atk-s03_01a:371_4	pañcannaṃ hatthīnaṃ balaṃ dhāreti. Aṭṭhānaṃ kho panetaṃ, yaṃ buddhānaṃ parūpakkamena	371	
PA_atk-s03_01a:371_5	jīvitantarāyo bhaveyyāti taṃ tathāgatassa sarīrābhimukhaṃ āgacchantaṃ ākāse aññā	371	
PA_atk-s03_01a:371_6	silā uṭṭhahitvā sampaṭicchi. Dvinnaṃ silānaṃ sampahārena mahanto pāsāṇassa sakalikā	371	
PA_atk-s03_01a:371_7	uṭṭhahitvā bhagavato piṭṭhipādapariyantaṃ abhihani, pādo mahāpharasunā pahato viya	371	
PA_atk-s03_01a:371_8	samuggatalohitena lākhārasamakkhito viya ahosi. Bhagavā uddhaṃ ulloketvā devadattaṃ	371	
PA_atk-s03_01a:371_9	etadavoca – “bahu tayā moghapurisa, apuññaṃ pasutaṃ, yo tvaṃ paduṭṭhacitto vadhakacitto	371	
PA_atk-s03_01a:371_10	tathāgatassa lohitaṃ uppādesī”ti. Tato paṭṭhāya bhagavato aphāsu jātaṃ. Bhikkhū cintayiṃsu	3711	
PA_atk-s03_01a:371_11	– “ayaṃ vihāro ujjaṅgalo visamo, bahūnaṃ khattiyādīnañceva pabbajitānañca anokāso”ti.	3711	
PA_atk-s03_01a:371_12	Te tathāgataṃ mañcasivikāya ādāya maddakucchiṃ nayiṃsu. Tena vuttaṃ – “tena kho pana	3711	
PA_atk-s03_01a:371_13	samayena bhagavato pādo sakalikāya khato hotī”ti.	3711	
PA_atk-s03_01a:372_0	Bhusāti balavatiyo. Sudanti nipātamattaṃ. Dukkhanti sukhapaṭikkhepo. Tibbāti bahalā.	372	
PA_atk-s03_01a:372_1	Kharāti pharusā. Kaṭukāti tikhiṇā. Asātāti amadhurā. Na tāsu mano appeti, na tā manaṃ	372	
PA_atk-s03_01a:372_2	appāyanti vaḍḍhentīti amanāpā. Sato sampajānoti vedanādhivāsanasatisampajaññena samannāgato	372	
PA_atk-s03_01a:372_3	hutvā. Avihaññamānoti apīḷiyamāno, samparivattasāyitāya vedanānaṃ vasaṃ agacchanto.	372	
PA_atk-s03_01a:373_0	Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso	373	
PA_atk-s03_01a:373_1	seyyā. Tattha “yebhuyyena, bhikkhave, kāmabhogī sattā vāmena passena sentī”ti ayaṃ	373	
PA_atk-s03_01a:373_2	kāmabhogiseyyā. Tesu hi yebhuyyena dakkhiṇapassena sayāno nāma natthi. “Yebhuyyena,	373	
PA_atk-s03_01a:373_3	bhikkhave, petā uttānā sentī”ti ayaṃ petaseyyā. Appamaṃsalohitattā hi aṭṭhisaṅghāṭajaṭitā	373	
PA_atk-s03_01a:373_4	ekena passena sayituṃ na sakkonti, uttānāva senti. “Yebhuyyena, bhikkhave, sīho migarājā	373	
PA_atk-s03_01a:373_5	naṅguṭṭhaṃ antarasatthimhi anupakkhipitvā dakkhiṇena passena setī”ti ayaṃ sīhaseyyā.	373	
PA_atk-s03_01a:373_6	Tejussadattā hi sīho migarājā dve purimapāde ekasmiṃ, ‘pacchimapāde ekasmiṃ ṭhāne	373	
PA_atk-s03_01a:373_7	ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ	373	
PA_atk-s03_01a:373_8	ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati, divasampi	373	
PA_atk-s03_01a:373_9	sayitvā pabujjhamāno na utrasanto pabujjhati, sīsaṃ pana ukkhipitvā purimapādādīnaṃ	373	
PA_atk-s03_01a:373_10	ṭhitokāsaṃ sallakkheti’. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ	3731	
PA_atk-s03_01a:373_11	jātiyā, na sūrabhāvassa anurūpa”nti anattamano hutvā tattheva sayati, na gocarāya	3731	
PA_atk-s03_01a:373_12	pakkamati. Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti	3731	
PA_atk-s03_01a:373_13	haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ	3731	
PA_atk-s03_01a:373_14	sīhanādaṃ naditvā gocarāya pakkamati. Catutthajjhānaseyyā pana “tathāgataseyyā”ti	3731	
PA_atk-s03_01a:373_15	vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.	3731	
PA_atk-s03_01a:374_0	Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ atikkamma ṭhapetvā.	374	
PA_atk-s03_01a:374_1	Gopphakena hi gopphake jāṇunā vā jāṇumhi saṅghaṭṭiyamāne abhiṇhaṃ vedanā uppajjati,	374	
PA_atk-s03_01a:374_2	cittaṃ ekaggaṃ na hoti, seyyā aphāsukā hoti. Yathā na saṅghaṭṭeti, evaṃ atikkamma	374	
PA_atk-s03_01a:374_3	ṭhapite vedanā nuppajjati, cittaṃ ekaggaṃ hoti, seyyā phāsu hoti. Tasmā evaṃ nipajji.	374	
PA_atk-s03_01a:374_4	Sato sampajānoti sayanapariggāhakasatisampajaññena samannāgato. “Uṭṭhānasañña”nti	374	
PA_atk-s03_01a:374_5	panettha na vuttaṃ, gilānaseyyā hesā tathāgatassa.	374	
PA_atk-s03_01a:375_0	Sattasatāti imasmiṃ sutte sabbāpi tā devatā gilānaseyyaṭṭhānaṃ āgatā. Udānaṃ udānesīti	375	
PA_atk-s03_01a:375_1	gilānaseyyaṃ āgatānaṃ domanassena bhavitabbaṃ siyā. Imāsaṃ pana tathāgatassa vedanādhivāsanaṃ	375	
PA_atk-s03_01a:375_2	disvā, “aho buddhānaṃ mahānubhāvatā! Evarūpāsu nāma vedanāsu vattamānāsu vikāramattampi	375	
PA_atk-s03_01a:375_3	natthi, sirīsayane alaṅkaritvā ṭhapitasuvaṇṇarūpakaṃ viya aniñjamānena kāyena nipanno,	375	
PA_atk-s03_01a:375_4	idānissa adhikataraṃ mukhavaṇṇo virocati, ābhāsampanno puṇṇacando viya sampati vikasitaṃ	375	
PA_atk-s03_01a:375_5	viya ca aravindaṃ assa mukhaṃ sobhati, kāyepi vaṇṇāyatanaṃ idāni susammaṭṭhakañcanaṃ	375	
PA_atk-s03_01a:375_6	viya vippasīdatī”ti udānaṃ udapādi.	375	
PA_atk-s03_01a:376_0	Nāgo vata bhoti, ettha bhoti dhammālapanaṃ. Balavantaṭṭhena nāgo. Nāgavatāti nāgabhāvena.	376	
PA_atk-s03_01a:376_1	Sīho vatātiādīsu asantāsanaṭṭhena sīho. Byattaparicayaṭṭhena kāraṇākāraṇajānanena	376	
PA_atk-s03_01a:376_2	vā ājānīyo. Appaṭisamaṭṭhena nisabho. Gavasatajeṭṭhako hi usabho, gavasahassajeṭṭhako	376	
PA_atk-s03_01a:376_3	vasabho, gavasatasahassajeṭṭhako nisabhoti vuccati. Bhagavā pana appaṭisamaṭṭhena	376	
PA_atk-s03_01a:376_4	āsabhaṃ ṭhānaṃ paṭijānāti. Tenevatthena idha “nisabho”ti vutto. Dhuravāhaṭṭhena dhorayho.	376	
PA_atk-s03_01a:376_5	Nibbisevanaṭṭhena danto.	376	
PA_atk-s03_01a:377_0	Passāti aniyamitāṇatti. Samādhinti arahattaphalasamādhiṃ. Suvimuttanti phalavimuttiyā	377	
PA_atk-s03_01a:377_1	suvimuttaṃ. Rāgānugataṃ pana cittaṃ abhinataṃ nāma hoti, dosānugataṃ apanataṃ. Tadubhayapaṭikkhepena	377	
PA_atk-s03_01a:377_2	na cābhinataṃ na cāpanatanti āha. Na ca sasaṅkhāraniggayhavāritagatanti na sasaṅkhārena	377	
PA_atk-s03_01a:377_3	sappayogena kilese niggahetvā vāritavataṃ, kilesānaṃ pana chinnattā vataṃ phalasamādhinā	377	
PA_atk-s03_01a:377_4	samāhitanti attho. Atikkamitabbanti viheṭhetabbaṃ ghaṭṭetabbaṃ. Adassanāti aññāṇā.	377	
PA_atk-s03_01a:377_5	Aññāṇī hi andhabālova evarūpe satthari aparajjheyyāti devadattaṃ ghaṭṭayamānā vadanti.	377	
PA_atk-s03_01a:378_0	Pañcavedāti itihāsapañcamānaṃ vedānaṃ dhārakā. Sataṃ samanti vassasataṃ. Tapassīti	378	
PA_atk-s03_01a:378_1	tapanissitakā hutvā. Caranti carantā. Na sammāvimuttanti sacepi evarūpā brāhmaṇā	378	
PA_atk-s03_01a:378_2	vassasataṃ caranti, cittañca nesaṃ sammā vimuttaṃ na hoti. Hīnattarūpā na pāraṃ gamā	378	
PA_atk-s03_01a:378_3	teti hīnattasabhāvā te nibbānaṅgamā na honti. “Hīnattharūpā”tipi pāṭho, hīnatthajātikā	378	
PA_atk-s03_01a:378_4	parihīnatthāti attho. Taṇhādhipannāti taṇhāya ajjhotthaṭā. Vatasīlabaddhāti ajavatakukkuravatādīhi	378	
PA_atk-s03_01a:378_5	ca vatehi tādiseheva ca sīlehi baddhā. Lūkhaṃ tapanti pañcātapatāpanaṃ kaṇṭakaseyyādikaṃ	378	
PA_atk-s03_01a:378_6	tapaṃ. Idāni sā devatā sāsanassa niyyānikabhāvaṃ kathentī na mānakāmassātiādimāha.	378	
PA_atk-s03_01a:378_7	Taṃ vuttatthamevāti. Aṭṭhamaṃ.	378	
PA_atk-s03_01a:379	9. Paṭhamapajjunnadhītusuttavaṇṇanā	37	
PA_atk-s03_01a:380_0	39. Navame pajjunnassa dhītāti pajjunnassa nāma vassavalāhakadevarañño cātumahārājikassa	380	
PA_atk-s03_01a:380_1	dhītā. Abhivandeti bhagavā tumhākaṃ pāde vandāmi. Cakkhumatāti pañcahi cakkhūhi cakkhumantena	380	
PA_atk-s03_01a:380_2	tathāgatena. Dhammo anubuddhoti, “idaṃ mayā pubbe paresaṃ santike kevalaṃ sutaṃyeva	380	
PA_atk-s03_01a:380_3	āsī”ti vadati. Sāhaṃ dānīti, sā ahaṃ idāni. Sakkhi jānāmīti, paṭivedhavasena paccakkhameva	380	
PA_atk-s03_01a:380_4	jānāmi. Vigarahantāti, “hīnakkharapadabyañjano”ti vā “aniyyāniko”ti vā evaṃ garahantā.	380	
PA_atk-s03_01a:380_5	Roruvanti, dve roruvā – dhūmaroruvo ca jālaroruvo ca. Tattha dhūmaroruvo visuṃ hoti,	380	
PA_atk-s03_01a:380_6	jālaroruvoti pana avīcimahānirayassevetaṃ nāmaṃ. Tattha hi sattā aggimhi jalante	380	
PA_atk-s03_01a:380_7	jalante punappunaṃ ravaṃ ravanti, tasmā so “roruvo”ti vuccati. Ghoranti dāruṇaṃ.	380	
PA_atk-s03_01a:380_8	Khantiyā upasamena upetāti ruccitvā khamāpetvā gahaṇakhantiyā ca rāgādiupasamena	380	
PA_atk-s03_01a:380_9	ca upetāti. Navamaṃ.	380	
PA_atk-s03_01a:381	10. Dutiyapajjunnadhītusuttavaṇṇanā	38	
PA_atk-s03_01a:382_0	40. Dasame dhammañcāti ca saddena saṅghañca, iti tīṇi ratanāni namassamānā idhāgatāti	382	
PA_atk-s03_01a:382_1	vadati. Atthavatīti, atthavatiyo. Bahunāpi kho tanti yaṃ dhammaṃ sā abhāsi, taṃ dhammaṃ	382	
PA_atk-s03_01a:382_2	bahunāpi pariyāyena ahaṃ vibhajeyyaṃ. Tādiso dhammoti, tādiso hi ayaṃ bhagavā dhammo,	382	
PA_atk-s03_01a:382_3	taṃsaṇṭhito tappaṭibhāgo bahūhi pariyāyehi vibhajitabbayuttakoti dasseti. Lapayissāmīti,	382	
PA_atk-s03_01a:382_4	kathayissāmi. Yāvatā me manasā pariyattanti yattakaṃ mayā manasā pariyāpuṭaṃ, tassatthaṃ	382	
PA_atk-s03_01a:382_5	divasaṃ avatvā madhupaṭalaṃ pīḷentī viya muhutteneva saṃkhittena kathessāmi. Sesaṃ	382	
PA_atk-s03_01a:382_6	uttānamevāti. Dasamaṃ.	382	
PA_atk-s03_01a:383	Satullapakāyikavaggo catuttho.	38	
PA_atk-s03_01a:384	5. Ādittavaggo	38	
PA_atk-s03_01a:385	1. Ādittasuttavaṇṇanā	38	
PA_atk-s03_01a:386_0	41. Ādittavaggassa paṭhame jarāya maraṇena cāti desanāsīsametaṃ, rāgādīhi pana ekādasahi	386	
PA_atk-s03_01a:386_1	aggīhi loko ādittova. Dānenāti dānacetanāya. Dinnaṃ hoti sunīhatanti dānapuññacetanāhi	386	
PA_atk-s03_01a:386_2	dāyakasseva hoti gharasāmikassa viya nīhatabhaṇḍakaṃ, tenetaṃ vuttaṃ. Corā harantīti	386	
PA_atk-s03_01a:386_3	adinne bhoge corāpi haranti rājānopi, aggipi ḍahati, ṭhapitaṭṭhānepi nassanti. Antenāti	386	
PA_atk-s03_01a:386_4	maraṇena. Sarīraṃ sapariggahanti sarīrañceva corādīnaṃ vasena avinaṭṭhabhoge ca.	386	
PA_atk-s03_01a:386_5	Saggamupetīti vessantaramahārājādayo viya sagge nibbattatīti. Paṭhamaṃ.	386	
PA_atk-s03_01a:387	2. Kiṃdadasuttavaṇṇanā	38	
PA_atk-s03_01a:388_0	42. Dutiye annadoti yasmā atibalavāpi dve tīṇi bhattāni abhutvā uṭṭhātuṃ na sakkoti,	388	
PA_atk-s03_01a:388_1	bhutvā pana dubbalopi hutvā balasampanno hoti, tasmā “annado balado”ti āha. Vatthadoti	388	
PA_atk-s03_01a:388_2	yasmā surūpopi duccoḷo vā acoḷo vā virūpo hoti ohīḷito duddasiko, vatthacchanno devaputto	388	
PA_atk-s03_01a:388_3	viya sobhati, tasmā “vatthado hoti vaṇṇado”ti āha. Yānadoti hatthiyānādīnaṃ dāyako. Tesu pana –	388	
PA_atk-s03_01a:389	“Na hatthiyānaṃ samaṇassa kappati,	38	
PA_atk-s03_01a:390	Na assayānaṃ, na rathena yātuṃ;	39	
PA_atk-s03_01a:391	Idañca yānaṃ samaṇassa kappati,	39	
PA_atk-s03_01a:392	Upāhanā rakkhato sīlakhandha”nti.	39	
PA_atk-s03_01a:393_0	Tasmā chattupāhanakattarayaṭṭhimañcapīṭhānaṃ dāyako, yo ca maggaṃ sodheti, nisseṇiṃ	393	
PA_atk-s03_01a:393_1	karoti, setuṃ karoti, nāvaṃ paṭiyādeti, sabbopi yānadova hoti. Sukhado hotīti yānassa	393	
PA_atk-s03_01a:393_2	sukhāvahanato sukhado nāma hoti. Cakkhudoti andhakāre cakkhumantānampi rūpadassanābhāvato	393	
PA_atk-s03_01a:393_3	dīpado cakkhudo nāma hoti, anuruddhatthero viya dibbacakkhu sampadampi labhati.	393	
PA_atk-s03_01a:394_0	Sabbadado hotīti sabbesaṃyeva balādīnaṃ dāyako hoti. Dve tayo gāme piṇḍāya caritvā	394	
PA_atk-s03_01a:394_1	kiñci aladdhā āgatassāpi sītalāya pokkharaṇiyā nhāyitvā patissayaṃ pavisitvā muhuttaṃ	394	
PA_atk-s03_01a:394_2	mañce nipajjitvā uṭṭhāya nisinnassa hi kāye balaṃ āharitvā pakkhittaṃ viya hoti.	394	
PA_atk-s03_01a:394_3	Bahi vicarantassa ca kāye vaṇṇāyatanaṃ vātātapehi jhāyati, patissayaṃ pavisitvā dvāraṃ	394	
PA_atk-s03_01a:394_4	pidhāya muhuttaṃ nipannassa ca visabhāgasantati vūpasammati, sabhāgasantati okkamati,	394	
PA_atk-s03_01a:394_5	vaṇṇāyatanaṃ āharitvā pakkhittaṃ viya hoti. Bahi vicarantassa pāde kaṇṭako vijjhati,	394	
PA_atk-s03_01a:394_6	khāṇu paharati, sarīsapādiparissayo ceva corabhayañca uppajjati, patissayaṃ pavisitvā	394	
PA_atk-s03_01a:394_7	dvāraṃ pidhāya nipannassa sabbete parissayā na honti, dhammaṃ sajjhāyantassa dhammapītisukhaṃ,	394	
PA_atk-s03_01a:394_8	kammaṭṭhānaṃ manasikarontassa upasamasukhaṃ uppajjati. Tathā bahi vicarantassa ca	394	
PA_atk-s03_01a:394_9	sedā muccanti, akkhīni phandanti, senāsanaṃ pavisanakkhaṇe kūpe otiṇṇo viya hoti,	394	
PA_atk-s03_01a:394_10	mañcapīṭhādīni na paññāyanti. Muhuttaṃ nisinnassa pana akkhipasādo āharitvā pakkhitto	3941	
PA_atk-s03_01a:394_11	viya hoti, dvārakavāṭavātapānamañcapīṭhādīni paññāyanti. Tena vuttaṃ – “so ca sabbadado	3941	
PA_atk-s03_01a:394_12	hoti, yo dadāti upassaya”nti.	3941	
PA_atk-s03_01a:395_0	Amataṃdado ca so hotīti paṇītabhojanassa pattaṃ pūrento viya amaraṇadānaṃ nāma deti.	395	
PA_atk-s03_01a:395_1	Yo dhammamanusāsatīti yo dhammaṃ anusāsati, aṭṭhakathaṃ katheti, pāḷiṃ vāceti, pucchitapañhaṃ	395	
PA_atk-s03_01a:395_2	vissajjeti, kammaṭṭhānaṃ ācikkhati, dhammassavanaṃ karoti, sabbopesa dhammaṃ anusāsati	395	
PA_atk-s03_01a:395_3	nāma. Sabbadānānañca idaṃ dhammadānameva agganti veditabbaṃ. Vuttampi cetaṃ –	395	
PA_atk-s03_01a:396	“Sabbadānaṃ dhammadānaṃ jināti,	39	
PA_atk-s03_01a:397	Sabbarasaṃ dhammaraso jināti;	39	
PA_atk-s03_01a:398	Sabbaratiṃ dhammarati jināti,	39	
PA_atk-s03_01a:399	Taṇhakkhayo sabbadukkhaṃ jinātī”ti. ; Dutiyaṃ;	39	
PA_atk-s03_01a:400	3. Annasuttavaṇṇanā	40	
PA_atk-s03_01a:401_0	43. Tatiye abhinandantīti patthenti. Bhajatīti upagacchati, cittagahapatisīvalittherādike	401	
PA_atk-s03_01a:401_1	viya pacchato anubandhati. Tasmāti yasmā idhaloke paraloke ca annadāyakameva anugacchati,	401	
PA_atk-s03_01a:401_2	tasmā. Sesaṃ uttānamevāti. Tatiyaṃ.	401	
PA_atk-s03_01a:402	4. Ekamūlasuttavaṇṇanā	40	
PA_atk-s03_01a:403_0	44. Catutthe ekamūlanti avijjā taṇhāya mūlaṃ, taṇhā avijjāya. Idha pana taṇhā adhippetā.	403	
PA_atk-s03_01a:403_1	Dvīhi sassatucchedadiṭṭhīhi āvaṭṭatīti dvirāvaṭṭā. Sā ca rāgādīhi tīhi malehi timalā.	403	
PA_atk-s03_01a:403_2	Tatrāssā moho sahajātakoṭiyā malaṃ hoti, rāgadosā upanissayakoṭiyā. Pañca pana kāmaguṇā	403	
PA_atk-s03_01a:403_3	assā pattharaṇaṭṭhānā, tesu sā pattharatīti pañcapattharā. Sā ca apūraṇīyaṭṭhena	403	
PA_atk-s03_01a:403_4	samuddo. Ajjhattikabāhiresu panesā dvādasāyatanesu āvaṭṭati parivaṭṭatīti dvādasāvaṭṭā.	403	
PA_atk-s03_01a:403_5	Apatiṭṭhaṭṭhena pana pātāloti vuccatīti. Ekamūlaṃ…pe… pātālaṃ, atari isi, uttari	403	
PA_atk-s03_01a:403_6	samatikkamīti attho. Catutthaṃ.	403	
PA_atk-s03_01a:404	5. Anomasuttavaṇṇanā	40	
PA_atk-s03_01a:405_0	45. Pañcame anomanāmanti sabbaguṇasamannāgatattā avekallanāmaṃ, paripūranāmanti attho.	405	
PA_atk-s03_01a:405_1	Nipuṇatthadassinti bhagavā saṇhasukhume khandhantarādayo atthe passatīti nipuṇatthadassī.	405	
PA_atk-s03_01a:405_2	Paññādadanti anvayapaññādhigamāya paṭipadaṃ kathanavasena paññāya dāyakaṃ. Kāmālaye	405	
PA_atk-s03_01a:405_3	asattanti pañcakāmaguṇālaye alaggaṃ. Kamamānanti bhagavā mahābodhimaṇḍeyeva ariyamaggena	405	
PA_atk-s03_01a:405_4	gato, na idāni gacchati, atītaṃ pana upādāya idaṃ vuttaṃ. Mahesinti mahantānaṃ sīlakkhandhādīnaṃ	405	
PA_atk-s03_01a:405_5	esitāraṃ pariyesitāranti. Pañcamaṃ.	405	
PA_atk-s03_01a:406	6. Accharāsuttavaṇṇanā	40	
PA_atk-s03_01a:407_0	46. Chaṭṭhe accharāgaṇasaṅghuṭṭhanti ayaṃ kira devaputto satthusāsane pabbajitvā	407	
PA_atk-s03_01a:407_1	vattapaṭipattiṃ pūrayamāno pañcavassakāle pavāretvā dvemātikaṃ paguṇaṃ katvā kammākammaṃ	407	
PA_atk-s03_01a:407_2	uggahetvā cittarucitaṃ kammaṭṭhānaṃ uggaṇhitvā sallahukavuttiko araññaṃ pavisitvā	407	
PA_atk-s03_01a:407_3	yo bhagavatā majjhimayāmo sayanassa koṭṭhāsoti anuññāto. Tasmimpi sampatte “pamādassa	407	
PA_atk-s03_01a:407_4	bhāyāmī”ti mañcakaṃ ukkhipitvā rattiñca divā ca nirāhāro kammaṭṭhānameva manasākāsi.	407	
PA_atk-s03_01a:408_0	Athassa abbhantare satthakavātā uppajjitvā jīvitaṃ pariyādiyiṃsu. So dhurasmiṃyeva	408	
PA_atk-s03_01a:408_1	kālamakāsi. Yo hi koci bhikkhu caṅkame caṅkamamāno vā ālambanatthambhaṃ nissāya ṭhito	408	
PA_atk-s03_01a:408_2	vā caṅkamakoṭiyaṃ cīvaraṃ sīse ṭhapetvā nisinno vā nipanno vā parisamajjhe alaṅkatadhammāsane	408	
PA_atk-s03_01a:408_3	dhammaṃ desento vā kālaṃ karoti, sabbo so dhurasmiṃ kālaṃ karoti nāma. Iti ayaṃ caṅkamane	408	
PA_atk-s03_01a:408_4	kālaṃ katvā upanissayamandatāya āsavakkhayaṃ appatto tāvatiṃsabhavane mahāvimānadvāre	408	
PA_atk-s03_01a:408_5	niddāyitvā pabujjhanto viya paṭisandhiṃ aggahesi. Tāvadevassa suvaṇṇatoraṇaṃ viya	408	
PA_atk-s03_01a:408_6	tigāvuto attabhāvo nibbatti.	408	
PA_atk-s03_01a:409_0	Antovimāne sahassamattā accharā taṃ disvā, “vimānasāmiko devaputto āgato, ramayissāma	409	
PA_atk-s03_01a:409_1	na”nti tūriyāni gahetvā parivārayiṃsu. Devaputto na tāva cutabhāvaṃ jānāti, pabbajitasaññīyeva	409	
PA_atk-s03_01a:409_2	accharā oloketvā vihāracārikaṃ āgataṃ mātugāmaṃ disvā lajjī. Paṃsukūliko viya upari	409	
PA_atk-s03_01a:409_3	ṭhitaṃ ghanadukūlaṃ ekaṃsaṃ karonto aṃsakūṭaṃ paṭicchādetvā indriyāni okkhipitvā	409	
PA_atk-s03_01a:409_4	adhomukho aṭṭhāsi. Tassa kāyavikāreneva tā devatā “samaṇadevaputto aya”nti ñatvā	409	
PA_atk-s03_01a:409_5	evamāhaṃsu – “ayya, devaputta, devaloko nāmāyaṃ, na samaṇadhammassa karaṇokāso, sampattiṃ	409	
PA_atk-s03_01a:409_6	anubhavanokāso”ti. So tatheva aṭṭhāsi. Devatā “na tāvāyaṃ sallakkhetī”ti tūriyāni	409	
PA_atk-s03_01a:409_7	paggaṇhiṃsu. So tathāpi anolokentova aṭṭhāsi.	409	
PA_atk-s03_01a:410_0	Athassa sabbakāyikaṃ ādāsaṃ purato ṭhapayiṃsu. So chāyaṃ disvā cutabhāvaṃ ñatvā,	410	
PA_atk-s03_01a:410_1	“na mayā imaṃ ṭhānaṃ patthetvā samaṇadhammo kato, uttamatthaṃ arahattaṃ patthetvā	410	
PA_atk-s03_01a:410_2	kato”ti sampattiyā vippaṭisārī ahosi, “suvaṇṇapaṭaṃ paṭilabhissāmī”ti takkayitvā	410	
PA_atk-s03_01a:410_3	yuddhaṭṭhānaṃ otiṇṇamallo mūlakamuṭṭhiṃ labhitvā viya. So – “ayaṃ saggasampatti nāma	410	
PA_atk-s03_01a:410_4	sulabhā, buddhānaṃ pātubhāvo dullabho”ti cintetvā vimānaṃ apavisitvāva asambhinneneva	410	
PA_atk-s03_01a:410_5	sīlena accharāsaṅghaparivuto dasabalassa santikaṃ āgamma abhivādetvā ekamantaṃ ṭhito imaṃ gāthaṃ abhāsi.	410	
PA_atk-s03_01a:411_0	Tattha accharāgaṇasaṅghuṭṭhanti accharāgaṇena gītavāditasaddehi saṅghositaṃ. Pisācagaṇasevitanti	411	
PA_atk-s03_01a:411_1	tameva accharāgaṇaṃ pisācagaṇaṃ katvā vadati. Vananti nandanavanaṃ sandhāya vadati.	411	
PA_atk-s03_01a:411_2	Ayañhi niyāmacittatāya attano garubhāvena devagaṇaṃ “devagaṇo”ti vattuṃ na roceti.	411	
PA_atk-s03_01a:411_3	“Pisācagaṇo”ti vadati. Nandanavanañca “nandana”nti avatvā “mohana”nti vadati. Kathaṃ	411	
PA_atk-s03_01a:411_4	yātrā bhavissatīti kathaṃ niggamanaṃ bhavissati, kathaṃ atikkamo bhavissati, arahattassa	411	
PA_atk-s03_01a:411_5	me padaṭṭhānabhūtaṃ vipassanaṃ ācikkhatha bhagavāti vadati.	411	
PA_atk-s03_01a:412_0	Atha bhagavā “atisallikhateva ayaṃ devaputto, kiṃ nu kho ida”nti? Āvajjento attano	412	
PA_atk-s03_01a:412_1	sāsane pabbajitabhāvaṃ ñatvā – “ayaṃ accāraddhavīriyatāya kālaṃ katvā devaloke nibbatto,	412	
PA_atk-s03_01a:412_2	ajjāpissa caṅkamanasmiṃyeva attabhāvo asambhinnena sīlena āgato”ti cintesi. Buddhā	412	
PA_atk-s03_01a:412_3	ca akatābhinivesassa ādikammikassa akataparikammassa antevāsino cittakāro bhittiparikammaṃ	412	
PA_atk-s03_01a:412_4	viya – “sīlaṃ tāva sodhehi, samādhiṃ bhāvehi, kammassakatapaññaṃ ujuṃ karohī”ti paṭhamaṃ	412	
PA_atk-s03_01a:412_5	pubbabhāgappaṭipadaṃ ācikkhanti, kārakassa pana yuttapayuttassa arahattamaggapadaṭṭhānabhūtaṃ	412	
PA_atk-s03_01a:412_6	saṇhasukhumaṃ suññatāvipassanaṃyeva ācikkhanti, ayañca devaputto kārako abhinnasīlo,	412	
PA_atk-s03_01a:412_7	eko maggo assa anāgatoti suññatāvipassanaṃ ācikkhanto ujuko nāmātiādimāha.	412	
PA_atk-s03_01a:413_0	Tattha ujukoti kāyavaṅkādīnaṃ abhāvato aṭṭhaṅgiko maggo ujuko nāma. Abhayā nāma sā	413	
PA_atk-s03_01a:413_1	disāti nibbānaṃ sandhāyāha. Tasmiṃ hi kiñci bhayaṃ natthi, taṃ vā pattassa bhayaṃ	413	
PA_atk-s03_01a:413_2	natthīti “abhayā nāma sā disā”ti vuttaṃ. Ratho akūjanoti aṭṭhaṅgiko maggova adhippeto.	413	
PA_atk-s03_01a:413_3	Yathā hi pākatikaratho akkhe vā anabbhañjite atirekesu vā manussesu abhiruḷhesu kūjati	413	
PA_atk-s03_01a:413_4	viravati, na evaṃ ariyamaggo. So hi ekappahārena caturāsītiyāpi pāṇasahassesu abhiruhantesu	413	
PA_atk-s03_01a:413_5	na kūjati na viravati. Tasmā “akūjano”ti vutto. Dhammacakkehi saṃyutoti kāyikacetasikavīriyasaṅkhātehi	413	
PA_atk-s03_01a:413_6	dhammacakkehi saṃyutto.	413	
PA_atk-s03_01a:414_0	Hirīti ettha hiriggahaṇena ottappampi gahitameva hoti. Tassa apālamboti yathā bāhirakarathassa	414	
PA_atk-s03_01a:414_1	rathe ṭhitānaṃ yodhānaṃ apatanatthāya dārumayaṃ apālambanaṃ hoti, evaṃ imassa maggarathassa	414	
PA_atk-s03_01a:414_2	ajjhattabahiddhāsamuṭṭhānaṃ hirottappaṃ apālambanaṃ. Satyassa parivāraṇanti rathassa	414	
PA_atk-s03_01a:414_3	sīhacammādiparivāro viya imassāpi maggarathassa sampayuttā sati parivāraṇaṃ. Dhammanti	414	
PA_atk-s03_01a:414_4	lokuttaramaggaṃ. Sammādiṭṭhipurejavanti vipassanāsammādiṭṭhipurejavā assa pubbayāyikāti	414	
PA_atk-s03_01a:414_5	sammādiṭṭhipurejavo, taṃ sammādiṭṭhipurejavaṃ. Yathā hi paṭhamataraṃ rājapurisehi	414	
PA_atk-s03_01a:414_6	kāṇakuṇiādīnaṃnīharaṇena magge sodhite pacchā rājā nikkhamati, evamevaṃ vipassanā	414	
PA_atk-s03_01a:414_7	sammādiṭṭhiyā aniccādivasena khandhādīsu sodhitesu pacchā bhūmiladdhavaṭṭaṃ parijānamānā	414	
PA_atk-s03_01a:414_8	maggasammādiṭṭhi uppajjati. Tena vuttaṃ “dhammāhaṃ sārathiṃ brūmi, sammādiṭṭhipurejava”nti.	414	
PA_atk-s03_01a:415_0	Iti bhagavā desanaṃ niṭṭhāpetvā avasāne cattāri saccāni dīpesi. Desanāpariyosāne	415	
PA_atk-s03_01a:415_1	devaputto sotāpattiphale patiṭṭhāsi. Yathā hi rañño bhojanakāle attano mukhappamāṇe	415	
PA_atk-s03_01a:415_2	kabaḷe ukkhitte aṅke nisinno putto attano mukhappamāṇeneva tato kabaḷaṃ karoti, evamevaṃ	415	
PA_atk-s03_01a:415_3	bhagavati arahattanikūṭena desanaṃ desentepi sattā attano upanissayānurūpena sotāpattiphalādīni	415	
PA_atk-s03_01a:415_4	pāpuṇanti. Ayampi devaputto sotāpattiphalaṃ patvā bhagavantaṃ gandhādīhi pūjetvā	415	
PA_atk-s03_01a:415_5	pakkāmīti. Chaṭṭhaṃ.	415	
PA_atk-s03_01a:416	7. Vanaropasuttavaṇṇanā	41	
PA_atk-s03_01a:417_0	47. Sattame dhammaṭṭhā sīlasampannāti ke dhammaṭṭhā, ke sīlasampannāti pucchati.	417	
PA_atk-s03_01a:417_1	Bhagavā imaṃ pañhaṃ thāvaravatthunā dīpento ārāmaropātiādimāha. Tattha ārāmaropāti	417	
PA_atk-s03_01a:417_2	pupphārāmaphalārāmaropakā. Vanaropāti sayaṃjāte aropimavane sīmaṃ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṃ	417	
PA_atk-s03_01a:417_3	kārakā chāyūpage rukkhe ropetvā dadamānāpi vanaropāyeva nāma. Setukārakāti visame	417	
PA_atk-s03_01a:417_4	setuṃ karonti, udake nāvaṃ paṭiyādenti. Papanti pānīyadānasālaṃ. Udapānanti yaṃkiñci	417	
PA_atk-s03_01a:417_5	pokkharaṇītaḷākādiṃ. Upassayanti vāsāgāraṃ. “Upāsaya”ntipi pāṭho.	417	
PA_atk-s03_01a:418_0	Sadā puññaṃ pavaḍḍhatīti na akusalavitakkaṃ vā vitakkentassa niddāyantassa vā pavaḍḍhati.	418	
PA_atk-s03_01a:418_1	Yadā yadā pana anussarati, tadā tadā tassa vaḍḍhati. Imamatthaṃ sandhāya “sadā puññaṃ	418	
PA_atk-s03_01a:418_2	pavaḍḍhatī”ti vuttaṃ. Dhammaṭṭhā sīlasampannāti tasmiṃ dhamme ṭhitattā tenapi sīlena	418	
PA_atk-s03_01a:418_3	sampannattā dhammaṭṭhā sīlasampannā. Atha vā evarūpāni puññāni karontānaṃ dasa kusalā	418	
PA_atk-s03_01a:418_4	dhammā pūrenti, tesu ṭhitattā dhammaṭṭhā. Teneva ca sīlena sampannattā sīlasampannāti. Sattamaṃ.	418	
PA_atk-s03_01a:419	8. Jetavanasuttavaṇṇanā	41	
PA_atk-s03_01a:420	48. Aṭṭhame idaṃ hi taṃ jetavananti anāthapiṇḍiko devaputto jetavanassa ceva buddhādīnañca vaṇṇabhaṇanatthaṃ āgato evamāha. Isisaṅghanisevitanti bhikkhusaṅghanisevitaṃ.	42	
PA_atk-s03_01a:421_0	Evaṃ paṭhamagāthāya jetavanassa vaṇṇaṃ kathetvā idāni ariyamaggassa kathento kammaṃ	421	
PA_atk-s03_01a:421_1	vijjātiādimāha. Tattha kammanti maggacetanā. Vijjāti maggapaññā. Dhammoti samādhipakkhikā	421	
PA_atk-s03_01a:421_2	dhammā. Sīlaṃ jīvitamuttamanti sīle patiṭṭhitassa jīvitaṃ uttamanti dasseti. Atha	421	
PA_atk-s03_01a:421_3	vā vijjāti diṭṭhisaṅkappā. Dhammoti vāyāmasatisamādhayo. Sīlanti vācākammantājīvā.	421	
PA_atk-s03_01a:421_4	Jīvitamuttamanti etasmiṃ sīle ṭhitassa jīvitaṃ nāma uttamaṃ. Etena maccā sujjhantīti	421	
PA_atk-s03_01a:421_5	etena aṭṭhaṅgikamaggena sattā visujjhanti.	421	
PA_atk-s03_01a:422_0	Tasmāti yasmā maggena sujjhanti, na gottadhanehi, tasmā. Yoniso vicine dhammanti	422	
PA_atk-s03_01a:422_1	upāyena samādhipakkhiyadhammaṃ vicineyya. Evaṃ tattha visujjhatīti evaṃ tasmiṃ ariyamagge	422	
PA_atk-s03_01a:422_2	visujjhati. Atha vā yoniso vicine dhammanti upāyena pañcakkhandhadhammaṃ vicineyya.	422	
PA_atk-s03_01a:422_3	Evaṃ tattha visujjhatīti evaṃ tesu catūsu saccesu visujjhati.	422	
PA_atk-s03_01a:423_0	Idāni sāriputtattherassa vaṇṇaṃ kathento sāriputtovātiādimāha. Tattha sāriputtovāti	423	
PA_atk-s03_01a:423_1	avadhāraṇavacanaṃ, etehi paññādīhi sāriputtova seyyoti vadati. Upasamenāti kilesaupasamena.	423	
PA_atk-s03_01a:423_2	Pāraṃ gatoti nibbānaṃ gato. Yo koci nibbānaṃ patto bhikkhu, so etāvaparamo siyā,	423	
PA_atk-s03_01a:423_3	na therena uttaritaro nāma atthīti vadati. Sesaṃ uttānamevāti. Aṭṭhamaṃ.	423	
PA_atk-s03_01a:424	9. Maccharisuttavaṇṇanā	42	
PA_atk-s03_01a:425_0	49. Navame maccharinoti maccherena samannāgatā. Ekacco hi attano vasanaṭṭhāne bhikkhuṃ	425	
PA_atk-s03_01a:425_1	hatthaṃ pasāretvāpi na vandati, aññattha gato vihāraṃ pavisitvā sakkaccaṃ vanditvā	425	
PA_atk-s03_01a:425_2	madhurapaṭisanthāraṃ karoti – “bhante, amhākaṃ vasanaṭṭhānaṃ nāgacchatha, sampanno	425	
PA_atk-s03_01a:425_3	padeso, paṭibalā mayaṃ ayyānaṃ yāgubhattādīhi upaṭṭhānaṃ kātu”nti. Bhikkhū “saddho	425	
PA_atk-s03_01a:425_4	ayaṃ upāsako”ti yāgubhattādīhi saṅgaṇhanti. Atheko thero tassa gāmaṃ gantvā piṇḍāya	425	
PA_atk-s03_01a:425_5	carati. So taṃ disvā aññena vā gacchati, gharaṃ vā pavisati. Sacepi sammukhībhāvaṃ	425	
PA_atk-s03_01a:425_6	āgacchati, hatthena vanditvā – “ayyassa bhikkhaṃ detha, ahaṃ ekena kammena gacchāmī”ti	425	
PA_atk-s03_01a:425_7	pakkamati. Thero sakalagāmaṃ caritvā tucchapattova nikkhamati. Idaṃ tāva mudumacchariyaṃ	425	
PA_atk-s03_01a:425_8	nāma, yena samannāgato adāyakopi dāyako viya paññāyati. Idha pana thaddhamacchariyaṃ	425	
PA_atk-s03_01a:425_9	adhippetaṃ, yena samannāgato bhikkhūsu piṇḍāya paviṭṭhesu, “therā ṭhitā”ti vutte,	425	
PA_atk-s03_01a:425_10	“kiṃ mayhaṃ pādā rujjantī”tiādīni vatvā silāthambho viya khāṇuko viya ca thaddho	4251	
PA_atk-s03_01a:425_11	hutvā tiṭṭhati, sāmīcimpi na karoti. Kadariyāti idaṃ maccharinoti padasseva vevacanaṃ.	4251	
PA_atk-s03_01a:425_12	Mudukampi hi macchariyaṃ “macchariya”nteva vuccati, thaddhaṃ pana kadariyaṃ nāma.	4251	
PA_atk-s03_01a:425_13	Paribhāsakāti bhikkhū gharadvāre ṭhite disvā, “kiṃ tumhe kasitvā āgatā, vapitvā,	4251	
PA_atk-s03_01a:425_14	lāyitvā? Mayaṃ attanopi na labhāma, kuto tumhākaṃ, sīghaṃ nikkhamathā”tiādīhi saṃtajjakā.	4251	
PA_atk-s03_01a:425_15	Antarāyakarāti dāyakassa saggantarāyo, paṭiggāhakānaṃ lābhantarāyo, attano upaghātoti	4251	
PA_atk-s03_01a:425_16	imesaṃ antarāyānaṃ kārakā.	4251	
PA_atk-s03_01a:426_0	Samparāyoti paraloko. Ratīti pañcakāmaguṇarati. Khiḍḍāti kāyikakhiḍḍādikā tividhā	426	
PA_atk-s03_01a:426_1	khiḍḍā. Diṭṭhe dhammesa vipākoti tasmiṃ nibbattabhavane diṭṭhe dhamme esa vipāko.	426	
PA_atk-s03_01a:426_2	Samparāye ca duggatīti “yamalokaṃ upapajjare”ti vutte samparāye ca duggati.	426	
PA_atk-s03_01a:427_0	Vadaññūti bhikkhū gharadvāre ṭhitā kiñcāpi tuṇhīva honti, atthato pana – “bhikkhaṃ	427	
PA_atk-s03_01a:427_1	dethā”ti vadanti nāma. Tatra ye “mayaṃ pacāma, ime pana na pacanti, pacamāne patvā	427	
PA_atk-s03_01a:427_2	alabhantā kuhiṃ labhissantī”ti? Deyyadhammaṃ saṃvibhajanti, te vadaññū nāma. Pakāsantīti	427	
PA_atk-s03_01a:427_3	vimānappabhāya jotanti. Parasambhatesūti parehi sampiṇḍitesu. Samparāye ca suggatīti,	427	
PA_atk-s03_01a:427_4	“ete saggā”ti evaṃ vuttasamparāye sugati. Ubhinnampi vā etesaṃ tato cavitvā puna	427	
PA_atk-s03_01a:427_5	samparāyepi duggatisugatiyeva hotīti. Navamaṃ.	427	
PA_atk-s03_01a:428	10. Ghaṭīkārasuttavaṇṇanā	42	
PA_atk-s03_01a:429_0	50. Dasame upapannāseti nibbattivasena upagatā. Vimuttāti avihābrahmalokasmiṃ upapattisamanantarameva	429	
PA_atk-s03_01a:429_1	arahattaphalavimuttiyā vimuttā. Mānusaṃ dehanti idha pañcorambhāgiyasaṃyojanāni eva	429	
PA_atk-s03_01a:429_2	vuttāni. Dibbayoganti pañca uddhambhāgiyasaṃyojanāni. Upaccagunti atikkamiṃsu. Upakotiādīni	429	
PA_atk-s03_01a:429_3	tesaṃ therānaṃ nāmāni. Kusalī bhāsasī tesanti, “kusala”nti idaṃ vacanaṃ imassa atthīti	429	
PA_atk-s03_01a:429_4	kusalī, tesaṃ therānaṃ tvaṃ kusalaṃ anavajjaṃ bhāsasi, thomesi pasaṃsasi, paṇḍitosi	429	
PA_atk-s03_01a:429_5	devaputtāti vadati. Taṃ te dhammaṃ idhaññāyāti te therā taṃ dhammaṃ idha tumhākaṃ	429	
PA_atk-s03_01a:429_6	sāsane jānitvā. Gambhīranti gambhīratthaṃ. Brahmacārī nirāmisoti nirāmisabrahmacārī	429	
PA_atk-s03_01a:429_7	nāma anāgāmī, anāgāmī ahosinti attho. Ahuvāti ahosi. Sagāmeyyoti ekagāmavāsī. Pariyosānagāthā	429	
PA_atk-s03_01a:429_8	saṅgītikārehi ṭhapitāti. Dasamaṃ.	429	
PA_atk-s03_01a:430	Ādittavaggo pañcamo.	43	
PA_atk-s03_01a:431	6. Jarāvaggo	43	
PA_atk-s03_01a:432	1. Jarāsuttavaṇṇanā	43	
PA_atk-s03_01a:433_0	51. Jarāvaggassa paṭhame sādhūti laddhakaṃ bhaddakaṃ. Sīlaṃ yāva jarāti iminā idaṃ	433	
PA_atk-s03_01a:433_1	dasseti – yathā muttāmaṇirattavatthādīni ābharaṇāni taruṇakāleyeva sobhanti, jarājiṇṇakāle	433	
PA_atk-s03_01a:433_2	tāni dhārento “ayaṃ ajjāpi bālabhāvaṃ pattheti, ummattako maññe”ti vattabbataṃ āpajjati,	433	
PA_atk-s03_01a:433_3	na evaṃ sīlaṃ. Sīlañhi niccakālaṃ sobhati. Bālakālepi hi sīlaṃ rakkhantaṃ “kiṃ imassa	433	
PA_atk-s03_01a:433_4	sīlenā”ti? Vattāro natthi. Majjhimakālepi mahallakakālepīti.	433	
PA_atk-s03_01a:434_0	Saddhā sādhu patiṭṭhitāti hatthāḷavakacittagahapatiādīnaṃ viya maggena āgatā patiṭṭhitasaddhā	434	
PA_atk-s03_01a:434_1	nāma sādhu. Paññā narānaṃ ratananti ettha cittīkataṭṭhādīhi ratanaṃ veditabbaṃ. Vuttañhetaṃ –	434	
PA_atk-s03_01a:435_0	“Yadi cittīkatanti ratanaṃ, nanu bhagavā cittīkato purisasīho, ye ca loke cittīkatā,	435	
PA_atk-s03_01a:435_1	tesaṃ cittīkato bhagavā. Yadi ratikaranti ratanaṃ, nanu bhagavā ratikaro purisasīho,	435	
PA_atk-s03_01a:435_2	tassa vacanena carantā jhānaratisukhena abhiramanti. Yadi atulyanti ratanaṃ, nanu	435	
PA_atk-s03_01a:435_3	bhagavā atulo purisasīho. Na hi sakkā tuletuṃ guṇehi guṇapāramiṃ gato. Yadi dullabhanti	435	
PA_atk-s03_01a:435_4	ratanaṃ, nanu bhagavā dullabho purisasīho. Yadi anomasattaparibhoganti ratanaṃ, nanu	435	
PA_atk-s03_01a:435_5	bhagavā anomo sīlena samādhinā paññāya vimuttiyā vimuttiñāṇadassanenā”ti.	435	
PA_atk-s03_01a:436	Idha pana dullabhapātubhāvaṭṭhena paññā “ratana”nti vuttaṃ. Puññanti puññacetanā, sā hi arūpattā pariharituṃ na sakkāti. Paṭhamaṃ.	43	
PA_atk-s03_01a:437	2. Ajarasāsuttavaṇṇanā	43	
PA_atk-s03_01a:438_0	52. Dutiye ajarasāti ajīraṇena, avipattiyāti attho. Sīlañhi avipannameva sādhu hoti,	438	
PA_atk-s03_01a:438_1	vipannasīlaṃ ācariyupajjhāyādayopi na saṅgaṇhanti, gatagataṭṭhāne niddhamitabbova hotīti. Dutiyaṃ.	438	
PA_atk-s03_01a:439	3. Mittasuttavaṇṇanā	43	
PA_atk-s03_01a:440_0	53. Tatiye satthoti saddhiṃcaro, jaṅghasattho vā sakaṭasattho vā. Mittanti roge uppanne	440	
PA_atk-s03_01a:440_1	pāṭaṅkiyā vā aññena vā yānena haritvā khemantasampāpanena mittaṃ. Sake ghareti attano	440	
PA_atk-s03_01a:440_2	gehe. Tathārūpe roge jāte puttabhariyādayo jigucchanti, mātā pana asucimpi candanaṃ	440	
PA_atk-s03_01a:440_3	viya maññati. Tasmā sā sake ghare mittaṃ. Sahāyo atthajātassāti uppannakiccassa yo	440	
PA_atk-s03_01a:440_4	taṃ kiccaṃ vahati nittharati, so kiccesu saha ayanabhāvena sahāyo mittaṃ, surāpānādisahāyā	440	
PA_atk-s03_01a:440_5	pana na mittā. Samparāyikanti samparāyahitaṃ. Tatiyaṃ.	440	
PA_atk-s03_01a:441	4. Vatthusuttavaṇṇanā	44	
PA_atk-s03_01a:442	54. Catutthe puttā vatthūti mahallakakāle paṭijagganaṭṭhena puttā patiṭṭhā. Paramoti aññesaṃ akathetabbassapi guyhassa kathetabbayuttatāya bhariyā paramo sakhā nāma. Catutthaṃ.	44	
PA_atk-s03_01a:443	5-7. Paṭhamajanasuttādivaṇṇanā	44	
PA_atk-s03_01a:444	55. Pañcame vidhāvatīti parasamuddādigamanavasena ito cito ca vidhāvati. Pañcamaṃ.	44	
PA_atk-s03_01a:445	56. Chaṭṭhe dukkhāti vaṭṭadukkhato. Chaṭṭhaṃ.	44	
PA_atk-s03_01a:446	57. Sattame parāyaṇanti nipphatti avassayo. Sattamaṃ.	44	
PA_atk-s03_01a:447	8. Uppathasuttavaṇṇanā	44	
PA_atk-s03_01a:448_0	58. Aṭṭhame rāgo uppathoti sugatiñca nibbānañca gacchantassa amaggo. Rattindivakkhayoti	448	
PA_atk-s03_01a:448_1	rattidivehi, rattidivesu vā khīyati. Itthī malanti sesaṃ bāhiramalaṃ bhasmakhārādīhi	448	
PA_atk-s03_01a:448_2	dhovitvā sakkā sodhetuṃ, mātugāmamalena duṭṭho pana na sakkā suddho nāma kātunti	448	
PA_atk-s03_01a:448_3	itthī “mala”nti vuttā. Etthāti ettha itthiyaṃ pajā sajjati. Tapoti indriyasaṃvaradhutaṅgaguṇavīriyadukkarakārikānaṃ	448	
PA_atk-s03_01a:448_4	nāmaṃ, idha pana ṭhapetvā dukkarakārikaṃ sabbāpi kilesasantāpikā paṭipadā vaṭṭati.	448	
PA_atk-s03_01a:448_5	Brahmacariyanti methunavirati. Aṭṭhamaṃ.	448	
PA_atk-s03_01a:449	9. Dutiyasuttavaṇṇanā	44	
PA_atk-s03_01a:450_0	59. Navame kissa cābhiratoti kismiṃ abhirato. Dutiyāti sugatiñceva nibbānañca gacchantassa	450	
PA_atk-s03_01a:450_1	dutiyikā. Paññā cenaṃ pasāsatīti paññā etaṃ purisaṃ “idaṃ karohi, idaṃ mākarī”ti anusāsati. Navamaṃ.	450	
PA_atk-s03_01a:451	10. Kavisuttavaṇṇanā	45	
PA_atk-s03_01a:452_0	60. Dasame chando nidānanti gāyattiādiko chando gāthānaṃ nidānaṃ. Pubbapaṭṭhāpanagāthā	452	
PA_atk-s03_01a:452_1	ārabhanto hi “kataracchandena hotū”ti ārabhati. Viyañjananti jananaṃ. Akkharaṃ hi	452	
PA_atk-s03_01a:452_2	padaṃ janeti, padaṃ gāthaṃ janeti, gāthā atthaṃ pakāsetīti. Nāmasannissitāti samuddādipaṇṇattinissitā.	452	
PA_atk-s03_01a:452_3	Gāthā ārabhanto hi samuddaṃ vā pathaviṃ vā yaṃ kiñci nāmaṃ nissayitvāva ārabhati.	452	
PA_atk-s03_01a:452_4	Āsayoti patiṭṭhā. Kavito hi gāthā pavattanti. So tāsaṃ patiṭṭhā hotīti. Dasamaṃ.	452	
PA_atk-s03_01a:453	Jarāvaggo chaṭṭho.	45	
PA_atk-s03_01a:454	7. Addhavaggo	45	
PA_atk-s03_01a:455	1. Nāmasuttavaṇṇanā	45	
PA_atk-s03_01a:456_0	61. Addhavaggassa paṭhame nāmaṃ sabbaṃ addhabhavīti nāmaṃ sabbaṃ abhibhavati anupatati.	456	
PA_atk-s03_01a:456_1	Opapātikena vā hi kittimena vā nāmena mutto satto vā saṅkhāro vā natthi. Yassapi	456	
PA_atk-s03_01a:456_2	hi rukkhassa vā pāsāṇassa vā “idaṃ nāma nāma”nti na jānanti, anāmakotveva tassa nāmaṃ hoti. Paṭhamaṃ.	456	
PA_atk-s03_01a:457	2-3. Cittasuttādivaṇṇanā	45	
PA_atk-s03_01a:458	62. Dutiye sabbeva vasamanvagūti ye cittassa vasaṃ gacchanti, tesaṃyeva anavasesapariyādānametaṃ. Dutiyaṃ.	45	
PA_atk-s03_01a:459	63. Tatiyepi eseva nayo. Tatiyaṃ.	45	
PA_atk-s03_01a:460	4-5. Saṃyojanasuttādivaṇṇanā	46	
PA_atk-s03_01a:461	64. Catutthe kiṃ su saṃyojanoti kiṃ saṃyojano kiṃ bandhano? Vicāraṇanti vicaraṇā pādāni. Bahuvacane ekavacanaṃ kataṃ. Vitakkassa vicāraṇanti vitakko tassa pādā. Catutthaṃ.	46	
PA_atk-s03_01a:462	65. Pañcamepi eseva nayo. Pañcamaṃ.	46	
PA_atk-s03_01a:463	6. Attahatasuttavaṇṇanā	46	
PA_atk-s03_01a:464	66. Chaṭṭhe kenassubbhāhatoti kena abbhāhato. Su-kāro nipātamattaṃ. Icchādhūpāyitoti icchāya āditto. Chaṭṭhaṃ.	46	
PA_atk-s03_01a:465	7-9. Uḍḍitasuttādivaṇṇanā	46	
PA_atk-s03_01a:466_0	67. Sattame taṇhāya uḍḍitoti taṇhāya ullaṅghito. Cakkhuñhi taṇhārajjunā āvunitvā	466	
PA_atk-s03_01a:466_1	rūpanāgadante uḍḍitaṃ, sotādīni saddādīsūti taṇhāya uḍḍito loko. Maccunā pihitoti	466	
PA_atk-s03_01a:466_2	anantare attabhāve kataṃ kammaṃ na dūraṃ ekacittantaraṃ, balavatiyā pana māraṇantikavedanāya	466	
PA_atk-s03_01a:466_3	pabbatena viya otthaṭattā sattā taṃ na bujjhantīti “maccunā pihito loko”ti vuttaṃ. Sattamaṃ.	466	
PA_atk-s03_01a:467	68. Aṭṭhame sveva pañho devatāya heṭṭhupariyāyavasena pucchito. Aṭṭhamaṃ.	46	
PA_atk-s03_01a:468	69. Navame sabbaṃ uttānameva. Navamaṃ.	46	
PA_atk-s03_01a:469	10. Lokasuttavaṇṇanā	46	
PA_atk-s03_01a:470_0	70. Dasame kismiṃ loko samuppannoti kismiṃ uppanne loko uppannoti pucchati. Chasūti	470	
PA_atk-s03_01a:470_1	chasu ajjhattikesu āyatanesu uppannesu uppannoti vuccati. Chasu kubbatīti tesuyeva	470	
PA_atk-s03_01a:470_2	chasu santhavaṃ karoti. Upādāyāti tāniyeva ca upādāya āgamma paṭicca pavattati. Vihaññatīti	470	
PA_atk-s03_01a:470_3	tesuyeva chasu vihaññati pīḷiyati. Iti ajjhattikāyatanavasena ayaṃ pañho āgato, ajjhattikabāhirānaṃ	470	
PA_atk-s03_01a:470_4	pana vasena āharituṃ vaṭṭati. Chasu hi ajjhattikāyatanesu uppannesu ayaṃ uppanno	470	
PA_atk-s03_01a:470_5	nāma hoti, chasu bāhiresu santhavaṃ karoti, channaṃ ajjhattikānaṃ upādāya chasu bāhiresu	470	
PA_atk-s03_01a:470_6	vihaññatīti. Dasamaṃ.	470	
PA_atk-s03_01a:471	Addhavaggo sattamo.	47	
PA_atk-s03_01a:472	8. Chetvāvaggo	47	
PA_atk-s03_01a:473	1. Chetvāsuttavaṇṇanā	47	
PA_atk-s03_01a:474_0	71. Chetvāvaggassa paṭhame chetvāti vadhitvā. Sukhaṃ setīti kodhapariḷāhena aparidayhamānattā	474	
PA_atk-s03_01a:474_1	sukhaṃ sayati. Na socatīti kodhavināsena vinaṭṭhadomanassattā na socati. Visamūlassāti	474	
PA_atk-s03_01a:474_2	dukkhavipākassa. Madhuraggassāti kuddhassa paṭikujjhitvā, akkuṭṭhassa paccakkositvā,	474	
PA_atk-s03_01a:474_3	pahaṭassa ca paṭipaharitvā sukhaṃ uppajjati, taṃ sandhāya madhuraggoti vutto. Imasmiṃ	474	
PA_atk-s03_01a:474_4	hi ṭhāne pariyosānaṃ agganti vuttaṃ. Ariyāti buddhādayo. Paṭhamaṃ.	474	
PA_atk-s03_01a:475	2. Rathasuttavaṇṇanā	47	
PA_atk-s03_01a:476_0	72. Dutiye paññāyati etenāti paññāṇaṃ. Dhajo rathassāti mahantasmiṃ hi saṅgāmasīse	476	
PA_atk-s03_01a:476_1	dūratova dhajaṃ disvā “asukarañño nāma ayaṃ ratho”ti ratho pākaṭo hoti. Tena vuttaṃ	476	
PA_atk-s03_01a:476_2	“dhajo rathassa paññāṇa”nti. Aggipi dūratova dhūmena paññāyati. Coḷaraṭṭhaṃ paṇḍuraṭṭhanti	476	
PA_atk-s03_01a:476_3	evaṃ raṭṭhampi raññā paññāyati. Cakkavattirañño dhītāpi pana itthī “asukassa nāma	476	
PA_atk-s03_01a:476_4	bhariyā”ti bhattāraṃ patvāva paññāyati. Tasmā dhūmo paññāṇamagginotiādi vuttaṃ. Dutiyaṃ.	476	
PA_atk-s03_01a:477	3. Vittasuttavaṇṇanā	47	
PA_atk-s03_01a:478_0	73. Tatiye saddhīdha vittanti yasmā saddho saddhāya muttamaṇiādīnipi vittāni labhati,	478	
PA_atk-s03_01a:478_1	tissopi kulasampadā, cha kāmasaggāni, nava brahmaloke patvā pariyosāne amatamahānibbānadassanampi	478	
PA_atk-s03_01a:478_2	labhati, tasmā maṇimuttādīhi vittehi saddhāvittameva seṭṭhaṃ. Dhammoti dasakusalakammapatho.	478	
PA_atk-s03_01a:478_3	Sukhamāvahatīti sabbampi sāsavānāsavaṃ asaṃkiliṭṭhasukhaṃ āvahati. Sādutaranti lokasmiṃ	478	
PA_atk-s03_01a:478_4	loṇambilādīnaṃ sabbarasānaṃ saccameva madhurataraṃ. Saccasmiṃ hi ṭhitā sīghavegaṃ	478	
PA_atk-s03_01a:478_5	nadimpi nivattenti, visampi nimmaddenti, aggimpi paṭibāhanti, devampi vassāpenti,	478	
PA_atk-s03_01a:478_6	tasmā taṃ sabbarasānaṃ madhurataranti vuttaṃ. Paññājīviṃ jīvitamāhu seṭṭhanti yo	478	
PA_atk-s03_01a:478_7	paññājīvī gahaṭṭho samāno pañcasu sīlesu patiṭṭhāya salākabhattādīni paṭṭhapetvā	478	
PA_atk-s03_01a:478_8	paññāya jīvati, pabbajito vā pana dhammena uppanne paccaye “idamattha”nti paccavekkhitvā	478	
PA_atk-s03_01a:478_9	paribhuñjanto kammaṭṭhānaṃ ādāya vipassanaṃ paṭṭhapetvā ariyaphalādhigamavasena paññāya	478	
PA_atk-s03_01a:478_10	jīvati, taṃ paññājīviṃ puggalaṃ seṭṭhaṃ jīvitaṃ jīvatīti āhu. Tatiyaṃ.	4781	
PA_atk-s03_01a:479	4. Vuṭṭhisuttavaṇṇanā	47	
PA_atk-s03_01a:480_0	74. Catutthe bījanti uppatantānaṃ sattavidhaṃ dhaññabījaṃ seṭṭhaṃ. Tasmiñhi uggate	480	
PA_atk-s03_01a:480_1	janapado khemo hoti subhikkho. Nipatatanti nipatantānaṃ meghavuṭṭhi seṭṭhā. Meghavuṭṭhiyañhi	480	
PA_atk-s03_01a:480_2	sati vividhāni sassāni uppajjanti, janapadā phītā honti khemā subhikkhā. Pavajamānānanti	480	
PA_atk-s03_01a:480_3	jaṅgamānaṃ padasā caramānānaṃ gāvo seṭṭhā. Tā nissāya hi sattā pañca gorase paribhuñjamānā	480	
PA_atk-s03_01a:480_4	sukhaṃ viharanti. Pavadatanti rājakulamajjhādīsu vadantānaṃ putto varo. So hi mātāpitūnaṃ	480	
PA_atk-s03_01a:480_5	anatthāvahaṃ na vadati.	480	
PA_atk-s03_01a:481_0	Vijjā uppatataṃ seṭṭhāti purimapañhe kira sutvā samīpe ṭhitā ekā devatā “devate,	481	
PA_atk-s03_01a:481_1	kasmā tvaṃ etaṃ pañhaṃ dasabalaṃ pucchasi? Ahaṃ te kathessāmī”ti attano khantiyā	481	
PA_atk-s03_01a:481_2	laddhiyā pañhaṃ kathesi. Atha naṃ itarā devatā āha – “yāva padhaṃsī vadesi devate	481	
PA_atk-s03_01a:481_3	yāva pagabbhā mukharā, ahaṃ buddhaṃ bhagavantaṃ pucchāmi. Tvaṃ mayhaṃ kasmā kathesī”ti?	481	
PA_atk-s03_01a:481_4	Nivattetvā tadeva pañhaṃ dasabalaṃ pucchi. Athassā satthā vissajjento vijjā uppatatantiādimāha.	481	
PA_atk-s03_01a:481_5	Tattha vijjāti catumaggavijjā. Sā hi uppatamānā sabbākusaladhamme samugghāteti. Tasmā	481	
PA_atk-s03_01a:481_6	“uppatataṃ seṭṭhā”ti vuttā. Avijjāti vaṭṭamūlakamahāavijjā. Sā hi nipatantānaṃ osīdantānaṃ	481	
PA_atk-s03_01a:481_7	varā. Pavajamānānanti padasā caramānānaṃ jaṅgamānaṃ anomapuññakkhettabhūto saṅgho	481	
PA_atk-s03_01a:481_8	varo. Tañhi tattha tattha disvā pasannacittā sattā sotthiṃ pāpuṇanti. Buddhoti yādiso	481	
PA_atk-s03_01a:481_9	putto vā hotu añño vā, yesaṃ kesañci vadamānānaṃ buddho varo. Tassa hi dhammadesanaṃ	481	
PA_atk-s03_01a:481_10	āgamma anekasatasahassānaṃ pāṇānaṃ bandhanamokkho hotīti. Catutthaṃ.	4811	
PA_atk-s03_01a:482	5. Bhītāsuttavaṇṇanā	48	
PA_atk-s03_01a:483_0	75. Pañcame kiṃsūdha bhītāti kiṃ bhītā? Maggo canekāyatanappavuttoti aṭṭhatiṃsārammaṇavasena	483	
PA_atk-s03_01a:483_1	anekehi kāraṇehi kathito. Evaṃ sante kissa bhītā hutvā ayaṃ janatā dvāsaṭṭhi diṭṭhiyo	483	
PA_atk-s03_01a:483_2	aggahesīti vadati. Bhūripaññāti bahupañña ussannapañña. Paralokaṃ na bhāyeti imasmā	483	
PA_atk-s03_01a:483_3	lokā paraṃ lokaṃ gacchanto na bhāyeyya. Paṇidhāyāti ṭhapetvā. Bahvannapānaṃ gharamāvasantoti	483	
PA_atk-s03_01a:483_4	anāthapiṇḍikādayo viya bahvannapāne ghare vasanto. Saṃvibhāgīti accharāya gahitampi	483	
PA_atk-s03_01a:483_5	nakhena phāletvā parassa datvāva bhuñjanasīlo. Vadaññūti vuttatthameva.	483	
PA_atk-s03_01a:484_0	Idāni gāthāya aṅgāni uddharitvā dassetabbāni – “vāca”nti hi iminā cattāri vacīsucaritāni	484	
PA_atk-s03_01a:484_1	gahitāni, “manenā”tipadena tīṇi manosucaritāni, “kāyenā”ti padena tīṇi kāyasucaritāni.	484	
PA_atk-s03_01a:484_2	Iti ime dasa kusalakammapathā pubbasuddhiaṅgaṃ nāma. Bahvannapānaṃ gharamāvasantoti	484	
PA_atk-s03_01a:484_3	iminā yaññaupakkharo gahito. Saddhoti ekamaṅgaṃ, mudūti ekaṃ, saṃvibhāgīti ekaṃ,	484	
PA_atk-s03_01a:484_4	vadaññūti ekaṃ. Iti imāni cattāri aṅgāni sandhāya “etesu dhammesu ṭhito catūsū”ti āha.	484	
PA_atk-s03_01a:485_0	Aparopi pariyāyo – vācantiādīni tīṇi aṅgāni, bahvannapānanti iminā yaññaupakkharova	485	
PA_atk-s03_01a:485_1	gahito, saddho mudū saṃvibhāgī vadaññūti ekaṃ aṅgaṃ. Aparo dukanayo nāma hoti. “Vācaṃ	485	
PA_atk-s03_01a:485_2	manañcā”ti idamekaṃ aṅgaṃ, “kāyena pāpāni akubbamāno, bahvannapānaṃ gharamāvasanto”ti	485	
PA_atk-s03_01a:485_3	ekaṃ, “saddho mudū”ti ekaṃ, “saṃvibhāgī vadaññū”ti ekaṃ. Etesu catūsu dhammesu ṭhito	485	
PA_atk-s03_01a:485_4	dhamme ṭhito nāma hoti. So ito paralokaṃ gacchanto na bhāyati. Pañcamaṃ.	485	
PA_atk-s03_01a:486	6. Najīratisuttavaṇṇanā	48	
PA_atk-s03_01a:487_0	76. Chaṭṭhe nāmagottaṃ na jīratīti atītabuddhānaṃ yāvajjadivasā nāmagottaṃ kathiyati,	487	
PA_atk-s03_01a:487_1	tasmā na jīratīti vuccati. Porāṇā pana “addhāne gacchante na paññāyissati, jīraṇasabhāvo	487	
PA_atk-s03_01a:487_2	pana na hotiyevā”ti vadanti. Ālasyanti ālasiyaṃ, yena ṭhitaṭṭhāne ṭhitova, nisinnaṭṭhāne	487	
PA_atk-s03_01a:487_3	nisinnova hoti, telepi uttarante ṭhitiṃ na karoti. Pamādoti niddāya vā kilesavasena	487	
PA_atk-s03_01a:487_4	vā pamādo. Anuṭṭhānanti kammasamaye kammakaraṇavīriyābhāvo. Asaṃyamoti sīlasaññamābhāvo	487	
PA_atk-s03_01a:487_5	vissaṭṭhācāratā. Niddāti soppabahulatā. Tāya gacchantopi ṭhitopi nisinnopi niddāyati,	487	
PA_atk-s03_01a:487_6	pageva nipanno. Tandīti aticchātādivasena āgantukālasiyaṃ. Te chiddeti tāni cha chiddāni	487	
PA_atk-s03_01a:487_7	vivarāni. Sabbasoti sabbākārena. Tanti nipātamattaṃ. Vivajjayeti vajjeyya jaheyya. Chaṭṭhaṃ.	487	
PA_atk-s03_01a:488	7. Issariyasuttavaṇṇanā	48	
PA_atk-s03_01a:489_0	77. Sattame satthamalanti malaggahitasatthaṃ. Kiṃ su harantaṃ vārentīti kaṃ harantaṃ	489	
PA_atk-s03_01a:489_1	nisedhenti. Vasoti āṇāpavattanaṃ. Itthīti avissajjanīyabhaṇḍattā “itthī bhaṇḍānamuttamaṃ,	489	
PA_atk-s03_01a:489_2	varabhaṇḍa”nti āha. Atha vā sabbepi bodhisattā ca cakkavattino ca mātukucchiyaṃyeva	489	
PA_atk-s03_01a:489_3	nibbattantīti “itthī bhaṇḍānamuttama”nti āha. Kodho satthamalanti kodho malaggahitasatthasadiso,	489	
PA_atk-s03_01a:489_4	paññāsatthassa vā malanti satthamalaṃ. Abbudanti vināsakāraṇaṃ, corā lokasmiṃ vināsakāti	489	
PA_atk-s03_01a:489_5	attho. Harantoti salākabhattādīni gahetvā gacchanto. Salākabhattādīni hi paṭṭhapitakāleyeva	489	
PA_atk-s03_01a:489_6	manussehi pariccattāni. Tesaṃ tāni haranto samaṇo piyo hoti, anāharante puññahāniṃ	489	
PA_atk-s03_01a:489_7	nissāya vippaṭisārino honti. Sattamaṃ.	489	
PA_atk-s03_01a:490	8. Kāmasuttavaṇṇanā	49	
PA_atk-s03_01a:491_0	78. Aṭṭhame attānaṃ na dadeti parassa dāsaṃ katvā attānaṃ na dadeyya ṭhapetvā sabbabodhisatteti	491	
PA_atk-s03_01a:491_1	vuttaṃ. Na pariccajeti sīhabyagghādīnaṃ na pariccajeyya sabbabodhisatte ṭhapetvāyevāti	491	
PA_atk-s03_01a:491_2	vuttaṃ. Kalyāṇanti saṇhaṃ mudukaṃ. Pāpikanti pharusaṃ vācaṃ. Aṭṭhamaṃ.	491	
PA_atk-s03_01a:492	9. Pātheyyasuttavaṇṇanā	49	
PA_atk-s03_01a:493_0	79. Navame saddhā bandhati pātheyyanti saddhaṃ uppādetvā dānaṃ deti, sīlaṃ rakkhati,	493	
PA_atk-s03_01a:493_1	uposathakammaṃ karoti, tenetaṃ vuttaṃ. Sirīti issariyaṃ. Āsayoti vasanaṭṭhānaṃ. Issariye	493	
PA_atk-s03_01a:493_2	hi abhimukhībhūte thalatopi jalatopi bhogā āgacchantiyeva. Tenetaṃ vuttaṃ. Parikassatīti	493	
PA_atk-s03_01a:493_3	parikaḍḍhati. Navamaṃ.	493	
PA_atk-s03_01a:494	10. Pajjotasuttavaṇṇanā	49	
PA_atk-s03_01a:495_0	80. Dasame pajjototi padīpo viya hoti. Jāgaroti jāgarabrāhmaṇo viya hoti. Gāvo kamme	495	
PA_atk-s03_01a:495_1	sajīvānanti kammena saha jīvantānaṃ gāvova kamme kammasahāyā kammadutiyakā nāma honti.	495	
PA_atk-s03_01a:495_2	Gomaṇḍalehi saddhiṃ kasikammādīni nipphajjanti. Sītassa iriyāpathoti sītaṃ assa sattakāyassa	495	
PA_atk-s03_01a:495_3	iriyāpatho jīvitavutti. Sītanti naṅgalaṃ. Yassa hi naṅgalehi khettaṃ appamattakampi	495	
PA_atk-s03_01a:495_4	kaṭṭhaṃ na hoti, so kathaṃ jīvissatīti vadati. Dasamaṃ.	495	
PA_atk-s03_01a:496	11. Araṇasuttavaṇṇanā	49	
PA_atk-s03_01a:497_0	81. Ekādasame araṇāti nikkilesā. Vusitanti vusitavāso. Bhojissiyanti adāsabhāvo.	497	
PA_atk-s03_01a:497_1	Samaṇāti khīṇāsavasamaṇā. Te hi ekantena araṇā nāma. Vusitaṃ na nassatīti tesaṃ ariyamaggavāso	497	
PA_atk-s03_01a:497_2	na nassati. Parijānantīti puthujjanakalyāṇakato paṭṭhāya sekhā lokiyalokuttarāya	497	
PA_atk-s03_01a:497_3	pariññāya parijānanti. Bhojissiyanti khīṇāsavasamaṇānaṃyeva niccaṃ bhujissabhāvo	497	
PA_atk-s03_01a:497_4	nāma. Vandantīti pabbajitadivasato paṭṭhāya vandanti. Patiṭṭhitanti sīle patiṭṭhitaṃ.	497	
PA_atk-s03_01a:497_5	Samaṇīdhāti samaṇaṃ idha. Jātihīnanti api caṇḍālakulā pabbajitaṃ. Khattiyāti na kevalaṃ	497	
PA_atk-s03_01a:497_6	khattiyāva, devāpi sīlasampannaṃ samaṇaṃ vandantiyevāti. Ekādasamaṃ.	497	
PA_atk-s03_01a:498	Chetvāvaggo aṭṭhamo.	49	
PA_atk-s03_01a:499	Iti sāratthappakāsiniyā	49	
PA_atk-s03_01a:500	Saṃyuttanikāya-aṭṭhakathāya	50	
PA_atk-s03_01a:501	Devatāsaṃyuttavaṇṇanā niṭṭhitā.	50	
PA_atk-s03_01a:502	2. Devaputtasaṃyuttaṃ	50	
PA_atk-s03_01a:503	1. Paṭhamavaggo	50	
PA_atk-s03_01a:504	1. Paṭhamakassapasuttavaṇṇanā	50	
PA_atk-s03_01a:505_0	82. Devaputtasaṃyuttassa paṭhame devaputtoti devānañhi aṅke nibbattā purisā devaputtā	505	
PA_atk-s03_01a:505_1	nāma, itthiyo devadhītaro nāma honti. Nāmavasena apākaṭāva “aññatarā devatā”ti vuccati,	505	
PA_atk-s03_01a:505_2	pākaṭo “itthannāmo devaputto”ti. Tasmā heṭṭhā “aññatarā devatā”ti vatvā idha “devaputto”ti	505	
PA_atk-s03_01a:505_3	vuttaṃ. Anusāsanti anusiṭṭhiṃ. Ayaṃ kira devaputto bhagavatā sambodhito sattame vasse	505	
PA_atk-s03_01a:505_4	yamakapāṭihāriyaṃ katvā tidasapure vassaṃ upagamma abhidhammaṃ desentena jhānavibhaṅge	505	
PA_atk-s03_01a:505_5	– “bhikkhūti samaññāya bhikkhu, paṭiññāya bhikkhū”ti. Evaṃ bhikkhuniddesaṃ kathiyamānaṃ	505	
PA_atk-s03_01a:505_6	assosi. “Evaṃ vitakketha, mā evaṃ vitakkayittha, evaṃ manasikarotha, mā evaṃ manasākattha.	505	
PA_atk-s03_01a:505_7	Idaṃ pajahatha, idaṃ upasampajja viharathā”ti. Evarūpaṃ pana bhikkhuovādaṃ bhikkhuanusāsanaṃ	505	
PA_atk-s03_01a:505_8	na assosi. So taṃ sandhāya – “bhikkhuṃ bhagavā pakāsesi, no ca bhikkhuno anusāsa”nti āha.	505	
PA_atk-s03_01a:506_0	Tena hīti yasmā mayā bhikkhuno anusiṭṭhi na pakāsitāti vadasi, tasmā. Taññevettha	506	
PA_atk-s03_01a:506_1	paṭibhātūti tuyhevesā anusiṭṭhipakāsanā upaṭṭhātūti. Yo hi pañhaṃ kathetukāmo hoti,	506	
PA_atk-s03_01a:506_2	na ca sakkoti sabbaññutaññāṇena saddhiṃ saṃsanditvā kathetuṃ. Yo vā na kathetukāmo	506	
PA_atk-s03_01a:506_3	hoti, sakkoti pana kathetuṃ. Yo vā neva kathetukāmo hoti, kathetuṃ na ca sakkoti.	506	
PA_atk-s03_01a:506_4	Sabbesampi tesaṃ bhagavā pañhaṃ bhāraṃ na karoti. Ayaṃ pana devaputto kathetukāmo	506	
PA_atk-s03_01a:506_5	ceva, sakkoti ca kathetuṃ. Tasmā tasseva bhāraṃ karonto bhagavā evamāha. Sopi pañhaṃ kathesi.	506	
PA_atk-s03_01a:507_0	Tattha subhāsitassa sikkhethāti subhāsitaṃ sikkheyya, catusaccanissitaṃ dasakathāvatthunissitaṃ	507	
PA_atk-s03_01a:507_1	sattatiṃsabodhipakkhiyanissitaṃ catubbidhaṃ vacīsucaritameva sikkheyya. Samaṇūpāsanassa	507	
PA_atk-s03_01a:507_2	cāti samaṇehi upāsitabbaṃ samaṇūpāsanaṃ nāma aṭṭhatiṃsabhedaṃ kammaṭṭhānaṃ, tampi	507	
PA_atk-s03_01a:507_3	sikkheyya bhāveyyāti attho. Bahussutānaṃ vā bhikkhūnaṃ upāsanampi samaṇūpāsanaṃ.	507	
PA_atk-s03_01a:507_4	Tampi ‘kiṃ, bhante, kusala”ntiādinā pañhapucchanena paññāvuddhatthaṃ sikkheyya. Cittavūpasamassa	507	
PA_atk-s03_01a:507_5	cāti aṭṭhasamāpattivasena cittavūpasamaṃ sikkheyya. Iti devaputtena tisso sikkhā	507	
PA_atk-s03_01a:507_6	kathitā honti. Purimapadena hi adhisīlasikkhā kathitā, dutiyapadena adhipaññāsikkhā,	507	
PA_atk-s03_01a:507_7	cittavūpasamena adhicittasikkhāti evaṃ imāya gāthāya sakalampi sāsanaṃ pakāsitameva hoti. Paṭhamaṃ.	507	
PA_atk-s03_01a:508	2. Dutiyakassapasuttavaṇṇanā	50	
PA_atk-s03_01a:509_0	83. Dutiye jhāyīti dvīhi jhānehi jhāyī. Vimuttacittoti kammaṭṭhānavimuttiyā vimuttacitto.	509	
PA_atk-s03_01a:509_1	Hadayassānupattinti arahattaṃ. Lokassāti saṅkhāralokassa. Anissitoti taṇhādiṭṭhīhi	509	
PA_atk-s03_01a:509_2	anissito, taṇhādiṭṭhiyo vā anissito. Tadānisaṃsoti arahattānisaṃso. Idaṃ vuttaṃ hoti	509	
PA_atk-s03_01a:509_3	– arahattānisaṃso bhikkhu arahattaṃ patthento jhāyī bhaveyya, suvimuttacitto bhaveyya,	509	
PA_atk-s03_01a:509_4	lokassa udayabbayaṃ ñatvā anissito bhaveyya. Tantidhammo pana imasmiṃ sāsane pubbabhāgoti. Dutiyaṃ.	509	
PA_atk-s03_01a:510	3-4. Māghasuttādivaṇṇanā	51	
PA_atk-s03_01a:511	84. Tatiye māghoti sakkassetaṃ nāmaṃ. Sveva vattena aññe abhibhavitvā devissariyaṃ pattoti vatrabhū, vatranāmakaṃ vā asuraṃ abhibhavatīti vatrabhū. Tatiyaṃ.	51	
PA_atk-s03_01a:512	85. Catutthaṃ vuttatthameva. Catutthaṃ.	51	
PA_atk-s03_01a:513	5. Dāmalisuttavaṇṇanā	51	
PA_atk-s03_01a:514_0	86. Pañcame na tenāsīsate bhavanti tena kāraṇena yaṃ kiñci bhavaṃ na pattheti. Āyatapaggaho	514	
PA_atk-s03_01a:514_1	nāmesa devaputto, khīṇāsavassa kiccavosānaṃ natthi. Khīṇāsavena hi ādito arahattappattiyā	514	
PA_atk-s03_01a:514_2	vīriyaṃ kataṃ, aparabhāge mayā arahattaṃ pattanti mā tuṇhī bhavatu, tatheva vīriyaṃ	514	
PA_atk-s03_01a:514_3	daḷhaṃ karotu parakkamatūti cintetvā evamāha.	514	
PA_atk-s03_01a:515_0	Atha bhagavā “ayaṃ devaputto khīṇāsavassa kiccavosānaṃ akathento mama sāsanaṃ aniyyānikaṃ	515	
PA_atk-s03_01a:515_1	katheti, kiccavosānamassa kathessāmī”ti cintetvā natthi kiccantiādimāha. Tīsu kira	515	
PA_atk-s03_01a:515_2	piṭakesu ayaṃ gāthā asaṃkiṇṇā. Bhagavatā hi aññattha vīriyassa doso nāma dassito	515	
PA_atk-s03_01a:515_3	natthi. Idha pana imaṃ devaputtaṃ paṭibāhitvā “khīṇāsavena pubbabhāge āsavakkhayatthāya	515	
PA_atk-s03_01a:515_4	araññe vasantena kammaṭṭhānaṃ ādāya vīriyaṃ kataṃ, aparabhāge sace icchati, karotu,	515	
PA_atk-s03_01a:515_5	no ce icchati, yathāsukhaṃ viharatū”ti khīṇāsavassa kiccavosānadassanatthaṃ evamāha.	515	
PA_atk-s03_01a:515_6	Tattha gādhanti patiṭṭhaṃ. Pañcamaṃ.	515	
PA_atk-s03_01a:516	6. Kāmadasuttavaṇṇanā	51	
PA_atk-s03_01a:517_0	87. Chaṭṭhe dukkaranti ayaṃ kira devaputto pubbayogāvacaro bahalakilesatāya sappayogena	517	
PA_atk-s03_01a:517_1	kilese vikkhambhento samaṇadhammaṃ katvā pubbūpanissayamandatāya ariyabhūmiṃ appatvāva	517	
PA_atk-s03_01a:517_2	kālaṃ katvā devaloke nibbatto. So “tathāgatassa santikaṃ gantvā dukkarabhāvaṃ ārocessāmī”ti	517	
PA_atk-s03_01a:517_3	āgantvā evamāha. Tattha dukkaranti dasapi vassāni…pe… saṭṭhipi yadetaṃ ekantaparisuddhassa	517	
PA_atk-s03_01a:517_4	samaṇadhammassa karaṇaṃ nāma, taṃ dukkaraṃ. Sekhāti satta sekhā. Sīlasamāhitāti sīlena	517	
PA_atk-s03_01a:517_5	samāhitā samupetā. Ṭhitattāti patiṭṭhitasabhāvā. Evaṃ pucchitapañhaṃ vissajjetvā	517	
PA_atk-s03_01a:517_6	idāni uparipañhasamuṭṭhāpanatthaṃ anagāriyupetassātiādimāha. Tattha anagāriyupetassāti	517	
PA_atk-s03_01a:517_7	anagāriyaṃ niggehabhāvaṃ upetassa. Sattabhūmikepi hi pāsāde vasanto bhikkhu vuḍḍhatarena	517	
PA_atk-s03_01a:517_8	āgantvā “mayhaṃ idaṃ pāpuṇātī”ti vutte pattacīvaraṃ ādāya nikkhamateva. Tasmā “anagāriyupeto”ti	517	
PA_atk-s03_01a:517_9	vuccati. Tuṭṭhīti catupaccayasantoso. Bhāvanāyāti cittavūpasamabhāvanāya.	517	
PA_atk-s03_01a:518_0	Te chetvā maccuno jālanti ye rattindivaṃ indriyūpasame ratā, te dussamādahaṃ cittaṃ	518	
PA_atk-s03_01a:518_1	samādahanti. Ye ca samāhitacittā, te catupaccayasantosaṃ pūrentā na kilamanti. Ye	518	
PA_atk-s03_01a:518_2	santuṭṭhā, te sīlaṃ pūrentā na kilamanti. Ye sīle patiṭṭhitā satta sekhā, te ariyā	518	
PA_atk-s03_01a:518_3	maccuno jālasaṅkhātaṃ kilesajālaṃ chinditvā gacchanti. Duggamoti “saccametaṃ, bhante,	518	
PA_atk-s03_01a:518_4	ye indriyūpasame ratā, te dussamādahaṃ samādahanti…pe… ye sīle patiṭṭhitā, te maccuno	518	
PA_atk-s03_01a:518_5	jālaṃ chinditvā gacchanti”. Kiṃ na gacchissanti? Ayaṃ pana duggamo bhagavā visamo	518	
PA_atk-s03_01a:518_6	maggoti āha. Tattha kiñcāpi ariyamaggo neva duggamo na visamo, pubbabhāgapaṭipadāya	518	
PA_atk-s03_01a:518_7	panassa bahū parissayā honti. Tasmā evaṃ vutto. Avaṃsirāti ñāṇasirena adhosirā hutvā	518	
PA_atk-s03_01a:518_8	papatanti. Ariyamaggaṃ ārohituṃ asamatthatāyeva ca te anariyamagge papatantīti ca	518	
PA_atk-s03_01a:518_9	vuccanti. Ariyānaṃ samo maggoti sveva maggo ariyānaṃ samo hoti. Visame samāti visamepi	518	
PA_atk-s03_01a:518_10	sattakāye samāyeva. Chaṭṭhaṃ.	5181	
PA_atk-s03_01a:519	7. Pañcālacaṇḍasuttavaṇṇanā	51	
PA_atk-s03_01a:520_0	88. Sattame sambādheti nīvaraṇasambādhaṃ kāmaguṇasambādhanti dve sambādhā. Tesu idha	520	
PA_atk-s03_01a:520_1	nīvaraṇasambādhaṃ adhippetaṃ. Okāsanti jhānassetaṃ nāmaṃ. Paṭilīnanisabhoti paṭilīnaseṭṭho.	520	
PA_atk-s03_01a:520_2	Paṭilīno nāma pahīnamāno vuccati. Yathāha – “kathañca, bhikkhave, bhikkhu paṭilīno	520	
PA_atk-s03_01a:520_3	hoti. Idha, bhikkhave, bhikkhuno asmimāno pahīno hoti ucchinnamūlo tālāvatthukato	520	
PA_atk-s03_01a:520_4	anabhāvaṃkato āyatiṃ anuppādadhammo”ti. Paccalatthaṃsūti paṭilabhiṃsu. Sammā teti	520	
PA_atk-s03_01a:520_5	ye nibbānapattiyā satiṃ paṭilabhiṃsu, te lokuttarasamādhināpi susamāhitāti missakajjhānaṃ kathitaṃ. Sattamaṃ.	520	
PA_atk-s03_01a:521	8. Tāyanasuttavaṇṇanā	52	
PA_atk-s03_01a:522_0	89. Aṭṭhame purāṇatitthakaroti pubbe titthakaro. Ettha ca titthaṃ nāma dvāsaṭṭhi	522	
PA_atk-s03_01a:522_1	diṭṭhiyo, titthakaro nāma tāsaṃ uppādako satthā. Seyyathidaṃ nando, vaccho, kiso,	522	
PA_atk-s03_01a:522_2	saṃkicco. Purāṇādayo pana titthiyā nāma. Ayaṃ pana diṭṭhiṃ uppādetvā kathaṃ sagge	522	
PA_atk-s03_01a:522_3	nibbattoti? Kammavāditāya. Esa kira uposathabhattādīni adāsi, anāthānaṃ vattaṃ paṭṭhapesi,	522	
PA_atk-s03_01a:522_4	patissaye akāsi, pokkharaṇiyo khaṇāpesi, aññampi bahuṃ kalyāṇaṃ akāsi. So tassa nissandena	522	
PA_atk-s03_01a:522_5	sagge nibbatto, sāsanassa pana niyyānikabhāvaṃ jānāti. So tathāgatassa santikaṃ gantvā	522	
PA_atk-s03_01a:522_6	sāsanānucchavikā vīriyappaṭisaṃyuttā gāthā vakkhāmīti āgantvā chinda sotantiādimāha.	522	
PA_atk-s03_01a:523_0	Tattha chindāti aniyamitaāṇatti. Sotanti taṇhāsotaṃ. Parakkammāti parakkamitvā vīriyaṃ	523	
PA_atk-s03_01a:523_1	katvā. Kāmeti kilesakāmepi vatthukāmepi. Panudāti nīhara. Ekattanti jhānaṃ. Idaṃ	523	
PA_atk-s03_01a:523_2	vuttaṃ hoti – kāme ajahitvā muni jhānaṃ na upapajjati, na paṭilabhatīti attho. Kayirā	523	
PA_atk-s03_01a:523_3	ce kayirāthenanti yadi vīriyaṃ kareyya, kareyyātha, taṃ vīriyaṃ na osakkeyya. Daḷhamenaṃ	523	
PA_atk-s03_01a:523_4	parakkameti daḷhaṃ enaṃ kareyya. Sithilo hi paribbājoti sithilagahitā pabbajjā. Bhiyyo	523	
PA_atk-s03_01a:523_5	ākirate rajanti atirekaṃ upari kilesarajaṃ ākirati. Akataṃ dukkaṭaṃ seyyoti dukkaṭaṃ	523	
PA_atk-s03_01a:523_6	akatameva seyyo. Yaṃ kiñcīti na kevalaṃ dukkaṭaṃ katvā katasāmaññameva, aññampi yaṃ	523	
PA_atk-s03_01a:523_7	kiñci sithilaṃ kataṃ evarūpameva hoti. Saṃkiliṭṭhanti dukkarakārikavataṃ. Imasmiṃ	523	
PA_atk-s03_01a:523_8	hi sāsane paccayahetu samādinnadhutaṅgavataṃ saṃkiliṭṭhameva. Saṅkassaranti saṅkāya	523	
PA_atk-s03_01a:523_9	saritaṃ, “idampi iminā kataṃ bhavissati, idampi iminā”ti evaṃ āsaṅkitaparisaṅkitaṃ.	523	
PA_atk-s03_01a:523_10	Ādibrahmacariyikāti maggabrahmacariyassa ādibhūtā pubbapadhānabhūtā. Aṭṭhamaṃ.	5231	
PA_atk-s03_01a:524	9. Candimasuttavaṇṇanā	52	
PA_atk-s03_01a:525_0	90. Navame candimāti candavimānavāsī devaputto. Sabbadhīti sabbesu khandhaāyatanādīsu.	525	
PA_atk-s03_01a:525_1	Lokānukampakāti tuyhampi etassapi tādisā eva. Santaramānovāti turito viya. Pamuñcasīti	525	
PA_atk-s03_01a:525_2	atītatthe vattamānavacanaṃ. Navamaṃ.	525	
PA_atk-s03_01a:526	10. Sūriyasuttavaṇṇanā	52	
PA_atk-s03_01a:527_0	91. Dasame sūriyoti sūriyavimānavāsī devaputto. Andhakāreti cakkhuviññāṇuppattinivāraṇena	527	
PA_atk-s03_01a:527_1	andhabhāvakaraṇe. Virocatīti verocano. Maṇḍalīti maṇḍalasaṇṭhāno. Mā, rāhu, gilī	527	
PA_atk-s03_01a:527_2	caramantalikkheti antalikkhe caraṃ sūriyaṃ, rāhu, mā gilīti vadati. Kiṃ panesa taṃ	527	
PA_atk-s03_01a:527_3	gilatīti? Āma, gilati. Rāhussa hi attabhāvo mahā, uccattanena aṭṭhayojanasatādhikāni	527	
PA_atk-s03_01a:527_4	cattāri yojanasahassāni, bāhantaramassa dvādasayojanasatāni, bahalattena cha yojanasatāni,	527	
PA_atk-s03_01a:527_5	sīsaṃ nava yojanasataṃ, nalāṭaṃ tiyojanasataṃ, bhamukantaraṃ paṇṇāsayojanaṃ, mukhaṃ	527	
PA_atk-s03_01a:527_6	dviyojanasataṃ, ghānaṃ tiyojanasataṃ, mukhādhānaṃ tiyojanasatagambhīraṃ hatthatalapādatalāni	527	
PA_atk-s03_01a:527_7	puthulato dviyojanasatāni. Aṅgulipabbāni paṇṇāsa yojanāni. So candimasūriye virocamāne	527	
PA_atk-s03_01a:527_8	disvā issāpakato tesaṃ gamanavīthiṃ otaritvā mukhaṃ vivaritvā tiṭṭhati. Candavimānaṃ	527	
PA_atk-s03_01a:527_9	sūriyavimānaṃ vā tiyojanasatike mahānarake pakkhittaṃ viya hoti. Vimāne adhivatthā	527	
PA_atk-s03_01a:527_10	devatā maraṇabhayatajjitā ekappahāreneva viravanti. So pana vimānaṃ kadāci hatthena	5271	
PA_atk-s03_01a:527_11	chādeti, kadāci hanukassa heṭṭhā pakkhipati, kadāci jivhāya parimajjati, kadāci avagaṇḍakārakaṃ	5271	
PA_atk-s03_01a:527_12	bhuñjanto viya kapolantare ṭhapeti. Vegaṃ pana vāretuṃ na sakkoti. Sace vāressāmīti	5271	
PA_atk-s03_01a:527_13	gaṇḍakaṃ katvā tiṭṭheyya, matthakaṃ tassa bhinditvā nikkhameyya, ākaḍḍhitvā vā naṃ	5271	
PA_atk-s03_01a:527_14	onameyya. Tasmā vimānena saheva gacchati. Pajaṃ mamanti candimasūriyā kira dvepi	5271	
PA_atk-s03_01a:527_15	devaputtā mahāsamayasuttakathanadivase sotāpattiphalaṃ pattā. Tena bhagavā “pajaṃ	5271	
PA_atk-s03_01a:527_16	mama”nti āha, putto mama esoti attho. Dasamaṃ.	5271	
PA_atk-s03_01a:528	Paṭhamo vaggo.	52	
PA_atk-s03_01a:529	2. Anāthapiṇḍikavaggo	52	
PA_atk-s03_01a:530	1. Candimasasuttavaṇṇanā	53	
PA_atk-s03_01a:531_0	92. Dutiyavaggassa paṭhame kacchevāti kacche viya. Kaccheti pabbatakacchepi nadīkacchepi.	531	
PA_atk-s03_01a:531_1	Ekodi nipakāti ekaggacittā ceva paññānepakkena ca samannāgatā. Satāti satimanto.	531	
PA_atk-s03_01a:531_2	Idaṃ vuttaṃ hoti – ye jhānāni labhitvā ekodī nipakā satā viharanti, te amakase pabbatakacche	531	
PA_atk-s03_01a:531_3	vā nadīkacche vā magā viya sotthiṃ gamissantīti. Pāranti nibbānaṃ. Ambujoti maccho.	531	
PA_atk-s03_01a:531_4	Raṇañjahāti kilesañjahā. Yepi jhānāni labhitvā appamattā kilese jahanti, te suttajālaṃ	531	
PA_atk-s03_01a:531_5	bhinditvā macchā viya nibbānaṃ gamissantīti vuttaṃ hoti. Paṭhamaṃ.	531	
PA_atk-s03_01a:532	2. Veṇḍusuttavaṇṇanā	53	
PA_atk-s03_01a:533_0	93. Dutiye veṇḍūti tassa devaputtassa nāmaṃ. Payirupāsiyāti parirupāsitvā. Anusikkhareti	533	
PA_atk-s03_01a:533_1	sikkhanti. Siṭṭhipadeti anusiṭṭhipade. Kāle te appamajjantāti kāle te appamādaṃ karontā. Dutiyaṃ.	533	
PA_atk-s03_01a:534	3. Dīghalaṭṭhisuttavaṇṇanā	53	
PA_atk-s03_01a:535_0	94. Tatiye dīghalaṭṭhīti devaloke sabbe samappamāṇā tigāvutikāva honti, manussaloke	535	
PA_atk-s03_01a:535_1	panassa dīghattabhāvatāya evaṃnāmaṃ ahosi. So puññāni katvā devaloke nibbattopi tatheva paññāyi. Tatiyaṃ.	535	
PA_atk-s03_01a:536	4. Nandanasuttavaṇṇanā	53	
PA_atk-s03_01a:537_0	95. Catutthe gotamāti bhagavantaṃ gottena ālapati. Anāvaṭanti tathāgatassa hi sabbaññutaññāṇaṃ	537	
PA_atk-s03_01a:537_1	pesentassa rukkho vā pabbato vā āvarituṃ samattho nāma natthi. Tenāha “anāvaṭa”nti.	537	
PA_atk-s03_01a:537_2	Iti tathāgataṃ thometvā devaloke abhisaṅkhatapañhaṃ pucchanto kathaṃvidhantiādimāha.	537	
PA_atk-s03_01a:537_3	Tattha dukkhamaticca iriyatīti dukkhaṃ atikkamitvā viharati. Sīlavāti lokiyalokuttarena	537	
PA_atk-s03_01a:537_4	sīlena samannāgato khīṇāsavo. Paññādayopi missakāyeva veditabbā. Pūjayantīti gandhapupphādīhi pūjenti. Catutthaṃ.	537	
PA_atk-s03_01a:538	5-6. Candanasuttādivaṇṇanā	53	
PA_atk-s03_01a:539_0	96. Pañcame appatiṭṭhe anālambeti heṭṭhā apatiṭṭhe upari anālambane. Susamāhitoti	539	
PA_atk-s03_01a:539_1	appanāyapi upacārenapi suṭṭhu samāhito. Pahitattoti pesitatto. Nandīrāgaparikkhīṇoti	539	
PA_atk-s03_01a:539_2	parikkhīṇanandīrāgo. Nandīrāgo nāma tayo kammābhisaṅkhārā. Iti imāya gāthāya kāmasaññāgahaṇena	539	
PA_atk-s03_01a:539_3	pañcorambhāgiyasaṃyojanāni, rūpasaṃyojanagahaṇena pañca uddhambhāgiyasaṃyojanāni,	539	
PA_atk-s03_01a:539_4	nandīrāgena tayo kammābhisaṅkhārā gahitā. Evaṃ yassa dasa saṃyojanāni tayo ca kammābhisaṅkhārā	539	
PA_atk-s03_01a:539_5	pahīnā, so gambhīre mahoghe na sīdatīti. Kāmasaññāya vā kāmabhavo, rūpasaṃyojanena	539	
PA_atk-s03_01a:539_6	rūpabhavo gahito, tesaṃ gahaṇena arūpabhavo gahitova, nandīrāgena tayo kammābhisaṅkhārā	539	
PA_atk-s03_01a:539_7	gahitāti evaṃ yassa tīsu bhavesu tayo saṅkhārā natthi, so gambhīre na sīdatītipi dasseti. Pañcamaṃ.	539	
PA_atk-s03_01a:540	97. Chaṭṭhaṃ vuttatthameva. Chaṭṭhaṃ.	54	
PA_atk-s03_01a:541	7. Subrahmasuttavaṇṇanā	54	
PA_atk-s03_01a:542_0	98. Sattame subrahmāti so kira devaputto accharāsaṅghaparivuto nandanakīḷikaṃ gantvā	542	
PA_atk-s03_01a:542_1	pāricchattakamūle paññattāsane nisīdi. Taṃ pañcasatā devadhītaro parivāretvā nisinnā,	542	
PA_atk-s03_01a:542_2	pañcasatā rukkhaṃ abhiruḷhā. Nanu ca devatānaṃ cittavasena yojanasatikopi rukkho	542	
PA_atk-s03_01a:542_3	onamitvā hatthaṃ āgacchati, kasmā tā abhiruḷhāti. Khiḍḍāpasutatāya. Abhiruyha pana	542	
PA_atk-s03_01a:542_4	madhurassarena gāyitvā gāyitvā pupphāni pātenti, tāni gahetvā itarā ekatovaṇṭikamālādivasena	542	
PA_atk-s03_01a:542_5	ganthenti. Atha rukkhaṃ abhiruḷhā upacchedakakammavasena ekappahāreneva kālaṃ katvā	542	
PA_atk-s03_01a:542_6	avīcimhi nibbattā mahādukkhaṃ anubhavanti.	542	
PA_atk-s03_01a:543_0	Atha kāle gacchante devaputto “imāsaṃ neva saddo suyyati, na pupphāni pātenti. Kahaṃ	543	
PA_atk-s03_01a:543_1	nu kho gatā”ti? Āvajjento niraye nibbattabhāvaṃ disvā piyavatthukasokena ruppamāno	543	
PA_atk-s03_01a:543_2	cintesi – “etā tāva yathākammena gatā, mayhaṃ āyusaṅkhāro kittako”ti. So – “sattame	543	
PA_atk-s03_01a:543_3	divase mayāpi avasesāhi pañcasatāhi saddhiṃ kālaṃ katvā tattheva nibbattitabba”nti	543	
PA_atk-s03_01a:543_4	disvā balavatarena sokena ruppi. So – “imaṃ mayhaṃ sokaṃ sadevake loke aññatra tathāgatā	543	
PA_atk-s03_01a:543_5	niddhamituṃ samattho nāma natthī”ti cintetvā satthu santikaṃ gantvā niccaṃ utrastanti gāthamāha.	543	
PA_atk-s03_01a:544_0	Tattha idanti attano cittaṃ dasseti. Dutiyapadaṃ purimasseva vevacanaṃ. Niccanti	544	
PA_atk-s03_01a:544_1	ca padassa devaloke nibbattakālato paṭṭhāyāti attho na gahetabbo, sokuppattikālato	544	
PA_atk-s03_01a:544_2	pana paṭṭhāya niccanti veditabbaṃ. Anuppannesu kicchesūti ito sattāhaccayena yāni	544	
PA_atk-s03_01a:544_3	dukkhāni uppajjissanti, tesu. Atho uppatitesu cāti yāni pañcasatānaṃ accharānaṃ niraye	544	
PA_atk-s03_01a:544_4	nibbattānaṃ diṭṭhāni, tesu cāti evaṃ imesu uppannānuppannesu dukkhesu niccaṃ mama	544	
PA_atk-s03_01a:544_5	utrastaṃ cittaṃ, abbhantare ḍayhamāno viya homi bhagavāti dasseti.	544	
PA_atk-s03_01a:545_0	Nāññatra bojjhā tapasāti bojjhaṅgabhāvanañca tapoguṇañca aññatra muñcitvā sotthiṃ	545	
PA_atk-s03_01a:545_1	na passāmīti attho. Sabbanissaggāti nibbānato. Ettha kiñcāpi bojjhaṅgabhāvanā paṭhamaṃ	545	
PA_atk-s03_01a:545_2	gahitā, indriyasaṃvaro pacchā, atthato pana indriyasaṃvarova paṭhamaṃ veditabbo.	545	
PA_atk-s03_01a:545_3	Indiyasaṃvare hi gahite catupārisuddhisīlaṃ gahitaṃ hoti. Tasmiṃ patiṭṭhito bhikkhu	545	
PA_atk-s03_01a:545_4	nissayamuttako dhutaṅgasaṅkhātaṃ tapoguṇaṃ samādāya araññaṃ pavisitvā kammaṭṭhānaṃ	545	
PA_atk-s03_01a:545_5	bhāvento saha vipassanāya bojjhaṅge bhāveti. Tassa ariyamaggo yaṃ nibbānaṃ ārammaṇaṃ	545	
PA_atk-s03_01a:545_6	katvā uppajjati, so “sabbanissaggo”ti bhagavā catusaccavasena desanaṃ vinivattesi.	545	
PA_atk-s03_01a:545_7	Devaputto desanāpariyosāne sotāpattiphale patiṭṭhahīti. Sattamaṃ.	545	
PA_atk-s03_01a:546	8-10. Kakudhasuttādivaṇṇanā	54	
PA_atk-s03_01a:547_0	99. Aṭṭhame kakudho devaputtoti ayaṃ kira kolanagare mahāmoggallānattherassa upaṭṭhākaputto	547	
PA_atk-s03_01a:547_1	daharakāleyeva therassa santike vasanto jhānaṃ nibbattetvā kālaṅkato, brahmaloke	547	
PA_atk-s03_01a:547_2	uppajji. Tatrāpi naṃ kakudho brahmātveva sañjānanti. Nandasīti tussasi. Kiṃ laddhāti	547	
PA_atk-s03_01a:547_3	tuṭṭhi nāma kiñci manāpaṃ labhitvā hoti, tasmā evamāha. Kiṃ jīyitthāti yassa hi kiñci	547	
PA_atk-s03_01a:547_4	manāpaṃ cīvarādivatthu jiṇṇaṃ hoti, so socati, tasmā evamāha. Aratī nābhikīratīti	547	
PA_atk-s03_01a:547_5	ukkaṇṭhitā nābhibhavati. Aghajātassāti dukkhajātassa, vaṭṭadukkhe ṭhitassāti attho.	547	
PA_atk-s03_01a:547_6	Nandījātassāti jātataṇhassa. Aghanti evarūpassa hi vaṭṭadukkhaṃ āgatameva hoti. “Dukkhī	547	
PA_atk-s03_01a:547_7	sukhaṃ patthayatī”ti hi vuttaṃ. Iti aghajātassa nandī hoti, sukhavipariṇāmena dukkhaṃ	547	
PA_atk-s03_01a:547_8	āgatamevāti nandījātassa aghaṃ hoti. Aṭṭhamaṃ.	547	
PA_atk-s03_01a:548	100. Navamaṃ vuttatthameva. Navamaṃ.	54	
PA_atk-s03_01a:549	101. Dasame ānandattherassa anumānabuddhiyā ānubhāvappakāsanatthaṃ aññataroti āha. Dasamaṃ.	54	
PA_atk-s03_01a:550	Dutiyo vaggo.	55	
PA_atk-s03_01a:551	3. Nānātitthiyavaggo	55	
PA_atk-s03_01a:552	1-2. Sivasuttādivaṇṇanā	55	
PA_atk-s03_01a:553	102. Tatiyavaggassa paṭhamaṃ vuttatthameva. Paṭhamaṃ.	55	
PA_atk-s03_01a:554	103. Dutiye paṭikaccevāti paṭhamaṃyeva. Akkhacchinnovajhāyatīti akkhacchinno avajhāyati, balavacintanaṃ cinteti. Dutiyagāthāya akkhacchinnovāti akkhacchinno viya. Dutiyaṃ.	55	
PA_atk-s03_01a:555	3-4. Serīsuttādivaṇṇanā	55	
PA_atk-s03_01a:556_0	104. Tatiye dāyakoti dānasīlo. Dānapatīti yaṃ dānaṃ demi, tassa pati hutvā demi,	556	
PA_atk-s03_01a:556_1	na dāso na sahāyo. Yo hi attanā madhuraṃ bhuñjati, paresaṃ amadhuraṃ deti, so dānasaṅkhātassa	556	
PA_atk-s03_01a:556_2	deyyadhammassa dāso hutvā deti. Yo yaṃ attanā bhuñjati, tadeva deti, so sahāyo hutvā	556	
PA_atk-s03_01a:556_3	deti. Yo pana attanā yena tena yāpeti, paresaṃ madhuraṃ deti, so pati jeṭṭhako sāmi	556	
PA_atk-s03_01a:556_4	hutvā deti. Ahaṃ “tādiso ahosi”nti vadati.	556	
PA_atk-s03_01a:557_0	Catūsu dvāresuti tassa kira rañño sindhavaraṭṭhaṃ sodhivākaraṭṭhanti dve raṭṭhāni	557	
PA_atk-s03_01a:557_1	ahesuṃ, nagaraṃ roruvaṃ nāma. Tassa ekekasmiṃ dvāre devasikaṃ satasahassaṃ uppajjati,	557	
PA_atk-s03_01a:557_2	antonagare vinicchayaṭṭhāne satasahassaṃ. So bahuhiraññasuvaṇṇaṃ rāsibhūtaṃ disvā	557	
PA_atk-s03_01a:557_3	kammassakatañāṇaṃ uppādetvā catūsu dvāresu dānasālāyo kāretvā tasmiṃ tasmiṃ dvāre	557	
PA_atk-s03_01a:557_4	uṭṭhitaāyena dānaṃ dethāti amacce ṭhapesi. Tenāha – “catūsu dvāresu dānaṃ dīyitthā”ti.	557	
PA_atk-s03_01a:558_0	Samaṇabrāhmaṇakapaṇaddhikavanibbakayācakānanti ettha samaṇāti pabbajjūpagatā. Brāhmaṇāti	558	
PA_atk-s03_01a:558_1	bhovādino. Samitapāpabāhitapāpe pana samaṇabrāhmaṇe esa nālattha. Kapaṇāti duggatā	558	
PA_atk-s03_01a:558_2	daliddamanussā kāṇakuṇiādayo. Addhikāti pathāvino. Vanibbakāti ye “iṭṭhaṃ, dinnaṃ,	558	
PA_atk-s03_01a:558_3	kantaṃ, manāpaṃ, kālena, anavajjaṃ dinnaṃ, dadaṃ cittaṃ pasādeyya, gacchatu bhavaṃ	558	
PA_atk-s03_01a:558_4	brahmaloka”ntiādinā nayena dānassa vaṇṇaṃ thomayamānā vicaranti. Yācakāti ye “pasatamattaṃ	558	
PA_atk-s03_01a:558_5	detha, sarāvamattaṃ dethā”tiādīni ca vatvā yācamānā vicaranti. Itthāgārassa dānaṃ	558	
PA_atk-s03_01a:558_6	dīyitthāti paṭhamadvārassa laddhattā tattha uppajjanakasatasahasse aññampi dhanaṃ	558	
PA_atk-s03_01a:558_7	pakkhipitvā rañño amacce hāretvā attano amacce ṭhapetvā raññā dinnadānato rājitthiyo	558	
PA_atk-s03_01a:558_8	mahantataraṃ dānaṃ adaṃsu. Taṃ sandhāyevamāha. Mama dānaṃ paṭikkamīti yaṃ mama dānaṃ	558	
PA_atk-s03_01a:558_9	tattha dīyittha, taṃ paṭinivatti. Sesadvāresupi eseva nayo. Kocīti katthaci. Dīgharattanti	558	
PA_atk-s03_01a:558_10	asītivassasahassāni. Ettakaṃ kira kālaṃ tassa rañño dānaṃ dīyittha. Tatiyaṃ.	5581	
PA_atk-s03_01a:559	105. Catutthaṃ vuttatthameva. Catutthaṃ.	55	
PA_atk-s03_01a:560	5. Jantusuttavaṇṇanā	56	
PA_atk-s03_01a:561_0	106. Pañcame kosalesu viharantīti bhagavato santike kammaṭṭhānaṃ gahetvā tattha gantvā	561	
PA_atk-s03_01a:561_1	viharanti. Uddhatāti akappiye kappiyasaññitāya ca kappiye akappiyasaññitāya ca anavajje	561	
PA_atk-s03_01a:561_2	sāvajjasaññitāya ca sāvajje anavajjasaññitāya ca uddhaccapakatikā hutvā. Unnaḷāti	561	
PA_atk-s03_01a:561_3	uggatanaḷā, uṭṭhitatucchamānāti vuttaṃ hoti. Capalāti pattacīvaramaṇḍanādinā cāpallena	561	
PA_atk-s03_01a:561_4	yuttā. Mukharāti mukhakharā, kharavacanāti vuttaṃ hoti. Vikiṇṇavācāti asaṃyatavacanā,	561	
PA_atk-s03_01a:561_5	divasampi niratthakavacanapalāpino. Muṭṭhassatinoti naṭṭhassatino sativirahitā, idha	561	
PA_atk-s03_01a:561_6	kataṃ ettha pamussanti. Asampajānāti nippaññā. Asamāhitāti appanāupacārasamādhirahitā,	561	
PA_atk-s03_01a:561_7	caṇḍasote baddhanāvāsadisā. Vibbhantacittāti anavaṭṭhitacittā, panthāruḷhabālamigasadisā.	561	
PA_atk-s03_01a:561_8	Pākatindriyāti saṃvarābhāvena gihikāle viya vivaṭaindriyā.	561	
PA_atk-s03_01a:562_0	Jantūti evaṃnāmako devaputto. Tadahuposatheti tasmiṃ ahu uposathe, uposathadivaseti	562	
PA_atk-s03_01a:562_1	attho. Pannaraseti cātuddasikādipaṭikkhepo. Upasaṅkamīti codanatthāya upagato. So	562	
PA_atk-s03_01a:562_2	kira cintesi – “ime bhikkhū satthu santike kammaṭṭhānaṃ gahetvā nikkhantā, idāni	562	
PA_atk-s03_01a:562_3	pamattā viharanti, na kho panete pāṭiyekkaṃ nisinnaṭṭhāne codiyamānā kathaṃ gaṇhissanti,	562	
PA_atk-s03_01a:562_4	samāgamanakāle codissāmī”ti uposathadivase tesaṃ sannipatitabhāvaṃ ñatvā upasaṅkami.	562	
PA_atk-s03_01a:562_5	Gāthāhi ajjhabhāsīti sabbesaṃ majjhe ṭhatvā gāthā abhāsi.	562	
PA_atk-s03_01a:563_0	Tattha yasmā guṇakathāya saddhiṃ nigguṇassa aguṇo pākaṭo hoti, tasmā guṇaṃ tāva kathento	563	
PA_atk-s03_01a:563_1	sukhajīvino pure āsuntiādimāha. Tattha sukhajīvino pure āsunti pubbe bhikkhū supposā	563	
PA_atk-s03_01a:563_2	subharā ahesuṃ, uccanīcakulesu sapadānaṃ caritvā laddhena missakapiṇḍena yāpesunti	563	
PA_atk-s03_01a:563_3	adhippāyena evamāha. Anicchāti nittaṇhā hutvā.	563	
PA_atk-s03_01a:564_0	Evaṃ porāṇakabhikkhūnaṃ vaṇṇaṃ kathetvā idāni tesaṃ avaṇṇaṃ kathento dupposantiādimāha.	564	
PA_atk-s03_01a:564_1	Tattha gāme gāmaṇikā viyāti yathā gāme gāmakuṭā nānappakārena janaṃ pīḷetvā khīradadhitaṇḍulādīni	564	
PA_atk-s03_01a:564_2	āharāpetvā bhuñjanti, evaṃ tumhepi anesanāya ṭhitā tumhākaṃ jīvikaṃ kappethāti adhippāyena	564	
PA_atk-s03_01a:564_3	vadati. Nipajjantīti uddesaparipucchāmanasikārehi anatthikā hutvā sayanamhi hatthapāde	564	
PA_atk-s03_01a:564_4	vissajjetvā nipajjanti. Parāgāresūti paragehesu, kulasuṇhādīsūti attho. Mucchitāti	564	
PA_atk-s03_01a:564_5	kilesamucchāya mucchitā.	564	
PA_atk-s03_01a:565_0	Ekacceti vattabbayuttakeyeva. Apaviddhāti chaḍḍitakā. Anāthāti apatiṭṭhā. Petāti	565	
PA_atk-s03_01a:565_1	susāne chaḍḍitā kālaṅkatamanussā. Yathā hi susāne chaḍḍitā nānāsakuṇādīhi khajjanti,	565	
PA_atk-s03_01a:565_2	ñātakāpi nesaṃ nāthakiccaṃ na karonti, na rakkhanti, na gopayanti, evamevaṃ evarūpāpi	565	
PA_atk-s03_01a:565_3	ācariyupajjhāyādīnaṃ santikā ovādānusāsaniṃ na labhantīti apaviddhā anāthā, yathā	565	
PA_atk-s03_01a:565_4	petā, tatheva honti. Pañcamaṃ.	565	
PA_atk-s03_01a:566	6. Rohitassasuttavaṇṇanā	56	
PA_atk-s03_01a:567_0	107. Chaṭṭhe yatthāti cakkavāḷalokassa ekokāse bhummaṃ. Na cavati na upapajjatīti	567	
PA_atk-s03_01a:567_1	idaṃ aparāparaṃ cutipaṭisandhivasena gahitaṃ. Gamanenāti padagamanena. Nāhaṃ taṃ	567	
PA_atk-s03_01a:567_2	lokassa antanti satthā saṅkhāralokassa antaṃ sandhāya vadati. Ñāteyyantiādīsu ñātabbaṃ,	567	
PA_atk-s03_01a:567_3	daṭṭhabbaṃ, pattabbanti attho.	567	
PA_atk-s03_01a:568	Iti devaputtena cakkavāḷalokassa anto pucchito, satthārā saṅkhāralokassa kathito. So pana attano pañhena saddhiṃ satthu byākaraṇaṃ sametīti saññāya pasaṃsanto acchariyantiādimāha.	56	
PA_atk-s03_01a:569_0	Daḷhadhammoti daḷhadhanu, uttamappamāṇena dhanunā samannāgato. Dhanuggahoti dhanuācariyo.	569	
PA_atk-s03_01a:569_1	Susikkhitoti dasa dvādasa vassāni dhanusippaṃ sikkhito. Katahatthoti usabhappamāṇepi	569	
PA_atk-s03_01a:569_2	vālaggaṃ vijjhituṃ samatthabhāvena katahattho. Katūpāsanoti katasarakkhepo dassitasippo.	569	
PA_atk-s03_01a:569_3	Asanenāti kaṇḍena. Atipāteyyāti atikkameyya. Yāvatā so tālacchāyaṃ atikkameyya, tāvatā	569	
PA_atk-s03_01a:569_4	kālena ekacakkavāḷaṃ atikkamāmīti attano javasampattiṃ dasseti.	569	
PA_atk-s03_01a:570_0	Puratthimā samuddā pacchimoti yathā puratthimasamuddā pacchimasamuddo dūre, evaṃ	570	
PA_atk-s03_01a:570_1	me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito pādaṃ	570	
PA_atk-s03_01a:570_2	pasāretvā pacchimacakkavāḷamukhavaṭṭiyaṃ akkamati, puna dutiyaṃ pādaṃ pasāretvā paracakkavāḷamukhavaṭṭiyaṃ	570	
PA_atk-s03_01a:570_3	akkamati. Icchāgatanti icchā eva. Aññatrevāti nippapañcataṃ dasseti. Bhikkhācārakāle	570	
PA_atk-s03_01a:570_4	kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi	570	
PA_atk-s03_01a:570_5	piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ	570	
PA_atk-s03_01a:570_6	vissamitvā puna javati. Vassasatāyukoti tadā dīghāyukakālo hoti, ayaṃ pana vassasatāvasiṭṭhe	570	
PA_atk-s03_01a:570_7	āyumhi gamanaṃ ārabhi. Vassasatajīvīti taṃ vassasataṃ anantarāyena jīvanto. Antarāva	570	
PA_atk-s03_01a:570_8	kālaṅkatoti cakkavāḷalokassa antaṃ appatvā antarāva mato. So pana tattha kālaṃ katvāpi	570	
PA_atk-s03_01a:570_9	āgantvā imasmiṃyeva cakkavāḷe nibbatti. Appatvāti saṅkhāralokassa antaṃ appatvā.	570	
PA_atk-s03_01a:570_10	Dukkhassāti vaṭṭadukkhassa. Antakiriyanti pariyantakaraṇaṃ. Kaḷevareti attabhāve.	5701	
PA_atk-s03_01a:570_11	Sasaññimhi samanaketi sasaññe sacitte. Lokanti dukkhasaccaṃ. Lokasamudayanti samudayasaccaṃ.	5701	
PA_atk-s03_01a:570_12	Lokanirodhanti nirodhasaccaṃ. Paṭipadanti maggasaccaṃ. Iti – “nāhaṃ, āvuso, imāni	5701	
PA_atk-s03_01a:570_13	cattāri saccāni tiṇakaṭṭhādīsu paññapemi, imasmiṃ pana cātumahābhūtike kāyasmiṃ yeva	5701	
PA_atk-s03_01a:570_14	paññapemī”ti dasseti. Samitāvīti samitapāpo. Nāsīsatīti na pattheti. Chaṭṭhaṃ.	5701	
PA_atk-s03_01a:571	108-109. Sattamaṭṭhamāni vuttatthāneva. Sattamaṃ, aṭṭhamaṃ.	57	
PA_atk-s03_01a:572	9. Susimasuttavaṇṇanā	57	
PA_atk-s03_01a:573_0	110. Navame tuyhampi no, ānanda, sāriputto ruccatīti satthā therassa vaṇṇaṃ kathetukāmo,	573	
PA_atk-s03_01a:573_1	vaṇṇo ca nāmesa visabhāgapuggalassa santike kathetuṃ na vaṭṭati. Tassa santike kathito	573	
PA_atk-s03_01a:573_2	hi matthakaṃ na pāpuṇāti. So hi “asuko nāma bhikkhu sīlavā”ti vutte. “Kiṃ tassa sīlaṃ?	573	
PA_atk-s03_01a:573_3	Gorūpasīlo so. Kiṃ tayā añño sīlavā na diṭṭhapubbo”ti vā? “Paññavā”ti vutte, “kiṃ	573	
PA_atk-s03_01a:573_4	pañño so? Kiṃ tayā añño paññavā na diṭṭhapubbo”ti? Vā, ādīni vatvā vaṇṇakathāya antarāyaṃ	573	
PA_atk-s03_01a:573_5	karoti. Ānandatthero pana sāriputtattherassa sabhāgo, paṇītāni labhitvā therassa	573	
PA_atk-s03_01a:573_6	deti, attano upaṭṭhākadārake pabbājetvā therassa santike upajjhaṃ gaṇhāpeti, upasampādeti.	573	
PA_atk-s03_01a:573_7	Sāriputtattheropi ānandattherassa tatheva karoti. Kiṃ kāraṇā? Aññamaññassa guṇesu	573	
PA_atk-s03_01a:573_8	pasīditvā. Ānandatthero hi – “amhākaṃ jeṭṭhabhātiko ekaṃ asaṅkhyeyyaṃ satasahassañca	573	
PA_atk-s03_01a:573_9	kappe pāramiyo pūretvā soḷasavidhaṃ paññaṃ paṭivijjhitvā dhammasenāpatiṭṭhāne ṭhito”ti	573	
PA_atk-s03_01a:573_10	therassa guṇesu pasīditvāva theraṃ mamāyati. Sāriputtattheropi – “sammāsambuddhassa	5731	
PA_atk-s03_01a:573_11	mayā kattabbaṃ mukhodakadānādikiccaṃ sabbaṃ ānando karoti. Ānandaṃ nissāya ahaṃ icchiticchitaṃ	5731	
PA_atk-s03_01a:573_12	samāpattiṃ samāpajjituṃ labhāmī”ti āyasmato ānandassa guṇesu pasīditvāva taṃ mamāyati.	5731	
PA_atk-s03_01a:573_13	Tasmā bhagavā sāriputtattherassa vaṇṇaṃ kathetukāmo ānandattherassa santike kathetuṃ āraddho.	5731	
PA_atk-s03_01a:574_0	Tattha tuyhampīti sampiṇḍanattho pi-kāro. Idaṃ vuttaṃ hoti – “ānanda, sāriputtassa	574	
PA_atk-s03_01a:574_1	ācāro gocaro vihāro abhikkamo paṭikkamo ālokitavilokitaṃ samiñjitapasāraṇaṃ mayhaṃ	574	
PA_atk-s03_01a:574_2	ruccati, asītimahātherānaṃ ruccati, sadevakassa lokassa ruccati. Tuyhampi ruccatī”ti?	574	
PA_atk-s03_01a:575_0	Tato thero sāṭakantare laddhokāso balavamallo viya tuṭṭhamānaso hutvā – “satthā mayhaṃ	575	
PA_atk-s03_01a:575_1	piyasahāyassa vaṇṇaṃ kathāpetukāmo. Labhissāmi no ajja, dīpadhajabhūtaṃ mahājambuṃ	575	
PA_atk-s03_01a:575_2	vidhunanto viya valāhakantarato candaṃ nīharitvā dassento viya sāriputtattherassa	575	
PA_atk-s03_01a:575_3	vaṇṇaṃ kathetu”nti cintetvā paṭhamataraṃ tāva catūhi padehi puggalapalāpe haranto	575	
PA_atk-s03_01a:575_4	kassa hi nāma, bhante, abālassātiādimāha. Bālo hi bālatāya, duṭṭho dosatāya, mūḷho	575	
PA_atk-s03_01a:575_5	mohena, vipallatthacitto ummattako cittavipallāsena vaṇṇaṃ “vaṇṇo”ti vā avaṇṇaṃ “avaṇṇe”ti	575	
PA_atk-s03_01a:575_6	vā, “ayaṃ buddho, ayaṃ sāvako”ti vā na jānāti. Abālādayo pana jānanti, tasmā abālassātiādimāha.	575	
PA_atk-s03_01a:575_7	Na rucceyyāti bālādīnaṃyeva hi so na rucceyya, na aññassa kassaci na rucceyya.	575	
PA_atk-s03_01a:576_0	Evaṃ puggalapalāpe haritvā idāni soḷasahi padehi yathābhūtaṃ vaṇṇaṃ kathento paṇḍito,	576	
PA_atk-s03_01a:576_1	bhantetiādimāha. Tattha paṇḍitoti paṇḍiccena samannāgato, catūsu kosallesu ṭhitassetaṃ	576	
PA_atk-s03_01a:576_2	nāmaṃ. Vuttañhetaṃ – “yato kho, ānanda, bhikkhu dhātukusalo ca hoti āyatanakusalo	576	
PA_atk-s03_01a:576_3	ca paṭiccasamuppādakusalo ca ṭhānāṭṭhānakusalo ca, ettāvatā kho, ānanda, ‘paṇḍito	576	
PA_atk-s03_01a:576_4	bhikkhū’ti alaṃ vacanāyā”ti. Mahāpaññotiādīsu mahāpaññādīhi samannāgatoti attho.	576	
PA_atk-s03_01a:576_5	Tatridaṃ mahāpaññādīnaṃ nānattaṃ – katamā mahāpaññā? Mahante sīlakkhandhe pariggaṇhātīti	576	
PA_atk-s03_01a:576_6	mahāpaññā, mahante samādhikkhandhe, paññākkhandhe, vimuttikkhandhe, vimuttiñāṇadassanakkhandhe	576	
PA_atk-s03_01a:576_7	pariggaṇhātīti mahāpaññā. Mahantāni ṭhānāṭṭhānāni, mahāvihārasamāpattiyo, mahantāni	576	
PA_atk-s03_01a:576_8	ariyasaccāni, mahante satipaṭṭhāne, sammappadhāne, iddhipāde, mahantāni indriyāni,	576	
PA_atk-s03_01a:576_9	balāni, bojjhaṅgāni, mahante ariyamagge, mahantāni sāmaññaphalāni, mahāabhiññāyo,	576	
PA_atk-s03_01a:576_10	mahantaṃ paramatthaṃ nibbānaṃ pariggaṇhātīti mahāpaññā.	5761	
PA_atk-s03_01a:577	Sā pana therassa devorohanaṃ katvā saṅkassanagaradvāre ṭhitena satthārā puthujjanapañcake pañhe pucchite taṃ vissajjentassa pākaṭā jātā.	57	
PA_atk-s03_01a:578_0	Katamā puthupaññā? Puthu nānākhandhesu, (ñāṇaṃ pavattatīti puthupaññā.) Puthu nānādhātūsu,	578	
PA_atk-s03_01a:578_1	puthu nānāāyatanesu, puthu nānāpaṭiccasamuppādesu, puthu nānāsuññatamanupalabbhesu,	578	
PA_atk-s03_01a:578_2	puthu nānāatthesu, dhammesu niruttīsu paṭibhānesu, puthu nānāsīlakkhandhesu, puthu	578	
PA_atk-s03_01a:578_3	nānāsamādhi-paññāvimutti-vimuttiñāṇadassanakkhandhesu, puthu nānāṭhānāṭṭhānesu, puthu	578	
PA_atk-s03_01a:578_4	nānāvihārasamāpattīsu, puthu nānāariyasaccesu, puthu nānāsatipaṭṭhānesu, sammappadhānesu,	578	
PA_atk-s03_01a:578_5	iddhipādesu, indriyesu, balesu, bojjhaṅgesu, puthu nānāariyamaggesu, sāmaññaphalesu,	578	
PA_atk-s03_01a:578_6	abhiññāsu, puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.	578	
PA_atk-s03_01a:579_0	Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlaṃ	579	
PA_atk-s03_01a:579_1	paripūreti, indriyasaṃvaraṃ paripūreti, bhojane mattaññutaṃ, jāgariyānuyogaṃ, sīlakkhandhaṃ,	579	
PA_atk-s03_01a:579_2	samādhikkhandhaṃ, paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti,	579	
PA_atk-s03_01a:579_3	hāsapaññā. Hāsabahulo pāmojjabahulo ṭhānāṭṭhānaṃ paṭivijjhatīti hāsapaññā. Hāsabahulo	579	
PA_atk-s03_01a:579_4	vihārasamāpattiyo paripūretīti hāsapaññā. Hāsabahulo ariyasaccāni paṭivijjhati. Satipaṭṭhāne,	579	
PA_atk-s03_01a:579_5	sammappadhāne, iddhipāde, indriyāni, balāni, bojjhaṅgāni, ariyamaggaṃ bhāvetīti hāsapaññā.	579	
PA_atk-s03_01a:579_6	Hāsabahulo sāmaññaphalāni sacchikaroti, abhiññāyo paṭivijjhatīti hāsapaññā, hāsabahulo	579	
PA_atk-s03_01a:579_7	vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.	579	
PA_atk-s03_01a:580	Thero ca sarado nāma tāpaso hutvā anomadassissa bhagavato pādamūle aggasāvakapatthanaṃ paṭṭhapesi. Taṃkālato paṭṭhāya hāsabahulo sīlaparipūraṇādīni akāsīti hāsapañño.	58	
PA_atk-s03_01a:581_0	Katamā javanapaññā? Yaṃkiñci rūpaṃ atītānāgatapaccuppannaṃ…pe… yaṃ dūre santike vā,	581	
PA_atk-s03_01a:581_1	sabbaṃ rūpaṃ aniccato khippaṃ javatīti javanapaññā. Dukkhato khippaṃ, anattato khippaṃ	581	
PA_atk-s03_01a:581_2	javatīti javanapaññā. Yā kāci vedanā…pe… yā kāci saññā… ye keci saṅkhārā… yaṃkiñci	581	
PA_atk-s03_01a:581_3	viññāṇaṃ atītānāgatapaccuppannaṃ…pe… sabbaṃ viññāṇaṃ aniccato, dukkhato, anattato	581	
PA_atk-s03_01a:581_4	khippaṃ javatīti javanapaññā. Cakkhu…pe… jarāmaraṇaṃ atītānāgatapaccuppannaṃ aniccato,	581	
PA_atk-s03_01a:581_5	dukkhato, anattato khippaṃ javatīti javanapaññā. Rūpaṃ atītānāgatapaccuppannaṃ aniccaṃ	581	
PA_atk-s03_01a:581_6	khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā	581	
PA_atk-s03_01a:581_7	vibhūtaṃ katvā rūpanirodhe nibbāne khippaṃ javatīti javanapaññā. Vedanā… saññā… saṅkhārā…	581	
PA_atk-s03_01a:581_8	viññāṇaṃ… cakkhu…pe… jarāmaraṇaṃ atītānāgatapaccuppannaṃ aniccaṃ khayaṭṭhena…pe…	581	
PA_atk-s03_01a:581_9	vibhūtaṃ katvā jarāmaraṇanirodhe nibbāne khippaṃ javatīti javanapaññā. Rūpaṃ atītānāgatapaccuppannaṃ…pe…	581	
PA_atk-s03_01a:581_10	viññāṇaṃ. Cakkhu…pe… jarāmaraṇaṃ aniccaṃ saṅkhataṃ paṭiccasamuppannaṃ khayadhammaṃ	5811	
PA_atk-s03_01a:581_11	vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ	5811	
PA_atk-s03_01a:581_12	katvā jarāmaraṇanirodhe nibbāne khippaṃ javatīti javanapaññā.	5811	
PA_atk-s03_01a:582_0	Katamā tikkhapaññā? Khippaṃ kilese chindatīti tikkhapaññā. Uppannaṃ kāmavitakkaṃ	582	
PA_atk-s03_01a:582_1	nādhivāseti, uppannaṃ byāpādavitakkaṃ… uppannaṃ vihiṃsāvitakkaṃ… uppannuppanne pāpake	582	
PA_atk-s03_01a:582_2	akusale dhamme… uppannaṃ rāgaṃ… dosaṃ… mohaṃ… kodhaṃ… upanāhaṃ… makkhaṃ… paḷāsaṃ…	582	
PA_atk-s03_01a:582_3	issaṃ… macchariyaṃ… māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ… madaṃ…	582	
PA_atk-s03_01a:582_4	pamādaṃ… sabbe kilese… sabbe duccarite… sabbe abhisaṅkhāre… sabbe bhavagāmikamme	582	
PA_atk-s03_01a:582_5	nādhivāseti pajahati vinodeti, byantīkaroti, anabhāvaṃ gametīti tikkhapaññā. Ekasmiṃ	582	
PA_atk-s03_01a:582_6	āsane cattāro ca ariyamaggā, cattāri ca sāmaññaphalāni, catasso ca paṭisambhidāyo,	582	
PA_atk-s03_01a:582_7	cha ca abhiññāyo adhigatā honti sacchikatā phassitā paññāyāti tikkhapaññā.	582	
PA_atk-s03_01a:583_0	Thero ca bhāgineyyassa dīghanakhaparibbājakassa vedanāpariggahasutte desiyamāne ṭhitakova	583	
PA_atk-s03_01a:583_1	sabbakilese chinditvā sāvakapāramiñāṇaṃ paṭividdhakālato paṭṭhāya tikkhapañño nāma	583	
PA_atk-s03_01a:583_2	jāto. Tenāha – “tikkhapañño, bhante, āyasmā sāriputto”ti.	583	
PA_atk-s03_01a:584_0	Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo	584	
PA_atk-s03_01a:584_1	ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,	584	
PA_atk-s03_01a:584_2	anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā.	584	
PA_atk-s03_01a:584_3	Anibbiddhapubbaṃ appadālitapubbaṃ dosakkhandhaṃ… mohakkhandhaṃ… kodhaṃ… upanāhaṃ…pe…	584	
PA_atk-s03_01a:584_4	sabbe bhavagāmikamme nibbijjhati padāletīti nibbedhikapaññā.	584	
PA_atk-s03_01a:585_0	Appicchoti santaguṇaniguhanatā, paccayapaṭiggahaṇe ca mattaññutā, etaṃ appicchalakkhaṇanti	585	
PA_atk-s03_01a:585_1	iminā lakkhaṇena samannāgato. Santuṭṭhoti catūsu paccayesu yathālābhasantoso yathābalasantoso	585	
PA_atk-s03_01a:585_2	yathāsāruppasantosoti, imehi tīhi santosehi samannāgato. Pavivittoti kāyaviveko ca	585	
PA_atk-s03_01a:585_3	vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ,	585	
PA_atk-s03_01a:585_4	upadhiviveko ca nirupadhīnaṃ puggalānaṃ visaṅkhāragatānanti, imesaṃ tiṇṇaṃ vivekānaṃ	585	
PA_atk-s03_01a:585_5	lābhī. Asaṃsaṭṭhoti dassanasaṃsaggo savanasaṃsaggo samullapanasaṃsaggo paribhogasaṃsaggo	585	
PA_atk-s03_01a:585_6	kāyasaṃsaggoti, imehi pañcahi saṃsaggehi virahito. Ayañca pañcavidho saṃsaggo rājūhi	585	
PA_atk-s03_01a:585_7	rājamahāmattehi titthiyehi titthiyasāvakehi upāsakehi upasikāhi bhikkhūhi bhikkhunīhīti	585	
PA_atk-s03_01a:585_8	aṭṭhahi puggalehi saddhiṃ jāyati, so sabbopi therassa natthīti asaṃsaṭṭho.	585	
PA_atk-s03_01a:586_0	Āraddhavīriyoti paggahitavīriyo paripuṇṇavīriyo. Tattha āraddhavīriyo bhikkhu gamane	586	
PA_atk-s03_01a:586_1	uppannakilesassa ṭhānaṃ pāpuṇituṃ na deti, ṭhāne uppannassa nisajjaṃ, nisajjāya uppannassa	586	
PA_atk-s03_01a:586_2	seyyaṃ pāpuṇituṃ na deti, tasmiṃ tasmiṃ iriyāpathe uppannaṃ tattha tattheva niggaṇhāti.	586	
PA_atk-s03_01a:586_3	Thero pana catucattālīsa vassāni mañce piṭṭhiṃ na pasāreti. Taṃ sandhāya “āraddhavīriyo”ti	586	
PA_atk-s03_01a:586_4	āha. Vattāti odhunanavattā. Bhikkhūnaṃ ajjhācāraṃ disvā “ajja kathessāmi, sve kathessāmī”ti	586	
PA_atk-s03_01a:586_5	kathāvavatthānaṃ na karoti, tasmiṃ tasmiṃ yeva ṭhāne ovadati anusāsatīti attho.	586	
PA_atk-s03_01a:587_0	Vacanakkhamoti vacanaṃ khamati. Eko hi parassa ovādaṃ deti, sayaṃ pana aññena ovadiyamāno	587	
PA_atk-s03_01a:587_1	kujjhati. Thero pana parassapi ovādaṃ deti, sayaṃ ovadiyamānopi sirasā sampaṭicchati.	587	
PA_atk-s03_01a:587_2	Ekadivasaṃ kira sāriputtattheraṃ sattavassiko sāmaṇero – “bhante, sāriputta, tumhākaṃ	587	
PA_atk-s03_01a:587_3	nivāsanakaṇṇo olambatī”ti āha. Thero kiñci avatvāva ekamantaṃ gantvā parimaṇḍalaṃ	587	
PA_atk-s03_01a:587_4	nivāsetvā āgamma “ettakaṃ vaṭṭati ācariyā”ti añjaliṃ paggayha aṭṭhāsi.	587	
PA_atk-s03_01a:588	“Tadahu pabbajito santo, jātiyā sattavassiko;	58	
PA_atk-s03_01a:589	Sopi maṃ anusāseyya, sampaṭicchāmi matthake”ti. –	58	
PA_atk-s03_01a:590	Āha.	59	
PA_atk-s03_01a:591_0	Codakoti vatthusmiṃ otiṇṇe vā anotiṇṇe vā vītikkamaṃ disvā – “āvuso, bhikkhunā nāma	591	
PA_atk-s03_01a:591_1	evaṃ nivāsetabbaṃ, evaṃ pārupitabbaṃ, evaṃ gantabbaṃ, evaṃ ṭhātabbaṃ, evaṃ nisīditabbaṃ,	591	
PA_atk-s03_01a:591_2	evaṃ khāditabbaṃ, evaṃ bhuñjitabba”nti tantivasena anusiṭṭhiṃ deti.	591	
PA_atk-s03_01a:592	Pāpagarahīti pāpapuggale na passe, na tesaṃ vacanaṃ suṇe, tehi saddhiṃ ekacakkavāḷepi na vaseyyaṃ.	59	
PA_atk-s03_01a:593	“Mā me kadāci pāpiccho, kusīto hīnavīriyo;	59	
PA_atk-s03_01a:594	Appassuto anādaro, sameto ahu katthacī”ti. –	59	
PA_atk-s03_01a:595_0	Evaṃ pāpapuggalepi garahati, “samaṇena nāma rāgavasikena dosamohavasikena na hotabbaṃ,	595	
PA_atk-s03_01a:595_1	uppanno rāgo doso moho pahātabbo”ti evaṃ pāpadhammepi garahatīti dvīhi kāraṇehi “pāpagarahī,	595	
PA_atk-s03_01a:595_2	bhante, āyasmā sāriputto”ti vadati.	595	
PA_atk-s03_01a:596_0	Evaṃ āyasmatā ānandena soḷasahi padehi therassa yathābhūtavaṇṇappakāsane kate – “kiṃ	596	
PA_atk-s03_01a:596_1	ānando attano piyasahāyassa vaṇṇaṃ kathetuṃ na labhati, kathetu kiṃ pana tena kathitaṃ	596	
PA_atk-s03_01a:596_2	tatheva hoti, kiṃ so sabbaññū”ti? Koci pāpapuggalo vattuṃ mā labhatūti satthā taṃ	596	
PA_atk-s03_01a:596_3	vaṇṇabhaṇanaṃ akuppaṃ sabbaññubhāsitaṃ karonto jinamuddikāya lañchanto evametantiādimāha.	596	
PA_atk-s03_01a:597_0	Evaṃ tathāgatena ca ānandattherena ca mahātherassa vaṇṇe kathiyamāne bhumaṭṭhakā	597	
PA_atk-s03_01a:597_1	devatā uṭṭhahitvā eteheva soḷasahi padehi vaṇṇaṃ kathayiṃsu. Tato ākāsaṭṭhakadevatā	597	
PA_atk-s03_01a:597_2	sītavalāhakā uṇhavalāhakā cātumahārājikāti yāva akaniṭṭhabrahmalokā devatā uṭṭhahitvā	597	
PA_atk-s03_01a:597_3	eteheva soḷasahi padehi vaṇṇaṃ kathayiṃsu. Etenupāyena ekacakkavāḷaṃ ādiṃ katvā dasasu	597	
PA_atk-s03_01a:597_4	cakkavāḷasahassesu devatā uṭṭhahitvā kathayiṃsu. Athāyasmato sāriputtassa saddhivihāriko	597	
PA_atk-s03_01a:597_5	susīmo devaputto cintesi – “imā devatā attano attano nakkhattakīḷaṃ pahāya tattha	597	
PA_atk-s03_01a:597_6	tattha gantvā mayhaṃ upajjhāyasseva vaṇṇaṃ kathenti, gacchāmi tathāgatassa santikaṃ,	597	
PA_atk-s03_01a:597_7	gantvā etadeva vaṇṇabhaṇanaṃ devatābhāsitaṃ karomī”ti, so tathā akāsi. Taṃ dassetuṃ	597	
PA_atk-s03_01a:597_8	atha kho susīmotiādi vuttaṃ.	597	
PA_atk-s03_01a:598_0	Uccāvacāti aññesu ṭhānesu paṇītaṃ uccaṃ vuccati, hīnaṃ avacaṃ. Idha pana uccāvacāti	598	
PA_atk-s03_01a:598_1	nānāvidhā vaṇṇanibhā. Tassā kira devaparisāya nīlaṭṭhānaṃ atinīlaṃ, pītakaṭṭhānaṃ	598	
PA_atk-s03_01a:598_2	atipītakaṃ, lohitaṭṭhānaṃ atilohitaṃ, odātaṭṭhānaṃ accodātanti, catubbidhā vaṇṇanibhā	598	
PA_atk-s03_01a:598_3	pātubhavi. Teneva seyyathāpi nāmāti catasso upamā āgatā. Tattha subhoti sundaro.	598	
PA_atk-s03_01a:598_4	Jātimāti jātisampanno. Suparikammakatoti dhovanādiparikammena suṭṭhu parikammakato.	598	
PA_atk-s03_01a:598_5	Paṇḍukambale nikkhittoti rattakambale ṭhapito. Evamevanti rattakambale nikkhittamaṇi	598	
PA_atk-s03_01a:598_6	viya sabbā ekappahāreneva virocituṃ āraddhā. Nikkhanti atirekapañcasuvaṇṇena katapiḷandhanaṃ.	598	
PA_atk-s03_01a:598_7	Tañhi ghaṭṭanamajjanakkhamaṃ hoti. Jambonadanti mahājambusākhāya pavattanadiyaṃ nibbattaṃ,	598	
PA_atk-s03_01a:598_8	mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti, tena suvaṇṇena	598	
PA_atk-s03_01a:598_9	katapiḷandhanantipi attho. Dakkhakammāraputtaukkāmukhasukusalasampahaṭṭhanti sukusalena	598	
PA_atk-s03_01a:598_10	kammāraputtena ukkāmukhe pacitvā sampahaṭṭhaṃ. Dhātuvibhaṅge akatabhaṇḍaṃ gahitaṃ,	5981	
PA_atk-s03_01a:598_11	idha pana katabhaṇḍaṃ.	5981	
PA_atk-s03_01a:599_0	Viddheti dūrībhūte. Deveti ākāse. Nabhaṃ abbhussakkamānoti ākāsaṃ abhilaṅghanto.	599	
PA_atk-s03_01a:599_1	Iminā taruṇasūriyabhāvo dassito. Soratoti soraccena samannāgato. Dantoti nibbisevano.	599	
PA_atk-s03_01a:599_2	Satthuvaṇṇābhatoti satthārā ābhatavaṇṇo. Satthā hi aṭṭhaparisamajjhe nisīditvā “sevatha,	599	
PA_atk-s03_01a:599_3	bhikkhave, sāriputtamoggallāne”tiādinā nayena therassa vaṇṇaṃ āharīti thero ābhatavaṇṇo	599	
PA_atk-s03_01a:599_4	nāma hoti. Kālaṃ kaṅkhatīti parinibbānakālaṃ pattheti. Khīṇāsavo hi neva maraṇaṃ	599	
PA_atk-s03_01a:599_5	abhinandati, na jīvitaṃ pattheti, divasasaṅkhepaṃ vetanaṃ gahetvā ṭhitapuriso viya	599	
PA_atk-s03_01a:599_6	kālaṃ pana pattheti, olokento tiṭṭhatīti attho. Tenevāha –	599	
PA_atk-s03_01a:600	“Nābhinandāmi maraṇaṃ, nābhinandāmi jīvitaṃ;	60	
PA_atk-s03_01a:601	Kālañca paṭikaṅkhāmi, nibbisaṃ bhatako yathā”ti. ; Navamaṃ;	60	
PA_atk-s03_01a:602	10. Nānātitthiyasāvakasuttavaṇṇanā	60	
PA_atk-s03_01a:603_0	111. Dasame nānātitthiyasāvakāti te kira kammavādino ahesuṃ, tasmā dānādīni puññāni	603	
PA_atk-s03_01a:603_1	katvā sagge nibbattā, te “attano attano satthari pasādena nibbattamhā”ti saññino	603	
PA_atk-s03_01a:603_2	hutvā “gacchāma dasabalassa santike ṭhatvā amhākaṃ satthārānaṃ vaṇṇaṃ kathessāmā”ti	603	
PA_atk-s03_01a:603_3	āgantvā paccekagāthāhi kathayiṃsu. Tattha chinditamāriteti chindite ca mārite ca.	603	
PA_atk-s03_01a:603_4	Hatajānīsūti pothane ca dhanajānīsu ca. Puññaṃ vā panāti attano puññampi na samanupassati,	603	
PA_atk-s03_01a:603_5	saṅkhepato puññāpuññānaṃ vipāko natthīti vadati. Sa ve vissāsamācikkhīti so – “evaṃ	603	
PA_atk-s03_01a:603_6	katapāpānampi katapuññānampi vipāko natthī”ti vadanto sattānaṃ vissāsaṃ avassayaṃ	603	
PA_atk-s03_01a:603_7	patiṭṭhaṃ ācikkhati, tasmā mānanaṃ vandanaṃ pūjanaṃ arahatīti vadati.	603	
PA_atk-s03_01a:604_0	Tapojigucchāyāti kāyakilamathatapena pāpajigucchanena. Susaṃvutattoti samannāgato	604	
PA_atk-s03_01a:604_1	pihito vā. Jegucchīti tapena pāpajigucchako. Nipakoti paṇḍito. Cātuyāmasusaṃvutoti	604	
PA_atk-s03_01a:604_2	cātuyāmena susaṃvuto. Cātuyāmo nāma sabbavārivārito ca hoti sabbavāriyutto ca sabbavāridhuto	604	
PA_atk-s03_01a:604_3	ca sabbavāriphuṭo cāti ime cattāro koṭṭhāsā. Tattha sabbavārivāritoti vāritasabbaudako,	604	
PA_atk-s03_01a:604_4	paṭikkhittasabbasītodakoti attho. So kira sītodake sattasaññī hoti, tasmā taṃ na	604	
PA_atk-s03_01a:604_5	valañjeti. Sabbavāriyuttoti sabbena pāpavāraṇena yuto. Sabbavāridhutoti sabbena pāpavāraṇena	604	
PA_atk-s03_01a:604_6	dhutapāpo. Sabbavāriphuṭoti sabbena pāpavāraṇena phuṭṭho. Diṭṭhaṃ sutañca ācikkhanti	604	
PA_atk-s03_01a:604_7	diṭṭhaṃ “diṭṭhaṃ me”ti sutaṃ “sutaṃ me”ti ācikkhanto, na niguhanto. Na hi nūna kibbisīti	604	
PA_atk-s03_01a:604_8	evarūpo satthā kibbisakārako nāma na hoti.	604	
PA_atk-s03_01a:605_0	Nānātitthiyeti so kira nānātitthiyānaṃyeva upaṭṭhāko, tasmā te ārabbha vadati. Pakudhako	605	
PA_atk-s03_01a:605_1	kātiyānoti pakudho kaccāyano. Nigaṇṭhoti nāṭaputto. Makkhalipūraṇāseti makkhali ca	605	
PA_atk-s03_01a:605_2	pūraṇo ca. Sāmaññappattāti samaṇadhamme koṭippattā. Na hi nūna teti sappurisehi na	605	
PA_atk-s03_01a:605_3	dūre, teyeva loke sappurisāti vadati. Paccabhāsīti “ayaṃ ākoṭako imesaṃ nagganissirikānaṃ	605	
PA_atk-s03_01a:605_4	dasabalassa santike ṭhatvā vaṇṇaṃ kathetīti tesaṃ avaṇṇaṃ kathessāmī”ti patiabhāsīti.	605	
PA_atk-s03_01a:606_0	Tattha sahācaritenāti saha caritamattena. Chavo sigāloti lāmako kālasigālo. Kotthukoti	606	
PA_atk-s03_01a:606_1	tasseva vevacanaṃ. Saṅkassarācāroti āsaṅkitasamācāro. Na sataṃ sarikkhoti paṇḍitānaṃ	606	
PA_atk-s03_01a:606_2	sappurisānaṃ sadiso na hoti, kiṃ tvaṃ kālasigālasadise titthiye sīhe karosīti?	606	
PA_atk-s03_01a:607_0	Anvāvisitvāti “ayaṃ evarūpānaṃ satthārānaṃ avaṇṇaṃ katheti, teneva naṃ mukhena vaṇṇaṃ	607	
PA_atk-s03_01a:607_1	kathāpessāmī”ti cintetvā tassa sarīre anuāvisi adhimucci, evaṃ anvāvisitvā. Āyuttāti	607	
PA_atk-s03_01a:607_2	tapojigucchane yuttapayuttā. Pālayaṃ pavivekiyanti pavivekaṃ pālayantā. Te kira “nhāpitapavivekaṃ	607	
PA_atk-s03_01a:607_3	pālessāmā”ti sayaṃ kese luñcanti. “Cīvarapavivekaṃ pātessāmā”ti naggā vicaranti.	607	
PA_atk-s03_01a:607_4	“Piṇḍapātapavivekaṃ pālessāmā”ti sunakhā viya bhūmiyaṃ vā bhuñjanti hatthesu vā.	607	
PA_atk-s03_01a:607_5	“Senāsanapavivekaṃ pālessāmā”ti kaṇṭakaseyyādīni kappenti. Rūpe niviṭṭhāti taṇhādiṭṭhīhi	607	
PA_atk-s03_01a:607_6	rūpe patiṭṭhitā. Devalokābhinandinoti devalokapatthanakāmā. Mātiyāti maccā, te ve	607	
PA_atk-s03_01a:607_7	maccā paralokatthāya sammā anusāsantīti vadati.	607	
PA_atk-s03_01a:608_0	Iti viditvāti “ayaṃ paṭhamaṃ etesaṃ avaṇṇaṃ kathetvā idāni vaṇṇaṃ katheti, ko nu	608	
PA_atk-s03_01a:608_1	kho eso”ti āvajjento jānitvāva. Ye cantalikkhasmiṃ pabhāsavaṇṇāti ye antalikkhe candobhāsasūriyobhāsasañjhārāgaindadhanutārakarūpānaṃ	608	
PA_atk-s03_01a:608_2	pabhāsavaṇṇā. Sabbeva te teti sabbeva te tayā. Namucīti māraṃ ālapati. Āmisaṃva macchānaṃ	608	
PA_atk-s03_01a:608_3	vadhāya khittāti yathā macchānaṃ vadhatthāya baḷisalaggaṃ āmisaṃ khipati, evaṃ tayā	608	
PA_atk-s03_01a:608_4	pasaṃsamānena ete rūpā sattānaṃ vadhāya khittāti vadati.	608	
PA_atk-s03_01a:609_0	Māṇavagāmiyoti ayaṃ kira devaputto buddhupaṭṭhāko. Rājagahīyānanti rājagahapabbatānaṃ.	609	
PA_atk-s03_01a:609_1	Setoti kelāso. Aghagāminanti ākāsagāmīnaṃ. Udadhinanti udakanidhānānaṃ. Idaṃ vuttaṃ	609	
PA_atk-s03_01a:609_2	hoti – yathā rājagahīyānaṃ pabbatānaṃ vipulo seṭṭho, himavantapabbatānaṃ kelāso,	609	
PA_atk-s03_01a:609_3	ākāsagāmīnaṃ ādicco, udakanidhānānaṃ samuddo, nakkhattānaṃ cando, evaṃ sadevakassa	609	
PA_atk-s03_01a:609_4	lokassa buddho seṭṭhoti. Dasamaṃ.	609	
PA_atk-s03_01a:610	Nānātitthiyavaggo tatiyo.	61	
PA_atk-s03_01a:611	Iti sāratthappakāsiniyā	61	
PA_atk-s03_01a:612	Saṃyuttanikāya-aṭṭhakathāya	61	
PA_atk-s03_01a:613	Devaputtasaṃyuttavaṇṇanā niṭṭhitā.	61	
PA_atk-s03_01a:614	3. Kosalasaṃyuttaṃ	61	
PA_atk-s03_01a:615	1. Paṭhamavaggo	61	
PA_atk-s03_01a:616	1. Daharasuttavaṇṇanā	61	
PA_atk-s03_01a:617_0	112. Kosalasaṃyuttassa paṭhame bhagavatā saddhiṃ sammodīti yathā khamanīyādīni pucchanto	617	
PA_atk-s03_01a:617_1	bhagavā tena, evaṃ sopi bhagavatā saddhiṃ samappavattamodo ahosi. Sītodakaṃ viya	617	
PA_atk-s03_01a:617_2	uṇhodakena sammoditaṃ ekībhāvaṃ agamāsi. Yāya ca – “kacci, bho gotama, khamanīyaṃ,	617	
PA_atk-s03_01a:617_3	kacci yāpanīyaṃ, kacci bhoto ca gotamassa sāvakānañca appābādhaṃ appātaṅkaṃ lahuṭṭhānaṃ	617	
PA_atk-s03_01a:617_4	balaṃ phāsuvihāro”tiādikāya kathāya sammodi, taṃ pītipāmojjasaṅkhātasammodajananato	617	
PA_atk-s03_01a:617_5	sammodituṃ yuttabhāvato ca sammodanīyaṃ, atthabyañjanamadhuratāya cirampi kālaṃ sāretuṃ	617	
PA_atk-s03_01a:617_6	nirantaraṃ pavattetuṃ araharūpato saritabbabhāvato ca sāraṇīyaṃ. Suyyamānasukhato	617	
PA_atk-s03_01a:617_7	ca sammodanīyaṃ, anussariyamānasukhato sāraṇīyaṃ. Tathā byañjanaparisuddhatāya sammodanīyaṃ,	617	
PA_atk-s03_01a:617_8	atthaparisuddhatāya sāraṇīyanti evaṃ anekehi pariyāyehi sammodanīyaṃ kathaṃ sāraṇīyaṃ	617	
PA_atk-s03_01a:617_9	vītisāretvā pariyosāpetvā niṭṭhapetvā ito pubbe tathāgatassa adiṭṭhattā guṇāguṇavasena	617	
PA_atk-s03_01a:617_10	gambhīrabhāvaṃ vā uttānabhāvaṃ vā ajānanto ekamantaṃ nisīdi, ekamantaṃ nisinno kho	6171	
PA_atk-s03_01a:617_11	yaṃ ovaṭṭikasāraṃ katvā āgato lokanissaraṇabhavokkantipañhaṃ satthu sammāsambuddhataṃ	6171	
PA_atk-s03_01a:617_12	pucchituṃ bhavampi notiādimāha.	6171	
PA_atk-s03_01a:618_0	Tattha bhavampīti pi-kāro sampiṇḍanatthe nipāto, tena ca cha satthāre sampiṇḍeti.	618	
PA_atk-s03_01a:618_1	Yathā pūraṇādayo “sammāsambuddhamhā”ti paṭijānanti, evaṃ bhavampi nu paṭijānātīti	618	
PA_atk-s03_01a:618_2	attho. Idaṃ pana rājā na attano laddhiyā, loke mahājanena gahitapaṭiññāvasena pucchati.	618	
PA_atk-s03_01a:618_3	Atha bhagavā buddhasīhanādaṃ nadanto yaṃ hi taṃ mahārājātiādimāha. Tattha ahaṃ hi	618	
PA_atk-s03_01a:618_4	mahārājāti anuttaraṃ sabbaseṭṭhaṃ sabbaññutaññāṇasaṅkhātaṃ sammāsambodhiṃ ahaṃ abhisambuddhoti	618	
PA_atk-s03_01a:618_5	attho. Samaṇabrāhmaṇāti pabbajjūpagamanena samaṇā, jātivasena brāhmaṇā. Saṅghinotiādīsu	618	
PA_atk-s03_01a:618_6	pabbajitasamūhasaṅkhāto saṅgho etesaṃ atthīti saṅghino. Sveva gaṇo etesaṃ atthīti	618	
PA_atk-s03_01a:618_7	gaṇino. Ācārasikkhāpanavasena tassa gaṇassa ācariyāti gaṇācariyā. Ñātāti paññātā	618	
PA_atk-s03_01a:618_8	pākaṭā. “Appicchā santuṭṭhā appicchatāya vatthampi na nivāsentī”ti evaṃ samuggato	618	
PA_atk-s03_01a:618_9	yaso etesaṃ atthīti yasassino. Titthakarāti laddhikarā. Sādhusammatāti “santo sappurisā”ti	618	
PA_atk-s03_01a:618_10	evaṃ sammatā. Bahujanassāti assutavato andhabālaputhujjanassa. Pūraṇotiādīni tesaṃ	6181	
PA_atk-s03_01a:618_11	nāmagottāni. Pūraṇoti hi nāmameva. Tathā, makkhalīti. So pana gosālāya jātattā gosāloti	6181	
PA_atk-s03_01a:618_12	vutto. Nāṭaputtoti nāṭassa putto. Belaṭṭhaputtoti belaṭṭhassa putto. Kaccāyanoti	6181	
PA_atk-s03_01a:618_13	pakudhassa gottaṃ. Kesakambalassa dhāraṇato ajito kesakambaloti vutto.	6181	
PA_atk-s03_01a:619_0	Tepi mayāti kappakolāhalaṃ buddhakolāhalaṃ cakkavattikolāhalanti tīṇi kolāhalāni.	619	
PA_atk-s03_01a:619_1	Tattha “vassasatasahassamatthake kappuṭṭhānaṃ bhavissatī”ti kappakolāhalaṃ nāma hoti	619	
PA_atk-s03_01a:619_2	– “ito vassasatasahassamatthake loko vinassissati, mettaṃ mārisā, bhāvetha, karuṇaṃ	619	
PA_atk-s03_01a:619_3	muditaṃ upekkha”nti manussappathe devatā ghosentiyo vicaranti. “Vassasahassamatthake	619	
PA_atk-s03_01a:619_4	pana buddho uppajjissatī”ti buddhakolāhalaṃ nāma hoti – “ito vassasahassamatthake	619	
PA_atk-s03_01a:619_5	buddho uppajjitvā dhammānudhammapaṭipadaṃ paṭipannena saṅgharatanena parivārito dhammaṃ	619	
PA_atk-s03_01a:619_6	desento vicarissatī”ti devatā ugghosenti. “Vassasatamatthake pana cakkavattī uppajjissatī”ti	619	
PA_atk-s03_01a:619_7	cakkavattikolāhalaṃ nāma hoti – “ito vassasatamatthake sattaratanasampanno catuddīpissaro	619	
PA_atk-s03_01a:619_8	sahassa puttaparivāro vehāsaṅgamo cakkavattirājā uppajjissatī”ti devatā ugghosenti.	619	
PA_atk-s03_01a:620_0	Imesu tīsu kolāhalesu ime cha satthāro buddhakolāhalaṃ sutvā ācariye payirupāsitvā	620	
PA_atk-s03_01a:620_1	cintāmāṇivijjādīni uggaṇhitvā – “mayaṃ buddhamhā”ti paṭiññaṃ katvā mahājanaparivutā	620	
PA_atk-s03_01a:620_2	janapadaṃ vicarantā anupubbena sāvatthiyaṃ pattā. Tesaṃ upaṭṭhākā rājānaṃ upasaṅkamitvā,	620	
PA_atk-s03_01a:620_3	“mahārāja, pūraṇo kassapo…pe… ajito kesakambalo buddho kira sabbaññū kirā”ti ārocesuṃ.	620	
PA_atk-s03_01a:620_4	Rājā “tumheva ne nimantetvā ānethā”ti āha. Te gantvā tehi, “rājā vo nimanteti. Rañño	620	
PA_atk-s03_01a:620_5	gehe bhikkhaṃ gaṇhathā”ti vuttā gantuṃ na ussahanti, punappunaṃ vuccamānā upaṭṭhākānaṃ	620	
PA_atk-s03_01a:620_6	cittānurakkhaṇatthāya adhivāsetvā sabbe ekatova agamaṃsu. Rājā āsanāni paññāpetvā	620	
PA_atk-s03_01a:620_7	“nisīdantū”ti āha. Nigguṇānaṃ attabhāve rājusmā nāma pharati, te mahārahesu āsanesu	620	
PA_atk-s03_01a:620_8	nisīdituṃ asakkontā phalakesu ceva bhūmiyaṃ ca nisīdiṃsu.	620	
PA_atk-s03_01a:621_0	Rājā “ettakeneva natthi tesaṃ anto sukkadhammo”ti vatvā āhāraṃ adatvāva tālato patitaṃ	621	
PA_atk-s03_01a:621_1	muggarena pothento viya “tumhe buddhā, na buddhā”ti pañhaṃ pucchi. Te cintayiṃsu	621	
PA_atk-s03_01a:621_2	– “sace ‘buddhamhā’ti vakkhāma, rājā buddhavisaye pañhaṃ pucchitvā kathetuṃ asakkonte	621	
PA_atk-s03_01a:621_3	‘tumhe mayaṃ buddhāti mahājanaṃ vañcetvā āhiṇḍathā’ti jivhampi chindāpeyya, aññampi	621	
PA_atk-s03_01a:621_4	anatthaṃ kareyyā”ti sakapaṭiññāya eva ‘na mayaṃ buddhā’ti vadiṃsu. Atha ne rājā gehato	621	
PA_atk-s03_01a:621_5	nikaḍḍhāpesi. Te rājagharato nikkhante upaṭṭhākā pucchiṃsu – “kiṃ ācariyā rājā tumhe	621	
PA_atk-s03_01a:621_6	pañhaṃ pucchitvā sakkārasammānaṃ akāsī”ti? Rājā “buddhā tumhe”ti pucchi, tato mayaṃ	621	
PA_atk-s03_01a:621_7	– “sace ayaṃ rājā buddhavisaye pañhaṃ kathiyamānaṃ ajānanto amhesu manaṃ padosessati,	621	
PA_atk-s03_01a:621_8	bahuṃ apuññaṃ pasavissatī”ti rañño anukampāya ‘na mayaṃ buddhā’ti vadimhā, mayaṃ	621	
PA_atk-s03_01a:621_9	pana buddhā eva, amhākaṃ buddhabhāvo, udakena dhovitvāpi harituṃ na sakkāti. Iti	621	
PA_atk-s03_01a:621_10	bahiddhā ‘buddhamhā’ti āhaṃsu – rañño santike ‘na mayaṃ buddhā’ti vadiṃsūti, idaṃ	6211	
PA_atk-s03_01a:621_11	gahetvā rājā evamāha. Tattha kiṃ pana bhavaṃ gotamo daharo ceva jātiyā, navo ca pabbajjāyāti	6211	
PA_atk-s03_01a:621_12	idaṃ attano paṭiññaṃ gahetvā vadati. Tattha kinti paṭikkhepavacanaṃ. Ete jātimahallakā	6211	
PA_atk-s03_01a:621_13	ca cirapabbajitā ca “buddhamhā”ti na paṭijānanti, bhavaṃ gotamo jātiyā ca daharo	6211	
PA_atk-s03_01a:621_14	pabbajjāya ca navo kiṃ paṭijānāti? Mā paṭijānāhīti attho.	6211	
PA_atk-s03_01a:622_0	Na uññātabbāti na avajānitabbā. Na paribhotabbāti na paribhavitabbā. Katame cattāroti	622	
PA_atk-s03_01a:622_1	kathetukamyatāpucchā. Khattiyoti rājakumāro. Uragoti āsīviso. Aggīti aggiyeva. Bhikkhūti	622	
PA_atk-s03_01a:622_2	imasmiṃ pana pade desanākusalatāya attānaṃ abbhantaraṃ katvā sīlavantaṃ pabbajitaṃ	622	
PA_atk-s03_01a:622_3	dasseti. Ettha ca daharaṃ rājakumāraṃ disvā, ukkamitvā maggaṃ adento, pārupanaṃ anapanento,	622	
PA_atk-s03_01a:622_4	nisinnāsanato anuṭṭhahanto, hatthipiṭṭhādīhi anotaranto, heṭṭhā katvā maññanavasena	622	
PA_atk-s03_01a:622_5	aññampi evarūpaṃ anācāraṃ karonto khattiyaṃ avajānāti nāma. “Bhaddako vatāyaṃ rājakumāro,	622	
PA_atk-s03_01a:622_6	mahākaṇḍo mahodaro – kiṃ nāma yaṃkiñci corūpaddavaṃ vūpasametuṃ yattha katthaci ṭhāne	622	
PA_atk-s03_01a:622_7	rajjaṃ anusāsituṃ sakkhissatī”tiādīni vadanto paribhoti nāma. Añjanisalākamattampi	622	
PA_atk-s03_01a:622_8	āsīvisapotakaṃ kaṇṇādīsu piḷandhanto aṅgulimpi jivhampi ḍaṃsāpento uragaṃ avajānāti	622	
PA_atk-s03_01a:622_9	nāma. “Bhaddako vatāyaṃ āsīviso udakadeḍḍubho viya kiṃ nāma kiñcideva ḍaṃsituṃ kassacideva	622	
PA_atk-s03_01a:622_10	kāye visaṃ pharituṃ sakkhissatī”tiādīni vadanto paribhoti nāma. Khajjopanakamattampi	6221	
PA_atk-s03_01a:622_11	aggiṃ gahetvā hatthena kīḷanto bhaṇḍukkhalikāya khipanto cūḷāya vā sayanapiṭṭhasāṭakapasibbakādīsu	6221	
PA_atk-s03_01a:622_12	vā ṭhapento aggiṃ avajānāti nāma. “Bhaddako vatāyaṃ aggi kataraṃ nu kho yāgubhattaṃ	6221	
PA_atk-s03_01a:622_13	pacissati, kataraṃ macchamaṃsaṃ, kassa sītaṃ vinodessatī”tiādīni vadanto paribhoti	6221	
PA_atk-s03_01a:622_14	nāma. Daharasāmaṇerampi pana disvā ukkamitvā maggaṃ adentoti rājakumāre vuttaṃ anācāraṃ	6221	
PA_atk-s03_01a:622_15	karonto bhikkhuṃ avajānāti nāma. “Bhaddako vatāyaṃ sāmaṇero mahākaṇṭho mahodaro yaṃkiñci	6221	
PA_atk-s03_01a:622_16	buddhavacanaṃ uggahetuṃ yaṃkiñci araññaṃ ajjhogāhetvā vasituṃ sakkhissati, saṅghattherakāle	6221	
PA_atk-s03_01a:622_17	manāpo bhavissatī”tiādīni vadanto paribhoti nāma. Taṃ sabbampi na kātabbanti dassento	6221	
PA_atk-s03_01a:622_18	na uññātabbo na paribhotabboti āha.	6221	
PA_atk-s03_01a:623_0	Etadavocāti etaṃ gāthābandhaṃ avoca. Gāthā ca nāmetā tadatthadīpanāpi honti visesatthadīpanāpi,	623	
PA_atk-s03_01a:623_1	tatrimā tadatthampi visesatthampi dīpentiyeva. Tattha khattiyanti khettānaṃ adhipatiṃ.	623	
PA_atk-s03_01a:623_2	Vuttañhetaṃ “khettānaṃ adhipatīti kho, vāseṭṭha, ‘khattiyo khattiyo’tveva dutiyaṃ	623	
PA_atk-s03_01a:623_3	akkharaṃ upanibbatta”nti. Jātisampannanti tāyeva khattiyajātiyā jātisampannaṃ. Abhijātanti	623	
PA_atk-s03_01a:623_4	tīṇi kulāni atikkamitvā jātaṃ.	623	
PA_atk-s03_01a:624_0	Ṭhānaṃ hīti kāraṇaṃ vijjati. Manujindoti manussajeṭṭhako. Rājadaṇḍenāti rañño uddhaṭadaṇḍena,	624	
PA_atk-s03_01a:624_1	so appako nāma na hoti, dasasahassavīsatisahassappamāṇo hotiyeva. Tasmiṃ pakkamate	624	
PA_atk-s03_01a:624_2	bhusanti tasmiṃ puggale balavaupakkamaṃ upakkamati. Rakkhaṃ jīvitamattanoti attano	624	
PA_atk-s03_01a:624_3	jīvitaṃ rakkhamāno taṃ khattiyaṃ parivajjeyya na ghaṭṭeyya.	624	
PA_atk-s03_01a:625_0	Uccāvacehīti nānāvidhehi. Vaṇṇehīti saṇṭhānehi. Yena yena hi vaṇṇena caranto gocaraṃ	625	
PA_atk-s03_01a:625_1	labhati, yadi sappavaṇṇena, yadi deḍḍubhavaṇṇena, yadi dhamanivaṇṇena, antamaso kalandakavaṇṇenapi	625	
PA_atk-s03_01a:625_2	caratiyeva. Āsajjāti patvā. Bālanti yena bālena ghaṭṭito, taṃ bālaṃ naraṃ vā nāriṃ vā ḍaṃseyya.	625	
PA_atk-s03_01a:626_0	Pahūtabhakkhanti bahubhakkhaṃ. Aggissa hi abhakkhaṃ nāma natthi. Jālinanti jālavantaṃ.	626	
PA_atk-s03_01a:626_1	Pāvakanti aggiṃ. Pāvagantipi pāṭho. Kaṇhavattaninti vattanīti maggo, agginā gatamaggo	626	
PA_atk-s03_01a:626_2	kaṇho hoti kāḷako, tasmā “kaṇhavattanī”ti vuccati.	626	
PA_atk-s03_01a:627_0	Mahā hutvānāti mahanto hutvā. Aggi hi ekadā yāvabrahmalokappamāṇopi hoti. Jāyanti	627	
PA_atk-s03_01a:627_1	tattha pārohāti tattha agginā daḍḍhavane pārohā jāyanti. Pārohāti tiṇarukkhādayo	627	
PA_atk-s03_01a:627_2	vuccanti. Te hi agginā daḍḍhaṭṭhāne mūlamattepi avasiṭṭhe pādato rohanti jāyanti	627	
PA_atk-s03_01a:627_3	vaḍḍhanti, tasmā “pārohā”ti vuccanti. Puna rohanatthena vā pārohā. Ahorattānamaccayeti	627	
PA_atk-s03_01a:627_4	rattindivānaṃ atikkame. Nidāghepi deve vuṭṭhamatte jāyanti.	627	
PA_atk-s03_01a:628_0	Bhikkhu ḍahati tejasāti ettha akkosantaṃ paccakkosanto bhaṇḍantaṃ paṭibhaṇḍanto paharantaṃ	628	
PA_atk-s03_01a:628_1	paṭipaharanto bhikkhu nāma kiñci bhikkhutejasā ḍahituṃ na sakkoti. Yo pana akkosantaṃ	628	
PA_atk-s03_01a:628_2	na paccakkosati, bhaṇḍantaṃ na paṭibhaṇḍati. Paharantaṃ na paṭipaharati, tasmiṃ vippaṭipanno	628	
PA_atk-s03_01a:628_3	tassa sīlatejena ḍayhati. Tenevetaṃ vuttaṃ. Na tassa puttā pasavoti tassa puttadhītaropi	628	
PA_atk-s03_01a:628_4	gomahiṃsakukkuṭasūkarādayo pasavopi na bhavanti, vinassantīti attho. Dāyādā vindare	628	
PA_atk-s03_01a:628_5	dhananti tassa dāyādāpi dhanaṃ na vindanti. Tālāvatthū bhavanti teti te bhikkhutejasā	628	
PA_atk-s03_01a:628_6	daḍḍhā vatthumattāvasiṭṭho matthakacchinnatālo viya bhavanti, puttadhītādivasena	628	
PA_atk-s03_01a:628_7	na vaḍḍhantīti attho.	628	
PA_atk-s03_01a:629_0	Tasmāti yasmā samaṇatejena daḍḍhā matthakacchinnatālo viya aviruḷhidhammā bhavanti,	629	
PA_atk-s03_01a:629_1	tasmā. Sammadeva samācareti sammā samācareyya. Sammā samācarantena pana kiṃ kātabbanti?	629	
PA_atk-s03_01a:629_2	Khattiyaṃ tāva nissāya laddhabbaṃ gāmanigamayānavāhanādiānisaṃsaṃ, uragaṃ nissāya	629	
PA_atk-s03_01a:629_3	tassa kīḷāpanena laddhabbaṃ vatthahiraññasuvaṇṇādiānisaṃsaṃ aggiṃ nissāya tassānubhāvena	629	
PA_atk-s03_01a:629_4	pattabbaṃ yāgubhattapacanasītavinodanādiānisaṃsaṃ, bhikkhuṃ nissāya tassa vasena	629	
PA_atk-s03_01a:629_5	pattabbaṃ asutasavanasutapariyodapana-saggamaggādhigamādiānisaṃsaṃ sampassamānena	629	
PA_atk-s03_01a:629_6	“ete nissāya pubbe vuttappakāro ādīnavo atthi. Kiṃ imehī”ti? Na sabbaso pahātabbā.	629	
PA_atk-s03_01a:629_7	Issariyatthikena pana vuttappakāraṃ avajānanañca paribhavanañca akatvā pubbuṭṭhāyipacchānipātitādīhi	629	
PA_atk-s03_01a:629_8	upāyehi khattiyakumāro tosetabbo, evaṃ tato issariyaṃ adhigamissati. Ahituṇḍikena	629	
PA_atk-s03_01a:629_9	urage vissāsaṃ akatvā nāgavijjaṃ parivattetvā ajapadena daṇḍena gīvāya gahetvā visaharena	629	
PA_atk-s03_01a:629_10	mūlena dāṭhā dhovitvā peḷāyaṃ pakkhipitvā kīḷāpentena caritabbaṃ. Evaṃ taṃ nissāya	6291	
PA_atk-s03_01a:629_11	ghāsacchādanādīni labhissati. Yāgupacanādīni kattukāmena aggiṃ vissāsena bhaṇḍukkhalikādīsu	6291	
PA_atk-s03_01a:629_12	apakkhipitvā hatthehi anāmasantena gomayacuṇṇādīhi jāletvā yāgupacanādīni kattabbāni,	6291	
PA_atk-s03_01a:629_13	evaṃ taṃ nissāya ānisaṃsaṃ labhissati. Asutasavanādīni patthayantenapi bhikkhuṃ ativissāsena	6291	
PA_atk-s03_01a:629_14	vejjakammanavakammādīsu ayojetvā catūhi paccayehi sakkaccaṃ upaṭṭhātabbo, evaṃ taṃ	6291	
PA_atk-s03_01a:629_15	nissāya asutapubbaṃ buddhavacanaṃ asutapubbaṃ pañhāvinicchayaṃ diṭṭhadhammikasamparāyikaṃ	6291	
PA_atk-s03_01a:629_16	atthaṃ tisso kulasampattiyo cha kāmasaggāni nava ca brahmaloke patvā amatamahānibbānadassanampi	6291	
PA_atk-s03_01a:629_17	labhissatīti imamatthaṃ sandhāya sammadeva samācareti āha.	6291	
PA_atk-s03_01a:630_0	Etadavocāti dhammadesanaṃ sutvā pasanno pasādaṃ āvikaronto etaṃ “abhikkanta”ntiādivacanaṃ	630	
PA_atk-s03_01a:630_1	avoca. Tattha abhikkantanti abhikantaṃ atiiṭṭhaṃ atimanāpaṃ, atisundaranti attho.	630	
PA_atk-s03_01a:630_2	Ettha ekena abhikkantasaddena desanaṃ thometi “abhikkantaṃ, bhante, yadidaṃ bhagavato	630	
PA_atk-s03_01a:630_3	dhammadesanā”ti. Ekena attano pasādaṃ “abhikkantaṃ, bhante, yadidaṃ bhagavato dhammadesanaṃ	630	
PA_atk-s03_01a:630_4	āgamma mama pasādo”ti.	630	
PA_atk-s03_01a:631_0	Tato paraṃ catūhi upamāhi desanaṃyeva thometi. Tattha nikkujjitanti adhomukhaṭhapitaṃ,	631	
PA_atk-s03_01a:631_1	heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇapaṇṇādichāditaṃ.	631	
PA_atk-s03_01a:631_2	Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā	631	
PA_atk-s03_01a:631_3	“esa maggo”ti vadeyya. Andhakāreti kāḷapakkhacātuddasī aḍḍharattaghanavanasaṇḍa meghapaṭalehi	631	
PA_atk-s03_01a:631_4	caturaṅge tame. Idaṃ vuttaṃ hoti – yathā koci nikkujjitaṃ ukkujjeyya, evaṃ saddhammavimukhaṃ	631	
PA_atk-s03_01a:631_5	asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya, evaṃ	631	
PA_atk-s03_01a:631_6	kassapassa bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ	631	
PA_atk-s03_01a:631_7	vivarantena, yathā mūḷhassa maggaṃ ācikkheyya, evaṃ kummaggamicchāmaggapaṭipannassa	631	
PA_atk-s03_01a:631_8	me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre	631	
PA_atk-s03_01a:631_9	nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotaṃ	631	
PA_atk-s03_01a:631_10	dhārentena mayhaṃ bhagavatā etehi pariyāyehi pakāsitattā anekapariyāyena dhammo pakāsitoti.	6311	
PA_atk-s03_01a:632_0	Evaṃ desanaṃ thometvā imāya desanāya ratanattaye pasannacitto pasannākāraṃ karonto	632	
PA_atk-s03_01a:632_1	esāhantiādimāha. Tattha esāhanti eso ahaṃ. Bhagavantaṃ saraṇaṃ gacchāmi dhammañca	632	
PA_atk-s03_01a:632_2	bhikkhusaṅghañcāti bhagavantañca dhammañca bhikkhusaṅghañcāti imaṃ ratanattayaṃ saraṇaṃ	632	
PA_atk-s03_01a:632_3	gacchāmi. Upāsakaṃ maṃ, bhante, bhagavā dhāretūti maṃ bhagavā ‘upāsako aya’nti evaṃ	632	
PA_atk-s03_01a:632_4	dhāretu, jānātūti attho. Ajjataggeti ajjataṃ ādiṃ katvā. Ajjadaggeti vā pāṭho, da-kāro	632	
PA_atk-s03_01a:632_5	padasandhikaro, ajja aggaṃ katvāti attho. Pāṇupetanti pāṇehi upetaṃ yāva me jīvitaṃ	632	
PA_atk-s03_01a:632_6	pavattati, tāva upetaṃ anaññasatthukaṃ tīhi saraṇagamanehi saraṇaṃ gataṃ upāsakaṃ	632	
PA_atk-s03_01a:632_7	kappiyakārakaṃ maṃ bhagavā dhāretūti ayamettha saṅkhepo, vitthāro pana sumaṅgalavilāsiniyā	632	
PA_atk-s03_01a:632_8	dīghanikāyaṭṭhakathāya sāmaññaphalasutte sabbākārena vuttoti. Paṭhamaṃ.	632	
PA_atk-s03_01a:633	2. Purisasuttavaṇṇanā	63	
PA_atk-s03_01a:634_0	113. Dutiye abhivādetvāti purimasutte saraṇagatattā idha abhivādesi. Ajjhattanti	634	
PA_atk-s03_01a:634_1	niyakajjhattaṃ, attano santāne uppajjantīti attho. Lobhādīsu lubbhanalakkhaṇo lobho,	634	
PA_atk-s03_01a:634_2	dussanalakkhaṇo doso, muyhanalakkhaṇo mohoti. Hiṃsantīti viheṭhenti nāsenti vināsenti.	634	
PA_atk-s03_01a:634_3	Attasambhūtāti attani sambhūtā. Tacasāraṃva samphalanti yathā tacasāraṃ veḷuṃ vā	634	
PA_atk-s03_01a:634_4	naḷaṃ vā attano phalaṃ hiṃsati vināseti, evaṃ hiṃsanti vināsentīti. Dutiyaṃ.	634	
PA_atk-s03_01a:635	3. Jarāmaraṇasuttavaṇṇanā	63	
PA_atk-s03_01a:636_0	114. Tatiye aññatra jarāmaraṇāti jarāmaraṇato mutto nāma atthīti vuccati. Khattiyamahāsālāti	636	
PA_atk-s03_01a:636_1	khattiyamahāsālā nāma mahāsārappattā khattiyā. Yesaṃ hi khattiyānaṃ heṭṭhimantena	636	
PA_atk-s03_01a:636_2	koṭisataṃ nidhānagataṃ hoti, tayo kahāpaṇakumbhā valañjanatthāya gehamajjhe rāsiṃ	636	
PA_atk-s03_01a:636_3	katvā ṭhapitā honti, te khattiyamahāsālā nāma. Yesaṃ brāhmaṇānaṃ asītikoṭidhanaṃ	636	
PA_atk-s03_01a:636_4	nihitaṃ hoti, diyaḍḍho kahāpaṇakumbho valañjanatthāya gehamajjhe rāsiṃ katvā ṭhapito	636	
PA_atk-s03_01a:636_5	hoti, te brāhmaṇamahāsālā nāma. Yesaṃ gahapatīnaṃ cattālīsakoṭidhanaṃ nihitaṃ hoti,	636	
PA_atk-s03_01a:636_6	kahāpaṇakumbho valañjanatthāya gehamajjhe rāsiṃ katvā ṭhapito hoti, te gahapatimahāsālā nāma.	636	
PA_atk-s03_01a:637_0	Aḍḍhāti issarā. Nidhānagatadhanassa mahantatāya mahaddhanā. Suvaṇṇarajatabhājanādīnaṃ	637	
PA_atk-s03_01a:637_1	upabhogabhaṇḍānaṃ mahantatāya mahābhogā. Anidhānagatassa jātarūparajatassa pahūtatāya,	637	
PA_atk-s03_01a:637_2	pahūtajātarūparajatā. Vittūpakaraṇassa tuṭṭhikaraṇassa pahūtatāya pahūtavittūpakaraṇā.	637	
PA_atk-s03_01a:637_3	Godhanādīnañca sattavidhadhaññānañca pahūtatāya pahūtadhanadhaññā. Tesampi jātānaṃ	637	
PA_atk-s03_01a:637_4	natthi aññatra jarāmaraṇāti tesampi evaṃ issarānaṃ jātānaṃ nibbattānaṃ natthi aññatra	637	
PA_atk-s03_01a:637_5	jarāmaraṇā, jātattāyeva jarāmaraṇato mokkho nāma natthi, antojarāmaraṇeyeva hoti.	637	
PA_atk-s03_01a:638_0	Arahantotiādīsu ārakā kilesehīti arahanto. Khīṇā etesaṃ cattāro āsavāti khīṇāsavā.	638	
PA_atk-s03_01a:638_1	Brahmacariyavāsaṃ vuṭṭhā pariniṭṭhitavāsāti vusitavanto. Catūhi maggehi karaṇīyaṃ	638	
PA_atk-s03_01a:638_2	etesaṃ katanti katakaraṇīyā. Khandhabhāro kilesabhāro abhisaṅkhārabhāro kāmaguṇabhāroti,	638	
PA_atk-s03_01a:638_3	ime ohitā bhārā etesanti ohitabhārā. Anuppatto arahattasaṅkhāto sako attho etesanti	638	
PA_atk-s03_01a:638_4	anuppattasadatthā. Dasavidhampi parikkhīṇaṃ bhavasaṃyojanaṃ etesanti parikkhīṇabhavasaṃyojanā.	638	
PA_atk-s03_01a:638_5	Sammā kāraṇehi jānitvā vimuttāti sammadaññāvimuttā. Maggapaññāya catusaccadhammaṃ	638	
PA_atk-s03_01a:638_6	ñatvā phalavimuttiyā vimuttāti attho. Bhedanadhammoti bhijjanasabhāvo. Nikkhepanadhammoti	638	
PA_atk-s03_01a:638_7	nikkhipitabbasabhāvo. Khīṇāsavassa hi ajīraṇadhammopi atthi, ārammaṇato paṭividdhaṃ	638	
PA_atk-s03_01a:638_8	nibbānaṃ, taṃ hi na jīrati. Idha panassa jīraṇadhammaṃ dassento evamāha. Atthuppattiko	638	
PA_atk-s03_01a:638_9	kirassa suttassa nikkhepo. Sivikasālāya nisīditvā kathitanti vadanti. Tattha bhagavā	638	
PA_atk-s03_01a:638_10	citrāni rathayānādīni disvā diṭṭhameva upamaṃ katvā, “jīranti ve rājarathā”ti gāthamāha.	6381	
PA_atk-s03_01a:639_0	Tattha jīrantīti jaraṃ pāpuṇanti. Rājarathāti rañño abhirūhanarathā. Sucittāti suvaṇṇarajatādīhi	639	
PA_atk-s03_01a:639_1	suṭṭhu cittitā. Atho sarīrampi jaraṃ upetīti evarūpesu anupādiṇṇakesu sāradārumayesu	639	
PA_atk-s03_01a:639_2	rathesu jīrantesu imasmiṃ ajjhattike upādiṇṇake maṃsalohitādimaye sarīre kiṃ vattabbaṃ?	639	
PA_atk-s03_01a:639_3	Sarīrampi jaraṃ upetiyevāti attho. Santo have sabbhi pavedayantīti santo sabbhīhi	639	
PA_atk-s03_01a:639_4	saddhiṃ sataṃ dhammo na jaraṃ upetīti evaṃ pavedayanti. “Sataṃ dhammo nāma nibbānaṃ,	639	
PA_atk-s03_01a:639_5	taṃ na jīrati, ajaraṃ amatanti evaṃ kathentī”ti attho. Yasmā vā nibbānaṃ āgamma sīdanasabhāvā	639	
PA_atk-s03_01a:639_6	kilesā bhijjanti, tasmā taṃ sabbhīti vuccati. Iti purimapadassa kāraṇaṃ dassento	639	
PA_atk-s03_01a:639_7	“santo have sabbhi pavedayantī”ti āha. Idaṃ hi vuttaṃ hoti – sataṃ dhammo na jaraṃ	639	
PA_atk-s03_01a:639_8	upeti, tasmā santo sabbhi pavedayanti. Ajaraṃ nibbānaṃ sataṃ dhammoti ācikkhantīti	639	
PA_atk-s03_01a:639_9	attho. Sundarādhivacanaṃ vā etaṃ sabbhīti. Yaṃ sabbhidhammabhūtaṃ nibbānaṃ santo	639	
PA_atk-s03_01a:639_10	pavedayanti kathayanti, so sataṃ dhammo na jaraṃ upetītipi attho. Tatiyaṃ.	6391	
PA_atk-s03_01a:640	4. Piyasuttavaṇṇanā	64	
PA_atk-s03_01a:641_0	115. Catutthe rahogatassāti rahasi gatassa. Paṭisallīnassāti nilīnassa ekībhūtassa.	641	
PA_atk-s03_01a:641_1	Evametaṃ, mahārājāti idha bhagavā imaṃ suttaṃ sabbaññubhāsitaṃ karonto āha. Antakenādhipannassāti	641	
PA_atk-s03_01a:641_2	maraṇena ajjhotthaṭassa. Catutthaṃ.	641	
PA_atk-s03_01a:642	5. Attarakkhitasuttavaṇṇanā	64	
PA_atk-s03_01a:643_0	116. Pañcame hatthikāyoti hatthighaṭā. Sesesupi eseva nayo. Saṃvaroti pidahanaṃ.	643	
PA_atk-s03_01a:643_1	Sādhu sabbattha saṃvaroti iminā kammapathabhedaṃ apattassa kammassa saṃvaraṃ dasseti.	643	
PA_atk-s03_01a:643_2	Lajjīti hirimā. Lajjīgahaṇena cettha ottappampi gahitameva hoti. Pañcamaṃ.	643	
PA_atk-s03_01a:644	6. Appakasuttavaṇṇanā	64	
PA_atk-s03_01a:645	117. Chaṭṭhe uḷāre uḷāreti paṇīte ca bahuke ca. Majjantīti mānamajjanena majjanti. Atisāranti atikkamaṃ. Kūṭanti pāsaṃ. Pacchāsanti pacchā tesaṃ. Chaṭṭhaṃ.	64	
PA_atk-s03_01a:646	7. Aḍḍakaraṇasuttavaṇṇanā	64	
PA_atk-s03_01a:647_0	118. Sattame kāmahetūti kāmamūlakaṃ. Kāmanidānanti kāmapaccayā. Kāmādhikaraṇanti	647	
PA_atk-s03_01a:647_1	kāmakāraṇā. Sabbāni hetāni aññamaññavevacanāneva. Bhadramukhoti sundaramukho. Ekadivasaṃ	647	
PA_atk-s03_01a:647_2	kira rājā aḍḍakaraṇe nisīdi. Tattha paṭhamataraṃ lañjaṃ gahetvā nisinnā amaccā assāmikepi	647	
PA_atk-s03_01a:647_3	sāmike kariṃsu. Rājā taṃ ñatvā – “mayhaṃ tāva pathavissarassa sammukhāpete evaṃ karonti,	647	
PA_atk-s03_01a:647_4	parammukhā kiṃ nāma na karissanti? Paññāyissati dāni viṭaṭūbho senāpati sakena rajjena,	647	
PA_atk-s03_01a:647_5	kiṃ mayhaṃ evarūpehi lañjakhādakehi musāvādīhi saddhiṃ ekaṭṭhāne nisajjāyā”ti cintesi.	647	
PA_atk-s03_01a:647_6	Tasmā evamāha. Khippaṃva oḍḍitanti kuminaṃ viya oḍḍitaṃ. Yathā macchā oḍḍitaṃ kuminaṃ	647	
PA_atk-s03_01a:647_7	pavisantā na jānanti, evaṃ sattā kilesakāmena vatthukāmaṃ vītikkamantā na jānantīti attho. Sattamaṃ.	647	
PA_atk-s03_01a:648	8. Mallikāsuttavaṇṇanā	64	
PA_atk-s03_01a:649_0	119. Aṭṭhame atthi nu kho te malliketi kasmā pucchati? Ayaṃ kira mallikā duggatamālākārassa	649	
PA_atk-s03_01a:649_1	dhītā, ekadivasaṃ āpaṇato pūvaṃ gahetvā “mālārāmaṃ gantvāva khādissāmī”ti gacchantī	649	
PA_atk-s03_01a:649_2	paṭipathe bhikkhusaṅghaparivāraṃ bhagavantaṃ bhikkhācāraṃ pavisantaṃ disvā pasannacittā	649	
PA_atk-s03_01a:649_3	taṃ bhagavato adāsi. Satthā nisīdanākāraṃ dassesi. Ānandatthero cīvaraṃ paññāpetvā	649	
PA_atk-s03_01a:649_4	adāsi. Bhagavā tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ	649	
PA_atk-s03_01a:649_5	pātvākāsi. Thero “imissā, bhante, ko vipāko bhavissatī”ti pucchi. Ānanda, ajjesā	649	
PA_atk-s03_01a:649_6	tathāgatassa paṭhamabhojanaṃ adāsi, ajjeva kosalarañño aggamahesī bhavissatīti. Taṃdivasameva	649	
PA_atk-s03_01a:649_7	ca rājā kāsigāme bhāgineyyena yuddhena parājito palāyitvā nagaraṃ āgacchanto mālārāmaṃ	649	
PA_atk-s03_01a:649_8	pavisitvā balakāyassa āgamanaṃ āgamesi. Tassa sā vattaṃ akāsi. So tāya vatte pasīditvā	649	
PA_atk-s03_01a:649_9	taṃ antepūraṃ atihārāpetvā taṃ aggamahesiṭṭhāne ṭhapesi.	649	
PA_atk-s03_01a:650_0	Athekadivasaṃ cintesi – “mayā imissā duggatakulassa dhītuyā mahantaṃ issariyaṃ dinnaṃ,	650	
PA_atk-s03_01a:650_1	yaṃnūnāhaṃ imaṃ puccheyyaṃ ‘ko te piyo’ti? Sā ‘tvaṃ me, mahārāja, piyo’ti vatvā puna	650	
PA_atk-s03_01a:650_2	maṃ pucchissati. Athassāhaṃ ‘mayhampi tvaṃyeva piyā’ti vakkhāmī”ti. Iti so aññamaññaṃ	650	
PA_atk-s03_01a:650_3	vissāsajananatthaṃ sammodanīyaṃ kathaṃ kathento pucchati. Sā pana devī paṇḍitā buddhupaṭṭhāyikā	650	
PA_atk-s03_01a:650_4	dhammupaṭṭhāyikā saṅghupaṭṭhāyikā mahāpaññā, tasmā evaṃ cintesi – “nāyaṃ pañho rañño	650	
PA_atk-s03_01a:650_5	mukhaṃ oloketvā kathetabbo”ti. Sā saraseneva kathetvā rājānaṃ pucchi. Rājā tāya sarasena	650	
PA_atk-s03_01a:650_6	kathitattā nivattituṃ alabhanto sayampi saraseneva kathetvā “sakāraṇaṃ idaṃ, tathāgatassa	650	
PA_atk-s03_01a:650_7	naṃ ārocessāmī”ti gantvā bhagavato ārocesi. Nevajjhagāti nādhigacchati. Evaṃ piyo	650	
PA_atk-s03_01a:650_8	puthu attā paresanti yathā ekassa attā piyo, evaṃ paresaṃ puthusattānampi attā piyoti attho. Aṭṭhamaṃ.	650	
PA_atk-s03_01a:651	9. Yaññasuttavaṇṇanā	65	
PA_atk-s03_01a:652_0	120. Navame thūṇūpanītānīti thūṇaṃ upanītāni, thūṇāya baddhāni honti. Parikammāni	652	
PA_atk-s03_01a:652_1	karontīti ettāvatā tehi bhikkhūhi rañño āraddhayañño tathāgatassa ārocito. Kasmā	652	
PA_atk-s03_01a:652_2	pana raññā ayaṃ yañño āraddho? Dussupinapaṭighātāya. Ekadivasaṃ kira rājā sabbālaṅkārappaṭimaṇḍito	652	
PA_atk-s03_01a:652_3	hatthikkhandhavaragato nagaraṃ anusañcaranto vātapānaṃ vivaritvā olokayamānaṃ ekaṃ	652	
PA_atk-s03_01a:652_4	itthiṃ disvā tassā paṭibaddhacitto tatova paṭinivattitvā antepuraṃ pavisitvā ekassa	652	
PA_atk-s03_01a:652_5	purisassa tamatthaṃ ārocetvā “gaccha tassā sassāmikabhāvaṃ vā assāmikabhāvaṃ vā jānāhī”ti	652	
PA_atk-s03_01a:652_6	pesesi. So gantvā pucchi. Sā “eso me sāmiko āpaṇe nisinno”ti dassesi. Rājapuriso	652	
PA_atk-s03_01a:652_7	rañño tamatthaṃ ācikkhi. Rājā taṃ purisaṃ pakkosāpetvā “maṃ upaṭṭhahā”ti āha. “Nāhaṃ,	652	
PA_atk-s03_01a:652_8	deva, upaṭṭhahituṃ jānāmī”ti ca vutte “upaṭṭhānaṃ nāma na ācariyassa santike uggahetabba”nti	652	
PA_atk-s03_01a:652_9	balakkārena āvudhaphalakaṃ gāhāpetvā upaṭṭhākaṃ akāsi. Upaṭṭhahitvā gehaṃ gatamattameva	652	
PA_atk-s03_01a:652_10	ca naṃ puna pakkosāpetvā “upaṭṭhākena nāma rañño vacanaṃ kattabbaṃ, gaccha ito yojanamatte	6521	
PA_atk-s03_01a:652_11	amhākaṃ sīsadhovanapokkharaṇī atthi, tato aruṇamattikañca lohituppalamālañca gaṇhitvā	6521	
PA_atk-s03_01a:652_12	ehi. Sace ajjeva nāgacchasi, rājadaṇḍaṃ karissāmī”ti vatvā pesesi. So rājabhayena nikkhamitvā gato.	6521	
PA_atk-s03_01a:653_0	Rājāpi tasmiṃ gate dovārikaṃ pakkosāpetvā, “ajja sāyanheyeva dvāraṃ pidahitvā ‘ahaṃ	653	
PA_atk-s03_01a:653_1	rājadūto’ti vā ‘uparājadūto’ti vā bhaṇantānampi mā vivarī”ti āha. So puriso mattikañca	653	
PA_atk-s03_01a:653_2	uppalāni ca gahetvā dvāre pihitamatte āgantvā bahuṃ vadantopi dvāraṃ alabhitvā parissayabhayena	653	
PA_atk-s03_01a:653_3	jetavanaṃ gato. Rājāpi rāgapariḷāhena abhibhūto kāle nisīdati, kāle tiṭṭhati, kāle	653	
PA_atk-s03_01a:653_4	nipajjati, sanniṭṭhānaṃ alabhanto yattha katthaci nisinnakova makkaṭaniddāya niddāyati.	653	
PA_atk-s03_01a:654_0	Pubbe ca tasmiṃyeva nagare cattāro seṭṭhiputtā paradārikakammaṃ katvā nandopanandāya	654	
PA_atk-s03_01a:654_1	nāma lohakumbhiyā nibbattiṃsu. Te pheṇuddehakaṃ paccamānā tiṃsavassasahassāni heṭṭhā	654	
PA_atk-s03_01a:654_2	gacchantā kumbhiyā talaṃ pāpuṇanti, tiṃsavassasahassāni upari gacchantā matthakaṃ	654	
PA_atk-s03_01a:654_3	pāpuṇanti. Te taṃ divasaṃ ālokaṃ oloketvā attano dukkaṭabhayena ekekaṃ gāthaṃ vattukāmā	654	
PA_atk-s03_01a:654_4	vattuṃ asakkontā ekekaṃ akkharameva āhaṃsu. Eko sa-kāraṃ, eko so-kāraṃ, eko na-kāraṃ,	654	
PA_atk-s03_01a:654_5	eko du-kāraṃ āha. Rājā tesaṃ nerayikasattānaṃ saddaṃ sutakālato paṭṭhāya sukhaṃ avindamānova	654	
PA_atk-s03_01a:654_6	taṃrattāvasesaṃ vītināmesi.	654	
PA_atk-s03_01a:655_0	Aruṇe uṭṭhite purohito āgantvā taṃ sukhaseyyaṃ pucchi. So “kuto me, ācariya, sukha”nti?	655	
PA_atk-s03_01a:655_1	Vatvā, “supine evarūpe sadde assosi”nti ācikkhi. Brāhmaṇo – “imassa rañño iminā supinena	655	
PA_atk-s03_01a:655_2	vuḍḍhi vā hāni vā natthi, apica kho pana yaṃ imassa gehe atthi, taṃ samaṇassa gotamassa	655	
PA_atk-s03_01a:655_3	hoti, gotamasāvakānaṃ hoti, brāhmaṇā kiñci na labhanti, brāhmaṇānaṃ bhikkhaṃ uppādessāmī”ti,	655	
PA_atk-s03_01a:655_4	“bhāriyo ayaṃ, mahārāja, supino tīsu jānīsu ekā paññāyati, rajjantarāyo vā bhavissati	655	
PA_atk-s03_01a:655_5	jīvitantarāyo vā, devo vā na vassissatī”ti āha. Kathaṃ sotthi bhaveyya ācariyāti?	655	
PA_atk-s03_01a:655_6	“Mantetvā ñātuṃ sakkā, mahārājāti. Gacchatha ācariyehi saddhiṃ mantetvā amhākaṃ sotthiṃ karothā”ti.	655	
PA_atk-s03_01a:656_0	So sivikasālāyaṃ brāhmaṇe sannipātetvā tamatthaṃ ārocetvā, “visuṃ visuṃ gantvā evaṃ	656	
PA_atk-s03_01a:656_1	vadathā”ti tayo vagge akāsi. Brāhmaṇā pavisitvā rājānaṃ sukhaseyyaṃ pucchiṃsu. Rājā	656	
PA_atk-s03_01a:656_2	purohitassa kathitaniyāmeneva kathetvā “kathaṃ sotthi bhaveyyā”ti pucchi. Mahābrāhmaṇā	656	
PA_atk-s03_01a:656_3	– “sabbapañcasataṃ yaññaṃ yajitvā etassa kammassa sotthi bhaveyya, evaṃ, mahārāja,	656	
PA_atk-s03_01a:656_4	ācariyā kathentī”ti āhaṃsu. Rājā tesaṃ sutvā anabhinanditvā appaṭikkositvā tuṇhī	656	
PA_atk-s03_01a:656_5	ahosi. Atha dutiyavaggabrāhmaṇāpi āgantvā tattheva kathesuṃ. Tathā tatiyavaggabrāhmaṇāpi.	656	
PA_atk-s03_01a:656_6	Atha rājā “yaññaṃ karontū”ti āṇāpesi. Tato paṭṭhāya brāhmaṇā usabhādayo pāṇe āharāpesuṃ.	656	
PA_atk-s03_01a:656_7	Nagare mahāsaddo udapādi. Taṃ pavattiṃ ñatvā mallikā rājānaṃ tathāgatassa santikaṃ	656	
PA_atk-s03_01a:656_8	pesesi. So gantvā bhagavantaṃ vanditvā ekamantaṃ nisīdi. Atha naṃ bhagavā – “handa	656	
PA_atk-s03_01a:656_9	kuto nu tvaṃ, mahārāja, āgacchasi divādivassā”ti āha. Rājā – “ajja me, bhante, supinake	656	
PA_atk-s03_01a:656_10	cattāro saddā sutā, sohaṃ brāhmaṇe pucchiṃ. Brāhmaṇā ‘bhāriyo, mahārāja, supino,	6561	
PA_atk-s03_01a:656_11	sabbapañcasataṃ yaññaṃ yajitvā paṭikammaṃ karomāti āraddhā”’ti āha. Kinti te, mahārāja,	6561	
PA_atk-s03_01a:656_12	saddā sutāti. So yathāsutaṃ ārocesi. Atha naṃ bhagavā āha – pubbe, mahārāja, imasmiṃyeva	6561	
PA_atk-s03_01a:656_13	nagare cattāro seṭṭhiputtā paradārikā hutvā nandopanandāya lohakumbhiyā nibbattā	6561	
PA_atk-s03_01a:656_14	saṭṭhivassasahassamatthake uggacchiṃsu.	6561	
PA_atk-s03_01a:657	Tattha eko –	65	
PA_atk-s03_01a:658	“Saṭṭhivassasahassāni, paripuṇṇāni sabbaso;	65	
PA_atk-s03_01a:659	Niraye paccamānānaṃ, kadā anto bhavissatī”ti. –	65	
PA_atk-s03_01a:660	Imaṃ gāthaṃ vatthukāmo ahosi. Dutiyo –	66	
PA_atk-s03_01a:661	“Sohaṃ nūna ito gantvā, yoniṃ laddhāna mānusiṃ;	66	
PA_atk-s03_01a:662	Vadaññū sīlasampanno, kāhāmi kusalaṃ bahu”nti. –	66	
PA_atk-s03_01a:663	Imaṃ gāthaṃ vatthukāmo ahosi. Tatiyo –	66	
PA_atk-s03_01a:664	“Natthi anto kuto anto, na anto paṭidissati;	66	
PA_atk-s03_01a:665	Tadā hi pakataṃ pāpaṃ, mama tuyhañca mārisā”ti. –	66	
PA_atk-s03_01a:666	Imaṃ gāthaṃ vatthukāmo ahosi. Catuttho –	66	
PA_atk-s03_01a:667	“Dujjīvitamajīvimhā, ye sante na dadamhase;	66	
PA_atk-s03_01a:668	Vijjamānesu bhogesu, dīpaṃ nākamha attano”ti. –	66	
PA_atk-s03_01a:669_0	Imaṃ. Te imā gāthā vattuṃ asakkontā ekekaṃ akkharaṃ vatvā tattheva nimuggā. Iti,	669	
PA_atk-s03_01a:669_1	mahārāja, te nerayikasattā yathākammena viraviṃsu. Tassa saddassa sutapaccayā tuyhaṃ	669	
PA_atk-s03_01a:669_2	hāni vā vuḍḍhi vā natthi. Ettakānaṃ pana pasūnaṃ ghātanakammaṃ nāma bhāriyanti nirayabhayena	669	
PA_atk-s03_01a:669_3	tajjetvā dhammakathaṃ kathesi. Rājā dasabale pasīditvā, “muñcāmi, nesaṃ jīvitaṃ dadāmi,	669	
PA_atk-s03_01a:669_4	haritāni ceva tiṇāni khādantu, sītalāni ca pānīyāni pivantu, sīto ca nesaṃ vāto upavāyatū”ti	669	
PA_atk-s03_01a:669_5	vatvā, “gacchatha hārethā”ti manusse āṇāpesi. Te gantvā brāhmaṇe palāpetvā taṃ pāṇasaṅghaṃ	669	
PA_atk-s03_01a:669_6	bandhanato mocetvā nagare dhammabheriṃ carāpesuṃ.	669	
PA_atk-s03_01a:670_0	Atha rājā dasabalassa santike nisinno āha – “bhante, ekaratti nāma tiyāmā hoti, mayhaṃ	670	
PA_atk-s03_01a:670_1	pana ajja dve rattiyo ekato ghaṭitā viya ahesu”nti. Sopi puriso tattheva nisinno	670	
PA_atk-s03_01a:670_2	āha – “bhante, yojanaṃ nāma catugāvutaṃ hoti, mayhaṃ pana ajja dve yojanāni ekato	670	
PA_atk-s03_01a:670_3	katāni viya ahesu”nti. Atha bhagavā – “jāgarassa tāva rattiyā dīghabhāvo pākaṭo,	670	
PA_atk-s03_01a:670_4	santassa yojanassa dīghabhāvo pākaṭo, vaṭṭapatitassa pana bālaputhujjanassa anamataggasaṃsāravaṭṭaṃ	670	
PA_atk-s03_01a:670_5	ekantadīghamevā”ti rājānañca tañca purisaṃ nerayikasatte ca ārabbha dhammapade imaṃ gāthaṃ abhāsi –	670	
PA_atk-s03_01a:671	“Dīghā jāgarato ratti, dīghaṃ santassa yojanaṃ;	67	
PA_atk-s03_01a:672	Dīgho bālānaṃ saṃsāro, saddhammaṃ avijānata”nti. ;	67	
PA_atk-s03_01a:673	Gāthāpariyosāne so itthisāmiko puriso sotāpattiphale patiṭṭhahi. Etamatthaṃ viditvāti etaṃ kāraṇaṃ jānitvā.	67	
PA_atk-s03_01a:674_0	Assamedhantiādīsu – porāṇarājakāle kira sassamedhaṃ purisamedhaṃ sammāpāsaṃ vācāpeyyanti	674	
PA_atk-s03_01a:674_1	cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato	674	
PA_atk-s03_01a:674_2	dasamabhāgaggahaṇaṃ sassamedhaṃ nāma, sassasampādane medhāvitāti attho. Mahāyodhānaṃ	674	
PA_atk-s03_01a:674_3	chamāsikaṃ bhatta-vetanānuppadānaṃ purisamedhaṃ nāma, purisasaṅgaṇhane medhāvitāti	674	
PA_atk-s03_01a:674_4	attho. Daliddamanussānaṃ hatthato lekhaṃ gahetvā tīṇi vassāni vināva vaḍḍhiyā sahassadvisahassamattadhanānuppadānaṃ	674	
PA_atk-s03_01a:674_5	sammāpāsaṃ nāma. Tañhi sammā manusse pāseti, hadaye bandhitvā viya ṭhapeti, tasmā	674	
PA_atk-s03_01a:674_6	sammāpāsanti vuccati. “Tāta mātulā”tiādinā nayena saṇhavācābhaṇanaṃ vācāpeyyaṃ nāma,	674	
PA_atk-s03_01a:674_7	piyavācāti attho. Evaṃ catūhi saṅgahavatthūhi saṅgahitaṃ raṭṭhaṃ iddhañceva hoti	674	
PA_atk-s03_01a:674_8	phītañca pahūtaannapānaṃ khemaṃ nirabbudaṃ. Manussā mudā modamānā ure putte naccentā	674	
PA_atk-s03_01a:674_9	apārutagharadvārā viharanti. Idaṃ gharadvāresu aggaḷānaṃ abhāvato niraggaḷanti vuccati.	674	
PA_atk-s03_01a:674_10	Ayaṃ porāṇikā paveṇī.	6741	
PA_atk-s03_01a:675_0	Aparabhāge pana okkākarājakāle brāhmaṇā imāni cattāri saṅgahavatthūni imañca raṭṭhasampattiṃ	675	
PA_atk-s03_01a:675_1	parivattetvā uddhaṃmūlakaṃ katvā assamedhaṃ purisamedhanti ādike pañca yaññe nāma	675	
PA_atk-s03_01a:675_2	akaṃsu. Tesu assamettha medhanti vadhantīti assamedho. Dvīhi pariyaññehi yajitabbassa	675	
PA_atk-s03_01a:675_3	ekavīsatiyūpassa ekasmiṃ majjhimadivaseyeva sattanavutipañcapasusataghātabhiṃsanassa	675	
PA_atk-s03_01a:675_4	ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ.	675	
PA_atk-s03_01a:675_5	Purisamettha medhantīti purisamedho. Catūhi pariyaññehi yajitabbassa saddhiṃ bhūmiyā	675	
PA_atk-s03_01a:675_6	assamedhe vuttavibhavadakkhiṇassa yaññassetaṃ adhivacanaṃ. Sammamettha pāsentīti	675	
PA_atk-s03_01a:675_7	sammāpāso. Divase divase sammaṃ khipitvā tassa patitokāse vediṃ katvā saṃhārimehi	675	
PA_atk-s03_01a:675_8	yūpādīhi sarassatinadiyā nimuggokāsato pabhuti paṭilomaṃ gacchantena yajitabbassa	675	
PA_atk-s03_01a:675_9	satrayāgassetaṃ adhivacanaṃ. Vājamettha pivantīti vājapeyyo. Ekena pariyaññena sattarasahi	675	
PA_atk-s03_01a:675_10	pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ.	6751	
PA_atk-s03_01a:675_11	Natthi ettha aggaḷāti niraggaḷo. Navahi pariyaññehi yajitabbassa saddhiṃ bhūmiyā	6751	
PA_atk-s03_01a:675_12	ca purisehi ca assamedhe vuttavibhavadakkhiṇassa sabbamedhapariyāyanāmassa assamedhavikappassevetaṃ	6751	
PA_atk-s03_01a:675_13	adhivacanaṃ. Mahārambhāti mahākiccā mahākaraṇīyā. Sammaggatāti sammā paṭipannā buddhādayo.	6751	
PA_atk-s03_01a:675_14	Nirārambhāti appatthā appakiccā. Yajanti anukulanti anukulesu yajanti, yaṃ niccabhattādi	6751	
PA_atk-s03_01a:675_15	pubbapurisehi paṭṭhapitaṃ, taṃ aparāparaṃ anupacchinnattā manussā dadantīti attho. Navamaṃ.	6751	
PA_atk-s03_01a:676	10. Bandhanasuttavaṇṇanā	67	
PA_atk-s03_01a:677_0	121. Dasame idha, bhante, raññāti idaṃ te bhikkhū tesu manussesu ānandattherassa	677	
PA_atk-s03_01a:677_1	sukatakāraṇaṃ ārocentā ārocesuṃ. Rañño kira sakkena kusarājassa dinno aṭṭhavaṅko	677	
PA_atk-s03_01a:677_2	maṇi paveṇiyā āgato. Rājā alaṅkaraṇakāle taṃ maṇiṃ āharathāti āha. Manussā “ṭhapitaṭṭhāne	677	
PA_atk-s03_01a:677_3	na passāmā”ti ārocesuṃ. Rājā antogharacārino “maṇiṃ pariyesitvā dethā”ti bandhāpesi.	677	
PA_atk-s03_01a:677_4	Ānandatthero te disvā maṇipaṭisāmakānaṃ ekaṃ upāyaṃ ācikkhi. Te rañño ārocesuṃ. Rājā	677	
PA_atk-s03_01a:677_5	“paṇḍito thero, therassa vacanaṃ karothā”ti. Paṭisāmakamanussā rājaṅgaṇe udakacāṭiṃ	677	
PA_atk-s03_01a:677_6	ṭhapetvā sāṇiyā parikkhipāpetvā te manusse āhaṃsu – “sāṭakaṃ pārupitvā ettha gantvā	677	
PA_atk-s03_01a:677_7	hatthaṃ otārethā”ti. Maṇicoro cintesi – “rājabhaṇḍaṃ vissajjetuṃ vā valañjetuṃ vā	677	
PA_atk-s03_01a:677_8	na sakkā”ti. So gehaṃ gantvā maṇiṃ upakacchake ṭhapetvā sāṭakaṃ pārupitvā āgamma	677	
PA_atk-s03_01a:677_9	udakacāṭiyaṃ pakkhipitvā pakkāmi. Mahājane paṭikkante rājamanussā cāṭiyaṃ hatthaṃ	677	
PA_atk-s03_01a:677_10	otāretvā maṇiṃ disvā āharitvā rañño adaṃsu. “Ānandattherena kira dassitanayena maṇi	6771	
PA_atk-s03_01a:677_11	diṭṭho”ti mahājano kolāhalaṃ akāsi. Te bhikkhū taṃ kāraṇaṃ tathāgatassa ārocentā	6771	
PA_atk-s03_01a:677_12	imaṃ pavattiṃ ārocesuṃ. Satthā – “anacchariyaṃ, bhikkhave, yaṃ ānando manussānaṃ	6771	
PA_atk-s03_01a:677_13	hatthāruḷhamaṇiṃ āharāpeyya, yattha pubbe paṇḍitā attano ñāṇe ṭhatvā ahetukapaṭisandhiyaṃ	6771	
PA_atk-s03_01a:677_14	nibbattānaṃ tiracchānagatānampi hatthāruḷhaṃ bhaṇḍaṃ āharāpetvā rañño adaṃsū”ti vatvā –	6771	
PA_atk-s03_01a:678	“Ukkaṭṭhe sūramicchanti, mantīsu akutūhalaṃ;	67	
PA_atk-s03_01a:679	Piyañca annapānamhi, atthe jāte ca paṇḍita”nti. –	67	
PA_atk-s03_01a:680	Mahāsārajātakaṃ kathesi.	68	
PA_atk-s03_01a:681_0	Na taṃ daḷhanti taṃ bandhanaṃ thiranti na kathenti. Yadāyasanti yaṃ āyasā kataṃ.	681	
PA_atk-s03_01a:681_1	Sārattarattāti suṭṭhu rattarattā, sārattena vā rattā sārattarattā, sāraṃ idanti maññanāya	681	
PA_atk-s03_01a:681_2	rattāti attho. Apekkhāti ālayo nikanti. Āhūti kathenti. Ohārinanti catūsu apāyesu	681	
PA_atk-s03_01a:681_3	ākaḍḍhanakaṃ. Sithilanti na āyasādibandhanaṃ viya iriyāpathaṃ nivāretvā ṭhitaṃ. Tena	681	
PA_atk-s03_01a:681_4	hi bandhanena baddhā paradesampi gacchantiyeva. Duppamuñcanti aññatra lokuttarañāṇena	681	
PA_atk-s03_01a:681_5	muñcituṃ asakkuṇeyyanti. Dasamaṃ.	681	
PA_atk-s03_01a:682	Paṭhamo vaggo.	68	
PA_atk-s03_01a:683	2. Dutiyavaggo	68	
PA_atk-s03_01a:684	1. Sattajaṭilasuttavaṇṇanā	68	
PA_atk-s03_01a:685_0	122. Dutiyavaggassa paṭhame pubbārāme migāramātupāsādeti pubbārāmasaṅkhāte vihāre	685	
PA_atk-s03_01a:685_1	migāramātuyā pāsāde. Tatrāyaṃ anupubbikathā – atīte satasahassakappamatthake ekā	685	
PA_atk-s03_01a:685_2	upāsikā padumuttaraṃ bhagavantaṃ nimantetvā buddhappamukhassa bhikkhusaṅghassa satasahassadānaṃ	685	
PA_atk-s03_01a:685_3	datvā bhagavato pādamūle nipajjitvā – “anāgate tumhādisassa buddhassa aggupaṭṭhāyikā	685	
PA_atk-s03_01a:685_4	homī”ti patthanaṃ akāsi. Sā kappasatasahassaṃ devesu ca manussesu ca saṃsaritvā amhākaṃ	685	
PA_atk-s03_01a:685_5	bhagavato kāle bhaddiyanagare meṇḍakaputtassa dhanañcayaseṭṭhino gehe sumanadeviyā	685	
PA_atk-s03_01a:685_6	kucchismiṃ paṭisandhiṃ gaṇhi. Jātakāle cassā visākhāti nāmaṃ akaṃsu. Sā yadā bhagavā	685	
PA_atk-s03_01a:685_7	bhaddiyanagaraṃ agamāsi, tadā pañcahi dārikāsatehi saddhiṃ bhagavato paccuggamanaṃ	685	
PA_atk-s03_01a:685_8	gatā paṭhamadassanamhiyeva sotāpannā ahosi. Aparabhāge sāvatthiyaṃ migāraseṭṭhiputtassa	685	
PA_atk-s03_01a:685_9	puṇṇavaḍḍhanakumārassa gehaṃ gatā. Tattha naṃ migāraseṭṭhi mātiṭṭhāne ṭhapesi, tasmā	685	
PA_atk-s03_01a:685_10	migāramātāti vuccati. Tāya kārite pāsāde.	6851	
PA_atk-s03_01a:686_0	Bahi dvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa. So kira	686	
PA_atk-s03_01a:686_1	pāsādo lohapāsādo viya samantā catudvārakoṭṭhakayuttena pākārena parikkhitto. Tesu	686	
PA_atk-s03_01a:686_2	pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññatte varabuddhāsane nisinno hoti.	686	
PA_atk-s03_01a:687_0	Parūḷhakacchanakhalomāti parūḷhakacchā parūḷhanakhā parūḷhalomā, kacchādīsu dīghalomā	687	
PA_atk-s03_01a:687_1	dīghanakhā cāti attho. Khārivividhanti vividhakhāriṃ nānappakārakaṃ pabbajitaparikkhārabhaṇḍakaṃ.	687	
PA_atk-s03_01a:687_2	Avidūre atikkamantīti avidūramaggena nagaraṃ pavisanti. Rājāhaṃ, bhanteti ahaṃ, bhante,	687	
PA_atk-s03_01a:687_3	rājā pasenadi kosalo, mayhaṃ nāmaṃ tumhe jānāthāti. Kasmā pana rājā loke aggapuggalassa	687	
PA_atk-s03_01a:687_4	santike nisinno evarūpānaṃ naggabhogganissirikānaṃ añjaliṃ paggaṇhātīti. Saṅgaṇhanatthāya.	687	
PA_atk-s03_01a:687_5	Evaṃ hissa ahosi – “sacāhaṃ ettakampi etesaṃ na karissāmi, ‘mayaṃ puttadāraṃ pahāya	687	
PA_atk-s03_01a:687_6	etassatthāya dubbhojanadukkhaseyyādīni anubhoma, ayaṃ amhākaṃ añjalimattampi na karotī’ti	687	
PA_atk-s03_01a:687_7	attanā diṭṭhaṃ sutaṃ paṭicchādetvā na katheyyuṃ. Evaṃ kate pana anigūhitvā kathessantī”ti.	687	
PA_atk-s03_01a:687_8	Tasmā evamakāsi. Apica satthu ajjhāsayajānanatthaṃ evamakāsi.	687	
PA_atk-s03_01a:688	Kāsikacandananti saṇhacandanaṃ. Mālāgandhavilepananti vaṇṇagandhatthāya mālaṃ, sugandhabhāvatthāya gandhaṃ, vaṇṇagandhatthāya vilepanañca dhārentena.	68	
PA_atk-s03_01a:689_0	Saṃvāsenāti sahavāsena. Sīlaṃ veditabbanti ayaṃ susīlo vā dussīlo vāti saṃvasantena	689	
PA_atk-s03_01a:689_1	upasaṅkamantena jānitabbo. Tañca kho dīghena addhunā na ittaranti tañca sīlaṃ dīghena	689	
PA_atk-s03_01a:689_2	kālena veditabbaṃ, na ittarena. Dvīhatīhañhi saṃyatākāro ca saṃvutindriyākāro ca	689	
PA_atk-s03_01a:689_3	na sakkā dassetuṃ. Manasikarotāti sīlamassa pariggahessāmīti manasikarontena paccavekkhanteneva	689	
PA_atk-s03_01a:689_4	sakkā jānituṃ, na itarena. Paññavatāti tampi sappaññeneva paṇḍitena. Bālo hi manasikarontopi jānituṃ na sakkoti.	689	
PA_atk-s03_01a:690	Saṃvohārenāti kathanena.	69	
PA_atk-s03_01a:691	“Yo hi koci manussesu, vohāraṃ upajīvati;	69	
PA_atk-s03_01a:692	Evaṃ vāseṭṭha jānāhi, vāṇijo so na brāhmaṇo”ti. –	69	
PA_atk-s03_01a:693_0	Ettha hi byavahāro vohāro nāma. “Cattāro ariyavohārā cattāro anariyavohārā”ti ettha	693	
PA_atk-s03_01a:693_1	cetanā. “Saṅkhā samaññā paññatti vohāro”ti ettha paññatti. “Vohāramattena so vohareyyā”ti	693	
PA_atk-s03_01a:693_2	ettha kathā vohāro. Idhāpi esova adhippeto. Ekaccassa hi sammukhā kathā parammukhāya	693	
PA_atk-s03_01a:693_3	kathāya na sameti, parammukhā kathā ca sammukhāya kathāya, tathā purimakathā ca pacchimakathāya,	693	
PA_atk-s03_01a:693_4	pacchimakathā ca purimakathāya. So kathenteneva sakkā jānituṃ “asuci eso puggalo”ti.	693	
PA_atk-s03_01a:693_5	Sucisīlassa pana purimaṃ pacchimena, pacchimañca purimena sameti, sammukhākathitaṃ	693	
PA_atk-s03_01a:693_6	parammukhākathitena, parammukhākathitañca sammukhākathitena, tasmā kathentena sakkā	693	
PA_atk-s03_01a:693_7	sucibhāvo jānitunti pakāsento evamāha.	693	
PA_atk-s03_01a:694_0	Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbaggahaṇaṃ	694	
PA_atk-s03_01a:694_1	katabbakiccaṃ apassanto advāragharaṃ paviṭṭho viya carati. Tenāha āpadāsu kho, mahārāja,	694	
PA_atk-s03_01a:694_2	thāmo veditabboti. Sākacchāyāti saṃkathāya. Duppaññassa hi kathā udake geṇḍu viya	694	
PA_atk-s03_01a:694_3	uppalavati, paññavato kathentassa paṭibhānaṃ anantaraṃ hoti. Udakavipphanditeneva	694	
PA_atk-s03_01a:694_4	hi maccho khuddako vā mahanto vāti ñāyati. Ocarakāti heṭṭhācarakā. Carā hi pabbatamatthakena	694	
PA_atk-s03_01a:694_5	carantāpi heṭṭhā – carakāva honti. Ocaritvāti avacaritvā vīmaṃsitvā, taṃ taṃ pavattiṃ	694	
PA_atk-s03_01a:694_6	ñatvāti attho. Rajojallanti rajañca jallañca. Vaṇṇarūpenāti vaṇṇasaṇṭhānena. Ittaradassanenāti	694	
PA_atk-s03_01a:694_7	lahukadassanena. Viyañjanenāti parikkhārabhaṇḍakena. Patirūpako mattikākuṇḍalovāti	694	
PA_atk-s03_01a:694_8	suvaṇṇakuṇḍalapatirūpako mattikākuṇḍalova. Lohaḍḍhamāsoti lohaḍḍhamāsako. Paṭhamaṃ.	694	
PA_atk-s03_01a:695	2. Pañcarājasuttavaṇṇanā	69	
PA_atk-s03_01a:696_0	123. Dutiye rūpāti nīlapītādibhedaṃ rūpārammaṇaṃ. Kāmānaṃ agganti etaṃ kāmānaṃ uttamaṃ	696	
PA_atk-s03_01a:696_1	seṭṭhanti rūpagaruko āha. Sesesupi eseva nayo. Yatoti yadā. Manāpapariyantanti manāpanipphattikaṃ	696	
PA_atk-s03_01a:696_2	manāpakoṭikaṃ. Tattha dve manāpāni puggalamanāpaṃ sammutimanāpañca. Puggalamanāpaṃ	696	
PA_atk-s03_01a:696_3	nāma yaṃ ekassa puggalassa iṭṭhaṃ kantaṃ hoti, tadeva aññassa aniṭṭhaṃ akantaṃ. Paccantavāsīnañhi	696	
PA_atk-s03_01a:696_4	gaṇḍuppādāpi iṭṭhā honti kantā manāpā, majjhimadesavāsīnaṃ atijegucchā. Tesañca moramaṃsādīni	696	
PA_atk-s03_01a:696_5	iṭṭhāni honti, itaresaṃ tāni atijegucchāni. Idaṃ puggalamanāpaṃ. Itaraṃ sammutimanāpaṃ.	696	
PA_atk-s03_01a:697_0	Iṭṭhāniṭṭhārammaṇaṃ nāma loke paṭivibhattaṃ natthi, vibhajitvā pana dassetabbaṃ.	697	
PA_atk-s03_01a:697_1	Vibhajantena ca na atiissarānaṃ mahāsammatamahāsudassanadhammāsokādīnaṃ vasena vibhajitabbaṃ.	697	
PA_atk-s03_01a:697_2	Tesañhi dippakappampi ārammaṇaṃ amanāpaṃ upaṭṭhāti. Atiduggatānaṃ dullabhannapānānaṃ	697	
PA_atk-s03_01a:697_3	vasenapi na vibhajitabbaṃ. Tesañhi kaṇājakabhattasitthānipi pūtimaṃsassa rasopi atimadhuro	697	
PA_atk-s03_01a:697_4	amatasadiso hoti. Majjhimānaṃ pana gaṇakamahāmattaseṭṭhi kuṭumbikavāṇijādīnaṃ kālena	697	
PA_atk-s03_01a:697_5	iṭṭhaṃ kālena aniṭṭhaṃ labhamānānaṃ vasena vibhajitabbaṃ. Tañca panetaṃ ārammaṇaṃ	697	
PA_atk-s03_01a:697_6	javanaṃ paricchindituṃ na sakkoti. Javanañhi iṭṭhepi rajjati aniṭṭhepi, iṭṭhepi dussati	697	
PA_atk-s03_01a:697_7	aniṭṭhepi. Ekantato pana vipākacittaṃ iṭṭhāniṭṭhaṃ paricchindati. Kiñcāpi hi micchādiṭṭhikā	697	
PA_atk-s03_01a:697_8	buddhaṃ vā saṅghaṃ vā mahācetiyādīni vā uḷārāni ārammaṇāni disvā akkhīni pidahanti	697	
PA_atk-s03_01a:697_9	domanassaṃ āpajjanti, dhammasaddaṃ sutvā kaṇṇe thakenti, cakkhuviññāṇasotaviññāṇāni	697	
PA_atk-s03_01a:697_10	pana tesaṃ kusalavipākāneva honti. Kiñcāpi gūthasūkarādayo gūthagandhaṃ ghāyitvā	6971	
PA_atk-s03_01a:697_11	khādituṃ labhissāmāti somanassajātā honti, gūthadassane pana nesaṃ cakkhuviññāṇaṃ,	6971	
PA_atk-s03_01a:697_12	tassa gandhaghāyane ghānaviññāṇaṃ, rasasāyane jivhāviññāṇañca akusalavipākameva hoti.	6971	
PA_atk-s03_01a:697_13	Bhagavā pana puggalamanāpataṃ sandhāya te ca, mahārāja, rūpātiādimāha.	6971	
PA_atk-s03_01a:698_0	Candanaṅgalikoti idaṃ tassa upāsakassa nāmaṃ. Paṭibhāti maṃ bhagavāti bhagavā mayhaṃ	698	
PA_atk-s03_01a:698_1	ekaṃ kāraṇaṃ upaṭṭhāti paññāyati. Tassa te pañca rājāno āmuttamaṇikuṇḍale sajjitāya	698	
PA_atk-s03_01a:698_2	āpānabhūmiyā nisinnavaseneva mahatā rājānubhāvena paramena issariyavibhavena āgantvāpi	698	
PA_atk-s03_01a:698_3	dasabalassa santike ṭhitakālato paṭṭhāya divā padīpe viya udakābhisitte aṅgāre viya	698	
PA_atk-s03_01a:698_4	sūriyuṭṭhāne khajjopanake viya ca hatappabhe hatasobhe taṃ tathāgatañca tehi sataguṇena	698	
PA_atk-s03_01a:698_5	sahassaguṇena virocamānaṃ disvā, “mahantā vata bho buddhā nāmā”ti paṭibhānaṃ udapādi. Tasmā evamāha.	698	
PA_atk-s03_01a:699_0	Kokanadanti padumassevetaṃ vevacanaṃ. Pātoti kālasseva. Siyāti bhaveyya. Avītagandhanti	699	
PA_atk-s03_01a:699_1	avigatagandhaṃ. Aṅgīrasanti sammāsambuddhaṃ. Bhagavato hi aṅgato rasmiyo nikkhamanti,	699	
PA_atk-s03_01a:699_2	tasmā aṅgīrasoti vuccati. Yathā kokanadasaṅkhātaṃ padumaṃ pātova phullaṃ avītagandhaṃ	699	
PA_atk-s03_01a:699_3	siyā, evameva bhagavantaṃ aṅgīrasaṃ tapantaṃ ādiccamiva antalikkhe virocamānaṃ passāti	699	
PA_atk-s03_01a:699_4	ayamettha saṅkhepattho. Bhagavantaṃ acchādesīti bhagavato adāsīti attho. Lokavohārato	699	
PA_atk-s03_01a:699_5	panettha īdisaṃ vacanaṃ hoti. So kira upāsako – “ete tathāgatassa guṇesu pasīditvā	699	
PA_atk-s03_01a:699_6	mayhaṃ pañca uttarāsaṅge denti, ahampi te bhagavatova dassāmī”ti cintetvā adāsi. Dutiyaṃ.	699	
PA_atk-s03_01a:700	3. Doṇapākasuttavaṇṇanā	70	
PA_atk-s03_01a:701_0	124. Tatiye doṇapākakuranti doṇapākaṃ kuraṃ, doṇassa taṇḍulānaṃ pakkabhattaṃ tadūpiyañca	701	
PA_atk-s03_01a:701_1	sūpabyañjanaṃ bhuñjatīti attho. Bhuttāvīti pubbe bhattasammadaṃ vinodetvā muhuttaṃ	701	
PA_atk-s03_01a:701_2	vissamitvā buddhupaṭṭhānaṃ gacchati, taṃdivasaṃ pana bhuñjantova dasabalaṃ saritvā	701	
PA_atk-s03_01a:701_3	hatthe dhovitvā agamāsi. Mahassāsīti tassa gacchato balavā bhattaparīḷāho udapādi,	701	
PA_atk-s03_01a:701_4	tasmā mahantehi assāsehi assasati, gattatopissa sedabindūni muccanti, tamenaṃ ubhosu	701	
PA_atk-s03_01a:701_5	passesu ṭhatvā yamakatālavaṇṭehi bījanti, buddhagāravena pana nipajjituṃ na ussahatīti	701	
PA_atk-s03_01a:701_6	idaṃ sandhāya “mahassāsī”ti vuttaṃ. Imaṃ gāthaṃ abhāsīti, rājā bhojane amattaññutāya	701	
PA_atk-s03_01a:701_7	kilamati, phāsu vihāraṃ dānissa karissāmīti cintetvā abhāsi. Manujassāti sattassa.	701	
PA_atk-s03_01a:701_8	Kahāpaṇasatanti pātarāse paṇṇāsaṃ sāyamāse paṇṇāsanti evaṃ kahāpaṇasataṃ. Pariyāpuṇitvāti	701	
PA_atk-s03_01a:701_9	raññā saddhiṃ thokaṃ gantvā “imaṃ maṅgalaasiṃ kassa dammi, mahārājā”ti? Asukassa	701	
PA_atk-s03_01a:701_10	nāma dehīti so taṃ asiṃ datvā dasabalassa santikaṃ āgamma vanditvā ṭhitakova “gāthaṃ	7011	
PA_atk-s03_01a:701_11	vadatha, bho gotamā”ti vatvā bhagavatā vuttaṃ pariyāpuṇitvāti attho.	7011	
PA_atk-s03_01a:702_0	Bhattābhihāre sudaṃ bhāsatīti kathaṃ bhāsati? Bhagavatā anusiṭṭhiniyāmena. Bhagavā	702	
PA_atk-s03_01a:702_1	hi naṃ evaṃ anusāsi – “māṇava, imaṃ gāthaṃ naṭo viya pattapattaṭṭhāne mā avaca, rañño	702	
PA_atk-s03_01a:702_2	bhuñjanaṭṭhāne ṭhatvā paṭhamapiṇḍādīsupi avatvā vosānapiṇḍe gahite vadeyyāsi, rājā	702	
PA_atk-s03_01a:702_3	sutvāva bhattapiṇḍaṃ chaḍḍessati. Atha rañño hatthesu dhotesu pātiṃ apanetvā sitthāni	702	
PA_atk-s03_01a:702_4	gaṇetvā tadupiyaṃ byañjanaṃ ñatvā punadivase tāvatake taṇḍule hāreyyāsi, pātarāse	702	
PA_atk-s03_01a:702_5	ca vatvā sāyamāse mā vadeyyāsī”ti. So sādhūti paṭissuṇitvā taṃdivasaṃ rañño pātarāsaṃ	702	
PA_atk-s03_01a:702_6	bhutvā gatattā sāyamāse bhagavato anusiṭṭhiniyāmena gāthaṃ abhāsi. Rājā dasabalassa	702	
PA_atk-s03_01a:702_7	vacanaṃ saritvā bhattapiṇḍaṃ pātiyaṃyeva chaḍḍesi. Rañño hatthesu dhotesu pātiṃ apanetvā	702	
PA_atk-s03_01a:702_8	sitthāni gaṇetvā tadupiyaṃ byañjanaṃ ñatvā punadivase tattake taṇḍule hariṃsu.	702	
PA_atk-s03_01a:703_0	Nāḷikodanaparamatāya saṇṭhāsīti so kira māṇavo divase divase tathāgatassa santikaṃ	703	
PA_atk-s03_01a:703_1	gacchati, dasabalassa vissāsiko ahosi. Atha naṃ ekadivasaṃ pucchi “rājā kittakaṃ	703	
PA_atk-s03_01a:703_2	bhuñjatī”ti? So “nāḷikodana”nti āha. Vaṭṭissati ettāvatā purisabhāgo esa, ito paṭṭhāya	703	
PA_atk-s03_01a:703_3	gāthaṃ mā vadīti. Iti rājā tattheva saṇṭhāsi. Diṭṭhadhammikena ceva atthena samparāyikena	703	
PA_atk-s03_01a:703_4	cāti ettha sallikhitasarīratā diṭṭhadhammikattho nāma, sīlaṃ samparāyikattho. Bhojane	703	
PA_atk-s03_01a:703_5	mattaññutā hi sīlaṅgaṃ nāma hotīti. Tatiyaṃ.	703	
PA_atk-s03_01a:704	4. Paṭhamasaṅgāmasuttavaṇṇanā	70	
PA_atk-s03_01a:705_0	125. Catutthe vedehiputtoti vedehīti paṇḍitādhivacanametaṃ, paṇḍititthiyā puttoti	705	
PA_atk-s03_01a:705_1	attho. Caturaṅgininti hatthiassarathapattisaṅkhātehi catūhi aṅgehi samannāgataṃ.	705	
PA_atk-s03_01a:705_2	Sannayhitvāti cammapaṭimuñcanādīhi sannāhaṃ kāretvā. Saṅgāmesunti yujjhiṃsu. Kena	705	
PA_atk-s03_01a:705_3	kāraṇena? Mahākosalaraññā kira bimbisārassa dhītaraṃ dentena dvinnaṃ rajjānaṃ antare	705	
PA_atk-s03_01a:705_4	satasahassuṭṭhāno kāsigāmo nāma dhītu dinno. Ajātasattunā ca pitari mārite mātāpissa	705	
PA_atk-s03_01a:705_5	rañño viyogasokena nacirasseva matā. Tato rājā pasenadi kosalo – “ajātasattunā mātāpitaro	705	
PA_atk-s03_01a:705_6	māritā, mayhaṃ pitu santako gāmo”ti tassatthāya aḍḍaṃ karoti. Ajātasattupi “mayhaṃ	705	
PA_atk-s03_01a:705_7	mātu santako”ti tassa gāmassatthāya dvepi mātulabhāgineyyā yujjhiṃsu.	705	
PA_atk-s03_01a:706_0	Pāpā devadattādayo mittā assāti pāpamitto. Teyevassa sahāyāti pāpasahāyo. Tesvevassa	706	
PA_atk-s03_01a:706_1	cittaṃ ninnaṃ sampavaṅkanti pāpasampavaṅko. Pasenadissa sāriputtattherādīnaṃ vasena	706	
PA_atk-s03_01a:706_2	kalyāṇamittāditā veditabbā. Dukkhaṃ setīti jitāni hatthiādīni anusocanto dukkhaṃ	706	
PA_atk-s03_01a:706_3	sayissati. Idaṃ bhagavā puna tassa jayakāraṇaṃ disvā āha. Jayaṃ veraṃ pasavatīti	706	
PA_atk-s03_01a:706_4	jinanto veraṃ pasavati, veripuggalaṃ labhati. Catutthaṃ.	706	
PA_atk-s03_01a:707	5. Dutiyasaṅgāmasuttavaṇṇanā	70	
PA_atk-s03_01a:708_0	126. Pañcame abbhuyyāsīti parājaye garahappatto “ārāmaṃ gantvā bhikkhūnaṃ kathāsallāpaṃ	708	
PA_atk-s03_01a:708_1	suṇāthā”ti rattibhāge buddharakkhitena nāma vuḍḍhapabbajitena dhammarakkhitassa vuḍḍhapabbajitassa	708	
PA_atk-s03_01a:708_2	“sace rājā imañca upāyaṃ katvā gaccheyya, puna jineyyā”ti vuttajayakāraṇaṃ sutvā abhiuyyāsi.	708	
PA_atk-s03_01a:709_0	Yāvassa upakappatīti yāva tassa upakappati sayhaṃ hoti. Yadā caññeti yadā aññe. Vilumpantīti	709	
PA_atk-s03_01a:709_1	taṃ vilumpitvā ṭhitapuggalaṃ vilumpanti. Vilumpatīti vilumpiyati. Ṭhānaṃ hi maññatīti	709	
PA_atk-s03_01a:709_2	“kāraṇa”nti hi maññati. Yadāti yasmiṃ kāle. Jetāraṃ labhate jayanti jayanto puggalo	709	
PA_atk-s03_01a:709_3	pacchā jetārampi labhati. Rosetāranti ghaṭṭetāraṃ. Rosakoti ghaṭṭako. Kammavivaṭṭenāti	709	
PA_atk-s03_01a:709_4	kammapariṇāmena, tassa vilumpanakammassa vipākadānena. So vilutto viluppatīti so	709	
PA_atk-s03_01a:709_5	vilumpako vilumpiyati. Pañcamaṃ.	709	
PA_atk-s03_01a:710	6. Mallikāsuttavaṇṇanā	71	
PA_atk-s03_01a:711_0	127. Chaṭṭhe upasaṅkamīti mallikāya deviyā gabbhavuṭṭhānakāle sūtigharaṃ paṭijaggāpetvā	711	
PA_atk-s03_01a:711_1	ārakkhaṃ datvā upasaṅkami. Anattamano ahosīti, “duggatakulassa me dhītu mahantaṃ	711	
PA_atk-s03_01a:711_2	issariyaṃ dinnaṃ, sace puttaṃ alabhissa, mahantaṃ sakkāraṃ adhigamissa, tato dāni	711	
PA_atk-s03_01a:711_3	parihīnā”ti anattamano ahosi. Seyyāti dandhapaññasmā elamūgaputtato ekaccā itthīyeva	711	
PA_atk-s03_01a:711_4	seyyā. Posāti posehi. Janādhipāti janādhibhuṃ rājānaṃ ālapati. Sassudevāti sassusasuradevatā.	711	
PA_atk-s03_01a:711_5	Disampatīti disājeṭṭhakā. Tādisā subhagiyāti tādisāya subhariyāya. Chaṭṭhaṃ.	711	
PA_atk-s03_01a:712	7. Appamādasuttavaṇṇanā	71	
PA_atk-s03_01a:713_0	128. Sattame samadhiggayhāti samadhiggaṇhitvā, ādiyitvāti attho. Appamādoti kārāpakaappamādo.	713	
PA_atk-s03_01a:713_1	Samodhānanti samavadhānaṃ upakkhepaṃ. Evameva khoti hatthipadaṃ viya hi kārāpakaappamādo,	713	
PA_atk-s03_01a:713_2	sesapadajātāni viya avasesā catubhūmakā kusaladhammā. Te hatthipade sesapadāni viya	713	
PA_atk-s03_01a:713_3	appamāde samodhānaṃ gacchanti, appamādassa anto parivattanti. Yathā ca hatthipadaṃ	713	
PA_atk-s03_01a:713_4	sesapadānaṃ aggaṃ seṭṭhaṃ, evaṃ appamādo sesadhammānanti dasseti. Mahaggatalokuttaradhammānampi	713	
PA_atk-s03_01a:713_5	hesa paṭilābhakaṭṭhena lokiyopi samāno aggova hoti.	713	
PA_atk-s03_01a:714_0	Appamādaṃ pasaṃsantīti “etāni āyuādīni patthayantena appamādova kātabbo”ti appamādameva	714	
PA_atk-s03_01a:714_1	pasaṃsanti. Yasmā vā puññakiriyāsu paṇḍitā appamādaṃ pasaṃsanti, tasmā āyuādīni patthayantena	714	
PA_atk-s03_01a:714_2	appamādova kātabboti attho. Atthābhisamayāti atthapaṭilābhā. Sattamaṃ.	714	
PA_atk-s03_01a:715	8. Kalyāṇamittasuttavaṇṇanā	71	
PA_atk-s03_01a:716_0	129. Aṭṭhame so ca kho kalyāṇamittassāti so cāyaṃ dhammo kalyāṇamittasseva svākkhāto	716	
PA_atk-s03_01a:716_1	nāma hoti, na pāpamittassāti. Kiñcāpi hi dhammo sabbesampi svākkhātova, kalyāṇamittassa	716	
PA_atk-s03_01a:716_2	pana sussūsantassa saddahantassa atthaṃ pūreti bhesajjaṃ viya vaḷañjantassa na itarassāti.	716	
PA_atk-s03_01a:716_3	Tenetaṃ vuttaṃ. Dhammoti cettha desanādhammo veditabbo.	716	
PA_atk-s03_01a:717_0	Upaḍḍhamidanti thero kira rahogato cintesi – “ayaṃ samaṇadhammo nāma ovādake anusāsake	717	
PA_atk-s03_01a:717_1	kalyāṇamitte sati paccattapurisakāre ṭhitassa sampajjati, upaḍḍhaṃ kalyāṇamittato	717	
PA_atk-s03_01a:717_2	hoti, upaḍḍhaṃ paccattapurisakārato”ti. Athassa etadahosi – “ahaṃ padesañāṇe ṭhito	717	
PA_atk-s03_01a:717_3	nippadesaṃ cintetuṃ na sakkomi, satthāraṃ pucchitvā nikkaṅkho bhavissāmī”ti. Tasmā	717	
PA_atk-s03_01a:717_4	satthāraṃ upasaṅkamitvā evamāha. Brahmacariyassāti ariyamaggassa. Yadidaṃ kalyāṇamittatāti	717	
PA_atk-s03_01a:717_5	yā esā kalyāṇamittatā nāma, sā upaḍḍhaṃ, tato upaḍḍhaṃ āgacchatīti attho. Iti therena	717	
PA_atk-s03_01a:717_6	“upaḍḍhupaḍḍhā sammādiṭṭhiādayo kalyāṇamittato āgacchanti, upaḍḍhupaḍḍhā paccattapurisakārato”ti	717	
PA_atk-s03_01a:717_7	vuttaṃ. Kiñcāpi therassa ayaṃ manoratho, yathā pana bahūhi silāthambhe ussāpite,	717	
PA_atk-s03_01a:717_8	“ettakaṃ ṭhānaṃ asukena ussāpitaṃ, ettakaṃ asukenā”ti vinibbhogo natthi, yathā ca	717	
PA_atk-s03_01a:717_9	mātāpitaro nissāya uppannesu puttesu “ettakaṃ mātito nibbattaṃ, ettakaṃ pitito”ti	717	
PA_atk-s03_01a:717_10	vinibbhogo natthi, evaṃ idhāpi avinibbhogadhammo hesa, “ettakaṃ sammādiṭṭhiādīnaṃ	7171	
PA_atk-s03_01a:717_11	kalyāṇamittato nibbattaṃ, ettakaṃ paccattapurisakārato”ti na sakkā laddhuṃ, kalyāṇamittatāya	7171	
PA_atk-s03_01a:717_12	pana upaḍḍhaguṇo labbhatīti therassa ajjhāsayena upaḍḍhaṃ nāma jātaṃ, sakalaguṇo	7171	
PA_atk-s03_01a:717_13	paṭilabbhatīti bhagavato ajjhāsayena sakalaṃ nāma jātaṃ. Kalyāṇamittatāti cetaṃ pubbabhāgapaṭilābhaṅgaṃ	7171	
PA_atk-s03_01a:717_14	nāmāti gahitaṃ. Atthato kalyāṇamittaṃ nissāya laddhā sīlasamādhivipassanāvasena cattāro	7171	
PA_atk-s03_01a:717_15	khandhā. Saṅkhārakkhandhotipi vadantiyeva.	7171	
PA_atk-s03_01a:718_0	Mā hevaṃ, ānandāti, ānanda, mā evaṃ abhaṇi, bahussuto tvaṃ sekhapaṭisambhidappatto	718	
PA_atk-s03_01a:718_1	aṭṭha vare gahetvā maṃ upaṭṭhahasi, catūhi acchariyabbhutadhammehi samannāgato, tādisassa	718	
PA_atk-s03_01a:718_2	evaṃ kathetuṃ na vaṭṭati. Sakalameva hidaṃ, ānanda, brahmacariyaṃ, yadidaṃ kalyāṇamittatāti	718	
PA_atk-s03_01a:718_3	idaṃ bhagavā – “cattāro maggā cattāri phalāni tisso vijjā cha abhiññā sabbaṃ kalyāṇamittamūlakameva	718	
PA_atk-s03_01a:718_4	hotī”ti sandhāyāha. Idāni vacībhedeneva kāraṇaṃ dassento kalyāṇamittassetantiādimāha.	718	
PA_atk-s03_01a:718_5	Tattha pāṭikaṅkhanti pāṭikaṅkhitabbaṃ icchitabbaṃ, avassaṃbhāvīti attho.	718	
PA_atk-s03_01a:719_0	Idhāti imasmiṃ sāsane. Sammādiṭṭhiṃ bhāvetītiādīsu aṭṭhannaṃ ādipadānaṃyeva tāva	719	
PA_atk-s03_01a:719_1	ayaṃ saṅkhepavaṇṇanā – sammā dassanalakkhaṇā sammādiṭṭhi. Sammā abhiniropanalakkhaṇo	719	
PA_atk-s03_01a:719_2	sammāsaṅkappo. Sammā pariggahaṇalakkhaṇā sammāvācā. Sammā samuṭṭhāpanalakkhaṇo sammākammanto.	719	
PA_atk-s03_01a:719_3	Sammā vodāpanalakkhaṇā sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā	719	
PA_atk-s03_01a:719_4	sammāsati. Sammā samādhānalakkhaṇo sammāsamādhi.	719	
PA_atk-s03_01a:720_0	Tesu ekekassa tīṇi kiccāni honti. Seyyāthidaṃ – sammādiṭṭhi tāva aññehipi attano	720	
PA_atk-s03_01a:720_1	paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti, sampayuttadhamme	720	
PA_atk-s03_01a:720_2	ca passati tappaṭicchādakamohavidhamanavasena asammohato. Sammāsaṅkappādayopi tatheva	720	
PA_atk-s03_01a:720_3	micchāsaṅkappādīni ca pajahanti, nirodhañca ārammaṇaṃ karonti. Visesato panettha	720	
PA_atk-s03_01a:720_4	sammādiṭṭhi sahajātadhamme sammā dasseti. Sammāsaṅkappo sahajātadhamme abhiniropeti,	720	
PA_atk-s03_01a:720_5	sammāvācā sammā pariggaṇhāti, sammākammanto sammā samuṭṭhāpeti, sammāājīvo sammā	720	
PA_atk-s03_01a:720_6	vodāpeti, sammāvāyāmo sammā paggaṇhāti, sammāsati sammā upaṭṭhāpeti, sammāsamādhi sammā dahati.	720	
PA_atk-s03_01a:721_0	Apicesā sammādiṭṭhi nāma pubbabhāge nānākhaṇā nānārammaṇā hoti, maggakāle ekakkhaṇā	721	
PA_atk-s03_01a:721_1	ekārammaṇā. Kiccato pana sammādiṭṭhi dukkhe ñāṇantiādīni cattāri nāmāni labhati.	721	
PA_atk-s03_01a:721_2	Sammāsaṅkappādayopi pubbabhāge nānākhaṇā nānārammaṇā honti, maggakāle ekakkhaṇā ekārammaṇā.	721	
PA_atk-s03_01a:721_3	Tesu sammāsaṅkappo kiccato nekkhammasaṅkappotiādīni tīṇi nāmāni labhati. Sammāvācādayo	721	
PA_atk-s03_01a:721_4	tayo viratiyopi honti cetanāyopi, maggakkhaṇe pana viratiyova. Sammāvāyāmo sammāsatīti	721	
PA_atk-s03_01a:721_5	idampi dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi	721	
PA_atk-s03_01a:721_6	pana pubbabhāgepi maggakkhaṇepi sammāsamādhiyeva.	721	
PA_atk-s03_01a:722_0	Evaṃ tāva “sammādiṭṭhi”ntiādinā nayena vuttānaṃ aṭṭhannaṃ ādipadānaṃyeva atthavaṇṇanaṃ	722	
PA_atk-s03_01a:722_1	ñatvā idāni bhāveti vivekanissitantiādīsu evaṃ ñātabbo. Bhāvetīti vaḍḍheti, attano	722	
PA_atk-s03_01a:722_2	cittasantāne punappunaṃ janeti, abhinibbattetīti attho. Vivekanissitanti vivekaṃ	722	
PA_atk-s03_01a:722_3	nissitaṃ, viveke vā nissitanti vivekanissitaṃ. Vivekoti vivittatā. Vivittatā cāyaṃ	722	
PA_atk-s03_01a:722_4	tadaṅgaviveko, vikkhambhana-samuccheda-paṭippassaddhi-nissaraṇavivekoti pañcavidho.	722	
PA_atk-s03_01a:722_5	Evametasmiṃ pañcavidhe viveke. Vivekanissitanti tadaṅgavivekanissitaṃ samucchedavivekanissitaṃ	722	
PA_atk-s03_01a:722_6	nissaraṇavivekanissitañca sammādiṭṭhiṃ bhāvetīti ayamattho veditabbo. Tathā hi ayaṃ	722	
PA_atk-s03_01a:722_7	ariyamaggabhāvanānuyutto yogī vipassanākkhaṇe kiccato tadaṅgavivekanissitaṃ, ajjhāsayato	722	
PA_atk-s03_01a:722_8	nissaraṇavivekanissitaṃ, maggakāle pana kiccato samucchedavivekanissitaṃ, ārammaṇato	722	
PA_atk-s03_01a:722_9	nissaraṇavivekanissitaṃ sammādiṭṭhiṃ bhāveti. Esa nayo virāganissitādīsu. Vivekatthā eva hi virāgādayo.	722	
PA_atk-s03_01a:723_0	Kevalañcettha vossaggo duvidho pariccāgavossaggo ca pakkhandanavossaggo cāti. Tattha	723	
PA_atk-s03_01a:723_1	pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena	723	
PA_atk-s03_01a:723_2	kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe	723	
PA_atk-s03_01a:723_3	pana ārammaṇakaraṇena nibbānapakkhandanaṃ, tadubhayampi imasmiṃ lokiyalokuttaramissake	723	
PA_atk-s03_01a:723_4	atthavaṇṇanānaye vaṭṭati. Tathā hi ayaṃ sammādiṭṭhi yathāvuttena pakārena kilese	723	
PA_atk-s03_01a:723_5	ca pariccajati, nibbānañca pakkhandati.	723	
PA_atk-s03_01a:724_0	Vossaggapariṇāminti iminā pana sakalena vacanena vossaggatthaṃ pariṇamantaṃ pariṇatañca,	724	
PA_atk-s03_01a:724_1	paripaccantaṃ paripakkañcāti idaṃ vuttaṃ hoti. Ayañhi ariyamaggabhāvanānuyutto bhikkhu	724	
PA_atk-s03_01a:724_2	yathā sammādiṭṭhi kilesapariccāgavossaggatthaṃ nibbānapakkhandanavossaggatthañca	724	
PA_atk-s03_01a:724_3	paripaccati, yathā ca paripakkā hoti, tathā naṃ bhāvetīti. Esa nayo sesamaggaṅgesu.	724	
PA_atk-s03_01a:725_0	Āgammāti ārabbha sandhāya paṭicca. Jātidhammāti jātisabhāvā jātipakatikā. Tasmāti	725	
PA_atk-s03_01a:725_1	yasmā sakalo ariyamaggopi kalyāṇamittaṃ nissāya labbhati, tasmā. Handāti vavassaggatthe	725	
PA_atk-s03_01a:725_2	nipāto. Appamādaṃ pasaṃsantīti appamādaṃ vaṇṇayanti, tasmā appamādo kātabbo. Atthābhisamayāti	725	
PA_atk-s03_01a:725_3	atthapaṭilābhā. Aṭṭhamaṃ.	725	
PA_atk-s03_01a:726	9. Paṭhamaaputtakasuttavaṇṇanā	72	
PA_atk-s03_01a:727_0	130. Navame divā divassāti divasassa divā, majjhanhikasamayeti attho. Sāpateyyanti	727	
PA_atk-s03_01a:727_1	dhanaṃ. Ko pana vādo rūpiyassāti suvaṇṇarajatatambalohakāḷalohaphālakacchapakādibhedassa	727	
PA_atk-s03_01a:727_2	ghanakatassa ceva paribhogabhājanādibhedassa ca rūpiyabhaṇḍassa pana ko vādo? “Ettakaṃ	727	
PA_atk-s03_01a:727_3	nāmā”ti kā paricchedakathāti attho. Kaṇājakanti sakuṇḍakabhattaṃ. Bilaṅgadutiyanti	727	
PA_atk-s03_01a:727_4	kañjikadutiyaṃ. Sāṇanti sāṇavākamayaṃ. Tipakkhavasananti tīṇi khaṇḍāni dvīsu ṭhānesu	727	
PA_atk-s03_01a:727_5	sibbitvā katanivāsanaṃ.	727	
PA_atk-s03_01a:728_0	Asappurisoti lāmakapuriso. Uddhaggikantiādīsu uparūparibhūmīsu phaladānavasena uddhaṃ	728	
PA_atk-s03_01a:728_1	aggamassāti uddhaggikā. Saggassa hitā tatrupapattijananatoti sovaggikā. Nibbattaṭṭhānesu	728	
PA_atk-s03_01a:728_2	sukho vipāko assāti sukhavipākā. Suṭṭhu aggānaṃ dibbavaṇṇādīnaṃ visesānaṃ nibbattanato	728	
PA_atk-s03_01a:728_3	saggasaṃvattanikā. Evarūpaṃ dakkhiṇadānaṃ na patiṭṭhāpetīti.	728	
PA_atk-s03_01a:729_0	Sātodakāti madhurodakā. Settodakāti vīcīnaṃ bhinnaṭṭhāne udakassa setatāya setodakā.	729	
PA_atk-s03_01a:729_1	Supatitthāti sundaratitthā. Taṃ janoti yena udakena sātodakā, taṃ udakaṃ jano bhājanāni	729	
PA_atk-s03_01a:729_2	pūretvā neva hareyya. Na yathāpaccayaṃ vā kareyyāti, yaṃ yaṃ udakena udakakiccaṃ	729	
PA_atk-s03_01a:729_3	kātabbaṃ, taṃ taṃ na kareyya. Tadapeyyamānanti taṃ apeyyamānaṃ. Kiccakaro ca hotīti	729	
PA_atk-s03_01a:729_4	attanā kattabbakiccakaro ceva kusalakiccakaro ca, bhuñjati ca, kammante ca payojeti,	729	
PA_atk-s03_01a:729_5	dānañca detīti attho. Navamaṃ.	729	
PA_atk-s03_01a:730	10. Dutiyaaputtakasuttavaṇṇanā	73	
PA_atk-s03_01a:731_0	131. Dasame piṇḍapātena paṭipādesīti piṇḍapātena saddhiṃ saṃyojesi, piṇḍapātaṃ adāsīti	731	
PA_atk-s03_01a:731_1	attho. Pakkāmīti kenacideva rājupaṭṭhānādinā kiccena gato. Pacchā vippaṭisārī ahosīti	731	
PA_atk-s03_01a:731_2	so kira aññesupi divasesu taṃ paccekasambuddhaṃ passati, dātuṃ panassa cittaṃ na	731	
PA_atk-s03_01a:731_3	uppajjati. Tasmiṃ pana divase ayaṃ padumavatideviyā tatiyaputto taggarasikhī paccekabuddho	731	
PA_atk-s03_01a:731_4	gandhamādanapabbate phalasamāpattisukhena vītināmetvā pubbaṇhasamaye vuṭṭhāya anotattadahe	731	
PA_atk-s03_01a:731_5	mukhaṃ dhovitvā manosilātale nivāsetvā kāyabandhanaṃ bandhitvā pattacīvaramādāya	731	
PA_atk-s03_01a:731_6	abhiññāpādakaṃ catutthajjhānaṃ samāpajjitvā iddhiyā vehāsaṃ abbhuggantvā nagaradvāre	731	
PA_atk-s03_01a:731_7	oruyha cīvaraṃ pārupitvā pattamādāya nagaravāsīnaṃ gharadvāresu sahassabhaṇḍikaṃ	731	
PA_atk-s03_01a:731_8	ṭhapento viya pāsādikehi abhikkantādīhi anupubbena seṭṭhino gharadvāraṃ sampatto.	731	
PA_atk-s03_01a:731_9	Taṃdivasañca seṭṭhi pātova uṭṭhāya paṇītabhojanaṃ bhuñjitvā, gharadvārakoṭṭhake āsanaṃ	731	
PA_atk-s03_01a:731_10	paññāpetvā, dantantarāni sodhento nisinno hoti. So paccekabuddhaṃ disvā, taṃdivasaṃ	7311	
PA_atk-s03_01a:731_11	pāto bhutvā nisinnattā dānacittaṃ uppādetvā, bhariyaṃ pakkosāpetvā, “imassa samaṇassa	7311	
PA_atk-s03_01a:731_12	piṇḍapātaṃ dehī”ti vatvā pakkāmi.	7311	
PA_atk-s03_01a:732_0	Seṭṭhibhariyā cintesi – “mayā ettakena kālena imassa ‘dethā’ti vacanaṃ na sutapubbaṃ,	732	
PA_atk-s03_01a:732_1	dāpentopi ca ajja na yassa vā tassa vā dāpeti, vītarāgadosamohassa vantakilesassa	732	
PA_atk-s03_01a:732_2	ohitabhārassa paccekabuddhassa dāpeti, yaṃ vā taṃ vā adatvā paṇītaṃ piṇḍapātaṃ dassāmī”ti,	732	
PA_atk-s03_01a:732_3	gharā nikkhamma paccekabuddhaṃ pañcapatiṭṭhitena vanditvā pattaṃ ādāya antonivesane	732	
PA_atk-s03_01a:732_4	paññattāsane nisīdāpetvā suparisuddhehi sālitaṇḍulehi bhattaṃ sampādetvā tadanurūpaṃ	732	
PA_atk-s03_01a:732_5	khādanīyaṃ byañjanaṃ supeyyañca sallakkhetvā pattaṃ pūretvā bahi gandhehi samalaṅkaritvā	732	
PA_atk-s03_01a:732_6	paccekabuddhassa hatthesu patiṭṭhapetvā vandi. Paccekabuddho – “aññesampi paccekabuddhānaṃ	732	
PA_atk-s03_01a:732_7	saṅgahaṃ karissāmī”ti aparibhuñjitvāva anumodanaṃ katvā pakkāmi. Sopi kho seṭṭhi	732	
PA_atk-s03_01a:732_8	bāhirato āgacchanto paccekabuddhaṃ disvā mayaṃ “tumhākaṃ piṇḍapātaṃ dethā”ti vatvā	732	
PA_atk-s03_01a:732_9	pakkantā, api vo laddhoti? Āma, seṭṭhi laddhoti. “Passāmī”ti gīvaṃ ukkhipitvā olokesi.	732	
PA_atk-s03_01a:732_10	Athassa piṇḍapātagandho uṭṭhahitvā nāsāpuṭaṃ pahari. So cittaṃ saṃyametuṃ asakkonto	7321	
PA_atk-s03_01a:732_11	pacchā vippaṭisārī āhosīti.	7321	
PA_atk-s03_01a:733_0	Varametantiādi vippaṭisārassa uppannākāradassanaṃ. Bhātu ca pana ekaputtakaṃ sāpateyyassa	733	
PA_atk-s03_01a:733_1	kāraṇā jīvitā voropesīti tadā kirassa avibhatteyeva kuṭumbe mātāpitaro ca jeṭṭhabhātā	733	
PA_atk-s03_01a:733_2	ca kālamakaṃsu. So bhātujāyāya saddhiṃyeva saṃvāsaṃ kappesi. Bhātu panassa eko putto	733	
PA_atk-s03_01a:733_3	hoti, taṃ vīthiyā kīḷantaṃ manussā vadanti – “ayaṃ dāso ayaṃ dāsī idaṃ yānaṃ idaṃ	733	
PA_atk-s03_01a:733_4	dhanaṃ tava santaka”nti. So tesaṃ kathaṃ gahetvā – “ayaṃ dāso mayhaṃ santaka”ntiādīni katheti.	733	
PA_atk-s03_01a:734_0	Athassa cūḷapitā cintesi – “ayaṃ dārako idāneva evaṃ kathesi, mahallakakāle kuṭumbaṃ	734	
PA_atk-s03_01a:734_1	majjhe bhindāpeyya, idānevassa kattabbaṃ karissāmī”ti ekadivasaṃ vāsiṃ ādāya – “ehi	734	
PA_atk-s03_01a:734_2	putta, araññaṃ gacchāmā”ti taṃ araññaṃ netvā viravantaṃ viravantaṃ māretvā āvāṭe	734	
PA_atk-s03_01a:734_3	pakkhipitvā paṃsunā paṭicchādesi. Idaṃ sandhāyetaṃ vuttaṃ. Sattakkhattunti sattavāre.	734	
PA_atk-s03_01a:734_4	Pubbapacchimacetanāvasena cettha attho veditabbo. Ekapiṇḍapātadānasmiñhi ekāva cetanā	734	
PA_atk-s03_01a:734_5	dve paṭisandhiyo na deti, pubbapacchimacetanāhi panesa sattakkhattuṃ sagge, sattakkhattuṃ	734	
PA_atk-s03_01a:734_6	seṭṭhikule nibbatto. Purāṇanti paccekasambuddhassa dinnapiṇḍapātacetanākammaṃ.	734	
PA_atk-s03_01a:735_0	Pariggahanti pariggahitavatthu. Anujīvinoti ekaṃ mahākulaṃ nissāya paṇṇāsampi saṭṭhipi	735	
PA_atk-s03_01a:735_1	kulāni jīvanti, te manusse sandhāyetaṃ vuttaṃ. Sabbaṃ nādāya gantabbanti sabbametaṃ	735	
PA_atk-s03_01a:735_2	na ādiyitvā gantabbaṃ. Sabbaṃ nikkhippagāminanti sabbametaṃ nikkhippasabhāvaṃ, pariccajitabbasabhāvamevāti attho. Dasamaṃ.	735	
PA_atk-s03_01a:736	Dutiyo vaggo.	73	
PA_atk-s03_01a:737	3. Tatiyavaggo	73	
PA_atk-s03_01a:738	1. Puggalasuttavaṇṇanā	73	
PA_atk-s03_01a:739_0	132. Tatiyavaggassa paṭhame “nīce kule paccājāto”tiādikena tamena yuttoti tamo. Kāyaduccaritādīhi	739	
PA_atk-s03_01a:739_1	puna nirayatamūpagamanato tamaparāyaṇo. Iti ubhayenapi khandhatamova kathito hoti.	739	
PA_atk-s03_01a:739_2	“Ucce kule paccājāto”tiādikena jotinā yuttato joti, ālokībhūtoti vuttaṃ hoti. Kāyasucaritādīhi	739	
PA_atk-s03_01a:739_3	puna saggūpapattijotibhāvūpagamanato jotiparāyaṇo. Iminā nayena itarepi dve veditabbā.	739	
PA_atk-s03_01a:740_0	Venakuleti vilīvakārakule. Nesādakuleti migaluddakādīnaṃ kule. Rathakārakuleti cammakārakule.	740	
PA_atk-s03_01a:740_1	Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti paṃsupisācako	740	
PA_atk-s03_01a:740_2	viya jhāmakhāṇuvaṇṇo. Duddasikoti vijātamātuyāpi amanāpadassano. Okoṭimakoti lakuṇḍako.	740	
PA_atk-s03_01a:740_3	Kāṇoti ekakkhikāṇo vā ubhayakkhikāṇo vā. Kuṇīti ekahatthakuṇī vā ubhayahatthakuṇī	740	
PA_atk-s03_01a:740_4	vā. Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.	740	
PA_atk-s03_01a:740_5	Padīpeyyassāti telakapallakādino padīpaupakaraṇassa. Evaṃ kho, mahārājāti ettha eko	740	
PA_atk-s03_01a:740_6	puggalo bahiddhā ālokaṃ adisvā mātukucchismiṃyeva kālaṃ katvā apāyesu nibbattanto	740	
PA_atk-s03_01a:740_7	sakalaṃ kappampi saṃsarati, sopi tamotamaparāyaṇova. So pana kuhakapuggalo bhaveyya.	740	
PA_atk-s03_01a:740_8	Kuhakassa hi evarūpā nibbatti hotīti vuttaṃ.	740	
PA_atk-s03_01a:741_0	Ettha ca “nīce kule paccājāto hoti caṇḍālakule vā”tiādīhi āgamanavipatti ceva pubbuppannapaccayavipatti	741	
PA_atk-s03_01a:741_1	ca dassitā. Daliddetiādīhi pavattapaccayavipatti. Kasiravuttiketiādīhi ājīvupāyavipatti.	741	
PA_atk-s03_01a:741_2	Dubbaṇṇotiādīhi attabhāvavipatti. Bavhābādhotiādīhi dukkhakāraṇasamāyogo. Na lābhītiādīhi	741	
PA_atk-s03_01a:741_3	sukhakāraṇavipatti ceva upabhogavipatti ca. Kāyena duccaritantiādīhi tamaparāyaṇabhāvassa	741	
PA_atk-s03_01a:741_4	kāraṇasamāyogo. Kāyassa bhedātiādīhi samparāyikatamūpagamo. Sukkapakkho vuttapaṭipakkhanayena veditabbo.	741	
PA_atk-s03_01a:742_0	Akkosatīti dasahi akkosavatthūhi akkosati. Paribhāsatīti, “kasmā tiṭṭhatha? Kiṃ tumhehi	742	
PA_atk-s03_01a:742_1	amhākaṃ kasikammādīni katānī”tiādīhi? Paribhavavacanehi paribhāsati. Rosakoti ghaṭṭako.	742	
PA_atk-s03_01a:742_2	Abyaggamanasoti ekaggacitto. Paṭhamaṃ.	742	
PA_atk-s03_01a:743	2. Ayyikāsuttavaṇṇanā	74	
PA_atk-s03_01a:744_0	133. Dutiye jiṇṇāti jarājiṇṇā. Vuḍḍhāti vayovuḍḍhā. Mahallikāti jātimahallikā. Addhagatāti	744	
PA_atk-s03_01a:744_1	addhaṃ cirakālaṃ atikkantā. Vayoanuppattāti pacchimavayaṃ sampattā. Piyā manāpāti	744	
PA_atk-s03_01a:744_2	rañño kira mātari matāya ayyikā mātuṭṭhāne ṭhatvā paṭijaggi, tenassa ayyikāya balavapemaṃ	744	
PA_atk-s03_01a:744_3	uppajji. Tasmā evamāha. Hatthiratanenāti satasahassagghanako hatthī satasahassagghanakena	744	
PA_atk-s03_01a:744_4	alaṅkārena alaṅkato hatthiratanaṃ nāma. Assaratanepi eseva nayo. Gāmavaropi satasahassuṭṭhānakagāmova.	744	
PA_atk-s03_01a:744_5	Sabbāni tāni bhedanadhammānīti tesu hi kiñci kariyamānameva bhijjati, kiñci katapariyositaṃ	744	
PA_atk-s03_01a:744_6	cakkato anapanītameva, kiñci apanetvā bhūmiyaṃ ṭhapitamattaṃ, kiñci tato paraṃ, evameva	744	
PA_atk-s03_01a:744_7	sattesupi koci paṭisandhiṃ gahetvā marati, koci mūḷhagabbhāya mātari mātukucchito	744	
PA_atk-s03_01a:744_8	anikkhantova, koci nikkhantamatto, koci tato paranti. Tasmā evamāha. Dutiyaṃ.	744	
PA_atk-s03_01a:745	134. Tatiye sabbaṃ uttānameva. Tatiyaṃ.	74	
PA_atk-s03_01a:746	4. Issattasuttavaṇṇanā	74	
PA_atk-s03_01a:747_0	135. Catutthassa aṭṭhuppattiko nikkhepo. Bhagavato kira paṭhamabodhiyaṃ mahālābhasakkāro	747	
PA_atk-s03_01a:747_1	udapādi bhikkhusaṅghassa ca. Titthiyā hatalābhasakkārā hutvā kulesu evaṃ kanthentā	747	
PA_atk-s03_01a:747_2	vicaranti – “samaṇo gotamo evamāha, ‘mayhameva dānaṃ dātabbaṃ, na aññesaṃ dānaṃ dātabbaṃ.	747	
PA_atk-s03_01a:747_3	Mayhameva sāvakānaṃ dānaṃ dātabbaṃ, na aññesaṃ sāvakānaṃ dānaṃ dātabbaṃ. Mayhameva	747	
PA_atk-s03_01a:747_4	dinnaṃ mahapphalaṃ, na aññesaṃ dinnaṃ mahapphalaṃ. Mayhameva sāvakānaṃ dinnaṃ mahapphalaṃ,	747	
PA_atk-s03_01a:747_5	na aññesaṃ sāvakānaṃ dinnaṃ mahapphala’nti. Yuttaṃ nu kho sayampi bhikkhācāranissitena	747	
PA_atk-s03_01a:747_6	paresaṃ bhikkhācāranissitānaṃ catunnaṃ paccayānaṃ antarāyaṃ kātuṃ, ayuttaṃ karoti	747	
PA_atk-s03_01a:747_7	ananucchavika”nti. Sā kathā pattharamānā rājakulaṃ sampattā. Rājā sutvā cintesi –	747	
PA_atk-s03_01a:747_8	“aṭṭhānametaṃ yaṃ tathāgato paresaṃ lābhantarāyaṃ kareyya. Ete tathāgatassa alābhāya	747	
PA_atk-s03_01a:747_9	ayasāya parisakkanti. Sacāhaṃ idheva ṭhatvā ‘mā evaṃ avocuttha, na satthā evaṃ kathetī’ti	747	
PA_atk-s03_01a:747_10	vadeyyaṃ, evaṃ sā kathā nijjhattiṃ na gaccheyya, imassa mahājanassa sannipatitakāleyeva	7471	
PA_atk-s03_01a:747_11	naṃ nijjhāpessāmī”ti ekaṃ chaṇadivasaṃ āgamento tuṇhī ahosi.	7471	
PA_atk-s03_01a:748_0	Aparena samayena mahāchaṇe sampatte “ayaṃ imassa kālo”ti nagare bheriṃ carāpesi –	748	
PA_atk-s03_01a:748_1	“saddhā vā assaddhā vā sammādiṭṭhikā vā micchādiṭṭhikā vā geharakkhake dārake vā	748	
PA_atk-s03_01a:748_2	mātugāme vā ṭhapetvā avasesā ye vihāraṃ nāgacchanti, paññāsaṃ daṇḍo”ti. Sayampi pātova	748	
PA_atk-s03_01a:748_3	nhatvā katapātarāso sabbābharaṇapaṭimaṇḍito mahatā balakāyena saddhiṃ vihāraṃ agamāsi.	748	
PA_atk-s03_01a:748_4	Gacchanto ca cintesi – “bhagavā tumhe kira evaṃ vadatha ‘mayhameva dānaṃ dātabbaṃ…pe…	748	
PA_atk-s03_01a:748_5	na aññesaṃ sāvakānaṃ dinnaṃ mahapphala’nti evaṃ pucchituṃ ayuttaṃ, pañhameva pucchissāmi,	748	
PA_atk-s03_01a:748_6	pañhaṃ kathento ca me bhagavā avasāne titthiyānaṃ vādaṃ bhañjissatī”ti. So pañhaṃ	748	
PA_atk-s03_01a:748_7	pucchanto kattha nu kho, bhante, dānaṃ dātabbanti āha. Yatthāti yasmiṃ puggale cittaṃ	748	
PA_atk-s03_01a:748_8	pasīdati, tasmiṃ dātabbaṃ, tassa vā dātabbanti attho.	748	
PA_atk-s03_01a:749_0	Evaṃ vutte rājā yehi manussehi titthiyānaṃ vacanaṃ ārocitaṃ, te olokesi. Te raññā	749	
PA_atk-s03_01a:749_1	olokitamattāva maṅkubhūtā adhomukhā pādaṅguṭṭhakena bhūmiṃ lekhamānā aṭṭhaṃsu. Rājā	749	
PA_atk-s03_01a:749_2	– “ekapadeneva, bhante, hatā titthiyā”ti mahājanaṃ sāvento mahāsaddena abhāsi. Evañca	749	
PA_atk-s03_01a:749_3	pana bhāsitvā – “bhagavā cittaṃ nāma nigaṇṭhācelakaparibbājakādīsu yattha katthaci	749	
PA_atk-s03_01a:749_4	pasīdati, kattha pana, bhante, dinnaṃ mahapphala”nti pucchi. Aññaṃ kho etanti, “mahārāja,	749	
PA_atk-s03_01a:749_5	aññaṃ tayā paṭhamaṃ pucchitaṃ, aññaṃ pacchā, sallakkhehi etaṃ, pañhākathanaṃ pana	749	
PA_atk-s03_01a:749_6	mayhaṃ bhāro”ti vatvā sīlavato khotiādimāha. Tattha idha tyassāti idha te assa. Samupabyūḷhoti	749	
PA_atk-s03_01a:749_7	rāsibhūto. Asikkhitoti dhanusippe asikkhito. Akatahatthoti muṭṭhibandhādivasena asampāditahattho.	749	
PA_atk-s03_01a:749_8	Akatayoggoti tiṇapuñjamattikāpuñjādīsu akataparicayo. Akatūpāsanoti rājarājamahāmattānaṃ	749	
PA_atk-s03_01a:749_9	adassitasarakkhepo. Chambhīti pavedhitakāyo.	749	
PA_atk-s03_01a:750_0	Kāmacchando pahīnotiādīsu arahattamaggena kāmacchando pahīno hoti, anāgāmimaggena	750	
PA_atk-s03_01a:750_1	byāpādo, arahattamaggeneva thinamiddhaṃ, tathā uddhaccaṃ, tatiyeneva kukkuccaṃ, paṭhamamaggena	750	
PA_atk-s03_01a:750_2	vicikicchā pahīnā hoti. Asekkhena sīlakkhandhenāti asekkhassa sīlakkhandho asekkho	750	
PA_atk-s03_01a:750_3	sīlakkhandho nāma. Esa nayo sabbattha. Ettha ca purimehi catūhi padehi lokiyalokuttarasīlasamādhipaññāvimuttiyo	750	
PA_atk-s03_01a:750_4	kathitā. Vimuttiñāṇadassanaṃ paccavekkhaṇañāṇaṃ hoti, taṃ lokiyameva.	750	
PA_atk-s03_01a:751_0	Issattanti ususippaṃ. Balavīriyanti ettha balaṃ nāma vāyodhātu, vīriyaṃ kāyikacetasikavīriyameva.	751	
PA_atk-s03_01a:751_1	Bhareti bhareyya. Nāsūraṃ jātipaccayāti, “ayaṃ jātisampanno”ti evaṃ jātikāraṇā asūraṃ na bhareyya.	751	
PA_atk-s03_01a:752_0	Khantisoraccanti ettha khantīti adhivāsanakhanti, soraccanti arahattaṃ. Dhammāti	752	
PA_atk-s03_01a:752_1	ete dve dhammā. Assameti āvasathe. Vivaneti araññaṭṭhāne, nirudake araññe caturassapokkharaṇiādīni	752	
PA_atk-s03_01a:752_2	kārayeti attho. Duggeti visamaṭṭhāne. Saṅkamanānīti paṇṇāsahatthasaṭṭhihatthāni samokiṇṇaparisuddhavālikāni	752	
PA_atk-s03_01a:752_3	saṅkamanāni kareyya.	752	
PA_atk-s03_01a:753_0	Idāni etesu araññasenāsanesu vasantānaṃ bhikkhūnaṃ bhikkhācāravattaṃ ācikkhanto annaṃ	753	
PA_atk-s03_01a:753_1	pānantiādimāha. Tattha senāsanānīti mañcapīṭhādīni. Vippasannenāti khīṇāsavassa dentopi	753	
PA_atk-s03_01a:753_2	sakaṅkhena kilesamalinena cittena adatvā vippasanneneva cittena dadeyya. Thanayanti	753	
PA_atk-s03_01a:753_3	gajjanto. Satakkakūti satasikharo, anekakūṭoti attho. Abhisaṅkhaccāti abhisaṅkharitvā	753	
PA_atk-s03_01a:753_4	samodhānetvā rāsiṃ katvā.	753	
PA_atk-s03_01a:754_0	Āmodamānoti tuṭṭhamānaso hutvā. Pakiretīti dānagge vicirati, pakiranto viya vā dānaṃ	754	
PA_atk-s03_01a:754_1	deti. Puññadhārāti anekadānacetanāmayā puññadhārā. Dātāraṃ abhivassatīti yathā ākāse	754	
PA_atk-s03_01a:754_2	samuṭṭhitameghato nikkhantā udakadhārā pathaviṃ sinehayantī tementī kiledayantī abhivassati,	754	
PA_atk-s03_01a:754_3	evameva ayampi dāyakassa abbhantare uppannā puññadhārā tameva dātāraṃ anto sineheti	754	
PA_atk-s03_01a:754_4	pūreti abhisandeti. Tena vuttaṃ “dātāraṃ abhivassatī”ti. Catutthaṃ.	754	
PA_atk-s03_01a:755	5. Pabbatūpamasuttavaṇṇanā	75	
PA_atk-s03_01a:756_0	136. Pañcame muddhāvasittānanti khattiyābhisekena muddhani avasittānaṃ katābhisekānaṃ.	756	
PA_atk-s03_01a:756_1	Kāmagedhapariyuṭṭhitānanti kāmesu gedhena pariyuṭṭhitānaṃ abhibhūtānaṃ. Janapadatthāvariyappattānanti	756	
PA_atk-s03_01a:756_2	janapade thirabhāvappattānaṃ. Rājakaraṇīyānīti rājakammāni rājūhi kattabbakiccāni.	756	
PA_atk-s03_01a:756_3	Tesu khvāhanti tesu ahaṃ. Usukkamāpannoti byāpāraṃ āpanno. Esa kira rājā divasassa	756	
PA_atk-s03_01a:756_4	tikkhattuṃ bhagavato upaṭṭhānaṃ gacchati, antarāgamanāni bahūnipi honti. Tassa nibaddhaṃ	756	
PA_atk-s03_01a:756_5	gacchato balakāyo mahāpi hoti appopi. Athekadivasaṃ pañcasatā corā cintayiṃsu – “ayaṃ	756	
PA_atk-s03_01a:756_6	rājā avelāya appena balena samaṇassa gotamassa upaṭṭhānaṃ gacchati, antarāmagge naṃ	756	
PA_atk-s03_01a:756_7	gahetvā rajjaṃ gaṇhissāmā”ti. Te andhavane nilīyiṃsu. Rājāno ca nāma mahāpuññā honti.	756	
PA_atk-s03_01a:756_8	Atha tesaṃyeva abbhantarato eko puriso nikkhamitvā rañño ārocesi. Rājā mahantaṃ balakāyaṃ	756	
PA_atk-s03_01a:756_9	ādāya andhavanaṃ parivāretvā te sabbe gahetvā andhavanato yāva nagaradvārā maggassa	756	
PA_atk-s03_01a:756_10	ubhosu passesu yathā aññamaññaṃ cakkhunā cakkhuṃ upanibandhitvā olokenti, evaṃ āsannāni	7561	
PA_atk-s03_01a:756_11	sūlāni ropāpetvā sūlesu uttāsesi. Idaṃ sandhāya evamāha.	7561	
PA_atk-s03_01a:757_0	Atha satthā cintesi – “sacāhaṃ vakkhāmi, ‘mahārāja, mādise nāma sammāsambuddhe dhuravihāre	757	
PA_atk-s03_01a:757_1	vasante tayā evarūpaṃ dāruṇaṃ kammaṃ kataṃ, ayuttaṃ te kata’nti, athāyaṃ rājā maṅku	757	
PA_atk-s03_01a:757_2	hutvā santhambhituṃ na sakkuṇeyya, pariyāyena dhammaṃ kathentasseva me sallakkhessatī”ti	757	
PA_atk-s03_01a:757_3	dhammadesanaṃ ārabhanto taṃ kiṃ maññasītiādimāha. Tattha saddhāyikoti saddhātabbo,	757	
PA_atk-s03_01a:757_4	yassa tvaṃ vacanaṃ saddahasīti attho. Paccayikoti tasseva vevacanaṃ, yassa vacanaṃ	757	
PA_atk-s03_01a:757_5	pattiyāyasīti attho. Abbhasamanti ākāsasamaṃ. Nippothento āgacchatīti pathavitalato	757	
PA_atk-s03_01a:757_6	yāva akaniṭṭhabrahmalokā sabbe satte saṇhakaraṇīyaṃ tiṇacuṇṇaṃ viya karonto pisanto āgacchati.	757	
PA_atk-s03_01a:758_0	Aññatra dhammacariyāyāti ṭhapetvā dhammacariyaṃ aññaṃ kātabbaṃ natthi, dasakusalakammapathasaṅkhātā	758	
PA_atk-s03_01a:758_1	dhammacariyāva kattabbā, bhanteti – samacariyādīni tasseva vevacanāni. Ārocemīti	758	
PA_atk-s03_01a:758_2	ācikkhāmi. Paṭivedayāmīti jānāpemi. Adhivattatīti ajjhottharati. Hatthiyuddhānīti	758	
PA_atk-s03_01a:758_3	nāḷāgirisadise hemakappane nāge abhiruyha yujjhitabbayuddhāni. Gatīti nipphatti.	758	
PA_atk-s03_01a:758_4	Visayoti okāso, samatthabhāvo vā. Na hi sakkā tehi jarāmaraṇaṃ paṭibāhituṃ. Mantino	758	
PA_atk-s03_01a:758_5	mahāmattāti mantasampannā mahosadhavidhurapaṇḍitādisadisā mahāamaccā. Bhūmigatanti	758	
PA_atk-s03_01a:758_6	mahālohakumbhiyo pūretvā bhūmiyaṃ ṭhapitaṃ. Vehāsaṭṭhanti cammapasibbake pūretvā	758	
PA_atk-s03_01a:758_7	tulāsaṅghāṭādīsu laggetvā ceva niyyuhādīsu ca pūretvā ṭhapitaṃ. Upalāpetunti aññamaññaṃ	758	
PA_atk-s03_01a:758_8	bhindituṃ. Yathā dve janā ekena maggena na gacchanti evaṃ kātuṃ.	758	
PA_atk-s03_01a:759_0	Nabhaṃ āhaccāti ākāsaṃ pūretvā. Evaṃ jarā ca maccu cāti idha dveyeva pabbatā gahitā,	759	
PA_atk-s03_01a:759_1	rājovāde pana “jarā āgacchati sabbayobbanaṃ vilumpamānā”ti evaṃ jarā maraṇaṃ byādhi	759	
PA_atk-s03_01a:759_2	vipattīti cattāropete āgatāva. Tasmāti yasmā hatthiyuddhādīhi jarāmaraṇaṃ jinituṃ	759	
PA_atk-s03_01a:759_3	na sakkā, tasmā. Saddhaṃ nivesayeti saddhaṃ niveseyya, patiṭṭhāpeyyāti. Pañcamaṃ.	759	
PA_atk-s03_01a:760	Tatiyo vaggo.	76	
PA_atk-s03_01a:761	Iti sāratthappakāsiniyā	76	
PA_atk-s03_01a:762	Saṃyuttanikāya-aṭṭhakathāya	76	
PA_atk-s03_01a:763	Kosalasaṃyuttavaṇṇanā niṭṭhitā.	76	
PA_atk-s03_01a:764	4. Mārasaṃyuttaṃ	76	
PA_atk-s03_01a:765	1. Paṭhamavaggo	76	
PA_atk-s03_01a:766	1. Tapokammasuttavaṇṇanā	76	
PA_atk-s03_01a:767_0	137. Mārasaṃyuttassa paṭhame uruvelāyaṃ viharatīti paṭividdhasabbaññutaññāṇo uruvelagāmaṃ	767	
PA_atk-s03_01a:767_1	upanissāya viharati. Paṭhamābhisambuddhoti abhisambuddho hutvā paṭhamaṃ antosattāhasmiṃyeva.	767	
PA_atk-s03_01a:767_2	Dukkarakārikāyāti chabbassāni katāya dukkarakārikāya. Māro pāpimāti attano visayaṃ	767	
PA_atk-s03_01a:767_3	atikkamituṃ paṭipanne satte māretīti māro. Pāpe niyojeti, sayaṃ vā pāpe niyuttoti	767	
PA_atk-s03_01a:767_4	pāpimā. Aññānipissa kaṇho, adhipati, vasavattī, antako, namuci, pamattabandhūtiādīni	767	
PA_atk-s03_01a:767_5	bahūni nāmāni, idha pana nāmadvayameva gahitaṃ. Upasaṅkamīti – “ayaṃ samaṇo gotamo	767	
PA_atk-s03_01a:767_6	‘muttosmī’ti maññati, amuttabhāvamassa kathessāmī”ti cintetvā upasaṅkami.	767	
PA_atk-s03_01a:768_0	Tapokammā apakkammāti tapokammato apakkamitvā. Aparaddhoti “dūre tvaṃ suddhimaggā”ti	768	
PA_atk-s03_01a:768_1	vadati. Amaraṃ tapanti amaratapaṃ amarabhāvatthāya kataṃ lūkhatapaṃ, attakilamathānuyogo.	768	
PA_atk-s03_01a:768_2	Sabbānatthāvahaṃ hotīti, “sabbaṃ tapaṃ mayhaṃ atthāvahaṃ na bhavatī”ti ñatvā. Phiyārittaṃva	768	
PA_atk-s03_01a:768_3	dhammanīti araññe thale phiyārittaṃ viya. Idaṃ vuttaṃ hoti – yathā araññe thale nāvaṃ	768	
PA_atk-s03_01a:768_4	ṭhapetvā bhaṇḍassa pūretvā mahājanā abhirūhitvā phiyārittaṃ gahetvā saṃkaḍḍheyyuṃ	768	
PA_atk-s03_01a:768_5	ceva uppīleyyuṃ ca, so mahājanassa vāyāmo ekaṅguladvaṅgulamattampi nāvāya gamanaṃ	768	
PA_atk-s03_01a:768_6	asādhento niratthako bhaveyya na anatthāvaho, evameva ahaṃ ‘sabbaṃ amaraṃ tapaṃ anatthāvahaṃ	768	
PA_atk-s03_01a:768_7	hotī’ti ñatvā vissajjesinti.	768	
PA_atk-s03_01a:769_0	Idāni taṃ amaraṃ tapaṃ pahāya yena maggena buddho jāto, taṃ dassento sīlantiādimāha.	769	
PA_atk-s03_01a:769_1	Tattha sīlanti vacanena sammāvācākammantājīvā gahitā, samādhinā sammāvāyāmasatisamādhayo,	769	
PA_atk-s03_01a:769_2	paññāya sammādiṭṭhisaṅkappā. Maggaṃ bodhāya bhāvayanti imaṃ aṭṭhaṅgikameva ariyamaggaṃ	769	
PA_atk-s03_01a:769_3	bodhatthāya bhāvayanto. Ettha ca bodhāyāti maggatthāya. Yathā hi yāgutthāya yāgumeva	769	
PA_atk-s03_01a:769_4	pacanti, pūvatthāya pūvameva pacanti, na aññaṃ kiñci karonti, evaṃ maggameva maggatthāya	769	
PA_atk-s03_01a:769_5	bhāveti. Tenāha “maggaṃ bodhāya bhāvaya”nti. Paramaṃ suddhinti arahattaṃ. Nihatoti	769	
PA_atk-s03_01a:769_6	tvaṃ mayā nihato parājito. Paṭhamaṃ.	769	
PA_atk-s03_01a:770	2. Hatthirājavaṇṇasuttavaṇṇanā	77	
PA_atk-s03_01a:771_0	138. Dutiye rattandhakāratimisāyanti rattiṃ andhabhāvakārake mahātame caturaṅge tamasi.	771	
PA_atk-s03_01a:771_1	Abbhokāse nisinno hotīti gandhakuṭito nikkhamitvā caṅkamanakoṭiyaṃ pāsāṇaphalake	771	
PA_atk-s03_01a:771_2	mahācīvaraṃ sīse ṭhapetvā padhānaṃ pariggaṇhamāno nisinno hoti.	771	
PA_atk-s03_01a:772_0	Nanu ca tathāgatassa abhāvito vā maggo, appahīnā vā kilesā, appaṭividdhaṃ vā akuppaṃ,	772	
PA_atk-s03_01a:772_1	asacchikato vā nirodho natthi, kasmā evamakāsīti? Anāgate kulaputtānaṃ aṅkusatthaṃ.	772	
PA_atk-s03_01a:772_2	“Anāgate hi kulaputtā mayā gatamaggaṃ āvajjitvā abbhokāsavāsaṃ vasitabbaṃ maññamānā	772	
PA_atk-s03_01a:772_3	padhānakammaṃ karissantī”ti sampassamāno satthā evamakāsi. Mahāti mahanto. Ariṭṭhakoti	772	
PA_atk-s03_01a:772_4	kāḷako. Maṇīti pāsāṇo. Evamassa sīsaṃ hotīti evarūpaṃ tassa kāḷavaṇṇaṃ kūṭāgārappamāṇaṃ	772	
PA_atk-s03_01a:772_5	mahāpāsāṇasadisaṃ sīsaṃ hoti.	772	
PA_atk-s03_01a:773_0	Subhāsubhanti dīghamaddhānaṃ saṃsaranto sundarāsundaraṃ vaṇṇaṃ katvā āgatosīti vadati.	773	
PA_atk-s03_01a:773_1	Atha vā saṃsaranti saṃsaranto āgacchanto. Dīghamaddhānanti vasavattiṭṭhānato yāva	773	
PA_atk-s03_01a:773_2	uruvelāya dīghamaggaṃ, pure bodhāya vā chabbassāni dukkarakārikasamayasaṅkhātaṃ dīghakālaṃ.	773	
PA_atk-s03_01a:773_3	Vaṇṇaṃ katvā subhāsubhanti sundarañca asundarañca nānappakāraṃ vaṇṇaṃ katvā anekavāraṃ	773	
PA_atk-s03_01a:773_4	mama santikaṃ āgatosīti attho. So kira vaṇṇo nāma natthi, yena vaṇṇena māro vibhiṃsakatthāya	773	
PA_atk-s03_01a:773_5	bhagavato santikaṃ na āgatapubbo. Tena taṃ bhagavā evamāha. Alaṃ te tenāti alaṃ tuyhaṃ	773	
PA_atk-s03_01a:773_6	etena māravibhiṃsākāradassanabyāpārena. Dutiyaṃ.	773	
PA_atk-s03_01a:774	3. Subhasuttavaṇṇanā	77	
PA_atk-s03_01a:775	139. Tatiye susaṃvutāti supihitā. Na te māravasānugāti, māra, te tuyhaṃ vasānugā na honti. Na te mārassa baddhagūti te tuyhaṃ mārassa baddhacarā sissā antevāsikā na honti. Tatiyaṃ.	77	
PA_atk-s03_01a:776	4. Paṭhamamārapāsasuttavaṇṇanā	77	
PA_atk-s03_01a:777_0	140. Catutthe yoniso manasikārāti upāyamanasikārena. Yoniso sammappadhānāti upāyavīriyena	777	
PA_atk-s03_01a:777_1	kāraṇavīriyena. Vimuttīti arahattaphalavimutti. Ajjhabhāsīti “ayaṃ attanā vīriyaṃ	777	
PA_atk-s03_01a:777_2	katvā arahattaṃ patvāpi na tussati, idāni aññesampi ‘pāpuṇāthā’ti ussāhaṃ karoti,	777	
PA_atk-s03_01a:777_3	paṭibāhessāmi na”nti cintetvā abhāsi.	777	
PA_atk-s03_01a:778_0	Mārapāsenāti kilesapāsena. Ye dibbā ye ca mānusāti ye dibbā kāmaguṇasaṅkhātā mānusā	778	
PA_atk-s03_01a:778_1	kāmaguṇasaṅkhātā ca mārapāsā nāma atthi, sabbehi tehi tvaṃ baddhoti vadati. Mārabandhanabaddhoti	778	
PA_atk-s03_01a:778_2	mārabandhanena baddho, mārabandhane vā baddho. Na me samaṇa mokkhasīti samaṇa tvaṃ	778	
PA_atk-s03_01a:778_3	mama visayato na muccissasi. Catutthaṃ.	778	
PA_atk-s03_01a:779	5. Dutiyamārapāsasuttavaṇṇanā	77	
PA_atk-s03_01a:780_0	141. Pañcame muttāhanti mutto ahaṃ. Purimaṃ suttaṃ antovasse vuttaṃ, idaṃ pana pavāretvā	780	
PA_atk-s03_01a:780_1	vuṭṭhavassakāle. Cārikanti anupubbagamanacārikaṃ. (Pavāretvā) divase divase yojanaparamaṃ	780	
PA_atk-s03_01a:780_2	gacchantā carathāti vadati. Mā ekena dveti ekamaggena dve janā mā agamittha. Evañhi	780	
PA_atk-s03_01a:780_3	gatesu ekasmiṃ dhammaṃ desente, ekena tuṇhībhūtena ṭhātabbaṃ hoti. Tasmā evamāha.	780	
PA_atk-s03_01a:781_0	Ādikalyāṇanti ādimhi kalyāṇaṃ sundaraṃ bhaddakaṃ. Tathā majjhapariyosānesu. Ādimajjhapariyosānañca	781	
PA_atk-s03_01a:781_1	nāmetaṃ sāsanassa ca desanāya ca vasena duvidhaṃ. Tattha sāsanassa sīlaṃ ādi, samathavipassanāmaggā	781	
PA_atk-s03_01a:781_2	majjhaṃ, phalanibbānāni pariyosānaṃ. Sīlasamādhayo vā ādi, vipassanāmaggā majjhaṃ,	781	
PA_atk-s03_01a:781_3	phalanibbānāni pariyosānaṃ. Sīlasamādhivipassanā vā ādi, maggo majjhaṃ, phalanibbānāni	781	
PA_atk-s03_01a:781_4	pariyosānaṃ. Desanāya pana catuppadikāya gāthāya tāva paṭhamapādo ādi, dutiyatatiyā	781	
PA_atk-s03_01a:781_5	majjhaṃ, catuttho pariyosānaṃ. Pañcapadachappadānaṃ paṭhamapādo ādi, avasānapādo	781	
PA_atk-s03_01a:781_6	pariyosānaṃ, avasesā majjhaṃ. Ekānusandhikasuttassa nidānaṃ ādi, “idamavocā”ti pariyosānaṃ,	781	
PA_atk-s03_01a:781_7	sesaṃ majjhaṃ. Anekānusandhikassa majjhe bahūpi anusandhi majjhameva, nidānaṃ ādi,	781	
PA_atk-s03_01a:781_8	“idamavocā”ti pariyosānaṃ.	781	
PA_atk-s03_01a:782_0	Sātthanti sātthakaṃ katvā desetha. Sabyañjananti byañjanehi ceva padehi ca paripūraṃ	782	
PA_atk-s03_01a:782_1	katvā desetha. Kevalaparipuṇṇanti sakalaparipuṇṇaṃ. Parisuddhanti nirupakkilesaṃ.	782	
PA_atk-s03_01a:782_2	Brahmacariyanti sikkhattayasaṅgahaṃ sāsanabrahmacariyaṃ. Pakāsethāti āvikarotha.	782	
PA_atk-s03_01a:783_0	Apparajakkhajātikāti paññācakkhumhi appakilesarajasabhāvā, dukūlasāṇiyā paṭicchannā	783	
PA_atk-s03_01a:783_1	viya catuppadikagāthāpariyosāne arahattaṃ pattuṃ samatthā santīti attho. Assavanatāti	783	
PA_atk-s03_01a:783_2	assavanatāya. Parihāyantīti alābhaparihāniyā dhammato parihāyanti. Senānigamoti paṭhamakappikānaṃ	783	
PA_atk-s03_01a:783_3	senāya niviṭṭhokāse patiṭṭhitagāmo, sujātāya vā pitu senānī nāma nigamo. Tenupasaṅkamissāmīti	783	
PA_atk-s03_01a:783_4	nāhaṃ tumhe uyyojetvā pariveṇādīni kāretvā upaṭṭhākādīhi paricariyamāno viharissāmi,	783	
PA_atk-s03_01a:783_5	tiṇṇaṃ pana jaṭilānaṃ aḍḍhuḍḍhāni pāṭihāriyasahassāni dassetvā dhammameva desetuṃ	783	
PA_atk-s03_01a:783_6	upasaṅkamissāmīti. Tenupasaṅkamīti, “ayaṃ samaṇo gotamo mahāyuddhaṃ vicārento viya,	783	
PA_atk-s03_01a:783_7	‘mā ekena dve agamittha, dhammaṃ desethā’ti saṭṭhi jane uyyojeti, imasmiṃ pana ekasmimpi	783	
PA_atk-s03_01a:783_8	dhammaṃ desente mayhaṃ cittassādaṃ natthi, evaṃ bahūsu desentesu kuto bhavissati,	783	
PA_atk-s03_01a:783_9	paṭibāhāmi na”nti cintetvā upasaṅkami. Pañcamaṃ.	783	
PA_atk-s03_01a:784	6. Sappasuttavaṇṇanā	78	
PA_atk-s03_01a:785_0	142. Chaṭṭhe soṇḍikākilañjanti surākārakānaṃ piṭṭhapattharaṇakakilañjaṃ. Kosalikā	785	
PA_atk-s03_01a:785_1	kaṃsapātīti kosalarañño rathacakkappamāṇā paribhogapāti. Gaḷagaḷāyanteti gajjante.	785	
PA_atk-s03_01a:785_2	Kammāragaggariyāti kammāruddhanapaṇāḷiyā. Dhamamānāyāti bhastavātena pūriyamānāya.	785	
PA_atk-s03_01a:785_3	Iti viditvāti – “samaṇo gotamo padhānamanuyutto sukhena nisinno, ghaṭṭayissāmi na”nti	785	
PA_atk-s03_01a:785_4	vuttappakāraṃ attabhāvaṃ māpetvā niyāmabhūmiyaṃ ito cito ca sañcarantaṃ vijjulatālokena	785	
PA_atk-s03_01a:785_5	disvā, “ko nu kho eso satto”ti? Āvajjento, “māro aya”nti evaṃ viditvā.	785	
PA_atk-s03_01a:786_0	Suññagehānīti suññāgārāni. Seyyāti seyyatthāya. Ṭhassāmi caṅkamissāmi nisīdissāmi	786	
PA_atk-s03_01a:786_1	nipajjissāmīti etadatthāya yo suññāgārāni sevatīti attho. So muni attasaññatoti so	786	
PA_atk-s03_01a:786_2	buddhamuni hatthapādakukkuccābhāvena saṃyatattabhāvo. Vossajja careyya tattha soti	786	
PA_atk-s03_01a:786_3	so tasmiṃ attabhāve ālayaṃ nikantiṃ vossajjitvā pahāya careyya. Patirūpaṃ hi tathāvidhassa	786	
PA_atk-s03_01a:786_4	tanti tādisassa taṃsaṇṭhitassa buddhamunino taṃ attabhāve nikantiṃ vossajjitvā caraṇaṃ	786	
PA_atk-s03_01a:786_5	nāma patirūpaṃ yuttaṃ anucchavikaṃ.	786	
PA_atk-s03_01a:787_0	Carakāti sīhabyagghādikā sañcaraṇasattā. Bheravāti saviññāṇakaaviññāṇakabheravā.	787	
PA_atk-s03_01a:787_1	Tattha saviññāṇakā sīhabyagghādayo, aviññāṇakā rattibhāge khāṇuvammikādayo. Tepi	787	
PA_atk-s03_01a:787_2	hi tasmiṃ kāle yakkhā viya upaṭṭhahanti, rajjuvalliyādīni sabbāni sappā viya upaṭṭhahanti.	787	
PA_atk-s03_01a:787_3	Tatthāti tesu bheravesu suññāgāragato buddhamuni lomacalanamattakampi na karoti.	787	
PA_atk-s03_01a:788_0	Idāni aṭṭhānaparikappaṃ dassento nabhaṃ phaleyyātiādimāha. Tattha phaleyyāti kākapadaṃ	788	
PA_atk-s03_01a:788_1	viya hīrahīraso phaleyya. Caleyyāti pokkharapatte vātāhato udakabindu viya caleyya.	788	
PA_atk-s03_01a:788_2	Sallampi ce urasi pakappayeyyunti tikhiṇasattisallaṃ cepi urasmiṃ cāreyeyyuṃ. Upadhīsūti	788	
PA_atk-s03_01a:788_3	khandhūpadhīsu. Tāṇaṃ na karontīti tikhiṇe salle urasmiṃ cāriyamāne bhayena gumbantarakandarādīni	788	
PA_atk-s03_01a:788_4	pavisantā tāṇaṃ karonti nāma. Buddhā pana samucchinnasabbabhayā evarūpaṃ tāṇaṃ nāma	788	
PA_atk-s03_01a:788_5	na karonti. Chaṭṭhaṃ.	788	
PA_atk-s03_01a:789	7. Supatisuttavaṇṇanā	78	
PA_atk-s03_01a:790_0	143. Sattame pāde pakkhāletvāti utugāhāpanatthaṃ dhovitvā. Buddhānaṃ pana sarīre	790	
PA_atk-s03_01a:790_1	rajojallaṃ na upalimpati, udakampi pokkharapatte pakkhittaṃ viya vivaṭṭitvā gacchati.	790	
PA_atk-s03_01a:790_2	Apica kho dhotapādake gehe pāde dhovitvā pavisanaṃ pabbajitānaṃ vattaṃ. Tattha buddhānaṃ	790	
PA_atk-s03_01a:790_3	vattabhedo nāma natthi, vattasīse pana ṭhatvā dhovanti. Sace hi tathāgato neva nhāyeyya,	790	
PA_atk-s03_01a:790_4	na pāde dhoveyya, “nāyaṃ manusso”ti vadeyyuṃ. Tasmā manussakiriyaṃ amuñcanto dhovati.	790	
PA_atk-s03_01a:790_5	Sato sampajānoti soppapariggāhakena satisampajaññena samannāgato. Upasaṅkamīti samaṇo	790	
PA_atk-s03_01a:790_6	gotamo sabbarattiṃ abbhokāse caṅkamitvā gandhakuṭiṃ pavisitvā niddāyati, ativiya	790	
PA_atk-s03_01a:790_7	sukhasayito bhavissati, ghaṭṭayissāmi nanti cintetvā upasaṅkami.	790	
PA_atk-s03_01a:791_0	Kiṃ soppasīti kiṃ supasi, kiṃ soppaṃ nāmidaṃ tavāti vadati. Kiṃ nu soppasīti kasmā	791	
PA_atk-s03_01a:791_1	nu supasi? Dubbhago viyāti mato viya, visaññī viya ca. Suññamagāranti suññaṃ me gharaṃ	791	
PA_atk-s03_01a:791_2	laddhanti soppasīti vadati. Sūriye uggateti sūriyamhi uṭṭhite. Idāni hi aññe bhikkhū	791	
PA_atk-s03_01a:791_3	sammajjanti, pānīyaṃ upaṭṭhapenti, bhikkhācāragamanasajjā bhavanti, tvaṃ kasmā soppasiyeva.	791	
PA_atk-s03_01a:792_0	Jālinīti tayo bhave ajjhottharitvā ṭhitena “ajjhattikassupādāya aṭṭhārasataṇhāvicaritānī”tiādinā	792	
PA_atk-s03_01a:792_1	tena tena attano koṭṭhāsabhūtena jālena jālinī. Visattikāti rūpādīsu tattha tattha	792	
PA_atk-s03_01a:792_2	visattatāya visamūlatāya visaparibhogatāya ca visattikā. Kuhiñci netaveti katthaci	792	
PA_atk-s03_01a:792_3	netuṃ. Sabbūpadhi parikkhayāti sabbesaṃ khandhakilesābhisaṅkhārakāmaguṇabhedānaṃ	792	
PA_atk-s03_01a:792_4	upadhīnaṃ parikkhayā. Kiṃ tavettha, mārāti, māra, tuyhaṃ kiṃ ettha? Kasmā tvaṃ uṇhayāguyaṃ	792	
PA_atk-s03_01a:792_5	nilīyituṃ asakkontī khuddakamakkhikā viya antanteneva ujjhāyanto āhiṇḍasīti. Sattamaṃ.	792	
PA_atk-s03_01a:793	8. Nandatisuttavaṇṇanā	79	
PA_atk-s03_01a:794	144. Aṭṭhamaṃ devatāsaṃyutte vuttatthameva. Aṭṭhamaṃ.	79	
PA_atk-s03_01a:795	9. Paṭhamaāyusuttavaṇṇanā	79	
PA_atk-s03_01a:796_0	145. Navame appaṃ vā bhiyyoti bhiyyo jīvanto aparaṃ vassasataṃ jīvituṃ na sakkoti,	796	
PA_atk-s03_01a:796_1	paṇṇāsaṃ vā saṭṭhi vā vassāni jīvati. Ajjhabhāsīti samaṇo gotamo “manussānaṃ appamāyū”ti	796	
PA_atk-s03_01a:796_2	katheti, dīghabhāvamassa kathessāmīti paccanīkasātatāya abhibhavitvā abhāsi.	796	
PA_atk-s03_01a:797_0	Na naṃ hīḷeti taṃ āyuṃ “appakamida”nti na hīḷeyya. Khīramatto vāti yathā daharo kumāro	797	
PA_atk-s03_01a:797_1	uttānaseyyako khīraṃ pivitvā dukūlacumbaṭake nipanno asaññī viya niddāyati, kassaci	797	
PA_atk-s03_01a:797_2	āyuṃ appaṃ vā dīghaṃ vāti na cinteti, evaṃ sappuriso. Careyyādittasīso vāti āyuṃ	797	
PA_atk-s03_01a:797_3	parittanti ñatvā pajjalitasīso viya careyya. Navamaṃ.	797	
PA_atk-s03_01a:798	10. Dutiyaāyusuttavaṇṇanā	79	
PA_atk-s03_01a:799	146. Dasame nemīva rathakubbaranti yathā divasaṃ gacchantassa rathassa cakkanemi kubbaraṃ anupariyāyati na vijahati, evaṃ āyu anupariyāyatīti. Dasamaṃ.	79	
PA_atk-s03_01a:800	Paṭhamo vaggo.	80	
PA_atk-s03_01a:801	2. Dutiyavaggo	80	
PA_atk-s03_01a:802	1. Pāsāṇasuttavaṇṇanā	80	
PA_atk-s03_01a:803_0	147. Dutiyavaggassa paṭhame nisinnoti pubbe vuttanayeneva padhānaṃ pariggaṇhanto	803	
PA_atk-s03_01a:803_1	nisinno. Māropissa sukhanisinnabhāvaṃ ñatvā ghaṭṭayissāmīti upasaṅkamanto. Padālesīti	803	
PA_atk-s03_01a:803_2	pabbatapiṭṭhe ṭhatvā pavijjhi. Pāsāṇā nirantarā aññamaññaṃ abhihanantā patanti. Kevalanti	803	
PA_atk-s03_01a:803_3	sakalaṃ. Sabbanti tasseva vevacanaṃ. Paṭhamaṃ.	803	
PA_atk-s03_01a:804	2. Kinnusīhasuttavaṇṇanā	80	
PA_atk-s03_01a:805_0	148. Dutiye vicakkhukammāyāti parisāya paññācakkhuṃ vināsetukamyatāya. Buddhānaṃ	805	
PA_atk-s03_01a:805_1	panesa paññācakkhuṃ vināsetuṃ na sakkoti, parisāya bheravārammaṇaṃ sāvento vā dassento	805	
PA_atk-s03_01a:805_2	vā sakkoti. Vijitāvī nu maññasīti kiṃ nu tvaṃ “vijitavijayo aha”nti maññasi? Mā evaṃ	805	
PA_atk-s03_01a:805_3	maññi, natthi te jayo. Parisāsūti, aṭṭhasu parisāsu. Balappattāti dasabalappattā. Dutiyaṃ.	805	
PA_atk-s03_01a:806	3. Sakalikasuttavaṇṇanā	80	
PA_atk-s03_01a:807_0	149. Tatiye mandiyā nūti mandabhāvena momūhabhāvena. Udāhu kāveyyamattoti udāhu yathā	807	
PA_atk-s03_01a:807_1	kavi kabbaṃ cintento tena kabbakaraṇena matto sayati, evaṃ sayasi. Sampacurāti bahavo.	807	
PA_atk-s03_01a:807_2	Kimidaṃ soppase vāti kasmā idaṃ soppaṃ soppasiyeva? Atthaṃ sameccāti atthaṃ samāgantvā	807	
PA_atk-s03_01a:807_3	pāpuṇitvā. Mayhaṃ hi asaṅgaho nāma saṅgahavipanno vā attho natthi. Sallanti tikhiṇaṃ	807	
PA_atk-s03_01a:807_4	sattisallaṃ. Jaggaṃ na saṅketi yathā ekacco sīhapathādīsu jagganto saṅkati, tathā	807	
PA_atk-s03_01a:807_5	ahaṃ jaggantopi na saṅkāmi. Napi bhemi sottunti yathā ekacco sīhapathādīsuyeva supituṃ	807	
PA_atk-s03_01a:807_6	bhāyati, evaṃ ahaṃ supitumpi na bhāyāmi. Nānutapanti māmanti yathā ācariyassa vā	807	
PA_atk-s03_01a:807_7	antevāsikassa vā aphāsuke jāte uddesaparipucchāya ṭhitattā antevāsiṃ rattindivā atikkamantā	807	
PA_atk-s03_01a:807_8	anutapanti, evaṃ maṃ nānutapanti. Na hi mayhaṃ kiñci apariniṭṭhitakammaṃ nāma atthi.	807	
PA_atk-s03_01a:807_9	Tenevāha hāniṃ na passāmi kuhiñci loketi. Tatiyaṃ.	807	
PA_atk-s03_01a:808	4. Patirūpasuttavaṇṇanā	80	
PA_atk-s03_01a:809_0	150. Catutthe anurodhavirodhesūti rāgapaṭighesu. Mā sajjittho tadācaranti evaṃ dhammakathaṃ	809	
PA_atk-s03_01a:809_1	ācaranto mā laggi. Dhammakathaṃ kathentassa hi ekacce sādhukāraṃ dadanti, tesu rāgo	809	
PA_atk-s03_01a:809_2	uppajjati. Ekacce asakkaccaṃ suṇanti, tesu paṭigho uppajjati. Iti dhammakathiko anurodhavirodhesu	809	
PA_atk-s03_01a:809_3	sajjati nāma. Tvaṃ evaṃ mā sajjitthoti vadati. Yadaññamanusāsatīti yaṃ aññaṃ anusāsati,	809	
PA_atk-s03_01a:809_4	taṃ. Sambuddho hitānukampī hitena anupakampati. Yasmā ca hitānukampī, tasmā anurodhavirodhehi	809	
PA_atk-s03_01a:809_5	vippamutto tathāgatoti. Catutthaṃ.	809	
PA_atk-s03_01a:810	5. Mānasasuttavaṇṇanā	81	
PA_atk-s03_01a:811	151. Pañcame ākāse carantepi bandhatīti antalikkhacaro. Pāsoti rāgapāso. Mānasoti manasampayutto. Pañcamaṃ.	81	
PA_atk-s03_01a:812	6. Pattasuttavaṇṇanā	81	
PA_atk-s03_01a:813_0	152. Chaṭṭhe pañcannaṃ upādānakkhandhānaṃ upādāyāti pañca upādānakkhandhe ādiyitvā,	813	
PA_atk-s03_01a:813_1	sabhāvasāmaññalakkhaṇavasena nānappakārato vibhajitvā dassento. Sandassetīti khandhānaṃ	813	
PA_atk-s03_01a:813_2	sabhāvalakkhaṇādīni dasseti. Samādapetīti gaṇhāpeti. Samuttejetīti samādānamhi ussāhaṃ	813	
PA_atk-s03_01a:813_3	janeti. Sampahaṃsetīti paṭividdhaguṇena vodāpeti jotāpeti. Aṭṭhiṃ katvāti atthikaṃ	813	
PA_atk-s03_01a:813_4	katvā, “ayaṃ no adhigantabbo attho”ti evaṃ sallakkhetvā tāya desanāya atthikā hutvā.	813	
PA_atk-s03_01a:813_5	Manasi katvāti citte ṭhapetvā. Sabbacetaso samannāharitvāti sabbena tena kammakārakacittena	813	
PA_atk-s03_01a:813_6	samannāharitvā. Ohitasotāti ṭhapitāsotā. Abbhokāse nikkhittāti otāpanatthāya ṭhapitā.	813	
PA_atk-s03_01a:814_0	Rūpaṃ vedayitaṃ saññānti, ete rūpādayo tayo khandhā. Yañca saṅkhatanti iminā saṅkhārakkhandho	814	
PA_atk-s03_01a:814_1	gahito. Evaṃ tattha virajjatīti “eso ahaṃ na homi, etaṃ mayhaṃ na hotī”ti passanto	814	
PA_atk-s03_01a:814_2	evaṃ tesu khandhesu virajjati. Khemattanti khemībhūtaṃ attabhāvaṃ. Iminā phalakkhaṇaṃ	814	
PA_atk-s03_01a:814_3	dasseti. Anvesanti bhavayonigatiṭhitisattāvāsasaṅkhātesu sabbaṭṭhānesu pariyesamānā.	814	
PA_atk-s03_01a:814_4	Nājjhagāti na passīti. Chaṭṭhaṃ.	814	
PA_atk-s03_01a:815	7. Chaphassāyatanasuttavaṇṇanā	81	
PA_atk-s03_01a:816_0	153. Sattame phassāyatanānanti sañjātisamosaraṇaṭṭhena chadvārikassa phassassa āyatanānaṃ.	816	
PA_atk-s03_01a:816_1	Bhayabheravaṃ saddanti meghadundubhiasanipātasaddasadisaṃ bhayajanakaṃ saddaṃ. Pathavī	816	
PA_atk-s03_01a:816_2	maññe undrīyatīti ayaṃ mahāpathavī paṭapaṭasaddaṃ kurumānā viya ahosi. Ettha loko	816	
PA_atk-s03_01a:816_3	vimucchitoti etesu chasu ārammaṇesu loko adhimucchito. Māradheyyanti mārassa ṭhānabhūtaṃ	816	
PA_atk-s03_01a:816_4	tebhūmakavaṭṭaṃ. Sattamaṃ.	816	
PA_atk-s03_01a:817	8. Piṇḍasuttavaṇṇanā	81	
PA_atk-s03_01a:818_0	154. Aṭṭhame pāhunakāni bhavantīti tathārūpe nakkhatte tattha tattha pesetabbāni	818	
PA_atk-s03_01a:818_1	pāhunakāni bhavanti, āgantukapaṇṇākāradānāni vā. Sayaṃcaraṇadivase samavayajātigottā	818	
PA_atk-s03_01a:818_2	kumārakā tato tato sannipatanti. Kumārikāyopi attano attano vibhavānurūpena alaṅkatā	818	
PA_atk-s03_01a:818_3	tahaṃ tahaṃ vicaranti. Tatra kumārikāyopi yathārucikānaṃ kumārakānaṃ paṇṇākāraṃ pesenti,	818	
PA_atk-s03_01a:818_4	kumārakāpi kumārikānaṃ aññasmiṃ asati antamaso mālāguḷenapi parikkhipanti. Anvāviṭṭhāti	818	
PA_atk-s03_01a:818_5	anu āviṭṭhā. Taṃdivasaṃ kira pañcasatā kumārikāyo uyyānakīḷaṃ gacchantiyo paṭipathe	818	
PA_atk-s03_01a:818_6	satthāraṃ disvā chaṇapūvaṃ dadeyyuṃ. Satthā tāsaṃ dānānumodanatthaṃ pakiṇṇakadhammadesanaṃ	818	
PA_atk-s03_01a:818_7	deseyya, desanāpariyosāne sabbāpi sotāpattiphale patiṭṭhaheyyuṃ. Māro tāsaṃ sampattiyā	818	
PA_atk-s03_01a:818_8	antarāyaṃ karissāmīti anvāvisi. Pāḷiyaṃ pana mā samaṇo gotamo piṇḍamalatthāti ettakaṃyeva vuttanti.	818	
PA_atk-s03_01a:819_0	Kiṃ pana satthā mārāvaṭṭanaṃ ajānitvā paviṭṭhoti? Āma ajānitvā. Kasmā? Anāvajjanatāya.	819	
PA_atk-s03_01a:819_1	Buddhānañhi – “asukaṭṭhāne bhattaṃ labhissāma, na labhissāmā”ti āvajjanaṃ na ananucchavikaṃ.	819	
PA_atk-s03_01a:819_2	Paviṭṭho pana manussānaṃ upacārabhedaṃ disvā, “kiṃ ida”nti? Āvajjento ñatvā, “āmisatthaṃ	819	
PA_atk-s03_01a:819_3	mārāvaṭṭanaṃ bhindituṃ ananucchavika”nti abhinditvāva nikkhanto.	819	
PA_atk-s03_01a:820_0	Upasaṅkamīti amittavijayena viya tuṭṭho sakalagāme kaṭacchumattampi bhattaṃ alabhitvā	820	
PA_atk-s03_01a:820_1	gāmato nikkhamantaṃ bhagavantaṃ gāmiyamanussavesena upasaṅkami. Tathāhaṃ karissāmīti	820	
PA_atk-s03_01a:820_2	idaṃ so musā bhāsati. Evaṃ kirassa ahosi – “mayā evaṃ vutte puna pavisissati, atha	820	
PA_atk-s03_01a:820_3	naṃ gāmadārakā ‘sakalagāme caritvā kaṭacchubhikkhampi alabhitvā gāmato nikkhamma	820	
PA_atk-s03_01a:820_4	puna paviṭṭhosī’tiādīni vatvā uppaṇḍessantī”ti. Bhagavā pana – “sacāyaṃ maṃ evaṃ	820	
PA_atk-s03_01a:820_5	viheṭhessati muddhamasseva sattadhā phalissatī”ti tasmiṃ anukampāya apavisitvā gāthādvayamāha.	820	
PA_atk-s03_01a:821_0	Tattha pasavīti janesi nipphādesi. Āsajjāti āsādetvā ghaṭṭetvā. Na me pāpaṃ vipaccatīti	821	
PA_atk-s03_01a:821_1	mama pāpaṃ na paccati. Nipphalaṃ etanti kiṃ nu tvaṃ evaṃ maññasi? Mā evaṃ maññi,	821	
PA_atk-s03_01a:821_2	atthi tayā katassa pāpassa phalanti dīpeti. Kiñcananti maddituṃ samatthaṃ rāgakiñcanādi	821	
PA_atk-s03_01a:821_3	kilesajātaṃ. Ābhassarā yathāti yathā ābhassarā devā sappītikajjhānena yāpentā pītibhakkhā	821	
PA_atk-s03_01a:821_4	nāma honti, evaṃ bhavissāmāti. Aṭṭhamaṃ.	821	
PA_atk-s03_01a:822	9. Kassakasuttavaṇṇanā	82	
PA_atk-s03_01a:823_0	155. Navame nibbānapaṭisaṃyuttāyāti nibbānaṃ apadisitvā pavattāya. Haṭahaṭakesoti	823	
PA_atk-s03_01a:823_1	purimakese pacchato, pacchimakese purato vāmapassakese dakkhiṇato, dakkhiṇapassakese	823	
PA_atk-s03_01a:823_2	vāmato pharitvā pharitvā vippakiṇṇakeso. Mama cakkhusamphassaviññāṇāyatananti cakkhuviññāṇena	823	
PA_atk-s03_01a:823_3	sampayutto cakkhusamphassopi viññāṇāyatanampi mamevāti. Ettha ca cakkhusamphassena	823	
PA_atk-s03_01a:823_4	viññāṇasampayuttakā dhammā gahitā, viññāṇāyatanena sabbānipi cakkhudvāre uppannāni	823	
PA_atk-s03_01a:823_5	āvajjanādiviññāṇāni. Sotadvārādīsupi eseva nayo. Manodvāre pana manoti sāvajjanakaṃ	823	
PA_atk-s03_01a:823_6	bhavaṅgacittaṃ. Dhammāti ārammaṇadhammā. Manosamphassoti sāvajjanena bhavaṅgena sampayuttaphasso.	823	
PA_atk-s03_01a:823_7	Viññāṇāyatananti javanacittaṃ tadārammaṇampi vaṭṭati.	823	
PA_atk-s03_01a:824	Taveva pāpima, cakkhūti yaṃ loke timirakācādīhi upaddutaṃ anekarogāyatanaṃ upakkavipakkaṃ antamaso kāṇacakkhupi, sabbaṃ taṃ taveva bhavatu. Rūpādīsupi eseva nayo.	82	
PA_atk-s03_01a:825_0	Yaṃ vadantīti yaṃ bhaṇḍakaṃ “mama ida”nti vadanti. Ye vadanti mamanti cāti ye ca	825	
PA_atk-s03_01a:825_1	puggalā “mama”nti vadanti. Ettha ce te mano atthīti etesu ca ṭhānesu yadi cittaṃ	825	
PA_atk-s03_01a:825_2	atthi. Na me samaṇa mokkhasīti samaṇa mayhaṃ visayato na muccissasi. Yaṃ vadantīti	825	
PA_atk-s03_01a:825_3	yaṃ bhaṇḍakaṃ vadanti, na taṃ mayhaṃ. Ye vadantīti yepi puggalā evaṃ vadanti, na	825	
PA_atk-s03_01a:825_4	te ahaṃ. Na me maggampi dakkhasīti bhavayonigatiādīsu mayhaṃ gatamaggampi na passasi. Navamaṃ.	825	
PA_atk-s03_01a:826	10. Rajjasuttavaṇṇanā	82	
PA_atk-s03_01a:827_0	156. Dasame ahanaṃ aghātayanti ahanantena aghātayantena. Ajinaṃ ajāpayanti parassa	827	
PA_atk-s03_01a:827_1	dhanajāniṃ akarontena akārāpentena. Asocaṃ asocāpayanti asocantena asocāpayantena.	827	
PA_atk-s03_01a:827_2	Iti bhagavā adhammikarājūnaṃ rajje vijite daṇḍakarapīḷite manusse disvā kāruññavasena	827	
PA_atk-s03_01a:827_3	evaṃ cintesi. Upasaṅkamīti “samaṇo gotamo ‘sakkā nu kho rajjaṃ kāretu’nti cintesi,	827	
PA_atk-s03_01a:827_4	rajjaṃ kāretukāmo bhavissati, rajjañca nāmetaṃ pamādaṭṭhānaṃ, rajjaṃ kārente sakkā	827	
PA_atk-s03_01a:827_5	otāraṃ labhituṃ, gacchāmi ussāhamassa janessāmī”ti cintetvā upasaṅkami. Iddhipādāti	827	
PA_atk-s03_01a:827_6	ijjhanakakoṭṭhāsā. Bhāvitāti vaḍḍhitā. Bahulīkatāti punappunaṃ katā. Yānīkatāti yuttayānaṃ	827	
PA_atk-s03_01a:827_7	viya katā. Vatthukatāti patiṭṭhaṭṭhenavatthukatā. Anuṭṭhitāti avijahitā niccānubaddhā.	827	
PA_atk-s03_01a:827_8	Paricitāti sātaccakiriyāya suparicitā katā issāsassa avirādhitavedhihattho viya.	827	
PA_atk-s03_01a:827_9	Susamāraddhāti suṭṭhu samāraddhā paripuṇṇabhāvanā. Adhimucceyyāti cinteyya.	827	
PA_atk-s03_01a:828_0	Pabbatassāti pabbato bhaveyya. Dvittāvāti tiṭṭhatu eko pabbato, dvikkhattumpi tāva	828	
PA_atk-s03_01a:828_1	mahanto suvaṇṇapabbato ekassa nālaṃ, na pariyattoti attho. Iti vidvā samañcareti	828	
PA_atk-s03_01a:828_2	evaṃ jānanto samaṃ careyya. Yatonidānanti dukkhaṃ nāma pañcakāmaguṇanidānaṃ, taṃ	828	
PA_atk-s03_01a:828_3	yatonidānaṃ hoti, evaṃ yo adakkhi. Kathaṃ nameyyāti so jantu tesu dukkhassa nidānabhūtesu	828	
PA_atk-s03_01a:828_4	kāmesu kena kāraṇena nameyya. Upadhiṃ viditvāti kāmaguṇaupadhiṃ “saṅgo eso, lagganameta”nti	828	
PA_atk-s03_01a:828_5	evaṃ viditvā. Tasseva jantu vinayāya sikkheti tasseva upadhissa vinayāya sikkheyya. Dasamaṃ.	828	
PA_atk-s03_01a:829	Dutiyo vaggo.	82	
PA_atk-s03_01a:830	3. Tatiyavaggo	83	
PA_atk-s03_01a:831	1. Sambahulasuttavaṇṇanā	83	
PA_atk-s03_01a:832_0	157. Tatiyavaggassa paṭhame jaṭaṇḍuvenāti jaṭācumbaṭakena. Ajinakkhipanivatthoti	832	
PA_atk-s03_01a:832_1	sakhuraṃ ajinacammaṃ ekaṃ nivattho ekaṃ pāruto. Udumbaradaṇḍanti appicchabhāvappakāsanatthaṃ	832	
PA_atk-s03_01a:832_2	īsakaṃ vaṅkaṃ udumbaradaṇḍaṃ gahetvā. Etadavocāti loke brāhmaṇassa vacanaṃ nāma sussūsanti,	832	
PA_atk-s03_01a:832_3	brāhmaṇesupi pabbajitassa, pabbajitesupi mahallakassāti mahallakabrāhmaṇassa pabbajitavesaṃ	832	
PA_atk-s03_01a:832_4	gahetvā padhānabhūmiyaṃ kammaṃ karonte te bhikkhū upasaṅkamitvā hatthaṃ ukkhipitvā	832	
PA_atk-s03_01a:832_5	etaṃ “daharā bhavanto”tiādivacanaṃ avoca. Okampetvāti hanukena uraṃ paharanto adhonataṃ	832	
PA_atk-s03_01a:832_6	katvā. Jivhaṃ nillāletvāti kabaramahājivhaṃ nīharitvā uddhamadho ubhayapassesu ca	832	
PA_atk-s03_01a:832_7	lāletvā. Tivisākhanti tisākhaṃ. Nalāṭikanti bhakuṭiṃ, nalāṭe uṭṭhitaṃ valittayanti	832	
PA_atk-s03_01a:832_8	attho. Pakkāmīti tumhe jānantānaṃ vacanaṃ akatvā attanova tele paccissathāti vatvā	832	
PA_atk-s03_01a:832_9	ekaṃ maggaṃ gahetvā gato. Paṭhamaṃ.	832	
PA_atk-s03_01a:833	2. Samiddhisuttavaṇṇanā	83	
PA_atk-s03_01a:834_0	158. Dutiye lābhā vata me, suladdhaṃ vata meti evarūpassa satthu ceva dhammassa ca	834	
PA_atk-s03_01a:834_1	sabrahmacārīnañca laddhattā mayhaṃ lābhā mayhaṃ suladdhanti. So kirāyasmā pacchā	834	
PA_atk-s03_01a:834_2	mūlakammaṭṭhānaṃ sammasitvā “arahattaṃ gahessāmī”ti pāsādikaṃ tāva kammaṭṭhānaṃ gahetvā	834	
PA_atk-s03_01a:834_3	buddhadhammasaṅghaguṇe āvajjetvā cittakallataṃ uppādetvā cittaṃ hāsetvā tosetvā nisinno.	834	
PA_atk-s03_01a:834_4	Tenassa evamahosi. Upasaṅkamīti “ayaṃ samiddhi bhikkhu pāsādikaṃ kammaṭṭhānaṃ gahetvā	834	
PA_atk-s03_01a:834_5	nisinnasadiso, yāva mūlakammaṭṭhānaṃ gahetvā arahattaṃ na gaṇhāti, tāvassa antarāyaṃ	834	
PA_atk-s03_01a:834_6	karissāmī”ti upasaṅkami. Gaccha tvanti satthā sakalajambudīpaṃ olokento “tasmiṃyeva	834	
PA_atk-s03_01a:834_7	ṭhāne tassa kammaṭṭhānaṃ sappāyaṃ bhavissatī”ti addasa, tasmā evamāha. Satipaññā	834	
PA_atk-s03_01a:834_8	ca me buddhāti mayā sati ca paññā ca ñātā. Karassu rūpānīti bahūnipi vibhiṃsakārahāni	834	
PA_atk-s03_01a:834_9	rūpāni karassu. Neva maṃ byādhayissasīti maṃ neva vedhayissasi na kampassesi. Dutiyaṃ.	834	
PA_atk-s03_01a:835	3. Godhikasuttavaṇṇanā	83	
PA_atk-s03_01a:836_0	159. Tatiye isigilipasseti isigilissa nāma pabbatassa passe. Kāḷasilāyanti kāḷavaṇṇāya	836	
PA_atk-s03_01a:836_1	silāyaṃ. Sāmayikaṃ cetovimuttinti appitappitakkhaṇe paccanīkadhammehi vimuccati,	836	
PA_atk-s03_01a:836_2	ārammaṇe ca adhimuccatīti lokiyasamāpatti sāmayikā cetovimutti nāma. Phusīti paṭilabhi.	836	
PA_atk-s03_01a:836_3	Parihāyīti kasmā yāva chaṭṭhaṃ parihāyi? Sābādhattā. Therassa kira vātapittasemhavasena	836	
PA_atk-s03_01a:836_4	anusāyiko ābādho atthi, tena samādhissa sappāye upakārakadhamme pūretuṃ na sakkoti,	836	
PA_atk-s03_01a:836_5	appitappitāya samāpattiyā parihāyati.	836	
PA_atk-s03_01a:837_0	Yaṃnūnāhaṃ satthaṃ āhareyyanti so kira cintesi, yasmā parihīnajjhānassa kālaṅkaroto	837	
PA_atk-s03_01a:837_1	anibaddhā gati hoti, aparihīnajjhānassa nibaddhā gati hoti, brahmaloke nibbattati,	837	
PA_atk-s03_01a:837_2	tasmā satthaṃ āharitukāmo ahosi. Upasaṅkamīti – “ayaṃ samaṇo satthaṃ āharitukāmo,	837	
PA_atk-s03_01a:837_3	satthāharaṇañca nāmetaṃ kāye ca jīvite ca anapekkhassa hoti. Yo evaṃ kāye ca jīvite	837	
PA_atk-s03_01a:837_4	ca anapekkho hoti, so mūlakammaṭṭhānaṃ sammasitvā arahattampi gahetuṃ samattho hoti,	837	
PA_atk-s03_01a:837_5	mayā pana paṭibāhitopi esa na oramissati, satthārā paṭibāhito oramissatī”ti therassa	837	
PA_atk-s03_01a:837_6	atthakāmo viya hutvā yena bhagavā tenupasaṅkami.	837	
PA_atk-s03_01a:838_0	Jalāti jalamānā. Pāde vandāmi cakkhumāti pañcahi cakkhūhi cakkhumā tava pāde vandāmi.	838	
PA_atk-s03_01a:838_1	Jutindharāti ānubhāvadharā. Appattamānasoti appattaarahatto. Sekhoti sīlādīni sikkhamāno	838	
PA_atk-s03_01a:838_2	sakaraṇīyo. Jane sutāti jane vissutā. Satthaṃ āharitaṃ hotīti thero kira “kiṃ mayhaṃ	838	
PA_atk-s03_01a:838_3	iminā jīvitenā”ti? Uttāno nipajjitvā satthena galanāḷiṃ chindi, dukkhā vedanā uppajjiṃsu.	838	
PA_atk-s03_01a:838_4	Thero vedanaṃ vikkhambhetvā taṃyeva vedanaṃ pariggahetvā satiṃ upaṭṭhapetvā mūlakammaṭṭhānaṃ	838	
PA_atk-s03_01a:838_5	sammasanto arahattaṃ patvā samasīsī hutvā parinibbāyi. Samasīsī nāma tividho hoti	838	
PA_atk-s03_01a:838_6	iriyāpathasamasīsī, rogasamasīsī, jīvitasamasīsīti.	838	
PA_atk-s03_01a:839_0	Tattha yo ṭhānādīsu iriyāpathesu aññataraṃ adhiṭṭhāya – “imaṃ akopetvāva arahattaṃ	839	
PA_atk-s03_01a:839_1	pāpuṇissāmī”ti vipassanaṃ paṭṭhapeti, athassa arahattappatti ca iriyāpathakopanañca	839	
PA_atk-s03_01a:839_2	ekappahāreneva hoti. Ayaṃ iriyāpathasamasīsī nāma. Yo pana cakkhurogādīsu aññatarasmiṃ	839	
PA_atk-s03_01a:839_3	sati – “ito anuṭṭhitova arahattaṃ pāpuṇissāmī”ti vipassanaṃ paṭṭhapeti, athassa arahattappatti	839	
PA_atk-s03_01a:839_4	ca rogato vuṭṭhānañca ekappahāreneva hoti. Ayaṃ rogasamasīsī nāma. Keci pana tasmiṃyeva	839	
PA_atk-s03_01a:839_5	iriyāpathe tasmiñca roge parinibbānavasenettha samasīsitaṃ paññāpenti. Yassa pana	839	
PA_atk-s03_01a:839_6	āsavakkhayo ca jīvitakkhayo ca ekappahāreneva hoti. Ayaṃ jīvitasamasīsī nāma. Vuttampi	839	
PA_atk-s03_01a:839_7	cetaṃ – “yassa puggalassa apubbaṃ acarimaṃ āsavapariyādānañca hoti jīvitapariyādānañca,	839	
PA_atk-s03_01a:839_8	ayaṃ vuccati puggalo samasīsī”ti.	839	
PA_atk-s03_01a:840_0	Ettha ca pavattisīsaṃ kilesasīsanti dve sīsāni. Tattha pavattisīsaṃ nāma jīvitindriyaṃ,	840	
PA_atk-s03_01a:840_1	kilesasīsaṃ nāma avijjā. Tesu jīvitindriyaṃ cuticittaṃ khepeti, avijjā maggacittaṃ.	840	
PA_atk-s03_01a:840_2	Dvinnaṃ cittānaṃ ekato uppādo natthi. Maggānantaraṃ pana phalaṃ, phalānantaraṃ bhavaṅgaṃ,	840	
PA_atk-s03_01a:840_3	bhavaṅgato vuṭṭhāya paccavekkhaṇaṃ, taṃ paripuṇṇaṃ vā hoti aparipuṇṇaṃ vā. Tikhiṇena	840	
PA_atk-s03_01a:840_4	asinā sīse chijjantepi hi eko vā dve vā paccavekkhaṇavārā avassaṃ uppajjantiyeva,	840	
PA_atk-s03_01a:840_5	cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya paññāyati.	840	
PA_atk-s03_01a:841	Samūlaṃ taṇhamabbuyhāti avijjāmūlena samūlakaṃ taṇhaṃ arahattamaggena uppāṭetvā. Parinibbutoti anupādisesanibbānena parinibbuto.	84	
PA_atk-s03_01a:842_0	Vivattakkhandhanti parivattakkhandhaṃ. Semānanti uttānaṃ hutvā sayitaṃ hoti. Thero	842	
PA_atk-s03_01a:842_1	pana kiñcāpi uttānako sayito, tathāpissa dakkhiṇena passena paricitasayanattā sīsaṃ	842	
PA_atk-s03_01a:842_2	dakkhiṇatova parivattitvā ṭhitaṃ. Dhūmāyitattanti dhūmāyitabhāvaṃ. Tasmiṃ hi khaṇe	842	
PA_atk-s03_01a:842_3	dhūmavalāhakā viya timiravalāhakā viya ca uṭṭhahiṃsu. Viññāṇaṃ samanvesatīti paṭisandhicittaṃ	842	
PA_atk-s03_01a:842_4	pariyesati. Appatiṭṭhitenāti paṭisandhiviññāṇena appatiṭṭhitena, appatiṭṭhitakāraṇāti	842	
PA_atk-s03_01a:842_5	attho. Beluvapaṇḍuvīṇanti beluvapakkaṃ viya paṇḍuvaṇṇaṃ suvaṇṇamahāvīṇaṃ. Ādāyāti	842	
PA_atk-s03_01a:842_6	kacche ṭhapetvā. Upasaṅkamīti “godhikattherassa nibbattaṭṭhānaṃ na jānāmi, samaṇaṃ	842	
PA_atk-s03_01a:842_7	gotamaṃ pucchitvā nikkaṅkho bhavissāmī”ti khuddakadārakavaṇṇī hutvā upasaṅkami. Nādhigacchāmīti	842	
PA_atk-s03_01a:842_8	na passāmi. Sokaparetassāti sokena phuṭṭhassa. Abhassathāti pādapiṭṭhiyaṃ patitā. Tatiyaṃ.	842	
PA_atk-s03_01a:843	4. Sattavassānubandhasuttavaṇṇanā	84	
PA_atk-s03_01a:844_0	160. Catutthe satta vassānīti pure bodhiyā chabbassāni, bodhito pacchā ekaṃ vassaṃ.	844	
PA_atk-s03_01a:844_1	Otārāpekkhoti “sace samaṇassa gotamassa kāyadvārādīsu kiñcideva ananucchavikaṃ passāmi,	844	
PA_atk-s03_01a:844_2	codessāmi na”nti evaṃ vivaraṃ apekkhamāno. Alabhamānoti rathareṇumattampi avakkhalitaṃ apassanto. Tenāha –	844	
PA_atk-s03_01a:845	“Satta vassāni bhagavantaṃ, anubandhiṃ padāpadaṃ;	84	
PA_atk-s03_01a:846	Otāraṃ nādhigacchissaṃ, sambuddhassa satīmato”ti. ;	84	
PA_atk-s03_01a:847	Upasaṅkamīti “ajja samaṇaṃ gotamaṃ atigahetvā gamissāmī”ti upasaṅkami.	84	
PA_atk-s03_01a:848_0	Jhāyasīti jhāyanto avajjhāyanto nisinnosīti vadati. Vittaṃ nu jīnoti sataṃ vā sahassaṃ	848	
PA_atk-s03_01a:848_1	vā jitosi nu. Āguṃ nu gāmasminti, kiṃ nu antogāme pamāṇātikkantaṃ pāpakammaṃ akāsi,	848	
PA_atk-s03_01a:848_2	yena aññesaṃ mukhaṃ oloketuṃ avisahanto araññe vicarasi? Sakkhinti mittabhāvaṃ.	848	
PA_atk-s03_01a:849_0	Palikhāyāti khaṇitvā. Bhavalobhajappanti bhavalobhasaṅkhātaṃ taṇhaṃ. Anāsavo jhāyāmīti	849	
PA_atk-s03_01a:849_1	nittaṇho hutvā dvīhi jhānehi jhāyāmi. Pamattabandhūti māraṃ ālapati. So hi yekeci	849	
PA_atk-s03_01a:849_2	loke pamattā, tesaṃ bandhu.	849	
PA_atk-s03_01a:850_0	Sace maggaṃ anubuddhanti yadi tayā maggo anubuddho. Apehīti apayāhi. Amaccudheyyanti	850	
PA_atk-s03_01a:850_1	maccuno anokāsabhūtaṃ nibbānaṃ. Pāragāminoti yepi pāraṃ gatā, tepi pāragāmino. Yepi	850	
PA_atk-s03_01a:850_2	pāraṃ gacchissanti, yepi pāraṃ gantukāmā, tepi pāragāmino.	850	
PA_atk-s03_01a:851_0	Visūkāyikānīti māravisūkāni. Visevitānīti viruddhasevitāni, “appamāyu manussānaṃ,	851	
PA_atk-s03_01a:851_1	accayanti ahorattā”ti vutte. “Dīghamāyu manussānaṃ, nāccayanti ahorattā”tiādīni paṭilomakāraṇāni.	851	
PA_atk-s03_01a:851_2	Vipphanditānīti, tamhi tamhi kāle hatthirājavaṇṇasappavaṇṇādidassanāni. Nibbejanīyāti ukkaṇṭhanīyā.	851	
PA_atk-s03_01a:852_0	Anupariyagātiādīsu kiñcāpi atītavacanaṃ kataṃ, attho pana vikappavasena veditabbo.	852	
PA_atk-s03_01a:852_1	Idaṃ vuttaṃ hoti – yathā medavaṇṇaṃ pāsāṇaṃ vāyaso disvā – “api nāmettha muduṃ vindeyyāma,	852	
PA_atk-s03_01a:852_2	api assādo siyā”ti anuparigaccheyya, atha so tattha assādaṃ alabhitvāva vāyaso etto	852	
PA_atk-s03_01a:852_3	apakkameyya, tato pāsāṇā apagaccheyya, evaṃ mayampi so kāko viya selaṃ gotamaṃ āsajja	852	
PA_atk-s03_01a:852_4	assādaṃ vā santhavaṃ vā alabhantā gotamā nibbinditvā apagacchāma. Catutthaṃ.	852	
PA_atk-s03_01a:853	5. Māradhītusuttavaṇṇanā	85	
PA_atk-s03_01a:854_0	161. Pañcame abhāsitvāti ettha a-kāro nipātamattaṃ, bhāsitvāti attho. Abhāsayitvātipi	854	
PA_atk-s03_01a:854_1	pāṭho. Upasaṅkamiṃsūti “gopālakadārakaṃ viya daṇḍakena bhūmiṃ lekhaṃ datvā ativiya	854	
PA_atk-s03_01a:854_2	dummano hutvā nisinno. ‘Kinnu kho kāraṇa’nti? Pucchitvā, jānissāmā”ti upasaṅkamiṃsu.	854	
PA_atk-s03_01a:855_0	Socasīti cintesi. Āraññamiva kuñjaranti yathā araññato pesitagaṇikārahatthiniyo āraññakaṃ	855	
PA_atk-s03_01a:855_1	kuñjaraṃ itthikuttadassanena palobhetvā bandhitvā ānayanti, evaṃ ānayissāma. Māradheyyanti tebhūmakavaṭṭaṃ.	855	
PA_atk-s03_01a:856_0	Upasaṅkamiṃsūti – “tumhe thokaṃ adhivāsetha, mayaṃ taṃ ānessāmā”ti pitaraṃ samassāsetvā	856	
PA_atk-s03_01a:856_1	upasaṅkamiṃsu. Uccāvacāti nānāvidhā. Ekasataṃ ekasatanti ekekaṃ sataṃ sataṃ katvā.	856	
PA_atk-s03_01a:856_2	Kumārivaṇṇasatanti iminā nayena kumāriattabhāvānaṃ sataṃ.	856	
PA_atk-s03_01a:857_0	Atthassa pattiṃ hadayassa santinti, dvīhipi padehi arahattameva kathesi. Senanti	857	
PA_atk-s03_01a:857_1	kilesasenaṃ. Sā hi piyarūpasātarūpā nāma. Ekāhaṃ jhāyanti eko ahaṃ jhāyanto. Sukhamanubodhinti	857	
PA_atk-s03_01a:857_2	arahattasukhaṃ anubujjhiṃ. Idaṃ vuttaṃ hoti – piyarūpaṃ sātarūpaṃ senaṃ jinitvā ahaṃ	857	
PA_atk-s03_01a:857_3	eko jhāyanto “atthassa pattiṃ hadayassa santi”nti saṅkhaṃ gataṃ arahattasukhaṃ anubujjhiṃ.	857	
PA_atk-s03_01a:857_4	Tasmā janena mittasanthavaṃ na karomi, teneva ca me kāraṇena kenaci saddhiṃ sakkhī na sampajjatīti.	857	
PA_atk-s03_01a:858_0	Kathaṃvihārībahuloti katamena vihārena bahulaṃ viharanto. Aladdhāti alabhitvā. Yoti	858	
PA_atk-s03_01a:858_1	nipātamattaṃ. Idaṃ vuttaṃ hoti – katamena jhānena bahulaṃ jhāyantaṃ taṃ puggalaṃ	858	
PA_atk-s03_01a:858_2	kāmasaññā alabhitvāva paribāhirā hontīti.	858	
PA_atk-s03_01a:859_0	Passaddhakāyoti catutthajjhānena assāsapassāsakāyassa passaddhattā passaddhakāyo.	859	
PA_atk-s03_01a:859_1	Suvimuttacittoti arahattaphalavimuttiyā suṭṭhu vimuttacitto. Asaṅkharānoti tayo kammābhisaṅkhāre	859	
PA_atk-s03_01a:859_2	anabhisaṅkharonto. Anokoti anālayo. Aññāya dhammanti catusaccadhammaṃ jānitvā. Avitakkajhāyīti	859	
PA_atk-s03_01a:859_3	avitakkena catutthajjhānena jhāyanto. Na kuppatītiādīsu dosena na kuppati, rāgena	859	
PA_atk-s03_01a:859_4	na sarati, mohena na thīno. Imesu tīsu mūlakilesesu gahitesu diyaḍḍhakilesasahassaṃ	859	
PA_atk-s03_01a:859_5	gahitameva hoti. Paṭhamapadena vā byāpādanīvaraṇaṃ gahitaṃ, dutiyena kāmacchandanīvaraṇaṃ,	859	
PA_atk-s03_01a:859_6	tatiyena thinaṃ ādiṃ katvā sesanīvaraṇāni. Iti iminā nīvaraṇappahānena khīṇāsavaṃ dasseti.	859	
PA_atk-s03_01a:860_0	Pañcoghatiṇṇoti pañcadvārikaṃ kilesoghaṃ tiṇṇo. Chaṭṭhanti manodvārikampi chaṭṭhaṃ	860	
PA_atk-s03_01a:860_1	kilesoghaṃ atari. Pañcoghaggahaṇena vā pañcorambhāgiyāni saṃyojanāni, chaṭṭhaggahaṇena	860	
PA_atk-s03_01a:860_2	pañcuddhambhāgiyāni veditabbāni. Gaṇasaṅghacārīti gaṇe ca saṅghe ca caratīti satthā	860	
PA_atk-s03_01a:860_3	gaṇasaṅghacārī nāma. Addhā carissantīti aññepi saddhā bahujanā ekaṃsena carissanti.	860	
PA_atk-s03_01a:860_4	Ayanti ayaṃ satthā. Anokoti anālayo.	860	
PA_atk-s03_01a:861	Acchejja nessatīti acchinditvā nayissati, maccurājassa hatthato acchinditvā nibbānapāraṃ nayissatīti vuttaṃ hoti. Nayamānānanti nayamānesu.	86	
PA_atk-s03_01a:862_0	Selaṃva sirasūhacca, pātāle gādhamesathāti mahantaṃ kūṭāgārappamāṇaṃ silaṃ sīse ṭhapetvā	862	
PA_atk-s03_01a:862_1	pātāle patiṭṭhagavesanaṃ viya. Khāṇuṃva urasāsajjāti urasi khāṇuṃ paharitvā viya.	862	
PA_atk-s03_01a:862_2	Apethāti apagacchatha. Imasmiṃ ṭhāne saṅgītikārā “idamavocā”ti desanaṃ niṭṭhapetvā	862	
PA_atk-s03_01a:862_3	daddallamānāti gāthaṃ āhaṃsu. Tattha daddallamānāti ativiya jalamānā sobhamānā. Āgañchunti	862	
PA_atk-s03_01a:862_4	āgatā. Panudīti nīhari. Tūlaṃ bhaṭṭhaṃva mālutoti yathā phalato bhaṭṭhaṃ simbalitūlaṃ	862	
PA_atk-s03_01a:862_5	vā poṭakitūlaṃ vā vāto panudati nīharati, evaṃ panudīti. Pañcamaṃ.	862	
PA_atk-s03_01a:863	Tatiyo vaggo.	86	
PA_atk-s03_01a:864	Iti sāratthappakāsiniyā	86	
PA_atk-s03_01a:865	Saṃyuttanikāya-aṭṭhakathāya	86	
PA_atk-s03_01a:866	Mārasaṃyuttavaṇṇanā niṭṭhitā.	86	
PA_atk-s03_01a:867	5. Bhikkhunīsaṃyuttaṃ	86	
PA_atk-s03_01a:868	1. Āḷavikāsuttavaṇṇanā	86	
PA_atk-s03_01a:869_0	162. Bhikkhunīsaṃyuttassa paṭhame āḷavikāti āḷaviyaṃ jātā āḷavinagaratoyeva ca nikkhamma	869	
PA_atk-s03_01a:869_1	pabbajitā. Andhavananti kassapasammāsambuddhassa cetiye navakammatthāya dhanaṃ samādapetvā	869	
PA_atk-s03_01a:869_2	āgacchantassa yasodharassa nāma dhammabhāṇakassa ariyapuggalassa akkhīni uppāṭetvā	869	
PA_atk-s03_01a:869_3	tattheva akkhibhedappattehi pañcahi corasatehi nivutthattā tato paṭṭhāya “andhavana”nti	869	
PA_atk-s03_01a:869_4	saṅkhaṃ gataṃ vanaṃ. Taṃ kira sāvatthito dakkhiṇapasse gāvutamatte hoti rājārakkhāya	869	
PA_atk-s03_01a:869_5	guttaṃ. Tattha pavivekakāmā bhikkhū ca bhikkhuniyo ca gacchanti. Tasmā ayampi kāyavivekatthinī	869	
PA_atk-s03_01a:869_6	yena taṃ vanaṃ, tenupasaṅkami. Nissaraṇanti nibbānaṃ. Paññāyāti paccavekkhaṇañāṇena.	869	
PA_atk-s03_01a:869_7	Na tvaṃ jānāsi taṃ padanti tvaṃ etaṃ nibbānapadaṃ vā nibbānagāmimaggapadaṃ vā na	869	
PA_atk-s03_01a:869_8	jānāsi. Sattisūlūpamāti vinivijjhanatthena sattisūlasadisā. Khandhāsaṃ adhikuṭṭanāti	869	
PA_atk-s03_01a:869_9	khandhā tesaṃ adhikuṭṭanabhaṇḍikā. Paṭhamaṃ.	869	
PA_atk-s03_01a:870	2. Somāsuttavaṇṇanā	87	
PA_atk-s03_01a:871_0	163. Dutiye ṭhānanti arahattaṃ. Durabhisambhavanti duppasahaṃ. Dvaṅgulapaññāyāti	871	
PA_atk-s03_01a:871_1	parittapaññāya. Yasmā vā dvīhi aṅgulehi kappāsavaṭṭiṃ gahetvā suttaṃ kantanti, tasmā	871	
PA_atk-s03_01a:871_2	itthī “dvaṅgulapaññā”ti vuccati. Ñāṇamhi vattamānamhīti phalasamāpattiñāṇe pavattamāne.	871	
PA_atk-s03_01a:871_3	Dhammaṃ vipassatoti catusaccadhammaṃ vipassantassa, pubbabhāge vā vipassanāya ārammaṇabhūtaṃ	871	
PA_atk-s03_01a:871_4	khandhapañcakameva. Kiñci vā pana aññasmīti aññaṃ vā kiñci “ahaṃ asmī”ti taṇhāmānadiṭṭhivasena	871	
PA_atk-s03_01a:871_5	yassa siyā. Dutiyaṃ.	871	
PA_atk-s03_01a:872	3. Kisāgotamīsuttavaṇṇanā	87	
PA_atk-s03_01a:873_0	164. Tatiye kisāgotamīti appamaṃsalohitatāya kisā, gotamīti panassā nāmaṃ. Pubbe	873	
PA_atk-s03_01a:873_1	kira sāvatthiyaṃ ekasmiṃ kule asītikoṭidhanaṃ sabbaṃ aṅgārāva jātaṃ. Kuṭumbiko aṅgārajātāni	873	
PA_atk-s03_01a:873_2	anīharitvā – “avassaṃ koci puññavā bhavissati, tassa puññena puna pākatikaṃ bhavissatī”ti	873	
PA_atk-s03_01a:873_3	suvaṇṇahiraññassa cāṭiyo pūretvā āpaṇe ṭhapetvā samīpe nisīdi. Athekā duggatakulassa	873	
PA_atk-s03_01a:873_4	dhītā – “aḍḍhamāsakaṃ gahetvā dārusākaṃ āharissāmī”ti vīthiṃ gatā taṃ disvā kuṭumbikaṃ	873	
PA_atk-s03_01a:873_5	āha – “āpaṇe tāva dhanaṃ ettakaṃ, gehe kittakaṃ bhavissatī”ti. Kiṃ disvā amma evaṃ	873	
PA_atk-s03_01a:873_6	kathesīti? Imaṃ hiraññasuvaṇṇanti. So “puññavatī esā bhavissatī”ti tassā vasanaṭṭhānaṃ	873	
PA_atk-s03_01a:873_7	pucchitvā āpaṇe bhaṇḍaṃ paṭisāmetvā tassā mātāpitaro upasaṅkamitvā evamāha – “amhākaṃ	873	
PA_atk-s03_01a:873_8	gehe vayappatto dārako atthi, tassetaṃ dārikaṃ dethā”ti. Kiṃ sāmi duggatehi saddhiṃ	873	
PA_atk-s03_01a:873_9	keḷiṃ karosīti? Mittasanthavo nāma duggatehipi saddhiṃ hoti, detha naṃ, kuṭumbasāminī	873	
PA_atk-s03_01a:873_10	bhavissatīti naṃ gahetvā gharaṃ ānesi. Sā saṃvāsamanvāya puttaṃ vijātā. Putto padasā	8731	
PA_atk-s03_01a:873_11	āhiṇḍanakāle kālamakāsi. Sā duggatakule uppajjitvā mahākulaṃ gantvāpi “puttavināsaṃ	8731	
PA_atk-s03_01a:873_12	pattāmhī”ti uppannabalavasokā puttassa sarīrakiccaṃ vāretvā taṃ matakaḷevaraṃ ādāya	8731	
PA_atk-s03_01a:873_13	nagare vippalapantī carati.	8731	
PA_atk-s03_01a:874_0	Ekadivasaṃ mahatiyā buddhavīthiyā dasabalassa santikaṃ gantvā – “puttassa me arogabhāvatthāya	874	
PA_atk-s03_01a:874_1	bhesajjaṃ detha bhagavā”ti āha. Gaccha sāvatthiṃ āhiṇḍitvā yasmiṃ gehe matapubbo	874	
PA_atk-s03_01a:874_2	natthi, tato siddhatthakaṃ āhara, puttassa te bhesajjaṃ bhavissatīti. Sā nagaraṃ	874	
PA_atk-s03_01a:874_3	pavisitvā dhuragehato paṭṭhāya bhagavatā vuttanayena gantvā siddhatthakaṃ yācantī	874	
PA_atk-s03_01a:874_4	ghare ghare, “kuto tvaṃ evarūpaṃ gharaṃ passissasī”ti vuttā katipayāni gehāni āhiṇḍitvā	874	
PA_atk-s03_01a:874_5	– “sabbesampi kirāyaṃ dhammatā, na mayhaṃ puttassevā”ti sālāyaṃ chavaṃ chaḍḍetvā	874	
PA_atk-s03_01a:874_6	pabbajjaṃ yāci. Satthā “imaṃ pabbājetū”ti bhikkhuniupassayaṃ pesesi. Sā khuraggeyeva	874	
PA_atk-s03_01a:874_7	arahattaṃ pāpuṇi. Imaṃ theriṃ sandhāya “atha kho kisāgotamī”ti vuttaṃ.	874	
PA_atk-s03_01a:875_0	Ekamāsīti ekā āsi. Rudammukhīti rudamānamukhī viya. Accantaṃ mataputtāmhīti ettha	875	
PA_atk-s03_01a:875_1	antaṃ atītaṃ accantaṃ, bhāvanapuṃsakametaṃ. Idaṃ vuttaṃ hoti – yathā puttamaraṇaṃ	875	
PA_atk-s03_01a:875_2	antaṃ atītaṃ hoti, evaṃ mataputtā ahaṃ, idāni mama puna puttamaraṇaṃ nāma natthi.	875	
PA_atk-s03_01a:875_3	Purisā etadantikāti purisāpi me etadantikāva. Yo me puttamaraṇassa anto, purisānampi	875	
PA_atk-s03_01a:875_4	me esevanto, abhabbā ahaṃ idāni purisaṃ gavesitunti. Sabbattha vihatā nandīti sabbesu	875	
PA_atk-s03_01a:875_5	khandhāyatanadhātubhavayonigatiṭhitinivāsesu mama taṇhānandī vihatā. Tamokkhandhoti	875	
PA_atk-s03_01a:875_6	avijjākkhandho. Padālitoti ñāṇena bhinno. Tatiyaṃ.	875	
PA_atk-s03_01a:876	4. Vijayāsuttavaṇṇanā	87	
PA_atk-s03_01a:877_0	165. Catutthe pañcaṅgikenāti ātataṃ vitataṃ ātatavitataṃ ghanaṃ susiranti evaṃ pañcaṅgasamannāgatena.	877	
PA_atk-s03_01a:877_1	Niyyātayāmi tuyhevāti sabbe tuyhaṃyeva demi. Nāhaṃ tenatthikāti nāhaṃ tena atthikā.	877	
PA_atk-s03_01a:877_2	Pūtikāyenāti suvaṇṇavaṇṇopi kāyo niccaṃ uggharitapaggharitaṭṭhena pūtikāyova, tasmā	877	
PA_atk-s03_01a:877_3	evamāha. Bhindanenāti bhijjanasabhāvena. Pabhaṅgunāti cuṇṇavicuṇṇaṃ āpajjanadhammena.	877	
PA_atk-s03_01a:877_4	Aṭṭīyāmīti aṭṭā pīḷitā homi. Harāyāmīti lajjāmi. Santā samāpattīti aṭṭhavidhā lokiyasamāpatti	877	
PA_atk-s03_01a:877_5	ārammaṇasantatāya aṅgasantatāya ca santāti vuttā. Sabbatthāti sabbesu rūpārūpabhavesu,	877	
PA_atk-s03_01a:877_6	tesaṃ dvinnaṃ bhavānaṃ gahitattā gahite kāmabhave aṭṭhasu ca samāpattīsūti etesu	877	
PA_atk-s03_01a:877_7	sabbesu ṭhānesu mayhaṃ avijjātamo vihatoti vadati. Catutthaṃ.	877	
PA_atk-s03_01a:878	5. Uppalavaṇṇāsuttavaṇṇanā	87	
PA_atk-s03_01a:879_0	166. Pañcame supupphitagganti aggato paṭṭhāya suṭṭhu pupphitaṃ sālarukkhaṃ. Na catthi	879	
PA_atk-s03_01a:879_1	te dutiyā vaṇṇadhātūti tava vaṇṇadhātusadisā dutiyā vaṇṇadhātu natthi, tayā sadisā	879	
PA_atk-s03_01a:879_2	aññā bhikkhunī natthīti vadati. Idhāgatā tādisikā bhaveyyunti yathā tvaṃ idhāgatā	879	
PA_atk-s03_01a:879_3	kiñci santhavaṃ vā sinehaṃ vā na labhasi, evamevaṃ tepi tayāva sadisā bhaveyyuṃ.	879	
PA_atk-s03_01a:879_4	Pakhumantarikāyanti dvinnaṃ akkhīnaṃ majjhe nāsavaṃsepi tiṭṭhantiṃ maṃ na passasi.	879	
PA_atk-s03_01a:879_5	Vasībhūtamhīti vasībhūtā asmi. Pañcamaṃ.	879	
PA_atk-s03_01a:880	6. Cālāsuttavaṇṇanā	88	
PA_atk-s03_01a:881_0	167. Chaṭṭhe ko nu taṃ idamādapayīti ko nu mandabuddhi bālo taṃ evaṃ gāhāpesi? Pariklesanti	881	
PA_atk-s03_01a:881_1	aññampi nānappakāraṃ upaddavaṃ. Idāni yaṃ māro āha – “ko nu taṃ idamādapayī”ti, taṃ	881	
PA_atk-s03_01a:881_2	maddantī – “na maṃ andhabālo ādapesi, loke pana aggapuggalo satthā dhammaṃ desesī”ti	881	
PA_atk-s03_01a:881_3	dassetuṃ, buddhotiādimāha. Tattha sacce nivesayīti paramatthasacce nibbāne nivesesi.	881	
PA_atk-s03_01a:881_4	Nirodhaṃ appajānantāti nirodhasaccaṃ ajānantā. Chaṭṭhaṃ.	881	
PA_atk-s03_01a:882	7. Upacālāsuttavaṇṇanā	88	
PA_atk-s03_01a:883_0	168. Sattame enti māravasaṃ punāti punappunaṃ maraṇamārakilesamāradevaputtamārānaṃ	883	
PA_atk-s03_01a:883_1	vasaṃ āgacchanti. Padhūpitoti santāpito. Agati yattha mārassāti yattha tuyhaṃ mārassa	883	
PA_atk-s03_01a:883_2	agati. Tatthāti tasmiṃ nibbāne. Sattamaṃ.	883	
PA_atk-s03_01a:884	8. Sīsupacālāsuttavaṇṇanā	88	
PA_atk-s03_01a:885_0	169. Aṭṭhame samaṇī viya dissasīti samaṇisadisā dissasi. Kimiva carasi momūhāti kiṃ	885	
PA_atk-s03_01a:885_1	kāraṇā momūhā viya carasi? Ito bahiddhāti imamhā sāsanā bahi. Pāsaṃ ḍentīti pāsaṇḍā,	885	
PA_atk-s03_01a:885_2	sattānaṃ cittesu diṭṭhipāsaṃ khipantīti attho. Sāsanaṃ pana pāse moceti, tasmā pāsaṇḍoti	885	
PA_atk-s03_01a:885_3	na vuccati, ito bahiddhāyeva pāsaṇḍā honti. Pasīdantīti saṃsīdanti lagganti.	885	
PA_atk-s03_01a:886_0	Idāni “kaṃ nu uddissa muṇḍāsī”ti pañhaṃ kathentī atthi sakyakule jātotiādimāha. Tattha	886	
PA_atk-s03_01a:886_1	sabbābhibhūti sabbāni khandhāyatanadhātubhavayonigatiādīni abhibhavitvā ṭhito. Maraṇamārādayo	886	
PA_atk-s03_01a:886_2	nudi nīharīti māranudo. Sabbatthamaparājitoti sabbesu rāgādīsu vā mārayuddhe vā ajito.	886	
PA_atk-s03_01a:886_3	Sabbattha muttoti sabbesu khandhādīsu mutto. Asitoti taṇhādiṭṭhinissayena anissito.	886	
PA_atk-s03_01a:886_4	Sabbakammakkhayaṃ pattoti sabbakammakkhayasaṅkhātaṃ arahattaṃ patto. Upadhisaṅkhayeti	886	
PA_atk-s03_01a:886_5	upadhisaṅkhayasaṅkhāte nibbāne ārammaṇato vimutto. Aṭṭhamaṃ.	886	
PA_atk-s03_01a:887	9. Selāsuttavaṇṇanā	88	
PA_atk-s03_01a:888_0	170. Navame kenidaṃ pakatanti kena idaṃ kataṃ. Bimbanti attabhāvaṃ sandhāya vadati.	888	
PA_atk-s03_01a:888_1	Aghanti dukkhapatiṭṭhānattā attabhāvameva vadati. Hetubhaṅgāti hetunirodhena paccayavekallena. Navamaṃ.	888	
PA_atk-s03_01a:889	10. Vajirāsuttavaṇṇanā	88	
PA_atk-s03_01a:890_0	171. Dasame nayidha sattupalabbhatīti imasmiṃ suddhasaṅkhārapuñje paramatthato satto	890	
PA_atk-s03_01a:890_1	nāma na upalabbhati. Khandhesu santesūti pañcasu khandhesu vijjamānesu tena tenākārena	890	
PA_atk-s03_01a:890_2	vavatthitesu. Sammutīti sattoti samaññāmattameva hoti. Dukkhanti pañcakkhandhadukkhaṃ.	890	
PA_atk-s03_01a:890_3	Nāññatra dukkhāti ṭhapetvā dukkhaṃ añño neva sambhoti na nirujjhatīti. Dasamaṃ.	890	
PA_atk-s03_01a:891	Iti sāratthappakāsiniyā	89	
PA_atk-s03_01a:892	Saṃyuttanikāya-aṭṭhakathāya	89	
PA_atk-s03_01a:893	Bhikkhunīsaṃyuttavaṇṇanā niṭṭhitā.	89	
PA_atk-s03_01a:894	6. Brahmasaṃyuttaṃ	89	
PA_atk-s03_01a:895	1. Paṭhamavaggo	89	
PA_atk-s03_01a:896	1. Brahmāyācanasuttavaṇṇanā	89	
PA_atk-s03_01a:897_0	172. Brahmasaṃyuttassa paṭhame parivitakko udapādīti sabbabuddhānaṃ āciṇṇasamāciṇṇo	897	
PA_atk-s03_01a:897_1	ayaṃ cetaso vitakko udapādi. Kadā udapādīti? Buddhabhūtassa aṭṭhame sattāhe rājāyatanamūle	897	
PA_atk-s03_01a:897_2	sakkena devānamindena ābhataṃ dantakaṭṭhañca osadhaharītakañca khāditvā mukhaṃ dhovitvā	897	
PA_atk-s03_01a:897_3	catūhi lokapālehi upanīte paccagghe selamayapatte tapussabhallikānaṃ piṇḍapātaṃ paribhuñjitvā	897	
PA_atk-s03_01a:897_4	puna paccāgantvā ajapālanigrodhe nisinnamattassa.	897	
PA_atk-s03_01a:898_0	Adhigatoti paṭividdho. Dhammoti catusaccadhammo. Gambhīroti uttānapaṭikkhepavacanametaṃ.	898	
PA_atk-s03_01a:898_1	Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṃ. Duddasattāva	898	
PA_atk-s03_01a:898_2	duranubodho dukkhena avabujjhitabbo, na sakkā sukhena avabujjhituṃ. Santoti nibbuto.	898	
PA_atk-s03_01a:898_3	Paṇītoti atappako. Idaṃ dvayaṃ lokuttarameva sandhāya vuttaṃ. Atakkāvacaroti takkena	898	
PA_atk-s03_01a:898_4	avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti	898	
PA_atk-s03_01a:898_5	sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu kāmaguṇesu	898	
PA_atk-s03_01a:898_6	allīyanti, tasmā te ālayāti vuccanti. Aṭṭhasatataṇhāvicaritāni vā allīyanti, tasmāpi	898	
PA_atk-s03_01a:898_7	ālayāti vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu	898	
PA_atk-s03_01a:898_8	suṭṭhu muditāti ālayasammuditā. Yatheva hi susajjitaṃ pupphaphalabharitarukkhādisampannaṃ	898	
PA_atk-s03_01a:898_9	uyyānaṃ paviṭṭho rājā tāya tāya sampattiyā ramati, sammudito āmoditapamodito hoti,	898	
PA_atk-s03_01a:898_10	na ukkaṇṭhati, sāyampi nikkhamituṃ na icchati, evamimehipi kāmālayataṇhālayehi sattā	8981	
PA_atk-s03_01a:898_11	ramanti, saṃsāravaṭṭe sammuditā anukkaṇṭhitā vasanti. Tena tesaṃ bhagavā duvidhaṃ	8981	
PA_atk-s03_01a:898_12	ālayaṃ uyyānabhūmiṃ viya dassento “ālayarāmā”tiādimāha.	8981	
PA_atk-s03_01a:899_0	Tattha yadidanti nipāto, tassa ṭhānaṃ sandhāya “yaṃ ida”nti, paṭiccasamuppādaṃ sandhāya	899	
PA_atk-s03_01a:899_1	“yo aya”nti evamattho daṭṭhabbo. Idappaccayatāpaṭiccasamuppādoti imesaṃ paccayā idappaccayā,	899	
PA_atk-s03_01a:899_2	idappaccayā eva idappaccayatā, idappaccayatā ca sā paṭiccasamuppādo cāti idappaccayatāpaṭiccasamuppādo.	899	
PA_atk-s03_01a:899_3	Saṅkhārādipaccayānaṃ etaṃ adhivacanaṃ. Sabbasaṅkhārasamathotiādi sabbaṃ nibbānameva.	899	
PA_atk-s03_01a:899_4	Yasmā hi taṃ āgamma sabbasaṅkhāravipphanditāni samanti, vūpasammanti, tasmā sabbasaṅkhārasamathoti	899	
PA_atk-s03_01a:899_5	vuccati. Yasmā ca taṃ āgamma sabbe upadhayo paṭinissaṭṭhā honti, sabbā taṇhā khīyanti,	899	
PA_atk-s03_01a:899_6	sabbe kilesarāgā virajjanti, sabbaṃ dukkhaṃ nirujjhati, tasmā sabbūpadhipaṭinissaggo	899	
PA_atk-s03_01a:899_7	taṇhākkhayo virāgo nirodhoti vuccati. Yā panesā taṇhā bhavena bhavaṃ, phalena vā	899	
PA_atk-s03_01a:899_8	saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti	899	
PA_atk-s03_01a:899_9	nibbānaṃ. So mamassa kilamathoti yā ajānantānaṃ desanā nāma, so mama kilamatho assa,	899	
PA_atk-s03_01a:899_10	sā mama vihesā assāti attho. Kāyakilamatho ceva kāyavihesā ca assāti vuttaṃ hoti.	8991	
PA_atk-s03_01a:899_11	Citte pana ubhayampetaṃ buddhānaṃ natthi. Apissūti anubrūhanatthe nipāto. So “na	8991	
PA_atk-s03_01a:899_12	kevalaṃ ayaṃ parivitakko udapādi, imāpi gāthā paṭibhaṃsū”ti dīpeti. Anacchariyāti	8991	
PA_atk-s03_01a:899_13	anuacchariyā. Paṭibhaṃsūti paṭibhānasaṅkhātassa ñāṇassa gocarā ahesuṃ, parivitakkayitabbataṃ pāpuṇiṃsu.	8991	
PA_atk-s03_01a:900_0	Kicchenāti dukkhena, na dukkhāya paṭipadāya. Buddhānaṃ hi cattāropi maggā sukhapaṭipadāva	900	
PA_atk-s03_01a:900_1	honti. Pāramīpūraṇakāle pana sarāgasadosasamohasseva sato āgatāgatānaṃ yācakānaṃ	900	
PA_atk-s03_01a:900_2	alaṅkatapaṭiyattaṃ sīsaṃ kantitvā galalohitaṃ nīharitvā suañjitāni akkhīni uppāṭetvā	900	
PA_atk-s03_01a:900_3	kulavaṃsappadīpaṃ puttaṃ manāpacāriniṃ bhariyanti evamādīni dentassa aññāni ca khantivādisadisesu	900	
PA_atk-s03_01a:900_4	attabhāvesu chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ.	900	
PA_atk-s03_01a:900_5	Halanti ettha ha-kāro nipātamatto, alanti attho. Pakāsitunti desituṃ, evaṃ kicchena	900	
PA_atk-s03_01a:900_6	adhigatassa alaṃ desituṃ pariyattaṃ desituṃ. Ko attho desitenāti vuttaṃ hoti? Rāgadosaparetehīti	900	
PA_atk-s03_01a:900_7	rāgadosaphuṭṭhehi rāgadosānugatehi vā.	900	
PA_atk-s03_01a:901_0	Paṭisotagāminti niccādīnaṃ paṭisotaṃ, “aniccaṃ dukkhamanattā asubha”nti evaṃ gataṃ	901	
PA_atk-s03_01a:901_1	catusaccadhammaṃ. Rāgarattāti kāmarāgena bhavarāgena diṭṭhirāgena ca rattā. Na dakkhantīti	901	
PA_atk-s03_01a:901_2	aniccaṃ dukkhamanattā asubhanti iminā sabhāvena na passissanti, te apassante ko sakkhissati	901	
PA_atk-s03_01a:901_3	evaṃ gāhāpetuṃ. Tamokhandhena āvuṭāti avijjārāsinā ajjhotthaṭā.	901	
PA_atk-s03_01a:902	Appossukkatāyāti nirussukkabhāvena, adesetukāmatāyāti attho. Kasmā panassa evaṃ cittaṃ nami? Nanu esa mutto mocessāmi, tiṇṇo tāressāmi –	90	
PA_atk-s03_01a:903	“Kiṃ me aññātavesena, dhammaṃ sacchikatenidha;	90	
PA_atk-s03_01a:904	Sabbaññutaṃ pāpuṇitvā, tārayissaṃ sadevaka”nti. –	90	
PA_atk-s03_01a:905_0	Patthanaṃ katvā pāramiyo pūretvā sabbaññutaṃ pattoti? Saccametaṃ, tadevaṃ paccavekkhaṇānubhāvena	905	
PA_atk-s03_01a:905_1	panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ, dhammassa	905	
PA_atk-s03_01a:905_2	ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena	905	
PA_atk-s03_01a:905_3	pākaṭā jātā. Athassa – “ime sattā kañjiyapuṇṇā lābu viya, takkabharitā cāṭi viya,	905	
PA_atk-s03_01a:905_4	vasātelapītapilotikā viya, añjanamakkhitahattho viya ca kilesabharitā atisaṃkiliṭṭhā	905	
PA_atk-s03_01a:905_5	rāgarattā dosaduṭṭhā mohamūḷhā, te kiṃ nāma paṭivijjhissantī”ti? Cintayato kilesagahanapaccavekkhaṇānubhāvenāpi evaṃ cittaṃ nami.	905	
PA_atk-s03_01a:906_0	“Ayañca dhammo pathavīsandhārakaudakakkhandho viya gambhīro, pabbatena paṭicchādetvā	906	
PA_atk-s03_01a:906_1	ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṃ viya	906	
PA_atk-s03_01a:906_2	duranubodho. Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma	906	
PA_atk-s03_01a:906_3	natthi, arakkhitaṃ sīlaṃ nāma natthi, aparipūritā kāci pāramī nāma natthi, tassa	906	
PA_atk-s03_01a:906_4	me nirussāhaṃ viya mārabalaṃ vidhamantassāpi pathavī na kampittha, paṭhamayāme pubbenivāsaṃ	906	
PA_atk-s03_01a:906_5	anussarantassāpi na kampittha, majjhimayāme dibbacakkhuṃ visodhentassāpi na kampittha,	906	
PA_atk-s03_01a:906_6	pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.	906	
PA_atk-s03_01a:906_7	Iti mādisenāpi tikkhañāṇena kicchenevāyaṃ dhammo paṭividdho. Taṃ lokiyamahājanā kathaṃ	906	
PA_atk-s03_01a:906_8	paṭivijjhissantī”ti? Dhammagambhīrapaccavekkhaṇānubhāvenāpi evaṃ cittaṃ namīti veditabbaṃ.	906	
PA_atk-s03_01a:907_0	Apica brahmunā yācite desetukāmatāyapissa evaṃ cittaṃ nami. Jānāti hi bhagavā – “mama	907	
PA_atk-s03_01a:907_1	appossukkatāya citte namamāne maṃ mahābrahmā dhammadesanaṃ yācissati, ime ca sattā	907	
PA_atk-s03_01a:907_2	brahmagarukā. Te ‘satthā kira dhammaṃ na desetukāmo ahosi. Atha naṃ mahābrahmā yācitvā	907	
PA_atk-s03_01a:907_3	desāpesi. Santo vata bho dhammo, paṇīto vata bho dhammo’ti maññamānā sussūsissantī”ti.	907	
PA_atk-s03_01a:907_4	Idampissa kāraṇaṃ paṭicca appossukkatāya cittaṃ nami, no dhammadesanāyāti veditabbaṃ.	907	
PA_atk-s03_01a:908_0	Sahampatissāti so kira kassapassa bhagavato sāsane sahako nāma thero paṭhamajjhānaṃ	908	
PA_atk-s03_01a:908_1	nibbattetvā paṭhamajjhānabhūmiyaṃ kappāyukabrahmā hutvā nibbatto. Tatra naṃ “sahampatibrahmā”ti	908	
PA_atk-s03_01a:908_2	paṭisañjānanti. Taṃ sandhāyāha “brahmuno sahampatissā”ti. Nassati vata bhoti so kira	908	
PA_atk-s03_01a:908_3	imaṃ saddaṃ tathā nicchāresi, yathā dasasahassilokadhātubrahmāno sutvā sabbe sannipatiṃsu.	908	
PA_atk-s03_01a:908_4	Yatra hi nāmāti yasmiṃ nāma loke. Purato pāturahosīti tehi dasahi brahmasahassehi	908	
PA_atk-s03_01a:908_5	saddhiṃ pāturahosi. Apparajakkhajātikāti paññāmaye akkhimhi appaṃ parittaṃ rāgadosamoharajaṃ	908	
PA_atk-s03_01a:908_6	etesaṃ evaṃsabhāvāti apparajakkhajātikā. Assavanatāti assavanatāya. Bhavissantīti	908	
PA_atk-s03_01a:908_7	purimabuddhesu dasapuññakiriyavasena katādhikārā paripākagatā padumāni viya sūriyarasmisamphassaṃ,	908	
PA_atk-s03_01a:908_8	dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na	908	
PA_atk-s03_01a:908_9	eko, na dve, anekasatasahassā dhammassa aññātāro bhavissantīti dasseti.	908	
PA_atk-s03_01a:909_0	Pāturahosīti pātubhavi. Samalehi cintitoti samalehi chahi satthārehi cintito. Te	909	
PA_atk-s03_01a:909_1	hi puretaraṃ uppajjitvā sakalajambudīpe kaṇṭake pattharamānā viya, visaṃ siñcamānā	909	
PA_atk-s03_01a:909_2	viya ca samalaṃ micchādiṭṭhidhammaṃ desayiṃsu. Apāpuretanti vivaraṃ etaṃ. Amatassa	909	
PA_atk-s03_01a:909_3	dvāranti amatassa nibbānassa dvārabhūtaṃ ariyamaggaṃ. Suṇantu dhammaṃ vimalenānubuddhanti	909	
PA_atk-s03_01a:909_4	ime sattā rāgādimalānaṃ abhāvato vimalena sammāsambuddhena anubuddhaṃ catusaccadhammaṃ	909	
PA_atk-s03_01a:909_5	suṇantu tāva bhagavāti yācati.	909	
PA_atk-s03_01a:910_0	Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova.	910	
PA_atk-s03_01a:910_1	Na hi tassa ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti	910	
PA_atk-s03_01a:910_2	tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhani	910	
PA_atk-s03_01a:910_3	ṭhitova cakkhumā puriso samantato janataṃ passeyya, tathā tvampi sumedha sundarapañña	910	
PA_atk-s03_01a:910_4	sabbaññutañāṇena samantacakkhu bhagavā dhammamayaṃ pāsādamāruyha sayaṃ apetasoko	910	
PA_atk-s03_01a:910_5	sokāvatiṇṇaṃ jātijarābhibhūtaṃ janataṃ avekkhassu upadhāraya upaparikkha. Ayaṃ panettha	910	
PA_atk-s03_01a:910_6	adhippāyo – yathā hi pabbatapāde samantā mahantaṃ khettaṃ katvā, tattha kedārapāḷīsu	910	
PA_atk-s03_01a:910_7	kuṭikāyo katvā rattiṃ aggiṃ jāleyyuṃ, caturaṅgasamannāgatañca andhakāraṃ assa, atha	910	
PA_atk-s03_01a:910_8	tassa pabbatassa matthake ṭhatvā cakkhumato purisassa bhūmiṃ olokayato neva khettaṃ	910	
PA_atk-s03_01a:910_9	na kedārapāḷiyo na kuṭiyo na tattha sayitamanussā paññāyeyyuṃ. Kuṭikāsu pana aggijālāmattakameva	910	
PA_atk-s03_01a:910_10	paññāyeyya, evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā	9101	
PA_atk-s03_01a:910_11	sattā, te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti,	9101	
PA_atk-s03_01a:910_12	rattiṃ khittā sarā viya honti. Ye pana katakalyāṇā veneyyapuggalā, te evassa dūrepi	9101	
PA_atk-s03_01a:910_13	ṭhitā āpāthaṃ āgacchanti so aggi viya himavantapabbato viya ca. Vuttampi cetaṃ –	9101	
PA_atk-s03_01a:911	“Dūre santo pakāsenti, himavantova pabbato;	91	
PA_atk-s03_01a:912	Asantettha na dissanti, rattiṃ khittā yathā sarā”ti. ;	91	
PA_atk-s03_01a:913_0	Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena	913	
PA_atk-s03_01a:913_1	ca. Imesaṃ hi dvinnaṃ ñāṇānaṃ “buddhacakkhū”ti nāmaṃ, sabbaññutaññāṇassa “samantacakkhū”ti,	913	
PA_atk-s03_01a:913_2	tiṇṇaṃ maggañāṇānaṃ “dhammacakkhū”ti. Apparajakkhetiādīsu yesaṃ vuttanayeneva paññācakkhumhi	913	
PA_atk-s03_01a:913_3	rāgādirajaṃ appaṃ, te apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni	913	
PA_atk-s03_01a:913_4	indriyāni tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva	913	
PA_atk-s03_01a:913_5	saddhādayo ākārā sundarā, te svākārā. Ye kathitakāraṇaṃ sallakkhenti, sukhena sakkā	913	
PA_atk-s03_01a:913_6	honti viññāpetuṃ, te suviññāpayā. Ye paralokañceva vajjañca bhayato passanti, te	913	
PA_atk-s03_01a:913_7	paralokavajjabhayadassāvino nāma.	913	
PA_atk-s03_01a:914_0	Ayaṃ panettha pāḷi – “saddho puggalo apparajakkho, assaddho puggalo mahārajakkho.	914	
PA_atk-s03_01a:914_1	Āraddhavīriyo, kusīto. Upaṭṭhitassati, muṭṭhassati. Samāhito, asamāhito. Paññavā,	914	
PA_atk-s03_01a:914_2	duppañño puggalo mahārajakkho. Tathā saddho puggalo tikkhindriyo…pe… paññavā puggalo	914	
PA_atk-s03_01a:914_3	paralokavajjabhayadassāvī, duppañño puggalo na paralokavajjabhayadassāvī. Lokoti	914	
PA_atk-s03_01a:914_4	khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,	914	
PA_atk-s03_01a:914_5	vipattisambhavaloko. Eko loko sabbe sattā āhāraṭṭhitikā. Dve lokā nāmañca rūpañca.	914	
PA_atk-s03_01a:914_6	Tayo lokā tisso vedanā. Cattāro lokā cattāro āhārā. Pañca lokā pañcupādānakkhandhā.	914	
PA_atk-s03_01a:914_7	Cha lokā cha ajjhattikāni āyatanāni. Satta lokā satta viññāṇaṭṭhitiyo. Aṭṭha lokā	914	
PA_atk-s03_01a:914_8	aṭṭha lokadhammā. Nava lokā nava sattāvāsā. Dasa lokā dasāyatanāni. Dvādasa lokā	914	
PA_atk-s03_01a:914_9	dvādasāyatanāni. Aṭṭhārasa lokā aṭṭhārasa dhātuyo. Vajjanti sabbe kilesā vajjā, sabbe	914	
PA_atk-s03_01a:914_10	duccaritā vajjā, sabbe abhisaṅkhārā vajjā, sabbe bhavagāmikammā vajjā, iti imasmiñca	9141	
PA_atk-s03_01a:914_11	loke imasmiñca vajje tibbā bhayasaññā paccupaṭṭhitā hoti, seyyathāpi ukkhittāsike	9141	
PA_atk-s03_01a:914_12	vadhake. Imehi paññāsāya ākārehi imāni pañcindriyāni jānāti passati aññāsi paṭivijjhi.	9141	
PA_atk-s03_01a:914_13	Idaṃ tathāgatassa indriyaparopariyatte ñāṇa”nti.	9141	
PA_atk-s03_01a:915_0	Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva	915	
PA_atk-s03_01a:915_1	posiyanti. Udakaṃ accuggamma ṭhitānī ti udakaṃ atikkamitvā ṭhitāni. Tattha yāni accuggamma	915	
PA_atk-s03_01a:915_2	ṭhitāni, tāni sūriyarasmisamphassaṃ āgamayamānāni ṭhitāni ajja pupphanakāni. Yāni	915	
PA_atk-s03_01a:915_3	pana samodakaṃ ṭhitāni, tāni sve pupphanakāni. Yāni udakānuggatāni antonimuggaposīni,	915	
PA_atk-s03_01a:915_4	tāni tatiyadivase pupphanakāni. Udakā pana anuggatāni aññānipi sarogauppalādīni nāma	915	
PA_atk-s03_01a:915_5	atthi, yāni neva pupphissanti, macchakacchapabhakkhāneva bhavissanti, tāni pāḷiṃ	915	
PA_atk-s03_01a:915_6	nāruḷhāni. Āharitvā pana dīpetabbānīti dīpitāni. Yatheva hi tāni catubbidhāni pupphāni,	915	
PA_atk-s03_01a:915_7	evamevaṃ ugghaṭitaññū vipañcitaññū neyyo padaparamoti cattāro puggalā.	915	
PA_atk-s03_01a:916_0	Tattha “yassa puggalassa saha udāhaṭavelāya dhammābhisamayo hoti, ayaṃ vuccati puggalo	916	
PA_atk-s03_01a:916_1	ugghaṭitaññū. Yassa puggalassa saṃkhittena bhāsitassa vitthārena atthe vibhajiyamāne	916	
PA_atk-s03_01a:916_2	dhammābhisamayo hoti, ayaṃ vuccati puggalo vipañcitaññū. Yassa puggalassa uddesato	916	
PA_atk-s03_01a:916_3	paripucchato yoniso manasikaroto kalyāṇamitte sevato bhajato payirupāsato anupubbena	916	
PA_atk-s03_01a:916_4	dhammābhisamayo hoti, ayaṃ vuccati puggalo neyyo. Yassa puggalassa bahumpi suṇato	916	
PA_atk-s03_01a:916_5	bahumpi bhaṇato bahumpi dhārayato bahumpi vācayato na tāya jātiyā dhammābhisamayo	916	
PA_atk-s03_01a:916_6	hoti, ayaṃ vuccati puggalo padaparamo. Tattha bhagavā uppalavanādisadisaṃ dasasahassilokadhātuṃ	916	
PA_atk-s03_01a:916_7	olokento – “ajja pupphanakāni viya ugghaṭitaññū, sve pupphanakāni viya vipañcitaññū,	916	
PA_atk-s03_01a:916_8	tatiyadivase pupphanakāni viya neyyo, macchakacchapabhakkhāni pupphāni viya padaparamo”ti	916	
PA_atk-s03_01a:916_9	addassa. Passanto ca “ettakā apparajakkhā, ettakā mahārajakkhā, tatrāpi ettakā ugghaṭitaññū”ti	916	
PA_atk-s03_01a:916_10	evaṃ sabbākāratova addasa.	9161	
PA_atk-s03_01a:917_0	Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.	917	
PA_atk-s03_01a:917_1	Padaparamānaṃ anāgatatthāya vāsanā hoti. Atha bhagavā imesaṃ catunnaṃ puggalānaṃ	917	
PA_atk-s03_01a:917_2	atthāvahaṃ dhammadesanaṃ viditvā desetukamyataṃ uppādetvā puna sabbepi tīsu bhavesu	917	
PA_atk-s03_01a:917_3	satte bhabbābhabbavasena dve koṭṭhāse akāsi. Ye sandhāya vuttaṃ – “katame sattā abhabbā?	917	
PA_atk-s03_01a:917_4	Ye te sattā kammāvaraṇena samannāgatā kilesāvaraṇena samannāgatā vipākāvaraṇena samannāgatā	917	
PA_atk-s03_01a:917_5	assaddhā acchandikā duppaññā abhabbā niyāmaṃ okkamituṃ kusalesu dhammesu sammattaṃ,	917	
PA_atk-s03_01a:917_6	ime te sattā abhabbā. Katame sattā bhabbā? Ye te sattā na kammāvaraṇena…pe… ime te	917	
PA_atk-s03_01a:917_7	sattā bhabbā”ti. Tattha sabbepi abhabbapuggale pahāya bhabbapuggaleyeva ñāṇena pariggahetvā,	917	
PA_atk-s03_01a:917_8	“ettakā rāgacaritā ettakā dosa-mohacaritā vitakka-saddhā-buddhicaritā”ti cha koṭṭhāse	917	
PA_atk-s03_01a:917_9	akāsi. Evaṃ katvā dhammaṃ desessāmīti cintesi.	917	
PA_atk-s03_01a:918_0	Paccabhāsīti patiabhāsi. Apārutāti vivaṭā. Amatassa dvārāti ariyamaggo. So hi amatasaṅkhātassa	918	
PA_atk-s03_01a:918_1	nibbānassa dvāraṃ, so mayā vivaritvā ṭhapitoti dasseti. Pamuñcantu saddhanti sabbe	918	
PA_atk-s03_01a:918_2	attano saddhaṃ pamuñcantu vissajjentu. Pacchimapadadvaye ayamattho – ahañhi attano	918	
PA_atk-s03_01a:918_3	paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā	918	
PA_atk-s03_01a:918_4	na bhāsiṃ. Idāni pana sabbo jano saddhābhājanaṃ upanetu, pūressāmi tesaṃ saṅkappanti.	918	
PA_atk-s03_01a:919_0	Antaradhāyīti satthāraṃ gandhamālādīhi pūjetvā antarahito, sakaṭṭhānameva gatoti	919	
PA_atk-s03_01a:919_1	attho. Gate ca pana tasmiṃ bhagavā “kassa nu kho ahaṃ paṭhamaṃ dhammaṃ deseyya”nti?	919	
PA_atk-s03_01a:919_2	Āḷārudakānaṃ kālaṅkatabhāvaṃ, pañcavaggiyānañca bahūpakārabhāvaṃ ñatvā tesaṃ dhammaṃ	919	
PA_atk-s03_01a:919_3	desetukāmo bārāṇasiyaṃ isipatanaṃ gantvā dhammacakkaṃ pavattesīti. Paṭhamaṃ.	919	
PA_atk-s03_01a:920	2. Gāravasuttavaṇṇanā	92	
PA_atk-s03_01a:921_0	173. Dutiye udapādīti ayaṃ vitakko pañcame sattāhe udapādi. Agāravoti aññasmiṃ gāravarahito,	921	
PA_atk-s03_01a:921_1	kañci garuṭṭhāne aṭṭhapetvāti attho. Appatissoti patissayarahito, kañci jeṭṭhakaṭṭhāne aṭṭhapetvāti attho.	921	
PA_atk-s03_01a:922_0	Sadevaketiādīsu saddhiṃ devehi sadevake. Devaggahaṇena cettha mārabrahmesu gahitesupi	922	
PA_atk-s03_01a:922_1	māro nāma vasavattī sabbesaṃ upari vasaṃ vatteti, brahmā nāma mahānubhāvo ekaṅguliyā	922	
PA_atk-s03_01a:922_2	ekasmiṃ cakkavāḷasahasse ālokaṃ pharati. Dvīhi dvīsu…pe… dasahi aṅgulīhi dasasupi	922	
PA_atk-s03_01a:922_3	cakkavāḷasahassesu ālokaṃ pharati, so iminā sīlasampannataroti vattuṃ mā labhatūti	922	
PA_atk-s03_01a:922_4	samārake sabrahmaketi visuṃ vuttaṃ. Tathā samaṇā nāma ekanikāyādivasena bahussutā	922	
PA_atk-s03_01a:922_5	sīlavanto paṇḍitā, brāhmaṇāpi vatthuvijjādivasena bahussutā paṇḍitā, te iminā sīlasampannatarāti	922	
PA_atk-s03_01a:922_6	vattuṃ mā labhantūti sassamaṇabrāhmaṇiyā pajāyāti vuttaṃ. Sadevamanussāyāti idaṃ	922	
PA_atk-s03_01a:922_7	pana nippadesato dassanatthaṃ gahitameva gahetvā vuttaṃ. Apicettha purimāni tīṇi	922	
PA_atk-s03_01a:922_8	padāni lokavasena vuttāni, pacchimāni dve pajāvasena. Sīlasampannataranti sīlena	922	
PA_atk-s03_01a:922_9	sampannataraṃ, adhikataranti attho. Sesesupi eseva nayo. Ettha ca sīlādayo cattāro	922	
PA_atk-s03_01a:922_10	dhammā lokiyalokuttarā kathitā, vimuttiñāṇadassanaṃ lokiyameva. Paccavekkhaṇañāṇaṃ hetaṃ.	9221	
PA_atk-s03_01a:923_0	Pāturahosīti – “ayaṃ satthā avīcito yāva bhavaggā sīlādīhi attanā adhikataraṃ apassanto	923	
PA_atk-s03_01a:923_1	‘mayā paṭividdhaṃ navalokuttaradhammameva sakkatvā garuṃ katvā upanissāya viharissāmī’ti	923	
PA_atk-s03_01a:923_2	cinteti, kāraṇaṃ bhagavā cinteti, atthaṃ vuḍḍhivisesaṃ cinteti, gacchāmissa ussāhaṃ	923	
PA_atk-s03_01a:923_3	janessāmī”ti cintetvā purato pākaṭo ahosi, abhimukhe aṭṭhāsīti attho.	923	
PA_atk-s03_01a:924	Viharanti cāti ettha yo vadeyya “viharantīti vacanato paccuppannepi bahū buddhā”ti, so “bhagavāpi, bhante, etarahi arahaṃ sammāsambuddho”ti iminā vacanena paṭibāhitabbo.	92	
PA_atk-s03_01a:925	“Na me ācariyo atthi, sadiso me na vijjati;	92	
PA_atk-s03_01a:926	Sadevakasmiṃ lokasmiṃ, natthi me paṭipuggalo”ti. –	92	
PA_atk-s03_01a:927_0	Ādīhi cassa suttehi aññesaṃ buddhānaṃ abhāvo dīpetabbo. Tasmāti yasmā sabbepi buddhā	927	
PA_atk-s03_01a:927_1	saddhammagaruno, tasmā. Mahattamabhikaṅkhatāti mahantabhāvaṃ patthayamānena. Saraṃ	927	
PA_atk-s03_01a:927_2	buddhāna-sāsananti buddhānaṃ sāsanaṃ sarantena. Dutiyaṃ.	927	
PA_atk-s03_01a:928	3. Brahmadevasuttavaṇṇanā	92	
PA_atk-s03_01a:929_0	174. Tatiye ekoti ṭhānādīsu iriyāpathesu ekako, ekavihārīti attho. Vūpakaṭṭhoti kāyena	929	
PA_atk-s03_01a:929_1	vūpakaṭṭho nissaṭo. Appamattoti satiyā avippavāse ṭhito. Ātāpīti vīriyātāpena samannāgato.	929	
PA_atk-s03_01a:929_2	Pahitattoti pesitatto. Kulaputtāti ācārakulaputtā. Sammadevāti na iṇaṭṭā na bhayaṭṭā	929	
PA_atk-s03_01a:929_3	na jīvitapakatā hutvā, yathā vā tathā vā pabbajitāpi ye anulomapaṭipadaṃ pūrenti,	929	
PA_atk-s03_01a:929_4	te sammadeva agārasmā anagāriyaṃ pabbajanti nāma. Brahmacariyapariyosānanti maggabrahmacariyassa	929	
PA_atk-s03_01a:929_5	pariyosānabhūtaṃ ariyaphalaṃ. Diṭṭheva dhammeti imasmiṃyeva attabhāve. Sayaṃ abhiññā	929	
PA_atk-s03_01a:929_6	sacchikatvāti sāmaṃ jānitvā paccakkhaṃ katvā. Upasampajjāti paṭilabhitvā sampādetvā	929	
PA_atk-s03_01a:929_7	vihāsi. Evaṃ viharanto ca khīṇā jāti…pe… abbhaññāsīti. Etenassa paccavekkhaṇabhūmi dassitā.	929	
PA_atk-s03_01a:930_0	Katamā panassa jāti khīṇā, kathañca naṃ abbhaññāsīti? Vuccate, na tāvassa atītā jāti	930	
PA_atk-s03_01a:930_1	khīṇā pubbeva khīṇattā, na anāgatā tattha vāyāmābhāvato, na paccuppannā vijjamānattā.	930	
PA_atk-s03_01a:930_2	Maggassa pana abhāvitattā yā uppajjeyya ekacatupañcavokārabhavesu ekacatupañcakkhandhappabhedā	930	
PA_atk-s03_01a:930_3	jāti. Sā maggassa bhāvitattā anuppādadhammataṃ āpajjanena khīṇā. Taṃ so maggabhāvanāya	930	
PA_atk-s03_01a:930_4	pahīnakilese paccavekkhitvā – “kilesābhāve vijjamānampi kammaṃ āyatiṃ appaṭisandhikaṃ	930	
PA_atk-s03_01a:930_5	hotī”ti jānanto jānāti.	930	
PA_atk-s03_01a:931_0	Vusitanti vutthaṃ parivutthaṃ, kataṃ caritaṃ niṭṭhāpitanti attho. Brahmacariyanti	931	
PA_atk-s03_01a:931_1	maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena	931	
PA_atk-s03_01a:931_2	soḷasavidhampi kiccaṃ niṭṭhāpitanti attho. Nāparaṃ itthattāyāti idāni puna itthabhāvāya,	931	
PA_atk-s03_01a:931_3	evaṃ soḷasakiccabhāvāya, kilesakkhayāya vā katamaggabhāvanā natthīti. Atha vā itthattāyāti	931	
PA_atk-s03_01a:931_4	itthattabhāvato, imasmā evaṃpakārā idāni vattamānakkhandhasantānā aparaṃ khandhasantānaṃ	931	
PA_atk-s03_01a:931_5	natthi, ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.	931	
PA_atk-s03_01a:931_6	Aññataroti eko. Arahatanti arahantānaṃ, bhagavato sāvakānaṃ arahataṃ abbhantaro ahosi.	931	
PA_atk-s03_01a:932_0	Sapadānanti sapadānacāraṃ, sampattagharaṃ anukkamma paṭipāṭiyā caranto. Upasaṅkamīti	932	
PA_atk-s03_01a:932_1	upasaṅkamanto. Mātā panassa puttaṃ disvāva gharā nikkhamma pattaṃ gahetvā antonivesanaṃ	932	
PA_atk-s03_01a:932_2	pavesetvā paññattāsane nisīdāpesi.	932	
PA_atk-s03_01a:933_0	Āhutiṃ niccaṃ paggaṇhātīti niccakāle āhutipiṇḍaṃ paggaṇhāti. Taṃ divasaṃ pana tasmiṃ	933	
PA_atk-s03_01a:933_1	ghare bhūtabalikammaṃ hoti. Sabbagehaṃ haritupalittaṃ vippakiṇṇalājaṃ vanamālaparikkhittaṃ	933	
PA_atk-s03_01a:933_2	ussitaddhajapaṭākaṃ tattha tattha puṇṇaghare ṭhapetvā daṇḍadīpikā jāletvā gandhacuṇṇamālādīhi	933	
PA_atk-s03_01a:933_3	alaṅkataṃ, samantato sañchādiyamānā dhūmakaṭacchu ahosi. Sāpi brāhmaṇī kālasseva	933	
PA_atk-s03_01a:933_4	vuṭṭhāya soḷasahi gandhodakaghaṭehi nhāyitvā sabbālaṅkārena attabhāvaṃ alaṅkari.	933	
PA_atk-s03_01a:933_5	Sā tasmiṃ samaye mahākhīṇāsavaṃ nisīdāpetvā, yāguuḷuṅkamattampi adatvā, “mahābrahmaṃ	933	
PA_atk-s03_01a:933_6	bhojessāmī”ti suvaṇṇapātiyaṃ pāyāsaṃ pūretvā sappimadhusakkharādīhi yojetvā nivesanassa	933	
PA_atk-s03_01a:933_7	pacchābhāge haritupalittabhāvādīhi alaṅkatā bhūtapīṭhikā atthi. Sā taṃ pātiṃ ādāya,	933	
PA_atk-s03_01a:933_8	tattha gantvā, catūsu koṇesu majjhe ca ekekaṃ pāyāsapiṇḍaṃ ṭhapetvā, ekaṃ piṇḍaṃ	933	
PA_atk-s03_01a:933_9	hatthena gahetvā, yāva kapparā sappinā paggharantena pathaviyaṃ jāṇumaṇḍalaṃ patiṭṭhāpetvā	933	
PA_atk-s03_01a:933_10	“bhuñjatu bhavaṃ mahābrahmā, sāyatu bhavaṃ mahābrahmā, tappetu bhavaṃ mahābrahmā”ti	9331	
PA_atk-s03_01a:933_11	vadamānā brahmānaṃ bhojeti.	9331	
PA_atk-s03_01a:934_0	Etadahosīti mahākhīṇāsavassa sīlagandhaṃ chadevaloke ajjhottharitvā brahmalokaṃ upagataṃ	934	
PA_atk-s03_01a:934_1	ghāyamānassa etaṃ ahosi. Saṃvejeyyanti codeyyaṃ, sammāpaṭipattiyaṃ yojeyyaṃ. ‘Ayaṃ	934	
PA_atk-s03_01a:934_2	hi evarūpaṃ aggadakkhiṇeyyaṃ mahākhīṇāsavaṃ nisīdāpetvā yāguuḷuṅkamattampi adatvā,	934	
PA_atk-s03_01a:934_3	“mahābrahmaṃ bhojessāmī”ti tulaṃ pahāya hatthena tulayantī viya, bheriṃ pahāya kucchiṃ	934	
PA_atk-s03_01a:934_4	vādentī viya, aggiṃ pahāya khajjopanakaṃ dhamamānā viya bhūtabaliṃ kurumānā āhiṇḍati.	934	
PA_atk-s03_01a:934_5	Gacchāmissā micchādassanaṃ bhinditvā apāyamaggato uddharitvā yathā asītikoṭidhanaṃ	934	
PA_atk-s03_01a:934_6	buddhasāsane vippakiritvā saggamaggaṃ ārohati, tathā karomīti vuttaṃ hoti.	934	
PA_atk-s03_01a:935_0	Dūre itoti imamhā ṭhānā dūre brahmaloko. Tato hi kūṭāgāramattā silā pātitā ekena	935	
PA_atk-s03_01a:935_1	ahorattena aṭṭhacattālīsayojanasahassāni khepayamānā catūhi māsehi pathaviyaṃ patiṭṭhaheyya,	935	
PA_atk-s03_01a:935_2	sabbaheṭṭhimopi brahmaloko evaṃ dūre. Yassāhutinti yassa brahmuno āhutiṃ paggaṇhāsi,	935	
PA_atk-s03_01a:935_3	tassa brahmaloko dūreti attho. Brahmapathanti ettha brahmapatho nāma cattāri kusalajjhānāni,	935	
PA_atk-s03_01a:935_4	vipākajjhānāni pana nesaṃ jīvitapatho nāma, taṃ brahmapathaṃ ajānantī tvaṃ kiṃ jappasi	935	
PA_atk-s03_01a:935_5	vippalapasi? Brahmāno hi sappītikajjhānena yāpenti, na etaṃ tiṇabījāni pakkhipitvā	935	
PA_atk-s03_01a:935_6	randhaṃ goyūsaṃ khādanti, mā akāraṇā kilamasīti.	935	
PA_atk-s03_01a:936_0	Evaṃ vatvā puna so mahābrahmā añjaliṃ paggayha avakujjo hutvā theraṃ upadisanto eso	936	
PA_atk-s03_01a:936_1	hi te brāhmaṇi brahmadevotiādimāha. Tattha nirūpadhikoti kilesābhisaṅkhārakāmaguṇopadhīhi	936	
PA_atk-s03_01a:936_2	virahito. Atidevapattoti devānaṃ atidevabhāvaṃ brahmānaṃ atibrahmabhāvaṃ patto. Anaññaposīti	936	
PA_atk-s03_01a:936_3	ṭhapetvā imaṃ attabhāvaṃ aññassa attabhāvassa vā puttadārassa vā aposanatāya anaññaposī.	936	
PA_atk-s03_01a:937_0	Āhuneyyoti āhunapiṇḍaṃ paṭiggahetuṃ yutto. Vedagūti catumaggasaṅkhātehi vedehi dukkhassantaṃ	937	
PA_atk-s03_01a:937_1	gato. Bhāvitattoti attānaṃ bhāvetvā vaḍḍhetvā ṭhito. Anūpalittoti taṇhādīhi lepehi	937	
PA_atk-s03_01a:937_2	ālitto. Ghāsesanaṃ iriyatīti āhārapariyesanaṃ carati.	937	
PA_atk-s03_01a:938_0	Na tassa pacchā na puratthamatthīti pacchā vuccati atītaṃ, puratthaṃ vuccati anāgataṃ,	938	
PA_atk-s03_01a:938_1	atītānāgatesu khandhesu chandarāgavirahitassa pacchā vā puratthaṃ vā natthīti vadati.	938	
PA_atk-s03_01a:938_2	Santotiādīsu rāgādisantatāya santo. Kodhadhūmavigamā vidhūmo, dukkhābhāvā anīgho,	938	
PA_atk-s03_01a:938_3	kattaradaṇḍādīni gahetvā vicarantopi vadhakacetanāya abhāvā nikkhittadaṇḍo. Tasathāvaresūti	938	
PA_atk-s03_01a:938_4	ettha pana puthujjanā tasā nāma, khīṇāsavā thāvarā nāma. Satta pana sekhā tasāti	938	
PA_atk-s03_01a:938_5	vattuṃ na sakkā, thāvarā na honti, bhajamānā pana thāvarapakkhameva bhajanti. So	938	
PA_atk-s03_01a:938_6	tyāhutinti so te āhutiṃ.	938	
PA_atk-s03_01a:939_0	Visenibhūtoti kilesasenāya viseno jāto. Anejoti nittaṇho. Susīloti khīṇāsavasīlena	939	
PA_atk-s03_01a:939_1	susīlo. Suvimuttacittoti phalavimuttiyā suṭṭhu vimuttacitto. Oghatiṇṇanti cattāro	939	
PA_atk-s03_01a:939_2	oghe tiṇṇaṃ. Ettakena kathāmaggena brahmā therassa vaṇṇaṃ kathento āyatane brāhmaṇiṃ	939	
PA_atk-s03_01a:939_3	niyojesi. Avasānagāthā pana saṅgītikārehi ṭhapitā. Patiṭṭhapesi dakkhiṇanti catupaccayadakkhiṇaṃ	939	
PA_atk-s03_01a:939_4	patiṭṭhapesi. Sukhamāyatikanti sukhāyatikaṃ āyatiṃ sukhavipākaṃ, sukhāvahanti attho. Tatiyaṃ.	939	
PA_atk-s03_01a:940	4. Bakabrahmasuttavaṇṇanā	94	
PA_atk-s03_01a:941_0	175. Catutthe pāpakaṃ diṭṭhigatanti lāmikā sassatadiṭṭhi. Idaṃ niccanti idaṃ saha	941	
PA_atk-s03_01a:941_1	kāyena brahmaṭṭhānaṃ aniccaṃ “nicca”nti vadati. Dhuvādīni tasseva vevacanāni. Tattha	941	
PA_atk-s03_01a:941_2	dhuvanti thiraṃ. Sassatanti sadā vijjamānaṃ. Kevalanti akhaṇḍaṃ sakalaṃ. Acavanadhammanti	941	
PA_atk-s03_01a:941_3	acavanasabhāvaṃ. Idaṃ hi na jāyatītiādīsu imasmiṃ ṭhāne koci jāyanako vā jīyanako	941	
PA_atk-s03_01a:941_4	vā mīyanako vā cavanako vā upapajjanako vā natthi, taṃ sandhāya vadati. Ito ca panaññanti	941	
PA_atk-s03_01a:941_5	ito sahakāyā brahmaṭṭhānā uttari aññaṃ nissaraṇaṃ nāma natthīti. Evamassa thāmagatā	941	
PA_atk-s03_01a:941_6	sassatadiṭṭhi uppannā hoti. Evaṃvādī ca pana so upari tisso jhānabhūmiyo cattāro	941	
PA_atk-s03_01a:941_7	magge cattāri phalāni nibbānanti sabbaṃ paṭibāhati. Kadā panassa sā diṭṭhi uppannāti?	941	
PA_atk-s03_01a:941_8	Paṭhamajjhānabhūmiyaṃ nibbattakāle. Dutiyajjhānabhūmiyanti eke.	941	
PA_atk-s03_01a:942_0	Tatrāyaṃ anupubbikathā – heṭṭhupapattiko kiresa brahmā anuppanne buddhuppāde isipabbajjaṃ	942	
PA_atk-s03_01a:942_1	pabbajitvā kasiṇaparikammaṃ katvā samāpattiyo nibbattetvā aparihīnajjhāno kālaṃ katvā	942	
PA_atk-s03_01a:942_2	catutthajjhānabhūmiyaṃ vehapphalabrahmaloke pañcakappasatikaṃ āyuṃ gahetvā nibbatti.	942	
PA_atk-s03_01a:942_3	Tattha yāvatāyukaṃ ṭhatvā heṭṭhupapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke	942	
PA_atk-s03_01a:942_4	catusaṭṭhikappaṃ āyuṃ gahetvā nibbatti. Tattha dutiyajjhānaṃ bhāvetvā ābhassare aṭṭha	942	
PA_atk-s03_01a:942_5	kappe āyuṃ gahetvā nibbatti. Tattha paṭhamajjhānaṃ bhāvetvā, paṭhamajjhānabhūmiyaṃ	942	
PA_atk-s03_01a:942_6	kappāyuko hutvā nibbatti. So paṭhamakāle attanā katakammañca nibbattaṭṭhānañca aññāsi,	942	
PA_atk-s03_01a:942_7	kāle pana gacchante gacchante ubhayaṃ pamussitvā sassatadiṭṭhiṃ uppādesi.	942	
PA_atk-s03_01a:943	Avijjāgatoti avijjāya gato samannāgato aññāṇī andhībhūto. Yatra hi nāmāti yo nāma. Vakkhatīti bhaṇati. “Yatrā”ti nipātayogena pana anāgatavacanaṃ kataṃ.	94	
PA_atk-s03_01a:944_0	Evaṃ vutte so brahmā yathā nāma maggacoro dve tayo pahāre adhivāsento sahāye anācikkhitvāpi	944	
PA_atk-s03_01a:944_1	uttariṃ pahāraṃ pahariyamāno “asuko ca asuko ca mayhaṃ sahāyo”ti ācikkhati, evameva	944	
PA_atk-s03_01a:944_2	bhagavatā santajjiyamāno satiṃ labhitvā, “bhagavā mayhaṃ padānupadaṃ pekkhanto maṃ	944	
PA_atk-s03_01a:944_3	nippīḷitukāmo”ti bhīto attano sahāye ācikkhanto dvāsattatītiādimāha. Tassattho –	944	
PA_atk-s03_01a:944_4	bho gotama, mayaṃ dvāsattati janā puññakammā tena puññakammena idha nibbattā. Vasavattino	944	
PA_atk-s03_01a:944_5	sayaṃ aññesaṃ vase avattitvā pare attano vase vattema, jātiñca jarañca atītā, ayaṃ	944	
PA_atk-s03_01a:944_6	no vedehi gatattā “vedagū”ti saṅkhaṃ gatā bhagavā antimā brahmupapatti. Asmābhijappanti	944	
PA_atk-s03_01a:944_7	janā anekāti anekajanā amhe abhijappanti. “Ayaṃ kho bhavaṃ brahmā, mahābrahmā, abhibhū,	944	
PA_atk-s03_01a:944_8	anabhibhūto, aññadatthudaso, vasavattī, issaro, kattā, nimmātā, seṭṭho, sajitā, vasī,	944	
PA_atk-s03_01a:944_9	pitā bhūtabhabyāna”nti evaṃ patthenti pihentīti.	944	
PA_atk-s03_01a:945_0	Atha naṃ bhagavā appaṃ hi etantiādimāha. Tattha etanti yaṃ tvaṃ idha tava āyuṃ “dīgha”nti	945	
PA_atk-s03_01a:945_1	maññasi, etaṃ appaṃ parittakaṃ. Sataṃ sahassānaṃ nirabbudānanti nirabbudagaṇanāya	945	
PA_atk-s03_01a:945_2	satasahassanirabbudānaṃ. Āyuṃ pajānāmīti, “idāni tava avasiṭṭhaṃ ettakaṃ āyū”ti ahaṃ	945	
PA_atk-s03_01a:945_3	jānāmi. Anantadassī bhagavā hamasmīti, bhagavā, tumhe “ahaṃ anantadassī jātiādīni	945	
PA_atk-s03_01a:945_4	upātivatto”ti vadatha. Kiṃ me purāṇanti, yadi tvaṃ anantadassī, evaṃ sante idaṃ me	945	
PA_atk-s03_01a:945_5	ācikkha, kiṃ mayhaṃ purāṇaṃ? Vatasīlavattanti sīlameva vuccati. Yamahaṃ vijaññāti	945	
PA_atk-s03_01a:945_6	yaṃ ahaṃ tayā kathitaṃ jāneyyaṃ, taṃ me ācikkhāti vadati.	945	
PA_atk-s03_01a:946_0	Idānissa ācikkhanto bhagavā yaṃ tvaṃ apāyesītiādimāha. Tatrāyaṃ adhippāyo – pubbe	946	
PA_atk-s03_01a:946_1	kiresa kulaghare nibbattitvā kāmesu ādīnavaṃ disvā – “jātijarāmaraṇassa antaṃ karissāmī”ti	946	
PA_atk-s03_01a:946_2	nikkhamma isipabbajjaṃ pabbajitvā samāpattiyo nibbattetvā abhiññāpādakajjhānassa	946	
PA_atk-s03_01a:946_3	lābhī hutvā gaṅgātīre paṇṇasālaṃ kāretvā jhānaratiyā vītināmeti. Tadā ca kālenakālaṃ	946	
PA_atk-s03_01a:946_4	satthavāhā pañcahi sakaṭasatehi marukantāraṃ paṭipajjanti. Marukantāre pana divā	946	
PA_atk-s03_01a:946_5	na sakkā gantuṃ, rattiṃ gamanaṃ hoti. Atha purimasakaṭassa aggayuge yuttabalibaddā	946	
PA_atk-s03_01a:946_6	gacchantā gacchantā nivattitvā āgatamaggābhimukhā ahesuṃ, sabbasakaṭāni tatheva nivattitvā	946	
PA_atk-s03_01a:946_7	aruṇe uggate nivattitabhāvaṃ jāniṃsu. Tesañca tadā kantāraṃ atikkamanadivaso ahosi.	946	
PA_atk-s03_01a:946_8	Sabbaṃ dārudakaṃ parikkhīṇaṃ – tasmā “natthi dāni amhākaṃ jīvita”nti cintetvā, goṇe	946	
PA_atk-s03_01a:946_9	cakkesu bandhitvā, manussā sakaṭacchāyaṃ pavisitvā nipajjiṃsu.	946	
PA_atk-s03_01a:947_0	Tāpasopi kālasseva paṇṇasālato nikkhamitvā paṇṇasāladvāre nisinno gaṅgaṃ olokayamāno	947	
PA_atk-s03_01a:947_1	addasa gaṅgaṃ mahatā udakoghena pūriyamānaṃ pavattitamaṇikkhandhaṃ viya āgacchantaṃ,	947	
PA_atk-s03_01a:947_2	disvā cintesi – “atthi nu kho imasmiṃ loke evarūpassa madhurodakassa alābhena kilissamānā	947	
PA_atk-s03_01a:947_3	sattā”ti? So evaṃ āvajjento marukantāre taṃ satthaṃ disvā ‘ime sattā mā nassantū’ti	947	
PA_atk-s03_01a:947_4	“ito cito ca mahāudakakkhandho chijjitvā marukantāre satthābhimukho gacchatū”ti abhiññācittena	947	
PA_atk-s03_01a:947_5	adhiṭṭhāsi. Saha cittuppādena mātikāruḷhaṃ viya udakaṃ tattha agamāsi. Manussā udakasaddena	947	
PA_atk-s03_01a:947_6	vuṭṭhāya udakaṃ disvā haṭṭhatuṭṭhā nhāyitvā pivitvā goṇepi pāyetvā sotthinā icchitaṭṭhānaṃ	947	
PA_atk-s03_01a:947_7	agamaṃsu. Satthā taṃ brahmuno pubbakammaṃ dassento paṭhamaṃ gāthamāha. Tattha apāyesīti	947	
PA_atk-s03_01a:947_8	pāyesi. A-kāro nipātamattaṃ. Gammanīti gimhe. Sampareteti gimhātapena phuṭṭhe anugate.	947	
PA_atk-s03_01a:948_0	Aparasmimpi samaye tāpaso gaṅgātīre paṇṇasālaṃ māpetvā araññagāmakaṃ nissāya vasati.	948	
PA_atk-s03_01a:948_1	Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare	948	
PA_atk-s03_01a:948_2	ca gahetvā gacchanti. Gāvopi sunakhāpi manussāpi mahāviravaṃ viravanti. Tāpaso taṃ	948	
PA_atk-s03_01a:948_3	saddaṃ sutvā “kinnu kho eta”nti? Āvajjento “manussānaṃ bhayaṃ uppanna”nti ñatvā “mayi	948	
PA_atk-s03_01a:948_4	passante ime sattā mā nassantū”ti abhiññāpādakajjhānaṃ samāpajjitvā vuṭṭhāya abhiññācittena	948	
PA_atk-s03_01a:948_5	corānaṃ paṭipathe caturaṅginiṃ senaṃ māpesi. Kammasajjā āgacchantā corā disvā, “rājā	948	
PA_atk-s03_01a:948_6	maññe āgato”ti vilopaṃ chaḍḍetvā pakkamiṃsu. Tāpaso “yaṃ yassa santakaṃ, taṃ tasseva	948	
PA_atk-s03_01a:948_7	hotū”ti adhiṭṭhāsi, taṃ tatheva ahosi. Mahājano sotthibhāvaṃ pāpuṇi. Satthā idampi	948	
PA_atk-s03_01a:948_8	tassa pubbakammaṃ dassento dutiyaṃ gāthamāha. Tattha eṇikūlasminti gaṅgātīre. Gayhakaṃ	948	
PA_atk-s03_01a:948_9	nīyamānanti gahetvā nīyamānaṃ, karamaraṃ nīyamānantipi attho.	948	
PA_atk-s03_01a:949_0	Puna ekasmiṃ samaye uparigaṅgāvāsikaṃ ekaṃ kulaṃ heṭṭhāgaṅgāvāsikena kulena saddhiṃ	949	
PA_atk-s03_01a:949_1	mittasanthavaṃ katvā, nāvāsaṅghāṭaṃ bandhitvā, bahuṃ khādanīyañceva bhojanīyañca	949	
PA_atk-s03_01a:949_2	gandhamālādīni ca āropetvā gaṅgāsotena āgacchati. Manussā khādamānā bhuñjamānā naccantā	949	
PA_atk-s03_01a:949_3	gāyantā devavimānena gacchantā viya balavasomanassā ahesuṃ. Gaṅgeyyako nāgo disvā	949	
PA_atk-s03_01a:949_4	kupito “ime mayi saññampi na karonti. Idāni ne samuddameva pāpessāmī”ti mahantaṃ	949	
PA_atk-s03_01a:949_5	attabhāvaṃ māpetvā udakaṃ dvidhā bhinditvā uṭṭhāya phaṇaṃ katvā, susukāraṃ karonto	949	
PA_atk-s03_01a:949_6	aṭṭhāsi. Mahājano disvā bhīto vissaramakāsi. Tāpaso paṇṇasālāyaṃ nisinno sutvā, “ime	949	
PA_atk-s03_01a:949_7	gāyantā naccantā somanassajātā āgacchanti. Idāni pana bhayaravaṃ raviṃsu, kinnu kho”ti?	949	
PA_atk-s03_01a:949_8	Āvajjento nāgarājaṃ disvā, “mayi passante sattā mā nassantū”ti abhiññāpādakajjhānaṃ	949	
PA_atk-s03_01a:949_9	samāpajjitvā attabhāvaṃ pajahitvā supaṇṇavaṇṇaṃ māpetvā nāgarājassa dassesi. Nāgarājā	949	
PA_atk-s03_01a:949_10	bhīto phaṇaṃ saṃharitvā udakaṃ paviṭṭho, mahājano sotthibhāvaṃ pāpuṇi. Satthā idampi	9491	
PA_atk-s03_01a:949_11	tassa pubbakammaṃ dassento tatiyaṃ gāthamāha. Tattha luddenāti dāruṇena. Manussakamyāti	9491	
PA_atk-s03_01a:949_12	manussakāmatāya, manusse viheṭhetukāmatāyāti attho.	9491	
PA_atk-s03_01a:950_0	Aparasmimpi samaye esa isipabbajjaṃ pabbajitvā kesavo nāma tāpaso ahosi. Tena samayena	950	
PA_atk-s03_01a:950_1	amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa	950	
PA_atk-s03_01a:950_2	kiṃkārapaṭissāvī manāpacārī buddhisampanno atthacaro ahosi. Kesavo tena vinā vasituṃ	950	
PA_atk-s03_01a:950_3	na sakkoti, taṃ nissāyeva jīvikaṃ kappesi. Satthā idampi tassa pubbakammaṃ dassento	950	
PA_atk-s03_01a:950_4	catutthaṃ gāthamāha.	950	
PA_atk-s03_01a:951_0	Tattha baddhacaroti antevāsiko, so pana jeṭṭhantevāsiko ahosi. Sambuddhimantaṃ vatinaṃ	951	
PA_atk-s03_01a:951_1	amaññīti, “sammā buddhimā vatasampanno aya”nti evaṃ maññamāno kappo tava antevāsiko	951	
PA_atk-s03_01a:951_2	ahosiṃ ahaṃ so tena samayenāti dasseti. Aññepi jānāsīti na kevalaṃ mayhaṃ āyumeva,	951	
PA_atk-s03_01a:951_3	aññepi tvaṃ jānāsiyeva. Tathā hi buddhoti tathā hi tvaṃ buddho, yasmā buddho, tasmā	951	
PA_atk-s03_01a:951_4	jānāsīti attho. Tathā hi tyāyaṃ jalitānubhāvoti yasmā ca tvaṃ buddho, tasmā te ayaṃ	951	
PA_atk-s03_01a:951_5	jalito ānubhāvo. Obhāsayaṃ tiṭṭhatīti sabbaṃ brahmalokaṃ obhāsayanto tiṭṭhati. Catutthaṃ.	951	
PA_atk-s03_01a:952	5. Aññatarabrahmasuttavaṇṇanā	95	
PA_atk-s03_01a:953_0	176. Pañcame tejodhātuṃ samāpajjitvāti tejokasiṇaparikammaṃ katvā pādakajjhānato	953	
PA_atk-s03_01a:953_1	vuṭṭhāya, “sarīrato jālā nikkhamantū”ti adhiṭṭhahanto adhiṭṭhānacittānubhāvena sakalasarīrato	953	
PA_atk-s03_01a:953_2	jālā nikkhamanti, evaṃ tejodhātuṃ samāpanno nāma hoti, tathā samāpajjitvā. Tasmiṃ	953	
PA_atk-s03_01a:953_3	brahmaloketi kasmā thero tattha agamāsi? Therassa kira tejodhātuṃ samāpajjitvā tassa	953	
PA_atk-s03_01a:953_4	brahmuno upari nisinnaṃ tathāgataṃ disvā “aṭṭhivedhī ayaṃ puggalo, mayāpettha gantabba”nti	953	
PA_atk-s03_01a:953_5	ahosi, tasmā agamāsi. Sesānaṃ gamanepi eseva nayo. So hi brahmā tathāgatassa ceva	953	
PA_atk-s03_01a:953_6	tathāgatasāvakānañca ānubhāvaṃ adisvā abhabbo vinayaṃ upagantuṃ, tena so sannipāto	953	
PA_atk-s03_01a:953_7	ahosi. Tattha tathāgatassa sarīrato uggatajālā sakalabrahmalokaṃ atikkamitvā ajaṭākāse	953	
PA_atk-s03_01a:953_8	pakkhandā, tā ca pana chabbaṇṇā ahesuṃ, tathāgatassa sāvakānaṃ ābhā pakativaṇṇāva.	953	
PA_atk-s03_01a:954_0	Passasi vītivattantanti imasmiṃ brahmaloke aññabrahmasarīravimānālaṅkārādīnaṃ pabhā	954	
PA_atk-s03_01a:954_1	atikkamamānaṃ buddhassa bhagavato pabhassaraṃ pabhaṃ passasīti pucchati. Na me, mārisa,	954	
PA_atk-s03_01a:954_2	sā diṭṭhīti yā mesā, “idhāgantuṃ samattho añño samaṇo vā brāhmaṇo vā natthī”ti pure	954	
PA_atk-s03_01a:954_3	diṭṭhi, natthi me sā. Kathaṃ vajjanti kena kāraṇena vadeyyaṃ. Niccomhi sassatoti	954	
PA_atk-s03_01a:954_4	imassa kira brahmuno laddhidiṭṭhi sassatadiṭṭhi cāti dve diṭṭhiyo. Tatrāssa tathāgatañceva	954	
PA_atk-s03_01a:954_5	tathāgatasāvake ca passato laddhidiṭṭhi pahīnā. Bhagavā panettha mahantaṃ dhammadesanaṃ	954	
PA_atk-s03_01a:954_6	desesi. Brahmā desanāpariyosāne sotāpattiphale patiṭṭhahi. Itissa maggena sassatadiṭṭhi	954	
PA_atk-s03_01a:954_7	pahīnā, tasmā evamāha.	954	
PA_atk-s03_01a:955_0	Brahmapārisajjanti brahmapāricārikaṃ. Therānañhi bhaṇḍagāhakadaharā viya brahmānampi	955	
PA_atk-s03_01a:955_1	pārisajjā brahmāno nāma honti. Tenupasaṅkamāti kasmā therasseva santikaṃ pesesi?	955	
PA_atk-s03_01a:955_2	There kirassa tattakeneva kathāsallāpena vissāso udapādi, tasmā tasseva santikaṃ	955	
PA_atk-s03_01a:955_3	pesesi aññepīti yathā tumhe cattāro janā, kinnu kho evarūpā aññepi atthi, udāhu tumhe	955	
PA_atk-s03_01a:955_4	cattāro eva mahiddhikāti? Tevijjāti pubbenivāsadibbacakkhuāsavakkhayasaṅkhātāhi tīhi	955	
PA_atk-s03_01a:955_5	vijjāhi samannāgatā. Iddhipattāti iddhividhañāṇaṃ pattā. Cetopariyāyakovidāti paresaṃ	955	
PA_atk-s03_01a:955_6	cittācāre kusalā. Evamettha pañca abhiññāpi sarūpena vuttā. Dibbasotaṃ pana tāsaṃ	955	
PA_atk-s03_01a:955_7	vasena āgatameva hoti. Bahūti evarūpā chaḷabhiññā buddhasāvakā bahū gaṇanapathaṃ	955	
PA_atk-s03_01a:955_8	atikkantā, sakalaṃ jambudīpaṃ kāsāvapajjotaṃ katvā vicarantīti. Pañcamaṃ.	955	
PA_atk-s03_01a:956	6. Brahmalokasuttavaṇṇanā	95	
PA_atk-s03_01a:957_0	177. Chaṭṭhe paccekaṃ dvārabāhanti ekeko ekekaṃ dvārabāhaṃ nissāya dvārapālā viya	957	
PA_atk-s03_01a:957_1	aṭṭhaṃsu. Iddhoti jhānasukhena samiddho. Phītoti abhiññāpupphehi supupphito. Anadhivāsentoti	957	
PA_atk-s03_01a:957_2	asahanto. Etadavocāti etesaṃ nimmitabrahmānaṃ majjhe nisinno etaṃ “passasi me”tiādivacanaṃ avoca.	957	
PA_atk-s03_01a:958_0	Tayo supaṇṇāti gāthāya pañcasatāti satapadaṃ rūpavasena vā pantivasena vā yojetabbaṃ.	958	
PA_atk-s03_01a:958_1	Rūpavasena tāva tayo supaṇṇāti tīṇi supaṇṇarūpasatāni. Caturo ca haṃsāti cattārihaṃsarūpasatāni.	958	
PA_atk-s03_01a:958_2	Bugghīnisā pañcasatāti byagghasadisā ekacce migā byagghīnisā nāma, tesaṃ byagghīnisārūpakānaṃ	958	
PA_atk-s03_01a:958_3	pañcasatāni, pantivasena tayo supaṇṇāti tīṇi supaṇṇapantisatāni, caturo haṃsāti cattāri	958	
PA_atk-s03_01a:958_4	haṃsapantisatāni. Byagghīnisā pañcasatāti pañca byagghīnisā pantisatāni. Jhāyinoti	958	
PA_atk-s03_01a:958_5	jhāyissa mayhaṃ vimāne ayaṃ vibhūtīti dasseti. Obhāsayanti obhāsayamānaṃ. Uttarassaṃ	958	
PA_atk-s03_01a:958_6	disāyanti taṃ kira kanakavimānaṃ tesaṃ mahābrahmānaṃ ṭhitaṭṭhānato uttaradisāyaṃ	958	
PA_atk-s03_01a:958_7	hoti. Tasmā evamāha. Ayaṃ panassa adhippāyo – evarūpe kanakavimāne vasanto ahaṃ kassa	958	
PA_atk-s03_01a:958_8	aññassa upaṭṭhānaṃ gamissāmīti. Rūpe raṇaṃ disvāti rūpamhi jātijarābhaṅgasaṅkhātaṃ	958	
PA_atk-s03_01a:958_9	dosaṃ disvā. Sadā pavedhitanti sītādīhi ca niccaṃ pavedhitaṃ calitaṃ ghaṭṭitaṃ rūpaṃ	958	
PA_atk-s03_01a:958_10	disvā. Tasmā na rūpe ramati sumedhoti yasmā rūpe raṇaṃ passati, sadā pavedhitañca	9581	
PA_atk-s03_01a:958_11	rūpaṃ passati, tasmā sumedho sundarapañño so satthā rūpe na ramatīti. Chaṭṭhaṃ.	9581	
PA_atk-s03_01a:959	7. Kokālikasuttavaṇṇanā	95	
PA_atk-s03_01a:960_0	178. Sattame appameyyaṃ paminantoti appameyyaṃ khīṇāsavapuggalaṃ “ettakaṃ sīlaṃ,	960	
PA_atk-s03_01a:960_1	ettako samādhi, ettakā paññā”ti evaṃ minanto. Kodhavidvā vikappayeti ko idha vidvā	960	
PA_atk-s03_01a:960_2	medhāvī vikappeyya, khīṇāsavova khīṇāsavaṃ minanto kappeyyāti dīpeti. Nivutaṃ taṃ	960	
PA_atk-s03_01a:960_3	maññeti yo pana puthujjano taṃ pametuṃ ārabhati, taṃ nivutaṃ avakujjapaññaṃ maññāmīti. Sattamaṃ.	960	
PA_atk-s03_01a:961	8. Katamodakatissasuttavaṇṇanā	96	
PA_atk-s03_01a:962	179. Aṭṭhame akissavanti kissavā vuccati paññā, nippaññoti attho. Aṭṭhamaṃ.	96	
PA_atk-s03_01a:963	9. Turūbrahmasuttavaṇṇanā	96	
PA_atk-s03_01a:964_0	180. Navame ābādhikoti “sāsapamattīhi pīḷakāhī”tiādinā nayena anantarasutte āgatena	964	
PA_atk-s03_01a:964_1	ābādhena ābādhiko. Bāḷhagilānoti adhimattagilāno. Turūti kokālikassa upajjhāyo turutthero	964	
PA_atk-s03_01a:964_2	nāma anāgāmiphalaṃ patvā brahmaloke nibbatto. So bhūmaṭṭhakadevatā ādiṃ katvā, “ayuttaṃ	964	
PA_atk-s03_01a:964_3	kokālikena kataṃ aggasāvake antimavatthunā abbhācikkhantenā”ti paramparāya brahmalokasampattaṃ	964	
PA_atk-s03_01a:964_4	kokālikassa pāpakammaṃ sutvā – “mā mayhaṃ passantasseva varāko nassi, ovadissāmi	964	
PA_atk-s03_01a:964_5	naṃ theresu cittapasādatthāyā”ti āgantvā tassa purato aṭṭhāsi. Taṃ sandhāya vuttaṃ	964	
PA_atk-s03_01a:964_6	“turū paccekabrahmā”ti. Pesalāti piyasīlā. Kosi tvaṃ, āvusoti nipannakova kabarakkhīni	964	
PA_atk-s03_01a:964_7	ummīletvā evamāha. Passa yāvañca teti passa yattakaṃ tayā aparaddhaṃ, attano nalāṭe	964	
PA_atk-s03_01a:964_8	mahāgaṇḍaṃ apassanto sāsapamattāya pīḷakāya maṃ codetabbaṃ maññasīti āha.	964	
PA_atk-s03_01a:965_0	Atha naṃ “adiṭṭhippatto ayaṃ varāko, gilaviso viya kassaci vacanaṃ na karissatī”ti	965	
PA_atk-s03_01a:965_1	ñatvā purisassa hītiādimāha. Tattha kuṭhārīti kuṭhārisadisā pharusā vācā. Chindatīti	965	
PA_atk-s03_01a:965_2	kusalamūlasaṅkhāte mūleyeva nikantati. Nindiyanti ninditabbaṃ dussīlapuggalaṃ. Pasaṃsatīti	965	
PA_atk-s03_01a:965_3	uttamatthe sambhāvetvā khīṇāsavoti vadati. Taṃ vā nindati yo pasaṃsiyoti, yo vā pasaṃsitabbo	965	
PA_atk-s03_01a:965_4	khīṇāsavo, taṃ antimavatthunā codento “dussīlo aya”nti vadati. Vacināti mukhena so	965	
PA_atk-s03_01a:965_5	kalinti, so taṃ aparādhaṃ mukhena vicināti nāma. Kalinā tenāti tena aparādhena sukhaṃ	965	
PA_atk-s03_01a:965_6	na vindati. Nindiyapasaṃsāya hi pasaṃsiyanindāya ca samakova vipāko.	965	
PA_atk-s03_01a:966_0	Sabbassāpi sahāpi attanāti sabbena sakenapi attanāpi saddhiṃ yo akkhesu dhanaparājayo	966	
PA_atk-s03_01a:966_1	nāma, ayaṃ appamattako aparādho. Yo sugatesūti yo pana sammaggatesu puggalesu cittaṃ	966	
PA_atk-s03_01a:966_2	padusseyya, ayaṃ cittapadosova tato kalito mahantataro kali.	966	
PA_atk-s03_01a:967_0	Idāni tassa mahantatarabhāvaṃ dassento sataṃ sahassānantiādimāha. Tattha sataṃ sahassānanti	967	
PA_atk-s03_01a:967_1	nirabbudagaṇanāya satasahassaṃ. Chattiṃsatīti aparāni chattiṃsati nirabbudāni. Pañca	967	
PA_atk-s03_01a:967_2	cāti abbudagaṇanāya pañca abbudāni. Yamariyagarahīti yaṃ ariye garahanto nirayaṃ	967	
PA_atk-s03_01a:967_3	upapajjati, tattha ettakaṃ āyuppamāṇanti. Navamaṃ.	967	
PA_atk-s03_01a:968	10. Kokālikasuttavaṇṇanā	96	
PA_atk-s03_01a:969_0	181. Dasame kokāliko bhikkhu yena bhagavā tenupasaṅkamīti, ko ayaṃ kokāliko, kasmā	969	
PA_atk-s03_01a:969_1	ca upasaṅkami? Ayaṃ kira kokālikaraṭṭhe kokālikanagare kokālikaseṭṭhissa putto pabbajitvā	969	
PA_atk-s03_01a:969_2	pitarā kārāpite vihāre paṭivasati cūḷakokālikoti nāmena, na devadattassa sisso. So	969	
PA_atk-s03_01a:969_3	hi brāhmaṇaputto mahākokāliko nāma. Bhagavati pana sāvatthiyaṃ viharante dve aggasāvakā	969	
PA_atk-s03_01a:969_4	pañcamattehi bhikkhusatehi saddhiṃ janapadacārikaṃ caramānā upakaṭṭhāya vassūpanāyikāya	969	
PA_atk-s03_01a:969_5	vivekāvāsaṃ vasitukāmā te bhikkhū uyyojetvā attano pattacīvaramādāya tasmiṃ janapade	969	
PA_atk-s03_01a:969_6	taṃ nagaraṃ patvā taṃ vihāraṃ agamaṃsu. Tattha nesaṃ kokāliko vattaṃ dassesi. Te	969	
PA_atk-s03_01a:969_7	tena saddhiṃ sammoditvā, “āvuso, mayaṃ idha temāsaṃ vasissāma, mā kassaci ārocehī”ti	969	
PA_atk-s03_01a:969_8	paṭiññaṃ gahetvā vasiṃsu. Vasitvā pavāraṇādivase pavāretvā, “gacchāma mayaṃ, āvuso”ti	969	
PA_atk-s03_01a:969_9	kokālikaṃ āpucchiṃsu. Kokāliko “ajjekadivasaṃ, āvuso, vasitvā sve gamissathā”ti vatvā	969	
PA_atk-s03_01a:969_10	dutiyadivase nagaraṃ pavisitvā manusse āmantesi – “āvuso, tumhe aggasāvake idhāgantvā	9691	
PA_atk-s03_01a:969_11	vasamānepi na jānātha, na ne koci paccayenāpi nimantetī”ti. Nagaravāsino, “kahaṃ,	9691	
PA_atk-s03_01a:969_12	bhante, therā, kasmā no na ārocayitthā”ti? Kiṃ āvuso ārocitena, kiṃ na passatha dve	9691	
PA_atk-s03_01a:969_13	bhikkhū therāsane nisīdante, ete aggasāvakāti. Te khippaṃ sannipatitvā sappiphāṇitādīni	9691	
PA_atk-s03_01a:969_14	ceva cīvaradussāni ca saṃhariṃsu.	9691	
PA_atk-s03_01a:970_0	Kokāliko cintesi – “paramappicchā aggasāvakā payuttavācāya uppannaṃ lābhaṃ na sādiyissanti,	970	
PA_atk-s03_01a:970_1	asādiyantā ‘āvāsikassa dethā’ti vakkhantī”ti. Taṃ taṃ lābhaṃ gāhāpetvā therānaṃ santikaṃ	970	
PA_atk-s03_01a:970_2	agamāsi. Therā disvāva “ime paccayā neva amhākaṃ, na kokālikassa kappantī”ti paṭikkhipitvā	970	
PA_atk-s03_01a:970_3	pakkamiṃsu. Kokāliko “kathaṃ hi nāma attanā agaṇhantā mayhampi adāpetvā pakkamissantī”ti?	970	
PA_atk-s03_01a:970_4	Āghātaṃ uppādesi. Tepi bhagavato santikaṃ gantvā bhagavantaṃ vanditvā puna attano	970	
PA_atk-s03_01a:970_5	parisaṃ ādāya janapadacārikaṃ carantā anupubbena tasmiṃ raṭṭhe tameva nagaraṃ paccāgamiṃsu.	970	
PA_atk-s03_01a:970_6	Nāgarā there sañjānitvā saha parikkhārehi dānaṃ sajjitvā nagaramajjhe maṇḍapaṃ katvā	970	
PA_atk-s03_01a:970_7	dānaṃ adaṃsu, therānañca parikkhāre upanāmesuṃ. Therā bhikkhusaṅghassa niyyādayiṃsu.	970	
PA_atk-s03_01a:970_8	Taṃ disvā kokāliko cintesi – “ime pubbe appicchā ahesuṃ, idāni pāpicchā jātā, pubbepi	970	
PA_atk-s03_01a:970_9	appicchasantuṭṭhapavivittasadisā maññe”ti there upasaṅkamitvā, “āvuso, tumhe pubbe	970	
PA_atk-s03_01a:970_10	appicchā viya, idāni pana pāpabhikkhū jātā”ti vatvā “mūlaṭṭhāneyeva nesaṃ patiṭṭhaṃ	9701	
PA_atk-s03_01a:970_11	bhindissāmī”ti taramānarūpo nikkhamitvā sāvatthiṃ gantvā yena bhagavā tenupasaṅkami.	9701	
PA_atk-s03_01a:970_12	Ayameva kokāliko iminā ca kāraṇena upasaṅkamīti veditabbo.	9701	
PA_atk-s03_01a:971_0	Bhagavā taṃ turitaturitaṃ āgacchantaṃ disvāva āvajjento aññāsi – “ayaṃ aggasāvake	971	
PA_atk-s03_01a:971_1	akkositukāmo āgato”ti. “Sakkā nu kho paṭisedhetu”nti ca āvajjento, “na sakkā paṭisedhetuṃ,	971	
PA_atk-s03_01a:971_2	theresu aparajjhitvā kālaṅkato ekaṃsena padumaniraye nibbattissatī”ti disvā, “sāriputtamoggallānepi	971	
PA_atk-s03_01a:971_3	nāma garahantaṃ sutvā na nisedhetī”ti vādamocanatthaṃ ariyūpavādassa ca mahāsāvajjabhāvadassanatthaṃ	971	
PA_atk-s03_01a:971_4	mā hevanti tikkhattuṃ paṭisedhesi. Tattha mā hevanti mā evaṃ abhaṇi. Saddhāyikoti	971	
PA_atk-s03_01a:971_5	saddhāya ākaro pasādāvaho saddhātabbavacano vā. Paccayikoti pattiyāyitabbavacano.	971	
PA_atk-s03_01a:972_0	Pakkāmīti kammānubhāvena codiyamāno pakkāmi. Okāsakataṃ hi kammaṃ na sakkā paṭibāhituṃ,	972	
PA_atk-s03_01a:972_1	taṃ tassa tattha ṭhātuṃ na adāsi. Acirapakkantassāti pakkantassa sato na cireneva.	972	
PA_atk-s03_01a:972_2	Sabbo kāyo phuṭo ahosīti kesaggamattampi okāsaṃ āvajjetvā sakalasarīraṃ aṭṭhīni bhinditvā	972	
PA_atk-s03_01a:972_3	uggatāhi pīḷakāhi ajjhotthaṭaṃ ahosi. Yasmā pana buddhānubhāvena tathārūpaṃ kammaṃ	972	
PA_atk-s03_01a:972_4	buddhānaṃ sammukhībhāve vipākaṃ na deti, dassanūpacāre vijahitamatte deti, tasmā	972	
PA_atk-s03_01a:972_5	tassa acirapakkantassa pīḷakā uṭṭhahiṃsu. Kalāyamattiyoti caṇakamattiyo. Beluvasalāṭukamattiyoti	972	
PA_atk-s03_01a:972_6	taruṇabeluvamattiyo. (Billamattiyoti mahābeluvamattiyo.) Pabhijjiṃsūti bhijjiṃsu.	972	
PA_atk-s03_01a:972_7	Tāsu bhinnāsu sakalasarīraṃ panasapakkaṃ viya ahosi. So pakkena gattena jetavanadvārakoṭṭhake	972	
PA_atk-s03_01a:972_8	visagilito maccho viya kadalipattesu sayi. Atha dhammasavanatthaṃ āgatāgatā manussā	972	
PA_atk-s03_01a:972_9	– “dhi kokālika, dhi kokālika, ayuttamakāsi, attanoyeva mukhaṃ nissāya anayabyasanaṃ	972	
PA_atk-s03_01a:972_10	patto”ti āhaṃsu. Tesaṃ sutvā ārakkhadevatā dhi-kāraṃ akaṃsu. Ārakkhakadevatānaṃ ākāsadevatāti	9721	
PA_atk-s03_01a:972_11	iminā upāyena yāva akaniṭṭhabhavanā ekadhikāro udapādi. Athassa upajjhāyo āgantvā	9721	
PA_atk-s03_01a:972_12	ovādaṃ agaṇhantaṃ ñatvā garahitvā pakkāmi.	9721	
PA_atk-s03_01a:973	Kālamakāsīti upajjhāye pakkante kālamakāsi. Padumaṃ nirayanti pāṭiyekko padumanirayo nāma natthi, avīcimahānirayamhiyeva pana padumagaṇanāya paccitabbe ekasmiṃ ṭhāne nibbatti.	97	
PA_atk-s03_01a:974_0	Vīsatikhārikoti māgadhakena patthena cattāro patthā kosalaraṭṭhe ekapattho hoti,	974	
PA_atk-s03_01a:974_1	tena patthena cattāro patthā āḷhakaṃ, cattāri āḷhakāni doṇaṃ, catudoṇā mānikā, catumānikā	974	
PA_atk-s03_01a:974_2	khārī, tāya khāriyā vīsatikhāriko. Tilavāhoti māgadhakānaṃ sukhumatilānaṃ tilasakaṭaṃ.	974	
PA_atk-s03_01a:974_3	Abbudo nirayoti abbudo nāma pāṭiyekko nirayo natthi. Avīcimhiyeva pana abbudagaṇanāya	974	
PA_atk-s03_01a:974_4	paccitabbaṭṭhānassetaṃ nāmaṃ. Nirabbudādīsupi eseva nayo.	974	
PA_atk-s03_01a:975_0	Vassagaṇanāpi panettha evaṃ veditabbā – yatheva hi sataṃ satasahassāni koṭi hoti,	975	
PA_atk-s03_01a:975_1	evaṃ sataṃ satasahassakoṭiyo pakoṭi nāma hoti, sataṃ satasahassapakoṭiyo koṭipakoṭi	975	
PA_atk-s03_01a:975_2	nāma, sataṃ satasahassakoṭipakoṭiyo nahutaṃ, sataṃ satasahassanahutāni ninnahutaṃ,	975	
PA_atk-s03_01a:975_3	sataṃ satasahassaninnahutāni ekaṃ abbudaṃ, tato vīsatiguṇaṃ nirabbudaṃ. Eseva nayo	975	
PA_atk-s03_01a:975_4	sabbatthāti. Dasamaṃ.	975	
PA_atk-s03_01a:976	Paṭhamo vaggo.	97	
PA_atk-s03_01a:977	2. Dutiyavaggo	97	
PA_atk-s03_01a:978	1. Sanaṅkumārasuttavaṇṇanā	97	
PA_atk-s03_01a:979_0	182. Dutiyavaggassa paṭhame sappinītīreti sappinīnāmikāya nadiyā tīre. Sanaṅkumāroti	979	
PA_atk-s03_01a:979_1	so kira pañcasikhakumārakakāle jhānaṃ bhāvetvā brahmaloke nibbatto kumārakavaṇṇeneva	979	
PA_atk-s03_01a:979_2	vicarati. Tena naṃ “kumāro”ti sañjānanti, porāṇakattā pana “sanaṅkumāro”ti vuccati.	979	
PA_atk-s03_01a:979_3	Janetasminti janitasmiṃ, pajāyāti attho. Ye gottapaṭisārinoti ye janetasmiṃ gottaṃ	979	
PA_atk-s03_01a:979_4	paṭisaranti tesu loke gottapaṭisārīsu khattiyo seṭṭho. Vijjācaraṇasampannoti bhayabheravasuttapariyāyena	979	
PA_atk-s03_01a:979_5	pubbenivāsādīhi vā tīhi, ambaṭṭhasuttapariyāyena vipassanāñāṇaṃ manomayiddhi cha	979	
PA_atk-s03_01a:979_6	abhiññāyoti imāhi vā aṭṭhahi vijjāhi, sīlesu paripūrakāritā indriyesu guttadvāratā	979	
PA_atk-s03_01a:979_7	bhojane mattaññutā jāgariyānuyogo satta saddhammā cattāri rūpāvacarajjhānānīti evaṃ	979	
PA_atk-s03_01a:979_8	pannarasadhammabhedena caraṇena ca samannāgato. So seṭṭho devamānuseti so khīṇāsavabrāhmaṇo	979	
PA_atk-s03_01a:979_9	devesu ca manussesu ca seṭṭho uttamoti. Paṭhamaṃ.	979	
PA_atk-s03_01a:980	2. Devadattasuttavaṇṇanā	98	
PA_atk-s03_01a:981	183. Dutiye acirapakkanteti saṅghaṃ bhinditvā nacirasseva veḷuvanato gayāsīsaṃ gate. Assatarinti gadrabhassa vaḷavāya jātaṃ. Dutiyaṃ.	98	
PA_atk-s03_01a:982	3. Andhakavindasuttavaṇṇanā	98	
PA_atk-s03_01a:983_0	184. Tatiye andhakavindanti evaṃnāmakaṃ gāmaṃ. Upasaṅkamīti “satthā idānipi vīriyaṃ	983	
PA_atk-s03_01a:983_1	karoti padhānamanuyuñjati, gacchāmissa santike ṭhatvā sāsanānucchavikaṃ vīriyapaṭisaṃyuttaṃ	983	
PA_atk-s03_01a:983_2	gāthaṃ vakkhāmī”ti upasaṅkami.	983	
PA_atk-s03_01a:984_0	Pantānīti janataṃ atikkamitvā manussānaṃ anupacāre ṭhitāni. Saṃyojanavippamokkhāti	984	
PA_atk-s03_01a:984_1	tāni ca senāsanāni sevamāno na cīvarādīnaṃ atthāya seveyya, atha kho dasasaṃyojanavippamokkhatthāya	984	
PA_atk-s03_01a:984_2	careyya. Saṅghe vaseti tesu senāsanesu ratiṃ alabhanto upaṭṭhākādīnaṃ cittānurakkhaṇatthaṃ	984	
PA_atk-s03_01a:984_3	gadrabhapiṭṭhe rajaṃ viya uppatanto araññe acaritvā saṅghamajjhe vaseyya. Rakkhitatto	984	
PA_atk-s03_01a:984_4	satīmāti tattha ca vasanto sagavacaṇḍo goṇo viya sabrahmacārino avijjhanto aghaṭṭento	984	
PA_atk-s03_01a:984_5	rakkhitatto satipaṭṭhānaparāyaṇo hutvā vaseyya.	984	
PA_atk-s03_01a:985_0	Idāni saṅghe vasamānassa bhikkhuno bhikkhācāravattaṃ ācikkhanto kulākulantiādimāha.	985	
PA_atk-s03_01a:985_1	Tattha piṇḍikāya carantoti piṇḍatthāya caramāno. Sevetha pantāni senāsanānīti saṅghamajjhaṃ	985	
PA_atk-s03_01a:985_2	otaritvā vasamānopi dhurapariveṇe tālanāḷikeraādīni ropetvā upaṭṭhākādisaṃsaṭṭho	985	
PA_atk-s03_01a:985_3	na vaseyya, cittakallataṃ pana janetvā cittaṃ hāsetvā tosetvā puna pantasenāsane	985	
PA_atk-s03_01a:985_4	vaseyyāti araññasseva vaṇṇaṃ katheti. Bhayāti vaṭṭabhayato. Abhayeti nibbāne. Vimuttoti	985	
PA_atk-s03_01a:985_5	adhimutto hutvā vaseyya.	985	
PA_atk-s03_01a:986_0	Yattha bheravāti yasmiṃ ṭhāne bhayajanakā saviññāṇakā sīhabyagghādayo, aviññāṇakā	986	
PA_atk-s03_01a:986_1	rattibhāge khāṇuvalliādayo bahū atthi. Sarīsapāti dīghajātikādisarīsapā. Nisīdi tattha	986	
PA_atk-s03_01a:986_2	bhikkhūti tādise ṭhāne bhikkhu nisinno. Iminā idaṃ dīpeti – bhagavā yathā tumhe etarahi	986	
PA_atk-s03_01a:986_3	tatraṭṭhakabheravārammaṇāni ceva sarīsape ca vijjunicchāraṇādīni ca amanasikatvā	986	
PA_atk-s03_01a:986_4	nisinnā, evamevaṃ padhānamanuyuttā bhikkhū nisīdantīti.	986	
PA_atk-s03_01a:987_0	Jātu me diṭṭhanti ekaṃsena mayā diṭṭhaṃ. Na yidaṃ itihītihanti idaṃ itiha itihāti	987	
PA_atk-s03_01a:987_1	na takkahetu vā nayahetu vā piṭakasampadānena vā ahaṃ vadāmi. Ekasmiṃ brahmacariyasminti	987	
PA_atk-s03_01a:987_2	ekāya dhammadesanāya. Dhammadesanā hi idha brahmacariyanti adhippetā. Maccuhāyinanti	987	
PA_atk-s03_01a:987_3	maraṇapariccāginaṃ khīṇāsavānaṃ.	987	
PA_atk-s03_01a:988_0	Dasā ca dasadhā dasāti ettha dasāti daseva, dasadhā dasāti sataṃ, aññe ca dasuttaraṃ	988	
PA_atk-s03_01a:988_1	sekhasataṃ passāmīti vadati. Sotasamāpannāti maggasotaṃ samāpannā. Atiracchānagāminoti	988	
PA_atk-s03_01a:988_2	desanāmattametaṃ, avinipātadhammāti attho. Saṅkhātuṃ nopi sakkomīti musāvādabhayena	988	
PA_atk-s03_01a:988_3	ettakā nāma puññabhāgino sattāti gaṇetuṃ na sakkomīti bahuṃ brahmadhammadesanaṃ sandhāya evamāha. Tatiyaṃ.	988	
PA_atk-s03_01a:989	4. Aruṇavatīsuttavaṇṇanā	98	
PA_atk-s03_01a:990_0	185. Catutthe abhibhūsambhavanti abhibhū ca sambhavo ca. Tesu abhibhūthero sāriputtatthero	990	
PA_atk-s03_01a:990_1	viya paññāya aggo, sambhavatthero mahāmoggallāno viya samādhinā aggo. Ujjhāyantīti	990	
PA_atk-s03_01a:990_2	avajjhāyanti, lāmakato vā cintenti. Khiyyantīti, kinnāmetaṃ kinnāmetanti? Aññamaññaṃ	990	
PA_atk-s03_01a:990_3	kathenti. Vipācentīti vitthārayantā punappunaṃ kathenti. Heṭṭhimena upaḍḍhakāyenāti	990	
PA_atk-s03_01a:990_4	nābhito paṭṭhāya heṭṭhimakāyena. Pāḷiyaṃ ettakameva āgataṃ. Thero pana “pakativaṇṇaṃ	990	
PA_atk-s03_01a:990_5	vijahitvā nāgavaṇṇaṃ gahetvā dasseti, supaṇṇavaṇṇaṃ gahetvā vā dassetī”tiādinā nayena	990	
PA_atk-s03_01a:990_6	āgataṃ anekappakāraṃ iddhivikubbanaṃ dassesi. Imā gāthāyo abhāsīti thero kira cintesi	990	
PA_atk-s03_01a:990_7	– “kathaṃ desitā nu kho dhammadesanā sabbesaṃ piyā assa manāpā”ti. Tato āvajjento	990	
PA_atk-s03_01a:990_8	– “sabbepi pāsaṇḍā sabbe devamanussā attano attano samaye purisakāraṃ vaṇṇayanti,	990	
PA_atk-s03_01a:990_9	vīriyassa avaṇṇavādī nāma natthi, vīriyapaṭisaṃyuttaṃ katvā desessāmi, evaṃ ayaṃ	990	
PA_atk-s03_01a:990_10	dhammadesanā sabbesaṃ piyā bhavissati manāpā”ti ñatvā tīsu piṭakesu vicinitvā imā gāthā abhāsi.	9901	
PA_atk-s03_01a:991_0	Tattha ārambhathāti ārambhavīriyaṃ karotha. Nikkamathāti nikkamavīriyaṃ karotha.	991	
PA_atk-s03_01a:991_1	Yuñjathāti payogaṃ karotha parakkamatha. Maccuno senanti maccuno senā nāma kilesasenā,	991	
PA_atk-s03_01a:991_2	taṃ dhunātha. Jātisaṃsāranti jātiñca saṃsārañca, jātisaṅkhātaṃ vā saṃsāraṃ. Dukkhassantaṃ	991	
PA_atk-s03_01a:991_3	karissatīti vaṭṭadukkhassa paricchedaṃ karissati. Kiṃ pana katvā thero sahassilokadhātuṃ	991	
PA_atk-s03_01a:991_4	viññāpesīti? Nīlakasiṇaṃ tāva samāpajjitvā sabbattha ālokaṭṭhāne andhakāraṃ phari,	991	
PA_atk-s03_01a:991_5	odātakasiṇaṃ samāpajjitvā andhakāraṭṭhāne obhāsaṃ. Tato “kimidaṃ andhakāra”nti? Sattānaṃ	991	
PA_atk-s03_01a:991_6	ābhoge uppanne ālokaṃ dassesi. Ālokaṭṭhāne ālokakiccaṃ natthi, “kiṃ āloko aya”nti?	991	
PA_atk-s03_01a:991_7	Vicinantānaṃ attānaṃ dassesi. Atha tesaṃ theroti vadantānaṃ imā gāthāyo abhāsi, sabbe	991	
PA_atk-s03_01a:991_8	osaṭāya parisāya majjhe nisīditvā dhammaṃ desentassa viya saddaṃ suṇiṃsu. Atthopi	991	
PA_atk-s03_01a:991_9	nesaṃ pākaṭo ahosi. Catutthaṃ.	991	
PA_atk-s03_01a:992	5. Parinibbānasuttavaṇṇanā	99	
PA_atk-s03_01a:993_0	186. Pañcame upavattane mallānaṃ sālavaneti yatheva hi kadambanadītīrato rājamātuvihāradvārena	993	
PA_atk-s03_01a:993_1	thūpārāmaṃ gantabbaṃ hoti, evaṃ hiraññavatikāya nāma nadiyā pārimatīrato sālavanaṃ	993	
PA_atk-s03_01a:993_2	uyyānaṃ. Yathā anurādhapurassa thūpārāmo, evaṃ taṃ kusinārāya hoti. Yathā thūpārāmato	993	
PA_atk-s03_01a:993_3	dakkhiṇadvārena nagaraṃ pavisanamaggo pācīnamukho gantvā uttarena nivattati, evaṃ	993	
PA_atk-s03_01a:993_4	uyyānato sālapanti pācīnamukhā gantvā uttarena nivattā. Tasmā taṃ “upavattana”nti	993	
PA_atk-s03_01a:993_5	vuccati. Tasmiṃ upavattane mallānaṃ sālavane. Antarena yamakasālānanti mūlakkhandhaviṭapapattehi	993	
PA_atk-s03_01a:993_6	aññamaññaṃ saṃsibbitvā ṭhitasālānaṃ antarikāya. Appamādena sampādethāti satiavippavāsena	993	
PA_atk-s03_01a:993_7	kattabbakiccāni sampādayatha. Iti bhagavā yathā nāma maraṇamañce nipanno mahaddhano	993	
PA_atk-s03_01a:993_8	kuṭumbiko puttānaṃ dhanasāraṃ ācikkheyya, evamevaṃ parinibbānamañce nipanno pañcacattālīsa	993	
PA_atk-s03_01a:993_9	vassāni dinnaṃ ovādaṃ sabbaṃ ekasmiṃ appamādapadeyeva pakkhipitvā abhāsi. Ayaṃ tathāgatassa	993	
PA_atk-s03_01a:993_10	pacchimā vācāti idaṃ pana saṅgītikārānaṃ vacanaṃ.	9931	
PA_atk-s03_01a:994_0	Ito paraṃ yaṃ parinibbānaparikammaṃ katvā bhagavā parinibbuto, taṃ dassetuṃ, atha	994	
PA_atk-s03_01a:994_1	kho bhagavā paṭhamaṃ jhānantiādi vuttaṃ. Tattha saññāvedayitanirodhaṃ samāpanne bhagavati	994	
PA_atk-s03_01a:994_2	assāsapassāsānaṃ appavattiṃ disvā, “parinibbuto satthā”ti saññāya devamanussā ekappahārena	994	
PA_atk-s03_01a:994_3	viraviṃsu, ānandattheropi – “parinibbuto nu kho, bhante, anuruddha bhagavā”ti theraṃ	994	
PA_atk-s03_01a:994_4	pucchi. Thero “na kho, āvuso ānanda, tathāgato parinibbuto, apica saññāvedayitanirodhaṃ	994	
PA_atk-s03_01a:994_5	samāpanno”ti āha. Kathaṃ pana so aññāsi? Thero kira satthārā saddhiṃyeva taṃ taṃ	994	
PA_atk-s03_01a:994_6	samāpattiṃ samāpajjanto yāva nevasaññānāsaññāyatanavuṭṭhānaṃ, tāva gantvā, “idāni	994	
PA_atk-s03_01a:994_7	bhagavā nirodhaṃ samāpanno, antonirodhe ca kālaṃkiriyā nāma natthī”ti aññāsi.	994	
PA_atk-s03_01a:995_0	Atha kho bhagavā saññāvedayitanirodhasamāpattito vuṭṭhahitvā nevasaññānāsaññāyatanaṃ	995	
PA_atk-s03_01a:995_1	samāpajji…pe… tatiyajjhānā vuṭṭhahitvā catutthaṃ jhānaṃ samāpajjīti ettha pana bhagavā	995	
PA_atk-s03_01a:995_2	catuvīsatiyā ṭhānesu paṭhamaṃ jhānaṃ samāpajji, terasasu ṭhānesu dutiyaṃ jhānaṃ…	995	
PA_atk-s03_01a:995_3	tathā tatiyaṃ… pannarasasu ṭhānesu catutthaṃ jhānaṃ samāpajji. Kathaṃ? Dasasu asubhesu	995	
PA_atk-s03_01a:995_4	dvattiṃsākāre aṭṭhasu kasiṇesu mettākaruṇāmuditesu ānāpāne paricchedākāseti imesu	995	
PA_atk-s03_01a:995_5	tāva catuvīsatiyā ṭhānesu paṭhamaṃ jhānaṃ samāpajji. Ṭhapetvā pana dvattiṃsākārañca	995	
PA_atk-s03_01a:995_6	dasa ca asubhāni sesesu terasasu dutiyaṃ jhānaṃ… tesuyeva tatiyaṃ jhānaṃ samāpajji.	995	
PA_atk-s03_01a:995_7	Aṭṭhasu pana kasiṇesu upekkhābrahmavihāre ānāpāne paricchedākāse catūsu arūpesūti	995	
PA_atk-s03_01a:995_8	imesu pannarasasu ṭhānesu catutthaṃ jhānaṃ samāpajji. Ayampi ca saṅkhepakathāva.	995	
PA_atk-s03_01a:995_9	Nibbānapuraṃ pavisanto pana bhagavā dhammassāmi sabbāpi catuvīsatikoṭisatasahassasaṅkhā	995	
PA_atk-s03_01a:995_10	samāpattiyo pavisitvā videsaṃ gacchanto ñātijanaṃ āliṅgetvā viya sabbasamāpattisukhaṃ	9951	
PA_atk-s03_01a:995_11	anubhavitvā paviṭṭho.	9951	
PA_atk-s03_01a:996_0	Catutthajjhānā vuṭṭhahitvā samanantarā bhagavā parinibbāyīti ettha ca jhānasamanantaraṃ	996	
PA_atk-s03_01a:996_1	paccavekkhaṇasamanantaranti, dve samanantarāni. Catutthajjhānā vuṭṭhāya bhavaṅgaṃ	996	
PA_atk-s03_01a:996_2	otiṇṇassa tattheva parinibbānaṃ jhānasamanantaraṃ nāma, catutthajjhānā vuṭṭhahitvā	996	
PA_atk-s03_01a:996_3	puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ paccavekkhaṇasamanantaraṃ	996	
PA_atk-s03_01a:996_4	nāma. Imāni dvepi samanantarāneva. Bhagavā pana jhānaṃ samāpajjitvā jhānā vuṭṭhāya	996	
PA_atk-s03_01a:996_5	jhānaṅgāni paccavekkhitvā bhavaṅgacittena abyākatena dukkhasaccena parinibbāyi. Ye	996	
PA_atk-s03_01a:996_6	hi keci buddhā vā paccekabuddhā vā ariyasāvakā vā antamaso kunthakipillikaṃ upādāya	996	
PA_atk-s03_01a:996_7	sabbe bhavaṅgacitteneva abyākatena dukkhasaccena kālaṃ karonti.	996	
PA_atk-s03_01a:997_0	Bhūtāti sattā. Appaṭipuggaloti paṭibhāgapuggalavirahito. Balappattoti dasavidhaṃ	997	
PA_atk-s03_01a:997_1	ñāṇabalaṃ patto. Uppādavayadhamminoti uppādavayasabhāvā. Tesaṃ vūpasamoti tesaṃ saṅkhārānaṃ	997	
PA_atk-s03_01a:997_2	vūpasamo. Sukhoti asaṅkhataṃ nibbānameva sukhanti attho. Tadāsīti “saha parinibbānā	997	
PA_atk-s03_01a:997_3	mahābhūmicālo ahosī”ti evaṃ mahāparinibbāne vuttaṃ bhūmicālaṃ sandhāyāha. So hi lomahaṃsanako	997	
PA_atk-s03_01a:997_4	ca bhiṃsanako ca āsi. Sabbākāravarūpeteti sabbākāravaraguṇūpete. Nāhu assāsapassāsoti	997	
PA_atk-s03_01a:997_5	na jāto assāsapassāso. Anejoti taṇhāsaṅkhātāya ejāya abhāvena anejo. Santimārabbhāti	997	
PA_atk-s03_01a:997_6	anupādisesaṃ nibbānaṃ ārabbha paṭicca sandhāya. Cakkhumāti pañcahi cakkhūhi cakkhumā.	997	
PA_atk-s03_01a:997_7	Parinibbutoti khandhaparinibbānena parinibbuto. Asallīnenāti anallīnena asaṅkuṭitena	997	
PA_atk-s03_01a:997_8	suvikasiteneva cittena. Vedanaṃ ajjhavāsayīti vedanaṃ adhivāsesi, na vedanānuvattī	997	
PA_atk-s03_01a:997_9	hutvā ito cito samparivatti. Vimokkhoti kenaci dhammena anāvaraṇavimokkho sabbaso	997	
PA_atk-s03_01a:997_10	apaññattibhāvūpagamo pajjotanibbānasadiso jātoti. Pañcamaṃ.	9971	
PA_atk-s03_01a:998	Dutiyo vaggo.	99	
PA_atk-s03_01a:999	Iti sāratthappakāsiniyā	99	
PA_atk-s03_01a:1000	Saṃyuttanikāya-aṭṭhakathāya	100	
PA_atk-s03_01a:1001	Brahmasaṃyuttavaṇṇanā niṭṭhitā.	100	
PA_atk-s03_01a:1002	7. Brāhmaṇasaṃyuttaṃ	100	
PA_atk-s03_01a:1003	1. Arahantavaggo	100	
PA_atk-s03_01a:1004	1. Dhanañjānīsuttavaṇṇanā	100	
PA_atk-s03_01a:1005_0	187. Brāhmaṇasaṃyuttassa paṭhame dhanañjānīti dhanañjānigottā. Ukkaṭṭhagottā kiresā.	1005	
PA_atk-s03_01a:1005_1	Sesabrāhmaṇā kira brahmuno mukhato jātā, dhanañjānigottā matthakaṃ bhinditvā nikkhantāti	1005	
PA_atk-s03_01a:1005_2	tesaṃ laddhi. Udānaṃ udānesīti kasmā udānesi? So kira brāhmaṇo micchādiṭṭhiko “buddho	1005	
PA_atk-s03_01a:1005_3	dhammo saṅgho”ti vutte kaṇṇe pidahati, thaddho khadirakhāṇusadiso. Brāhmaṇī pana	1005	
PA_atk-s03_01a:1005_4	sotāpannā ariyasāvikā. Brāhmaṇo dānaṃ dento pañcasatānaṃ brāhmaṇānaṃ appodakaṃ pāyāsaṃ	1005	
PA_atk-s03_01a:1005_5	deti, brāhmaṇī buddhappamukhassa saṅghassa nānārasabhojanaṃ. Brāhmaṇassa dānadivase	1005	
PA_atk-s03_01a:1005_6	brāhmaṇī tassa vasavattitāya pahīnamaccheratāya ca sahatthā parivisati. Brāhmaṇiyā	1005	
PA_atk-s03_01a:1005_7	pana dānadivase brāhmaṇo pātova gharā nikkhamitvā palāyati. Athekadivasaṃ brāhmaṇo	1005	
PA_atk-s03_01a:1005_8	brāhmaṇiyā saddhiṃ asammantetvā pañcasate brāhmaṇe nimantetvā brāhmaṇiṃ āha – “sve	1005	
PA_atk-s03_01a:1005_9	bhoti amhākaṃ ghare pañcasatā brāhmaṇā bhuñjissantī”ti. Mayā kiṃ kātabbaṃ brāhmaṇāti?	1005	
PA_atk-s03_01a:1005_10	Tayā aññaṃ kiñci kātabbaṃ natthi, sabbaṃ pacanaparivesanaṃ aññe karissanti. Yaṃ pana	10051	
PA_atk-s03_01a:1005_11	tvaṃ ṭhitāpi nisinnāpi khipitvāpi ukkāsitvāpi “namo buddhassā”ti tassa muṇḍakassa	10051	
PA_atk-s03_01a:1005_12	samaṇakassa namakkāraṃ karosi, taṃ sve ekadivasamattaṃ mā akāsi. Taṃ hi sutvā brāhmaṇā	10051	
PA_atk-s03_01a:1005_13	anattamanā honti, mā maṃ brāhmaṇehi bhindasīti. Tvaṃ brāhmaṇehi vā bhijja devehi	10051	
PA_atk-s03_01a:1005_14	vā, ahaṃ pana satthāraṃ anussaritvā na sakkomi anamassamānā saṇṭhātunti. Bhoti kulasatike	10051	
PA_atk-s03_01a:1005_15	gāme gāmadvārampi tāva pidahituṃ vāyamanti, tvaṃ dvīhaṅgulehi pidahitabbaṃ mukhaṃ	10051	
PA_atk-s03_01a:1005_16	brāhmaṇānaṃ bhojanakālamattaṃ pidahituṃ na sakkosīti. Evaṃ punappunaṃ kathetvāpi	10051	
PA_atk-s03_01a:1005_17	so nivāretuṃ asakkonto ussīsake ṭhapitaṃ maṇḍalaggakhaggaṃ gahetvā – “bhoti sace	10051	
PA_atk-s03_01a:1005_18	sve brāhmaṇesu nisinnesu taṃ muṇḍasamaṇakaṃ namassasi, iminā taṃ khaggena pādatalato	10051	
PA_atk-s03_01a:1005_19	paṭṭhāya yāva kesamatthakā kaḷīraṃ viya koṭṭetvā rāsiṃ karissāmī”ti imaṃ gāthaṃ abhāsi –	10051	
PA_atk-s03_01a:1006	“Iminā maṇḍalaggena, pādato yāva matthakā;	100	
PA_atk-s03_01a:1007	Kaḷīramiva chejjāmi, yadi micchaṃ na kāhasi.	100	
PA_atk-s03_01a:1008	“Sace buddhoti bhaṇasi, sace dhammoti bhāsasi;	100	
PA_atk-s03_01a:1009	Sace saṅghoti kittesi, jīvantī me nivesane”ti.	100	
PA_atk-s03_01a:1010	Ariyasāvikā pana pathavī viya duppakampā, sineru viya dupparivattiyā. Sā tena naṃ evamāha –	101	
PA_atk-s03_01a:1011	“Sace me aṅgamaṅgāni, kāmaṃ chejjasi brāhmaṇa;	101	
PA_atk-s03_01a:1012	Nevāhaṃ viramissāmi, buddhaseṭṭhassa sāsanā.	101	
PA_atk-s03_01a:1013	“Nāhaṃ okkā varadharā, sakkā rodhayituṃ jinā;	101	
PA_atk-s03_01a:1014	Dhītāhaṃ buddhaseṭṭhassa, chinda vā maṃ vadhassu vā”ti.	101	
PA_atk-s03_01a:1015_0	Evaṃ dhanañjānigajjitaṃ nāma gajjantī pañca gāthāsatāni abhāsi. Brāhmaṇo brāhmaṇiṃ	1015	
PA_atk-s03_01a:1015_1	parāmasituṃ vā paharituṃ vā asakkonto “bhoti yaṃ te ruccati, taṃ karohī”ti vatvā	1015	
PA_atk-s03_01a:1015_2	khaggaṃ sayane khipi. Punadivase gehaṃ haritupalittaṃ kārāpetvā lājāpuṇṇaghaṭamālāgandhādīhi	1015	
PA_atk-s03_01a:1015_3	tattha tattha alaṅkārāpetvā pañcannaṃ brāhmaṇasatānaṃ navasappisakkharamadhuyuttaṃ	1015	
PA_atk-s03_01a:1015_4	appodakapāyāsaṃ paṭiyādāpetvā kālaṃ ārocāpesi.	1015	
PA_atk-s03_01a:1016_0	Brāhmaṇīpi pātova gandhodakena sayaṃ nhāyitvā sahassagghanakaṃ ahatavatthaṃ nivāsetvā	1016	
PA_atk-s03_01a:1016_1	pañcasatagghanakaṃ ekaṃsaṃ katvā sabbālaṅkārapaṭimaṇḍitā suvaṇṇakaṭacchuṃ gahetvā	1016	
PA_atk-s03_01a:1016_2	bhattagge brāhmaṇe parivisamānā tehi saddhiṃ ekapantiyaṃ nisinnassa tassa brāhmaṇassa	1016	
PA_atk-s03_01a:1016_3	bhattaṃ upasaṃharantī dunnikkhitte dārubhaṇḍe pakkhali. Pakkhalanaghaṭṭanāya dukkhā	1016	
PA_atk-s03_01a:1016_4	vedanā uppajji. Tasmiṃ samaye dasabalaṃ sari. Satisampannatāya pana pāyāsapātiṃ achaḍḍetvā	1016	
PA_atk-s03_01a:1016_5	saṇikaṃ otāretvā bhūmiyaṃ saṇṭhapetvā pañcannaṃ brāhmaṇasatānaṃ majjhe sirasi añjaliṃ	1016	
PA_atk-s03_01a:1016_6	ṭhapetvā yena veḷuvanaṃ, tenañjaliṃ paṇāmetvā imaṃ udānaṃ udānesi.	1016	
PA_atk-s03_01a:1017_0	Tasmiñca samaye tesu brāhmaṇesu keci bhuttā honti, keci bhuñjamānā, keci hatthe otāritamattā,	1017	
PA_atk-s03_01a:1017_1	kesañci bhojanaṃ purato ṭhapitamattaṃ hoti. Te taṃ saddaṃ sutvāva sinerumattena muggarena	1017	
PA_atk-s03_01a:1017_2	sīse pahaṭā viya kaṇṇesu sūlena viddhā viya dukkhadomanassaṃ paṭisaṃvediyamānā “iminā	1017	
PA_atk-s03_01a:1017_3	aññaladdhikena mayaṃ gharaṃ pavesitā”ti kujjhitvā hatthe piṇḍaṃ chaḍḍetvā mukhena	1017	
PA_atk-s03_01a:1017_4	gahitaṃ niṭṭhubhitvā dhanuṃ disvā kākā viya brāhmaṇaṃ akkosamānā disāvidisā pakkamiṃsu.	1017	
PA_atk-s03_01a:1017_5	Brāhmaṇo evaṃ bhijjitvā gacchante brāhmaṇe disvā brāhmaṇiṃ sīsato paṭṭhāya oloketvā,	1017	
PA_atk-s03_01a:1017_6	“idameva bhayaṃ sampassamānā mayaṃ hiyyo paṭṭhāya bhotiṃ yācantā na labhimhā”ti nānappakārehi	1017	
PA_atk-s03_01a:1017_7	brāhmaṇiṃ akkositvā, etaṃ “evamevaṃ panā”tiādivacanaṃ avoca.	1017	
PA_atk-s03_01a:1018_0	Upasaṅkamīti “samaṇo gotamo gāmanigamaraṭṭhapūjito, na sakkā gantvā yaṃ vā taṃ vā	1018	
PA_atk-s03_01a:1018_1	vatvā santajjetuṃ, ekameva naṃ pañhaṃ pucchissāmī”ti gacchantova “kiṃsu chetvā”ti	1018	
PA_atk-s03_01a:1018_2	gāthaṃ abhisaṅkharitvā – “sace ‘asukassa nāma vadhaṃ rocemī’ti vakkhati, atha naṃ	1018	
PA_atk-s03_01a:1018_3	‘ye tuyhaṃ na ruccanti, te māretukāmosi, lokavadhāya uppanno, kiṃ tuyhaṃ samaṇabhāvenā’ti?	1018	
PA_atk-s03_01a:1018_4	Niggahessāmi. Sace ‘na kassaci vadhaṃ rocemī’ti vakkhati, atha naṃ ‘tvaṃ rāgādīnampi	1018	
PA_atk-s03_01a:1018_5	vadhaṃ na icchasi. Kasmā samaṇo hutvā āhiṇḍasī’ti? Niggahessāmī. Iti imaṃ ubhatokoṭikaṃ	1018	
PA_atk-s03_01a:1018_6	pañhaṃ samaṇo gotamo neva gilituṃ na uggilituṃ sakkhissatī”ti cintetvā upasaṅkami.	1018	
PA_atk-s03_01a:1018_7	Sammodīti attano paṇḍitatāya kuddhabhāvaṃ adassetvā madhurakathaṃ kathento sammodi.	1018	
PA_atk-s03_01a:1018_8	Pañho devatāsaṃyutte kathito. Sesampi heṭṭhā vitthāritamevāti. Paṭhamaṃ.	1018	
PA_atk-s03_01a:1019	2. Akkosasuttavaṇṇanā	101	
PA_atk-s03_01a:1020_0	188. Dutiye akkosakabhāradvājoti bhāradvājova so, pañcamattehi pana gāthā satehi	1020	
PA_atk-s03_01a:1020_1	tathāgataṃ akkosanto āgatoti. “Akkosakabhāradvājo”ti tassa saṅgītikārehi nāmaṃ gahitaṃ.	1020	
PA_atk-s03_01a:1020_2	Kupito anattamanoti “samaṇena gotamena mayhaṃ jeṭṭhakabhātaraṃ pabbājentena jāni	1020	
PA_atk-s03_01a:1020_3	katā, pakkho bhinno”ti kodhena kupito domanassena ca anattamano hutvāti attho. Akkosatīti	1020	
PA_atk-s03_01a:1020_4	“corosi, bālosi, mūḷhosi, thenosi, oṭṭhosi, meṇḍosi, goṇosi, gadrabhosi, tiracchānagatosi,	1020	
PA_atk-s03_01a:1020_5	nerayikosī”ti dasahi akkosavatthūhi akkosati. Paribhāsatīti “hotu muṇḍakasamaṇaka,	1020	
PA_atk-s03_01a:1020_6	‘adaṇḍo aha’nti karosi, idāni te rājakulaṃ gantvā daṇḍaṃ āropessāmī”tiādīni vadanto paribhāsati nāma.	1020	
PA_atk-s03_01a:1021_0	Sambhuñjatīti ekato bhuñjati. Vītiharatīti katassa paṭikāraṃ karoti. Bhagavantaṃ	1021	
PA_atk-s03_01a:1021_1	kho, gotamanti kasmā evamāha? “Tavevetaṃ, brāhmaṇa, tavevetaṃ, brāhmaṇā”ti kirassa	1021	
PA_atk-s03_01a:1021_2	sutvā. “Isayo nāma kupitā sapanaṃ denti kisavacchādayo viyā”ti anussavavasena “sapati	1021	
PA_atk-s03_01a:1021_3	maṃ maññe samaṇo gotamo”ti bhayaṃ uppajji. Tasmā evamāha.	1021	
PA_atk-s03_01a:1022_0	Dantassāti nibbisevanassa. Tādinoti tādilakkhaṇaṃ pattassa. Tasseva tena pāpiyoti	1022	
PA_atk-s03_01a:1022_1	tasseva puggalassa tena kodhena pāpaṃ hoti. Sato upasammatīti satiyā samannāgato	1022	
PA_atk-s03_01a:1022_2	hutvā adhivāseti. Ubhinnaṃ tikicchantānanti ubhinnaṃ tikicchantaṃ. Ayameva vā pāṭho.	1022	
PA_atk-s03_01a:1022_3	Yo puggalo sato upasammati, ubhinnamatthaṃ carati tikicchati sādheti, taṃ puggalaṃ	1022	
PA_atk-s03_01a:1022_4	janā bāloti maññanti. Kīdisā janā? Ye dhammassa akovidā. Dhammassāti pañcakkhandhadhammassa	1022	
PA_atk-s03_01a:1022_5	vā catusaccadhammassa vā. Akovidāti tasmiṃ dhamme akusalā andhabālaputhujjanā. Dutiyaṃ.	1022	
PA_atk-s03_01a:1023	3. Asurindakasuttavaṇṇanā	102	
PA_atk-s03_01a:1024_0	189. Tatiye asurindakabhāradvājoti akkosakabhāradvājassa kaniṭṭho. Kupitoti teneva	1024	
PA_atk-s03_01a:1024_1	kāraṇena kuddho. Jayañcevassa taṃ hotīti asseva taṃ jayaṃ hoti, so jayo hotīti attho.	1024	
PA_atk-s03_01a:1024_2	Katamassāti? Yā titikkhā vijānato adhivāsanāya guṇaṃ vijānantassa titikkhā adhivāsanā,	1024	
PA_atk-s03_01a:1024_3	ayaṃ tassa vijānatova jayo. Bālo pana pharusaṃ bhaṇanto “mayhaṃ jayo”ti kevalaṃ jayaṃ maññati. Tatiyaṃ.	1024	
PA_atk-s03_01a:1025	4. Bilaṅgīkasuttavaṇṇanā	102	
PA_atk-s03_01a:1026_0	190. Catutthe bilaṅgikabhāradvājoti bhāradvājova so, nānappakāraṃ pana suddhañca	1026	
PA_atk-s03_01a:1026_1	sambhārayuttañca kañjikaṃ kāretvā vikkiṇāpento bahudhanaṃ saṅkharīti “bilaṅgikabhāradvājo”ti	1026	
PA_atk-s03_01a:1026_2	tassa saṅgītikārehi nāmaṃ gahitaṃ. Tuṇhībhūtoti “tayo me jeṭṭhakabhātaro iminā pabbājitā”ti	1026	
PA_atk-s03_01a:1026_3	ativiya kuddho kiñci vattuṃ asakkonto tuṇhībhūto aṭṭhāsi. Gāthā pana devatāsaṃyutte	1026	
PA_atk-s03_01a:1026_4	kathitāva. Catutthaṃ.	1026	
PA_atk-s03_01a:1027	5. Ahiṃsakasuttavaṇṇanā	102	
PA_atk-s03_01a:1028_0	191. Pañcame ahiṃsakabhāradvājoti bhāradvājovesa, ahiṃsakapañhaṃ pana pucchi, tenassetaṃ	1028	
PA_atk-s03_01a:1028_1	saṅgītikārehi nāmaṃ gahitaṃ. Nāmena vā esa ahiṃsako, gottena bhāradvājo. Ahiṃsakāhanti	1028	
PA_atk-s03_01a:1028_2	ahiṃsako ahaṃ, iti me bhavaṃ gotamo jānātūti āha. Tathā cassāti tathā ce assa, bhaveyyāsīti	1028	
PA_atk-s03_01a:1028_3	attho. Na hiṃsatīti na viheṭheti na dukkhāpeti. Pañcamaṃ.	1028	
PA_atk-s03_01a:1029	6. Jaṭāsuttavaṇṇanā	102	
PA_atk-s03_01a:1030	192. Chaṭṭhe jaṭābhāradvājoti bhāradvājovesa, jaṭāpañhassa pana pucchitattā saṅgītikārehi evaṃ vutto. Sesaṃ devatāsaṃyutte kathitameva. Chaṭṭhaṃ.	103	
PA_atk-s03_01a:1031	7. Suddhikasuttavaṇṇanā	103	
PA_atk-s03_01a:1032_0	193. Sattame suddhikabhāradvājoti ayampi bhāradvājova, suddhikapañhassa pana pucchitattā	1032	
PA_atk-s03_01a:1032_1	saṅgītikārehi evaṃ vutto. Sīlavāpi tapokaranti sīlasampannopi tapokammaṃ karonto.	1032	
PA_atk-s03_01a:1032_2	Vijjācaraṇasampannoti ettha vijjāti tayo vedā. Caraṇanti gottacaraṇaṃ. So sujjhati	1032	
PA_atk-s03_01a:1032_3	na aññā itarā pajāti so tevijjo brāhmaṇo sujjhati, ayaṃ pana aññā nāmikā pajā na	1032	
PA_atk-s03_01a:1032_4	sujjhatīti vadati. Bahumpi palapaṃ jappanti bahumpi palapaṃ jappanto, “brāhmaṇova	1032	
PA_atk-s03_01a:1032_5	sujjhatī”ti evaṃ vacanasahassampi bhaṇantoti attho. Antokasambūti anto kilesapūtisabhāvena	1032	
PA_atk-s03_01a:1032_6	pūtiko. Saṃkiliṭṭhoti kiliṭṭhehi kāyakammādīhi samannāgato. Sattamaṃ.	1032	
PA_atk-s03_01a:1033	8. Aggikasuttavaṇṇanā	103	
PA_atk-s03_01a:1034_0	194. Aṭṭhame aggikabhāradvājoti ayampi bhāradvājova, aggi paricaraṇavasena panassa	1034	
PA_atk-s03_01a:1034_1	saṅgītikārehi etaṃ nāmaṃ gahitaṃ. Sannihito hotīti saṃyojito hoti. Aṭṭhāsīti kasmā	1034	
PA_atk-s03_01a:1034_2	tattha aṭṭhāsi? Bhagavā kira paccūsasamaye lokaṃ olokento imaṃ brāhmaṇaṃ disvā cintesi	1034	
PA_atk-s03_01a:1034_3	– “ayaṃ brāhmaṇo evarūpaṃ aggapāyāsaṃ gahetvā ‘mahābrahmānaṃ bhojemī’ti aggimhi jhāpento	1034	
PA_atk-s03_01a:1034_4	aphalaṃ karoti apāyamaggaṃ okkamati, imaṃ laddhiṃ avissajjanto apāyapūrakova bhavissati,	1034	
PA_atk-s03_01a:1034_5	gacchāmissa dhammadesanāya, micchādiṭṭhiṃ bhinditvā pabbājetvā cattāro magge ceva	1034	
PA_atk-s03_01a:1034_6	cattāri ca phalāni demī”ti, tasmā pubbaṇhasamaye rājagahaṃ pavisitvā tattha aṭṭhāsi.	1034	
PA_atk-s03_01a:1035_0	Tīhi vijjāhīti tīhi vedehi. Jātimāti yāva sattamā pitāmahayugā parisuddhāya jātiyā	1035	
PA_atk-s03_01a:1035_1	samannāgato. Sutavā bahūti bahu nānappakāre ganthe sutavā. Somaṃ bhuñjeyyāti so tevijjo	1035	
PA_atk-s03_01a:1035_2	brāhmaṇo imaṃ pāyāsaṃ bhuñjituṃ yutto, tumhākaṃ panesa pāyāso ayuttoti vadati.	1035	
PA_atk-s03_01a:1036_0	Vedīti pubbenivāsañāṇena jāni paṭivijjhi. Saggāpāyanti dibbena cakkhunā saggampi	1036	
PA_atk-s03_01a:1036_1	apāyampi passati. Jātikkhayanti arahattaṃ. Abhiññāvositoti jānitvā vositavosāno.	1036	
PA_atk-s03_01a:1036_2	Brāhmaṇo bhavanti avīcito yāva bhavaggā bhotā gotamena sadiso jātisampanno khīṇāsavabrāhmaṇo	1036	
PA_atk-s03_01a:1036_3	natthi, bhavaṃyeva brāhmaṇoti.	1036	
PA_atk-s03_01a:1037_0	Evañca pana vatvā suvaṇṇapātiṃ pūretvā dasabalassa pāyāsaṃ upanāmesi. Satthā uppattiṃ	1037	
PA_atk-s03_01a:1037_1	dīpetvā bhojanaṃ paṭikkhipanto gāthābhigītaṃ metiādimāha. Tattha gāthābhigītanti	1037	
PA_atk-s03_01a:1037_2	gāthāhi abhigītaṃ. Abhojaneyyanti abhuñjitabbaṃ. Idaṃ vuttaṃ hoti – tvaṃ, brāhmaṇa,	1037	
PA_atk-s03_01a:1037_3	mayhaṃ ettakaṃ kālaṃ bhikkhācāravattena ṭhitassa kaṭacchumattampi dātuṃ nāsakkhi,	1037	
PA_atk-s03_01a:1037_4	idāni pana mayā tuyhaṃ kilañjamhi tile vitthārentena viya sabbe buddhaguṇā pakāsitā,	1037	
PA_atk-s03_01a:1037_5	iti gāyanena gāyitvā laddhaṃ viya idaṃ bhojanaṃ hoti, tasmā idaṃ gāthābhigītaṃ me	1037	
PA_atk-s03_01a:1037_6	abhojaneyyanti. Sampassataṃ, brāhmaṇa, nesa dhammoti, brāhmaṇa, atthañca dhammañca	1037	
PA_atk-s03_01a:1037_7	sampassantānaṃ “evarūpaṃ bhojanaṃ bhuñjitabba”nti esa dhammo na hoti. Sudhābhojanampi	1037	
PA_atk-s03_01a:1037_8	gāthābhigītaṃ panudanti buddhā, gāthāhi gāyitvā laddhaṃ buddhā nīharantiyeva. Dhamme	1037	
PA_atk-s03_01a:1037_9	sati, brāhmaṇa, vuttiresāti, brāhmaṇa, dhamme sati dhammaṃ apekkhitvā dhamme patiṭṭhāya	1037	
PA_atk-s03_01a:1037_10	jīvitaṃ kappentānaṃ esā vutti ayaṃ ājīvo – evarūpaṃ nīharitvā dhammaladdhameva bhuñjitabbanti.	10371	
PA_atk-s03_01a:1038_0	Atha brāhmaṇo cintesi – ahaṃ pubbe samaṇassa gotamassa guṇe vā aguṇe vā na jānāmi.	1038	
PA_atk-s03_01a:1038_1	Idāni panassāhaṃ guṇe ñatvā mama gehe asītikoṭimattaṃ dhanaṃ sāsane vippakiritukāmo	1038	
PA_atk-s03_01a:1038_2	jāto, ayañca “mayā dinnapaccayā akappiyā”ti vadati. Appaṭiggayho ahaṃ samaṇena gotamenāti.	1038	
PA_atk-s03_01a:1038_3	Atha bhagavā sabbaññutaññāṇaṃ pesetvā tassa cittācāraṃ vīmaṃsanto, “ayaṃ sabbepi	1038	
PA_atk-s03_01a:1038_4	attanā dinnapaccaye ‘akappiyā’ti sallakkheti. Yaṃ hi bhojanaṃ ārabbha kathā uppannā,	1038	
PA_atk-s03_01a:1038_5	etadeva na vaṭṭati, sesā niddosā”ti brāhmaṇassa catunnaṃ paccayānaṃ dānadvāraṃ dassento	1038	
PA_atk-s03_01a:1038_6	aññena cātiādimāha. Tattha kukkuccavūpasantanti hatthakukkuccādīnaṃ vasena vūpasantakukkuccaṃ.	1038	
PA_atk-s03_01a:1038_7	Annena pānenāti desanāmattametaṃ. Ayaṃ panattho – aññehi tayā “pariccajissāmī”ti	1038	
PA_atk-s03_01a:1038_8	sallakkhitehi cīvarādīhi paccayehi upaṭṭhahassu. Khettaṃ hi taṃ puññapekkhassa hotīti	1038	
PA_atk-s03_01a:1038_9	etaṃ tathāgatasāsanaṃ nāma puññapekkhassa puññatthikassa tuyhaṃ appepi bīje bahusassaphaladāyakaṃ	1038	
PA_atk-s03_01a:1038_10	sukhettaṃ viya paṭiyattaṃ hoti. Aṭṭhamaṃ.	10381	
PA_atk-s03_01a:1039	9. Sundarikasuttavaṇṇanā	103	
PA_atk-s03_01a:1040_0	195. Navame sundarikabhāradvājoti sundarikāya nadiyā tīre aggijuhaṇena evaṃladdhanāmo.	1040	
PA_atk-s03_01a:1040_1	Sundarikāyāti evaṃnāmikāya nadiyā. Aggiṃ juhatīti āhutiṃ pakkhipanena jāleti. Aggihuttaṃ	1040	
PA_atk-s03_01a:1040_2	paricaratīti agyāyatanaṃ sammajjanupalepanabalikammādinā payirupāsati. Ko nu kho	1040	
PA_atk-s03_01a:1040_3	imaṃ habyasesaṃ bhuñjeyyāti so kira brāhmaṇo aggimhi hutāvasesaṃ pāyāsaṃ disvā cintesi	1040	
PA_atk-s03_01a:1040_4	– “aggimhi tāva pakkhittapāyāso mahābrahmunā bhutto, ayaṃ pana avaseso atthi, taṃ	1040	
PA_atk-s03_01a:1040_5	yadi brahmuno mukhato jātassa brāhmaṇassa dadeyyaṃ, evaṃ me pitarā saha puttopi santappito	1040	
PA_atk-s03_01a:1040_6	bhaveyya, suvisodhito cassa brahmalokagāmimaggo”ti. So brāhmaṇassa dassanatthaṃ uṭṭhāyāsanā	1040	
PA_atk-s03_01a:1040_7	catuddisā anuvilokesi, “ko nu kho imaṃ habyasesaṃ bhuñjeyyā”ti?	1040	
PA_atk-s03_01a:1041_0	Rukkhamūleti tasmiṃ vanasaṇḍe jeṭṭhakarukkhassa mūle. Sasīsaṃ pārutaṃ nisinnanti	1041	
PA_atk-s03_01a:1041_1	saha sīsena pārutakāyaṃ nisinnaṃ. Kasmā pana bhagavā tattha nisīdi? Bhagavā kira	1041	
PA_atk-s03_01a:1041_2	paccūsasamaye lokaṃ olokento imaṃ brāhmaṇaṃ disvā cintesi – ayaṃ brāhmaṇo evarūpaṃ	1041	
PA_atk-s03_01a:1041_3	aggapāyāsaṃ gahetvā “mahābrahmānaṃ bhojemī”ti aggimhi jhāpento aphalaṃ karoti…pe…	1041	
PA_atk-s03_01a:1041_4	cattāro magge ceva cattāri ca phalāni demīti. Tasmā kālasseva vuṭṭhāya sarīrapaṭijagganaṃ	1041	
PA_atk-s03_01a:1041_5	katvā pattacīvaraṃ ādāya gantvā vuttanayena tasmiṃ rukkhamūle nisīdi. Atha kasmā	1041	
PA_atk-s03_01a:1041_6	sasīsaṃ pārupīti? Himapātassa ca sītavātassa ca paṭibāhaṇatthaṃ, paṭibalova etaṃ	1041	
PA_atk-s03_01a:1041_7	tathāgato adhivāsetuṃ. Sace pana apārupitvā nisīdeyya, brāhmaṇo dūratova sañjānitvā	1041	
PA_atk-s03_01a:1041_8	nivatteyya, evaṃ sati kathā nappavatteyya. Iti bhagavā – “brāhmaṇe āgate sīsaṃ vivarissāmi,	1041	
PA_atk-s03_01a:1041_9	atha maṃ so disvā kathaṃ pavattessati, tassāhaṃ kathānusārena dhammaṃ desessāmī”ti	1041	
PA_atk-s03_01a:1041_10	kathāpavattanatthaṃ evamakāsi.	10411	
PA_atk-s03_01a:1042_0	Upasaṅkamīti brāhmaṇo – “ayaṃ sasīsaṃ pārupitvā sabbarattiṃ padhānamanuyutto. Imassa	1042	
PA_atk-s03_01a:1042_1	dakkhiṇodakaṃ datvā imaṃ habyasesaṃ dassāmī”ti, brāhmaṇasaññī hutvā upasaṅkami. Muṇḍo	1042	
PA_atk-s03_01a:1042_2	ayaṃ bhavaṃ, muṇḍako ayaṃ bhavanti sīse vivaritamatte nīcakesantaṃ disvā “muṇḍo”ti	1042	
PA_atk-s03_01a:1042_3	āha. Tato suṭṭhutaraṃ olokento pavattamattampi sikhaṃ adisvā hīḷento “muṇḍako”ti	1042	
PA_atk-s03_01a:1042_4	āha. Tatovāti yattha ṭhito addasa, tamhāva padesā. Muṇḍāpi hīti kenaci kāraṇena muṇḍitasīsāpi honti.	1042	
PA_atk-s03_01a:1043_0	Mā jātiṃ pucchāti yadi dānassa mahapphalataṃ paccāsīsasi, jātiṃ mā puccha. Akāraṇaṃ	1043	
PA_atk-s03_01a:1043_1	hi dakkhiṇeyyabhāvassa jāti. Caraṇañca pucchāti apica kho sīlādiguṇabhedaṃ caraṇaṃ	1043	
PA_atk-s03_01a:1043_2	puccha. Etaṃ hi dakkhiṇeyyabhāvassa kāraṇaṃ. Idānissa tamatthaṃ vibhāvento kaṭṭhā	1043	
PA_atk-s03_01a:1043_3	have jāyati jātavedotiādimāha. Tatrāyaṃ adhippāyo – idha kaṭṭhā aggi jāyati, na ca	1043	
PA_atk-s03_01a:1043_4	so sālādikaṭṭhā jātova aggikiccaṃ karoti, sāpāna-doṇiādikaṭṭhā jāto na karoti, attano	1043	
PA_atk-s03_01a:1043_5	pana acciyādiguṇasampattiyā yato vā tato vā jāto karotiyeva. Evaṃ na brāhmaṇakulādīsu	1043	
PA_atk-s03_01a:1043_6	jātova dakkhiṇeyyo hoti, caṇḍālakulādīsu jāto na hoti, apica kho nīcakulinopi uccakulinopi	1043	
PA_atk-s03_01a:1043_7	khīṇāsava-muni dhitimā hirīnisedho ājānīyo hoti. Imāya dhitihiripamokkhāya guṇasampattiyā	1043	
PA_atk-s03_01a:1043_8	jātimā uttamadakkhiṇeyyo hoti. So hi dhitiyā guṇe dhāreti, hiriyā dose nisedhetīti.	1043	
PA_atk-s03_01a:1043_9	Apicettha munīti monadhammena samannāgato. Dhitimāti vīriyavā. Ājānīyoti kāraṇākāraṇajānanako.	1043	
PA_atk-s03_01a:1043_10	Hirīnisedhoti hiriyā pāpāni nisedhetvā ṭhito.	10431	
PA_atk-s03_01a:1044_0	Saccena dantoti paramatthasaccena danto. Damasā upetoti indriyadamena upeto. Vedantagūti	1044	
PA_atk-s03_01a:1044_1	catunnaṃ maggavedānaṃ antaṃ, catūhi vā maggavedehi kilesānaṃ antaṃ gato. Vusitabrahmacariyoti	1044	
PA_atk-s03_01a:1044_2	maggabrahmacariyavāsaṃ vuttho. Yaññopanītoti upanītayañño paṭiyāditayañño ca. Tamupavhayethāti	1044	
PA_atk-s03_01a:1044_3	yena yañño paṭiyādito, so taṃ paramatthabrāhmaṇaṃ avhayeyya. “Indamavhayāma, somamavhayāma,	1044	
PA_atk-s03_01a:1044_4	varuṇamavhayāma, īsānamavhayāma, yāmamavhayāmā”ti idaṃ pana avhānaṃ niratthakaṃ.	1044	
PA_atk-s03_01a:1044_5	Kālenāti avhayanto ca “kālo, bhante, niṭṭhitaṃ bhatta”nti antomajjhanhikakāleyeva	1044	
PA_atk-s03_01a:1044_6	taṃ upavhayeyya. So juhati dakkhiṇeyyeti yo evaṃ kāle khīṇāsavaṃ āmantetvā tattha	1044	
PA_atk-s03_01a:1044_7	catupaccayadakkhiṇaṃ patiṭṭhapeti, so dakkhiṇeyye juhati nāma, na acetane aggimhi pakkhipanto.	1044	
PA_atk-s03_01a:1045_0	Iti brāhmaṇo bhagavato kathaṃ suṇanto pasīditvā idāni attano pasādaṃ āvikaronto addhā	1045	
PA_atk-s03_01a:1045_1	suyiṭṭhantiādimāha. Tassattho – addhā mama yidaṃ idāni suyiṭṭhañca suhutañca bhavissati,	1045	
PA_atk-s03_01a:1045_2	pubbe pana aggimhi jhāpitaṃ niratthakaṃ ahosīti. Añño janoti “ahaṃ brāhmaṇo, ahaṃ	1045	
PA_atk-s03_01a:1045_3	brāhmaṇo”ti vadanto andhabālaputhujjano. Habyasesanti hutasesaṃ. Bhuñjatu bhavantiādi	1045	
PA_atk-s03_01a:1045_4	purimasutte vuttanayeneva veditabbaṃ.	1045	
PA_atk-s03_01a:1046_0	Na khvāhanti na kho ahaṃ. Kasmā panevamāhāti? Tasmiṃ kira bhojane upahaṭamatteva	1046	
PA_atk-s03_01a:1046_1	“satthā bhuñjissatī”ti saññāya catūsu mahādīpesu dvīsu parittadīpasahassesu devatā	1046	
PA_atk-s03_01a:1046_2	pupphaphalādīni ceva sappinavanītatelamadhuphāṇitādīni ca ādāya madhupaṭalaṃ pīḷetvā	1046	
PA_atk-s03_01a:1046_3	madhuṃ gaṇhantiyo viya dibbānubhāvena nibbattitojameva gahetvā pakkhipiṃsu. Tena	1046	
PA_atk-s03_01a:1046_4	taṃ sukhumattaṃ gataṃ, manussānañca oḷārikaṃ vatthūti tesaṃ tāva oḷārikavatthutāya	1046	
PA_atk-s03_01a:1046_5	sammā pariṇāmaṃ na gacchati. Goyūse pana tilabījāni pakkhipitvā pakkattā oḷārikamissakaṃ	1046	
PA_atk-s03_01a:1046_6	jātaṃ, devānañca sukhumaṃ vatthūti tesaṃ sukhumavatthutāya sammā pariṇāmaṃ na gacchati.	1046	
PA_atk-s03_01a:1046_7	Sukkhavipassakakhīṇāsavassāpi kucchiyaṃ na pariṇamati. Aṭṭhasamāpattilābhīkhīṇāsavassa	1046	
PA_atk-s03_01a:1046_8	pana samāpattibalena pariṇāmeyya. Bhagavato pana pākatikeneva kammajatejena pariṇāmeyya.	1046	
PA_atk-s03_01a:1047_0	Appahariteti aharite. Sace hi haritesu tiṇesu pakkhipeyya, siniddhapāyāsena tiṇāni	1047	
PA_atk-s03_01a:1047_1	pūtīni bhaveyyuṃ. Buddhā ca bhūtagāmasikkhāpadaṃ na vītikkamanti, tasmā evamāha.	1047	
PA_atk-s03_01a:1047_2	Yattha pana galappamāṇāni mahātiṇāni, tādise ṭhāne pakkhipituṃ vaṭṭati. Appāṇaketi	1047	
PA_atk-s03_01a:1047_3	sappāṇakasmiṃ hi parittake udake pakkhitte pāṇakā maranti, tasmā evamāha. Yaṃ pana	1047	
PA_atk-s03_01a:1047_4	gambhīraṃ mahāudakaṃ hoti, pātisatepi pātisahassepi pakkhitte na āluḷati, tathārūpe	1047	
PA_atk-s03_01a:1047_5	udake vaṭṭati. Opilāpesīti suvaṇṇapātiyā saddhiṃyeva nimujjāpesi. Cicciṭāyati ciṭiciṭāyatīti	1047	
PA_atk-s03_01a:1047_6	evarūpaṃ saddaṃ karoti. Kiṃ panesa pāyāsassa ānubhāvo, udāhu tathāgatassāti? Tathāgatassa.	1047	
PA_atk-s03_01a:1047_7	Ayaṃ hi brāhmaṇo taṃ pāyāsaṃ opilāpetvā ummaggaṃ āruyha satthu santikaṃ anāgantvāva	1047	
PA_atk-s03_01a:1047_8	gaccheyya, atha bhagavā – “ettakaṃ acchariyaṃ disvā mama santikaṃ āgamissati. Athassāhaṃ	1047	
PA_atk-s03_01a:1047_9	dhammadesanāya micchādiṭṭhigahaṇaṃ bhinditvā sāsane otāretvā amatapānaṃ pāyessāmī”ti	1047	
PA_atk-s03_01a:1047_10	adhiṭṭhānabalena evamakāsi.	10471	
PA_atk-s03_01a:1048_0	Dāru samādahānoti dāruṃ jhāpayamāno. Bahiddhā hi etanti etaṃ dārujjhāpanaṃ nāma ariyadhammato	1048	
PA_atk-s03_01a:1048_1	bahiddhā. Yadi etena suddhi bhaveyya, ye davaḍāhakādayo bahūni dārūni jhāpenti, te	1048	
PA_atk-s03_01a:1048_2	paṭhamataraṃ sujjheyyuṃ. Kusalāti khandhādīsu kusalā. Ajjhattamevujjalayāmi jotinti	1048	
PA_atk-s03_01a:1048_3	niyakajjhatte attano santānasmiṃyeva ñāṇajotiṃ jālemi. Niccagginīti āvajjanapaṭibaddhena	1048	
PA_atk-s03_01a:1048_4	sabbaññutaññāṇena niccaṃ pajjalitaggi. Niccasamāhitattoti niccaṃ sammā ṭhapitacitto.	1048	
PA_atk-s03_01a:1048_5	Brahmacariyaṃ carāmīti bodhimaṇḍe caritaṃ brahmacariyaṃ gahetvā evaṃ vadati.	1048	
PA_atk-s03_01a:1049_0	Māno hi te, brāhmaṇa, khāribhāroti yathā khāribhāro khandhena vayhamāno upari ṭhitopi	1049	
PA_atk-s03_01a:1049_1	akkantakkantaṭṭhāne pathaviyā saddhiṃ phuseti, evameva jātigottakulādīni mānavatthūni	1049	
PA_atk-s03_01a:1049_2	nissāya ussāpito mānopi tattha tattha issaṃ uppādento catūsu apāyesu saṃsīdāpeti.	1049	
PA_atk-s03_01a:1049_3	Tenāha “māno hi te, brāhmaṇa, khāribhāro”ti. Kodho dhūmoti tava ñāṇaggissa upakkilesaṭṭhena	1049	
PA_atk-s03_01a:1049_4	kodho dhumo. Tena hi te upakkiliṭṭho ñāṇaggi na virocati. Bhasmani mosavajjanti nirojaṭṭhena	1049	
PA_atk-s03_01a:1049_5	musāvādo chārikā nāma. Yathā hi chārikāya paṭicchanno aggi na joteti, evaṃ te musāvādena	1049	
PA_atk-s03_01a:1049_6	paṭicchannaṃ ñāṇanti dasseti. Jivhā sujāti yathā tuyhaṃ suvaṇṇarajatalohakaṭṭhamattikāsu	1049	
PA_atk-s03_01a:1049_7	aññataramayā yāgayajanatthāya sujā hoti, evaṃ mayhaṃ dhammayāgaṃ yajanatthāya pahūtajivhā	1049	
PA_atk-s03_01a:1049_8	sujāti vadati. Hadayaṃ jotiṭṭhānanti yathā tuyhaṃ nadītīre jotiṭṭhānaṃ, evaṃ mayhaṃ	1049	
PA_atk-s03_01a:1049_9	dhammayāgassa yajanaṭṭhānatthena sattānaṃ hadayaṃ jotiṭṭhānaṃ. Attāti cittaṃ.	1049	
PA_atk-s03_01a:1050_0	Dhammo rahadoti yathā tvaṃ aggiṃ paricaritvā dhūmachārikasedakiliṭṭhasarīro sundarikaṃ	1050	
PA_atk-s03_01a:1050_1	nadiṃ otaritvā nhāyasi, evaṃ mayhaṃ sundarikāsadisena bāhirena rahadena attho natthi,	1050	
PA_atk-s03_01a:1050_2	aṭṭhaṅgikamaggadhammo pana mayhaṃ rahado, tatrāhaṃ pāṇasatampi pāṇasahassampi caturāsītipāṇasahassānipi	1050	
PA_atk-s03_01a:1050_3	ekappahārena nhāpemi. Sīlatitthoti tassa pana me dhammarahadassa catupārisuddhisīlaṃ	1050	
PA_atk-s03_01a:1050_4	titthanti dasseti. Anāviloti yathā tuyhaṃ sundarikā nadī catūhi pañcahi ekato nhāyantehi	1050	
PA_atk-s03_01a:1050_5	heṭṭhupariyavālikā āluḷā hoti, na evaṃ mayhaṃ rahado, anekasatasahassesupi pāṇesu	1050	
PA_atk-s03_01a:1050_6	otaritvā nhāyantesu so anāvilo vippasannova hoti. Sabbhi sataṃ pasatthoti paṇḍitehi	1050	
PA_atk-s03_01a:1050_7	paṇḍitānaṃ pasaṭṭho. Uttamatthena vā so sabbhīti vuccati, paṇḍitehi pasatthattā sataṃ	1050	
PA_atk-s03_01a:1050_8	pasattho. Taranti pāranti nibbānapāraṃ gacchanti.	1050	
PA_atk-s03_01a:1051_0	Idāni ariyamaggarahadassa aṅgāni uddharitvā dassento saccaṃ dhammotiādimāha. Tattha	1051	
PA_atk-s03_01a:1051_1	saccanti vacīsaccaṃ. Dhammoti iminā diṭṭhisaṅkappavāyāmasatisamādhayo dasseti. Saṃyamoti	1051	
PA_atk-s03_01a:1051_2	iminā kammantājīvā gahitā. Saccanti vā iminā maggasaccaṃ gahitaṃ. Sā atthato sammādiṭṭhi.	1051	
PA_atk-s03_01a:1051_3	Vuttañhetaṃ – “sammādiṭṭhi maggo ceva hetu cā”ti. Sammādiṭṭhiyā pana gahitāya taggatikattā	1051	
PA_atk-s03_01a:1051_4	sammāsaṅkappo gahitova hoti. Dhammoti iminā vāyāmasatisamādhayo. Saṃyamoti iminā	1051	
PA_atk-s03_01a:1051_5	vācākammantājīvā. Evampi aṭṭhaṅgiko maggo dassito hoti. Atha vā saccanti paramatthasaccaṃ,	1051	
PA_atk-s03_01a:1051_6	taṃ atthato nibbānaṃ. Dhammotipadena diṭṭhi saṅkappo vāyāmo sati samādhīti pañcaṅgāni	1051	
PA_atk-s03_01a:1051_7	gahitāni. Saṃyamoti vācā kammanto ājīvoti tīṇi. Evampi aṭṭhaṅgiko maggo dassito hoti.	1051	
PA_atk-s03_01a:1051_8	Brahmacariyanti etaṃ brahmacariyaṃ nāma. Majjhe sitāti sassatucchede vajjetvā majjhe	1051	
PA_atk-s03_01a:1051_9	nissitā. Brahmapattīti seṭṭhapatti. Sa tujjubhūtesu namo karohīti ettha ta-kāro padasandhikaro,	1051	
PA_atk-s03_01a:1051_10	sa tvaṃ ujubhūtesu khīṇāsavesu namo karohīti attho. Tamahaṃ naraṃ dhammasārīti brūmīti	10511	
PA_atk-s03_01a:1051_11	yo evaṃ paṭipajjati, tamahaṃ puggalaṃ “dhammasārī eso dhammasāriyā paṭicchanno”ti	10511	
PA_atk-s03_01a:1051_12	ca “kusaladhammehi akusaladhamme sāretvā ṭhito”ti vāti vadāmīti. Navamaṃ.	10511	
PA_atk-s03_01a:1052	10. Bahudhītarasuttavaṇṇanā	105	
PA_atk-s03_01a:1053_0	196. Dasame aññatarasmiṃ vanasaṇḍeti paccūsasamaye lokaṃ olokento tassa brāhmaṇassa	1053	
PA_atk-s03_01a:1053_1	arahattassa upanissayaṃ disvā “gacchāmissa saṅgahaṃ karissāmī”ti gantvā tasmiṃ vanasaṇḍe	1053	
PA_atk-s03_01a:1053_2	viharati. Naṭṭhā hontīti kasitvā vissaṭṭhā aṭavimukhā caramānā brāhmaṇe bhuñjituṃ	1053	
PA_atk-s03_01a:1053_3	gate palātā honti. Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ	1053	
PA_atk-s03_01a:1053_4	kāyaṃ paṇidhāyāti uparimaṃ sarīraṃ ujukaṃ ṭhapetvā, aṭṭhārasa piṭṭhikaṇṭake koṭiyā	1053	
PA_atk-s03_01a:1053_5	koṭiṃ paṭipādetvā. Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā,	1053	
PA_atk-s03_01a:1053_6	mukhasamīpe vā katvāti attho. Teneva vibhaṅge vuttaṃ – “ayaṃ sati upaṭṭhitā hoti	1053	
PA_atk-s03_01a:1053_7	sūpaṭṭhitā nāsikagge vā mukhanimitte vā, tena vuccati parimukhaṃ satiṃ upaṭṭhapetvā”ti.	1053	
PA_atk-s03_01a:1053_8	Atha vā “parīti pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati	1053	
PA_atk-s03_01a:1053_9	parimukhaṃ satiṃ upaṭṭhapetvā”ti evaṃ paṭisambhidāyaṃ vuttanayenapettha attho daṭṭhabbo.	1053	
PA_atk-s03_01a:1053_10	Tatrāyaṃ saṅkhepo – “pariggahitaniyyānaṃ satiṃ katvā”ti. Evaṃ nisīdanto ca pana chabbaṇṇā	10531	
PA_atk-s03_01a:1053_11	ghanabuddharasmiyo vissajjetvā nisīdi. Upasaṅkamīti domanassābhibhūto āhiṇḍanto,	10531	
PA_atk-s03_01a:1053_12	“sukhena vatāyaṃ samaṇo nisinno”ti cintetvā upasaṅkami.	10531	
PA_atk-s03_01a:1054_0	Ajjasaṭṭhiṃ na dissantīti ajja chadivasamattakā paṭṭhāya na dissanti. Pāpakāti lāmakā	1054	
PA_atk-s03_01a:1054_1	tilakhāṇukā. Tena kira tilakhette vapite tadaheva devo vassitvā tile paṃsumhi osīdāpesi,	1054	
PA_atk-s03_01a:1054_2	pupphaṃ vā phalaṃ vā gahetuṃ nāsakkhiṃsu. Yepi vaḍḍhiṃsu, tesaṃ upari pāṇakā patitvā	1054	
PA_atk-s03_01a:1054_3	paṇṇāni khādiṃsu, ekapaṇṇadupaṇṇā khāṇukā avasissiṃsu. Brāhmaṇo khettaṃ oloketuṃ	1054	
PA_atk-s03_01a:1054_4	gato te disvā – “vaḍḍhiyā me tilā gahitā, tepi naṭṭhā”ti domanassajāto ahosi, taṃ	1054	
PA_atk-s03_01a:1054_5	gahetvā imaṃ gāthamāha.	1054	
PA_atk-s03_01a:1055_0	Ussoḷhikāyāti ussāhena kaṇṇanaṅguṭṭhādīni ukkhipitvā vicarantā uppatanti. Tassa kira	1055	
PA_atk-s03_01a:1055_1	anupubbena bhogesu parikkhīṇesu pakkhipitabbassa abhāvena tucchakoṭṭhā ahesuṃ. Tassa	1055	
PA_atk-s03_01a:1055_2	ito cito ca sattahi gharehi āgatā mūsikā te tucchakoṭṭhe pavisitvā uyyānakīḷaṃ kīḷantā	1055	
PA_atk-s03_01a:1055_3	viya naccanti, taṃ gahetvā evamāha.	1055	
PA_atk-s03_01a:1056_0	Uppāṭakehi sañchannoti uppāṭakapāṇakehi sañchanno. Tassa kira brāhmaṇassa sayanatthāya	1056	
PA_atk-s03_01a:1056_1	santhataṃ tiṇapaṇṇasanthāraṃ koci antarantarā paṭijagganto natthi. So divasaṃ araññe	1056	
PA_atk-s03_01a:1056_2	kammaṃ katvā sāyaṃ āgantvā tasmiṃ nipajjati. Athassa uppāṭakapāṇakā sarīraṃ ekacchannaṃ	1056	
PA_atk-s03_01a:1056_3	karontā khādanti, taṃ gahetvā evamāha.	1056	
PA_atk-s03_01a:1057_0	Vidhavāti matapatikā. Yāva kira tassa brāhmaṇassa gehe vibhavamattā ahosi, tāva tā	1057	
PA_atk-s03_01a:1057_1	vidhavāpi hutvā patikulesu vasituṃ labhiṃsu. Yadā pana so niddhano jāto, tadā tā	1057	
PA_atk-s03_01a:1057_2	“pitugharaṃ gacchathā”ti sassusasurādīhi nikkaḍḍhitā tato tasseva gharaṃ āgantvā	1057	
PA_atk-s03_01a:1057_3	vasantiyo brāhmaṇassa bhojanakāle “gacchatha ayyakena saddhiṃ bhuñjathā”ti putte	1057	
PA_atk-s03_01a:1057_4	pesenti, tehi pātiyaṃ hatthesu otāritesu brāhmaṇo hatthassa okāsaṃ na labhati. Taṃ	1057	
PA_atk-s03_01a:1057_5	gahetvā imaṃ gāthamāha.	1057	
PA_atk-s03_01a:1058_0	Piṅgalāti kaḷārapiṅgalā. Tilakāhatāti kāḷasetādivaṇṇehi tilakehi āhatagattā. Sottaṃ	1058	
PA_atk-s03_01a:1058_1	pādena bodhetīti niddaṃ okkantaṃ pādena paharitvā pabodheti. Ayaṃ kira brāhmaṇo mūsikasaddena	1058	
PA_atk-s03_01a:1058_2	ubbāḷho uppāṭakehi ca khajjamāno sabbarattiṃ niddaṃ alabhitvā paccūsakāle niddāyati.	1058	
PA_atk-s03_01a:1058_3	Atha naṃ akkhīsu nimmilitamattesveva – “kiṃ karosi, brāhmaṇa, pacchā ca pubbe ca	1058	
PA_atk-s03_01a:1058_4	gahitassa iṇassa? Vaḍḍhi matthakaṃ pattā, satta dhītaro posetabbā. Idāni iṇāyikā	1058	
PA_atk-s03_01a:1058_5	āgantvā gehaṃ parivāressanti, gaccha kammaṃ karohī”ti pādena paharitvā pabodheti.	1058	
PA_atk-s03_01a:1058_6	Taṃ gahetvā imaṃ gāthamāha.	1058	
PA_atk-s03_01a:1059_0	Iṇāyikāti yesaṃ anena hatthato iṇaṃ gahitaṃ. So kira kassaci hatthato ekaṃ kahāpaṇaṃ	1059	
PA_atk-s03_01a:1059_1	kassaci dve kassaci dasa…pe… kassaci satanti evaṃ bahūnaṃ hatthato iṇaṃ aggahesi.	1059	
PA_atk-s03_01a:1059_2	Te divā brāhmaṇaṃ apassantā “gehato taṃ nikkhantameva gaṇhissāmā”ti balavapaccūse	1059	
PA_atk-s03_01a:1059_3	gantvā codenti. Taṃ gahetvā imaṃ gāthamāha.	1059	
PA_atk-s03_01a:1060_0	Bhagavā tena brāhmaṇena imāhi sattahi gāthāhi dukkhe kathite “yaṃ yaṃ, brāhmaṇa,	1060	
PA_atk-s03_01a:1060_1	tayā dukkhaṃ kathitaṃ, sabbametaṃ mayhaṃ natthī”ti dassento paṭigāthāhi brāhmaṇassa	1060	
PA_atk-s03_01a:1060_2	dhammadesanaṃ vaḍḍhesi. Brāhmaṇo tā gāthā sutvā bhagavati pasanno saraṇesu patiṭṭhāya	1060	
PA_atk-s03_01a:1060_3	pabbajitvā arahattaṃ pāpuṇi. Taṃ dassetuṃ evaṃ vutte bhāradvājagottotiādi vuttaṃ.	1060	
PA_atk-s03_01a:1060_4	Tattha alatthāti labhi.	1060	
PA_atk-s03_01a:1061_0	Tañca pana brāhmaṇaṃ bhagavā pabbājetvā ādāya jetavanaṃ gantvā punadivase tena therena	1061	
PA_atk-s03_01a:1061_1	pacchāsamaṇena kosalarañño gehadvāraṃ agamāsi. Rājā “satthā āgato”ti sutvā pāsādā	1061	
PA_atk-s03_01a:1061_2	oruyha vanditvā hatthato pattaṃ gahetvā tathāgataṃ uparipāsādaṃ āropetvā varāsane	1061	
PA_atk-s03_01a:1061_3	nisīdāpetvā gandhodakena pāde dhovitvā satapākatelena makkhetvā yāguṃ āharāpetvā	1061	
PA_atk-s03_01a:1061_4	rajatadaṇḍaṃ suvaṇṇakaṭacchuṃ gahetvā satthu upanāmesi. Satthā pattaṃ pidahi. Rājā	1061	
PA_atk-s03_01a:1061_5	tathāgatassa pādesu patitvā, “sace me, bhante, doso atthi, khamathā”ti āha. Natthi,	1061	
PA_atk-s03_01a:1061_6	mahārājāti. Atha kasmā yāguṃ na gaṇhathāti? Palibodho atthi, mahārājāti. Kiṃ pana,	1061	
PA_atk-s03_01a:1061_7	bhante, yāguṃ agaṇhanteheva labhitabbo esa palibodho, paṭibalo ahaṃ palibodhaṃ dātuṃ,	1061	
PA_atk-s03_01a:1061_8	gaṇhatha, bhanteti. Satthā aggahesi. Mahallakattheropi dīgharattaṃ chāto yāvadatthaṃ	1061	
PA_atk-s03_01a:1061_9	yāguṃ pivi. Rājā khādanīyabhojanīyaṃ datvā bhattakiccāvasāne bhagavantaṃ vanditvā	1061	
PA_atk-s03_01a:1061_10	āha – “bhagavā tumhe paveṇiyā āgate okkākavaṃse uppajjitvā cakkavattisiriṃ pahāya	10611	
PA_atk-s03_01a:1061_11	pabbajitvā loke aggataṃ patto, ko nāma, bhante, tumhākaṃ palibodho”ti? Mahārāja,	10611	
PA_atk-s03_01a:1061_12	etassa mahallakattherassa palibodho amhākaṃ palibodhasadisovāti.	10611	
PA_atk-s03_01a:1062_0	Rājā theraṃ vanditvā – “ko, bhante, tumhākaṃ palibodho”ti pucchi? Iṇapalibodho, mahārājāti.	1062	
PA_atk-s03_01a:1062_1	Kittako, bhanteti? Gaṇehi, mahārājāti. Rañño “ekaṃ dve sataṃ sahassa”nti gaṇentassa	1062	
PA_atk-s03_01a:1062_2	aṅguliyo nappahonti. Athekaṃ purisaṃ pakkositvā, “gaccha, bhaṇe, nagare bheriṃ carāpehi	1062	
PA_atk-s03_01a:1062_3	‘sabbe bahudhītikabrāhmaṇassa iṇāyikā rājaṅgaṇe sannipatantū”ti. Manussā bheriṃ sutvā	1062	
PA_atk-s03_01a:1062_4	sannipatiṃsu. Rājā tesaṃ hatthato paṇṇāni āharāpetvā sabbesaṃ anūnaṃ dhanamadāsi.	1062	
PA_atk-s03_01a:1062_5	Tattha suvaṇṇameva satasahassagghanakaṃ ahosi. Puna rājā pucchi – “aññopi atthi,	1062	
PA_atk-s03_01a:1062_6	bhante, palibodho”ti. Iṇaṃ nāma, mahārāja, datvā muccituṃ sakkā, etā pana satta dārikā	1062	
PA_atk-s03_01a:1062_7	mahāpalibodhā mayhanti. Rājā yānāni pesetvā tassa dhītaro āharāpetvā attano dhītaro	1062	
PA_atk-s03_01a:1062_8	katvā taṃ taṃ kulagharaṃ pesetvā, “aññopi, bhante, atthi palibodho”ti pucchi? Brāhmaṇī,	1062	
PA_atk-s03_01a:1062_9	mahārājāti. Rājā yānaṃ pesetvā, tassa brāhmaṇiṃ āharāpetvā, ayyikaṭṭhāne ṭhapetvā	1062	
PA_atk-s03_01a:1062_10	puna pucchi – “aññopi, bhante, atthi palibodho”ti? Natthi, mahārājāti vutte rājāpi	10621	
PA_atk-s03_01a:1062_11	cīvaradussāni dāpetvā, “bhante, mama santakaṃ tumhākaṃ bhikkhubhāvaṃ jānāthā”ti āha.	10621	
PA_atk-s03_01a:1062_12	Āma, mahārājāti. Atha naṃ rājā āha – “bhante, cīvarapiṇḍapātādayopi sabbe paccayā	10621	
PA_atk-s03_01a:1062_13	amhākaṃ santakā bhavissanti. Tumhe tathāgatassa manaṃ gahetvā samaṇadhammaṃ karothā”ti.	10621	
PA_atk-s03_01a:1062_14	Thero tatheva appamatto samaṇadhammaṃ karonto nacirasseva āsavakkhayaṃ pattoti. Dasamaṃ.	10621	
PA_atk-s03_01a:1063	Paṭhamo vaggo.	106	
PA_atk-s03_01a:1064	2. Upāsakavaggo	106	
PA_atk-s03_01a:1065	1. Kasibhāradvājasuttavaṇṇanā	106	
PA_atk-s03_01a:1066_0	197. Dutiyavaggassa paṭhame magadhesūti evaṃnāmake janapade. Dakkhiṇāgirisminti rājagahaṃ	1066	
PA_atk-s03_01a:1066_1	parivāretvā ṭhitassa girino dakkhiṇabhāge janapado atthi, tasmiṃ janapade, tattha	1066	
PA_atk-s03_01a:1066_2	vihārassāpi tadeva nāmaṃ. Ekanāḷāyaṃ brāhmaṇagāmeti ekanāḷāti tassa gāmassa nāmaṃ.	1066	
PA_atk-s03_01a:1066_3	Brāhmaṇā panettha sambahulā paṭivasanti, brāhmaṇabhogo eva vā so. Tasmā “brāhmaṇagāmo”ti vuccati.	1066	
PA_atk-s03_01a:1067_0	Tena kho pana samayenāti yaṃ samayaṃ bhagavā magadharaṭṭhe ekanāḷaṃ brāhmaṇagāmaṃ	1067	
PA_atk-s03_01a:1067_1	upanissāya dakkhiṇagirimahāvihāre brāhmaṇassa indriyaparipākaṃ āgamayamāno viharati,	1067	
PA_atk-s03_01a:1067_2	tena samayena. Kasibhāradvājassāti so brāhmaṇo kasiṃ nissāya jīvati, bhāradvājoti	1067	
PA_atk-s03_01a:1067_3	cassa gottaṃ. Pañcamattānīti pañca pamāṇāni, anūnāni anadhikāni pañcanaṅgalasatānīti	1067	
PA_atk-s03_01a:1067_4	vuttaṃ hoti. Payuttānīti yojitāni, balībaddānaṃ khandhesu ṭhapetvā yuge yottehi yojitānīti attho.	1067	
PA_atk-s03_01a:1068_0	Vappakāleti vappanakāle bījanikkhepasamaye. Tattha dve vappāni kalalavappañca paṃsuvappañca.	1068	
PA_atk-s03_01a:1068_1	Paṃsuvappaṃ idha adhippetaṃ, tañca kho paṭhamadivase maṅgalavappaṃ. Tatthāyaṃ upakaraṇasampadā	1068	
PA_atk-s03_01a:1068_2	– tīṇi balibaddasahassāni upaṭṭhāpitāni honti, sabbesaṃ suvaṇṇamayāni siṅgāni paṭimukkāni,	1068	
PA_atk-s03_01a:1068_3	rajatamayā khurā, sabbe setamālāhi ceva gandhapañcaṅgulīhi ca alaṅkatā paripuṇṇapañcaṅgā	1068	
PA_atk-s03_01a:1068_4	sabbalakkhaṇasampannā, ekacce kāḷā añjanavaṇṇā, ekacce setā phalikavaṇṇā, ekacce	1068	
PA_atk-s03_01a:1068_5	rattā pavāḷavaṇṇā, ekacce kammāsā masāragallavaṇṇā. Evaṃ pañcasatā kassakā sabbe	1068	
PA_atk-s03_01a:1068_6	ahatasetavatthā gandhamālālaṅkatā dakkhiṇaaṃsakūṭesu patiṭṭhitapupphacumbaṭakā haritālamanosilālañjanujjalagattā	1068	
PA_atk-s03_01a:1068_7	dasa dasa naṅgalā ekekagumbā hutvā gacchanti. Naṅgalānaṃ sīsañca yugañca patodā ca	1068	
PA_atk-s03_01a:1068_8	suvaṇṇakhacitā. Paṭhamanaṅgale aṭṭha balībaddā yuttā, sesesu cattāro cattāro, avasesā	1068	
PA_atk-s03_01a:1068_9	kilantaparivattanatthaṃ ānītā. Ekekagumbe ekekabījasakaṭaṃ ekeko kasati, ekeko vappati.	1068	
PA_atk-s03_01a:1069_0	Brāhmaṇo pana pageva massukammaṃ kārāpetvā nhāyitvā sugandhagandhehi vilitto pañcasatagghanakaṃ	1069	
PA_atk-s03_01a:1069_1	vatthaṃ nivāsetvā sahassagghanakaṃ ekaṃsaṃ karitvā ekekissā aṅguliyā dve dveti vīsati	1069	
PA_atk-s03_01a:1069_2	aṅgulimuddikāyo kaṇṇesu sīhakuṇḍalāni sīse brahmaveṭhanaṃ paṭimuñcitvā suvaṇṇamālaṃ	1069	
PA_atk-s03_01a:1069_3	kaṇṭhe katvā brāhmaṇagaṇaparivuto kammantaṃ vosāsati. Athassa brāhmaṇī anekasatabhājanesu	1069	
PA_atk-s03_01a:1069_4	pāyāsaṃ pacāpetvā mahāsakaṭesu āropetvā gandhodakena nhāyitvā sabbālaṅkāravibhūsitā	1069	
PA_atk-s03_01a:1069_5	brāhmaṇīgaṇaparivutā kammantaṃ agamāsi. Gehampissa haritupalittaṃ vippakiṇṇalājaṃ	1069	
PA_atk-s03_01a:1069_6	puṇṇaghaṭakadalidhajapaṭākāhi alaṅkataṃ gandhapupphādīhi sukatabalikammaṃ, khettañca	1069	
PA_atk-s03_01a:1069_7	tesu tesu ṭhānesu samussitaddhajapaṭākaṃ ahosi. Parijanakammakārehi saddhiṃ osaṭaparisā	1069	
PA_atk-s03_01a:1069_8	aḍḍhateyyasahassā ahosi, sabbe ahatavatthā, sabbesaṃ pāyāsabhojanameva paṭiyattaṃ.	1069	
PA_atk-s03_01a:1070_0	Atha brāhmaṇo suvaṇṇapātiṃ dhovāpetvā pāyāsassa pūretvā sappimadhuphāṇitehi abhisaṅkharitvā	1070	
PA_atk-s03_01a:1070_1	naṅgalabalikammaṃ kārāpesi. Brāhmaṇī pañcannaṃ kassakasatānaṃ suvaṇṇarajatakaṃsatambalohamayāni	1070	
PA_atk-s03_01a:1070_2	bhājanāni dāpetvā suvaṇṇakaṭacchuṃ gahetvā pāyāsena parivisantī gacchati. Brāhmaṇo	1070	
PA_atk-s03_01a:1070_3	pana balikammaṃ kāretvā rattabandhikāyo upāhanāyo ārohitvā rattasuvaṇṇadaṇḍakaṃ gahetvā,	1070	
PA_atk-s03_01a:1070_4	“idha pāyāsaṃ detha, idha sappiṃ detha, idha sakkharaṃ dethā”ti vosāsamāno vicarati.	1070	
PA_atk-s03_01a:1070_5	Ayaṃ tāva kammante pavatti.	1070	
PA_atk-s03_01a:1071_0	Vihāre pana yattha yattha buddhā vasanti, tattha tattha nesaṃ devasikaṃ pañca kiccāni	1071	
PA_atk-s03_01a:1071_1	bhavanti, seyyathidaṃ – purebhattakiccaṃ pacchābhattakiccaṃ purimayāmakiccaṃ majjhimayāmakiccaṃ	1071	
PA_atk-s03_01a:1071_2	pacchimayāmakiccanti.	1071	
PA_atk-s03_01a:1072_0	Tatridaṃ purebhattakiccaṃ – bhagavā hi pātova uṭṭhāya upaṭṭhākānuggahatthaṃ sarīraphāsukatthañca	1072	
PA_atk-s03_01a:1072_1	mukhadhovanādiparikammaṃ katvā yāva bhikkhācāravelā, tāva vivittāsane vītināmetvā	1072	
PA_atk-s03_01a:1072_2	bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya	1072	
PA_atk-s03_01a:1072_3	kadāci ekako kadāci bhikkhusaṅghaparivuto gāmaṃ vā nigamaṃ vā piṇḍāya pavisati kadāci	1072	
PA_atk-s03_01a:1072_4	pakatiyā, kadāci anekehi pāṭihāriyehi vattamānehi. Seyyathidaṃ – piṇḍāya pavisato	1072	
PA_atk-s03_01a:1072_5	lokanāthassa purato purato gantvā mudugatiyo vātā pathaviṃ sodhenti, valāhakā udakaphusitāni	1072	
PA_atk-s03_01a:1072_6	muñcantā magge reṇuṃ vūpasametvā upari vitānaṃ hutvā tiṭṭhanti, apare vātā pupphāni	1072	
PA_atk-s03_01a:1072_7	upaharitvā magge okiranti. Unnatā bhūmippadesā onamanti, onatā unnamanti. Pādanikkhepasamaye	1072	
PA_atk-s03_01a:1072_8	samāva bhūmi hoti, sukhasamphassāni padumapupphāni vā pāde sampaṭicchanti. Indakhīlassa	1072	
PA_atk-s03_01a:1072_9	anto ṭhapitamatte dakkhiṇapāde sarīrā chabbaṇṇarasmiyo nikkhamitvā suvaṇṇarasasiñcanāni	1072	
PA_atk-s03_01a:1072_10	viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti.	10721	
PA_atk-s03_01a:1072_11	Hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,	10721	
PA_atk-s03_01a:1072_12	tathā bherivīṇādīni tūriyāni manussānañca kāyūpagāni ābharaṇāni. Tena saññāṇena manussā	10721	
PA_atk-s03_01a:1072_13	jānanti “ajja bhagavā idha piṇḍāya paviṭṭho”ti. Te sunivatthā supārutā gandhapupphādīni	10721	
PA_atk-s03_01a:1072_14	ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ	10721	
PA_atk-s03_01a:1072_15	pūjetvā vanditvā – “amhākaṃ, bhante, dasa bhikkhū, amhākaṃ vīsati, amhākaṃ bhikkhusataṃ	10721	
PA_atk-s03_01a:1072_16	dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.	10721	
PA_atk-s03_01a:1073_0	Bhagavā katabhattakicco tesaṃ santānāni oloketvā tathā dhammaṃ deseti, yathā keci	1073	
PA_atk-s03_01a:1073_1	saraṇagamane patiṭṭhahanti, keci pañcasu sīlesu, keci sotāpattisakadāgāmianāgāmiphalānaṃ	1073	
PA_atk-s03_01a:1073_2	aññatarasmiṃ, keci pabbajitvā aggaphale arahatteti. Evaṃ mahājanaṃ anuggahetvā uṭṭhāyāsanā	1073	
PA_atk-s03_01a:1073_3	vihāraṃ gacchati. Tattha gandhamaṇḍalamāḷe paññattavarabuddhāsane nisīdati bhikkhūnaṃ	1073	
PA_atk-s03_01a:1073_4	bhattakiccapariyosānaṃ āgamayamāno. Tato bhikkhūnaṃ bhattakiccapariyosāne upaṭṭhāko	1073	
PA_atk-s03_01a:1073_5	bhagavato nivedeti. Atha bhagavā gandhakuṭiṃ pavisati. Idaṃ tāva purebhattakiccaṃ.	1073	
PA_atk-s03_01a:1074_0	Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā	1074	
PA_atk-s03_01a:1074_1	pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho	1074	
PA_atk-s03_01a:1074_2	buddhuppādo lokasmiṃ, dullabho manussattapaṭilābho, dullabhā saddhāsampatti, dullabhā	1074	
PA_atk-s03_01a:1074_3	pabbajjā, dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti.	1074	
PA_atk-s03_01a:1074_4	Bhagavā tesaṃ attano cariyānurūpaṃ kammaṭṭhānaṃ deti. Tato sabbepi bhagavantaṃ vanditvā	1074	
PA_atk-s03_01a:1074_5	attano attano rattiṭṭhānadivāṭṭhānāni gacchanti, keci araññaṃ, keci rukkhamūlaṃ,	1074	
PA_atk-s03_01a:1074_6	keci pabbatādīnaṃ aññataraṃ, keci cātumahārājikabhavanaṃ…pe… keci vasavattibhavananti.	1074	
PA_atk-s03_01a:1074_7	Tato bhagavā gandhakuṭiṃ pavisitvā sace ākaṅkhati, dakkhiṇena passena sato sampajāno	1074	
PA_atk-s03_01a:1074_8	muhuttaṃ sīhaseyyaṃ kappeti. Atha samassāsitakāyo uṭṭhahitvā dutiyabhāge lokaṃ voloketi.	1074	
PA_atk-s03_01a:1074_9	Tatiyabhāge yaṃ gāmaṃ vā nigamaṃ vā upanissāya viharati, tattha mahājano purebhattaṃ	1074	
PA_atk-s03_01a:1074_10	dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.	10741	
PA_atk-s03_01a:1074_11	Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane	10741	
PA_atk-s03_01a:1074_12	nisajja dhammaṃ deseti kālayuttaṃ samayayuttaṃ. Atha kālaṃ viditvā parisaṃ uyyojeti,	10741	
PA_atk-s03_01a:1074_13	manussā bhagavantaṃ vanditvā pakkamanti. Idaṃ pacchābhattakiccaṃ.	10741	
PA_atk-s03_01a:1075_0	So evaṃ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya	1075	
PA_atk-s03_01a:1075_1	nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gāhāpeti. Upaṭṭhākopi	1075	
PA_atk-s03_01a:1075_2	buddhāsanaṃ ānetvā papphoṭetvā gandhakuṭipariveṇe paññāpeti. Bhagavā surattadupaṭṭaṃ	1075	
PA_atk-s03_01a:1075_3	nivāsetvā kāyabandhanaṃ bandhitvā uttarāsaṅgaṃ katvā tattha āgantvā nisīdati ekakova	1075	
PA_atk-s03_01a:1075_4	muhuttaṃ paṭisallīno. Atha bhikkhū tato tato āgamma bhagavato upaṭṭhānaṃ gacchanti.	1075	
PA_atk-s03_01a:1075_5	Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.	1075	
PA_atk-s03_01a:1075_6	Bhagavā tesaṃ adhippāyaṃ sampādento purimayāmaṃ vītināmeti. Idaṃ purimayāmakiccaṃ.	1075	
PA_atk-s03_01a:1076_0	Purimayāmakiccapariyosāne pana bhikkhūsu bhagavantaṃ vanditvā pakkamantesu sakaladasasahassilokadhātudevatāyo	1076	
PA_atk-s03_01a:1076_1	okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso	1076	
PA_atk-s03_01a:1076_2	caturakkharampi. Bhagavā tāsaṃ tāsaṃ devatānaṃ pañhaṃ vissajjento majjhimayāmaṃ vītināmeti.	1076	
PA_atk-s03_01a:1076_3	Idaṃ majjhimayāmakiccaṃ.	1076	
PA_atk-s03_01a:1077_0	Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa	1077	
PA_atk-s03_01a:1077_1	kilāsubhāvamocanatthaṃ ekaṃ koṭṭhāsaṃ caṅkamena vītināmeti. Dutiyakoṭṭhāse gandhakuṭiṃ	1077	
PA_atk-s03_01a:1077_2	pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse paccuṭṭhāya	1077	
PA_atk-s03_01a:1077_3	nisīditvā purimabuddhānaṃ santike dānasīlādivasena katādhikārapuggaladassanatthaṃ	1077	
PA_atk-s03_01a:1077_4	buddhacakkhunā lokaṃ oloketi. Idaṃ pacchimayāmakiccaṃ.	1077	
PA_atk-s03_01a:1078_0	Tadāpi evaṃ olokento kasibhāradvājaṃ brāhmaṇaṃ arahattassa upanissayasampannaṃ disvā	1078	
PA_atk-s03_01a:1078_1	– “tattha mayi gate kathā pavattissati, kathāvasāne dhammadesanaṃ sutvā eso brāhmaṇo	1078	
PA_atk-s03_01a:1078_2	saputtadāro tīsu saraṇesu patiṭṭhāya asītikoṭidhanaṃ mama sāsane vippakiritvā aparabhāge	1078	
PA_atk-s03_01a:1078_3	nikkhamma pabbajitvā arahattaṃ pāpuṇissatī”ti ñatvā tattha gantvā kathaṃ samuṭṭhāpetvā	1078	
PA_atk-s03_01a:1078_4	dhammaṃ desesi. Etamatthaṃ dassetuṃ atha kho bhagavātiādi vuttaṃ.	1078	
PA_atk-s03_01a:1079_0	Tattha pubbaṇhasamayanti bhummatthe upayogavacanaṃ, pubbaṇhasamayeti attho. Nivāsetvāti	1079	
PA_atk-s03_01a:1079_1	paridahitvā. Vihāracīvaraparivattanavasenetaṃ vuttaṃ. Pattacīvaramādāyāti pattaṃ	1079	
PA_atk-s03_01a:1079_2	hatthehi, cīvaraṃ kāyena ādiyitvā, sampaṭicchitvā dhāretvāti attho. Bhagavato kira	1079	
PA_atk-s03_01a:1079_3	piṇḍāya pavisitukāmassa bhamaro viya vikasitapadumadvayamajjhaṃ, indanīlamaṇivaṇṇaselamayapatto	1079	
PA_atk-s03_01a:1079_4	hatthadvayamajjhaṃ āgacchati. Taṃ evamāgataṃ pattaṃ hatthehi sampaṭicchitvā cīvarañca	1079	
PA_atk-s03_01a:1079_5	parimaṇḍalaṃ pārutaṃ kāyena dhāretvāti vuttaṃ hoti. Tenupasaṅkamīti yena maggena	1079	
PA_atk-s03_01a:1079_6	kammanto gantabbo, tena ekakova upasaṅkami. Kasmā pana naṃ bhikkhū nānubandhiṃsūti?	1079	
PA_atk-s03_01a:1079_7	Yadā hi bhagavā ekakova katthaci gantukāmo hoti, yāva bhikkhācāravelā dvāraṃ pidahitvā	1079	
PA_atk-s03_01a:1079_8	antogandhakuṭiyaṃ nisīdati. Bhikkhū tāya saññāya jānanti “ajja bhagavā ekakova piṇḍāya	1079	
PA_atk-s03_01a:1079_9	caritukāmo, addhā kañci eva vinetabbapuggalaṃ addasā”ti. Te attano pattacīvaraṃ gahetvā	1079	
PA_atk-s03_01a:1079_10	gandhakuṭiṃ padakkhiṇaṃ katvā vanditvā bhikkhācāraṃ gacchanti. Tadā ca bhagavā evamakāsi,	10791	
PA_atk-s03_01a:1079_11	tasmā bhikkhū nānubandhiṃsūti.	10791	
PA_atk-s03_01a:1080_0	Parivesanā vattatīti tesaṃ suvaṇṇabhājanādīni gahetvā nisinnānaṃ pañcasatānaṃ kassakānaṃ	1080	
PA_atk-s03_01a:1080_1	parivisanā vippakatā hoti. Ekamantaṃ aṭṭhāsīti yattha ṭhitaṃ brāhmaṇo passati, tathārūpe	1080	
PA_atk-s03_01a:1080_2	dassanūpacāre kathāsavanaphāsuke uccaṭṭhāne aṭṭhāsi. Ṭhatvā ca rajatasuvaṇṇarasapiñjaraṃ	1080	
PA_atk-s03_01a:1080_3	candimasūriyānaṃ pabhaṃ atirocamānaṃ samantato sarīrappabhaṃ muñci, yāya ajjhotthaṭattā	1080	
PA_atk-s03_01a:1080_4	brāhmaṇassa kammantasālābhittirukkhakasitamattikapiṇḍādayo suvaṇṇamayā viya ahesuṃ.	1080	
PA_atk-s03_01a:1080_5	Atha manussā bhuñjantā ca kasantā ca sabbakiccāni pahāya asītianubyañjanaparivāraṃ	1080	
PA_atk-s03_01a:1080_6	dvattiṃsamahāpurisalakkhaṇapaṭimaṇḍitaṃ sarīraṃ byāmappabhāparikkhepavibhūsitaṃ bāhuyugalaṃ	1080	
PA_atk-s03_01a:1080_7	jaṅgamaṃ viya padumasaraṃ, rasmijālasamujjalitatārāgaṇamiva gaganatalaṃ, vijjulatāvinaddhamiva	1080	
PA_atk-s03_01a:1080_8	ca kanakasikharaṃ siriyā jalamānaṃ sammāsambuddhaṃ ekamantaṃ ṭhitaṃ disvā hatthapāde	1080	
PA_atk-s03_01a:1080_9	dhovitvā añjaliṃ paggayha samparivāretvā aṭṭhaṃsu. Evaṃ tehi samparivāritaṃ addasā	1080	
PA_atk-s03_01a:1080_10	kho kasibhāradvājo brāhmaṇo bhagavantaṃ piṇḍāya ṭhitaṃ, disvāna bhagavantaṃ etadavoca	10801	
PA_atk-s03_01a:1080_11	– ahaṃ kho, samaṇa, kasāmi ca vapāmi cāti.	10801	
PA_atk-s03_01a:1081_0	Kasmā panāyaṃ evamāha, kiṃ samantapāsādike pasādanīye uttamadamathasamathamanuppattepi	1081	
PA_atk-s03_01a:1081_1	tathāgate appasādena, udāhu aḍḍhatiyānaṃ janasahassānaṃ pāyāsaṃ paṭiyādetvāpi kaṭacchubhikkhāya	1081	
PA_atk-s03_01a:1081_2	maccherenāti? Ubhayathāpi no, bhagavato panassa dassanena atittaṃ nikkhittakammantaṃ	1081	
PA_atk-s03_01a:1081_3	janaṃ disvā “kammabhaṅgaṃ me kātuṃ āgato”ti anattamanatā ahosi, tasmā evamāha. Bhagavato	1081	
PA_atk-s03_01a:1081_4	ca lakkhaṇasampattiṃ disvā – “sacāyaṃ kammante appayojayissa, sakalajambudīpe manussānaṃ	1081	
PA_atk-s03_01a:1081_5	sīse cūḷāmaṇi viya abhavissa, ko nāmassa attho na sampajjissati, evamevaṃ alasatāya	1081	
PA_atk-s03_01a:1081_6	kammante appayojetvā vappamaṅgalādīsu piṇḍāya caratī”tipissa anattamanatā ahosi.	1081	
PA_atk-s03_01a:1081_7	Tenāha – “ahaṃ kho, samaṇa, kasāmi ca vapāmi ca, kasitvā ca vapitvā ca bhuñjāmī”ti.	1081	
PA_atk-s03_01a:1082_0	Ayaṃ kirassa adhippāyo – mayhampi tāva kammantā na byāpajjanti, na camhi yathā tvaṃ	1082	
PA_atk-s03_01a:1082_1	evaṃ lakkhaṇasampanno, tvampi kasitvā ca vapitvā ca bhuñjassu, ko te attho na sampajjeyya	1082	
PA_atk-s03_01a:1082_2	evaṃ lakkhaṇasampannassāti. Apicāyaṃ assosi – “sakyarājakule kira kumāro uppanno,	1082	
PA_atk-s03_01a:1082_3	so cakkavattirajjaṃ pahāya pabbajito”ti. Tasmā idāni “ayaṃ so”ti ñatvā “cakkavattirajjaṃ	1082	
PA_atk-s03_01a:1082_4	pahāya kilantosī”ti upārambhaṃ āropento evamāha. Apica tikkhapañño esa brāhmaṇo,	1082	
PA_atk-s03_01a:1082_5	na bhagavantaṃ apasādento bhaṇati, bhagavato pana rūpasampattiṃ disvā puññasampattiṃ	1082	
PA_atk-s03_01a:1082_6	sambhāvayamāno kathāpavattanatthampi evamāha. Atha bhagavā veneyyavasena sadevake	1082	
PA_atk-s03_01a:1082_7	loke aggakassakavappakabhāvaṃ attano dassento ahampi kho brāhmaṇotiādimāha.	1082	
PA_atk-s03_01a:1083_0	Atha brāhmaṇo cintesi – “ayaṃ samaṇo” ‘ahampi kasāmi ca vapāmi cā’ti bhaṇati. Na	1083	
PA_atk-s03_01a:1083_1	cassa oḷārikāni yuganaṅgalādīni kasibhaṇḍāni passāmi, kiṃ nu kho musā bhaṇatī”ti?	1083	
PA_atk-s03_01a:1083_2	Bhagavantaṃ pādatalato paṭṭhāya yāva kesaggā olokayamāno, aṅgavijjāya katādhikārattā	1083	
PA_atk-s03_01a:1083_3	dvattiṃsavaralakkhaṇasampattimassa ñatvā, “aṭṭhānametaṃ yaṃ evarūpo musā bhaṇeyyā”ti	1083	
PA_atk-s03_01a:1083_4	sañjātabahumāno bhagavati samaṇavādaṃ pahāya gottena bhagavantaṃ samudācaramāno na	1083	
PA_atk-s03_01a:1083_5	kho pana mayaṃ passāma bhoto gotamassātiādimāha. Bhagavā pana yasmā pubbadhammasabhāgatāya	1083	
PA_atk-s03_01a:1083_6	kathanaṃ nāma buddhānaṃ ānubhāvo, tasmā buddhānubhāvaṃ dīpento saddhā bījantiādimāha.	1083	
PA_atk-s03_01a:1084_0	Kā panettha pubbadhammasabhāgatā? Nanu brāhmaṇena bhagavā naṅgalādikasisambhārasamāyogaṃ	1084	
PA_atk-s03_01a:1084_1	puṭṭho apucchitassa bījassa sabhāgatāya āha “saddhā bīja”nti, evañca sati kathāpi	1084	
PA_atk-s03_01a:1084_2	ananusandhikā hoti? Na hi buddhānaṃ ananusandhikakathā nāma atthi, napi pubbadhammassa	1084	
PA_atk-s03_01a:1084_3	asabhāgatāya kathenti. Evaṃ panettha anusandhi veditabbā – brāhmaṇena hi bhagavā	1084	
PA_atk-s03_01a:1084_4	yuganaṅgalādikasisambhāravasena kasiṃ pucchito. So tassa anukampāya “idaṃ apucchita”nti	1084	
PA_atk-s03_01a:1084_5	aparihāpetvā samūlaṃ saupakāraṃ sasambhāraṃ saphalaṃ kasiṃ paññāpetuṃ mūlato paṭṭhāya	1084	
PA_atk-s03_01a:1084_6	dassento “saddhā bīja”ntiādimāha. Tattha bījaṃ kasiyā mūlaṃ, tasmiṃ sati kattabbato,	1084	
PA_atk-s03_01a:1084_7	asati akattabbato, tappamāṇena ca kattabbato. Bīje hi sati kasiṃ karonti, na asati.	1084	
PA_atk-s03_01a:1084_8	Bījappamāṇena ca kusalā kassakā khettaṃ kasanti, na ūnaṃ “mā no sassaṃ parihāyī”ti,	1084	
PA_atk-s03_01a:1084_9	na adhikaṃ “mā no mogho vāyāmo ahosī”ti. Yasmā ca bījameva mūlaṃ, tasmā bhagavā mūlato	1084	
PA_atk-s03_01a:1084_10	paṭṭhāya kasisambhāraṃ dassento tassa brāhmaṇassa kasiyā pubbadhammassa bījassa sabhāgatāya	10841	
PA_atk-s03_01a:1084_11	attano kasiyā pubbadhammaṃ dassento āha “saddhā bīja”nti. Evamettha pubbadhammasabhāgatāpi veditabbā.	10841	
PA_atk-s03_01a:1085_0	Pucchitaṃyeva vatvā apucchitaṃ pacchā kiṃ na vuttanti ce? Tassa upakārabhāvato ca	1085	
PA_atk-s03_01a:1085_1	dhammasambandhasamatthabhāvato ca. Ayaṃ hi brāhmaṇo paññavā, micchādiṭṭhikule pana	1085	
PA_atk-s03_01a:1085_2	jātattā saddhārahito, saddhārahito ca paññavā paresaṃ saddhāya attano avisaye apaṭipajjamāno	1085	
PA_atk-s03_01a:1085_3	visesaṃ nādhigacchati, kilesakālussiyaparāmaṭṭhāpi cassa dubbalā saddhā balavatiyā	1085	
PA_atk-s03_01a:1085_4	paññāya sahasā vattamānā atthasiddhiṃ na karoti hatthinā saddhiṃ ekadhure yutto goṇo	1085	
PA_atk-s03_01a:1085_5	viya. Itissa saddhā upakārikāti taṃ brāhmaṇaṃ saddhāya patiṭṭhāpentena pacchāpi vattabbo	1085	
PA_atk-s03_01a:1085_6	ayamattho desanākusalatāya pubbe vutto. Bījassa ca upakārikā vuṭṭhi, sā tadanantaraṃyeva	1085	
PA_atk-s03_01a:1085_7	vuccamānā samatthā hoti. Evaṃ dhammasambandhasamatthabhāvato pacchāpi vattabbo ayamattho,	1085	
PA_atk-s03_01a:1085_8	añño ca evarūpo īsāyottādi pubbe vuttoti veditabbo.	1085	
PA_atk-s03_01a:1086_0	Tattha sampasādalakkhaṇā saddhā, okappanalakkhaṇā vā. Bījanti pañcavidhaṃ bījaṃ mūlabījaṃ	1086	
PA_atk-s03_01a:1086_1	khandhabījaṃ phalubījaṃ aggabījaṃ bījabījameva pañcamanti. Taṃ sabbampi viruhaṇaṭṭhena	1086	
PA_atk-s03_01a:1086_2	bījanteva saṅkhaṃ gacchati.	1086	
PA_atk-s03_01a:1087_0	Tattha yathā brāhmaṇassa kasiyā mūlabhūtaṃ bījaṃ dve kiccāni karoti, heṭṭhā mūlena	1087	
PA_atk-s03_01a:1087_1	patiṭṭhāti, upari aṅkuraṃ uṭṭhāpeti, evaṃ bhagavato kasiyā mūlabhūtā saddhā heṭṭhā	1087	
PA_atk-s03_01a:1087_2	sīlamūlena patiṭṭhāti, upari samathavipassanaṅkuraṃ uṭṭhāpeti. Yathā ca taṃ mūlena	1087	
PA_atk-s03_01a:1087_3	pathavirasaṃ āporasaṃ gahetvā nāḷena dhaññaparipākagahaṇatthaṃ vaḍḍhati, evamayaṃ	1087	
PA_atk-s03_01a:1087_4	sīlamūlena samathavipassanārasaṃ gahetvā ariyamagganāḷena ariyaphaladhaññaparipākagahaṇatthaṃ	1087	
PA_atk-s03_01a:1087_5	vaḍḍhati. Yathā ca taṃ subhūmiyaṃ patiṭṭhahitvā mūlaṅkurapaṇṇanāḷakaṇḍapasavehi vuddhiṃ	1087	
PA_atk-s03_01a:1087_6	virūḷhiṃ vepullaṃ patvā khīraṃ janetvā anekasāliphalabharitaṃ sālisīsaṃ nipphādeti,	1087	
PA_atk-s03_01a:1087_7	evamesā cittasantāne patiṭṭhahitvā chahi visuddhīhi vuddhiṃ virūḷhiṃ vepullaṃ patvā	1087	
PA_atk-s03_01a:1087_8	ñāṇadassanavisuddhikhīraṃ janetvā anekapaṭisambhidābhiññābharitaṃ arahattaphalaṃ	1087	
PA_atk-s03_01a:1087_9	nipphādeti. Tena vuttaṃ “saddhā bīja”nti.	1087	
PA_atk-s03_01a:1088_0	Kasmā pana aññesu paropaññāsāya kusaladhammesu ekato uppajjamānesu saddhāva “bīja”nti	1088	
PA_atk-s03_01a:1088_1	vuttāti ce? Bījakiccakaraṇato. Yathā hi tesu viññāṇaṃyeva vijānanakiccaṃ karoti,	1088	
PA_atk-s03_01a:1088_2	evaṃ saddhā bījakiccaṃ. Sā ca sabbakusalānaṃ mūlabhūtā. Yathāha – “saddhājāto upasaṅkamati,	1088	
PA_atk-s03_01a:1088_3	upasaṅkamanto payirupāsati…pe… paññāya ca naṃ ativijjha passatī”ti.	1088	
PA_atk-s03_01a:1089_0	Akusaladhamme ceva kāyañca tapatīti tapo. Indriyasaṃvaravīriyadhutaṅgadukkarakārikānaṃ	1089	
PA_atk-s03_01a:1089_1	etaṃ adhivacanaṃ, idha pana indriyasaṃvaro adhippeto. Vuṭṭhīti vassavuṭṭhi vātavuṭṭhītiādi	1089	
PA_atk-s03_01a:1089_2	anekavidhā, idha vassavuṭṭhi adhippetā. Yathā hi brāhmaṇassa vassavuṭṭhisamanuggahitaṃ	1089	
PA_atk-s03_01a:1089_3	bījaṃ bījamūlakañca sassaṃ viruhati na milāyati nipphattiṃ gacchati, evaṃ bhagavato	1089	
PA_atk-s03_01a:1089_4	indriyasaṃvarasamanuggahitā saddhā, saddhāmūlā ca sīlādayo dhammā viruhanti, na milāyanti	1089	
PA_atk-s03_01a:1089_5	nipphattiṃ gacchanti. Tenāha “tapo vuṭṭhī”ti.	1089	
PA_atk-s03_01a:1090_0	Paññā meti ettha vutto me-saddo purimapadesupi yojetabbo “saddhā me bījaṃ, tapo me	1090	
PA_atk-s03_01a:1090_1	vuṭṭhī”ti tena kiṃ dīpeti? Yathā, brāhmaṇa, tayā vapite khette sace vuṭṭhi atthi,	1090	
PA_atk-s03_01a:1090_2	iccetaṃ kusalaṃ. No ce atthi, udakampi tāva dātabbaṃ hoti. Tathā mayā hiriīse paññāyuganaṅgale	1090	
PA_atk-s03_01a:1090_3	manoyottena ekābaddhe kate vīriyabalībadde yojetvā satipācanena vijjhitvā attano	1090	
PA_atk-s03_01a:1090_4	cittasantānakhettamhi saddhābīje vapite vuṭṭhiyā abhāvo nāma natthi, ayaṃ pana me	1090	
PA_atk-s03_01a:1090_5	niccakālaṃ indriyasaṃvaratapo vuṭṭhīti.	1090	
PA_atk-s03_01a:1091_0	Paññāti kāmāvacarādibhedato anekavidhā. Idha pana saha vipassanāya maggapaññā adhippetā.	1091	
PA_atk-s03_01a:1091_1	Yuganaṅgalanti yugañca naṅgalañca yuganaṅgalaṃ. Yathā hi brāhmaṇassa yuganaṅgalaṃ,	1091	
PA_atk-s03_01a:1091_2	evaṃ bhagavato duvidhāpi vipassanā paññā ca. Tattha yathā yugaṃ īsāya upanissayaṃ	1091	
PA_atk-s03_01a:1091_3	hoti, purato ca īsābaddhaṃ hoti, yottānaṃ nissayaṃ hoti, balībaddānaṃ ekato gamanaṃ	1091	
PA_atk-s03_01a:1091_4	dhāreti, evaṃ paññā hirippamukhānaṃ dhammānaṃ upanissayā hoti. Yathāha – “paññuttarā	1091	
PA_atk-s03_01a:1091_5	sabbe kusalā dhammā”ti ca, “paññā hi seṭṭhā kusalā vadanti, nakkhattarājāriva tārakāna”nti	1091	
PA_atk-s03_01a:1091_6	ca. Kusalānaṃ dhammānaṃ pubbaṅgamaṭṭhena purato ca hoti. Yathāha – “sīlaṃ sirī cāpi	1091	
PA_atk-s03_01a:1091_7	satañca dhammo, anvāyikā paññavato bhavantī”ti hirivippayogena anuppattito pana īsābaddho	1091	
PA_atk-s03_01a:1091_8	hoti. Manosaṅkhātassa samādhiyottassa nissayapaccayato yottānaṃ nissayo hoti. Accāraddhātilīnabhāvapaṭisedhanato	1091	
PA_atk-s03_01a:1091_9	vīriyabalībaddānaṃ ekato gamanaṃ dhāreti, yathā ca naṅgalaṃ phālayuttaṃ kasanakāle	1091	
PA_atk-s03_01a:1091_10	pathavighanaṃ bhindati, mūlasantānakāni padāleti, evaṃ satiyuttā paññā vipassanākāle	10911	
PA_atk-s03_01a:1091_11	dhammānaṃ santatisamūhakiccārammaṇaghanaṃ bhindati, sabbakilesamūlasantānakāni padāleti.	10911	
PA_atk-s03_01a:1091_12	Sā ca kho lokuttarāva, itarā pana lokikāpi siyā. Tenāha “paññā me yuganaṅgala”nti.	10911	
PA_atk-s03_01a:1092_0	Hirīyati pāpakehi dhammehīti hirī. Taggahaṇena tāya avippayuttaṃ ottappampi gahitameva	1092	
PA_atk-s03_01a:1092_1	hoti. Īsāti yuganaṅgalasandhārikā rukkhalaṭṭhi. Yathā hi brāhmaṇassa īsā yuganaṅgalaṃ	1092	
PA_atk-s03_01a:1092_2	dhāreti, evaṃ bhagavatopi hirī lokiyalokuttarapaññāsaṅkhātaṃ yuganaṅgalaṃ dhāreti	1092	
PA_atk-s03_01a:1092_3	hiriabhāve paññāya abhāvato. Yathā ca īsāpaṭibaddhayuganaṅgalaṃ kiccakaraṃ hoti acalaṃ	1092	
PA_atk-s03_01a:1092_4	asithilaṃ, evaṃ hiripaṭibaddhā ca paññā kiccakārī hoti acalā asithilā abbokiṇṇā ahirikena.	1092	
PA_atk-s03_01a:1092_5	Tenāha “hirī īsā”ti. Munātīti mano, cittassetaṃ nāmaṃ. Idha pana manosīsena taṃsampayutto	1092	
PA_atk-s03_01a:1092_6	samādhi adhippeto. Yottanti rajjubandhanaṃ. Taṃ tividhaṃ īsāya saha yugassa bandhanaṃ,	1092	
PA_atk-s03_01a:1092_7	yugena saha balībaddānaṃ bandhanaṃ, sārathinā saha balībaddānaṃ ekābandhananti. Tattha	1092	
PA_atk-s03_01a:1092_8	yathā brāhmaṇassa yottaṃ īsāyugabalībadde ekābaddhe katvā sakakicce paṭipādeti, evaṃ	1092	
PA_atk-s03_01a:1092_9	bhagavato samādhi sabbeva te hiripaññāvīriyadhamme ekārammaṇe avikkhepasabhāvena	1092	
PA_atk-s03_01a:1092_10	bandhitvā sakakicce paṭipādeti. Tenāha “mano yotta”nti.	10921	
PA_atk-s03_01a:1093_0	Cirakatādimatthaṃ saratīti sati. Phāletīti phālo. Pājenti etenāti pājanaṃ. Taṃ idha	1093	
PA_atk-s03_01a:1093_1	“pācana”nti vuttaṃ. Patodassetaṃ nāmaṃ. Phālo ca pācanañca phālapācanaṃ. Yathā hi	1093	
PA_atk-s03_01a:1093_2	brāhmaṇassa phālapācanaṃ, evaṃ bhagavato vipassanāsampayuttā maggasampayuttā ca sati.	1093	
PA_atk-s03_01a:1093_3	Tattha yathā phālo naṅgalaṃ anurakkhati, purato cassa gacchati, evaṃ sati kusalākusalānaṃ	1093	
PA_atk-s03_01a:1093_4	dhammānaṃ gatiyo samanvesamānā ārammaṇe vā upaṭṭhāpayamānā paññānaṅgalaṃ rakkhati.	1093	
PA_atk-s03_01a:1093_5	Tenevesā “satārakkhena cetasā viharatī”tiādīsu viya ārakkhāti vuttā. Appamussanavasena	1093	
PA_atk-s03_01a:1093_6	cassā purato hoti. Satiparicite hi dhamme paññā pajānāti, no pamuṭṭhe. Yathā ca pācanaṃ	1093	
PA_atk-s03_01a:1093_7	balībaddānaṃ vijjhanabhayaṃ dassentaṃ saṃsīdituṃ na deti, uppathagamanaṃ vāreti,	1093	
PA_atk-s03_01a:1093_8	evaṃ sati vīriyabalībaddānaṃ apāyabhayaṃ dassentī kosajjasaṃsīdanaṃ na deti, kāmaguṇasaṅkhāte	1093	
PA_atk-s03_01a:1093_9	agocare cāraṃ nivāretvā kammaṭṭhāne niyojentī uppathagamanaṃ vāreti. Tenāha “sati me phālapācana”nti.	1093	
PA_atk-s03_01a:1094_0	Kāyaguttoti tividhena kāyasucaritena gutto. Vacīguttoti catubbidhena vacīsucaritena	1094	
PA_atk-s03_01a:1094_1	gutto. Ettāvatā pātimokkhasaṃvarasīlaṃ vuttaṃ. Āhāre udare yatoti ettha āhāramukhena	1094	
PA_atk-s03_01a:1094_2	sabbapaccayānaṃ gahitattā catubbidhepi paccaye yato saṃyato nirupakkilesoti attho.	1094	
PA_atk-s03_01a:1094_3	Iminā ājīvapārisuddhisīlaṃ vuttaṃ. Udare yatoti udare yato saṃyato mitabhojī, āhāre	1094	
PA_atk-s03_01a:1094_4	mattaññūti vuttaṃ hoti. Iminā bhojane mattaññutāmukhena paccayapaṭisevanasīlaṃ vuttaṃ.	1094	
PA_atk-s03_01a:1094_5	Tena kiṃ dīpeti? Yathā tvaṃ, brāhmaṇa, bījaṃ vapitvā sassaparipālanatthaṃ kaṇṭakavatiṃ	1094	
PA_atk-s03_01a:1094_6	vā rukkhavatiṃ vā pākāraparikkhepaṃ vā karosi, tena te gomahiṃsamigagaṇā pavesaṃ	1094	
PA_atk-s03_01a:1094_7	alabhantā sassaṃ na vilumpanti, evamahampi taṃ saddhābījaṃ vapitvā nānappakārakusalasassaparipālanatthaṃ	1094	
PA_atk-s03_01a:1094_8	kāyavacīāhāraguttimayaṃ tividhaṃ parikkhepaṃ karomi, tena me rāgādiakusaladhammagomahiṃsamigagaṇā	1094	
PA_atk-s03_01a:1094_9	pavesaṃ alabhantā nānappakārakaṃ kusalasassaṃ na vilumpantīti.	1094	
PA_atk-s03_01a:1095_0	Saccaṃ karomi niddānanti ettha dvīhākārehi avisaṃvādanaṃ saccaṃ. Niddānanti chedanaṃ	1095	
PA_atk-s03_01a:1095_1	lunanaṃ uppāṭanaṃ. Karaṇatthe cetaṃ upayogavacanaṃ veditabbaṃ. Ayaṃ hettha attho	1095	
PA_atk-s03_01a:1095_2	“saccena karomi niddāna”nti. Kiṃ vuttaṃ hoti – “yathā tvaṃ bāhiraṃ kasiṃ katvā sassadūsakānaṃ	1095	
PA_atk-s03_01a:1095_3	tiṇānaṃ hatthena vā asitena vā niddānaṃ karosi, evaṃ ahampi ajjhattikaṃ kasiṃ katvā	1095	
PA_atk-s03_01a:1095_4	kusalasassadūsakānaṃ visaṃvādanatiṇānaṃ saccena niddānaṃ karomī”ti. Yathābhūtañāṇaṃ	1095	
PA_atk-s03_01a:1095_5	vā ettha saccanti veditabbaṃ. Tena attasaññādīnaṃ tiṇānaṃ niddānaṃ karomīti dasseti.	1095	
PA_atk-s03_01a:1095_6	Atha vā niddānanti chedakaṃ lāvakaṃ uppāṭakanti attho. Yathā tvaṃ dāsaṃ vā kammakaraṃ	1095	
PA_atk-s03_01a:1095_7	vā niddānaṃ karosi, “niddehi tiṇānī”ti tiṇānaṃ chedakaṃ lāvakaṃ uppāṭakaṃ karosi,	1095	
PA_atk-s03_01a:1095_8	evamahaṃ saccaṃ karomīti dasseti, atha vā saccanti diṭṭhisaccaṃ. Tamahaṃ niddānaṃ	1095	
PA_atk-s03_01a:1095_9	karomi, chinditabbaṃ lunitabbaṃ uppāṭetabbaṃ karomīti. Iti imesu dvīsu vikappesu	1095	
PA_atk-s03_01a:1095_10	upayogenevattho yujjati.	10951	
PA_atk-s03_01a:1096_0	Soraccaṃ me pamocananti ettha yaṃ taṃ “kāyiko avītikkamo vācasiko avītikkamo”ti sīlameva	1096	
PA_atk-s03_01a:1096_1	“soracca”nti vuttaṃ, na taṃ adhippetaṃ. “Kāyagutto”tiādinā hi taṃ vuttameva. Arahattaphalaṃ	1096	
PA_atk-s03_01a:1096_2	pana adhippetaṃ. Taṃ hi sundare nibbāne ratattā “soracca”nti vuccati. Pamocananti	1096	
PA_atk-s03_01a:1096_3	yogavissajjanaṃ. Idaṃ vuttaṃ hoti – yathā tava pamocanaṃ punapi sāyanhe vā dutiyadivase	1096	
PA_atk-s03_01a:1096_4	vā anāgatasaṃvacchare vā yojetabbato appamocanameva hoti, na mama evaṃ. Na hi mama	1096	
PA_atk-s03_01a:1096_5	antarā mocanaṃ nāma atthi. Ahaṃ hi dīpaṅkaradasabalakālato paṭṭhāya paññānaṅgale	1096	
PA_atk-s03_01a:1096_6	vīriyabalībadde yojetvā kappasatasahassādhikāni cattāri asaṅkhyeyyāni mahākasiṃ kasanto	1096	
PA_atk-s03_01a:1096_7	tāva na muñciṃ, yāva na sammāsambodhiṃ abhisambujjhiṃ. Yadā ca me sabbaṃ taṃ kālaṃ	1096	
PA_atk-s03_01a:1096_8	khepetvā bodhimūle aparājitapallaṅke nisinnassa sabbaguṇaparivāraṃ arahattaphalaṃ	1096	
PA_atk-s03_01a:1096_9	udapādi, tadā mayā taṃ sabbussukkapaṭippassaddhiyā pamuttaṃ, na dāni puna yojetabbaṃ	1096	
PA_atk-s03_01a:1096_10	bhavissatīti. Etamatthaṃ sandhāyāha “soraccaṃ me pamocana”nti.	10961	
PA_atk-s03_01a:1097_0	Vīriyaṃ me dhuradhorayhanti ettha vīriyanti kāyikacetasiko vīriyārambho. Dhuradhorayhanti	1097	
PA_atk-s03_01a:1097_1	dhurāyaṃ dhorayhaṃ, dhurāvahanti attho. Yathā hi brāhmaṇassa dhurāyaṃ dhorayhākaḍḍhitaṃ	1097	
PA_atk-s03_01a:1097_2	naṅgalaṃ bhūmighanaṃ bhindati, mūlasantānakāni ca padāleti, evaṃ bhagavato vīriyākaḍḍhitaṃ	1097	
PA_atk-s03_01a:1097_3	paññānaṅgalaṃ yathā vuttaṃ ghanaṃ bhindati, kilesasantānakāni ca padāleti. Tenāha	1097	
PA_atk-s03_01a:1097_4	“vīriyaṃ me dhuradhorayha”nti. Atha vā purimadhurāvahattā dhurā, mūladhurāvahattā	1097	
PA_atk-s03_01a:1097_5	dhorayhā, dhurā ca dhorayhā ca dhuradhorayhā. Iti yathā brāhmaṇassa ekekasmiṃ naṅgale	1097	
PA_atk-s03_01a:1097_6	catubalībaddapabhedaṃ dhuradhorayhaṃ vahantaṃ uppannuppannaṃ tiṇamūlaghātañceva sassasampattiñca	1097	
PA_atk-s03_01a:1097_7	sādheti, evaṃ bhagavato catusammappadhānavīriyabhedaṃ dhuradhorayhaṃ vahantaṃ uppannuppannaṃ	1097	
PA_atk-s03_01a:1097_8	akusalaghātañceva kusalasampattiñca sādheti. Tenāha “vīriyaṃ me dhuradhorayha”nti.	1097	
PA_atk-s03_01a:1098_0	Yogakkhemādhivāhananti ettha yogehi khemattā nibbānaṃ yogakkhemaṃ nāma, taṃ adhikicca	1098	
PA_atk-s03_01a:1098_1	vāhīyati, abhimukhaṃ vā vāhīyatīti adhivāhanaṃ, yogakkhemassa adhivāhanaṃ yogakkhemādhivāhananti.	1098	
PA_atk-s03_01a:1098_2	Idaṃ vuttaṃ hoti – yathā tava dhuradhorayhaṃ puratthimādīsu aññataradisābhimukhaṃ	1098	
PA_atk-s03_01a:1098_3	vāhīyati, tathā mama dhuradhorayhaṃ nibbānābhimukhaṃ vāhīyatīti. Evaṃ vāhīyamānaṃva	1098	
PA_atk-s03_01a:1098_4	gacchati anivattantaṃ. Yathā tava naṅgalaṃ vahantaṃ dhuradhorayhaṃ khettakoṭiṃ patvā	1098	
PA_atk-s03_01a:1098_5	puna nivattati, evaṃ anivattantaṃ dīpaṅkarakālato paṭṭhāya gacchateva. Yasmā vā tena	1098	
PA_atk-s03_01a:1098_6	tena maggena pahīnā kilesā na punappunaṃ pahātabbā honti, yathā tava naṅgalena chinnāni	1098	
PA_atk-s03_01a:1098_7	tiṇāni puna aparasmiṃ samaye chinditabbāni honti, tasmāpi evaṃ paṭhamamaggavasena	1098	
PA_atk-s03_01a:1098_8	diṭṭhekaṭṭhe kilese, dutiyavasena oḷārike, tatiyavasena aṇusahagate, catutthavasena	1098	
PA_atk-s03_01a:1098_9	sabbakilese pajahantaṃ gacchati anivattantaṃ. Atha vā gacchati anivattanti nivattanarahitaṃ	1098	
PA_atk-s03_01a:1098_10	hutvā gacchatīti attho. Tanti taṃ dhuradhorayhaṃ. Evamettha attho veditabbo. Evaṃ	10981	
PA_atk-s03_01a:1098_11	gacchantañca yathā tava dhuradhorayhaṃ na taṃ ṭhānaṃ gacchati, yattha gantvā kassako	10981	
PA_atk-s03_01a:1098_12	asoko virajo hutvā na socati. Etaṃ pana taṃ ṭhānaṃ gacchati yattha gantvā na socati.	10981	
PA_atk-s03_01a:1098_13	Yattha satipācanena etaṃ vīriyadhuradhorayhaṃ codento gantvā mādiso kassako asoko	10981	
PA_atk-s03_01a:1098_14	virajo hutvā na socati, taṃ sabbasokasallasamugghātabhūtaṃ nibbānaṃ nāma asaṅkhataṃ ṭhānaṃ gacchatīti.	10981	
PA_atk-s03_01a:1099_0	Idāni nigamanaṃ karonto evamesā kasīti gāthamāha. Tassāyaṃ saṅkhepattho – yassa,	1099	
PA_atk-s03_01a:1099_1	brāhmaṇa, esā saddhābījā tapovuṭṭhiyā anuggahitā kasī paññāmayaṃ yuganaṅgalaṃ hirimayañca	1099	
PA_atk-s03_01a:1099_2	īsaṃ manomayena yottena ekābaddhaṃ katvā paññānaṅgalena satiphālaṃ ākoṭetvā satipācanaṃ	1099	
PA_atk-s03_01a:1099_3	gahetvā kāyavacīāhāraguttiyā gopetvā saccaṃ niddānaṃ katvā soraccapamocanaṃ vīriyadhuradhorayhaṃ	1099	
PA_atk-s03_01a:1099_4	yogakkhemābhimukhaṃ anivattantaṃ vāhantena kaṭṭhā kasī kammapariyosānaṃ catubbidhaṃ	1099	
PA_atk-s03_01a:1099_5	sāmaññaphalaṃ pāpitā, sā hoti amatapphalā, sā esā kasī amatapphalā hoti. Amataṃ vuccati	1099	
PA_atk-s03_01a:1099_6	nibbānaṃ, nibbānānisaṃsā hotīti attho. Sā kho panesā kasī na mamevekassa amatapphalā	1099	
PA_atk-s03_01a:1099_7	hoti, atha kho yo koci khattiyo vā brāhmaṇo vā vesso vā suddo vā gahaṭṭho vā pabbajito	1099	
PA_atk-s03_01a:1099_8	vā etaṃ kasiṃ kasati, so sabbopi etaṃ kasitvāna sabbadukkhā pamuccatīti.	1099	
PA_atk-s03_01a:1100_0	Evaṃ bhagavā brāhmaṇassa arahattanikūṭena nibbānapariyosānaṃ katvā desanaṃ niṭṭhāpesi.	1100	
PA_atk-s03_01a:1100_1	Tato brāhmaṇo gambhīratthaṃ desanaṃ sutvā – “mama kasiphalaṃ bhuñjitvā punapi divaseyeva	1100	
PA_atk-s03_01a:1100_2	chāto hoti, imassa pana kasī amatapphalā, tassa phalaṃ bhuñjitvā sabbadukkhā pamuccatī”ti	1100	
PA_atk-s03_01a:1100_3	ñatvā pasanno pasannākāraṃ karonto bhuñjatu bhavaṃ gotamotiādimāha. Taṃ sabbaṃ tato	1100	
PA_atk-s03_01a:1100_4	parañca vuttatthamevāti. Paṭhamaṃ.	1100	
PA_atk-s03_01a:1101	2. Udayasuttavaṇṇanā	110	
PA_atk-s03_01a:1102_0	198. Dutiye odanena pūresīti attano atthāya sampāditena sūpabyañjanena odanena pūretvā	1102	
PA_atk-s03_01a:1102_1	adāsi. Bhagavā kira paccūsasamaye lokaṃ olokentova taṃ brāhmaṇaṃ disvā, pātova sarīrapaṭijagganaṃ	1102	
PA_atk-s03_01a:1102_2	katvā, gandhakuṭiṃ pavisitvā, dvāraṃ pidhāya, nisinno tassa bhojanaṃ upasaṃhariyamānaṃ	1102	
PA_atk-s03_01a:1102_3	disvā, ekakova pattaṃ aṃsakūṭe laggetvā, gandhakuṭito nikkhamma, nagaradvāre pattaṃ	1102	
PA_atk-s03_01a:1102_4	nīharitvā, antonagaraṃ pavisitvā, paṭipāṭiyā gacchanto brāhmaṇassa dvārakoṭṭhake	1102	
PA_atk-s03_01a:1102_5	aṭṭhāsi. Brāhmaṇo bhagavantaṃ disvā, attano sajjitaṃ bhojanaṃ adāsi. Taṃ sandhāyetaṃ	1102	
PA_atk-s03_01a:1102_6	vuttaṃ. Dutiyampīti dutiyadivasepi. Tatiyampīti tatiyadivasepi. Tāni kira tīṇi divasāni	1102	
PA_atk-s03_01a:1102_7	nirantaraṃ brāhmaṇassa gharadvāraṃ gacchantassa bhagavato antarā añño koci uṭṭhāya	1102	
PA_atk-s03_01a:1102_8	pattaṃ gahetuṃ samattho nāma nāhosi, mahājano olokentova aṭṭhāsi.	1102	
PA_atk-s03_01a:1103_0	Etadavocāti brāhmaṇo tīṇi divasāni pattaṃ pūretvā dentopi na saddhāya adāsi, “gharadvāraṃ	1103	
PA_atk-s03_01a:1103_1	āgantvā ṭhitassa pabbajitassa bhikkhāmattampi adatvā bhuñjatī”ti upārambhabhayena	1103	
PA_atk-s03_01a:1103_2	adāsi. Dadanto ca dve divasāni datvā kiñci avatvāva nivatto. Bhagavāpi kiñci avatvāva	1103	
PA_atk-s03_01a:1103_3	pakkanto. Tatiyadivase pana adhivāsetuṃ asakkonto etaṃ “pakaṭṭhako”tiādivacanaṃ avoca.	1103	
PA_atk-s03_01a:1103_4	Bhagavāpi etaṃ vacanaṃ nicchārāpanatthameva yāva tatiyamagamāsi. Tattha pakaṭṭhakoti rasagiddho.	1103	
PA_atk-s03_01a:1104_0	Punappunaṃ ceva vapanti bījanti satthā brāhmaṇassa vacanaṃ sutvā, “brāhmaṇa, tvaṃ	1104	
PA_atk-s03_01a:1104_1	tīṇi divasāni piṇḍapātaṃ datvā osakkasi, punappunaṃ kātabbā nāma lokasmiṃ soḷasa	1104	
PA_atk-s03_01a:1104_2	dhammā”ti vatvā te dhamme dassetuṃ imaṃ desanaṃ ārabhi. Tattha punappunaṃ ceva vapantīti	1104	
PA_atk-s03_01a:1104_3	ekasmiṃ sassavāre vuttaṃ “alamettāvatā”ti anosakkitvā aparāparesupi sassavāresu ca	1104	
PA_atk-s03_01a:1104_4	vapantiyeva. Punappunaṃ vassatīti na ekadivasaṃ vassitvā tiṭṭhati, punappunadivasesupi	1104	
PA_atk-s03_01a:1104_5	punappunasaṃvaccharesupi vassatiyeva, evaṃ janapadā iddhā honti. Etenupāyena sabbattha nayo veditabbo.	1104	
PA_atk-s03_01a:1105_0	Yācakāti imasmiṃ pade satthā desanākusalatāya attānampi pakkhipitvā dasseti. Khīranikāti	1105	
PA_atk-s03_01a:1105_1	khīrakārakā godohakā. Na hi te ekavārameva thanaṃ añchanti, punappunaṃ añchantā dhenuṃ	1105	
PA_atk-s03_01a:1105_2	duhantīti attho. Kilamati phandati cāti ayaṃ satto tena iriyāpathena kilamati ceva	1105	
PA_atk-s03_01a:1105_3	phandati ca. Gabbhanti soṇasiṅgālādīnampi tiracchānagatānaṃ kucchiṃ. Sivathikanti	1105	
PA_atk-s03_01a:1105_4	susānaṃ, mataṃ mataṃ sattaṃ tattha punappunaṃ harantīti attho. Maggañca laddhā apunabbhavāyāti	1105	
PA_atk-s03_01a:1105_5	apunabbhavāya maggo nāma nibbānaṃ, taṃ labhitvāti attho.	1105	
PA_atk-s03_01a:1106_0	Evaṃ vutteti evaṃ bhagavatā antaravīthiyaṃ ṭhatvāva soḷasa punappunadhamme desentena	1106	
PA_atk-s03_01a:1106_1	vutte. Etadavocāti desanāpariyosāne pasanno saddhiṃ puttadāramittañātivaggena bhagavato	1106	
PA_atk-s03_01a:1106_2	pāde vanditvā etaṃ “abhikkantaṃ bho”tiādivacanaṃ avoca. Dutiyaṃ.	1106	
PA_atk-s03_01a:1107	3. Devahitasuttavaṇṇanā	110	
PA_atk-s03_01a:1108_0	199. Tatiye vātehīti udaravātehi. Bhagavato kira chabbassāni dukkarakārikaṃ karontassa	1108	
PA_atk-s03_01a:1108_1	pasatamuggayūsādīni āhārayato dubbhojanena ceva dukkhaseyyāya ca udaravāto kuppi.	1108	
PA_atk-s03_01a:1108_2	Aparabhāge sambodhiṃ patvā paṇītabhojanaṃ bhuñjantassāpi antarantarā so ābādho attānaṃ	1108	
PA_atk-s03_01a:1108_3	dassetiyeva. Taṃ sandhāyetaṃ vuttaṃ. Upaṭṭhāko hotīti paṭhamabodhiyaṃ anibaddhupaṭṭhākakāle	1108	
PA_atk-s03_01a:1108_4	upaṭṭhāko hoti. Tasmiṃ kira kāle satthuasītimahātheresu upaṭṭhāko abhūtapubbo nāma	1108	
PA_atk-s03_01a:1108_5	natthi. Nāgasamālo upavāno sunakkhatto cundo samaṇuddeso sāgato bodhi meghiyoti ime	1108	
PA_atk-s03_01a:1108_6	pana pāḷiyaṃ āgatupaṭṭhākā. Imasmiṃ pana kāle upavānatthero pātova uṭṭhāya pariveṇasammajjanaṃ	1108	
PA_atk-s03_01a:1108_7	dantakaṭṭhadānaṃ nhānodakapariyādanaṃ pattacīvaraṃ gahetvā anugamananti sabbaṃ bhagavato	1108	
PA_atk-s03_01a:1108_8	upaṭṭhānamakāsi. Upasaṅkamīti paṭhamabodhiyaṃ kira vīsati vassāni niddhūmaṃ araññameva	1108	
PA_atk-s03_01a:1108_9	hoti, bhikkhusaṅghassa udakatāpanampi na bhagavatā anuññātaṃ. So ca brāhmaṇo uddhanapāḷiṃ	1108	
PA_atk-s03_01a:1108_10	bandhāpetvā mahācāṭiyo uddhanamāropetvā uṇhodakaṃ kāretvā, nhānīyacuṇṇādīhi saddhiṃ	11081	
PA_atk-s03_01a:1108_11	taṃ vikkiṇanto jīvikaṃ kappeti. Nhāyitukāmā tattha gantvā mūlaṃ datvā nhāyitvā gandhe	11081	
PA_atk-s03_01a:1108_12	vilimpitvā mālaṃ piḷandhitvā pakkamanti. Tasmā thero tattha upasaṅkami.	11081	
PA_atk-s03_01a:1109_0	Kiṃ patthayānoti kiṃ icchanto. Kiṃ esanti kiṃ gavesanto. Pūjito pūjaneyyānanti idaṃ	1109	
PA_atk-s03_01a:1109_1	thero dasabalassa vaṇṇaṃ kathetumārabhi. Gilānabhesajjatthaṃ gatena kira gilānassa	1109	
PA_atk-s03_01a:1109_2	vaṇṇo kathetabboti vattametaṃ. Vaṇṇaṃ hi sutvā manussā sakkaccaṃ bhesajjaṃ dātabbaṃ	1109	
PA_atk-s03_01a:1109_3	maññanti. Sappāyabhesajjaṃ laddhā gilāno khippameva vuṭṭhāti. Kathentena ca jhānavimokkhasamāpattimaggaphalāni	1109	
PA_atk-s03_01a:1109_4	ārabbha kathetuṃ na vaṭṭati. “Sīlavā lajjī kukkuccako bahussuto āgamadharo vaṃsānurakkhako”ti	1109	
PA_atk-s03_01a:1109_5	evaṃ pana āgamanīyapaṭipadaṃyeva kathetuṃ vaṭṭati. Pūjaneyyānanti asītimahātherā	1109	
PA_atk-s03_01a:1109_6	sadevakena lokena pūjetabbāti pūjaneyyā. Teyeva sakkātabbāti sakkareyyā. Tesaṃyeva	1109	
PA_atk-s03_01a:1109_7	apaciti kattabbāti apaceyyā. Bhagavā tesaṃ pūjito sakkato apacito ca, iccassa taṃ	1109	
PA_atk-s03_01a:1109_8	guṇaṃ pakāsento thero evamāha. Hātaveti harituṃ.	1109	
PA_atk-s03_01a:1110_0	Phāṇitassa ca puṭanti mahantaṃ nicchārikaṃ guḷapiṇḍaṃ. So kira “kiṃ samaṇassa gotamassa	1110	
PA_atk-s03_01a:1110_1	aphāsuka”nti? Pucchitvā, “udaravāto”ti sutvā, “tena hi mayamettha bhesajjaṃ jānāma,	1110	
PA_atk-s03_01a:1110_2	ito thokena udakena idaṃ phāṇitaṃ āloḷetvā nhānapariyosāne pātuṃ detha, iti uṇhodakena	1110	
PA_atk-s03_01a:1110_3	bahi parisedo bhavissati, iminā antoti evaṃ samaṇassa gotamassa phāsukaṃ bhavissatī”ti	1110	
PA_atk-s03_01a:1110_4	vatvā therassa patte pakkhipitvā adāsi.	1110	
PA_atk-s03_01a:1111_0	Upasaṅkamīti tasmiṃ kira ābādhe paṭippassaddhe “devahitena tathāgatassa bhesajjaṃ	1111	
PA_atk-s03_01a:1111_1	dinnaṃ, teneva rogo vūpasanto, aho dānaṃ paramadānaṃ brāhmaṇassā”ti kathā vitthāritā	1111	
PA_atk-s03_01a:1111_2	jātā. Taṃ sutvā kittikāmo brāhmaṇo “ettakenapi tāva me ayaṃ kittisaddo abbhuggato”ti	1111	
PA_atk-s03_01a:1111_3	somanassajāto attanā katabhāvaṃ jānāpetukāmo tāvatakeneva dasabale vissāsaṃ āpajjitvā upasaṅkami.	1111	
PA_atk-s03_01a:1112_0	Dajjāti dadeyya. Kathaṃ hi yajamānassāti kena kāraṇena yajantassa. Ijjhatīti samijjhati	1112	
PA_atk-s03_01a:1112_1	mahapphalo hoti. Yovedīti yo avedi aññāsi, viditaṃ pākaṭamakāsi “yovetī”tipi pāṭho,	1112	
PA_atk-s03_01a:1112_2	yo aveti jānātīti attho. Passatīti dibbacakkhunā passati. Jātikkhayanti arahattaṃ.	1112	
PA_atk-s03_01a:1112_3	Abhiññāvositoti jānitvā vosito vosānaṃ katakiccataṃ patto. Evaṃ hi yajamānassāti	1112	
PA_atk-s03_01a:1112_4	iminā khīṇāsave yajanākārena yajantassa. Tatiyaṃ.	1112	
PA_atk-s03_01a:1113	4. Mahāsālasuttavaṇṇanā	111	
PA_atk-s03_01a:1114_0	200. Catutthe lūkho lūkhapāvuraṇoti jiṇṇo jiṇṇapāvuraṇo. Upasaṅkamīti kasmā upasaṅkami?	1114	
PA_atk-s03_01a:1114_1	Tassa kira ghare aṭṭhasatasahassadhanaṃ ahosi. So catunnaṃ puttānaṃ āvāhaṃ katvā	1114	
PA_atk-s03_01a:1114_2	cattāri satasahassāni adāsi. Athassa brāhmaṇiyā kālaṅkatāya puttā sammantayiṃsu –	1114	
PA_atk-s03_01a:1114_3	“sace aññaṃ brāhmaṇiṃ ānessati, tassā kucchiyaṃ nibbattavasena kulaṃ bhijjissati.	1114	
PA_atk-s03_01a:1114_4	Handa naṃ mayaṃ saṅgaṇhāmā”ti. Te cattāropi paṇītehi ghāsacchādanādīhi upaṭṭhahantā	1114	
PA_atk-s03_01a:1114_5	hatthapādasambāhanādīni karontā saṅgaṇhitvā ekadivasaṃ divā niddāyitvā vuṭṭhitassa	1114	
PA_atk-s03_01a:1114_6	hatthapāde sambāhamānā pāṭiyekkaṃ gharāvāse ādīnavaṃ vatvā – “mayaṃ tumhe iminā nīhārena	1114	
PA_atk-s03_01a:1114_7	yāvajīvaṃ upaṭṭhahissāma, sesadhanampi no dethā”ti yāciṃsu. Brāhmaṇo puna ekekassa	1114	
PA_atk-s03_01a:1114_8	satasahassaṃ satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ	1114	
PA_atk-s03_01a:1114_9	cattāro koṭṭhāse katvā niyyādesi. Taṃ jeṭṭhaputto katipāhaṃ upaṭṭhahi.	1114	
PA_atk-s03_01a:1115_0	Atha naṃ ekadivasaṃ nhatvā āgacchantaṃ dvārakoṭṭhake ṭhatvā suṇhā evamāha – “kiṃ	1115	
PA_atk-s03_01a:1115_1	tayā jeṭṭhaputtassa sataṃ vā sahassaṃ vā atirekaṃ dinnamatthi? Nanu sabbesaṃ dve	1115	
PA_atk-s03_01a:1115_2	dve satasahassāni dinnāni, kiṃ sesaputtānaṃ gharassa maggaṃ na jānāsī”ti? So “nassa	1115	
PA_atk-s03_01a:1115_3	vasalī”ti kujjhitvā aññassa gharaṃ agamāsi, tatopi katipāhaccayena imināva upāyena	1115	
PA_atk-s03_01a:1115_4	palāpito aññassāti evaṃ ekagharepi pavesanaṃ alabhamāno paṇḍaraṅgapabbajjaṃ pabbajitvā	1115	
PA_atk-s03_01a:1115_5	bhikkhāya caranto kālānamaccayena jarājiṇṇo dubbhojanadukkhaseyyāhi milātasarīro	1115	
PA_atk-s03_01a:1115_6	bhikkhācārato āgamma, pīṭhakāya nipanno niddaṃ okkamitvā vuṭṭhāya nisinno attānaṃ	1115	
PA_atk-s03_01a:1115_7	oloketvā puttesu patiṭṭhaṃ apassanto cintesi – “samaṇo kira gotamo abbhākuṭiko uttānamukho	1115	
PA_atk-s03_01a:1115_8	sukhasambhāso paṭisanthārakusalo, sakkā samaṇaṃ gotamaṃ upasaṅkamitvā paṭisanthāraṃ	1115	
PA_atk-s03_01a:1115_9	labhitu”nti nivāsanapāvuraṇaṃ saṇṭhapetvā bhikkhābhājanamādāya yena bhagavā tenupasaṅkami.	1115	
PA_atk-s03_01a:1116	Dārehi saṃpuccha gharā nikkhāmentīti sabbaṃ mama santakaṃ gahetvā mayhaṃ niddhanabhāvaṃ ñatvā attano bhariyāhi saddhiṃ mantayitvā maṃ gharā nikkaḍḍhāpenti.	111	
PA_atk-s03_01a:1117_0	Nandissanti nandijāto tuṭṭho pamudito ahosiṃ. Bhavamicchisanti vuḍḍhiṃ patthayiṃ.	1117	
PA_atk-s03_01a:1117_1	Sāva vārenti sūkaranti yathā sunakhā vaggavaggā hutvā bhussantā bhussantā sūkaraṃ	1117	
PA_atk-s03_01a:1117_2	vārenti, punappunaṃ mahāravaṃ ravāpenti, evaṃ dārehi saddhiṃ maṃ bahuṃ vatvā viravantaṃ palāpentīti attho.	1117	
PA_atk-s03_01a:1118	Asantāti asappurisā. Jammāti lāmakā. Bhāsareti bhāsanti. Puttarūpenāti puttavesena. Vayogatanti tayo vaye gataṃ atikkantaṃ pacchimavaye ṭhitaṃ maṃ. Jahantīti pariccajanti.	111	
PA_atk-s03_01a:1119_0	Nibbhogoti nipparibhogo. Khādanā apanīyatīti asso hi yāvadeva taruṇo hoti javasampanno,	1119	
PA_atk-s03_01a:1119_1	tāvassa nānārasaṃ khādanaṃ dadanti, jiṇṇaṃ nibbhogaṃ tato apanenti, antimavaye taṃ	1119	
PA_atk-s03_01a:1119_2	vattaṃ na labhati, gāvīhi saddhiṃ aṭaviyaṃ sukkhatiṇāni khādanto carati. Yathā so	1119	
PA_atk-s03_01a:1119_3	asso, evaṃ jiṇṇakāle viluttasabbadhanattā nibbhogo mādisopi bālakānaṃ pitā thero	1119	
PA_atk-s03_01a:1119_4	paragharesu bhikkhati.	1119	
PA_atk-s03_01a:1120	Yañceti nipāto. Idaṃ vuttaṃ hoti – ye mama puttā anassavā appatissā avasavattino, tehi daṇḍova kira seyyo sundarataroti. Idānissa seyyabhāvaṃ dassetuṃ caṇḍampi goṇantiādi vuttaṃ.	112	
PA_atk-s03_01a:1121	Pure hotīti aggato hoti, taṃ purato katvā gantuṃ sukhaṃ hotīti attho. Gādhamedhatīti udakaṃ otaraṇakāle gambhīre udake patiṭṭhaṃ labhati.	112	
PA_atk-s03_01a:1122_0	Pariyāpuṇitvāti uggaṇhitvā vā vācuggatā katvā. Sannisinnesūti tathārūpe brāhmaṇānaṃ	1122	
PA_atk-s03_01a:1122_1	samāgamadivase sabbālaṅkārapaṭimaṇḍitesu puttesu taṃ sabhaṃ ogāhetvā brāhmaṇānaṃ	1122	
PA_atk-s03_01a:1122_2	majjhe mahārahe āsane nisinnesu. Abhāsīti ‘ayaṃ me kālo’ti sabhāya majjhe pavisitvā	1122	
PA_atk-s03_01a:1122_3	hatthaṃ ukkhipitvā, “bho ahaṃ tumhākaṃ gāthā bhāsitukāmo, bhāsite suṇissathā”ti vatvā	1122	
PA_atk-s03_01a:1122_4	– “bhāsa, brāhmaṇa, suṇomā”ti vutto ṭhitakova abhāsi. “Tena ca samayena manussānaṃ	1122	
PA_atk-s03_01a:1122_5	vattaṃ hoti yo mātāpitūnaṃ santakaṃ khādanto mātāpitaro na poseti, so māretabbo”ti.	1122	
PA_atk-s03_01a:1122_6	Tasmā te brāhmaṇaputtā pitupādesu nipatitvā “jīvitaṃ no tāta, dehī”ti yāciṃsu. So	1122	
PA_atk-s03_01a:1122_7	pituhadayassa puttānaṃ muduttā “mā me, bho, bālake vināsayittha, posissanti ma”nti āha.	1122	
PA_atk-s03_01a:1123_0	Athassa putte manussā āhaṃsu – “sace, bho, ajja paṭṭhāya pitaraṃ na sammā paṭijaggissatha,	1123	
PA_atk-s03_01a:1123_1	ghātessāma vo”ti. Te bhītā gharaṃ netvā paṭijaggiṃsu. Taṃ dassetuṃ atha kho naṃ brāhmaṇamahāsālantiādi	1123	
PA_atk-s03_01a:1123_2	vuttaṃ. Tattha netvāti pīṭhe nisīdāpetvā sayaṃ ukkhipitvā nayiṃsu. Nhāpetvāti sarīraṃ	1123	
PA_atk-s03_01a:1123_3	telena abbhañjitvā ubbaṭṭetvā gandhacuṇṇādīhi nhāpesuṃ. Brāhmaṇiyopi pakkosāpetvā,	1123	
PA_atk-s03_01a:1123_4	“ajja paṭṭhāya amhākaṃ pitaraṃ sammā paṭijaggatha. Sace pamādaṃ āpajjissatha, gharato	1123	
PA_atk-s03_01a:1123_5	vo nikkaḍḍhissāmā”ti vatvā, paṇītabhojanaṃ bhojesuṃ.	1123	
PA_atk-s03_01a:1124_0	Brāhmaṇo subhojanañca sukhaseyyañca āgamma katipāhaccayena sañjātabalo pīṇitindriyo	1124	
PA_atk-s03_01a:1124_1	attabhāvaṃ oloketvā, “ayaṃ me sampatti samaṇaṃ gotamaṃ nissāya laddhā”ti paṇṇākāraṃ	1124	
PA_atk-s03_01a:1124_2	ādāya bhagavato santikaṃ agamāsi. Taṃ dassetuṃ atha kho sotiādi vuttaṃ. Tattha etadavocāti	1124	
PA_atk-s03_01a:1124_3	dussayugaṃ pādamūle ṭhapetvā etaṃ avoca. Saraṇagamanāvasāne cāpi bhagavantaṃ evamāha	1124	
PA_atk-s03_01a:1124_4	– “bho gotama, mayhaṃ puttehi cattāri dhurabhattāni dinnāni, tato ahaṃ dve tumhākaṃ	1124	
PA_atk-s03_01a:1124_5	dammi, dve sayaṃ paribhuñjissāmī”ti. Kalyāṇaṃ, brāhmaṇa, pāṭiyekkaṃ pana mā niyyādehi,	1124	
PA_atk-s03_01a:1124_6	amhākaṃ ruccanaṭṭhānameva gamissāmāti. “Evaṃ, bho”ti kho brāhmaṇo bhagavantaṃ vanditvā	1124	
PA_atk-s03_01a:1124_7	gharaṃ gantvā putte āmantesi “tātā, samaṇo gotamo mayhaṃ sahāyo, tassa dve dhurabhattāni	1124	
PA_atk-s03_01a:1124_8	dinnāni, tumhe tasmiṃ sampatte mā pamajjathā”ti. Sādhu, tātāti. Punadivase bhagavā	1124	
PA_atk-s03_01a:1124_9	pubbaṇhasamaye pattacīvaraṃ ādāya jeṭṭhaputtassa nivesanadvāraṃ gato. So satthāraṃ	1124	
PA_atk-s03_01a:1124_10	disvāva hatthato pattaṃ gahetvā gharaṃ pavesetvā mahārahe pallaṅke nisīdāpetvā paṇītabhojanamadāsi.	11241	
PA_atk-s03_01a:1124_11	Satthā punadivase itarassa, punadivase itarassāti paṭipāṭiyā sabbesaṃ gharāni agamāsi.	11241	
PA_atk-s03_01a:1124_12	Sabbe tatheva sakkāraṃ akaṃsu.	11241	
PA_atk-s03_01a:1125_0	Athekadivasaṃ jeṭṭhaputtassa ghare maṅgalaṃ paccupaṭṭhitaṃ. So pitaraṃ āha – “tāta,	1125	
PA_atk-s03_01a:1125_1	kassa maṅgalaṃ demā”ti. Amhe aññaṃ na jānāma? Nanu samaṇo gotamo mayhaṃ sahāyoti?	1125	
PA_atk-s03_01a:1125_2	Tena hi tumhe pañcahi bhikkhusatehi saddhiṃ svātanāya samaṇaṃ gotamaṃ nimantethāti.	1125	
PA_atk-s03_01a:1125_3	Brāhmaṇo tathā akāsi. Bhagavā adhivāsetvā punadivase bhikkhusaṅghaparivuto tassa	1125	
PA_atk-s03_01a:1125_4	gehadvāraṃ agamāsi. So haritupalittaṃ sabbālaṅkārapaṭimaṇḍitaṃ gehaṃ satthāraṃ pavesetvā	1125	
PA_atk-s03_01a:1125_5	buddhappamukhaṃ bhikkhusaṅghaṃ paññattāsanesu nisīdāpetvā appodakapāyāsañceva khajjakavikatiñca	1125	
PA_atk-s03_01a:1125_6	adāsi. Antarabhattasmiṃyeva brāhmaṇassa cattāropi puttā satthu santike nisīditvā	1125	
PA_atk-s03_01a:1125_7	āhaṃsu – “bho gotama, mayaṃ amhākaṃ pitaraṃ paṭijaggāma nappamajjāma, passathassa	1125	
PA_atk-s03_01a:1125_8	attabhāva”nti. Satthā “kalyāṇaṃ vo kataṃ, mātāpituposakaṃ nāma porāṇakapaṇḍitānaṃ	1125	
PA_atk-s03_01a:1125_9	āciṇṇamevā”ti vatvā mahānāgajātakaṃ nāma kathetvā, cattāri saccāni dīpetvā dhammaṃ	1125	
PA_atk-s03_01a:1125_10	desesi. Desanāpariyosāne brāhmaṇo saddhiṃ catūhi puttehi catūhi ca suṇhāhi desanānusārena	11251	
PA_atk-s03_01a:1125_11	ñāṇaṃ pesetvā sotāpattiphale patiṭṭhito. Tato paṭṭhāya satthā na sabbakālaṃ tesaṃ	11251	
PA_atk-s03_01a:1125_12	gehaṃ agamāsīti. Catutthaṃ.	11251	
PA_atk-s03_01a:1126	5. Mānatthaddhasuttavaṇṇanā	112	
PA_atk-s03_01a:1127_0	201. Pañcame mānatthaddhoti vātabharitabhastā viya mānena thaddho. Ācariyanti sippuggahaṇakāle	1127	
PA_atk-s03_01a:1127_1	ācariyo anabhivādentassa sippaṃ na deti, aññasmiṃ pana kāle taṃ na abhivādeti, atthibhāvampissa	1127	
PA_atk-s03_01a:1127_2	na jānāti. Nāyaṃ samaṇoti evaṃ kirassa ahosi – “yasmā ayaṃ samaṇo mādise jātisampannabrāhmaṇe	1127	
PA_atk-s03_01a:1127_3	sampatte paṭisanthāramattampi na karoti, tasmā na kiñci jānātī”ti.	1127	
PA_atk-s03_01a:1128_0	Abbhutavittajātāti abhūtapubbāya tuṭṭhiyā samannāgatā. Kesu cassāti kesu bhaveyya.	1128	
PA_atk-s03_01a:1128_1	Kyassāti ke assa puggalassa. Apacitā assūti apacitiṃ dassetuṃ yuttā bhaveyyuṃ. Arahanteti	1128	
PA_atk-s03_01a:1128_2	imāya gāthāya desanākusalattā attānaṃ antokatvā pūjaneyyaṃ dasseti. Pañcamaṃ.	1128	
PA_atk-s03_01a:1129	6. Paccanīkasuttavaṇṇanā	112	
PA_atk-s03_01a:1130_0	202. Chaṭṭhe “sabbaṃ seta”nti vutte “sabbaṃ kaṇha”ntiādinā nayena paccanīkaṃ karontassevassa	1130	
PA_atk-s03_01a:1130_1	sātaṃ sukhaṃ hotīti paccanīkasāto. Yo ca vineyya sārambhanti yo karaṇuttariyalakkhaṇaṃ	1130	
PA_atk-s03_01a:1130_2	sārambhaṃ vinetvā suṇātīti attho. Chaṭṭhaṃ.	1130	
PA_atk-s03_01a:1131	7. Navakammikasuttavaṇṇanā	113	
PA_atk-s03_01a:1132_0	203. Sattame navakammikabhāradvājoti so kira araññe rukkhaṃ chindāpetvā tattheva	1132	
PA_atk-s03_01a:1132_1	pāsādakūṭāgārādīni yojetvā nagaraṃ āharitvā vikkiṇāti, iti navakammaṃ nissāya jīvatīti	1132	
PA_atk-s03_01a:1132_2	navakammiko, gottena bhāradvājoti navakammikabhāradvājo. Disvānassa etadahosīti chabbaṇṇarasmiyo	1132	
PA_atk-s03_01a:1132_3	vissajjetvā nisinnaṃ bhagavantaṃ disvāna assa etaṃ ahosi. Vanasminti imasmiṃ vanasaṇḍe.	1132	
PA_atk-s03_01a:1132_4	Ucchinnamūlaṃ me vananti mayhaṃ kilesavanaṃ ucchinnamūlaṃ. Nibbanathoti nikkilesavano.	1132	
PA_atk-s03_01a:1132_5	Eko rameti ekako abhiramāmi. Aratiṃ vippahāyāti pantasenāsanesu ceva bhāvanāya ca	1132	
PA_atk-s03_01a:1132_6	ukkaṇṭhitaṃ jahitvā. Sattamaṃ.	1132	
PA_atk-s03_01a:1133	8. Kaṭṭhahārasuttavaṇṇanā	113	
PA_atk-s03_01a:1134	204. Aṭṭhame antevāsikāti veyyāvaccaṃ katvā sippuggaṇhanakā dhammantevāsikā. Nisinnanti chabbaṇṇarasmiyo vissajjetvā nisinnaṃ. Gambhīrarūpeti gambhīrasabhāve.	113	
PA_atk-s03_01a:1135_0	Bahubheraveti tatraṭṭhakasaviññāṇakaaviññāṇakabheravehi bahubherave. Vigāhiyāti anupavisitvā.	1135	
PA_atk-s03_01a:1135_1	Aniñjamānenātiādīni kāyavisesanāni, evarūpena kāyenāti attho. Sucārurūpaṃ vatāti	1135	
PA_atk-s03_01a:1135_2	atisundaraṃ vata jhānaṃ jhāyasīti vadati.	1135	
PA_atk-s03_01a:1136	Vanavassito munīti vanaṃ avassito buddhamuni. Idanti idaṃ tumhākaṃ evaṃ vane nisinnakāraṇaṃ mayhaṃ accherarūpaṃ paṭibhāti. Pītimanoti tuṭṭhacitto. Vane vaseti vanamhi vasi.	113	
PA_atk-s03_01a:1137_0	Maññāmahanti maññāmi ahaṃ. Lokādhipatisahabyatanti lokādhipatimahābrahmunā sahabhāvaṃ.	1137	
PA_atk-s03_01a:1137_1	Ākaṅkhamānoti icchamāno. Tidivaṃ anuttaranti idaṃ brahmalokameva sandhāyāha. Kasmā	1137	
PA_atk-s03_01a:1137_2	bhavaṃ vijanamaraññamassitoti ahaṃ tāva brahmalokaṃ ākaṅkhamānoti maññāmi. Yadi evaṃ	1137	
PA_atk-s03_01a:1137_3	na hoti, atha me ācikkha, kasmā bhavanti? Pucchati. Brahmapattiyāti seṭṭhapattiyā.	1137	
PA_atk-s03_01a:1137_4	Idha idaṃ tapo kasmā karosīti aparenapi ākārena pucchati.	1137	
PA_atk-s03_01a:1138_0	Kaṅkhāti taṇhā. Abhinandanāti abhinandanavasena taṇhāva vuttā. Anekadhātūsūti anekasabhāvesu	1138	
PA_atk-s03_01a:1138_1	ārammaṇesu. Puthūti nānappakārā taṇhā sesakilesā vā. Sadāsitāti niccakālaṃ avassitā.	1138	
PA_atk-s03_01a:1138_2	Aññāṇamūlappabhavāti avijjāmūlā hutvā jātā. Pajappitāti taṇhāva “idampi mayhaṃ, idampi	1138	
PA_atk-s03_01a:1138_3	mayha”nti pajappāpanavasena pajappitā nāmāti vuttā. Sabbā mayā byantikatāti sabbā	1138	
PA_atk-s03_01a:1138_4	taṇhā mayā aggamaggena vigatantā nirantā katā. Samūlikāti saddhiṃ aññāṇamūlena.	1138	
PA_atk-s03_01a:1139_0	Anūpayoti anupagamano. Sabbesu dhammesu visuddhadassanoti iminā sabbaññutaññāṇaṃ	1139	
PA_atk-s03_01a:1139_1	dīpeti. Sambodhimanuttaranti arahattaṃ sandhāyāha. Sivanti seṭṭhaṃ. Jhāyāmīti dvīhi	1139	
PA_atk-s03_01a:1139_2	jhānehi jhāyāmi. Visāradoti vigatasārajjo. Aṭṭhamaṃ.	1139	
PA_atk-s03_01a:1140	9. Mātuposakasuttavaṇṇanā	114	
PA_atk-s03_01a:1141	205. Navame peccāti ito paṭigantvā. Navamaṃ.	114	
PA_atk-s03_01a:1142	10. Bhikkhakasuttavaṇṇanā	114	
PA_atk-s03_01a:1143_0	206. Dasame idhāti imasmiṃ bhikkhubhāve. Vissaṃ dhammanti duggandhaṃ akusaladhammaṃ.	1143	
PA_atk-s03_01a:1143_1	Bāhitvāti aggamaggena jahitvā. Saṅkhāyāti ñāṇena. Sa ve bhikkhūti vuccatīti so ve	1143	
PA_atk-s03_01a:1143_2	bhinnakilesattā bhikkhu nāma vuccati. Dasamaṃ.	1143	
PA_atk-s03_01a:1144	11. Saṅgāravasuttavaṇṇanā	114	
PA_atk-s03_01a:1145_0	207. Ekādasame paccetīti icchati pattheti. Sādhu, bhanteti āyācamāno āha. Therassa	1145	
PA_atk-s03_01a:1145_1	kiresa gihisahāyo, tasmā thero “ayaṃ varāko maṃ sahāyaṃ labhitvāpi micchādiṭṭhiṃ	1145	
PA_atk-s03_01a:1145_2	gahetvā mā apāyapūrako ahosī”ti āyācati. Apicesa mahāparivāro, tasmiṃ pasanne pañcakulasatāni	1145	
PA_atk-s03_01a:1145_3	anuvattissantīti maññamānopi āyācati. Atthavasanti atthānisaṃsaṃ atthakāraṇaṃ. Pāpanti	1145	
PA_atk-s03_01a:1145_4	pāṇātipātādiakusalaṃ. Pavāhemīti galappamāṇaṃ udakaṃ otaritvā pavāhemi palāpemi.	1145	
PA_atk-s03_01a:1145_5	Dhammoti gāthā vuttatthāva. Ekādasamaṃ.	1145	
PA_atk-s03_01a:1146	12. Khomadussasuttavaṇṇanā	114	
PA_atk-s03_01a:1147_0	208. Dvādasame khomadussaṃ nāmāti khomadussānaṃ ussannattā evaṃladdhanāmaṃ. Sabhāyanti	1147	
PA_atk-s03_01a:1147_1	sālāyaṃ. Phusāyatīti phusitāni muñcati vassati. Satthā kira taṃ sabhaṃ upasaṅkamitukāmo	1147	
PA_atk-s03_01a:1147_2	– “mayi evamevaṃ upasaṅkamante aphāsukadhātukaṃ hoti, ekaṃ kāraṇaṃ paṭicca upasaṅkamissāmī”ti	1147	
PA_atk-s03_01a:1147_3	adhiṭṭhānavasena vuṭṭhiṃ uppādesi. Sabhādhammanti sukhanisinne kira asañcāletvā ekapassena	1147	
PA_atk-s03_01a:1147_4	pavisanaṃ tesaṃ sabhādhammo nāma, na mahājanaṃ cāletvā ujukameva pavisanaṃ. Bhagavā	1147	
PA_atk-s03_01a:1147_5	ca ujukameva āgacchati, tena te kupitā bhagavantaṃ hīḷentā “ke ca muṇḍakā samaṇakā,	1147	
PA_atk-s03_01a:1147_6	ke ca sabhādhammaṃ jānissantī”ti āhaṃsu. Santoti paṇḍitā sappurisā. Pahāyāti ete	1147	
PA_atk-s03_01a:1147_7	rāgādayo jahitvā rāgādivinayāya dhammaṃ bhaṇanti, tasmā te santo nāmāti. Dvādasamaṃ.	1147	
PA_atk-s03_01a:1148	Upāsakavaggo dutiyo.	114	
PA_atk-s03_01a:1149	Iti sāratthappakāsiniyā	114	
PA_atk-s03_01a:1150	Saṃyuttanikāya-aṭṭhakathāya	115	
PA_atk-s03_01a:1151	Brāhmaṇasaṃyuttavaṇṇanā niṭṭhitā.	115	
PA_atk-s03_01a:1152	8. Vaṅgīsasaṃyuttaṃ	115	
PA_atk-s03_01a:1153	1. Nikkhantasuttavaṇṇanā	115	
PA_atk-s03_01a:1154_0	209. Vaṅgīsasaṃyuttassa paṭhame aggāḷave cetiyeti āḷaviyaṃ aggacetiye. Anuppanne	1154	
PA_atk-s03_01a:1154_1	buddhe aggāḷavagotamakādīni yakkhanāgādīnaṃ bhavanāni, cetiyāni ahesuṃ. Uppanne buddhe	1154	
PA_atk-s03_01a:1154_2	tāni apanetvā manussā vihāre kariṃsu. Tesaṃ tāneva nāmāni jātāni. Nigrodhakappenāti	1154	
PA_atk-s03_01a:1154_3	nigrodharukkhamūlavāsinā kappattherena. Ohiyyakoti ohīnako. Vihārapāloti so kira	1154	
PA_atk-s03_01a:1154_4	tadā avassiko hoti pattacīvaraggahaṇe akovido. Atha naṃ therā bhikkhū – “āvuso, imāni	1154	
PA_atk-s03_01a:1154_5	chattupāhanakattarayaṭṭhiādīni olokento nisīdā”ti vihārarakkhakaṃ katvā piṇḍāya pavisiṃsu.	1154	
PA_atk-s03_01a:1154_6	Tena vuttaṃ “vihārapālo”ti. Samalaṅkaritvāti attano vibhavānurūpena alaṅkārena alaṅkaritvā.	1154	
PA_atk-s03_01a:1154_7	Cittaṃ anuddhaṃsetīti kusalacittaṃ viddhaṃseti vināseti. Taṃ kutettha labbhāti etasmiṃ	1154	
PA_atk-s03_01a:1154_8	rāge uppanne taṃ kāraṇaṃ kuto labbhā. Yaṃ me paroti yena me kāraṇena añño puggalo	1154	
PA_atk-s03_01a:1154_9	vā dhammo vā anabhiratiṃ vinodetvā idāneva abhiratiṃ uppādeyya ācariyupajjhāyāpi	1154	
PA_atk-s03_01a:1154_10	maṃ vihāre ohāya gatā.	11541	
PA_atk-s03_01a:1155_0	Agārasmāti agārato nikkhantaṃ. Anagāriyanti pabbajjaṃ upagatanti attho. Kaṇhatoti	1155	
PA_atk-s03_01a:1155_1	kaṇhapakkhato mārapakkhato ādhāvanti. Uggaputtāti uggatānaṃ puttā mahesakkhā rājaññabhūtā.	1155	
PA_atk-s03_01a:1155_2	Daḷhadhamminoti daḷhadhanuno, uttamappamāṇaṃ ācariyadhanuṃ dhārayamānā. Sahassaṃ	1155	
PA_atk-s03_01a:1155_3	apalāyinanti ye te samantā sarehi parikireyyuṃ, tesaṃ apalāyīnaṃ saṅkhaṃ dassento	1155	
PA_atk-s03_01a:1155_4	“sahassa”nti āha. Etato bhiyyoti etasmā sahassā atirekatarā. Neva maṃ byādhayissantīti	1155	
PA_atk-s03_01a:1155_5	maṃ cāletuṃ na sakkhissanti. Dhamme samhi patiṭṭhitanti anabhiratiṃ vinodetvā abhiratiṃ	1155	
PA_atk-s03_01a:1155_6	uppādanasamatthe sake sāsanadhamme patiṭṭhitaṃ. Idaṃ vuttaṃ hoti – issāsasahasse	1155	
PA_atk-s03_01a:1155_7	tāva samantā sarehi parikirante sikkhito puriso daṇḍakaṃ gahetvā sabbe sare sarīre	1155	
PA_atk-s03_01a:1155_8	apatamāne antarāva paharitvā pādamūle pāteti. Tattha ekopi issāso dve sare ekato	1155	
PA_atk-s03_01a:1155_9	na khipati, imā pana itthiyo rūpārammaṇādivasena pañca pañca sare ekato khipanti.	1155	
PA_atk-s03_01a:1155_10	Evaṃ khipantiyo etā sacepi atirekasahassā honti, neva maṃ cāletuṃ sakkhissantīti.	11551	
PA_atk-s03_01a:1156_0	Sakkhī hi me sutaṃ etanti mayā hi sammukhā etaṃ sutaṃ. Nibbānagamanaṃ magganti vipassanaṃ	1156	
PA_atk-s03_01a:1156_1	sandhāyāha. So hi nibbānassa pubbabhāgamaggo, liṅgavipallāsena pana “magga”nti āha.	1156	
PA_atk-s03_01a:1156_2	Tattha meti tasmiṃ me attano taruṇavipassanāsaṅkhāte nibbānagamanamagge mano nirato.	1156	
PA_atk-s03_01a:1156_3	Pāpimāti kilesaṃ ālapati. Maccūtipi tameva ālapati. Na me maggampi dakkhasīti yathā	1156	
PA_atk-s03_01a:1156_4	me bhavayoniādīsu gatamaggampi na passasi, tathā karissāmīti. Paṭhamaṃ.	1156	
PA_atk-s03_01a:1157	2. Aratīsuttavaṇṇanā	115	
PA_atk-s03_01a:1158_0	210. Dutiye nikkhamatīti vihārā nikkhamati. Aparajju vā kāleti dutiyadivase vā bhikkhācārakāle.	1158	
PA_atk-s03_01a:1158_1	Vihāragaruko kiresa thero. Aratiñca ratiñcāti sāsane aratiṃ kāmaguṇesu ca ratiṃ.	1158	
PA_atk-s03_01a:1158_2	Sabbaso gehasitañca vitakkanti pañcakāmaguṇagehanissitaṃ pāpavitakkañca sabbākārena	1158	
PA_atk-s03_01a:1158_3	pahāya. Vanathanti kilesamahāvanaṃ. Kuhiñcīti kismiñci ārammaṇe. Nibbanathoti nikkilesavano.	1158	
PA_atk-s03_01a:1158_4	Aratoti taṇhāratirahito.	1158	
PA_atk-s03_01a:1159_0	Pathaviñca vehāsanti pathaviṭṭhitañca itthipurisavatthālaṅkārādivaṇṇaṃ, vehāsaṭṭhakañca	1159	
PA_atk-s03_01a:1159_1	candasūriyobhāsādi. Rūpagatanti rūpameva. Jagatogadhanti jagatiyā ogadhaṃ, antopathaviyaṃ	1159	
PA_atk-s03_01a:1159_2	nāgabhavanagatanti attho. Parijīyatīti parijīrati. Sabbamaniccanti sabbaṃ taṃ aniccaṃ.	1159	
PA_atk-s03_01a:1159_3	Ayaṃ therassa mahāvipassanāti vadanti. Evaṃ samaccāti evaṃ samāgantvā. Caranti mutattāti	1159	
PA_atk-s03_01a:1159_4	viññātattabhāvā viharanti.	1159	
PA_atk-s03_01a:1160_0	Upadhīsūti khandhakilesābhisaṅkhāresu. Gadhitāti giddhā. Diṭṭhasuteti cakkhunā diṭṭhe	1160	
PA_atk-s03_01a:1160_1	rūpe, sotena sute sadde. Paṭighe ca mute cāti ettha paṭighapadena gandharasā gahitā,	1160	
PA_atk-s03_01a:1160_2	mutapadena phoṭṭhabbārammaṇaṃ. Yo ettha na limpatīti yo etesu pañcakāmaguṇesu taṇhādiṭṭhilepehi na limpati.	1160	
PA_atk-s03_01a:1161_0	Atha saṭṭhinissitā savitakkā, puthū janatāya adhammā niviṭṭhāti atha cha ārammaṇanissitā	1161	
PA_atk-s03_01a:1161_1	puthū adhammavitakkā janatāya niviṭṭhāti attho. Na ca vaggagatassa kuhiñcīti tesaṃ	1161	
PA_atk-s03_01a:1161_2	vasena na katthaci kilesavaggagato bhaveyya. No pana duṭṭhullabhāṇīti duṭṭhullavacanabhāṇīpi	1161	
PA_atk-s03_01a:1161_3	na siyā. Sa bhikkhūti so evaṃvidho bhikkhu nāma hoti.	1161	
PA_atk-s03_01a:1162_0	Dabboti dabbajātiko paṇḍito. Cirarattasamāhitoti dīgharattaṃ samāhitacitto. Nipakoti	1162	
PA_atk-s03_01a:1162_1	nepakkena samannāgato pariṇatapañño. Apihālūti nittaṇho. Santaṃ padanti nibbānaṃ.	1162	
PA_atk-s03_01a:1162_2	Ajjhagamā munīti adhigato muni. Paṭicca parinibbuto kaṅkhati kālanti nibbānaṃ paṭicca	1162	
PA_atk-s03_01a:1162_3	kilesaparinibbānena parinibbuto parinibbānakālaṃ āgameti. Dutiyaṃ.	1162	
PA_atk-s03_01a:1163	3. Pesalasuttavaṇṇanā	116	
PA_atk-s03_01a:1164_0	211. Tatiye atimaññatīti “kiṃ ime mahallakā? Na etesaṃ pāḷi, na aṭṭhakathā, na padabyañjanamadhuratā,	1164	
PA_atk-s03_01a:1164_1	amhākaṃ pana pāḷipi aṭṭhakathāpi nayasatena nayasahassena upaṭṭhātī”ti atikkamitvā	1164	
PA_atk-s03_01a:1164_2	maññati. Gotamāti gotamabuddhasāvakattā attānaṃ ālapati. Mānapathanti mānārammaṇañceva	1164	
PA_atk-s03_01a:1164_3	mānasahabhuno ca dhamme. Vippaṭisārīhuvāti vippaṭisārī ahuvā, ahosīti attho. Maggajinoti	1164	
PA_atk-s03_01a:1164_4	maggena jitakileso. Kittiñca sukhañcāti vaṇṇabhaṇanañca kāyikacetasikasukhañca. Akhilodha	1164	
PA_atk-s03_01a:1164_5	padhānavāti akhilo idha padhānavā vīriyasampanno. Visuddhoti visuddho bhaveyya. Asesanti	1164	
PA_atk-s03_01a:1164_6	nissesaṃ navavidhaṃ. Vijjāyantakaroti vijjāya kilesānaṃ antakaro. Samitāvīti rāgādīnaṃ	1164	
PA_atk-s03_01a:1164_7	samitatāya samitāvī. Tatiyaṃ.	1164	
PA_atk-s03_01a:1165	4. Ānandasuttavaṇṇanā	116	
PA_atk-s03_01a:1166_0	212. Catutthe rāgoti āyasmā ānando mahāpuñño sambhāvito, taṃ rājarājamahāmattādayo	1166	
PA_atk-s03_01a:1166_1	nimantetvā antonivesane nisīdāpenti. Sabbālaṅkārapaṭimaṇḍitāpi itthiyo theraṃ upasaṅkamitvā	1166	
PA_atk-s03_01a:1166_2	vanditvā tālavaṇṭena bījenti, upanisīditvā pañhaṃ pucchanti dhammaṃ suṇanti. Tattha	1166	
PA_atk-s03_01a:1166_3	āyasmato vaṅgīsassa navapabbajitassa ārammaṇaṃ pariggahetuṃ asakkontassa itthirūpārammaṇe	1166	
PA_atk-s03_01a:1166_4	rāgo cittaṃ anuddhaṃseti. So saddhāpabbajitattā ujujātiko kulaputto “ayaṃ me rāgo	1166	
PA_atk-s03_01a:1166_5	vaḍḍhitvā diṭṭhadhammikasamparāyikaṃ atthaṃ nāseyyā”ti cintetvā anantaraṃ nisinnova	1166	
PA_atk-s03_01a:1166_6	therassa attānaṃ āvikaronto kāmarāgenātiādimāha.	1166	
PA_atk-s03_01a:1167_0	Tattha nibbāpananti rāganibbānakāraṇaṃ. Vipariyesāti vipallāsena. Subhaṃ rāgūpasañhitanti	1167	
PA_atk-s03_01a:1167_1	rāgaṭṭhāniyaṃ iṭṭhārammaṇaṃ. Parato passāti aniccato passa. Mā ca attatoti attato	1167	
PA_atk-s03_01a:1167_2	mā passa. Kāyagatā tyatthūti kāyagatā te atthu. Animittañca bhāvehīti niccādīnaṃ	1167	
PA_atk-s03_01a:1167_3	nimittānaṃ ugghāṭitattā vipassanā animittā nāma, taṃ bhāvehīti vadati. Mānābhisamayāti	1167	
PA_atk-s03_01a:1167_4	mānassa dassanābhisamayā ceva pahānābhisamayā ca. Upasantoti rāgādisantatāya upasanto. Catutthaṃ.	1167	
PA_atk-s03_01a:1168	5. Subhāsitasuttavaṇṇanā	116	
PA_atk-s03_01a:1169_0	213. Pañcame aṅgehīti kāraṇehi, avayavehi vā. Musāvādāveramaṇiādīni hi cattāri subhāsitavācāya	1169	
PA_atk-s03_01a:1169_1	kāraṇāni, saccavacanādayo cattāro avayavā. Kāraṇatthe ca aṅgasadde “catūhī”ti nissakkavacanaṃ	1169	
PA_atk-s03_01a:1169_2	hoti, avayavatthe karaṇavacanaṃ. Samannāgatāti samanuāgatā pavattā yuttā ca. Vācāti	1169	
PA_atk-s03_01a:1169_3	samullapanavācā, yā “vācā girā byappatho”ti ca, “nelā kaṇṇasukhā”ti ca āgatā. “Yā	1169	
PA_atk-s03_01a:1169_4	pana vācāya ce kataṃ kamma”nti evaṃ viññatti ca “yā catūhi vacīduccaritehi ārati…pe…	1169	
PA_atk-s03_01a:1169_5	ayaṃ vuccati sammāvācā”ti evaṃ virati ca, “pharusavācā, bhikkhave, āsevitā bhāvitā	1169	
PA_atk-s03_01a:1169_6	bahulīkatā nirayasaṃvattanikā hotī”ti evaṃ cetanā ca vācāti āgatā, na sā idha adhippetā.	1169	
PA_atk-s03_01a:1169_7	Kasmā? Abhāsitabbato. Subhāsitāti suṭṭhu bhāsitā. Tenassā atthāvahataṃ dīpeti. No	1169	
PA_atk-s03_01a:1169_8	dubbhāsitāti na duṭṭhu bhāsitā. Tenassā anatthāvahanapahānataṃ dīpeti. Anavajjāti	1169	
PA_atk-s03_01a:1169_9	rāgādivajjarahitā. Imināssā kāraṇasuddhiṃ catudosābhāvañca dīpeti. Ananuvajjāti anuvādavimuttā.	1169	
PA_atk-s03_01a:1169_10	Imināssā sabbākārasampattiṃ dīpeti. Viññūnanti paṇḍitānaṃ. Tena nindāpasaṃsāsu bālā appamāṇāti dīpeti.	11691	
PA_atk-s03_01a:1170_0	Subhāsitaṃyeva bhāsatīti puggalādhiṭṭhānāya desanāya catūsu vācaṅgesu aññataraniddosavacanametaṃ.	1170	
PA_atk-s03_01a:1170_1	No dubbhāsitanti tasseva vācaṅgassa paṭipakkhabhāsananivāraṇaṃ. No dubbhāsitanti	1170	
PA_atk-s03_01a:1170_2	iminā micchāvācappahānaṃ dīpeti. Subhāsitanti iminā pahīnamicchāvācena bhāsitabbavacanalakkhaṇaṃ.	1170	
PA_atk-s03_01a:1170_3	Aṅgaparidīpanatthaṃ panettha abhāsitabbaṃ pubbe avatvā bhāsitabbamevāha. Esa nayo	1170	
PA_atk-s03_01a:1170_4	dhammaṃyevātiādīsupi. Ettha ca paṭhamena pisuṇadosarahitaṃ samaggakaraṇaṃ vacanaṃ	1170	
PA_atk-s03_01a:1170_5	vuttaṃ, dutiyena samphappalāpadosarahitaṃ dhammato anapetaṃ mantāvacanaṃ, itarehi	1170	
PA_atk-s03_01a:1170_6	dvīhi pharusālikarahitāni piyasaccavacanāni. Imehi khoti ādinā tāni aṅgāni paccakkhato	1170	
PA_atk-s03_01a:1170_7	dassento taṃ vācaṃ nigameti. Yañca aññe paṭiññādīhi avayavehi, nāmādīhi padehi, liṅgavacanavibhattikālakārakasampattīhi	1170	
PA_atk-s03_01a:1170_8	ca samannāgataṃ musāvādādivācampi subhāsitanti maññanti, taṃ paṭisedheti. Avayavādisamannāgatāpi	1170	
PA_atk-s03_01a:1170_9	hi tathārūpī vācā dubbhāsitāva hoti attano ca paresañca anatthāvahattā. Imehi pana	1170	
PA_atk-s03_01a:1170_10	catūhaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi	11701	
PA_atk-s03_01a:1170_11	hoti, tathāpi subhāsitāva lokiyalokuttarahitasukhāvahattā. Tathā hi maggapasse sassaṃ	11701	
PA_atk-s03_01a:1170_12	rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā saddaṃ	11701	
PA_atk-s03_01a:1170_13	sutvā maggaṃ gacchantā saṭṭhimattā vipassakā bhikkhū arahattaṃ pāpuṇiṃsu. Tathā tisso	11701	
PA_atk-s03_01a:1170_14	nāma āraddhavipassako bhikkhu padumasarasamīpena gacchanto padumasare padumāni bhañjitvā –	11701	
PA_atk-s03_01a:1171	“Pātova phullitakokanadaṃ, sūriyālokena bhijjiyate;	117	
PA_atk-s03_01a:1172	Evaṃ manussattaṃ gatā sattā, jarābhivegena maddiyantī”ti. –	117	
PA_atk-s03_01a:1173	Imaṃ gītikaṃ gāyantiyā ceṭikāya sutvā arahattaṃ patto.	117	
PA_atk-s03_01a:1174	Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –	117	
PA_atk-s03_01a:1175	“Jarāya parimadditaṃ etaṃ, milātachavicammanissitaṃ;	117	
PA_atk-s03_01a:1176	Maraṇena bhijjati etaṃ, maccussa ghāsamāmisaṃ.	117	
PA_atk-s03_01a:1177	“Kimīnaṃ ālayaṃ etaṃ, nānākuṇapena pūritaṃ;	117	
PA_atk-s03_01a:1178	Asucissa bhājanaṃ etaṃ, kadalikkhandhasamaṃ ida”nti. –	117	
PA_atk-s03_01a:1179_0	Imaṃ gītikaṃ sutvā paccavekkhanto saha puttehi paccekabodhiṃ patto. Evaṃ imehi catūhi	1179	
PA_atk-s03_01a:1179_1	aṅgehi samannāgatā vācā sacepi milakkhubhāsāpariyāpannā ghaṭaceṭikāgītikapariyāpannāpi	1179	
PA_atk-s03_01a:1179_2	hoti, tathāpi subhāsitāti veditabbā. Subhāsitattā eva ca anavajjā ca ananuvajjā ca	1179	
PA_atk-s03_01a:1179_3	viññūnaṃ atthatthikānaṃ atthapaṭisaraṇānaṃ, no byañjanapaṭisaraṇānanti.	1179	
PA_atk-s03_01a:1180_0	Sāruppāhīti anucchavikāhi. Abhitthavīti pasaṃsi. Na tāpayeti vippaṭisārena na tāpeyya	1180	
PA_atk-s03_01a:1180_1	na vibādheyya. Pareti parehi bhindanto nābhibhaveyya na bādheyya. Iti imāya gāthāya	1180	
PA_atk-s03_01a:1180_2	apisuṇavācāvasena bhagavantaṃ thometi. Paṭinanditāti piyāyitā. Yaṃ anādāyāti yaṃ	1180	
PA_atk-s03_01a:1180_3	vācaṃ bhāsanto paresaṃ pāpāni appiyāni pharusavacanāni anādāya atthabyañjanamadhuraṃ	1180	
PA_atk-s03_01a:1180_4	piyameva bhāsati, taṃ vācaṃ bhāseyyāti piyavācāvasena abhitthavi.	1180	
PA_atk-s03_01a:1181_0	Amatāti sādhubhāvena amatasadisā. Vuttampi hetaṃ – “saccaṃ have sādutaraṃ rasāna”nti	1181	
PA_atk-s03_01a:1181_1	nibbānāmatapaccayattā vā amatā. Esa dhammo sanantanoti yā ayaṃ saccavācā nāma, esa	1181	
PA_atk-s03_01a:1181_2	porāṇo dhammo cariyā paveṇī. Idameva hi porāṇānaṃ āciṇṇaṃ, na te alikaṃ bhāsiṃsu.	1181	
PA_atk-s03_01a:1181_3	Tenevāha – sacce atthe ca dhamme ca, āhu santo patiṭṭhitāti.	1181	
PA_atk-s03_01a:1182_0	Tattha sacce patiṭṭhitattāva attano ca paresañca atthe patiṭṭhitā, atthe patiṭṭhitattā	1182	
PA_atk-s03_01a:1182_1	eva dhamme patiṭṭhitā hontīti veditabbā. Saccavisesanameva vā etaṃ. Idaṃ hi vuttaṃ	1182	
PA_atk-s03_01a:1182_2	hoti – sacce patiṭṭhitā, kīdise? Atthe ca dhamme ca, yaṃ paresaṃ atthato anapetattā	1182	
PA_atk-s03_01a:1182_3	atthaṃ anuparodhakaraṃ, dhammato anapetattā dhammaṃ dhammikameva atthaṃ sādhetīti.	1182	
PA_atk-s03_01a:1182_4	Iti imāya gāthāya saccavacanavasena abhitthavi.	1182	
PA_atk-s03_01a:1183_0	Khemanti abhayaṃ nirupaddavaṃ. Kena kāraṇenāti ce. Nibbānapattiyā dukkhassantakiriyāya,	1183	
PA_atk-s03_01a:1183_1	yasmā kilesanibbānaṃ pāpeti, vaṭṭadukkhassa ca antakiriyāya saṃvattatīti attho. Atha	1183	
PA_atk-s03_01a:1183_2	vā yaṃ buddho nibbānapattiyā dukkhassantakiriyāyāti dvinnaṃ nibbānadhātūnaṃ atthāya	1183	
PA_atk-s03_01a:1183_3	khemamaggappakāsanato khemaṃ vācaṃ bhāsati, sā ve vācānamuttamāti sā vācā sabbavācānaṃ	1183	
PA_atk-s03_01a:1183_4	seṭṭhāti evamettha attho daṭṭhabbo. Iti imāya gāthāya mantāvacanavasena bhagavantaṃ	1183	
PA_atk-s03_01a:1183_5	abhitthavanto arahattanikūṭena desanaṃ niṭṭhapesīti. Pañcamaṃ.	1183	
PA_atk-s03_01a:1184	6. Sāriputtasuttavaṇṇanā	118	
PA_atk-s03_01a:1185_0	214. Chaṭṭhe poriyāti akkharādiparipuṇṇāya. Vissaṭṭhāyāti avibaddhāya apalibuddhāya.	1185	
PA_atk-s03_01a:1185_1	Dhammasenāpatissa hi kathentassa pittādīnaṃ vasena apalibuddhavacanaṃ hoti, ayadaṇḍena	1185	
PA_atk-s03_01a:1185_2	pahatakaṃsatālato saddo viya niccharati. Anelagalāyāti anelāya agalāya niddosāya	1185	
PA_atk-s03_01a:1185_3	ceva akkhalitapadabyañjanāya ca. Therassa hi kathayato padaṃ vā byañjanaṃ vā na parihāyati.	1185	
PA_atk-s03_01a:1185_4	Atthassa viññāpaniyāti atthassa viññāpanasamatthāya. Bhikkhunanti bhikkhūnaṃ.	1185	
PA_atk-s03_01a:1186_0	Saṃkhittenapīti “cattārimāni, āvuso, ariyasaccāni. Katamāni cattāri? Dukkhaṃ ariyasaccaṃ…pe…	1186	
PA_atk-s03_01a:1186_1	imāni kho, āvuso, cattāri ariyasaccāni, tasmātiha, āvuso, idaṃ dukkhaṃ ariyasaccanti	1186	
PA_atk-s03_01a:1186_2	yogo karaṇīyo”ti evaṃ saṃkhittenapi deseti. Vitthārenapīti “katamaṃ, āvuso, dukkhaṃ	1186	
PA_atk-s03_01a:1186_3	ariyasacca”ntiādinā nayena tāneva vibhajanto vitthārenapi bhāsati. Khandhādidesanāsupi	1186	
PA_atk-s03_01a:1186_4	eseva nayo. Sāḷikāyiva nigghosoti yathā madhuraṃ ambapakkaṃ sāyitvā pakkhehi vātaṃ	1186	
PA_atk-s03_01a:1186_5	datvā madhurassaraṃ nicchārentiyā sāḷikasakuṇiyā nigghoso, evaṃ therassa dhammaṃ	1186	
PA_atk-s03_01a:1186_6	kathentassa madhuro nigghoso hoti. Paṭibhānaṃ udīrayīti samuddato ūmiyo viya anantaṃ	1186	
PA_atk-s03_01a:1186_7	paṭibhānaṃ uṭṭhahati. Odhentīti odahanti. Chaṭṭhaṃ.	1186	
PA_atk-s03_01a:1187	7. Pavāraṇāsuttavaṇṇanā	118	
PA_atk-s03_01a:1188_0	215. Sattame tadahūti tasmiṃ ahu, tasmiṃ divaseti attho. Upavasanti etthāti uposatho.	1188	
PA_atk-s03_01a:1188_1	Upavasantīti ca sīlena vā anasanena vā upetā hutvā vasantīti attho. So panesa uposathadivaso	1188	
PA_atk-s03_01a:1188_2	aṭṭhamīcātuddasīpannarasībhedena tividho, tasmā sesadvayanivāraṇatthaṃ pannaraseti	1188	
PA_atk-s03_01a:1188_3	vuttaṃ. Pavāraṇāyāti vassaṃ-vuṭṭha-pavāraṇāya. Visuddhipavāraṇātipi etissāva nāmaṃ.	1188	
PA_atk-s03_01a:1188_4	Nisinno hotīti sāyanhasamaye sampattaparisāya kālayuttaṃ dhammaṃ desetvā udakakoṭṭhake	1188	
PA_atk-s03_01a:1188_5	gattāni parisiñcitvā nivatthanivāsano ekaṃsaṃ sugatamahācīvaraṃ katvā majjhimatthambhaṃ	1188	
PA_atk-s03_01a:1188_6	nissāya paññatte varabuddhāsane puratthimadisāya uṭṭhahato candamaṇḍalassa siriṃ	1188	
PA_atk-s03_01a:1188_7	siriyā abhibhavamāno nisinno hoti. Tuṇhībhūtaṃ tuṇhībhūtanti yato yato anuviloketi,	1188	
PA_atk-s03_01a:1188_8	tato tato tuṇhībhūtameva. Tattha hi ekabhikkhussāpi hatthakukkuccaṃ vā pādakukkuccaṃ	1188	
PA_atk-s03_01a:1188_9	vā natthi, sabbe niravā santena iriyāpathena nisīdiṃsu. Anuviloketvāti dissamānapañcapasādehi	1188	
PA_atk-s03_01a:1188_10	nettehi anuviloketvā. Handāti vossaggatthe nipāto. Na ca me kiñci garahathāti ettha	11881	
PA_atk-s03_01a:1188_11	na ca kiñcīti pucchanatthe na-kāro. Kiṃ me kiñci garahatha? Yadi garahatha, vadatha,	11881	
PA_atk-s03_01a:1188_12	icchāpemi vo vattunti attho. Kāyikaṃ vā vācasikaṃ vāti iminā kāyavacīdvārāneva pavāreti,	11881	
PA_atk-s03_01a:1188_13	na manodvāraṃ. Kasmā? Apākaṭattā. Kāyavacīdvāresu hi doso pākaṭo hoti, na manodvāre.	11881	
PA_atk-s03_01a:1188_14	“Ekamañce sayatopi hi kiṃ cintesī”ti? Pucchitvā cittācāraṃ jānāti. Iti manodvāraṃ	11881	
PA_atk-s03_01a:1188_15	apākaṭattā na pavāreti, no aparisuddhattā. Bodhisattabhūtassāpi hi tassa bhūridattachaddantasaṅkhapāladhammapālādikāle	11881	
PA_atk-s03_01a:1188_16	manodvāraṃ parisuddhaṃ, idānettha vattabbameva natthi.	11881	
PA_atk-s03_01a:1189_0	Etadavocāti dhammasenāpatiṭṭhāne ṭhitattā bhikkhusaṅghassa bhāraṃ vahanto etaṃ avoca.	1189	
PA_atk-s03_01a:1189_1	Na kho mayaṃ, bhanteti, bhante, mayaṃ bhagavato na kiñci garahāma. Kāyikaṃ vā vācasikaṃ	1189	
PA_atk-s03_01a:1189_2	vāti idaṃ catunnaṃ arakkhiyataṃ sandhāya thero āha. Bhagavato hi cattāri arakkhiyāni. Yathāha –	1189	
PA_atk-s03_01a:1190_0	“Cattārimāni, bhikkhave, tathāgatassa arakkhiyāni. Katamāni cattāri? Parisuddhakāyasamācāro,	1190	
PA_atk-s03_01a:1190_1	bhikkhave, tathāgato, natthi tathāgatassa kāyaduccaritaṃ, yaṃ tathāgato rakkheyya	1190	
PA_atk-s03_01a:1190_2	‘mā me idaṃ paro aññāsī’ti. Parisuddhavacīsamācāro, bhikkhave, tathāgato, natthi	1190	
PA_atk-s03_01a:1190_3	tathāgatassa vacīduccaritaṃ, yaṃ tathāgato rakkheyya, ‘mā me idaṃ paro aññāsī’ti.	1190	
PA_atk-s03_01a:1190_4	Parisuddhamanosamācāro, bhikkhave, tathāgato, natthi tathāgatassa manoduccaritaṃ,	1190	
PA_atk-s03_01a:1190_5	yaṃ tathāgato rakkheyya, ‘mā me idaṃ paro aññāsī’ti. Parisuddhājīvo, bhikkhave, tathāgato,	1190	
PA_atk-s03_01a:1190_6	natthi tathāgatassa micchāājīvo, yaṃ tathāgato rakkheyya “mā me idaṃ paro aññāsī”ti.	1190	
PA_atk-s03_01a:1191_0	Idāni bhagavato yathābhūtaguṇe kathento bhagavā hi, bhantetiādimāha. Tattha anuppannassāti	1191	
PA_atk-s03_01a:1191_1	kassapasammāsambuddhato paṭṭhāya aññena samaṇena vā brāhmaṇena vā anuppāditapubbassa.	1191	
PA_atk-s03_01a:1191_2	Asañjātassāti idaṃ anuppannavevacanameva. Anakkhātassāti aññena adesitassa. Pacchā	1191	
PA_atk-s03_01a:1191_3	samannāgatāti paṭhamagatassa bhagavato pacchā samanuāgatā. Iti thero yasmā sabbepi	1191	
PA_atk-s03_01a:1191_4	bhagavato sīlādayo guṇā arahattamaggameva nissāya āgatā, tasmā arahattamaggameva	1191	
PA_atk-s03_01a:1191_5	nissāya guṇaṃ kathesi. Tena sabbaguṇā kathitāva honti. Ahañca kho, bhanteti idaṃ	1191	
PA_atk-s03_01a:1191_6	thero sadevake loke aggapuggalassa attano ceva saṅghassa ca kāyikavācasikaṃ pavārento āha.	1191	
PA_atk-s03_01a:1192_0	Pitarā pavattitanti cakkavattimhi kālaṅkate vā pabbajite vā sattāhaccayena cakkaṃ	1192	
PA_atk-s03_01a:1192_1	antaradhāyati, tato dasavidhaṃ dvādasavidhaṃ cakkavattivattaṃ pūretvā nisinnassa	1192	
PA_atk-s03_01a:1192_2	puttassa aññaṃ pātubhavati, taṃ so pavatteti. Ratanamayattā pana sadisaṭṭhena tadeva	1192	
PA_atk-s03_01a:1192_3	vattaṃ katvā “pitarā pavattita”nti vuttaṃ. Yasmā vā so “appossukko tvaṃ, deva, hohi,	1192	
PA_atk-s03_01a:1192_4	ahamanusāsissāmī”ti āha, tasmā pitarā pavattitaṃ āṇācakkaṃ anuppavatteti nāma. Sammadeva	1192	
PA_atk-s03_01a:1192_5	anuppavattesīti sammā nayena hetunā kāraṇeneva anuppavattesi. Bhagavā hi catusaccadhammaṃ	1192	
PA_atk-s03_01a:1192_6	katheti, thero tameva anukatheti, tasmā evamāha. Ubhatobhāgavimuttāti dvīhi bhāgehi	1192	
PA_atk-s03_01a:1192_7	vimuttā, arūpāvacarasamāpattiyā rūpakāyato vimuttā, aggamaggena nāmakāyatoti. Paññāvimuttāti	1192	
PA_atk-s03_01a:1192_8	paññāya vimuttā tevijjādibhāvaṃ appattā khīṇāsavā.	1192	
PA_atk-s03_01a:1193_0	Visuddhiyāti visuddhatthāya. Saṃyojanabandhanacchidāti saṃyojanasaṅkhāte ceva bandhanasaṅkhāte	1193	
PA_atk-s03_01a:1193_1	ca kilese chinditvā ṭhitā. Vijitasaṅgāmanti vijitarāgadosamohasaṅgāmaṃ, mārabalassa	1193	
PA_atk-s03_01a:1193_2	vijitattāpi vijitasaṅgāmaṃ. Satthavāhanti aṭṭhaṅgikamaggarathe āropetvā veneyyasatthaṃ	1193	
PA_atk-s03_01a:1193_3	vāheti saṃsārakantāraṃ uttāretīti bhagavā satthavāho, taṃ satthavāhaṃ. Palāpoti antotuccho	1193	
PA_atk-s03_01a:1193_4	dussīlo. Ādiccabandhunanti ādiccabandhuṃ satthāraṃ dasabalaṃ vandāmīti vadati. Sattamaṃ.	1193	
PA_atk-s03_01a:1194	8. Parosahassasuttavaṇṇanā	119	
PA_atk-s03_01a:1195_0	216. Aṭṭhame parosahassanti atirekasahassaṃ. Akutobhayanti nibbāne kutoci bhayaṃ	1195	
PA_atk-s03_01a:1195_1	natthi, nibbānappattassa vā kutoci bhayaṃ natthīti nibbānaṃ akutobhayaṃ nāma. Isīnaṃ	1195	
PA_atk-s03_01a:1195_2	isisattamoti vipassito paṭṭhāya isīnaṃ sattamako isi.	1195	
PA_atk-s03_01a:1196_0	Kiṃ nu te vaṅgīsāti idaṃ bhagavā atthuppattivasena āha. Saṅghamajjhe kira kathā udapādi	1196	
PA_atk-s03_01a:1196_1	“vaṅgīsatthero vissaṭṭhavatto, neva uddese, na paripucchāya, na yonisomanasikāre	1196	
PA_atk-s03_01a:1196_2	kammaṃ karoti, gāthā bandhanto cuṇṇiyapadāni karonto vicaratī”ti. Atha bhagavā cintesi	1196	
PA_atk-s03_01a:1196_3	– “ime bhikkhū vaṅgīsassa paṭibhānasampattiṃ na jānanti, cintetvā cintetvā vadatīti	1196	
PA_atk-s03_01a:1196_4	maññanti, paṭibhānasampattimassa jānāpessāmī”ti cintetvā, “kiṃ nu te vaṅgīsā”tiādimāha.	1196	
PA_atk-s03_01a:1197_0	Ummaggapathanti anekāni kilesummujjanasatāni, vaṭṭapathattā pana pathanti vuttaṃ.	1197	
PA_atk-s03_01a:1197_1	Pabhijja khilānīti rāgakhilādīni pañca bhinditvā carasi. Taṃ passathāti taṃ evaṃ	1197	
PA_atk-s03_01a:1197_2	abhibhuyya bhinditvā carantaṃ buddhaṃ passatha. Bandhapamuñcakaranti bandhanamocanakaraṃ.	1197	
PA_atk-s03_01a:1197_3	Asitanti anissitaṃ. Bhāgaso pavibhajanti satipaṭṭhānādikoṭṭhāsavasena dhammaṃ vibhajantaṃ.	1197	
PA_atk-s03_01a:1197_4	Pavibhajjāti vā pāṭho, aṅgapaccaṅgakoṭṭhāsavasena vibhajitvā vibhajitvā passathāti attho.	1197	
PA_atk-s03_01a:1198_0	Oghassāti caturoghassa. Anekavihitanti satipaṭṭhānādivasena anekavidhaṃ. Tasmiṃ ca	1198	
PA_atk-s03_01a:1198_1	amate akkhāteti tasmiṃ tena akkhāte amate. Dhammaddasāti dhammassa passitāro. Ṭhitā	1198	
PA_atk-s03_01a:1198_2	asaṃhīrāti asaṃhāriyā hutvā patiṭṭhitā.	1198	
PA_atk-s03_01a:1199_0	Ativijjhāti ativijjhitvā. Sabbaṭṭhitīnanti sabbesaṃ diṭṭhiṭṭhānānaṃ viññāṇaṭṭhitīnaṃ	1199	
PA_atk-s03_01a:1199_1	vā. Atikkamamaddasāti atikkamabhūtaṃ nibbānamaddasa. Agganti uttamadhammaṃ. Aggeti	1199	
PA_atk-s03_01a:1199_2	vā pāṭho, paṭhamataranti attho. Dasaddhānanti pañcannaṃ, aggadhammaṃ pañcavaggiyānaṃ,	1199	
PA_atk-s03_01a:1199_3	agge vā pañcavaggiyānaṃ dhammaṃ desesīti attho. Tasmāti yasmā esa dhammo sudesitoti	1199	
PA_atk-s03_01a:1199_4	jānantena ca pamādo na kātabbo, tasmā. Anusikkheti tisso sikkhā sikkheyya. Aṭṭhamaṃ.	1199	
PA_atk-s03_01a:1200	9. Koṇḍaññasuttavaṇṇanā	120	
PA_atk-s03_01a:1201_0	217. Navame aññāsikoṇḍaññoti paṭhamaṃ dhammassa aññātattā evaṃ gahitanāmo thero.	1201	
PA_atk-s03_01a:1201_1	Sucirassevāti kīvacirassa? Dvādasannaṃ saṃvaccharānaṃ. Ettakaṃ kālaṃ kattha vihāsīti.	1201	
PA_atk-s03_01a:1201_2	Chaddantabhavane mandākinipokkharaṇiyā tīre paccekabuddhānaṃ vasanaṭṭhāne. Kasmā?	1201	
PA_atk-s03_01a:1201_3	Vihāragarutāya. So hi paññavā mahāsāvako. Yatheva bhagavato, evamassa dasasahassacakkavāḷe	1201	
PA_atk-s03_01a:1201_4	devamanussānaṃ abbhantare guṇā patthaṭāva. Devamanussā tathāgatassa santikaṃ gantvā	1201	
PA_atk-s03_01a:1201_5	gandhamālādīhi pūjaṃ katvā “aggadhammaṃ paṭividdhasāvako”ti anantaraṃ theraṃ upasaṅkamitvā	1201	
PA_atk-s03_01a:1201_6	pūjenti. Santikaṃ āgatānañca nāma tathārūpā dhammakathā vā paṭisanthāro vā kātabbo	1201	
PA_atk-s03_01a:1201_7	hoti. Thero ca vihāragaruko, tenassa so papañco viya upaṭṭhāti. Iti vihāragarutāya	1201	
PA_atk-s03_01a:1201_8	tattha gantvā vihāsi.	1201	
PA_atk-s03_01a:1202_0	Aparampi kāraṇaṃ – bhikkhācāravelāyaṃ tāva sabbasāvakā vassaggena gacchanti. Dhammadesanākāle	1202	
PA_atk-s03_01a:1202_1	pana majjhaṭṭhāne alaṅkatabuddhāsanamhi satthari nisinne dakkhiṇahatthapasse dhammasenāpati,	1202	
PA_atk-s03_01a:1202_2	vāmahatthapasse mahāmoggallānatthero nisīdati, tesaṃ piṭṭhibhāge aññāsikoṇḍaññattherassa	1202	
PA_atk-s03_01a:1202_3	āsanaṃ paññāpenti. Sesā bhikkhū taṃ parivāretvā nisīdanti. Dve aggasāvakā aggadhammapaṭividdhattā	1202	
PA_atk-s03_01a:1202_4	ca mahallakattā ca there sagāravā theraṃ mahābrahmaṃ viya aggikkhandhaṃ viya āsīvisaṃ	1202	
PA_atk-s03_01a:1202_5	viya ca maññamānā dhurāsane nisīdantā ottappanti harāyanti. Thero cintesi – “imehi	1202	
PA_atk-s03_01a:1202_6	dhurāsanatthāya kappasatasahassādhikaṃ asaṅkhyeyyaṃ pāramiyo pūritā, te idāni dhurāsane	1202	
PA_atk-s03_01a:1202_7	nisīdantā mama ottappanti harāyanti, phāsuvihāraṃ nesaṃ karissāmī”ti. So patirūpe	1202	
PA_atk-s03_01a:1202_8	kāle tathāgataṃ upasaṅkamitvā “icchāmahaṃ, bhante, janapade vasitu”nti āha, satthā anujāni.	1202	
PA_atk-s03_01a:1203_0	Thero senāsanaṃ saṃsāmetvā pattacīvaramādāya chaddantabhavane mandākinitīraṃ gato.	1203	
PA_atk-s03_01a:1203_1	Pubbe paccekabuddhānaṃ pāricariyāya kataparicayā aṭṭhasahassā hatthināgā theraṃ disvāva	1203	
PA_atk-s03_01a:1203_2	“amhākaṃ puññakkhettaṃ āgata”nti nakhehi caṅkamanaṃ nittiṇaṃ katvā āvaraṇasākhā haritvā	1203	
PA_atk-s03_01a:1203_3	therassa vasanaṭṭhānaṃ paṭijaggitvā vattaṃ katvā sabbe sannipatitvā mantayiṃsu –	1203	
PA_atk-s03_01a:1203_4	“sace hi mayaṃ ‘ayaṃ therassa kattabbaṃ karissati, ayaṃ karissatī’ti paṭipajjissāma,	1203	
PA_atk-s03_01a:1203_5	thero bahuñātikagāmaṃ gato viya yathādhoteneva pattena gamissati, vārena naṃ paṭijaggissāma,	1203	
PA_atk-s03_01a:1203_6	ekassa pana vāre patte sesehipi nappamajjitabba”nti vāraṃ ṭhapayiṃsu. Vārikanāgo	1203	
PA_atk-s03_01a:1203_7	pātova therassa mukhodakañca dantakaṭṭhañca ṭhapeti, vattaṃ karoti.	1203	
PA_atk-s03_01a:1204_0	Mandākinipokkharaṇī nāma cesā paṇṇāsayojanā hoti. Tassā pañcavīsatiyojanamatte ṭhāne	1204	
PA_atk-s03_01a:1204_1	sevālo vā paṇakaṃ vā natthi, phalikavaṇṇaṃ udakameva hoti. Tato paraṃ pana kaṭippamāṇe	1204	
PA_atk-s03_01a:1204_2	udake aḍḍhayojanavitthataṃ sesapadumavanaṃ paṇṇāsayojanaṃ saraṃ parikkhipitvā ṭhitaṃ.	1204	
PA_atk-s03_01a:1204_3	Tadanantaraṃ tāva mahantameva rattapadumavanaṃ, tadanantaraṃ rattakumudavanaṃ, tadanantaraṃ	1204	
PA_atk-s03_01a:1204_4	setakumudavanaṃ, tadanantaraṃ nīluppalavanaṃ, tadanantaraṃ rattuppalavanaṃ, tadanantaraṃ	1204	
PA_atk-s03_01a:1204_5	sugandharattasālivanaṃ, tadanantaraṃ eḷālukalābukumbhaṇḍādīni madhurarasāni valliphalāni,	1204	
PA_atk-s03_01a:1204_6	tadanantaraṃ aḍḍhayojanavitthārameva ucchuvanaṃ, tattha pūgarukkhakkhandhappamāṇā	1204	
PA_atk-s03_01a:1204_7	ucchū, tadanantaraṃ kadalivanaṃ, yato duve pakkāni khādantā kilamanti, tadanantaraṃ	1204	
PA_atk-s03_01a:1204_8	cāṭippamāṇaphalaṃ panasavanaṃ, tadanantaraṃ jambuvanaṃ, tadanantaraṃ ambavanaṃ, tadanantaraṃ	1204	
PA_atk-s03_01a:1204_9	kapitthavananti. Saṅkhepato tasmiṃ dahe khāditabbayuttakaṃ phalaṃ nāma natthīti na	1204	
PA_atk-s03_01a:1204_10	vattabbaṃ. Kusumānaṃ pupphanasamaye vāto reṇuvaṭṭiṃ uṭṭhāpetvā paduminipattesu ṭhapeti,	12041	
PA_atk-s03_01a:1204_11	tattha udakaphusitāni patanti. Tato ādiccapākena paccitvā pakkapayoghanikā viya tiṭṭhati,	12041	
PA_atk-s03_01a:1204_12	etaṃ pokkharamadhu nāma, taṃ therassa āharitvā denti. Muḷālaṃ naṅgalasīsamattaṃ hoti,	12041	
PA_atk-s03_01a:1204_13	tampi āharitvā denti. Bhisaṃ mahābheripokkharappamāṇaṃ hoti, tassa ekasmiṃ pabbe	12041	
PA_atk-s03_01a:1204_14	pādaghaṭakappamāṇaṃ khīraṃ hoti, taṃ āharitvā denti. Pokkharaṭṭhīni madhusakkharāya	12041	
PA_atk-s03_01a:1204_15	yojetvā denti. Ucchuṃ pāsāṇapiṭṭhe ṭhapetvā pādena akkamanti. Tato raso paggharitvā	12041	
PA_atk-s03_01a:1204_16	soṇḍiāvāṭe pūretvā, ādiccapākena paccitvā khīrapāsāṇapiṇḍo viya tiṭṭhati, taṃ āharitvā	12041	
PA_atk-s03_01a:1204_17	denti. Panasakadaliambapakkādīsu kathāva natthi.	12041	
PA_atk-s03_01a:1205_0	Kelāsapabbate nāgadatto nāma devaputto vasati. Thero kālena kālaṃ tassa vimānadvāraṃ	1205	
PA_atk-s03_01a:1205_1	gacchati. So navasappipokkharamadhucuṇṇayuttassa nirudakapāyāsassa pattaṃ pūretvā	1205	
PA_atk-s03_01a:1205_2	deti. So kira kassapabuddhakāle vīsativassasahassāni sugandhasappinā khīrasalākaṃ	1205	
PA_atk-s03_01a:1205_3	adāsi. Tenassetaṃ bhojanaṃ uppajjati. Evaṃ thero dvādasa vassāni vasitvā attano āyusaṅkhāraṃ	1205	
PA_atk-s03_01a:1205_4	olokento parikkhīṇabhāvaṃ ñatvā “kattha parinibbāyissāmī”ti cintetvā – “hatthināgehi	1205	
PA_atk-s03_01a:1205_5	maṃ dvādasa vassāni upaṭṭhahantehi dukkaraṃ kataṃ, satthāraṃ anujānāpetvā etesaṃyeva	1205	
PA_atk-s03_01a:1205_6	santike parinibbāyissāmī”ti ākāsena bhagavato santikaṃ agamāsi. Tena vuttaṃ “sucirasseva	1205	
PA_atk-s03_01a:1205_7	yena bhagavā tenupasaṅkamī”ti.	1205	
PA_atk-s03_01a:1206_0	Nāmañcāti kasmā nāmaṃ sāveti? Therañhi keci sañjānanti, keci na sañjānanti. Tattha	1206	
PA_atk-s03_01a:1206_1	thero cintesi – “ye maṃ ajānantā ‘ko esa paṇḍarasīso obhaggo gopānasivaṅko mahallako	1206	
PA_atk-s03_01a:1206_2	satthārā saddhiṃ paṭisanthāraṃ karotī’ti cittaṃ padūsessanti, te apāyapūrakā bhavissanti.	1206	
PA_atk-s03_01a:1206_3	Ye pana maṃ jānantā – ‘dasasahassacakkavāḷe satthā viya paññāto pākaṭo mahāsāvako’ti	1206	
PA_atk-s03_01a:1206_4	cittaṃ pasādessanti, te saggūpagā bhavissantī”ti, sattānaṃ apāyamaggaṃ pidahitvā	1206	
PA_atk-s03_01a:1206_5	saggamaggaṃ vivaranto nāmaṃ sāveti.	1206	
PA_atk-s03_01a:1207_0	Buddhānubuddhoti paṭhamaṃ satthā cattāri saccāni bujjhi, pacchā thero, tasmā buddhānubuddhoti,	1207	
PA_atk-s03_01a:1207_1	vuccati. Tibbanikkamoti bāḷhavīriyo. Vivekānanti tiṇṇaṃ vivekānaṃ. Tevijjo, cetopariyāyakovidoti	1207	
PA_atk-s03_01a:1207_2	chasu abhiññāsu catasso vadati. Itarā dve kiñcāpi na vuttā, thero pana chaḷabhiññova.	1207	
PA_atk-s03_01a:1207_3	Imissā ca gāthāya pariyosāne parisā sannisīdi. Parisāya sannisinnabhāvaṃ ñatvā thero	1207	
PA_atk-s03_01a:1207_4	satthārā saddhiṃ paṭisanthāraṃ katvā “parikkhīṇā me, bhante, āyusaṅkhārā, parinibbāyissāmī”ti,	1207	
PA_atk-s03_01a:1207_5	parinibbānakālaṃ anujānāpesi. Kattha parinibbāyissasi koṇḍaññāti? Upaṭṭhākehi me,	1207	
PA_atk-s03_01a:1207_6	bhante, hatthināgehi dukkaraṃ kataṃ, tesaṃ santiketi. Satthā anujāni.	1207	
PA_atk-s03_01a:1208_0	Thero dasabalaṃ padakkhiṇaṃ katvā – “pubbaṃ taṃ me, bhante, paṭhamadassanaṃ, idaṃ	1208	
PA_atk-s03_01a:1208_1	pacchimadassana”nti paridevante mahājane satthāraṃ vanditvā nikkhamitvā, dvārakoṭṭhake	1208	
PA_atk-s03_01a:1208_2	ṭhito – “mā socittha, mā paridevittha, buddhā vā hontu buddhasāvakā vā, uppannā saṅkhārā	1208	
PA_atk-s03_01a:1208_3	abhijjanakā nāma natthī”ti mahājanaṃ ovaditvā passantasseva mahājanassa vehāsaṃ abbhuggamma	1208	
PA_atk-s03_01a:1208_4	mandākinitīre otaritvā pokkharaṇiyaṃ nhatvā nivatthanivāsano katuttarāsaṅgo senāsanaṃ	1208	
PA_atk-s03_01a:1208_5	saṃsāmetvā phalasamāpattiyā tayo yāme vītināmetvā balavapaccūsasamaye parinibbāyi.	1208	
PA_atk-s03_01a:1208_6	Therassa sahaparinibbānā himavati sabbarukkhā pupphehi ca phalehi ca onatavinatā	1208	
PA_atk-s03_01a:1208_7	ahesuṃ. Vārikanāgo therassa parinibbutabhāvaṃ ajānanto pātova mukhodakadantakaṭṭhāni	1208	
PA_atk-s03_01a:1208_8	upaṭṭhapetvā vattaṃ katvā khādanīyaphalāni āharitvā caṅkamanakoṭiyaṃ aṭṭhāsi. So	1208	
PA_atk-s03_01a:1208_9	yāva sūriyuggamanā therassa nikkhamanaṃ apassanto “kiṃ nu kho etaṃ? Pubbe ayyo pātova	1208	
PA_atk-s03_01a:1208_10	caṅkamati, mukhaṃ dhovati. Ajja pana paṇṇasālatopi na nikkhamatī”ti kuṭidvāraṃ kampetvā	12081	
PA_atk-s03_01a:1208_11	olokento theraṃ nisinnakameva disvā hatthaṃ pasāretvā parāmasitvā assāsapassāse pariyesanto	12081	
PA_atk-s03_01a:1208_12	tesaṃ appavattibhāvaṃ ñatvā – “parinibbuto thero”ti soṇḍaṃ mukhe pakkhipitvā mahāravaṃ	12081	
PA_atk-s03_01a:1208_13	viravi. Sakalahimavanto ekaninnādo ahosi. Aṭṭhanāgasahassāni sannipatitvā theraṃ	12081	
PA_atk-s03_01a:1208_14	jeṭṭhakanāgassa kumbhe nisīdāpetvā supupphitarukkhasākhā gahetvā parivāretvā sakalahimavantaṃ	12081	
PA_atk-s03_01a:1208_15	anuvicaritvā sakaṭṭhānameva āgatā.	12081	
PA_atk-s03_01a:1209_0	Sakko vissakammaṃ āmantesi – “tāta, amhākaṃ jeṭṭhabhātā parinibbuto, sakkāraṃ karissāma,	1209	
PA_atk-s03_01a:1209_1	navayojanikaṃ sabbaratanamayaṃ kūṭāgāraṃ māpehī”ti. So tathā katvā theraṃ tattha	1209	
PA_atk-s03_01a:1209_2	nipajjāpetvā hatthināgānaṃ adāsi. Te kūṭāgāraṃ ukkhipitvā tiyojanasahassaṃ himavantaṃ	1209	
PA_atk-s03_01a:1209_3	punappunaṃ āvijjhiṃsu. Tesaṃ hatthato ākāsaṭṭhakā devā gahetvā sādhukīḷitaṃ kīḷiṃsu.	1209	
PA_atk-s03_01a:1209_4	Tato vassavalāhakā sītavalāhakā uṇhavalāhakā cātumahārājikā tāvatiṃsāti etenupāyena	1209	
PA_atk-s03_01a:1209_5	yāva brahmalokā kūṭāgāraṃ agamāsi, puna brahmāno devānanti anupubbena hatthināgānaṃyeva	1209	
PA_atk-s03_01a:1209_6	kūṭāgāraṃ adaṃsu. Ekekā devatā caturaṅgulamattaṃ candanaghaṭikaṃ āhari, citako navayojaniko	1209	
PA_atk-s03_01a:1209_7	ahosi. Kūṭāgāraṃ citakaṃ āropayiṃsu. Pañca bhikkhusatāni ākāsenāgantvā sabbarattiṃ	1209	
PA_atk-s03_01a:1209_8	sajjhāyamakaṃsu. Anuruddhatthero dhammaṃ kathesi, bahūnaṃ devatānaṃ dhammābhisamayo	1209	
PA_atk-s03_01a:1209_9	ahosi. Punadivase aruṇuggamanavelāyameva citakaṃ nibbāpetvā sumanamakuḷavaṇṇānaṃ	1209	
PA_atk-s03_01a:1209_10	dhātūnaṃ parisāvanaṃ pūretvā bhagavati nikkhamitvā veḷuvanavihārakoṭṭhakaṃ sampatte	12091	
PA_atk-s03_01a:1209_11	āharitvā satthu hatthe ṭhapayiṃsu. Satthā dhātuparisāvanaṃ gahetvā pathaviyā hatthaṃ	12091	
PA_atk-s03_01a:1209_12	pasāresi, mahāpathaviṃ bhinditvā rajatabubbuḷasadisaṃ cetiyaṃ nikkhami. Satthā sahatthena	12091	
PA_atk-s03_01a:1209_13	cetiye dhātuyo nidhesi. Ajjāpi kira taṃ cetiyaṃ dharatiyevāti. Navamaṃ.	12091	
PA_atk-s03_01a:1210	10. Moggallānasuttavaṇṇanā	121	
PA_atk-s03_01a:1211_0	218. Dasame samannesatīti pariyesati paccavekkhati. Nagassāti pabbatassa. Muninti	1211	
PA_atk-s03_01a:1211_1	buddhamuniṃ. Dukkhassa pāragunti dukkhapāraṃ gataṃ. Samannesanti samannesanto. Evaṃ	1211	
PA_atk-s03_01a:1211_2	sabbaṅgasampannanti evaṃ sabbaguṇasampannaṃ. Anekākārasampannanti anekehi guṇehi	1211	
PA_atk-s03_01a:1211_3	samannāgataṃ. Dasamaṃ.	1211	
PA_atk-s03_01a:1212	11. Gaggarāsuttavaṇṇanā	121	
PA_atk-s03_01a:1213	219. Ekādasame tyāssudanti te assudaṃ. Assudanti nipātamattaṃ. Vaṇṇenāti sarīravaṇṇena. Yasasāti parivārena. Vigatamalova bhāṇumāti vigatamalo ādicco viya. Ekādasamaṃ.	121	
PA_atk-s03_01a:1214	12. Vaṅgīsasuttavaṇṇanā	121	
PA_atk-s03_01a:1215_0	220. Dvādasame āyasmāti piyavacanaṃ. Vaṅgīsoti tassa therassa nāmaṃ. So kira pubbe	1215	
PA_atk-s03_01a:1215_1	padumuttarakāle paṭibhānasampannaṃ sāvakaṃ disvā dānaṃ datvā patthanaṃ katvā kappasatasahassaṃ	1215	
PA_atk-s03_01a:1215_2	pāramiyo pūretvā amhākaṃ bhagavato kāle sakalajambudīpe vādakāmatāya jambusākhaṃ	1215	
PA_atk-s03_01a:1215_3	pariharitvā ekena paribbājakena saddhiṃ vādaṃ katvā vāde jayaparājayānubhāvena teneva	1215	
PA_atk-s03_01a:1215_4	paribbājakena saddhiṃ saṃvāsaṃ kappetvā vasamānāya ekissā paribbājikāya kucchimhi	1215	
PA_atk-s03_01a:1215_5	nibbatto vayaṃ āgamma mātito pañcavādasatāni, pitito pañcavādasatānīti vādasahassaṃ	1215	
PA_atk-s03_01a:1215_6	uggaṇhitvā vicarati. Ekañca vijjaṃ jānāti, yaṃ vijjaṃ parijappitvā matānaṃ sīsaṃ	1215	
PA_atk-s03_01a:1215_7	aṅguliyā paharitvā – “asukaṭṭhāne nibbatto”ti jānāti. So anupubbena gāmanigamādīsu	1215	
PA_atk-s03_01a:1215_8	vicaranto pañcahi māṇavakasatehi saddhiṃ sāvatthiṃ anuppatto nagaradvāre sālāya nisīdati.	1215	
PA_atk-s03_01a:1216_0	Tadā ca nagaravāsino purebhattaṃ dānaṃ datvā pacchābhattaṃ suddhuttarāsaṅgā gandhamālādihatthā	1216	
PA_atk-s03_01a:1216_1	dhammassavanāya vihāraṃ gacchanti. Māṇavo disvā, “kahaṃ gacchathā”ti? Pucchi. Te	1216	
PA_atk-s03_01a:1216_2	“dasabalassa santikaṃ dhammassavanāyā”ti āhaṃsu. Sopi saparivāro tehi saddhiṃ gantvā	1216	
PA_atk-s03_01a:1216_3	paṭisanthāraṃ katvā ekamantaṃ aṭṭhāsi. Atha naṃ bhagavā āha – “vaṅgīsa, bhaddakaṃ	1216	
PA_atk-s03_01a:1216_4	kira sippaṃ jānāsī”ti. “Bho gotama, ahaṃ bahusippaṃ jānāmi. Tumhe kataraṃ sandhāya	1216	
PA_atk-s03_01a:1216_5	vadathā”ti? Chavadūsakasippanti. Āma, bho gotamāti. Athassa bhagavā attano ānubhāvena	1216	
PA_atk-s03_01a:1216_6	niraye nibbattassa sīsaṃ dassetvā, “vaṅgīsa, ayaṃ kahaṃ nibbatto”ti pucchi. So mantaṃ	1216	
PA_atk-s03_01a:1216_7	jappitvā aṅguliyā paharitvā “niraye”ti āha. “Sādhu, vaṅgīsa, sukathita”nti devaloke	1216	
PA_atk-s03_01a:1216_8	nibbattassa sīsaṃ dassesi. Tampi so tatheva byākāsi. Athassa khīṇāsavassa sīsaṃ dassesi.	1216	
PA_atk-s03_01a:1216_9	So punappunaṃ mantaṃ parivattetvāpi aṅguliyā paharitvāpi nibbattaṭṭhānaṃ na passati.	1216	
PA_atk-s03_01a:1217_0	Atha naṃ bhagavā “kilamasi, vaṅgīsā”ti āha? Āma bho, gotamāti. Punappunaṃ upadhārehīti.	1217	
PA_atk-s03_01a:1217_1	Tathā karontopi adisvā, “tumhe, bho gotama, jānāthā”ti āha. Āma, vaṅgīsa, maṃ nissāya	1217	
PA_atk-s03_01a:1217_2	cesa gato, ahamassa gatiṃ jānāmīti. Mantena jānāsi, bho gotamāti? Āma, vaṅgīsa, ekena	1217	
PA_atk-s03_01a:1217_3	manteneva jānāmīti. Bho gotama, mayhaṃ mantena imaṃ mantaṃ dethāti. Amūliko, vaṅgīsa,	1217	
PA_atk-s03_01a:1217_4	mayhaṃ mantoti. Detha, bho gotamāti. Na sakkā mayhaṃ santike apabbajitassa dātunti.	1217	
PA_atk-s03_01a:1217_5	So antevāsike āmantesi – “tātā samaṇo gotamo atirekasippaṃ jānāti, ahaṃ imassa santike	1217	
PA_atk-s03_01a:1217_6	pabbajitvā sippaṃ gaṇhāmi, tato sakalajambudīpe amhehi bahutaraṃ jānanto nāma na	1217	
PA_atk-s03_01a:1217_7	bhavissati. Tumhe yāva ahaṃ āgacchāmi, tāva anukkaṇṭhitvā vicarathā”ti te uyyojetvā	1217	
PA_atk-s03_01a:1217_8	“pabbājetha ma”nti āha. Satthā nigrodhakappassa paṭipādesi. Thero taṃ attano vasanaṭṭhānaṃ	1217	
PA_atk-s03_01a:1217_9	netvā pabbājesi. So pabbajitvā satthu santikaṃ āgamma vanditvā ṭhito “sippaṃ dethā”ti	1217	
PA_atk-s03_01a:1217_10	yāci. Vaṅgīsa, tumhe sippaṃ gaṇhantā aloṇabhojanathaṇḍilaseyyādīhi parikammaṃ katvā	12171	
PA_atk-s03_01a:1217_11	gaṇhatha, imassāpi sippassa parikammaṃ atthi, taṃ tāva karohīti. Sādhu, bhanteti.	12171	
PA_atk-s03_01a:1217_12	Athassa satthā dvattiṃsākārakammaṭṭhānaṃ ācikkhi. So taṃ anulomapaṭilomaṃ manasikaronto	12171	
PA_atk-s03_01a:1217_13	vipassanaṃ vaḍḍhetvā anukkamena arahattaṃ pāpuṇi.	12171	
PA_atk-s03_01a:1218_0	Vimuttisukhaṃ paṭisaṃvedīti evaṃ arahattaṃ patvā vimuttisukhaṃ paṭisaṃvedento. Kāveyyamattāti	1218	
PA_atk-s03_01a:1218_1	kāveyyena kabbakaraṇena mattā. Khandhāyatanadhātuyoti imāni khandhādīni pakāsento	1218	
PA_atk-s03_01a:1218_2	dhammaṃ desesi. Ye niyāmagataddasāti ye niyāmagatā ceva niyāmadassāti ca. Svāgatanti	1218	
PA_atk-s03_01a:1218_3	suāgamanaṃ. Iddhipattomhīti iminā iddhividhañāṇaṃ gahitaṃ. Cetopariyāyakovidoti iminā	1218	
PA_atk-s03_01a:1218_4	cetopariyañāṇaṃ. Dibbasotaṃ pana avuttampi gahitameva hoti. Evaṃ cha abhiññāpatto	1218	
PA_atk-s03_01a:1218_5	eso mahāsāvakoti veditabbo. Dvādasamaṃ.	1218	
PA_atk-s03_01a:1219	Iti sāratthappakāsiniyā	121	
PA_atk-s03_01a:1220	Saṃyuttanikāya-aṭṭhakathāya	122	
PA_atk-s03_01a:1221	Vaṅgīsasaṃyuttavaṇṇanā niṭṭhitā.	122	
PA_atk-s03_01a:1222	9. Vanasaṃyuttaṃ	122	
PA_atk-s03_01a:1223	1. Vivekasuttavaṇṇanā	122	
PA_atk-s03_01a:1224_0	221. Vanasaṃyuttassa paṭhame kosalesu viharatīti satthu santike kammaṭṭhānaṃ gahetvā	1224	
PA_atk-s03_01a:1224_1	tassa janapadassa sulabhabhikkhatāya tattha gantvā viharati. Saṃvejetukāmāti vivekaṃ	1224	
PA_atk-s03_01a:1224_2	paṭipajjāpetukāmā. Vivekakāmoti tayo viveke patthayanto. Niccharatī bahiddhāti bāhiresu	1224	
PA_atk-s03_01a:1224_3	puthuttārammaṇesu carati. Jano janasminti tvaṃ jano aññasmiṃ jane chandarāgaṃ vinayassu.	1224	
PA_atk-s03_01a:1224_4	Pajahāsīti pajaha. Bhavāsīti bhava. Sataṃ taṃ sārayāmaseti satimantaṃ paṇḍitaṃ taṃ	1224	
PA_atk-s03_01a:1224_5	mayampi sārayāma, sataṃ vā dhammaṃ mayaṃ taṃ sārayāmāti attho. Pātālarajoti appatiṭṭhaṭṭhena	1224	
PA_atk-s03_01a:1224_6	pātālasaṅkhāto kilesarajo. Mā taṃ kāmarajoti ayaṃ kāmarāgarajo taṃ mā avahari, apāyameva	1224	
PA_atk-s03_01a:1224_7	mā netūti attho. Paṃsukunthitoti paṃsumakkhito. Vidhunanti vidhunanto. Sitaṃ rajanti	1224	
PA_atk-s03_01a:1224_8	sarīralaggaṃ rajaṃ. Saṃvegamāpādīti devatāpi nāma maṃ evaṃ sāretīti vivekamāpanno,	1224	
PA_atk-s03_01a:1224_9	uttamavīriyaṃ vā paggayha paramavivekaṃ maggameva paṭipannoti. Paṭhamaṃ.	1224	
PA_atk-s03_01a:1225	2. Upaṭṭhānasuttavaṇṇanā	122	
PA_atk-s03_01a:1226_0	222. Dutiye supatīti ayaṃ kira khīṇāsavo, so dūre bhikkhācāragāmaṃ gantvā āgato paṇṇasālāya	1226	
PA_atk-s03_01a:1226_1	pattacīvaraṃ paṭisāmetvā avidūre jātassaraṃ otaritvā gattāni utuṃ gāhāpetvā divāṭṭhānaṃ	1226	
PA_atk-s03_01a:1226_2	sammajjitvā tattha nīcamañcakaṃ paññāpetvā niddaṃ anokkamantova nipanno. Khīṇāsavassāpi	1226	
PA_atk-s03_01a:1226_3	hi kāyadaratho hotiyevāti tassa vinodanatthaṃ, taṃ sandhāya supatīti vuttaṃ. Ajjhabhāsīti	1226	
PA_atk-s03_01a:1226_4	“ayaṃ bhikkhu satthu santike kammaṭṭhānaṃ gahetvā divā supati, divāsoppañca nāmetaṃ	1226	
PA_atk-s03_01a:1226_5	vaḍḍhitaṃ diṭṭhadhammikasamparāyikaṃ atthaṃ nāsetī”ti maññamānā “codessāmi na”nti cintetvā abhāsi.	1226	
PA_atk-s03_01a:1227_0	Āturassāti jarāturo rogāturo kilesāturoti tayo āturā, tesu kilesāturaṃ sandhāyevamāha.	1227	
PA_atk-s03_01a:1227_1	Sallaviddhassāti savisena sattisallena viya avijjāvisaviṭṭhena taṇhāsallena hadaye	1227	
PA_atk-s03_01a:1227_2	viddhassa. Ruppatoti ghaṭṭiyamānassa.	1227	
PA_atk-s03_01a:1228_0	Idānissa kāmesu ādīnavaṃ kathayantī aniccātiādimāha. Tattha asitanti taṇhādiṭṭhinissayena	1228	
PA_atk-s03_01a:1228_1	anissitaṃ. Kasmā pabbajitaṃ tapeti evarūpaṃ khīṇāsavaṃ divāsoppaṃ na tapati, tādisaṃ	1228	
PA_atk-s03_01a:1228_2	pana kasmā na tapessatīti? Vadati. Therasseva vā etaṃ vacanaṃ, tasmā ayamettha attho	1228	
PA_atk-s03_01a:1228_3	– baddhesu muttaṃ asitaṃ mādisaṃ khīṇāsavapabbajitaṃ kasmā divāsoppaṃ tape, na tapessatīti?	1228	
PA_atk-s03_01a:1228_4	Sesagāthāsupi eseva nayo. Devatāya hi vacanapakkhe – “evarūpaṃ khīṇāsavapabbajitaṃ	1228	
PA_atk-s03_01a:1228_5	divāsoppaṃ na tapati, tādisaṃ pana kasmā na tapessati? Tapessatiyevā”ti attho. Therassa	1228	
PA_atk-s03_01a:1228_6	vacanapakkhe – “evarūpaṃ mādisaṃ khīṇāsavapabbajitaṃ kasmā divāsoppaṃ tape? Na tapatiyevā”ti	1228	
PA_atk-s03_01a:1228_7	attho. Ayaṃ panettha anuttānapadavaṇṇanā. Vinayāti vinayena. Samatikkamāti vaṭṭamūlikāya	1228	
PA_atk-s03_01a:1228_8	avijjāya samatikkamena. Taṃ ñāṇanti taṃ catusaccañāṇaṃ. Paramodānanti paramaparisuddhaṃ.	1228	
PA_atk-s03_01a:1228_9	Pabbajitanti evarūpena ñāṇena samannāgataṃ pabbajitaṃ. Vijjāyāti catutthamaggavijjāya.	1228	
PA_atk-s03_01a:1228_10	Āraddhavīriyanti paggahitavīriyaṃ paripuṇṇavīriyaṃ. Dutiyaṃ.	12281	
PA_atk-s03_01a:1229	3. Kassapagottasuttavaṇṇanā	122	
PA_atk-s03_01a:1230_0	223. Tatiye chetanti ekaṃ migaluddakaṃ. Ovadatīti so kira migaluddako pātova bhuñjitvā	1230	
PA_atk-s03_01a:1230_1	“mige vadhissāmī”ti araññaṃ paviṭṭho ekaṃ rohitamigaṃ disvā “sattiyā naṃ paharissāmī”ti	1230	
PA_atk-s03_01a:1230_2	anubandhamāno therassa paṭhamasutte vuttanayeneva divāvihāraṃ nisinnassa avidūrena	1230	
PA_atk-s03_01a:1230_3	pakkamati. Atha naṃ thero – “upāsaka, pāṇātipāto nāmesa apāyasaṃvattaniko appāyukasaṃvattaniko,	1230	
PA_atk-s03_01a:1230_4	sakkā aññenapi kasivaṇijjādikammena dārabharaṇaṃ kātuṃ, mā evarūpaṃ kakkhaḷakammaṃ	1230	
PA_atk-s03_01a:1230_5	karohī”ti āha. Sopi “mahāpaṃsukūlikatthero kathetī”ti gāravena ṭhatvā sotuṃ āraddho.	1230	
PA_atk-s03_01a:1230_6	Athassa sotukāmataṃ janessāmīti thero aṅguṭṭhakaṃ jālāpesi. So akkhīhipi passati,	1230	
PA_atk-s03_01a:1230_7	kaṇṇehipi suṇāti, cittaṃ panassa “asukaṭṭhānaṃ migo gato bhavissati, asukatitthaṃ	1230	
PA_atk-s03_01a:1230_8	otiṇṇo, tattha naṃ gantvā ghātetvā yāvadicchakaṃ maṃsaṃ khāditvā sesaṃ kājenādāya	1230	
PA_atk-s03_01a:1230_9	gantvā puttake tosessāmī”ti evaṃ migasseva anupadaṃ dhāvati. Evaṃ vikkhittacittassa	1230	
PA_atk-s03_01a:1230_10	dhammaṃ desentaṃ theraṃ sandhāya vuttaṃ “ovadatī”ti. Ajjhabhāsīti “ayaṃ thero adāruṃ	12301	
PA_atk-s03_01a:1230_11	tacchanto viya akhette vappanto viya attanopi kammaṃ nāseti, etassāpi codessāmi na”nti abhāsi.	12301	
PA_atk-s03_01a:1231_0	Appapaññanti nippaññaṃ. Acetasanti kāraṇajānanasamatthena cittena rahitaṃ. Mandovāti	1231	
PA_atk-s03_01a:1231_1	andhabālo viya. Suṇātīti tava dhammakathaṃ suṇāti. Na vijānātīti atthamassa na jānāti.	1231	
PA_atk-s03_01a:1231_2	Āloketīti tava puthujjanikaiddhiyā jalantaṃ aṅguṭṭhakaṃ āloketi. Na passatīti ettha	1231	
PA_atk-s03_01a:1231_3	“neva telaṃ na vaṭṭi na dīpakapallikā, therassa pana ānubhāvenāyaṃ jalatī”ti imaṃ	1231	
PA_atk-s03_01a:1231_4	kāraṇaṃ na passati. Dasa pajjoteti dasasu aṅgulīsu dasa padīpe. Rūpānīti kāraṇarūpāni.	1231	
PA_atk-s03_01a:1231_5	Cakkhūti paññācakkhu. Saṃvegamāpādīti kiṃ me imināti? Vīriyaṃ paggayha paramavivekaṃ	1231	
PA_atk-s03_01a:1231_6	arahattamaggaṃ paṭipajji. Tatiyaṃ.	1231	
PA_atk-s03_01a:1232	4. Sambahulasuttavaṇṇanā	123	
PA_atk-s03_01a:1233_0	224. Catutthe sambahulāti bahū suttantikā ābhidhammikā vinayadharā ca. Viharantīti	1233	
PA_atk-s03_01a:1233_1	satthu santike kammaṭṭhānaṃ gahetvā viharanti. Pakkamiṃsūti te kira tasmiṃ janapade	1233	
PA_atk-s03_01a:1233_2	aññataraṃ gāmaṃ upasaṅkamante disvā manussā pasannacittā āsanasālāya kojavattharaṇādīni	1233	
PA_atk-s03_01a:1233_3	paññāpetvā yāgukhajjakāni datvā upanisīdiṃsu. Mahāthero ekaṃ dhammakathikaṃ “dhammaṃ	1233	
PA_atk-s03_01a:1233_4	kathehī”ti āha. So cittaṃ dhammakathaṃ kathesi. Manussā pasīditvā bhojanavelāyaṃ	1233	
PA_atk-s03_01a:1233_5	paṇītabhojanaṃ adaṃsu. Mahāthero manuññaṃ bhattānumodanamakāsi. Manussā bhiyyosomattāya	1233	
PA_atk-s03_01a:1233_6	pasannā “idheva, bhante, temāsaṃ vasathā”ti paṭiññaṃ kāretvā gamanāgamanasampanne	1233	
PA_atk-s03_01a:1233_7	ṭhāne senāsanāni kāretvā catūhi paccayehi upaṭṭhahiṃsu. Mahāthero vassūpanāyikadivase	1233	
PA_atk-s03_01a:1233_8	bhikkhū ovadi – “āvuso, tumhehi garukassa satthu santike kammaṭṭhānaṃ gahitaṃ, buddhapātubhāvo	1233	
PA_atk-s03_01a:1233_9	nāma dullabho. Māsassa aṭṭha divase dhammassavanaṃ katvā gaṇasaṅgaṇikaṃ pahāya appamattā	1233	
PA_atk-s03_01a:1233_10	viharathā”ti. Te tato paṭṭhāya yuñjanti ghaṭenti. Kadāci sabbarattikaṃ dhammassavanaṃ	12331	
PA_atk-s03_01a:1233_11	karonti, kadāci pañhaṃ vissajjenti, kadāci padhānaṃ karonti. Tesaṃ dhammassavanadivase	12331	
PA_atk-s03_01a:1233_12	dhammaṃ kathentānaṃyeva aruṇo uggacchati. Pañhāvissajjanadivase byatto bhikkhu pañhaṃ	12331	
PA_atk-s03_01a:1233_13	pucchati, paṇḍito vissajjetīti pucchanavissajjanaṃ karontānaṃyeva. Padhānadivase	12331	
PA_atk-s03_01a:1233_14	sūriyatthaṅgamane gaṇḍiṃ paharitvāva caṅkamaṃ otaritvā padhānaṃ karontānaṃyeva. Te	12331	
PA_atk-s03_01a:1233_15	evaṃ vassaṃ vassitvā pavāretvā pakkamiṃsu. Taṃ sandhāyetaṃ vuttaṃ. Paridevamānāti	12331	
PA_atk-s03_01a:1233_16	“idāni tathārūpaṃ madhuraṃ dhammassavanaṃ pañhākathanaṃ kuto labhissāmī”tiādīni vatvā rodamānā.	12331	
PA_atk-s03_01a:1234_0	Khāyatīti paññāyati upaṭṭhāti. Ko meti kahaṃ ime. Vajjibhūmiyāti vajjiraṭṭhābhimukhā	1234	
PA_atk-s03_01a:1234_1	gatā. Magā viyāti yathā magā tasmiṃ tasmiṃ pabbatapāde vā vanasaṇḍe vā vicarantā	1234	
PA_atk-s03_01a:1234_2	– “idaṃ amhākaṃ mātusantakaṃ pitusantakaṃ paveṇiāgata”nti agahetvā, yattheva nesaṃ	1234	
PA_atk-s03_01a:1234_3	gocaraphāsutā ca hoti paripanthābhāvo ca, tattha vicaranti. Evaṃ aniketā agehā bhikkhavopi	1234	
PA_atk-s03_01a:1234_4	“ayaṃ, āvuso, amhākaṃ ācariyupajjhāyānaṃ santako paveṇiāgato”ti agahetvā yattheva	1234	
PA_atk-s03_01a:1234_5	nesaṃ utusappāyaṃ bhojanasappāyaṃ puggalasappāyaṃ senāsanasappāyaṃ dhammassavanasappāyañca	1234	
PA_atk-s03_01a:1234_6	sulabhaṃ hoti, tattha viharanti. Catutthaṃ.	1234	
PA_atk-s03_01a:1235	5. Ānandasuttavaṇṇanā	123	
PA_atk-s03_01a:1236_0	225. Pañcame ānandoti dhammabhaṇḍāgārikatthero. Ativelanti atikkantaṃ velaṃ. Gihisaññattibahuloti	1236	
PA_atk-s03_01a:1236_1	rattiñca divā ca bahukālaṃ gihī saññāpayanto. Bhagavati parinibbute mahākassapatthero	1236	
PA_atk-s03_01a:1236_2	theraṃ āha – “āvuso, mayaṃ rājagahe vassaṃ upagantvā dhammaṃ saṅgāyissāma, gaccha	1236	
PA_atk-s03_01a:1236_3	tvaṃ araññaṃ pavisitvā uparimaggattayatthāya vāyāmaṃ karohī”ti. So bhagavato pattacīvaramādāya	1236	
PA_atk-s03_01a:1236_4	kosalaraṭṭhaṃ gantvā ekasmiṃ araññāvāse vasitvā punadivase ekaṃ gāmaṃ pāvisi. Manussā	1236	
PA_atk-s03_01a:1236_5	theraṃ disvā – “bhante ānanda, tumhe pubbe satthārā saddhiṃ āgacchatha. Ajja ekakāva	1236	
PA_atk-s03_01a:1236_6	āgatā. Kahaṃ satthāraṃ ṭhapetvā āgatattha? Idāni kassa pattacīvaraṃ gahetvā vicaratha?	1236	
PA_atk-s03_01a:1236_7	Kassa mukhodakaṃ dantakaṭṭhaṃ detha, pariveṇaṃ sammajjatha, vattapaṭivattaṃ karothā”ti	1236	
PA_atk-s03_01a:1236_8	bahuṃ vatvā parideviṃsu. Thero – “mā, āvuso, socittha, mā paridevittha, aniccā saṅkhārā”tiādīni	1236	
PA_atk-s03_01a:1236_9	vatvā te saññāpetvā bhattakiccāvasāne vasanaṭṭhānameva gacchati. Manussā sāyampi	1236	
PA_atk-s03_01a:1236_10	tattha gantvā tatheva paridevanti. Theropi tatheva ovadati. Taṃ sandhāyetaṃ vuttaṃ.	12361	
PA_atk-s03_01a:1236_11	Ajjhabhāsīti “ayaṃ thero bhikkhusaṅghassa kathaṃ sutvā ‘samaṇadhammaṃ karissāmī’ti	12361	
PA_atk-s03_01a:1236_12	araññaṃ pavisitvā idāni gihī saññāpento viharati, satthu sāsanaṃ asaṅgahitapuppharāsi	12361	
PA_atk-s03_01a:1236_13	viya ṭhitaṃ, dhammasaṅgahaṃ na karoti, codessāmi na”nti cintetvā abhāsi.	12361	
PA_atk-s03_01a:1237_0	Pasakkiyāti pavisitvā. Hadayasmiṃ opiyāti kiccato ca ārammaṇato ca hadayamhi pakkhipitvā.	1237	
PA_atk-s03_01a:1237_1	“Nibbānaṃ pāpuṇissāmī”ti vīriyaṃ karonto nibbānaṃ kiccato hadayamhi opeti nāma, nibbānārammaṇaṃ	1237	
PA_atk-s03_01a:1237_2	pana samāpattiṃ appetvā nisīdanto ārammaṇato. Tadubhayampi sandhāyesā bhāsati. Jhāyāti	1237	
PA_atk-s03_01a:1237_3	dvīhi jhānehi jhāyiko bhava. Biḷibiḷikāti ayaṃ gihīhi saddhiṃ biḷibiḷikathā. Pañcamaṃ.	1237	
PA_atk-s03_01a:1238	6. Anuruddhasuttavaṇṇanā	123	
PA_atk-s03_01a:1239_0	226. Chaṭṭhe purāṇadutiyikāti anantare attabhāve aggamahesī. Sobhasīti pubbepi sobhasi,	1239	
PA_atk-s03_01a:1239_1	idānipi sobhasi. Duggatāti na gatiduggatiyā duggatā. Tā hi sugatiyaṃ ṭhitā sampattiṃ	1239	
PA_atk-s03_01a:1239_2	anubhavanti, paṭipattiduggatiyā pana duggatā. Tato cutā hi tā nirayepi upapajjantīti	1239	
PA_atk-s03_01a:1239_3	duggatā. Patiṭṭhitāti sakkāyasmiṃ hi patiṭṭhahanto aṭṭhahi kāraṇehi patiṭṭhāti –	1239	
PA_atk-s03_01a:1239_4	ratto rāgavasena patiṭṭhāti, duṭṭho dosavasena… mūḷho mohavasena… vinibaddho mānavasena…	1239	
PA_atk-s03_01a:1239_5	parāmaṭṭho diṭṭhivasena… thāmagato anusayavasena… aniṭṭhaṅgato vicikicchāvasena…	1239	
PA_atk-s03_01a:1239_6	vikkhepagato uddhaccavasena patiṭṭhāti. Tāpi evaṃ patiṭṭhitāva. Naradevānanti devanarānaṃ.	1239	
PA_atk-s03_01a:1240_0	Natthi dānīti sā kira devadhītā there balavasinehā ahosi, paṭigantuṃ nāsakkhi. Kālena	1240	
PA_atk-s03_01a:1240_1	āgantvā pariveṇaṃ sammajjati, mukhodakaṃ dantakaṭṭhaṃ pānīyaṃ paribhojanīyaṃ upaṭṭhapeti.	1240	
PA_atk-s03_01a:1240_2	Thero anāvajjanena paribhuñjati. Ekasmiṃ divase therassa jiṇṇacīvarassa coḷakabhikkhaṃ	1240	
PA_atk-s03_01a:1240_3	carato saṅkārakūṭe dibbadussaṃ ṭhapetvā pakkami. Thero taṃ disvā ukkhipitvā, olokento	1240	
PA_atk-s03_01a:1240_4	dussantaṃ disvā “dussameta”nti ñatvā, “alaṃ ettāvatā”ti aggahesi. Tenevassa cīvaraṃ	1240	
PA_atk-s03_01a:1240_5	niṭṭhāsi. Atha dve aggasāvakā anuruddhatthero cāti tayo janā cīvaraṃ kariṃsu. Satthā	1240	
PA_atk-s03_01a:1240_6	sūciṃ yojetvā adāsi. Niṭṭhitacīvarassa piṇḍāya carato devatā piṇḍapātaṃ samādapeti.	1240	
PA_atk-s03_01a:1240_7	Sā kālena ekikā, kālena attadutiyā therassa santikaṃ āgacchati. Tadā pana attatatiyā	1240	
PA_atk-s03_01a:1240_8	āgantvā divāṭṭhāne theraṃ upasaṅkamitvā – “mayaṃ manāpakāyikā nāma manasā icchiticchitarūpaṃ	1240	
PA_atk-s03_01a:1240_9	māpemā”ti āha. Thero – “etā evaṃ vadanti, vīmaṃsissāmi, sabbā nīlakā hontū”ti cintesi.	1240	
PA_atk-s03_01a:1240_10	Tā therassa manaṃ ñatvā sabbāva nīlavaṇṇā ahesuṃ, evaṃ pītalohitaodātavaṇṇāti. Tato	12401	
PA_atk-s03_01a:1240_11	cintayiṃsu – “thero amhākaṃ dassanaṃ assādetī”ti tā samajjaṃ kātuṃ āraddhā, ekāpi	12401	
PA_atk-s03_01a:1240_12	gāyi, ekāpi nacci, ekāpi accharaṃ pahari. Thero indriyāni okkhipi. Tato – “na amhākaṃ	12401	
PA_atk-s03_01a:1240_13	dassanaṃ thero assādetī”ti ñatvā sinehaṃ vā santhavaṃ vā alabhamānā nibbinditvā gantumāraddhā.	12401	
PA_atk-s03_01a:1240_14	Thero tāsaṃ gamanabhāvaṃ ñatvā – “mā punappunaṃ āgacchiṃsū”ti arahattaṃ byākaronto	12401	
PA_atk-s03_01a:1240_15	imaṃ gāthamāha. Tattha vikkhīṇoti khīṇo. Jātisaṃsāroti tattha tattha jātisaṅkhāto saṃsāro. Chaṭṭhaṃ.	12401	
PA_atk-s03_01a:1241	7. Nāgadattasuttavaṇṇanā	124	
PA_atk-s03_01a:1242_0	227. Sattame atikālenāti sabbarattiṃ niddāyitvā balavapaccūse koṭisammuñjaniyā thokaṃ	1242	
PA_atk-s03_01a:1242_1	sammajjitvā mukhaṃ dhovitvā yāgubhikkhāya pātova pavisati. Atidivāti yāguṃ ādāya	1242	
PA_atk-s03_01a:1242_2	āsanasālaṃ gantvā pivitvā ekasmiṃ ṭhāne nipanno niddāyitvā – “manussānaṃ bhojanavelāya	1242	
PA_atk-s03_01a:1242_3	paṇītaṃ bhikkhaṃ labhissāmī”ti upakaṭṭhe majjhanhike uṭṭhāya dhammakaraṇena udakaṃ	1242	
PA_atk-s03_01a:1242_4	gahetvā akkhīni pamajjitvā piṇḍāya caritvā yāvadatthaṃ bhuñjitvā majjhanhike vītivatte	1242	
PA_atk-s03_01a:1242_5	paṭikkamati. Divā ca āgantvāti atikāle paviṭṭhena nāma aññehi bhikkhūhi paṭhamataraṃ	1242	
PA_atk-s03_01a:1242_6	āgantabbaṃ hoti, tvaṃ pana ativiya divā āgantvā gatāsīti attho. Bhāyāmi nāgadattanti	1242	
PA_atk-s03_01a:1242_7	taṃ nāgadattaṃ ahaṃ bhāyāmi. Suppagabbhanti suṭṭhu pagabbhaṃ. Kulesūti khattiyakulādiupaṭṭhākakulesu. Sattamaṃ.	1242	
PA_atk-s03_01a:1243	8. Kulagharaṇīsuttavaṇṇanā	124	
PA_atk-s03_01a:1244_0	228. Aṭṭhame ajjhogāḷhappattoti ogāhappatto. So kira satthu santike kammaṭṭhānaṃ	1244	
PA_atk-s03_01a:1244_1	gahetvā taṃ vanasaṇḍaṃ pavisitvā dutiyadivase gāmaṃ piṇḍāya pāvisi pāsādikehi abhikkantādīhi.	1244	
PA_atk-s03_01a:1244_2	Aññataraṃ kulaṃ tassa iriyāpathe pasīditvā pañcapatiṭṭhitena vanditvā piṇḍapātaṃ	1244	
PA_atk-s03_01a:1244_3	adāsi. Bhattānumodanaṃ puna sutvā atirekataraṃ pasīditvā, “bhante, niccakālaṃ idheva	1244	
PA_atk-s03_01a:1244_4	bhikkhaṃ gaṇhathā”ti nimantesi. Thero adhivāsetvā tesaṃ āhāraṃ paribhuñjamāno vīriyaṃ	1244	
PA_atk-s03_01a:1244_5	paggayha ghaṭento arahattaṃ patvā cintesi – “bahūpakāraṃ me etaṃ kulaṃ, aññattha	1244	
PA_atk-s03_01a:1244_6	gantvā kiṃ karissāmī”ti? Phalasamāpattisukhaṃ anubhavanto tattheva vasi. Ajjhabhāsīti	1244	
PA_atk-s03_01a:1244_7	sā kira therassa khīṇāsavabhāvaṃ ajānantī cintesi – “ayaṃ thero neva aññaṃ gāmaṃ	1244	
PA_atk-s03_01a:1244_8	gacchati, na aññaṃ gharaṃ, na rukkhamūlaāsanasālādīsu nisīdati, niccakālaṃ gharaṃ	1244	
PA_atk-s03_01a:1244_9	pavisitvāva nisīdati, ubhopete ogādhappattā paṭigādhappattā, kadāci esa imaṃ kulaṃ	1244	
PA_atk-s03_01a:1244_10	dūseyya, codessāmi na”nti. Tasmā abhāsi.	12441	
PA_atk-s03_01a:1245_0	Saṇṭhāneti nagaradvārassa āsanne manussānaṃ bhaṇḍakaṃ otāretvā vissamanaṭṭhāne. Saṅgammāti	1245	
PA_atk-s03_01a:1245_1	samāgantvā. Mantentīti kathenti. Mañca tañcāti mañca kathenti tañca kathenti. Kimantaranti	1245	
PA_atk-s03_01a:1245_2	kiṃ kāraṇaṃ? Bahū hi saddā paccūhāti bahukā ete lokasmiṃ paṭilomasaddā. Na tenāti	1245	
PA_atk-s03_01a:1245_3	tena kāraṇena, tena vā tapassinā na maṅku hotabbaṃ. Na hi tenāti na hi tena parehi	1245	
PA_atk-s03_01a:1245_4	vuttavacanena satto kilissati, attanā katena pana pāpakammeneva kilissatīti dasseti.	1245	
PA_atk-s03_01a:1245_5	Vātamigo yathāti yathā vane vātamigo vāteritānaṃ paṇṇādīnaṃ saddena paritassati,	1245	
PA_atk-s03_01a:1245_6	evaṃ yo saddaparittāsī hotīti attho. Nāssa sampajjate vatanti tassa lahucittassa	1245	
PA_atk-s03_01a:1245_7	vataṃ na sampajjati. Thero pana khīṇāsavattā sampannavatoti veditabbo. Aṭṭhamaṃ.	1245	
PA_atk-s03_01a:1246	9. Vajjiputtasuttavaṇṇanā	124	
PA_atk-s03_01a:1247_0	229. Navame vajjiputtakoti vajjiraṭṭhe rājaputto chattaṃ pahāya pabbajito. Sabbaratticāroti	1247	
PA_atk-s03_01a:1247_1	kattikanakkhattaṃ ghosetvā sakalanagaraṃ dhajapaṭākādīhi paṭimaṇḍetvā pavattito sabbaratticāro.	1247	
PA_atk-s03_01a:1247_2	Idañhi nakkhattaṃ yāva cātumahārājikehi ekābaddhaṃ hoti. Tūriyatāḷitavāditanigghosasaddanti	1247	
PA_atk-s03_01a:1247_3	bheriāditūriyānaṃ tāḷitānaṃ vīṇādīnañca vāditānaṃ nigghosasaddaṃ. Abhāsīti vesāliyaṃ	1247	
PA_atk-s03_01a:1247_4	kira satta rājasahassāni sattasatāni satta ca rājāno, tattakāva tesaṃ uparājasenāpatiādayo.	1247	
PA_atk-s03_01a:1247_5	Tesu alaṅkatapaṭiyattesu nakkhattakīḷanatthāya vīthiṃ otiṇṇesu saṭṭhihatthe mahācaṅkame	1247	
PA_atk-s03_01a:1247_6	caṅkamamāno nabhassa majjhe ṭhitaṃ candaṃ disvā caṅkamanakoṭiyaṃ phalakaṃ nissāya	1247	
PA_atk-s03_01a:1247_7	ṭhito abhāsi. Apaviddhaṃva vanasmiṃ dārukanti vatthaveṭhanālaṅkārarahitattā vane	1247	
PA_atk-s03_01a:1247_8	chaḍḍitadārukaṃ viya jātaṃ. Pāpiyoti lāmakataro amhehi añño koci atthi. Pihayantīti	1247	
PA_atk-s03_01a:1247_9	thero āraññiko paṃsukūliko piṇḍapātiko sapadānacāriko appiccho santuṭṭhoti bahū tuyhaṃ	1247	
PA_atk-s03_01a:1247_10	patthayantīti attho. Saggagāminanti saggaṃ gacchantānaṃ gatānampi. Navamaṃ.	12471	
PA_atk-s03_01a:1248	10. Sajjhāyasuttavaṇṇanā	124	
PA_atk-s03_01a:1249_0	230. Dasame yaṃ sudanti nipātamattaṃ. Sajjhāyabahuloti nissaraṇapariyattivasena sajjhāyanato	1249	
PA_atk-s03_01a:1249_1	bahutaraṃ kālaṃ sajjhāyanto. So kira ācariyassa divāṭṭhānaṃ sammajjitvā ācariyaṃ	1249	
PA_atk-s03_01a:1249_2	udikkhanto tiṭṭhati. Atha naṃ āgacchantaṃ disvāva paccuggantvā pattacīvaraṃ paṭiggahetvā	1249	
PA_atk-s03_01a:1249_3	paññattāsane nisinnassa tālavaṇṭavātaṃ datvā pānīyaṃ āpucchitvā pāde dhovitvā telaṃ	1249	
PA_atk-s03_01a:1249_4	makkhetvā vanditvā ṭhito uddesaṃ gahetvā yāva sūriyatthaṅgamā sajjhāyaṃ karoti. So	1249	
PA_atk-s03_01a:1249_5	nhānakoṭṭhake udakaṃ upaṭṭhapetvā aṅgārakapalle aggiṃ karoti. Ācariyassa nhatvā āgatassa	1249	
PA_atk-s03_01a:1249_6	pādesu udakaṃ puñchitvā piṭṭhiparikammaṃ katvā vanditvā uddesaṃ gahetvā paṭhamayāme	1249	
PA_atk-s03_01a:1249_7	sajjhāyaṃ katvā majjhimayāme sarīraṃ samassāsetvā pacchimayāme uddesaṃ gahetvā yāva	1249	
PA_atk-s03_01a:1249_8	aruṇuggamanā sajjhāyaṃ katvā niruddhasaddaṃ khayato sammasati. Tato sesaṃ upādāyarūpaṃ	1249	
PA_atk-s03_01a:1249_9	bhūtarūpaṃ nāmarūpanti pañcasu khandhesu vipassanaṃ vaḍḍhetvā arahattaṃ pāpuṇi. Appossukkoti	1249	
PA_atk-s03_01a:1249_10	uddesaggahaṇe ca sajjhāyakaraṇīye ca nirussukko. Saṅkasāyatīti yassa dāni atthāya	12491	
PA_atk-s03_01a:1249_11	ahaṃ sajjhāyaṃ kareyyaṃ, so me attho matthakaṃ patto. Kiṃ me idāni sajjhāyenāti phalasamāpattisukhena	12491	
PA_atk-s03_01a:1249_12	kālaṃ ativatteti. Ajjhabhāsīti, “kiṃ nu kho assa therassa aphāsukaṃ jātaṃ, udāhussa	12491	
PA_atk-s03_01a:1249_13	ācariyassa? Kena nu kho kāraṇena pubbe viya madhurassarena na sajjhāyatī”ti? Āgantvā	12491	
PA_atk-s03_01a:1249_14	santike ṭhitā abhāsi.	12491	
PA_atk-s03_01a:1250_0	Dhammapadānīti idha sabbampi buddhavacanaṃ adhippetaṃ. Nādhīyasīti na sajjhāyasi.	1250	
PA_atk-s03_01a:1250_1	Nādiyasīti vā pāṭho, na gaṇhāsīti attho. Pasaṃsanti dhammabhāṇako pasaṃsaṃ labhati,	1250	
PA_atk-s03_01a:1250_2	ābhidhammiko suttantiko vinayadharotissa pasaṃsitā bhavanti. Virāgenāti ariyamaggena.	1250	
PA_atk-s03_01a:1250_3	Aññāyāti jānitvā. Nikkhepananti tassa diṭṭhasutādino vissajjanaṃ santo vadantīti	1250	
PA_atk-s03_01a:1250_4	dīpeti, na buddhavacanassa. Ettāvatā “thero buddhavacanaṃ na vissajjāpetī”ti na niccakālaṃ	1250	
PA_atk-s03_01a:1250_5	sajjhāyanteneva bhavitabbaṃ, sajjhāyitvā pana – “ettakassāhaṃ atthassa vā dhammassa	1250	
PA_atk-s03_01a:1250_6	vā ādhāro bhavituṃ samattho”ti ñatvā vaṭṭadukkhassa antakiriyāya paṭipajjitabbaṃ. Dasamaṃ.	1250	
PA_atk-s03_01a:1251	11. Akusalavitakkasuttavaṇṇanā	125	
PA_atk-s03_01a:1252_0	231. Ekādasame akusale vitakketi kāmavitakkādayo tayo mahāvitakke. Ayoniso manasikārāti	1252	
PA_atk-s03_01a:1252_1	anupāyamanasikārena. Soti so tvaṃ. Ayoniso paṭinissajjāti etaṃ anupāyamanasikāraṃ	1252	
PA_atk-s03_01a:1252_2	vajjehi. Satthāranti imāya gāthāya pāsādikakammaṭṭhānaṃ katheti. Pītisukhamasaṃsayanti	1252	
PA_atk-s03_01a:1252_3	ekaṃseneva balavapītiñca sukhañca adhigamissasi. Ekādasamaṃ.	1252	
PA_atk-s03_01a:1253	12. Majjhanhikasuttavaṇṇanā	125	
PA_atk-s03_01a:1254	232. Dvādasame yaṃ vattabbaṃ, taṃ devatāsaṃyutte nandanavagge vuttameva. Dvādasamaṃ.	125	
PA_atk-s03_01a:1255	13. Pākatindriyasuttavaṇṇanā	125	
PA_atk-s03_01a:1256	233. Terasamaṃ devaputtasaṃyutte jantudevaputtasutte vitthāritameva. Terasamaṃ.	125	
PA_atk-s03_01a:1257	14. Gandhatthenasuttavaṇṇanā	125	
PA_atk-s03_01a:1258_0	234. Cuddasame ajjhabhāsīti taṃ bhikkhuṃ nāḷe gahetvā padumaṃ siṅghamānaṃ disvāva	1258	
PA_atk-s03_01a:1258_1	– “ayaṃ bhikkhu satthu santike kammaṭṭhānaṃ gahetvā samaṇadhammaṃ kātuṃ araññaṃ paviṭṭho	1258	
PA_atk-s03_01a:1258_2	gandhārammaṇaṃ upanijjhāyati, svāyaṃ ajja upasiṅghaṃ svepi punadivasepi upasiṅghissati,	1258	
PA_atk-s03_01a:1258_3	evamassa sā gandhataṇhā vaḍḍhitvā diṭṭhadhammikasamparāyikaṃ atthaṃ nāsessati, mā	1258	
PA_atk-s03_01a:1258_4	mayi passantiyā nassatu, codessāmi na”nti upasaṅkamitvā abhāsi.	1258	
PA_atk-s03_01a:1259_0	Ekaṅgametaṃ theyyānanti thenitabbānaṃ rūpārammaṇādīnaṃ pañcakoṭṭhāsānaṃ idaṃ ekaṅgaṃ,	1259	
PA_atk-s03_01a:1259_1	ekakoṭṭhāsoti attho. Na harāmīti na gahetvā gacchāmi. Ārāti dūre nāḷe gahetvā nāmetvā	1259	
PA_atk-s03_01a:1259_2	dūre ṭhito upasiṅghāmīti vadati. Vaṇṇenāti kāraṇena.	1259	
PA_atk-s03_01a:1260_0	Yvāyanti yo ayaṃ. Tasmiṃ kira devatāya saddhiṃ kathenteyeva eko tāpaso otaritvā bhisakhananādīni	1260	
PA_atk-s03_01a:1260_1	kātuṃ āraddho, taṃ sandhāyevamāha. Ākiṇṇakammantoti evaṃ aparisuddhakammanto. Akhīṇakammantotipi	1260	
PA_atk-s03_01a:1260_2	pāṭho, kakkhaḷakammantoti attho. Na vuccatīti gandhacoroti vā pupphacoroti vā kasmā na vuccati.	1260	
PA_atk-s03_01a:1261_0	Ākiṇṇaluddoti bahupāpo gāḷhapāpo vā, tasmā na vuccati. Dhāticelaṃva makkhitoti yathā	1261	
PA_atk-s03_01a:1261_1	dhātiyā nivatthakiliṭṭhavatthaṃ uccārapassāvapaṃsumasikaddamādīhi makkhitaṃ, evamevaṃ	1261	
PA_atk-s03_01a:1261_2	rāgadosādīhi makkhito. Arahāmi vattaveti arahāmi vattuṃ. Devatāya codanā kira sugatānusiṭṭhisadisā,	1261	
PA_atk-s03_01a:1261_3	na taṃ lāmakā hīnādhimuttikā micchāpaṭipannakapuggalā labhanti. Tasmiṃ pana attabhāve	1261	
PA_atk-s03_01a:1261_4	maggaphalānaṃ bhabbarūpā puggalā taṃ labhanti, tasmā evamāha.	1261	
PA_atk-s03_01a:1262_0	Sucigavesinoti sucīni sīlasamādhiñāṇāni gavesantassa. Abbhāmattaṃ vāti valāhakakūṭamattaṃ	1262	
PA_atk-s03_01a:1262_1	viya. Jānāsīti suddho ayanti jānāsi. Vajjāsīti vadeyyāsi. Neva taṃ upajīvāmāti devatā	1262	
PA_atk-s03_01a:1262_2	kira cintesi – “ayaṃ bhikkhu atthi me hitakāmā devatā, sā maṃ codessati sāressatīti	1262	
PA_atk-s03_01a:1262_3	pamādampi anuyuñjeyya, nāssa vacanaṃ sampaṭicchissāmī”ti. Tasmā evamāha. Tvamevāti	1262	
PA_atk-s03_01a:1262_4	tvaṃyeva. Jāneyyāti jāneyyāsi. Yenāti yena kammena sugatiṃ gaccheyyāsi, taṃ kammaṃ	1262	
PA_atk-s03_01a:1262_5	tvaṃyeva jāneyyāsīti. Cuddasamaṃ.	1262	
PA_atk-s03_01a:1263	Iti sāratthappakāsiniyā	126	
PA_atk-s03_01a:1264	Saṃyuttanikāya-aṭṭhakathāya	126	
PA_atk-s03_01a:1265	Vanasaṃyuttavaṇṇanā niṭṭhitā.	126	
PA_atk-s03_01a:1266	10. Yakkhasaṃyuttaṃ	126	
PA_atk-s03_01a:1267	1. Indakasuttavaṇṇanā	126	
PA_atk-s03_01a:1268_0	235. Yakkhasaṃyuttassa paṭhame indakassāti indakūṭanivāsino yakkhassa. Yakkhato hi	1268	
PA_atk-s03_01a:1268_1	kūṭena, kūṭato ca yakkhena nāmaṃ laddhaṃ. Rūpaṃ na jīvanti vadantīti yadi buddhā	1268	
PA_atk-s03_01a:1268_2	rūpaṃ jīvanti na vadanti, yadi rūpaṃ satto puggaloti evaṃ na vadantīti attho. Kathaṃ	1268	
PA_atk-s03_01a:1268_3	nvayanti kathaṃ nu ayaṃ? Kutassa aṭṭhīyakapiṇḍametīti assa sattassa aṭṭhiyakapiṇḍañca	1268	
PA_atk-s03_01a:1268_4	kuto āgacchati? Ettha ca aṭṭhiggahaṇena tīṇi aṭṭhisatāni, yakapiṇḍaggahaṇena nava	1268	
PA_atk-s03_01a:1268_5	maṃsapesisatāni gahitāni. Yadi rūpaṃ na jīvo, athassa imāni ca aṭṭhīni imā ca maṃsapesiyo	1268	
PA_atk-s03_01a:1268_6	kuto āgacchantīti pucchati. Kathaṃ nvayaṃ sajjati gabbharasminti kena nu kāraṇena	1268	
PA_atk-s03_01a:1268_7	ayaṃ satto mātukucchismiṃ sajjati laggati, tiṭṭhatīti? Puggalavādī kiresa yakkho,	1268	
PA_atk-s03_01a:1268_8	“ekappahāreneva satto mātukucchismiṃ nibbattatī”ti gahetvā gabbhaseyyakasattassa	1268	
PA_atk-s03_01a:1268_9	mātā macchamaṃsādīni khādati, sabbāni ekarattivāsena pacitvā pheṇaṃ viya vilīyanti.	1268	
PA_atk-s03_01a:1268_10	Yadi rūpaṃ satto na bhaveyya, evameva vilīyeyyāti laddhiyā evamāha. Athassa bhagavā	12681	
PA_atk-s03_01a:1268_11	– “na mātukucchismiṃ ekappahāreneva nibbattati, anupubbena pana vaḍḍhatī”ti dassento	12681	
PA_atk-s03_01a:1268_12	paṭhamaṃ kalalaṃ hotītiādimāha. Tattha paṭhamanti paṭhamena paṭisandhiviññāṇena saddhiṃ	12681	
PA_atk-s03_01a:1268_13	tissoti vā phussoti vā nāmaṃ natthi, atha kho tīhi jātiuṇṇaṃsūhi katasuttagge saṇṭhitatelabinduppamāṇaṃ	12681	
PA_atk-s03_01a:1268_14	kalalaṃ hoti, yaṃ sandhāya vuttaṃ –	12681	
PA_atk-s03_01a:1269	“Tilatelassa yathā bindu, sappimaṇḍo anāvilo;	126	
PA_atk-s03_01a:1270	Evaṃ vaṇṇappaṭibhāgaṃ, kalalaṃ sampavuccatī”ti.	127	
PA_atk-s03_01a:1271	Kalalā hoti abbudanti tasmā kalalā sattāhaccayena maṃsadhovanaudakavaṇṇaṃ abbudaṃ nāma hoti, kalalanti nāmaṃ antaradhāyati. Vuttampi cetaṃ –	127	
PA_atk-s03_01a:1272	“Sattāhaṃ kalalaṃ hoti, paripakkaṃ samūhataṃ;	127	
PA_atk-s03_01a:1273	Vivaṭṭamānaṃ tabbhāvaṃ, abbudaṃ nāma jāyatī”ti.	127	
PA_atk-s03_01a:1274_0	Abbudā jāyate pesīti tasmāpi abbudā sattāhaccayena vilīnatipusadisā pesi nāma sañjāyati.	1274	
PA_atk-s03_01a:1274_1	Sā maricaphāṇitena dīpetabbā. Gāmadārikā hi supakkāni maricāni gahetvā sāṭakante	1274	
PA_atk-s03_01a:1274_2	bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti, taṃ sukkhamānaṃ	1274	
PA_atk-s03_01a:1274_3	sabbabhāgehi muccati. Evarūpā pesi hoti, abbudanti nāmaṃ antaradhāyati. Vuttampi cetaṃ –	1274	
PA_atk-s03_01a:1275	“Sattāhaṃ abbudaṃ hoti, paripakkaṃ samūhataṃ;	127	
PA_atk-s03_01a:1276	Vivaṭṭamānaṃ tabbhāvaṃ, pesi nāma pajāyatī”ti.	127	
PA_atk-s03_01a:1277	Pesi nibbattatī ghanoti tato pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ –	127	
PA_atk-s03_01a:1278	“Sattāhaṃ pesi bhavati, paripakkaṃ samūhataṃ;	127	
PA_atk-s03_01a:1279	Vivaṭṭamānaṃ tabbhāvaṃ, ghanoti nāma jāyati.	127	
PA_atk-s03_01a:1280	“Yathā kukkuṭiyā aṇḍaṃ, samantā parimaṇḍalaṃ;	128	
PA_atk-s03_01a:1281	Evaṃ ghanassa saṇṭhānaṃ, nibbattaṃ kammapaccayā”ti.	128	
PA_atk-s03_01a:1282_0	Ghanā pasākhā jāyantīti pañcame sattāhe dvinnaṃ hatthapādānaṃ sīsassa catthāya pañca	1282	
PA_atk-s03_01a:1282_1	pīḷakā jāyanti, yaṃ sandhāyetaṃ vuttaṃ “pañcame, bhikkhave, sattāhe pañca pīḷakā	1282	
PA_atk-s03_01a:1282_2	saṇṭhahanti kammato”ti.	1282	
PA_atk-s03_01a:1283_0	Ito paraṃ chaṭṭhasattamādīni sattāhāni atikkamma desanaṃ saṅkhipitvā dvācattālīse	1283	
PA_atk-s03_01a:1283_1	sattāhe pariṇatakālaṃ gahetvā dassento kesātiādimāha. Tattha kesā lomā nakhāpi cāti	1283	
PA_atk-s03_01a:1283_2	dvācattālīse sattāhe etāni jāyanti.	1283	
PA_atk-s03_01a:1284_0	Tena so tattha yāpetīti tassa hi nābhito uṭṭhito nāḷo mātu udarapaṭalena ekābaddho	1284	
PA_atk-s03_01a:1284_1	hoti, so uppaladaṇḍako viya chiddo, tena āhāraraso saṃsaritvā āhārasamuṭṭhānarūpaṃ	1284	
PA_atk-s03_01a:1284_2	samuṭṭhāpeti. Evaṃ so dasa māse yāpeti. Mātukucchigato naroti mātuyā tirokucchigato,	1284	
PA_atk-s03_01a:1284_3	kucchiyā abbhantaragatoti attho. Iti bhagavā “evaṃ kho, yakkha, ayaṃ satto anupubbena	1284	
PA_atk-s03_01a:1284_4	mātukucchiyaṃ vaḍḍhati, na ekappahāreneva nibbattatī”ti dasseti. Paṭhamaṃ.	1284	
PA_atk-s03_01a:1285	2. Sakkanāmasuttavaṇṇanā	128	
PA_atk-s03_01a:1286_0	236. Dutiye sakkanāmakoti evaṃ nāmako eko yakkho, so kira mārapakkhikayakkho. Vippamuttassāti	1286	
PA_atk-s03_01a:1286_1	tīhi bhavehi vippamuttassa. Yadaññanti yaṃ aññaṃ. Vaṇṇenāti kāraṇena. Saṃvāsoti ekato	1286	
PA_atk-s03_01a:1286_2	vāso, sakkhidhammo mittadhammoti attho. Sappaññoti supañño sambuddho. Dutiyaṃ.	1286	
PA_atk-s03_01a:1287	3. Sūcilomasuttavaṇṇanā	128	
PA_atk-s03_01a:1288_0	237. Tatiye gayāyanti gayāgāme, gayāya avidūre niviṭṭhagāmaṃ upanissāyāti attho.	1288	
PA_atk-s03_01a:1288_1	Ṭaṅkitamañceti dīghamañce pādamajjhe vijjhitvā aṭaniyo pavesetvā katamañce. Tassa	1288	
PA_atk-s03_01a:1288_2	“idaṃ upari, idaṃ heṭṭhā”ti natthi, parivattetvā atthatopi tādisova hoti, taṃ devaṭṭhāne	1288	
PA_atk-s03_01a:1288_3	ṭhapenti. Catunnaṃ pāsāṇānaṃ upari pāsāṇaṃ attharitvā katagehampi “ṭaṅkitamañco”ti	1288	
PA_atk-s03_01a:1288_4	vuccati. Sūcilomassāti kathinasūcisadisalomassa. So kira kassapassa bhagavato sāsane	1288	
PA_atk-s03_01a:1288_5	pabbajitvā dūraṭṭhānato āgato sedamalaggahitena gattena supaññattaṃ saṅghikamañcaṃ	1288	
PA_atk-s03_01a:1288_6	anādarena apaccattharitvā nipajji, tassa parisuddhasīlassa taṃ kammaṃ suddhavatthe	1288	
PA_atk-s03_01a:1288_7	kāḷakaṃ viya ahosi. So tasmiṃ attabhāve visesaṃ nibbattetuṃ asakkonto kālaṃkatvā	1288	
PA_atk-s03_01a:1288_8	gayāgāmadvāre saṅkāraṭṭhāne yakkho hutvā nibbatti. Nibbattamattasseva cassa sakalasarīraṃ	1288	
PA_atk-s03_01a:1288_9	kathinasūcīhi gavicchivijjhitaṃ viya jātaṃ.	1288	
PA_atk-s03_01a:1289_0	Athekadivasaṃ bhagavā paccūsasamaye lokaṃ olokento taṃ yakkhaṃ paṭhamāvajjanasseva	1289	
PA_atk-s03_01a:1289_1	āpāthaṃ āgataṃ disvā – “ayaṃ ekaṃ buddhantaraṃ mahādukkhaṃ anubhavi. Kiṃ nu khvāssa	1289	
PA_atk-s03_01a:1289_2	maṃ āgamma sotthikāraṇaṃ bhaveyyā”ti? Āvajjento paṭhamamaggassa upanissayaṃ addasa.	1289	
PA_atk-s03_01a:1289_3	Athassa saṅgahaṃ kātukāmo surattadupaṭṭaṃ nivāsetvā sugatamahācīvaraṃ pārupitvā devavimānakappaṃ	1289	
PA_atk-s03_01a:1289_4	gandhakuṭiṃ pahāya hatthigavāssamanussakukkurādikuṇapaduggandhaṃ saṅkāraṭṭhānaṃ gantvā	1289	
PA_atk-s03_01a:1289_5	tattha mahāgandhakuṭiyaṃ viya nisīdi. Taṃ sandhāya vuttaṃ “sūcilomassa yakkhassa bhavane”ti.	1289	
PA_atk-s03_01a:1290_0	Kharoti suṃsumārapiṭṭhi viya chadaniṭṭhakāhi visamacchadanapiṭṭhi viya ca kharasarīro.	1290	
PA_atk-s03_01a:1290_1	So kira kassapasammāsambuddhakāle sīlasampanno upāsako ekadivase vihāre cittattharaṇādīhi	1290	
PA_atk-s03_01a:1290_2	atthatāya bhūmiyā saṅghike attharaṇe attano uttarāsaṅgaṃ apaccattharitvā nipajji.	1290	
PA_atk-s03_01a:1290_3	Saṅghikaṃ telaṃ abhājetvā attano uttarāsaṅgaṃ apaccattharitvā nipajji. Saṅghikaṃ	1290	
PA_atk-s03_01a:1290_4	telaṃ abhājetvā attano hatthehi sarīraṃ makkhesītipi vadanti. So tena kammena sagge	1290	
PA_atk-s03_01a:1290_5	nibbattituṃ asakkonto tasseva gāmassa dvāre saṅkāraṭṭhāne yakkho hutvā nibbatti.	1290	
PA_atk-s03_01a:1290_6	Nibbattamattassa cassa sakalasarīraṃ vuttappakāraṃ ahosi. Te ubhopi sahāyā jātā.	1290	
PA_atk-s03_01a:1290_7	Iti kharassa kharabhāvo veditabbo.	1290	
PA_atk-s03_01a:1291_0	Avidūre atikkamantīti gocaraṃ pariyesantā samāgamaṭṭhānaṃ vā gacchantā āsanne ṭhāne	1291	
PA_atk-s03_01a:1291_1	gacchanti. Tesu sūcilomo satthāraṃ na passati, kharalomo paṭhamataraṃ disvā sūcilomaṃ	1291	
PA_atk-s03_01a:1291_2	yakkhaṃ etadavoca – “eso samaṇo”ti, samma, esa tava bhavanaṃ pavisitvā nisinno eko	1291	
PA_atk-s03_01a:1291_3	samaṇoti. Neso samaṇo, samaṇako esoti so kira yo maṃ passitvā bhīto palāyati, taṃ	1291	
PA_atk-s03_01a:1291_4	samaṇakoti vadati. Yo na bhāyati, taṃ samaṇoti. Tasmā “ayaṃ maṃ disvā bhīto palāyissatī”ti maññamāno evamāha.	1291	
PA_atk-s03_01a:1292_0	Kāyaṃ upanāmesīti bheravarūpaṃ nimminitvā mahāmukhaṃ vivaritvā sakalasarīre lomāni	1292	
PA_atk-s03_01a:1292_1	uṭṭhāpetvā kāyaṃ upanāmesi. Apanāmesīti ratanasatikaṃ suvaṇṇagghanikaṃ viya thokaṃ	1292	
PA_atk-s03_01a:1292_2	apanāmesi. Pāpakoti lāmako amanuñño. So gūthaṃ viya aggi viya kaṇhasappo viya ca	1292	
PA_atk-s03_01a:1292_3	parivajjetabbo, na iminā suvaṇṇavaṇṇena sarīrena sampaṭicchitabbo. Evaṃ vutte pana	1292	
PA_atk-s03_01a:1292_4	sūcilomo “pāpako kira me samphasso”ti kuddho pañhaṃ taṃ, samaṇātiādimāha. Cittaṃ	1292	
PA_atk-s03_01a:1292_5	vā te khipissāmīti yesañhi amanussā cittaṃ khipitukāmā honti, tesaṃ setamukhaṃ nīlodaraṃ	1292	
PA_atk-s03_01a:1292_6	surattahatthapādaṃ mahāsīsaṃ pajjalitanettaṃ bheravaṃ vā attabhāvaṃ nimminitvā dassenti,	1292	
PA_atk-s03_01a:1292_7	bheravaṃ vā saddaṃ sāventi, kathentānaṃyeva vā mukhe hatthaṃ pakkhipitvā hadayaṃ	1292	
PA_atk-s03_01a:1292_8	maddanti, tena te sattā ummattakā honti khittacittā. Taṃ sandhāyevamāha. Pāragaṅgāyāti	1292	
PA_atk-s03_01a:1292_9	dvīsu pādesu gahetvā taṃ āviñchetvā yathā na punāgacchasi, evaṃ pāraṃ vā gaṅgāya	1292	
PA_atk-s03_01a:1292_10	khipissāmīti vadati. Sadevaketiādi vuttatthameva. Puccha yadākaṅkhasīti yaṃkiñci	12921	
PA_atk-s03_01a:1292_11	ākaṅkhasi, taṃ sabbaṃ puccha, asesaṃ te byākarissāmīti sabbaññupavāraṇaṃ pavāreti.	12921	
PA_atk-s03_01a:1293_0	Kutonidānāti kiṃnidānā, kiṃpaccayāti attho? Kumārakā dhaṅkamivossajantīti yathā kumārakā	1293	
PA_atk-s03_01a:1293_1	kākaṃ gahetvā ossajanti khipanti, evaṃ pāpavitakkā kuto samuṭṭhāya cittaṃ ossajantīti pucchati?	1293	
PA_atk-s03_01a:1294_0	Itonidānāti ayaṃ attabhāvo nidānaṃ etesanti ito nidānā. Itojāti ito attabhāvato jātā.	1294	
PA_atk-s03_01a:1294_1	Ito samuṭṭhāya manovitakkāti yathā dīghasuttakena pāde baddhaṃ kākaṃ kumārakā tassa	1294	
PA_atk-s03_01a:1294_2	suttapariyantaṃ aṅguliyaṃ veṭhetvā ossajanti, so dūraṃ gantvāpi puna tesaṃ pādamūleyeva	1294	
PA_atk-s03_01a:1294_3	patati, evameva ito attabhāvato samuṭṭhāya pāpavitakkā cittaṃ ossajanti.	1294	
PA_atk-s03_01a:1295_0	Snehajāti taṇhāsinehato jātā. Attasambhūtāti attani sambhūtā. Nigrodhasseva khandhajāti	1295	
PA_atk-s03_01a:1295_1	nigrodhakhandhe jātā pārohā viya. Puthūti bahū anekappakārā pāpavitakkā taṃsampayuttakilesā	1295	
PA_atk-s03_01a:1295_2	ca. Visattāti laggā laggitā. Kāmesūti vatthukāmesu. Māluvāva vitatā vaneti yathā	1295	
PA_atk-s03_01a:1295_3	vane māluvā latā yaṃ rukkhaṃ nissāya jāyati, taṃ mūlato yāva aggā, aggato yāva mūlā	1295	
PA_atk-s03_01a:1295_4	punappunaṃ saṃsibbitvā ajjhottharitvā otatavitatā tiṭṭhati. Evaṃ vatthukāmesu puthū	1295	
PA_atk-s03_01a:1295_5	kilesakāmā visattā, puthū vā sattā tehi kilesakāmehi vatthukāmesu visattā. Ye naṃ	1295	
PA_atk-s03_01a:1295_6	pajānantīti ye “attasambhūtā”ti ettha vuttaṃ attabhāvaṃ jānanti.	1295	
PA_atk-s03_01a:1296_0	Yatonidānanti yaṃ nidānamassa attabhāvassa tañca jānanti. Te naṃ vinodentīti te evaṃ	1296	
PA_atk-s03_01a:1296_1	attabhāvasaṅkhātassa dukkhasaccassa nidānabhūtaṃ samudayasaccaṃ maggasaccena vinodenti.	1296	
PA_atk-s03_01a:1296_2	Te duttaranti te samudayasaccaṃ nīharantā idaṃ duttaraṃ kilesoghaṃ taranti. Atiṇṇapubbanti	1296	
PA_atk-s03_01a:1296_3	anamatagge saṃsāre supinantepi na tiṇṇapubbaṃ. Apunabbhavāyāti apunabbhavasaṅkhātassa	1296	
PA_atk-s03_01a:1296_4	nirodhasaccassatthāya. Iti imāya gāthāya cattāri saccāni pakāsento arahattanikūṭena	1296	
PA_atk-s03_01a:1296_5	desanaṃ niṭṭhapesi. Desanāvasāne sūcilomo tasmiṃyeva padese ṭhito desanānusārena	1296	
PA_atk-s03_01a:1296_6	ñāṇaṃ pesetvā sotāpattiphale patiṭṭhito. Sotāpannā ca nāma na kiliṭṭhattabhāve tiṭṭhantīti	1296	
PA_atk-s03_01a:1296_7	saha phalapaṭilābhenassa sarīre setakaṇḍupīḷakasūciyo sabbā patitā. So dibbavatthanivattho	1296	
PA_atk-s03_01a:1296_8	dibbavaradukūluttarāsaṅgo dibbaveṭhanaveṭhito dibbābharaṇagandhamāladharo suvaṇṇavaṇṇo	1296	
PA_atk-s03_01a:1296_9	hutvā bhummadevatāparihāraṃ paṭilabhīti. Tatiyaṃ.	1296	
PA_atk-s03_01a:1297	4. Maṇibhaddasuttavaṇṇanā	129	
PA_atk-s03_01a:1298_0	238. Catutthe sukhamedhatīti, sukhaṃ paṭilabhati. Suve seyyoti suve suve seyyo, niccameva	1298	
PA_atk-s03_01a:1298_1	seyyoti attho. Verā na parimuccatīti ahaṃ satimāti ettakena verato na muccati. Yassāti	1298	
PA_atk-s03_01a:1298_2	yassa arahato. Ahiṃsāyāti karuṇāya ceva karuṇāpubbabhāge ca. Mettaṃsoti so mettañceva	1298	
PA_atk-s03_01a:1298_3	mettāpubbabhāgañca bhāveti. Atha vā aṃsoti koṭṭhāso vuccati. Mettā aṃso etassāti	1298	
PA_atk-s03_01a:1298_4	mettaṃso. Idaṃ vuttaṃ hoti – yassa arahato sabbakālaṃ ahiṃsāya rato mano, yassa ca	1298	
PA_atk-s03_01a:1298_5	sabbabhūtesu mettākoṭṭhāso atthi, tassa kenaci puggalena saddhiṃ veraṃ nāma natthi	1298	
PA_atk-s03_01a:1298_6	yakkhāti. Catutthaṃ.	1298	
PA_atk-s03_01a:1299	5. Sānusuttavaṇṇanā	129	
PA_atk-s03_01a:1300_0	239. Pañcame yakkhena gahito hotīti so kira tassā upāsikāya ekaputtako. Atha naṃ	1300	
PA_atk-s03_01a:1300_1	sā daharakāleyeva pabbājesi. So pabbajitakālato paṭṭhāya sīlavā ahosi vattasampanno,	1300	
PA_atk-s03_01a:1300_2	ācariyupajjhāyaāgantukādīnaṃ vattaṃ katameva hoti, māsassa aṭṭhamīdivase pāto vuṭṭhāya	1300	
PA_atk-s03_01a:1300_3	udakamāḷake udakaṃ upaṭṭhāpetvā dhammassavanaggaṃ sammajjitvā dīpaṃ jāletvā madhurassarena	1300	
PA_atk-s03_01a:1300_4	dhammassavanaṃ ghoseti. Bhikkhū tassa thāmaṃ ñatvā “sarabhāṇaṃ bhaṇa, sāmaṇerā”ti	1300	
PA_atk-s03_01a:1300_5	ajjhesanti. So “mayhaṃ hadayavāto rujati, kāso vā bādhatī”ti kiñci paccāhāraṃ akatvā	1300	
PA_atk-s03_01a:1300_6	dhammāsanaṃ abhiruhitvā ākāsagaṅgaṃ otārento viya sarabhāṇaṃ vatvā otaranto – “mayhaṃ	1300	
PA_atk-s03_01a:1300_7	mātāpitūnampi imasmiṃ sarabhaññe pattī”ti vadati. Tassa manussā mātāpitaro pattiyā	1300	
PA_atk-s03_01a:1300_8	dinnabhāvaṃ na jānanti. Anantarattabhāve panassa mātā yakkhinī jātā. Sā devatāhi	1300	
PA_atk-s03_01a:1300_9	saddhiṃ āgatā, dhammaṃ sutvā – “sāmaṇerena dinnapattiṃ anumodāmi, tātā”ti vadati.	1300	
PA_atk-s03_01a:1300_10	Sīlasampannā ca nāma bhikkhū sadevakassa lokassa piyā hontīti tasmiṃ sāmaṇere devatā	13001	
PA_atk-s03_01a:1300_11	salajjā sagāravā mahābrahmaṃ viya aggikkhandhaṃ viya ca naṃ maññanti. Sāmaṇere gāravena	13001	
PA_atk-s03_01a:1300_12	taṃ yakkhiniṃ garuṃ katvā passanti. Dhammassavanayakkhasamāgamādīsu “sānumātā sānumātā”ti	13001	
PA_atk-s03_01a:1300_13	yakkhiniyā aggāsanaṃ aggodakaṃ aggapiṇḍaṃ denti. Mahesakkhāpi yakkhā taṃ disvā maggā	13001	
PA_atk-s03_01a:1300_14	okkamanti, āsanā vuṭṭhahanti.	13001	
PA_atk-s03_01a:1301_0	Atha kho sāmaṇero vuḍḍhimanvāya paripakkindriyo anabhiratipīḷito anabhiratiṃ vinodetuṃ	1301	
PA_atk-s03_01a:1301_1	asakkonto parūḷhakesanakho kiliṭṭhanivāsanapārupano kassaci anārocetvā pattacīvaramādāya	1301	
PA_atk-s03_01a:1301_2	ekakova mātu gharaṃ gato. Upāsikā puttaṃ disvā, vanditvā āha – “tāta, tvaṃ pubbe	1301	
PA_atk-s03_01a:1301_3	ācariyupajjhāyehi vā daharasāmaṇerehi vā saddhiṃ idhāgacchasi. Kasmā ekakova ajja	1301	
PA_atk-s03_01a:1301_4	āgato”ti? So ukkaṇṭhitabhāvaṃ ārocesi. Saddhā upāsikā nānappakārena gharāvāse ādīnavaṃ	1301	
PA_atk-s03_01a:1301_5	dassetvā puttaṃ ovadamānāpi taṃ saññāpetuṃ asakkontī, “appeva nāma attano dhammatāyapi	1301	
PA_atk-s03_01a:1301_6	sallakkhessatī”ti anuyojetvāva – “tiṭṭha, tāta, yāva te yāgubhattaṃ sampādemi, yāguṃ	1301	
PA_atk-s03_01a:1301_7	pivitvā katabhattakiccassa te manāpāni vatthāni nīharitvā dassāmī”ti vatvā āsanaṃ	1301	
PA_atk-s03_01a:1301_8	paññāpetvā adāsi. Nisīdi sāmaṇero. Upāsikā muhutteneva yāgukhajjakaṃ sampādetvā adāsi.	1301	
PA_atk-s03_01a:1301_9	Tato “bhattaṃ sampādessāmī”ti avidūre nisinnā taṇḍule dhovati. Tasmiṃ samaye sā yakkhinī	1301	
PA_atk-s03_01a:1301_10	“kahaṃ nu kho sāmaṇero? Kiñci bhikkhāhāraṃ labhati, udāhu no”ti? Āvajjamānā tassa	13011	
PA_atk-s03_01a:1301_11	vibbhamitukāmatāya nisinnabhāvaṃ ñatvā, “mā heva kho me devatānaṃ antare lajjaṃ uppādeyya,	13011	
PA_atk-s03_01a:1301_12	gacchāmissa vibbhamane antarāyaṃ karomī”ti āgantvā sarīre adhimuccitvā gīvaṃ parivattetvā	13011	
PA_atk-s03_01a:1301_13	bhūmiyaṃ pātesi. So akkhīhi viparivattehi kheḷena paggharantena bhūmiyaṃ vipphandati.	13011	
PA_atk-s03_01a:1301_14	Tena vuttaṃ “yakkhena gahito hotī”ti.	13011	
PA_atk-s03_01a:1302_0	Abhāsīti upāsikā puttassa taṃ vippakāraṃ disvā vegena gantvā puttaṃ āliṅgetvā ūrūsu	1302	
PA_atk-s03_01a:1302_1	nipajjāpesi. Sakalagāmavāsino āgantvā balikammādīni karonti. Upāsikā paridevamānā imā gāthāyo abhāsi.	1302	
PA_atk-s03_01a:1303_0	Pāṭihāriyapakkhañcāti manussā “aṭṭhamīuposathassa paccuggamanañca anuggamanañca karissāmā”ti	1303	
PA_atk-s03_01a:1303_1	sattamiyāpi navamiyāpi uposathaṅgāni samādiyanti, cātuddasīpannarasīnaṃ paccuggamanānuggamanaṃ	1303	
PA_atk-s03_01a:1303_2	karontā terasiyāpi pāṭipadepi samādiyanti, “vassāvāsassa anuggamanaṃ karissāmā”ti	1303	
PA_atk-s03_01a:1303_3	dvinnaṃ pavāraṇānaṃ antare aḍḍhamāsaṃ nibaddhuposathikā bhavanti. Idaṃ sandhāya vuttaṃ	1303	
PA_atk-s03_01a:1303_4	“pāṭihāriyapakkhañcā”ti. Aṭṭhaṅgasusamāgatanti aṭṭhaṅgehi suṭṭhu samāgataṃ, sampayuttanti	1303	
PA_atk-s03_01a:1303_5	attho. Brahmacariyanti seṭṭhacariyaṃ. Na te hi yakkhā kīḷantīti na te gahetvā yakkhā kilamenti.	1303	
PA_atk-s03_01a:1304_0	Puna cātuddasinti imāya gāthāya sāmaṇerassa kāye adhimuttā yakkhinī āha. Āvi vā yadi	1304	
PA_atk-s03_01a:1304_1	vā rahoti kassaci sammukhe vā parammukhe vā. Pamutyatthīti pamutti atthi. Uppaccāpīti	1304	
PA_atk-s03_01a:1304_2	uppatitvāpi. Sacepi sakuṇo viya uppatitvā palāyasi, tathāpi te mokkho natthīti vadati.	1304	
PA_atk-s03_01a:1304_3	Evañca pana vatvā sāmaṇeraṃ muñci. Sāmaṇero akkhīni ummīlesi, mātā kese pakiriya	1304	
PA_atk-s03_01a:1304_4	assasantī passasantī rodati. So “amanussena gahitomhī”ti na jānāti. Olokento pana	1304	
PA_atk-s03_01a:1304_5	“ahaṃ pubbe pīṭhe nisinno. Mātā me avidūre nisīditvā taṇḍule dhovati. Idāni panamhi	1304	
PA_atk-s03_01a:1304_6	bhūmiyaṃ nisinno, mātāpi me assasantī passasantī rodati, sakalagāmavāsinopi sannipatitā.	1304	
PA_atk-s03_01a:1304_7	Kiṃ nu kho eta”nti? Nipannakova mataṃ vā ammāti gāthamāha.	1304	
PA_atk-s03_01a:1305	Kāme cajitvānāti duvidhepi kāme pahāya. Punarāgacchateti vibbhamanavasena āgacchati. Puna jīvaṃ mato hi soti uppabbajitvā puna jīvantopi so matakova, tasmā tampi rodantīti vadati.	130	
PA_atk-s03_01a:1306_0	Idānissa gharāvāse ādīnavaṃ dassentī kukkuḷātiādimāha. Tattha kukkuḷāti gharāvāso	1306	
PA_atk-s03_01a:1306_1	kira uṇhaṭṭhena kukkuḷā nāma hoti. Kassa ujjhāpayāmaseti – “abhidhāvatha, bhaddaṃ	1306	
PA_atk-s03_01a:1306_2	te hotū”ti evaṃ vatvā – “yaṃ tvaṃ vibbhamitukāmo yakkhena pāpito, imaṃ vippakāraṃ	1306	
PA_atk-s03_01a:1306_3	kassa mayaṃ ujjhāpayāma nijjhāpayāma ārocayāmā”ti vadati. Puna ḍayhitumicchasītiādittagharato	1306	
PA_atk-s03_01a:1306_4	nīhaṭabhaṇḍaṃ viya gharā nīharitvā buddhasāsane pabbajito puna mahāḍāhasadise gharāvāse	1306	
PA_atk-s03_01a:1306_5	ḍayhituṃ icchasīti attho. So mātari kathentiyā kathentiyā sallakkhetvā hirottappaṃ	1306	
PA_atk-s03_01a:1306_6	paṭilabhitvā, “natthi mayhaṃ gihibhāvena attho”ti āha. Athassa mātā “sādhu, tātā”ti	1306	
PA_atk-s03_01a:1306_7	tuṭṭhā paṇītabhojanaṃ bhojetvā, “kati vassosi, tātā”ti pucchi. Paripuṇṇavassomhi	1306	
PA_atk-s03_01a:1306_8	upāsiketi. “Tena hi, tāta, upasampadaṃ karohī”ti cīvarasāṭake adāsi. So ticīvaraṃ	1306	
PA_atk-s03_01a:1306_9	kārāpetvā upasampanno buddhavacanaṃ uggaṇhanto tepiṭako hutvā sīlādīnaṃ āgataṭṭhāne	1306	
PA_atk-s03_01a:1306_10	taṃ taṃ pūrento nacirasseva arahattaṃ patvā mahādhammakathiko hutvā vīsavassasataṃ	13061	
PA_atk-s03_01a:1306_11	ṭhatvā sakalajambudīpaṃ khobhetvā parinibbāyi. Pañcamaṃ.	13061	
PA_atk-s03_01a:1307	6. Piyaṅkarasuttavaṇṇanā	130	
PA_atk-s03_01a:1308_0	240. Chaṭṭhe jetavaneti jetavanassa paccante kosambakakuṭi nāma atthi, tattha viharati.	1308	
PA_atk-s03_01a:1308_1	Dhammapadānīti idha pāṭiyekkaṃ saṅgahaṃ āruḷhā chabbīsativaggā tanti adhippetā. Tatra	1308	
PA_atk-s03_01a:1308_2	thero tasmiṃ samaye antovihāre nisinno madhurassarena sarabhaññaṃ katvā appamādavaggaṃ	1308	
PA_atk-s03_01a:1308_3	bhāsati. Evaṃ tosesīti sā kira puttaṃ piyaṅkaraṃ aṅkenādāya jetavanassa pacchimabhāgato	1308	
PA_atk-s03_01a:1308_4	paṭṭhāya gocaraṃ pariyesantī anupubbena nagarābhimukhī hutvā uccārapassāvakheḷasiṅghāṇikadubbhojanāni	1308	
PA_atk-s03_01a:1308_5	pariyesamānā therassa vasanaṭṭhānaṃ patvā madhurassaraṃ assosi. Tassā so saddo chaviādīni	1308	
PA_atk-s03_01a:1308_6	chetvā aṭṭhimiñjaṃ āhacca hadayaṅgamanīyo hutvā aṭṭhāsi. Athassā gocarapariyesane	1308	
PA_atk-s03_01a:1308_7	cittampi na uppajji, ohitasotā dhammameva suṇantī ṭhitā. Yakkhadārakassa pana daharatāya	1308	
PA_atk-s03_01a:1308_8	dhammassavane cittaṃ natthi. So jighacchāya pīḷitattā, “kasmā ammā gatagataṭṭhāne	1308	
PA_atk-s03_01a:1308_9	khāṇuko viya tiṭṭhasi? Na mayhaṃ khādanīyaṃ vā bhojanīyaṃ vā pariyesasī”ti punappunaṃ	1308	
PA_atk-s03_01a:1308_10	mātaraṃ codeti. Sā “dhammassavanassa me antarāyaṃ karotī”ti puttakaṃ “mā saddaṃ kari,	13081	
PA_atk-s03_01a:1308_11	piyaṅkarā”ti evaṃ tosesi. Tattha mā saddaṃ karīti saddaṃ mā kari.	13081	
PA_atk-s03_01a:1309_0	Pāṇesu cāti gāthāya sā attano dhammatāya samādiṇṇaṃ pañcasīlaṃ dasseti. Tattha saṃyamāmaseti	1309	
PA_atk-s03_01a:1309_1	saṃyamāma saṃyatā homa. Iminā pāṇātipātā virati gahitā, dutiyapadena musāvādā virati,	1309	
PA_atk-s03_01a:1309_2	tatiyapadena sesā tisso viratiyo. Api muccema pisācayoniyāti api nāma yakkhaloke	1309	
PA_atk-s03_01a:1309_3	uppannāni pañca verāni pahāya, yoniso paṭipajjitvā imāya chātakadubbhikkhāya pisācayakkhayoniyā	1309	
PA_atk-s03_01a:1309_4	muccema, tātāti vadati. Chaṭṭhaṃ.	1309	
PA_atk-s03_01a:1310	7. Punabbasusuttavaṇṇanā	131	
PA_atk-s03_01a:1311_0	241. Sattame tena kho pana samayenāti katarasamayena? Sūriyassa atthaṅgamanasamayena.	1311	
PA_atk-s03_01a:1311_1	Tadā kira bhagavā pacchābhatte mahājanassa dhammaṃ desetvā mahājanaṃ uyyojetvā nhānakoṭṭhake	1311	
PA_atk-s03_01a:1311_2	nhatvā gandhakuṭipariveṇe paññattavarabuddhāsane puratthimalokadhātuṃ olokayamāno	1311	
PA_atk-s03_01a:1311_3	nisīdi. Athekacārikadvicārikādayo paṃsukūlikapiṇḍapātikabhikkhū attano attano vasanaṭṭhānehi	1311	
PA_atk-s03_01a:1311_4	nikkhamitvā āgamma dasabalaṃ vanditvā rattasāṇiyā parikkhipamānā viya nisīdiṃsu.	1311	
PA_atk-s03_01a:1311_5	Atha nesaṃ ajjhāsayaṃ viditvā satthā nibbānapaṭisaṃyuttaṃ dhammakathaṃ kathesi.	1311	
PA_atk-s03_01a:1312_0	Evaṃ tosesīti sā kira dhītaraṃ aṅkenādāya puttaṃ aṅguliyā gahetvā jetavanapiṭṭhiyaṃ	1312	
PA_atk-s03_01a:1312_1	pākāraparikkhepasamīpe uccārapassāvakheḷasiṅghāṇikaṃ pariyesamānā anupubbena jetavanadvārakoṭṭhakaṃ	1312	
PA_atk-s03_01a:1312_2	sampattā. Bhagavato ca, “ānanda, pattaṃ āhara, cīvaraṃ āhara, vighāsādānaṃ dānaṃ	1312	
PA_atk-s03_01a:1312_3	dehī”ti kathentassa saddo samantā dvādasahatthamattameva gaṇhāti. Dhammaṃ desentassa	1312	
PA_atk-s03_01a:1312_4	sacepi cakkavāḷapariyantaṃ katvā parisā nisīdati, yathā parisaṃ gacchati, bahiparisāya	1312	
PA_atk-s03_01a:1312_5	ekaṅgulimattampi na niggacchati, “mā akāraṇā madhurasaddo nassī”ti. Tatrāyaṃ yakkhinī	1312	
PA_atk-s03_01a:1312_6	bahiparisāya ṭhitā saddaṃ na suṇāti, dvārakoṭṭhake ṭhitāya panassā mahatiyā buddhavīthiyā	1312	
PA_atk-s03_01a:1312_7	abhimukhe ṭhitā gandhakuṭi paññāyi. Sā nivāte dīpasikhā viya buddhagāravena hatthakukkuccādirahitaṃ	1312	
PA_atk-s03_01a:1312_8	niccalaṃ parisaṃ disvā – “nūna mettha kiñci bhājanīyabhaṇḍaṃ bhavissati, yato ahaṃ	1312	
PA_atk-s03_01a:1312_9	sappitelamadhuphāṇitādīsu kiñcideva pattato vā hatthato vā paggharantaṃ bhūmiyaṃ	1312	
PA_atk-s03_01a:1312_10	vā pana patitaṃ labhissāmī”ti antovihāraṃ pāvisi. Dvārakoṭṭhake avaruddhakānaṃ nivāraṇatthāya	13121	
PA_atk-s03_01a:1312_11	ṭhitā ārakkhadevatā yakkhiniyā upanissayaṃ disvā na nivāresi. Tassā saha parisāya	13121	
PA_atk-s03_01a:1312_12	ekībhāvagamanena madhurassaro chaviādīni chinditvā aṭṭhimiñjaṃ āhacca aṭṭhāsi. Taṃ	13121	
PA_atk-s03_01a:1312_13	dhammassavanatthāya niccalaṃ ṭhitaṃ purimanayeneva puttakā codayiṃsu. Sā “dhammassavanassa	13121	
PA_atk-s03_01a:1312_14	me antarāyaṃ karontī”ti puttake tuṇhī uttarike hohīti evaṃ tosesi.	13121	
PA_atk-s03_01a:1313_0	Tattha yāvāti yāva dhammaṃ suṇāmi, tāva tuṇhī hohīti attho. Sabbaganthappamocananti	1313	
PA_atk-s03_01a:1313_1	nibbānaṃ āgamma sabbe ganthā pamuccanti, tasmā taṃ sabbaganthappamocananti vuccati.	1313	
PA_atk-s03_01a:1313_2	Ativelāti velātikkantā pamāṇātikkantā. Piyāyanāti magganā patthanā. Tato piyataranti	1313	
PA_atk-s03_01a:1313_3	yā ayaṃ assa dhammassa magganā patthanā, idaṃ mayhaṃ tato piyataranti attho. Piyatarāti	1313	
PA_atk-s03_01a:1313_4	vā pāṭho. Pāṇinanti yathā pāṇīnaṃ dukkhā moceti. Ke mocetīti? Pāṇineti āharitvā vattabbaṃ.	1313	
PA_atk-s03_01a:1313_5	Yaṃ dhammaṃ abhisambuddhanti, yaṃ dhammaṃ bhagavā abhisambuddho. Tuṇhībhūtāyamuttarāti	1313	
PA_atk-s03_01a:1313_6	na kevalaṃ ahameva, ayaṃ me bhaginī uttarāpi tuṇhībhūtāti vadati. Saddhammassa anaññāyāti,	1313	
PA_atk-s03_01a:1313_7	amma, mayaṃ pubbepi imaṃ saddhammameva ajānitvā idāni idaṃ khuppipāsādidukkhaṃ anubhavantā	1313	
PA_atk-s03_01a:1313_8	dukkhaṃ carāma viharāma.	1313	
PA_atk-s03_01a:1314_0	Cakkhumāti pañcahi cakkhūhi cakkhumā. Dhammaṃ desentoyeva bhagavā parisaṃ sallakkhayamāno	1314	
PA_atk-s03_01a:1314_1	tassā yakkhiniyā ceva yakkhadārakassa ca sotāpattiphalassa upanissayaṃ disvā desanaṃ	1314	
PA_atk-s03_01a:1314_2	vinivaṭṭetvā catusaccakathaṃ dīpeti, taṃ sutvā tasmiṃyeva dese ṭhitā yakkhinī saddhiṃ	1314	
PA_atk-s03_01a:1314_3	puttena sotāpattiphale patiṭṭhitā. Dhītuyāpi panassā upanissayo atthi, atidaharattā	1314	
PA_atk-s03_01a:1314_4	pana desanaṃ sampaṭicchituṃ nāsakkhi.	1314	
PA_atk-s03_01a:1315_0	Idāni sā yakkhinī puttassa anumodanaṃ karontī sādhu kho paṇḍito nāmātiādimāha. Ajjāhamhi	1315	
PA_atk-s03_01a:1315_1	samuggatāti ahamhi ajja vaṭṭato uggatā samuggatā sāsane vā uggatā samuggatā, tvampi	1315	
PA_atk-s03_01a:1315_2	sukhī hohīti. Diṭṭhānīti mayā ca tayā ca diṭṭhāni. Uttarāpi suṇātu meti, “amhākaṃ	1315	
PA_atk-s03_01a:1315_3	catusaccapaṭivedhabhāvaṃ, dhītā me uttarāpi, suṇātū”ti vadati. Saha saccapaṭivedheneva	1315	
PA_atk-s03_01a:1315_4	sāpi sūcilomo viya sabbaṃ setakaṇḍukacchuādibhāvaṃ pahāya dibbasampattiṃ paṭilabhati	1315	
PA_atk-s03_01a:1315_5	saddhiṃ puttena. Dhītā panassā yathā nāma loke mātāpitūhi issariye laddhe puttānampi	1315	
PA_atk-s03_01a:1315_6	taṃ hoti, evaṃ mātu-ānubhāveneva sampattiṃ labhi. Tato paṭṭhāya ca sā saddhiṃ puttakehi	1315	
PA_atk-s03_01a:1315_7	gandhakuṭisamīparukkheyeva nivāsarukkhaṃ labhitvā sāyaṃ pātaṃ buddhadassanaṃ labhamānā	1315	
PA_atk-s03_01a:1315_8	dhammaṃ suṇamānā dīgharattaṃ tattheva vasi. Sattamaṃ.	1315	
PA_atk-s03_01a:1316	8. Sudattasuttavaṇṇanā	131	
PA_atk-s03_01a:1317_0	242. Aṭṭhame kenacideva karaṇīyenāti vāṇijjakammaṃ adhippetaṃ. Anāthapiṇḍiko ca rājagahaseṭṭhi	1317	
PA_atk-s03_01a:1317_1	ca aññamaññaṃ bhaginipatikā honti. Yadā rājagahe uṭṭhānakabhaṇḍakaṃ mahagghaṃ hoti,	1317	
PA_atk-s03_01a:1317_2	tadā rājagahaseṭṭhi taṃ gahetvā pañcasakaṭasatehi sāvatthiṃ gantvā yojanamatte ṭhito	1317	
PA_atk-s03_01a:1317_3	attano āgatabhāvaṃ jānāpeti. Anāthapiṇḍiko paccuggantvā tassa mahāsakkāraṃ katvā	1317	
PA_atk-s03_01a:1317_4	ekayānaṃ āropetvā sāvatthiṃ pavisati. So sace bhaṇḍaṃ lahukaṃ vikkīyati, vikkiṇāti.	1317	
PA_atk-s03_01a:1317_5	No ce, bhaginighare ṭhapetvā pakkamati. Anāthapiṇḍikopi tatheva karoti. Svāyaṃ tadāpi	1317	
PA_atk-s03_01a:1317_6	teneva karaṇīyena agamāsi. Taṃ sandhāyetaṃ vuttaṃ.	1317	
PA_atk-s03_01a:1318_0	Taṃ divasaṃ pana rājagahaseṭṭhi yojanamatte ṭhitena anāthapiṇḍikena āgatabhāvajānanatthaṃ	1318	
PA_atk-s03_01a:1318_1	pesitaṃ paṇṇaṃ na suṇi, dhammassavanatthāya vihāraṃ agamāsi. So dhammakathaṃ sutvā	1318	
PA_atk-s03_01a:1318_2	svātanāya buddhappamukhaṃ bhikkhusaṅghaṃ nimantetvā attano ghare uddhanakhaṇāpanadāruphālanādīni	1318	
PA_atk-s03_01a:1318_3	kāresi. Anāthapiṇḍikopi “idāni mayhaṃ paccuggamanaṃ karissati, idāni karissatī”ti	1318	
PA_atk-s03_01a:1318_4	gharadvārepi paccuggamanaṃ alabhitvā antogharaṃ paviṭṭho paṭisanthārampi na bahuṃ	1318	
PA_atk-s03_01a:1318_5	alattha. “Kiṃ, mahāseṭṭhi, kusalaṃ dārakarūpānaṃ? Nasi magge kilanto”ti? Ettakova	1318	
PA_atk-s03_01a:1318_6	paṭisanthāro ahosi. So tassa mahābyāpāraṃ disvā, “kiṃ nu te, gahapati, āvāho vā bhavissatī”ti?	1318	
PA_atk-s03_01a:1318_7	Khandhake āgatanayeneva kathaṃ pavattetvā tassa mukhato buddhasaddaṃ sutvā pañcavaṇṇaṃ	1318	
PA_atk-s03_01a:1318_8	pītiṃ paṭilabhi. Sā tassa sīsena uṭṭhāya yāva pādapiṭṭhiyā, pādapiṭṭhiyā uṭṭhāya	1318	
PA_atk-s03_01a:1318_9	yāva sīsā gacchati, ubhato uṭṭhāya majjhe osarati, majjhe uṭṭhāya ubhato gacchati.	1318	
PA_atk-s03_01a:1318_10	So pītiyā nirantaraṃ phuṭṭho, “buddhoti tvaṃ, gahapati, vadesi? Buddho tāhaṃ, gahapati,	13181	
PA_atk-s03_01a:1318_11	vadāmī”ti evaṃ tikkhattuṃ pucchitvā, “ghosopi kho eso dullabho lokasmiṃ yadidaṃ buddho”ti	13181	
PA_atk-s03_01a:1318_12	āha. Idaṃ sandhāya vuttaṃ “assosi kho anāthapiṇḍiko, gahapati, buddho kira loke uppanno”ti.	13181	
PA_atk-s03_01a:1319_0	Etadahosi akālo kho ajjāti so kira taṃ seṭṭhiṃ pucchi, “kuhiṃ gahapati satthā viharatī”ti?	1319	
PA_atk-s03_01a:1319_1	Athassa so – “buddhā nāma durāsadā āsīvisasadisā honti, satthā sivathikāya vasati,	1319	
PA_atk-s03_01a:1319_2	na sakkā tattha tumhādisehi imāya velāya gantu”nti ācikkhi. Athassa etadahosi. Buddhagatāya	1319	
PA_atk-s03_01a:1319_3	satiyā nipajjīti taṃdivasaṃ kirassa bhaṇḍasakaṭesu vā upaṭṭhākesu vā cittampi na	1319	
PA_atk-s03_01a:1319_4	uppajji, sāyamāsampi na akāsi, sattabhūmikaṃ pana pāsādaṃ āruyha supaññattālaṅkatavarasayane	1319	
PA_atk-s03_01a:1319_5	“buddho buddho”ti sajjhāyaṃ karontova nipajjitvā niddaṃ okkami. Tena vuttaṃ “buddhagatāya satiyā nipajjī”ti.	1319	
PA_atk-s03_01a:1320_0	Rattiyā sudaṃ tikkhattuṃ uṭṭhāsi pabhātanti maññamānoti paṭhamayāme tāva vītivatte	1320	
PA_atk-s03_01a:1320_1	uṭṭhāya buddhaṃ anussari, athassa balavappasādo udapādi, pītiāloko ahosi, sabbatamaṃ	1320	
PA_atk-s03_01a:1320_2	vigacchi, dīpasahassujjalaṃ viya canduṭṭhānaṃ sūriyuṭṭhānaṃ viya ca jātaṃ. So “papādaṃ	1320	
PA_atk-s03_01a:1320_3	āpanno vatamhi, sūriyo uggato”ti uṭṭhāya ākāsatale ṭhitaṃ candaṃ ulloketvā “ekova	1320	
PA_atk-s03_01a:1320_4	yāmo gato, aññe dve atthī”ti puna pavisitvā nipajji. Etenupāyena majjhimayāmāvasānepi	1320	
PA_atk-s03_01a:1320_5	pacchimayāmāvasānepīti tikkhattuṃ uṭṭhāsi. Pacchimayāmāvasāne pana balavapaccūseyeva	1320	
PA_atk-s03_01a:1320_6	uṭṭhāya ākāsatalaṃ āgantvā mahādvārābhimukhova ahosi, sattabhūmikadvāraṃ sayameva	1320	
PA_atk-s03_01a:1320_7	vivaṭaṃ ahosi. So pāsādā oruyha antaravīthiṃ paṭipajji.	1320	
PA_atk-s03_01a:1321_0	Vivariṃsūti “ayaṃ mahāseṭṭhi ‘buddhupaṭṭhānaṃ gamissāmī’ti nikkhanto, paṭhamadassaneneva	1321	
PA_atk-s03_01a:1321_1	sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ saṅghārāmaṃ	1321	
PA_atk-s03_01a:1321_2	katvā cātuddisassa ariyagaṇassa anāvaṭadvāro bhavissati, na yuttamassa dvāraṃ pidahitu”nti	1321	
PA_atk-s03_01a:1321_3	cintetvā vivariṃsu. Antaradhāyīti rājagahaṃ kira ākiṇṇamanussaṃ antonagare nava koṭiyo,	1321	
PA_atk-s03_01a:1321_4	bahinagare navāti taṃ upanissāya aṭṭhārasa manussakoṭiyo vasanti. Avelāya matamanusse	1321	
PA_atk-s03_01a:1321_5	bahi nīharituṃ asakkontā aṭṭālake ṭhatvā bahidvāre khipanti. Mahāseṭṭhi nagarato	1321	
PA_atk-s03_01a:1321_6	bahinikkhantamattova allasarīraṃ pādena akkami, aparampi piṭṭhipādena pahari. Makkhikā	1321	
PA_atk-s03_01a:1321_7	uppatitvā parikiriṃsu. Duggandho nāsapuṭaṃ abhihani. Buddhappasādo tanuttaṃ gato.	1321	
PA_atk-s03_01a:1321_8	Tenassa āloko antaradhāyi, andhakāro pāturahosi. Saddamanussāvesīti “seṭṭhissa ussāhaṃ	1321	
PA_atk-s03_01a:1321_9	janessāmī”ti suvaṇṇakiṅkiṇikaṃ ghaṭṭento viya madhurassarena saddaṃ anussāvesi.	1321	
PA_atk-s03_01a:1322_0	Sataṃ kaññāsahassānīti purimapadānipi imināva sahassapadena saddhiṃ sambandhanīyāni.	1322	
PA_atk-s03_01a:1322_1	Yatheva hi sataṃ kaññāsahassāni, sataṃ sahassāni hatthī, sataṃ sahassāni assā, sataṃ	1322	
PA_atk-s03_01a:1322_2	sahassāni rathāti ayamettha attho. Iti ekekasatasahassameva dīpitaṃ. Padavītihārassāti	1322	
PA_atk-s03_01a:1322_3	padavītihāro nāma samagamane dvinnaṃ padānaṃ antare muṭṭhiratanamattaṃ. Kalaṃ nāgghanti	1322	
PA_atk-s03_01a:1322_4	soḷasinti taṃ ekaṃ padavītihāraṃ soḷasabhāge katvā tato eko koṭṭhāso puna soḷasadhā,	1322	
PA_atk-s03_01a:1322_5	tato eko soḷasadhāti evaṃ soḷasa vāre soḷasadhā bhinnassa eko koṭṭhāso soḷasikalā	1322	
PA_atk-s03_01a:1322_6	nāma, taṃ soḷasikalaṃ etāni cattāri satasahassāni na agghanti. Idaṃ vuttaṃ hoti –	1322	
PA_atk-s03_01a:1322_7	sataṃ hatthisahassāni sataṃ assasahassāni sataṃ rathasahassāni sataṃ kaññāsahassāni,	1322	
PA_atk-s03_01a:1322_8	tā ca kho āmukkamaṇikuṇḍalā sakalajambudīparājadhītaro vāti imasmā ettakā lābhā vihāraṃ	1322	
PA_atk-s03_01a:1322_9	gacchantassa tasmiṃ soḷasikalasaṅkhāte padese pavattacetanāva uttaritarāti. Idaṃ	1322	
PA_atk-s03_01a:1322_10	pana vihāragamanaṃ kassa vasena gahitanti? Vihāraṃ gantvā anantarāyena sotāpattiphale	13221	
PA_atk-s03_01a:1322_11	patiṭṭhahantassa. “Gandhamālādīhi pūjaṃ karissāmi, cetiyaṃ vandissāmi, dhammaṃ sossāmi,	13221	
PA_atk-s03_01a:1322_12	dīpapūjaṃ karissāmi, saṅghaṃ nimantetvā dānaṃ dassāmi, sikkhāpadesu vā saraṇesu vā	13221	
PA_atk-s03_01a:1322_13	patiṭṭhahissāmī”ti gacchatopi vasena vaṭṭatiyeva.	13221	
PA_atk-s03_01a:1323_0	Andhakāro antaradhāyīti so kira cintesi – “ahaṃ ekakoti saññaṃ karomi, anuyuttāpi	1323	
PA_atk-s03_01a:1323_1	me atthi, kasmā bhāyāmī”ti sūro ahosi. Athassa balavā buddhappasādo udapādi. Tasmā	1323	
PA_atk-s03_01a:1323_2	andhakāro antaradhāyīti. Sesavāresupi eseva nayo. Apica purato purato gacchanto bhiṃsanake	1323	
PA_atk-s03_01a:1323_3	susānamagge aṭṭhikasaṅkhalikasamaṃsalohitantiādīni anekavidhāni kuṇapāni addasa.	1323	
PA_atk-s03_01a:1323_4	Soṇasiṅgālādīnaṃ saddaṃ assosi. Taṃ sabbaṃ parissayaṃ punappunaṃ buddhagataṃ pasādaṃ	1323	
PA_atk-s03_01a:1323_5	vaḍḍhetvā maddanto agamāsiyeva.	1323	
PA_atk-s03_01a:1324_0	Ehi sudattāti so kira seṭṭhi gacchamānova cintesi – “imasmiṃ loke bahū pūraṇakassapādayo	1324	
PA_atk-s03_01a:1324_1	titthiyā ‘mayaṃ buddhā mayaṃ buddhā’ti vadanti, kathaṃ nu kho ahaṃ satthu buddhabhāvaṃ	1324	
PA_atk-s03_01a:1324_2	jāneyya”nti? Athassa etadahosi – “mayhaṃ guṇavasena uppannaṃ nāmaṃ mahājano jānāti,	1324	
PA_atk-s03_01a:1324_3	kuladattiyaṃ pana me nāmaṃ aññatra mayā na koci jānāti. Sace buddho bhavissati, kuladattikanāmena	1324	
PA_atk-s03_01a:1324_4	maṃ ālapissatī”ti. Satthā tassa cittaṃ ñatvā evamāha.	1324	
PA_atk-s03_01a:1325_0	Parinibbutoti kilesaparinibbānena parinibbuto. Āsattiyoti taṇhāyo. Santinti kilesavūpasamaṃ.	1325	
PA_atk-s03_01a:1325_1	Pappuyyāti patvā. Idañca pana vatvā satthā tassa anupubbikathaṃ kathetvā matthake	1325	
PA_atk-s03_01a:1325_2	cattāri saccāni pakāsesi. Seṭṭhi dhammadesanaṃ sutvā sotāpattiphale patiṭṭhāya buddhappamukhaṃ	1325	
PA_atk-s03_01a:1325_3	bhikkhusaṅghaṃ nimantetvā punadivasato paṭṭhāya mahādānaṃ dātuṃ ārabhi. Bimbisārādayo	1325	
PA_atk-s03_01a:1325_4	seṭṭhissa sāsanaṃ pesenti – “tvaṃ āgantuko, yaṃ nappahoti, taṃ ito āharāpehī”ti.	1325	
PA_atk-s03_01a:1325_5	So “alaṃ tumhe bahukiccā”ti sabbe paṭikkhipitvā pañcahi sakaṭasatehi ānītavibhavena	1325	
PA_atk-s03_01a:1325_6	sattāhaṃ mahādānaṃ adāsi. Dānapariyosāne ca bhagavantaṃ sāvatthiyaṃ vassāvāsaṃ paṭijānāpetvā	1325	
PA_atk-s03_01a:1325_7	rājagahassa ca sāvatthiyā ca antare yojane yojane satasahassaṃ datvā pañcacattālīsa	1325	
PA_atk-s03_01a:1325_8	vihāre kārento sāvatthiṃ gantvā jetavanamahāvihāraṃ kāretvā buddhappamukhassa bhikkhusaṅghassa	1325	
PA_atk-s03_01a:1325_9	niyyādesīti. Aṭṭhamaṃ.	1325	
PA_atk-s03_01a:1326	9. Paṭhamasukkāsuttavaṇṇanā	132	
PA_atk-s03_01a:1327_0	243. Navame rathikāya rathikanti ekaṃ rathikaṃ gahetvā tato aparaṃ gacchanto rathikāya	1327	
PA_atk-s03_01a:1327_1	rathikaṃ upasaṅkamanto nāma hoti. Siṅghāṭakepi eseva nayo. Ettha ca rathikāti racchā.	1327	
PA_atk-s03_01a:1327_2	Siṅghāṭakanti catukkaṃ. Kiṃ me katāti kiṃ ime katā? Kiṃ karontīti attho. Madhupītāva	1327	
PA_atk-s03_01a:1327_3	seyareti gandhamadhupānaṃ pītā viya sayanti. Gandhamadhupānaṃ pīto kira sīsaṃ ukkhipituṃ	1327	
PA_atk-s03_01a:1327_4	na sakkoti, asaññī hutvā sayateva. Tasmā evamāha.	1327	
PA_atk-s03_01a:1328_0	Tañca pana appaṭivānīyanti tañca pana dhammaṃ appaṭivānīyaṃ deseti. Bāhirakañhi sumadhurampi	1328	
PA_atk-s03_01a:1328_1	bhojanaṃ punappunaṃ bhuñjantassa na ruccati, “apanetha, kiṃ iminā”ti? Paṭivānetabbaṃ	1328	
PA_atk-s03_01a:1328_2	apanetabbaṃ hoti, na evamayaṃ dhammo. Imaṃ hi dhammaṃ paṇḍitā vassasatampi vassasahassampi	1328	
PA_atk-s03_01a:1328_3	suṇantā tittiṃ na gacchanti. Tenāha “appaṭivānīya”nti. Asecanakamojavanti anāsittakaṃ	1328	
PA_atk-s03_01a:1328_4	ojavantaṃ. Yathā hi bāhirāni asambhinnapāyāsādīnipi sappimadhusakkharāhi āsittāni	1328	
PA_atk-s03_01a:1328_5	yojitāneva madhurāni ojavantāni honti, na evamayaṃ dhammo. Ayaṃ hi attano dhammatāya	1328	
PA_atk-s03_01a:1328_6	madhuro ceva ojavā ca, na aññena upasitto. Tenāha “asecanakamojava”nti. Pivanti maññe	1328	
PA_atk-s03_01a:1328_7	sappaññāti paṇḍitapurisā pivanti viya. Valāhakameva panthagūti valāhakantarato nikkhantaudakaṃ	1328	
PA_atk-s03_01a:1328_8	ghammābhitattā pathikā viya. Navamaṃ.	1328	
PA_atk-s03_01a:1329	10-11. Dutiyasukkāsuttādivaṇṇanā	132	
PA_atk-s03_01a:1330	244. Dasame puññaṃ vata pasavi bahunti bahuṃ vata puññaṃ pasavatīti. Dasamaṃ.	133	
PA_atk-s03_01a:1331	245. Ekādasamaṃ uttānameva. Ekādasamaṃ.	133	
PA_atk-s03_01a:1332	12. Āḷavakasuttavaṇṇanā	133	
PA_atk-s03_01a:1333_0	246. Dvādasame āḷaviyanti āḷavīti taṃ raṭṭhampi nagarampi. Tañca bhavanaṃ nagarassa	1333	
PA_atk-s03_01a:1333_1	avidūre gāvutamatte ṭhitaṃ. Bhagavā tattha viharanto taṃ nagaraṃ upanissāya āḷaviyaṃ	1333	
PA_atk-s03_01a:1333_2	viharatīti vutto. Āḷavakassa yakkhassa bhavaneti ettha pana ayamanupubbikathā – āḷavako	1333	
PA_atk-s03_01a:1333_3	kira rājā vividhanāṭakūpabhogaṃ chaḍḍetvā corapaṭibāhanatthaṃ paṭirājanisedhanatthaṃ	1333	
PA_atk-s03_01a:1333_4	byāyāmakaraṇatthañca sattame sattame divase migavaṃ gacchanto ekadivasaṃ balakāyena	1333	
PA_atk-s03_01a:1333_5	saddhiṃ katikaṃ akāsi – “yassa passena migo palāyati, tasseva so bhāro”ti. Atha tasseva	1333	
PA_atk-s03_01a:1333_6	passena migo palāyi, javasampanno rājā dhanuṃ gahetvā pattikova tiyojanaṃ taṃ migaṃ	1333	
PA_atk-s03_01a:1333_7	anubandhi. Eṇimigā ca tiyojanavegā eva honti. Atha parikkhīṇajavaṃ taṃ udakaṃ viya	1333	
PA_atk-s03_01a:1333_8	pavisitvā ṭhitaṃ vadhitvā dvidhā chetvā anatthikopi maṃsena “nāsakkhi migaṃ gahetu”nti	1333	
PA_atk-s03_01a:1333_9	apavādamocanatthaṃ kājenādāya āgacchanto nagarassāvidūre bahalapattapalāsaṃ mahānigrodhaṃ	1333	
PA_atk-s03_01a:1333_10	disvā parissamavinodanatthaṃ tassa mūlamupagato. Tasmiñca nigrodhe āḷavako yakkho	13331	
PA_atk-s03_01a:1333_11	mahārājasantikā bhavanaṃ labhitvā majjhanhikasamaye tassa rukkhassa chāyāya phuṭṭhokāsaṃ	13331	
PA_atk-s03_01a:1333_12	paviṭṭhe pāṇino khādanto paṭivasati. So taṃ disvā khādituṃ upagato. Rājā tena saddhiṃ	13331	
PA_atk-s03_01a:1333_13	katikaṃ akāsi – “muñca maṃ, ahaṃ te divase divase manussañca thālipākañca pesessāmī”ti.	13331	
PA_atk-s03_01a:1333_14	Yakkho – “tvaṃ rājūpabhogena pamatto na sarissasi, ahaṃ pana bhavanaṃ anupagatañca	13331	
PA_atk-s03_01a:1333_15	ananuññātañca khādituṃ na labhāmi, svāhaṃ bhavantampi jīyeyya”nti na muñci. Rājā	13331	
PA_atk-s03_01a:1333_16	“yaṃ divasaṃ na pesemi, taṃ divasaṃ maṃ gahetvā khādā”ti attānaṃ anujānitvā tena	13331	
PA_atk-s03_01a:1333_17	mutto nagarābhimukho agamāsi.	13331	
PA_atk-s03_01a:1334_0	Balakāyo magge khandhāvāraṃ bandhitvā ṭhito rājānaṃ disvā, “kiṃ, mahārāja, ayasamattabhayā	1334	
PA_atk-s03_01a:1334_1	evaṃ kilantosī”ti? Vadanto paccuggantvā paṭiggahesi. Rājā taṃ pavattiṃ anārocetvā	1334	
PA_atk-s03_01a:1334_2	nagaraṃ gantvā katapātarāso nagaraguttikaṃ āmantetvā etamatthaṃ ārocesi. Nagaraguttiko	1334	
PA_atk-s03_01a:1334_3	– “kiṃ, deva, kālaparicchedo kato”ti āha? Na kato bhaṇeti. Duṭṭhu kataṃ, deva, amanussā	1334	
PA_atk-s03_01a:1334_4	hi paricchinnamattameva labhanti, aparicchinne pana janapadassābādho bhavissati,	1334	
PA_atk-s03_01a:1334_5	hotu deva, kiñcāpi evamakāsi, appossukko tvaṃ rajjasukhamanubhohi, ahamettha kātabbaṃ	1334	
PA_atk-s03_01a:1334_6	karissāmīti. So kālasseva vuṭṭhāya bandhanāgāradvāre ṭhatvā ye ye vajjhā honti, te	1334	
PA_atk-s03_01a:1334_7	te sandhāya “yo jīvitatthiko, so nikkhamatū”ti bhaṇati. Yo paṭhamaṃ nikkhamati, taṃ	1334	
PA_atk-s03_01a:1334_8	gehaṃ netvā nhāpetvā bhojetvā ca “imaṃ thālipākaṃ yakkhassa dehī”ti peseti. Taṃ rukkhamūlaṃ	1334	
PA_atk-s03_01a:1334_9	paviṭṭhamattaṃyeva yakkho bheravaṃ attabhāvaṃ nimminitvā mūlakandaṃ viya khādi. Yakkhānubhāvena	1334	
PA_atk-s03_01a:1334_10	kira manussānaṃ kesādīni upādāya sakalasarīraṃ navanītapiṇḍaṃ viya hoti, yakkhassa	13341	
PA_atk-s03_01a:1334_11	bhattaṃ gāhāpetuṃ gatapurisā taṃ disvā bhītā yathāmittaṃ ārocesuṃ. Tato pabhuti “rājā	13341	
PA_atk-s03_01a:1334_12	core gahetvā yakkhassa detī”ti manussā corakammato paṭiviratā. Tato aparena samayena	13341	
PA_atk-s03_01a:1334_13	navacorānaṃ abhāvena purāṇacorānañca parikkhayena bandhanāgārāni suññāni ahesuṃ.	13341	
PA_atk-s03_01a:1335_0	Atha nagaraguttiko rañño ārocesi. Rājā attano dhanaṃ nagararacchāsu chaḍḍāpesi “appeva	1335	
PA_atk-s03_01a:1335_1	nāma koci lobhena gaṇheyyā”ti. Taṃ pādenapi koci nacchupi. So core alabhanto amaccānaṃ	1335	
PA_atk-s03_01a:1335_2	ārocesi. Amaccā “kulapaṭipāṭiyā ekamekaṃ jiṇṇakaṃ pesema, so pakatiyāpi maccupathe	1335	
PA_atk-s03_01a:1335_3	vattatī”ti āhaṃsu. Rājā “amhākaṃ pitaraṃ amhākaṃ pitāmahaṃ pesetīti manussā khobhaṃ	1335	
PA_atk-s03_01a:1335_4	karissanti, mā vo etaṃ ruccī”ti vāresi. “Tena hi, deva, dārakaṃ pesema uttānaseyyakaṃ,	1335	
PA_atk-s03_01a:1335_5	tathāvidhassa hi ‘mātā me’ti ‘pitā me’ti sineho natthī”ti āhaṃsu. Rājā anujāni. Te	1335	
PA_atk-s03_01a:1335_6	tathā akaṃsu. Nagare dārakamātaro ca dārake gahetvā gabbhiniyo ca palāyitvā parajanapade	1335	
PA_atk-s03_01a:1335_7	dārake saṃvaḍḍhetvā ānenti. Evaṃ dvādasa vassāni gatāni.	1335	
PA_atk-s03_01a:1336_0	Tato ekadivasaṃ sakalanagaraṃ vicinitvā ekampi dārakaṃ alabhitvā amaccā rañño ārocesuṃ	1336	
PA_atk-s03_01a:1336_1	– “natthi, deva, nagare dārako ṭhapetvā antepure tava puttaṃ āḷavakakumāra”nti. Rājā	1336	
PA_atk-s03_01a:1336_2	“yathā mama putto piyo, evaṃ sabbalokassa, attanā pana piyataraṃ natthi, gacchatha	1336	
PA_atk-s03_01a:1336_3	tampi datvā mama jīvitaṃ rakkhathā”ti. Tena ca samayena āḷavakassa mātā puttaṃ nhāpetvā	1336	
PA_atk-s03_01a:1336_4	maṇḍetvā dukūlacumbaṭake katvā aṅke sayāpetvā nisinnā hoti. Rājapurisā rañño āṇāya	1336	
PA_atk-s03_01a:1336_5	tattha gantvā vippalapantiyā tassā soḷasannañca devisahassānaṃ saddhiṃ dhātiyā taṃ	1336	
PA_atk-s03_01a:1336_6	ādāya pakkamiṃsu, “sve yakkhabhakkho bhavissatī”ti. Taṃdivasañca bhagavā paccūsasamayaṃ	1336	
PA_atk-s03_01a:1336_7	paccuṭṭhāya jetavanavihāre gandhakuṭiyaṃ mahākaruṇāsamāpattiṃ samāpajjitvā buddhacakkhunā	1336	
PA_atk-s03_01a:1336_8	lokaṃ olokento addasa āḷavakassa kumārassa anāgāmiphaluppattiyā upanissayaṃ yakkhassa	1336	
PA_atk-s03_01a:1336_9	ca sotāpattiphaluppattiyā, desanāpariyosāne ca caturāsītipāṇasahassānaṃ dhammacakkhupaṭilābhassāti.	1336	
PA_atk-s03_01a:1336_10	So vibhātāya rattiyā purimabhattakiccaṃ katvā suniṭṭhitapacchābhattakicco kāḷapakkhūposathadivase	13361	
PA_atk-s03_01a:1336_11	vattamāne oggate sūriye eko adutiyo pattacīvaramādāya pādamaggeneva sāvatthito tiṃsa	13361	
PA_atk-s03_01a:1336_12	yojanāni gantvā tassa yakkhassa bhavanaṃ pāvisi. Tena vuttaṃ “āḷavakassa yakkhassa bhavane”ti.	13361	
PA_atk-s03_01a:1337_0	Kiṃ pana bhagavā yasmiṃ nigrodhe āḷavakassa bhavanaṃ, tassa mūle vihāsi, udāhu bhavaneyevāti?	1337	
PA_atk-s03_01a:1337_1	Bhavaneyeva. Yatheva hi yakkhā attano bhavanaṃ passanti, tathā bhagavāpi. So tattha	1337	
PA_atk-s03_01a:1337_2	gantvā bhavanadvāre aṭṭhāsi. Tadā āḷavako himavante yakkhasamāgamaṃ gato hoti. Tato	1337	
PA_atk-s03_01a:1337_3	āḷavakassa dvārapālo gadrabho nāma yakkho bhagavantaṃ upasaṅkamitvā vanditvā, “kiṃ,	1337	
PA_atk-s03_01a:1337_4	bhante, bhagavā vikāle āgato”ti āha. Āma, gadrabha, āgatomhi, sace te agaru, vihareyyāmekarattaṃ	1337	
PA_atk-s03_01a:1337_5	āḷavakassa bhavaneti. Na me, bhante, garu, apica kho so yakkho kakkhaḷo pharuso,	1337	
PA_atk-s03_01a:1337_6	mātāpitūnampi abhivādanādīni na karoti, mā rucci bhagavato idha vāsoti. Jānāmi, gadrabha,	1337	
PA_atk-s03_01a:1337_7	tassa sabhāvaṃ, na koci mamantarāyo bhavissati. Sace te agaru, vihareyyāmekarattanti.	1337	
PA_atk-s03_01a:1338_0	Dutiyampi gadrabho yakkho bhagavantaṃ etadavoca – “aggitattakapālasadiso, bhante,	1338	
PA_atk-s03_01a:1338_1	āḷavako, mātāpitaroti vā samaṇabrāhmaṇāti vā dhammoti vā na jānāti, idhāgatānaṃ pana	1338	
PA_atk-s03_01a:1338_2	cittakkhepampi karoti, hadayampi phāleti, pādepi gahetvā parasamuddaṃ vā paracakkavāḷaṃ	1338	
PA_atk-s03_01a:1338_3	vā khipatī”ti. Dutiyampi bhagavā āha – “jānāmi, gadrabha, sacepi te agaru, vihareyyāmekaratta”nti.	1338	
PA_atk-s03_01a:1338_4	Na me, bhante, garu, apica kho so yakkho attano anārocetvā anujānantaṃ maṃ jīvitāpi	1338	
PA_atk-s03_01a:1338_5	voropeyya, ārocemi, bhante, tassāti. Yathāsukhaṃ, gadrabha, ārocehīti. “Tena hi,	1338	
PA_atk-s03_01a:1338_6	bhante, tvameva jānāhī”ti bhagavantaṃ abhivādetvā himavantābhimukho pakkāmi. Bhavanadvārampi	1338	
PA_atk-s03_01a:1338_7	sayameva bhagavato vivaramadāsi. Bhagavā antobhavanaṃ pavisitvā yattha abhilakkhitesu	1338	
PA_atk-s03_01a:1338_8	maṅgaladivasādīsu nisīditvā āḷavako siriṃ anubhoti, tasmiṃyeva dibbaratanamaye pallaṅke	1338	
PA_atk-s03_01a:1338_9	nisīditvā suvaṇṇābhaṃ muñci. Taṃ disvā yakkhassa itthiyo āgantvā bhagavantaṃ vanditvā	1338	
PA_atk-s03_01a:1338_10	samparivāretvā nisīdiṃsu. Bhagavā “pubbe tumhe dānaṃ datvā sīlaṃ samādiyitvā pūjaneyyaṃ	13381	
PA_atk-s03_01a:1338_11	pūjetvā imaṃ sampattiṃ pattā, idānipi tatheva karotha, mā aññamaññaṃ issāmacchariyābhibhūtā	13381	
PA_atk-s03_01a:1338_12	viharathā”tiādinā nayena tāsaṃ pakiṇṇakadhammakathaṃ kathesi. Tā bhagavato madhuranigghosaṃ	13381	
PA_atk-s03_01a:1338_13	sutvā sādhukārasahassāni datvā bhagavantaṃ samparivāretvā nisīdiṃsuyeva. Gadrabhopi	13381	
PA_atk-s03_01a:1338_14	himavantaṃ gantvā āḷavakassārocesi – “yagghe, mārisa, jāneyyāsi vimāne te bhagavā	13381	
PA_atk-s03_01a:1338_15	nisinno”ti. So gadrabhassa saññaṃ akāsi “tuṇhī hohi, gantvā kattabbaṃ karissāmī”ti.	13381	
PA_atk-s03_01a:1338_16	Purisamānena kira lajjito ahosi, tasmā “mā koci parisamajjhe suṇeyyā”ti evamakāsi.	13381	
PA_atk-s03_01a:1339_0	Tadā sātāgirahemavatā bhagavantaṃ jetavaneyeva vanditvā “yakkhasamāgamaṃ gamissāmā”ti	1339	
PA_atk-s03_01a:1339_1	saparivārā nānāyānehi ākāsena gacchanti. Ākāse ca yakkhānaṃ sabbattha maggo natthi,	1339	
PA_atk-s03_01a:1339_2	ākāsaṭṭhāni vimānāni pariharitvā maggaṭṭhāneneva maggo hoti. Āḷavakassa pana vimānaṃ	1339	
PA_atk-s03_01a:1339_3	bhūmaṭṭhaṃ suguttaṃ pākāraparikkhittaṃ susaṃvihitadvāraaṭṭālakagopuraṃ upari kaṃsajālasañchannaṃ	1339	
PA_atk-s03_01a:1339_4	mañjūsasadisaṃ tiyojanaṃ ubbedhena, tassa upari maggo hoti. Te taṃ padesamāgamma	1339	
PA_atk-s03_01a:1339_5	gantuṃ nāsakkhiṃsu. Buddhānaṃ hi nisinnokāsassa uparibhāgena yāva bhavaggā koci gantuṃ	1339	
PA_atk-s03_01a:1339_6	na sakkoti. Te “kimida”nti? Āvajjetvā bhagavantaṃ disvā ākāse khittaleḍḍu viya oruyha	1339	
PA_atk-s03_01a:1339_7	vanditvā dhammaṃ sutvā padakkhiṇaṃ katvā, “yakkhasamāgamaṃ gacchāma bhagavā”ti tīṇi	1339	
PA_atk-s03_01a:1339_8	vatthūni pasaṃsantā yakkhasamāgamaṃ agamaṃsu. Āḷavako te disvā, “idha nisīdathā”ti	1339	
PA_atk-s03_01a:1339_9	paṭikkamma okāsamadāsi. Te āḷavakassa nivedesuṃ – “lābhā te, āḷavaka, yassa te bhavane	1339	
PA_atk-s03_01a:1339_10	bhagavā viharati, gacchāvuso, bhagavantaṃ payirupāsassū”ti. Evaṃ bhagavā bhavaneyeva	13391	
PA_atk-s03_01a:1339_11	vihāsi, na yasmiṃ nigrodhe āḷavakassa bhavanaṃ, tassa mūleti. Tena vuttaṃ – “ekaṃ	13391	
PA_atk-s03_01a:1339_12	samayaṃ bhagavā āḷaviyaṃ viharati āḷavakassa yakkhassa bhavane”ti.	13391	
PA_atk-s03_01a:1340_0	Atha kho āḷavako…pe… etadavoca – “nikkhama, samaṇā”ti kasmā panāyaṃ etadavoca? Rosetukāmatāya.	1340	
PA_atk-s03_01a:1340_1	Tatrevaṃ ādito pabhuti sambandho veditabbo – ayaṃ hi yasmā assaddhassa saddhākathā	1340	
PA_atk-s03_01a:1340_2	dukkathā hoti dussīlādīnaṃ sīlādikathā viya, tasmā tesaṃ yakkhānaṃ santikā bhagavato	1340	
PA_atk-s03_01a:1340_3	pasaṃsaṃ sutvāyeva aggimhi pakkhittaloṇasakkharā viya abbhantare kopena taṭataṭāyamānahadayo	1340	
PA_atk-s03_01a:1340_4	hutvā “ko so bhagavā nāma, yo mama bhavanaṃ paviṭṭho”ti āha. Te ahaṃsu – “na tvaṃ,	1340	
PA_atk-s03_01a:1340_5	āvuso, jānāsi bhagavantaṃ amhākaṃ satthāraṃ, yo tusitabhavane ṭhito pañcamahāvilokitaṃ	1340	
PA_atk-s03_01a:1340_6	viloketvā”tiādinā nayena yāva dhammacakkapavattanā kathentā paṭisandhiādīsu dvattiṃsa	1340	
PA_atk-s03_01a:1340_7	pubbanimittāni vatvā, “imānipi tvaṃ, āvuso, acchariyāni nāddasā”ti? Codesuṃ. So disvāpi	1340	
PA_atk-s03_01a:1340_8	kodhavasena “nāddasa”nti āha. Āvuso āḷavaka, passeyyāsi vā tvaṃ, na vā, ko tayā attho	1340	
PA_atk-s03_01a:1340_9	passatā vā apassatā vā? Kiṃ tvaṃ karissasi amhākaṃ satthuno, yo tvaṃ taṃ upanidhāya	1340	
PA_atk-s03_01a:1340_10	calakkakudha-mahāusabhasamīpe tadahujātavacchako viya, tidhā pabhinnamattavāraṇasamīpe	13401	
PA_atk-s03_01a:1340_11	bhiṅkapotako viya, bhāsuravilambitakesarasobhitakkhandhassa migarañño samīpe jarasiṅgālo	13401	
PA_atk-s03_01a:1340_12	viya, diyaḍḍhayojanasatapavaḍḍhakāyasupaṇṇarājasamīpe chinnapakkhakākapotako viya	13401	
PA_atk-s03_01a:1340_13	khāyasi, gaccha yaṃ te karaṇīyaṃ, taṃ karohīti. Evaṃ vutte duṭṭho āḷavako uṭṭhahitvā	13401	
PA_atk-s03_01a:1340_14	manosilātale vāmapādena ṭhatvā – “passatha dāni tumhākaṃ vā satthā mahānubhāvo, ahaṃ	13401	
PA_atk-s03_01a:1340_15	vā”ti dakkhiṇapādena saṭṭhiyojanamattaṃ kelāsapabbatakūṭaṃ akkami. Taṃ ayokūṭapahaṭo	13401	
PA_atk-s03_01a:1340_16	viya niddhantaayopiṇḍo papaṭikāyo muñci, so tatra ṭhatvā, “ahaṃ āḷavako”ti ugghosesi.	13401	
PA_atk-s03_01a:1340_17	Sakalajambudīpaṃ saddo phari.	13401	
PA_atk-s03_01a:1341_0	Cattāro kira saddā sakalajambudīpe sūyiṃsu – yañca puṇṇako yakkhasenāpati dhanañjayakorabyarājānaṃ	1341	
PA_atk-s03_01a:1341_1	jūtaṃ jinitvā apphoṭetvā “ahaṃ jini”nti ugghosesi; yañca sakko devānamindo kassapabhagavato	1341	
PA_atk-s03_01a:1341_2	sāsane osakkante vissakammadevaputtaṃ sunakhaṃ karitvā – “ahaṃ pāpabhikkhū ca pāpabhikkhuniyo	1341	
PA_atk-s03_01a:1341_3	ca upāsake ca upāsikāyo ca sabbeva ca adhammavādino khādāmī”ti ugghosāpesi; yañca	1341	
PA_atk-s03_01a:1341_4	kusajātake pabhāvatihetu sattahi rājūhi nagare uparuddhe pabhāvatiṃ attanā saha hatthikkhandhe	1341	
PA_atk-s03_01a:1341_5	āropetvā nagarā nikkhamma – “ahaṃ sīhassaramahākusarājā”ti mahāpuriso ugghosesi;	1341	
PA_atk-s03_01a:1341_6	yañca kelāsamuddhani ṭhatvā āḷavakoti. Tadā hi sakalajambudīpe dvāre ṭhatvā ugghositasadisaṃ	1341	
PA_atk-s03_01a:1341_7	ahosi. Tiyojanasahassavitthato ca himavāpi saṅkampi yakkhassānubhāvena.	1341	
PA_atk-s03_01a:1342_0	So vātamaṇḍalaṃ samuṭṭhāpesi – “eteneva samaṇaṃ palāpessāmī”ti. Te puratthimādibhedā	1342	
PA_atk-s03_01a:1342_1	vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā	1342	
PA_atk-s03_01a:1342_2	vanagaccharukkhādīni ummūlaṃ katvā, āḷavinagaraṃ pakkhantā jiṇṇahatthisālādīni cuṇṇentā	1342	
PA_atk-s03_01a:1342_3	chadaniṭṭhakā ākāse vidhamentā. Bhagavā “mā kassaci uparodho hotū”ti adhiṭṭhāsi.	1342	
PA_atk-s03_01a:1342_4	Te vātā dasabalaṃ patvā cīvarakaṇṇamattampi cāletuṃ nāsakkhiṃsu. Tato mahāvassaṃ	1342	
PA_atk-s03_01a:1342_5	samuṭṭhāpesi. “Udakena ajjhottharitvā samaṇaṃ māressāmī”ti. Tassānubhāvena uparūpari	1342	
PA_atk-s03_01a:1342_6	satapaṭalasahassapaṭalādibhedā valāhakā uṭṭhahitvā pavassiṃsu. Vuṭṭhidhārāvegena	1342	
PA_atk-s03_01a:1342_7	pathavī chiddā ahosi. Vanarukkhādīnaṃ upari mahogho āgantvā dasabalassa cīvare ussāvabindumattampi	1342	
PA_atk-s03_01a:1342_8	temetuṃ nāsakkhi. Tato pāsāṇavassaṃ samuṭṭhāpesi. Mahantāni mahantāni pabbatakūṭāni	1342	
PA_atk-s03_01a:1342_9	dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.	1342	
PA_atk-s03_01a:1342_10	Tato paharaṇavassaṃ samuṭṭhāpesi. Ekatodhārāubhatodhārāasisattikhurappādayo dhūmāyantā	13421	
PA_atk-s03_01a:1342_11	pajjalantā ākāsenāgantvā dasabalaṃ patvā dibbapupphāni ahesuṃ. Tato aṅgāravassaṃ	13421	
PA_atk-s03_01a:1342_12	samuṭṭhāpesi. Kiṃsuka vaṇṇā aṅgārā ākāsenāgantvā dasabalassa pādamūle dibbapupphāni	13421	
PA_atk-s03_01a:1342_13	hutvā vikīrayiṃsu. Tato kukkulavassaṃ samuṭṭhāpesi. Accuṇhā kukkulā ākāsenāgantvā	13421	
PA_atk-s03_01a:1342_14	dasabalassa pādamūle candanacuṇṇaṃ hutvā nipatiṃsu. Tato vālikavassaṃ samuṭṭhāpesi.	13421	
PA_atk-s03_01a:1342_15	Atisukhumavālikā dhūmāyantā pajjalantā ākāsenāgantvā dasabalassa pādamūle dibbapupphāni	13421	
PA_atk-s03_01a:1342_16	hutvā nipatiṃsu. Tato kalalavassaṃ samuṭṭhāpesi. Taṃ kalalavassaṃ dhūmāyantaṃ pajjalantaṃ	13421	
PA_atk-s03_01a:1342_17	ākāsenāgantvā dasabalassa pādamūle dibbagandhaṃ hutvā nipati. Tato andhakāraṃ samuṭṭhāpesi	13421	
PA_atk-s03_01a:1342_18	“bhiṃsetvā samaṇaṃ palāpessāmī”ti. Taṃ caturaṅgasamannāgataṃ andhakārasadisaṃ hutvā	13421	
PA_atk-s03_01a:1342_19	dasabalaṃ patvā sūriyappabhāvihatamiva andhakāraṃ antaradhāyi.	13421	
PA_atk-s03_01a:1343_0	Evaṃ yakkho imāhi navahi vātavassapāsāṇapaharaṇaṅgārakukkulavālikakalalandhakāravuṭṭhīhi	1343	
PA_atk-s03_01a:1343_1	bhagavantaṃ palāpetuṃ asakkonto nānāvidhapaharaṇahatthāya anekappakārarūpabhūtagaṇasamākulāya	1343	
PA_atk-s03_01a:1343_2	caturaṅginiyā senāya sayameva bhagavantaṃ abhigato. Te bhūtagaṇā anekappakāre vikāre	1343	
PA_atk-s03_01a:1343_3	katvā “gaṇhatha hanathā”ti bhagavato upari āgacchantā viya honti. Apica kho niddhantalohapiṇḍaṃ	1343	
PA_atk-s03_01a:1343_4	viya makkhikā, bhagavantaṃ allīyituṃ asamatthāva ahesuṃ. Evaṃ santepi yathā bodhimaṇḍe	1343	
PA_atk-s03_01a:1343_5	māro āgatavelāyameva nivatto, tathā anivattetvā upaḍḍharattimattaṃ byākulamakaṃsu.	1343	
PA_atk-s03_01a:1343_6	Evaṃ upaḍḍharattimattaṃ anekappakāravibhiṃsanakadassanenapi bhagavantaṃ cāletuṃ asakkonto	1343	
PA_atk-s03_01a:1343_7	āḷavako cintesi – “yaṃnūnāhaṃ kenaci ajeyyaṃ dussāvudhaṃ muñceyya”nti.	1343	
PA_atk-s03_01a:1344_0	Cattāri kira āvudhāni loke seṭṭhāni – sakkassa vajirāvudhaṃ, vessavaṇassa gadāvudhaṃ,	1344	
PA_atk-s03_01a:1344_1	yamassa nayanāvudhaṃ, āḷavakassa dussāvudhanti. Yadi hi sakko duṭṭho vajirāvudhaṃ	1344	
PA_atk-s03_01a:1344_2	sinerumatthake pahareyya, aṭṭhasaṭṭhisahassādhikayojanasatasahassaṃ vinivijjhitvā	1344	
PA_atk-s03_01a:1344_3	heṭṭhato gaccheyya. Vessavaṇena kujjhanakāle vissajjitaṃ gadāvudhaṃ bahūnaṃ yakkhasahassānaṃ	1344	
PA_atk-s03_01a:1344_4	sīsaṃ pātetvā puna hatthapāsaṃ āgantvā tiṭṭhati. Yamena duṭṭhena nayanāvudhena olokitamatte	1344	
PA_atk-s03_01a:1344_5	anekāni kumbhaṇḍasahassāni tattakapāle tilā viya pharantāni vinassanti. Āḷavako duṭṭho	1344	
PA_atk-s03_01a:1344_6	sace ākāse dussāvudhaṃ muñceyya, dvādasa vassāni devo na vasseyya. Sace pathaviyaṃ	1344	
PA_atk-s03_01a:1344_7	muñceyya. Sabbarukkhatiṇādīni sussitvā dvādasavassantare na puna viruheyyuṃ. Sace	1344	
PA_atk-s03_01a:1344_8	samudde muñceyya, tattakapāle udakabindu viya sabbamudakaṃ susseyya. Sace sinerusadisepi	1344	
PA_atk-s03_01a:1344_9	pabbate muñceyya, khaṇḍākhaṇḍaṃ hutvā vikireyya. So evaṃ mahānubhāvaṃ dussāvudhaṃ	1344	
PA_atk-s03_01a:1344_10	uttarisāṭakaṃ muñcitvā aggahesi. Yebhuyyena dasasahassīlokadhātudevatā vegena sannipatiṃsu	13441	
PA_atk-s03_01a:1344_11	“ajja bhagavā āḷavakaṃ damessati, tattha dhammaṃ sossāmā”ti yuddhadassanakāmāpi devatā	13441	
PA_atk-s03_01a:1344_12	sannipatiṃsu. Evaṃ sakalampi ākāsaṃ devatāhi paripuṇṇamahosi.	13441	
PA_atk-s03_01a:1345_0	Atha āḷavako bhagavato samīpe uparūpari vicaritvā vatthāvudhaṃ muñci. Taṃ asanivicakkaṃ	1345	
PA_atk-s03_01a:1345_1	viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ patvā yakkhamānamaddanatthaṃ	1345	
PA_atk-s03_01a:1345_2	pādapuñchanacoḷaṃ hutvā pādamūle nipati. Āḷavako taṃ disvā chinnavisāṇo viya usabho	1345	
PA_atk-s03_01a:1345_3	uddhatadāṭho viya sappo nittejo nimmado nipatitamānaddhajo hutvā cintesi – “dussāvudhampi	1345	
PA_atk-s03_01a:1345_4	me samaṇaṃ nābhibhosi. Kiṃ nu kho kāraṇa”nti? “Idaṃ kāraṇaṃ, mettāvihārayutto samaṇo,	1345	
PA_atk-s03_01a:1345_5	handa naṃ rosetvā mettāya viyojemī”ti iminā sambandhenetaṃ vuttaṃ – atha kho āḷavako	1345	
PA_atk-s03_01a:1345_6	yakkho yena bhagavā…pe… nikkhama samaṇāti. Tatthāyamadhippāyo – kasmā mayā ananuññāto	1345	
PA_atk-s03_01a:1345_7	mama bhavanaṃ pavisitvā gharasāmiko viya itthāgārassa majjhe nisinnosi? Ananuyuttametaṃ	1345	
PA_atk-s03_01a:1345_8	samaṇassa yadidaṃ adinnaparibhogo itthisaṃsaggo ca? Tasmā yadi tvaṃ samaṇadhamme	1345	
PA_atk-s03_01a:1345_9	ṭhito, nikkhama samaṇāti. Eke pana – “etāni aññāni ca pharusavacanāni vatvā evāyaṃ	1345	
PA_atk-s03_01a:1345_10	etadavocā”ti bhaṇanti.	13451	
PA_atk-s03_01a:1346_0	Atha bhagavā – “yasmā thaddho paṭithaddhabhāvena vinetuṃ na sakkā, so hi paṭithaddhabhāve	1346	
PA_atk-s03_01a:1346_1	kayiramāne, seyyathāpi caṇḍassa kukkurassa nāsāya pittaṃ bhindeyya, so bhiyyosomattāya	1346	
PA_atk-s03_01a:1346_2	caṇḍataro assa, evaṃ thaddhataro hoti, mudunā pana so sakkā vinetu”nti ñatvā, sādhāvusoti	1346	
PA_atk-s03_01a:1346_3	piyavacanena tassa vacanaṃ sampaṭicchitvā nikkhami. Tena vuttaṃ sādhāvusoti bhagavā nikkhamīti.	1346	
PA_atk-s03_01a:1347_0	Tato āḷavako – “subbaco vatāyaṃ samaṇo ekavacaneneva nikkhanto, evaṃ nāma nikkhametuṃ	1347	
PA_atk-s03_01a:1347_1	sukhaṃ samaṇaṃ akāraṇenevāhaṃ sakalarattiṃ yuddhena abbhuyyāsi”nti muducitto hutvā	1347	
PA_atk-s03_01a:1347_2	puna cintesi – “idānipi na sakkā jānituṃ, kiṃ nu kho subbacatāya nikkhanto udāhu	1347	
PA_atk-s03_01a:1347_3	kodhano. Handāhaṃ vīmaṃsāmī”ti. Tato pavisa, samaṇāti āha. Atha subbacoti mudubhūtacittavavatthānakaraṇatthaṃ	1347	
PA_atk-s03_01a:1347_4	puna piyavacanaṃ vadanto sādhāvusoti bhagavā pāvisi. Āḷavako punappunaṃ tameva subbacabhāvaṃ	1347	
PA_atk-s03_01a:1347_5	vīmaṃsanto dutiyampi tatiyampi nikkhama pavisāti āha. Bhagavāpi tathā akāsi. Yadi	1347	
PA_atk-s03_01a:1347_6	na kareyya, pakatiyāpi thaddhayakkhassa cittaṃ thaddhataraṃ hutvā dhammakathāya bhājanaṃ	1347	
PA_atk-s03_01a:1347_7	na bhaveyya. Tasmā yathā nāma mātā rodantaṃ puttakaṃ yaṃ so icchati, taṃ datvā vā	1347	
PA_atk-s03_01a:1347_8	katvā vā saññāpesi tathā bhagavā kilesarodanena rodantaṃ yakkhaṃ saññāpetuṃ yaṃ so	1347	
PA_atk-s03_01a:1347_9	bhaṇati, taṃ akāsi. Yathā ca dhātī thaññaṃ apivantaṃ dārakaṃ kiñci datvā upalāḷetvā	1347	
PA_atk-s03_01a:1347_10	pāyeti, tathā bhagavā yakkhaṃ lokuttaradhammakhīraṃ pāyetuṃ tassa patthitavacanakaraṇena	13471	
PA_atk-s03_01a:1347_11	upalāḷento evamakāsi. Yathā ca puriso lābumhi catumadhuraṃ pūretukāmo tassabbhantaraṃ	13471	
PA_atk-s03_01a:1347_12	sodheti, evaṃ bhagavā yakkhassa citte lokuttaracatumadhuraṃ pūretukāmo tassabbhantare	13471	
PA_atk-s03_01a:1347_13	kodhamalaṃ sodhetuṃ yāva tatiyaṃ nikkhamanapavisanaṃ akāsi.	13471	
PA_atk-s03_01a:1348_0	Atha āḷavako “subbaco ayaṃ samaṇo ‘nikkhamā’ti vutto nikkhamati, ‘pavisā’ti vutto	1348	
PA_atk-s03_01a:1348_1	pavisati. Yaṃnūnāhaṃ imaṃ samaṇaṃ evameva sakalarattiṃ kilametvā pāde gahetvā pāragaṅgāya	1348	
PA_atk-s03_01a:1348_2	khipeyya”nti? Pāpakaṃ cittaṃ uppādetvā catutthavāraṃ āha nikkhama, samaṇāti. Taṃ	1348	
PA_atk-s03_01a:1348_3	ñatvā bhagavā na khvāhaṃ tanti āha. Evaṃ vā vutte taduttarikaraṇīyaṃ pariyesamāno	1348	
PA_atk-s03_01a:1348_4	pañhaṃ pucchitabbaṃ maññissati. Taṃ dhammakathāya mukhaṃ bhavissatīti ñatvā, na khvāhaṃ	1348	
PA_atk-s03_01a:1348_5	tanti āha. Tattha na-iti paṭikkhepe. Khoti avadhāraṇe. Ahanti attanidassanaṃ. Tanti	1348	
PA_atk-s03_01a:1348_6	hetuvacanaṃ. Tenevettha “yasmā tvaṃ evaṃ cintesi, tasmā ahaṃ, āvuso, neva nikkhamissāmi,	1348	
PA_atk-s03_01a:1348_7	yaṃ te karaṇīyaṃ, taṃ karohī”ti evamattho daṭṭhabbo.	1348	
PA_atk-s03_01a:1349_0	Tato āḷavako yasmā pubbepi ākāsena gamanavelāya – “kiṃ nu kho etaṃ suvaṇṇavimānaṃ,	1349	
PA_atk-s03_01a:1349_1	udāhu rajatamaṇivimānānaṃ aññataraṃ, handa naṃ passāmā”ti evaṃ attano vimānaṃ āgate	1349	
PA_atk-s03_01a:1349_2	iddhimante tāpasaparibbājake pañhaṃ pucchitvā vissajjetuṃ asakkonte cittakkhepādīhi	1349	
PA_atk-s03_01a:1349_3	viheṭheti, tasmā bhagavantampi tathā viheṭhessāmīti maññamāno pañhaṃ tantiādimāha.	1349	
PA_atk-s03_01a:1350_0	Kuto panassa pañhāti? Tassa kira mātāpitaro kassapaṃ bhagavantaṃ payirupāsitvā aṭṭha	1350	
PA_atk-s03_01a:1350_1	pañhe saha vissajjanena uggahesuṃ. Te daharakāle āḷavakaṃ pariyāpuṇāpesuṃ; so kālaccayena	1350	
PA_atk-s03_01a:1350_2	vissajjanaṃ sammussi. Tato “ime pañhāpi mā vinassantū”ti suvaṇṇapaṭṭhe jātihiṅgulakena	1350	
PA_atk-s03_01a:1350_3	lekhāpetvā vimāne nikkhipi. Evamete puṭṭhapañhā buddhavisayāva honti. Bhagavā taṃ	1350	
PA_atk-s03_01a:1350_4	sutvā yasmā buddhānaṃ pariccattalābhantarāyo vā jīvitantarāyo vā sabbaññutaññāṇabyāmappabhādipaṭighāto	1350	
PA_atk-s03_01a:1350_5	vā na sakkā kenaci kātuṃ, tasmā naṃ loke asādhāraṇaṃ buddhānubhāvaṃ dassento na khvāhaṃ	1350	
PA_atk-s03_01a:1350_6	taṃ, āvuso, passāmi sadevake loketiādimāha.	1350	
PA_atk-s03_01a:1351_0	Evaṃ bhagavā tassa bādhanacittaṃ paṭisedhetvā pañhāpucchane ussāhaṃ janento āha apica	1351	
PA_atk-s03_01a:1351_1	tvaṃ, āvuso, puccha, yadākaṅkhasīti. Tassattho – puccha, yadi ākāṅkhasi, na me pañhāvissajjane	1351	
PA_atk-s03_01a:1351_2	bhāro atthi. Atha vā puccha, yaṃ ākaṅkhasi. Sabbaṃ te vissajjessāmīti sabbaññupavāraṇaṃ	1351	
PA_atk-s03_01a:1351_3	pavāresi asādhāraṇaṃ paccekabuddhaaggasāvakamahāsāvakehi. Evaṃ bhagavato sabbaññupavāraṇāya	1351	
PA_atk-s03_01a:1351_4	pavāritāya atha kho āḷavako yakkho bhagavantaṃ gāthāya ajjhabhāsi.	1351	
PA_atk-s03_01a:1352_0	Tattha kiṃ sūdha vittanti, kiṃ su idha vittaṃ. Vittanti dhanaṃ. Taṃ hi pītisaṅkhātaṃ	1352	
PA_atk-s03_01a:1352_1	vittiṃ karoti, tasmā “vitta”nti vuccati. Suciṇṇanti sukataṃ. Sukhanti kāyikacetasikaṃ	1352	
PA_atk-s03_01a:1352_2	sātaṃ. Āvahātīti āvahati āneti deti appeti. Have-iti daḷhatthe nipāto. Sādutaranti	1352	
PA_atk-s03_01a:1352_3	atisayena sādu. “Sādhutara”ntipi pāṭho. Rasānanti rasasaññitānaṃ dhammānaṃ. Kathanti	1352	
PA_atk-s03_01a:1352_4	kena pakārena. Kathaṃjīvino jīvitaṃ kathaṃjīviṃjīvitaṃ. Gāthābandhasukhatthaṃ pana	1352	
PA_atk-s03_01a:1352_5	sānunāsikaṃ vuccati. Kathaṃjīviṃ jīvatanti vā pāṭho, tassa “jīvantānaṃ kathaṃjīvi”nti	1352	
PA_atk-s03_01a:1352_6	attho. Evaṃ imāya gāthāya “kiṃ su idha loke purisassa vittaṃ seṭṭhaṃ? Kiṃ su suciṇṇaṃ	1352	
PA_atk-s03_01a:1352_7	sukhamāvahāti? Kiṃ rasānaṃ sādutaraṃ? Kathaṃjīviṃ jīvitaṃ seṭṭhamāhū”ti? Ime cattāro pañhe pucchi.	1352	
PA_atk-s03_01a:1353_0	Athassa bhagavā kassapadasabalena vissajjitanayeneva vissajjento imaṃ gāthamāha saddhīdha	1353	
PA_atk-s03_01a:1353_1	vittanti. Tattha yathā hiraññasuvaṇṇādi vittaṃ upabhogasukhaṃ āvahati, khuppipāsādidukkhaṃ	1353	
PA_atk-s03_01a:1353_2	paṭibāhati, dāliddiyaṃ vūpasameti, muttādiratanapaṭilābhahetu hoti, lokasantatiñca	1353	
PA_atk-s03_01a:1353_3	āvahati, evaṃ lokiyalokuttarā saddhāpi yathāsambhavaṃ lokiyalokuttaraṃ vipākaṃ sukhamāvahati,	1353	
PA_atk-s03_01a:1353_4	saddhādhurena paṭipannānaṃ jātijarādidukkhaṃ paṭibāhati, guṇadāliddiyaṃ vūpasameti,	1353	
PA_atk-s03_01a:1353_5	satisambojjhaṅgādiratanapaṭilābhahetu hoti.	1353	
PA_atk-s03_01a:1354	“Saddho sīlena sampanno, yaso bhogasamappito;	135	
PA_atk-s03_01a:1355	Yaṃ yaṃ padesaṃ bhajati, tattha tattheva pūjito”ti. –	135	
PA_atk-s03_01a:1356_0	Vacanato lokasantatiñca āvahatīti katvā “vitta”nti vuttaṃ. Yasmā pana tesaṃ saddhāvittaṃ	1356	
PA_atk-s03_01a:1356_1	anugāmikaṃ anaññasādhāraṇaṃ sabbasampattihetu, lokiyassa hiraññasuvaṇṇādivittassāpi	1356	
PA_atk-s03_01a:1356_2	nidānaṃ. Saddhoyeva hi dānādīni puññāni katvā vittaṃ adhigacchati, assaddhassa pana	1356	
PA_atk-s03_01a:1356_3	vittaṃ yāvadeva anatthāya hoti, tasmā seṭṭhanti vuttaṃ. Purisassāti ukkaṭṭhaparicchedadesanā.	1356	
PA_atk-s03_01a:1356_4	Tasmā na kevalaṃ purisassa, itthiādīnampi saddhāvittameva seṭṭhanti veditabbaṃ.	1356	
PA_atk-s03_01a:1357_0	Dhammoti dasakusaladhammo, dānasīlabhāvanādhammo vā. Suciṇṇoti sukato sucarito. Sukhamāvahatīti	1357	
PA_atk-s03_01a:1357_1	soṇaseṭṭhiputtaraṭṭhapālādīnaṃ viya manussasukhaṃ, sakkādīnaṃ viya dibbasukhaṃ, pariyosāne	1357	
PA_atk-s03_01a:1357_2	mahāpadumādīnaṃ viya nibbānasukhañca āvahati.	1357	
PA_atk-s03_01a:1358_0	Saccanti ayaṃ saccasaddo anekesu atthesu dissati. Seyyathidaṃ – “saccaṃ bhaṇe na	1358	
PA_atk-s03_01a:1358_1	kujjheyyā ” tiādīsu vācāsacce. “Sacce ṭhitā samaṇabrāhmaṇā cā”tiādīsu viratisacce.	1358	
PA_atk-s03_01a:1358_2	“Kasmā nu saccāni vadanti nānā, pavādiyāse kusalā vadānā”tiādīsu diṭṭhisacce. “Cattārimāni,	1358	
PA_atk-s03_01a:1358_3	bhikkhave, brāhmaṇasaccānī”tiādīsu brāhmaṇasacce. “Ekaṃ hi saccaṃ na dutiyamatthī”tiādīsu	1358	
PA_atk-s03_01a:1358_4	paramatthasacce. “Catunnaṃ saccānaṃ kati kusalā”tiādīsu ariyasacce. Idha pana paramatthasaccaṃ	1358	
PA_atk-s03_01a:1358_5	nibbānaṃ viratisaccañca abbhantaraṃ katvā vācāsaccaṃ adhippetaṃ, yassānubhāvena udakādīni	1358	
PA_atk-s03_01a:1358_6	vase vattenti, jātijarāmaraṇapāraṃ taranti. Yathāha –	1358	
PA_atk-s03_01a:1359	“Saccena vācenudakamhi dhāvati,	135	
PA_atk-s03_01a:1360	Visampi saccena hananti paṇḍitā;	136	
PA_atk-s03_01a:1361	Saccena devo thanayaṃ pavassati,	136	
PA_atk-s03_01a:1362	Sace ṭhitā nibbutiṃ patthayanti.	136	
PA_atk-s03_01a:1363	“Ye kecime atthi rasā pathabyā,	136	
PA_atk-s03_01a:1364	Saccaṃ tesaṃ sādutaraṃ rasānaṃ;	136	
PA_atk-s03_01a:1365	Sacce ṭhitā samaṇabrāhmaṇā ca,	136	
PA_atk-s03_01a:1366	Taranti jātimaraṇassa pāra”nti. ;	136	
PA_atk-s03_01a:1367_0	Sādutaranti madhurataraṃ paṇītataraṃ. Rasānanti ye ime “mūlaraso khandharaso”tiādinā	1367	
PA_atk-s03_01a:1367_1	nayena sāyanīyadhammā, yecime “anujānāmi, bhikkhave, sabbaṃ phalarasaṃ, arasarūpo	1367	
PA_atk-s03_01a:1367_2	bhavaṃ gotamo, ye te, brāhmaṇa, rūparasā saddarasā, anāpatti rasarase, ayaṃ dhammavinayo	1367	
PA_atk-s03_01a:1367_3	ekaraso vimuttiraso, bhāgī vā bhagavā attharasassa dhammarasassā”tiādinā nayena rūpācārarasupavajjā	1367	
PA_atk-s03_01a:1367_4	avasesā byañjanādayo “dhammarasā”ti vuccanti. Tesaṃ rasānaṃ saccaṃ have sādutaraṃ	1367	
PA_atk-s03_01a:1367_5	saccameva sādutaraṃ. Sādhutaraṃ vā, seṭṭhataraṃ, uttamataraṃ. Mūlarasādayo hi sarīramupabrūhenti,	1367	
PA_atk-s03_01a:1367_6	saṃkilesikañca sukhamāvahanti. Saccarase viratisaccavācāsaccarasā samathavipassanādīhi	1367	
PA_atk-s03_01a:1367_7	cittaṃ upabrūheti, asaṃkilesikañca sukhamāvahati. Vimuttiraso paramatthasaccarasaparibhāvitattā	1367	
PA_atk-s03_01a:1367_8	sādu, attharasadhammarasā ca tadadhigamūpāyabhūtaṃ atthañca dhammañca nissāya pavattitoti.	1367	
PA_atk-s03_01a:1368_0	Paññājīviṃjīvitanti ettha pana yvāyaṃ andhekacakkhudvicakkhukesu dvicakkhupuggalo	1368	
PA_atk-s03_01a:1368_1	gahaṭṭho vā kammantānuṭṭhāna-saraṇagamanadāna-saṃvibhāga-sīlasamādānuposathakammādi	1368	
PA_atk-s03_01a:1368_2	gahaṭṭhapaṭipadaṃ, pabbajito vā avippaṭisārakarasīlasaṅkhātaṃ taduttaricittavisuddhiādibhedampi	1368	
PA_atk-s03_01a:1368_3	pabbajitapaṭipadaṃ paññāya ārādhetvā jīvati, tassa paññāya jīvino jīvitaṃ, taṃ vā	1368	
PA_atk-s03_01a:1368_4	paññājīvitaṃ seṭṭhamāhūti evamattho daṭṭhabbo.	1368	
PA_atk-s03_01a:1369_0	Evaṃ bhagavatā vissajjite cattāropi pañhe sutvā attamano yakkho avasesepi cattāro	1369	
PA_atk-s03_01a:1369_1	pañhe pucchanto kathaṃsu tarati oghanti gāthamāha. Athassa bhagavā purimanayeneva	1369	
PA_atk-s03_01a:1369_2	vissajjento saddhāya taratīti gāthamāha. Tattha kiñcāpi yo catubbidhamoghaṃ tarati,	1369	
PA_atk-s03_01a:1369_3	so saṃsāraṇṇavampi tarati, vaṭṭadukkhampi acceti, kilesamalāpi parisujjhati, evaṃ	1369	
PA_atk-s03_01a:1369_4	santepi pana yasmā assaddho oghataraṇaṃ asaddahanto na pakkhandati, pañcasu kāmaguṇesu	1369	
PA_atk-s03_01a:1369_5	cittavossaggena pamatto tattheva visattattā saṃsāraṇṇavaṃ na tarati, kusīto dukkhaṃ	1369	
PA_atk-s03_01a:1369_6	viharati vokiṇṇo akusalehi dhammehi, appañño suddhimaggaṃ ajānanto na parisujjhati,	1369	
PA_atk-s03_01a:1369_7	tasmā tappaṭipakkhaṃ dassentena bhagavatā ayaṃ gāthā vuttā.	1369	
PA_atk-s03_01a:1370_0	Evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ, tasmā saddhāya	1370	
PA_atk-s03_01a:1370_1	tarati oghanti iminā padena diṭṭhoghataraṇaṃ sotāpattimaggaṃ sotāpannañca pakāseti.	1370	
PA_atk-s03_01a:1370_2	Yasmā pana sotāpanno kusalānaṃ dhammānaṃ bhāvanāya sātaccakiriyasaṅkhatena appamādena	1370	
PA_atk-s03_01a:1370_3	samannāgato dutiyamaggaṃ ārādhetvā ṭhapetvā sakidevimaṃ lokaṃ āgamanamaggaṃ avasesaṃ	1370	
PA_atk-s03_01a:1370_4	sotāpattimaggena atiṇṇaṃ bhavoghavatthuṃ saṃsāraṇṇavaṃ tarati, tasmā appamādena aṇṇavanti	1370	
PA_atk-s03_01a:1370_5	iminā padena bhavoghataraṇaṃ sakadāgāmimaggaṃ sakadāgāmiñca pakāseti. Yasmā ca sakadāgāmī	1370	
PA_atk-s03_01a:1370_6	vīriyena tatiyamaggaṃ ārādhetvā sakadāgāmimaggena anatītaṃ kāmoghavatthuṃ kāmoghasaññitañca	1370	
PA_atk-s03_01a:1370_7	kāmadukkhamacceti, tasmā vīriyena dukkhamaccetīti iminā padena kāmoghataraṇaṃ anāgāmimaggaṃ	1370	
PA_atk-s03_01a:1370_8	anāgāmiñca pakāseti. Yasmā pana anāgāmī vigatakāmasaññāya parisuddhāya paññāya ekantaparisuddhaṃ	1370	
PA_atk-s03_01a:1370_9	catutthamaggapaññaṃ ārādhetvā anāgāmimaggena appahīnaṃ avijjāsaṅkhātaṃ paramamalaṃ	1370	
PA_atk-s03_01a:1370_10	pajahati, tasmā paññāya parisujjhatīti, iminā padena avijjoghataraṇaṃ arahattamaggañca	13701	
PA_atk-s03_01a:1370_11	arahattañca pakāseti. Imāya ca arahattanikūṭena kathitāya gāthāya pariyosāne yakkho	13701	
PA_atk-s03_01a:1370_12	sotāpattiphale patiṭṭhāsi.	13701	
PA_atk-s03_01a:1371_0	Idāni tameva “paññāya parisujjhatī”ti ettha vuttaṃ paññāpadaṃ gahetvā attano paṭibhānena	1371	
PA_atk-s03_01a:1371_1	lokiyalokuttaramissakaṃ pañhaṃ pucchanto kathaṃsu labhate paññanti imaṃ chappadaṃ	1371	
PA_atk-s03_01a:1371_2	gāthamāha. Tattha kathaṃsūti sabbattheva atthayuttipucchā honti. Ayaṃ hi paññādiatthaṃ	1371	
PA_atk-s03_01a:1371_3	ñatvā tassa yuttiṃ pucchati – “kathaṃ, kāya yuttiyā, kena kāraṇena paññaṃ labhatī”ti? Esa nayo dhanādīsu.	1371	
PA_atk-s03_01a:1372_0	Athassa bhagavā catūhi kāraṇehi paññālābhaṃ dassento saddahānotiādimāha. Tassattho	1372	
PA_atk-s03_01a:1372_1	– yena pubbabhāge kāyasucaritādibhedena aparabhāge ca sattatiṃsabodhipakkhiyabhedena	1372	
PA_atk-s03_01a:1372_2	dhammena arahanto buddhapaccekabuddhasāvakā nibbānaṃ pattā, taṃ saddahāno arahataṃ	1372	
PA_atk-s03_01a:1372_3	dhammaṃ nibbānapattiyā lokiyalokuttarapaññaṃ labhati, tañca kho na saddhāmattakeneva.	1372	
PA_atk-s03_01a:1372_4	Yasmā pana saddhājāto upasaṅkamati, upasaṅkamanto payirupāsati, payirupāsanto sotaṃ	1372	
PA_atk-s03_01a:1372_5	odahati, ohitasoto dhammaṃ suṇāti, tasmā upasaṅkamanato pabhuti yāva dhammassavanena	1372	
PA_atk-s03_01a:1372_6	sussūsaṃ labhati. Kiṃ vuttaṃ hoti – taṃ dhammaṃ saddahitvāpi ācariyupajjhāye kālena	1372	
PA_atk-s03_01a:1372_7	upasaṅkamitvā vattakaraṇena payirupāsitvā yadā payirupāsanāya ārādhitacittā kiñci	1372	
PA_atk-s03_01a:1372_8	vattukāmā honti. Atha adhigatāya sotukāmatāya sotaṃ odahitvā suṇanto labhatīti. Evaṃ	1372	
PA_atk-s03_01a:1372_9	sussūsampi ca satiavippavāsena appamatto subhāsitadubbhāsitaññutāya vicakkhaṇo eva	1372	
PA_atk-s03_01a:1372_10	labhati, na itaro. Tenāha “appamatto vicakkhaṇo”ti.	13721	
PA_atk-s03_01a:1373_0	Evaṃ yasmā saddhāya paññalābhasaṃvattanikaṃ paṭipadaṃ paṭipajjati, sussūsāya sakkaccaṃ	1373	
PA_atk-s03_01a:1373_1	paññādhigamūpāyaṃ suṇāti, appamādena gahitaṃ na pamussati. Vicakkhaṇatāya anūnādhikaṃ	1373	
PA_atk-s03_01a:1373_2	aviparītañca gahetvā vitthārikaṃ karoti. Sussūsāya vā ohitasoto paññāpaṭilābhahetuṃ	1373	
PA_atk-s03_01a:1373_3	dhammaṃ suṇāti, appamādena sutadhammaṃ dhāreti, vicakkhaṇatāya dhatānaṃ dhammānaṃ	1373	
PA_atk-s03_01a:1373_4	atthamupaparikkhati, athānupubbena paramatthasaccaṃ sacchikaroti, tasmāssa bhagavā	1373	
PA_atk-s03_01a:1373_5	“kathaṃsu labhate pañña”nti puṭṭho imāni cattāri kāraṇāni dassento imaṃ gāthamāha.	1373	
PA_atk-s03_01a:1374_0	Idāni tato pare tayo pañhe vissajjento patirūpakārīti imaṃ gāthamāha. Tattha desakālādīni	1374	
PA_atk-s03_01a:1374_1	ahāpetvā lokiyassa lokuttarassa vā dhanassa patirūpaṃ adhigamūpāyaṃ karotīti patirūpakārī.	1374	
PA_atk-s03_01a:1374_2	Dhuravāti cetasikavīriyavasena anikkhittadhuro. Uṭṭhātāti, “yo ca sītañca uṇhañca,	1374	
PA_atk-s03_01a:1374_3	tiṇā bhiyyo na maññatī”tiādinā nayena kāyikavīrīyavasena uṭṭhānasampanno asithilaparakkamo.	1374	
PA_atk-s03_01a:1374_4	Vindate dhananti ekamūsikāya nacirasseva catusatasahassasaṅkhaṃ cūḷantevāsī viya	1374	
PA_atk-s03_01a:1374_5	lokiyadhanañca, mahallakamahātissatthero viya lokuttaradhanañca labhati. So “tīhiyeva	1374	
PA_atk-s03_01a:1374_6	iriyāpathehi viharissāmī”ti vattaṃ katvā thinamiddhāgamanavelāya palālacumbaṭakaṃ	1374	
PA_atk-s03_01a:1374_7	temetvā sīse katvā galappamāṇaṃ udakaṃ pavisitvā thinamiddhaṃ paṭibāhanto dasahi	1374	
PA_atk-s03_01a:1374_8	vassehi arahattaṃ pāpuṇi. Saccenāti vacīsaccenāpi “saccavādī bhūtavādī”ti, paramatthasaccenāpi	1374	
PA_atk-s03_01a:1374_9	“buddho paccekabuddho ariyasāvako”ti evaṃ kittiṃ pappoti. Dadanti yaṃkiñci icchitapatthitaṃ	1374	
PA_atk-s03_01a:1374_10	dadanto mittāni ganthati, sampādeti karotīti attho. Duddadaṃ vā dadaṃ taṃ ganthati.	13741	
PA_atk-s03_01a:1374_11	Dānamukhena vā cattāripi saṅgahavatthūni gahitānīti veditabbāni, tehi mittāni karotīti vuttaṃ hoti.	13741	
PA_atk-s03_01a:1375_0	Evaṃ gahaṭṭhapabbajitānaṃ sādhāraṇena lokiyalokuttaramissakena nayena cattāro pañhe	1375	
PA_atk-s03_01a:1375_1	vissajjetvā idāni “kathaṃ pecca na socatī”ti imaṃ pañcamaṃ pañhaṃ gahaṭṭhavasena	1375	
PA_atk-s03_01a:1375_2	vissajjento yassetetiādīmāha. Tassattho – yassa “saddahāno arahata”nti ettha vuttāya	1375	
PA_atk-s03_01a:1375_3	sabbakalyāṇadhammuppādikāya saddhāya samannāgatattā saddhassa, gharamesinoti gharāvāsaṃ	1375	
PA_atk-s03_01a:1375_4	pañca vā kāmaguṇe esantassa gavesantassa kāmabhogino gahaṭṭhassa “saccena kittiṃ	1375	
PA_atk-s03_01a:1375_5	pappotī”ti ettha vuttappakāraṃ saccaṃ. “Sussūsaṃ labhate pañña”nti ettha sussūsapaññānāmena	1375	
PA_atk-s03_01a:1375_6	vuttova damo. “Dhuravā uṭṭhātā”ti ettha dhuranāmena uṭṭhānanāmena ca vuttā dhiti.	1375	
PA_atk-s03_01a:1375_7	“Dadaṃ mittāni ganthatī”ti ettha vuttappakāro cāgo cāti ete caturo dhammā santi.	1375	
PA_atk-s03_01a:1375_8	Sa ve pecca na socatīti idhalokā paralokaṃ gantvā sa ve na socatīti.	1375	
PA_atk-s03_01a:1376_0	Evaṃ bhagavā pañcamampi pañhaṃ vissajjetvā taṃ yakkhaṃ codento iṅgha aññepītiādimāha.	1376	
PA_atk-s03_01a:1376_1	Tattha iṅghāti codanatthe nipāto. Aññepīti aññepi dhamme puthū samaṇabrāhmaṇe pucchassu.	1376	
PA_atk-s03_01a:1376_2	Aññepi vā pūraṇādayo sabbaññupaṭiññe puthū samaṇabrāhmaṇe pucchassu. Yadi amhehi	1376	
PA_atk-s03_01a:1376_3	“saccena kittiṃ pappotī”ti ettha vuttappakārā saccā bhiyyo kittippattikāraṇaṃ vā,	1376	
PA_atk-s03_01a:1376_4	“sussūsaṃ labhate pañña”nti ettha sussūsāti paññāpadesena vuttā dammā bhiyyo lokiyalokuttarapaññāpaṭilābhakāraṇaṃ	1376	
PA_atk-s03_01a:1376_5	vā, “dadaṃ mittāni ganthatī”ti ettha vuttappakārā cāgā bhiyyo mittaganthanakāraṇaṃ	1376	
PA_atk-s03_01a:1376_6	vā, “dhuravā uṭṭhātā”ti ettha taṃ taṃ atthavasaṃ paṭicca dhuranāmena uṭṭhānanāmena	1376	
PA_atk-s03_01a:1376_7	ca vuttāya mahābhārasahanatthena ussoḷhibhāvappattāya vīriyasaṅkhātāya khantyā bhiyyo	1376	
PA_atk-s03_01a:1376_8	lokiyalokuttaradhanavindanakāraṇaṃ vā, “saccaṃ dammo dhiti cāgo”ti evaṃ vuttehi imeheva	1376	
PA_atk-s03_01a:1376_9	catūhi dhammehi bhiyyo asmā lokā paraṃ lokaṃ pecca asocanakāraṇaṃ vā idha vijjatīti	1376	
PA_atk-s03_01a:1376_10	ayamettha saddhiṃ saṅkhepayojanāya atthavaṇṇanā. Vitthārato pana ekamekaṃ padaṃ atthuddhārapaduddhārapadavaṇṇanānayehi	13761	
PA_atk-s03_01a:1376_11	vibhajitvā veditabbā.	13761	
PA_atk-s03_01a:1377_0	Evaṃ vutte yakkho yena saṃsayena aññe puccheyya, tassa pahīnattā kathaṃ nu dāni puccheyyaṃ,	1377	
PA_atk-s03_01a:1377_1	puthū samaṇabrāhmaṇeti vatvā yepissa apucchanakāraṇaṃ na jānanti, tepi jānāpento	1377	
PA_atk-s03_01a:1377_2	yohaṃ ajjapajānāmi, yo attho samparāyikoti āha. Tattha ajjāti ajjādiṃ katvāti adhippāyo.	1377	
PA_atk-s03_01a:1377_3	Pajānāmīti yathāvuttena pakārena jānāmi. Yo atthoti ettāvatā “sussūsaṃ labhate pañña”ntiādinā	1377	
PA_atk-s03_01a:1377_4	nayena vuttaṃ diṭṭhadhammikaṃ dasseti. Samparāyikoti iminā “yassete caturo dhammā”ti	1377	
PA_atk-s03_01a:1377_5	vuttaṃ pecca sokābhāvakāraṇaṃ samparāyikaṃ. Atthoti ca kāraṇassetaṃ adhivacanaṃ.	1377	
PA_atk-s03_01a:1377_6	Ayaṃ hi atthasaddo “sātthaṃ sabyañjana”nti evamādīsu pāṭhatthe vattati. “Attho me,	1377	
PA_atk-s03_01a:1377_7	gahapati, hiraññasuvaṇṇenā”tiādīsu vicakkhaṇe. “Hoti sīlavataṃ attho”tiādīsu vuḍḍhimhi.	1377	
PA_atk-s03_01a:1377_8	“Bahujano bhajate atthahetū”tiādīsu dhane. “Ubhinnamatthaṃ caratī”tiādīsu hite. “Atthe	1377	
PA_atk-s03_01a:1377_9	jāte ca paṇḍita”ntiādīsu kāraṇe. Idha pana kāraṇe. Tasmā yaṃ paññādilābhādīnaṃ kāraṇaṃ	1377	
PA_atk-s03_01a:1377_10	diṭṭhadhammikaṃ, yañca pecca sokābhāvassa kāraṇaṃ samparāyikaṃ, taṃ yohaṃ ajja bhagavatā	13771	
PA_atk-s03_01a:1377_11	vuttanayena sāmaṃyeva pajānāmi, so kathaṃ nu dāni puccheyyaṃ puthū samaṇabrāhmaṇeti	13771	
PA_atk-s03_01a:1377_12	evamettha saṅkhepato attho veditabbo.	13771	
PA_atk-s03_01a:1378_0	Evaṃ yakkho “pajānāmi yo attho samparāyiko”ti vatvā tassa ñāṇassa bhagavaṃmūlakattaṃ	1378	
PA_atk-s03_01a:1378_1	dassento atthāya vata me buddhoti āha. Tattha atthāyāti hitāya vuḍḍhiyā ca. Yattha	1378	
PA_atk-s03_01a:1378_2	dinnaṃ mahapphalanti “yassete caturo dhammā”ti ettha vuttacāgena yattha dinnaṃ mahapphalaṃ,	1378	
PA_atk-s03_01a:1378_3	taṃ aggadakkhiṇeyyaṃ buddhaṃ pajānāmīti attho. Keci pana “saṅghaṃ sandhāya evamāhā”ti bhaṇanti.	1378	
PA_atk-s03_01a:1379_0	Evaṃ imāya gāthāya attano hitādhigamaṃ dassetvā idāni sahitapaṭipattiṃ dīpento so	1379	
PA_atk-s03_01a:1379_1	ahaṃ vicarissāmītiādimāha. Tattha gāmā gāmanti devagāmā devagāmaṃ. Purā puranti devanagarato	1379	
PA_atk-s03_01a:1379_2	devanagaraṃ. Namassamāno sambuddhaṃ, dhammassa ca sudhammatanti “sammāsambuddho vata	1379	
PA_atk-s03_01a:1379_3	bhagavā, svākkhāto vata bhagavato dhammo”tiādinā nayena buddhasubodhitañca dhammasudhammatañca	1379	
PA_atk-s03_01a:1379_4	ca-saddena “suppaṭipanno vata bhagavato sāvakasaṅgho”tiādinā saṅghasuppaṭipattiñca	1379	
PA_atk-s03_01a:1379_5	abhitthavitvā namassamāno dhammaghosako hutvā vicarissāmīti vuttaṃ hoti.	1379	
PA_atk-s03_01a:1380_0	Evamimāya gāthāya pariyosānañca rattivibhāvanañca sādhukārasadduṭṭhānañca āḷavakakumārassa	1380	
PA_atk-s03_01a:1380_1	yakkhabhavanaṃ ānayanañca ekakkhaṇeyeva ahosi. Rājapurisā sādhukārasaddaṃ sutvā –	1380	
PA_atk-s03_01a:1380_2	“evarūpo sādhukārasaddo ṭhapetvā buddhe na aññesaṃ abbhuggacchati, āgato nu kho bhagavā”ti	1380	
PA_atk-s03_01a:1380_3	āvajjentā bhagavato sarīrappabhaṃ disvā pubbe viya bahi aṭṭhatvā nibbisaṅkā antoyeva	1380	
PA_atk-s03_01a:1380_4	pavisitvā addasaṃsu bhagavantaṃ yakkhassa bhavane nisinnaṃ, yakkhañca añjaliṃ paggahetvā	1380	
PA_atk-s03_01a:1380_5	ṭhitaṃ. Disvāna yakkhaṃ āhaṃsu – “ayaṃ te, mahāyakkha, rājakumāro balikammāya ānīto,	1380	
PA_atk-s03_01a:1380_6	handa naṃ khāda vā bhuñja vā, yathāpaccayaṃ vā karohī”ti. So sotāpannattā lajjito	1380	
PA_atk-s03_01a:1380_7	visesena ca bhagavato purato evaṃ vuccamāno atha taṃ kumāraṃ ubhohi hatthehi paṭiggahetvā	1380	
PA_atk-s03_01a:1380_8	bhagavato upanāmesi “ayaṃ, bhante, kumāro mayhaṃ pesito, imāhaṃ bhagavato dammi,	1380	
PA_atk-s03_01a:1380_9	hitānukampakā buddhā, paṭiggaṇhātu, bhante, bhagavā imaṃ dārakaṃ imassa hitatthāya	1380	
PA_atk-s03_01a:1380_10	sukhatthāyā”ti imañca gāthamāha –	13801	
PA_atk-s03_01a:1381	“Imaṃ kumāraṃ satapuññalakkhaṇaṃ,	138	
PA_atk-s03_01a:1382	Sabbaṅgupetaṃ paripuṇṇabyañjanaṃ;	138	
PA_atk-s03_01a:1383	Udaggacitto sumano dadāmi te,	138	
PA_atk-s03_01a:1384	Paṭiggaha lokahitāya cakkhumā”ti.	138	
PA_atk-s03_01a:1385_0	Paṭiggahesi bhagavā kumāraṃ. Paṭiggaṇhanto ca yakkhassa ca kumārassa ca maṅgalakaraṇatthaṃ	1385	
PA_atk-s03_01a:1385_1	pādūnagāthaṃ abhāsi. Taṃ yakkho kumāraṃ saraṇaṃ gamento tikkhattuṃ catutthapādena	1385	
PA_atk-s03_01a:1385_2	pūresi. Seyyathidaṃ –	1385	
PA_atk-s03_01a:1386	“Dīghāyuko hotu ayaṃ kumāro,	138	
PA_atk-s03_01a:1387	Tuvañca yakkha sukhito bhavāhi;	138	
PA_atk-s03_01a:1388	Abyādhitā lokahitāya tiṭṭhatha,	138	
PA_atk-s03_01a:1389	Ayaṃ kumāro saraṇamupeti buddhaṃ;	138	
PA_atk-s03_01a:1390	Ayaṃ kumāro saraṇamupeti dhammaṃ;	139	
PA_atk-s03_01a:1391	Ayaṃ kumāro saraṇamupeti saṅgha”nti.	139	
PA_atk-s03_01a:1392_0	Atha bhagavā kumāraṃ rājapurisānaṃ adāsi – “imaṃ vaḍḍhetvā puna mameva dethā”ti.	1392	
PA_atk-s03_01a:1392_1	Evaṃ so kumāro rājapurisānaṃ hatthato yakkhassa hatthaṃ, yakkhassa hatthato bhagavato	1392	
PA_atk-s03_01a:1392_2	hatthaṃ, bhagavato hatthato puna rājapurisānaṃ hatthaṃ gatattā nāmato “hatthako āḷavako”ti	1392	
PA_atk-s03_01a:1392_3	jāto. Taṃ ādāya paṭinivatte rājapurise disvā kassakavanakammikādayo “kiṃ yakkho kumāraṃ	1392	
PA_atk-s03_01a:1392_4	atidaharattā na icchī”ti? Bhītā pucchiṃsu. Rājapurisā “mā bhāyatha. Khemaṃ kataṃ	1392	
PA_atk-s03_01a:1392_5	bhagavatā”ti sabbamārocesuṃ. Tato “sādhu sādhū”ti sakalaṃ āḷavinagaraṃ ekakolāhalena	1392	
PA_atk-s03_01a:1392_6	yakkhābhimukhaṃ ahosi. Yakkhopi bhagavato bhikkhācārakāle anuppatte pattacīvaraṃ	1392	
PA_atk-s03_01a:1392_7	gahetvā upaḍḍhamaggaṃ anugantvā nivatti.	1392	
PA_atk-s03_01a:1393_0	Atha bhagavā nagare piṇḍāya caritvā katabhattakicco nagaradvāre aññatarasmiṃ vivitte	1393	
PA_atk-s03_01a:1393_1	rukkhamūle paññattabuddhāsane nisīdi. Tato mahājanakāyena saddhiṃ rājā ca nāgarā	1393	
PA_atk-s03_01a:1393_2	ca ekato sampiṇḍitvā bhagavantaṃ upasaṅkamma vanditvā parivāretvā nisinnā – “kathaṃ,	1393	
PA_atk-s03_01a:1393_3	bhante, evaṃ dāruṇaṃ yakkhaṃ damayitthā”ti pucchiṃsu. Tesaṃ bhagavā yuddhamādiṃ katvā	1393	
PA_atk-s03_01a:1393_4	“evaṃ navavidhaṃ vassaṃ vassetvā evaṃ vibhiṃsanakaṃ akāsi, evaṃ pañhaṃ pucchi. Tassāhaṃ	1393	
PA_atk-s03_01a:1393_5	evaṃ vissajjesi”nti tamevāḷavakasuttaṃ kathesi. Kathāpariyosāne caturāsītipāṇasahassānaṃ	1393	
PA_atk-s03_01a:1393_6	dhammābhisamayo ahosi. Tato rājā ceva nāgarā ca vessavaṇamahārājassa bhavanasamīpe	1393	
PA_atk-s03_01a:1393_7	yakkhassa bhavanaṃ katvā pupphagandhādisakkārupetaṃ niccabaliṃ pavattesuṃ. Tañca	1393	
PA_atk-s03_01a:1393_8	kumāraṃ viññutaṃ pattaṃ “tvaṃ bhagavantaṃ nissāya jīvitaṃ labhi, gaccha bhagavantaṃyeva	1393	
PA_atk-s03_01a:1393_9	payirupāsassu bhikkhusaṅghañcā”ti vissajjesuṃ. So bhagavantañca bhikkhusaṅghañca	1393	
PA_atk-s03_01a:1393_10	payirupāsamāno nacirasseva anāgāmiphale patiṭṭhāya sabbaṃ buddhavacanaṃ uggahetvā	13931	
PA_atk-s03_01a:1393_11	pañcasataupāsakaparivāro ahosi. Bhagavā ca naṃ etadagge niddisi – “etadaggaṃ, bhikkhave,	13931	
PA_atk-s03_01a:1393_12	mama sāvakānaṃ upāsakānaṃ catūhi saṅgahavatthūhi parisaṃ saṅgaṇhantānaṃ yadidaṃ hatthako	13931	
PA_atk-s03_01a:1393_13	āḷavako”ti. Dvādasamaṃ.	13931	
PA_atk-s03_01a:1394	Iti sāratthappakāsiniyā	139	
PA_atk-s03_01a:1395	Saṃyuttanikāya-aṭṭhakathāya	139	
PA_atk-s03_01a:1396	Yakkhasaṃyuttavaṇṇanā niṭṭhitā.	139	
PA_atk-s03_01a:1397	11. Sakkasaṃyuttaṃ	139	
PA_atk-s03_01a:1398	1. Paṭhamavaggo	139	
PA_atk-s03_01a:1399	1. Suvīrasuttavaṇṇanā	139	
PA_atk-s03_01a:1400_0	247. Sakkasaṃyuttassa paṭhame abhiyaṃsūti kadā abhiyaṃsu? Yadā balavanto ahesuṃ,	1400	
PA_atk-s03_01a:1400_1	tadā. Tatrāyaṃ anupubbikathā – sakko kira magadharaṭṭhe macalagāmake magho nāma māṇavo	1400	
PA_atk-s03_01a:1400_2	hutvā tettiṃsa purise gahetvā kalyāṇakammaṃ karonto satta vatapadāni pūretvā tattha	1400	
PA_atk-s03_01a:1400_3	kālaṅkato devaloke nibbatti. Taṃ balavakammānubhāvena saparisaṃ sesadevatā dasahi	1400	
PA_atk-s03_01a:1400_4	ṭhānehi adhigaṇhantaṃ disvā “āgantukadevaputtā āgatā”ti nevāsikā gandhapānaṃ sajjayiṃsu.	1400	
PA_atk-s03_01a:1400_5	Sakko sakaparisāya saññaṃ adāsi – “mārisā mā gandhapānaṃ pivittha, pivanākāramattameva	1400	
PA_atk-s03_01a:1400_6	dassethā”ti. Te tattha akaṃsu. Nevāsikadevatā suvaṇṇasarakehi upanītaṃ gandhapānaṃ	1400	
PA_atk-s03_01a:1400_7	yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu. Sakko	1400	
PA_atk-s03_01a:1400_8	“gaṇhatha puttahatāya putte”ti te pādesu gahetvā sinerupāde khipāpesi. Sakkassa puññatejena	1400	
PA_atk-s03_01a:1400_9	tadanuvattakāpi sabbe tattheva patiṃsu. Te sineruvemajjhakāle saññaṃ labhitvā, “tātā	1400	
PA_atk-s03_01a:1400_10	na suraṃ pivimha, na suraṃ pivimhā”ti āhaṃsu. Tato paṭṭhāya asurā nāma jātā. Atha	14001	
PA_atk-s03_01a:1400_11	nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ	14001	
PA_atk-s03_01a:1400_12	nibbatti. Sakko tesaṃ nivattetvā anāgamanatthāya ārakkhaṃ ṭhapesi, yaṃ sandhāya vuttaṃ –	14001	
PA_atk-s03_01a:1401	“Antarā dvinnaṃ ayujjhapurānaṃ,	140	
PA_atk-s03_01a:1402	Pañcavidhā ṭhapitā abhirakkhā;	140	
PA_atk-s03_01a:1403	Udakaṃ karoṭi-payassa ca hārī,	140	
PA_atk-s03_01a:1404	Madanayutā caturo ca mahatthā”ti.	140	
PA_atk-s03_01a:1405_0	Dve nagarāni hi yuddhena gahetuṃ asakkuṇeyyatāya ayujjhapurāni nāma jātāni devanagarañca	1405	
PA_atk-s03_01a:1405_1	asuranagarañca. Yadā hi asurā balavanto honti, atha devehi palāyitvā devanagaraṃ	1405	
PA_atk-s03_01a:1405_2	pavisitvā dvāre pidahite asurānaṃ satasahassampi kiñci kātuṃ na sakkoti. Yadā devā	1405	
PA_atk-s03_01a:1405_3	balavanto honti, athāsurehi palāyitvā asuranagarassa dvāre pidahite sakkānaṃ satasahassampi	1405	
PA_atk-s03_01a:1405_4	kiñci kātuṃ na sakkoti. Iti imāni dve nagarāni ayujjhapurāni nāma. Nesaṃ antarā etesu	1405	
PA_atk-s03_01a:1405_5	udakādīsu pañcasu ṭhānesu sakkena ārakkhā ṭhapitā. Tattha udakasaddena nāgā gahitā.	1405	
PA_atk-s03_01a:1405_6	Te hi udake balavanto honti. Tasmā sinerussa paṭhamālinde tesaṃ ārakkhā. Karoṭisaddena	1405	
PA_atk-s03_01a:1405_7	supaṇṇā gahitā. Tesaṃ kira karoṭi nāma pānabhojanaṃ, tena taṃ nāmaṃ labhiṃsu. Dutiyālinde	1405	
PA_atk-s03_01a:1405_8	tesaṃ ārakkhā. Payassahārīsaddena kumbhaṇḍā gahitā. Dānavarakkhasā kira te. Tatiyālinde	1405	
PA_atk-s03_01a:1405_9	tesaṃ ārakkhā. Madanayutasaddena yakkhā gahitā. Visamacārino kirate yujjhasoṇḍā.	1405	
PA_atk-s03_01a:1405_10	Catutthālinde tesaṃ ārakkhā. Caturo ca mahantāti cattāro mahārājāno vuttā. Pañcamālinde	14051	
PA_atk-s03_01a:1405_11	tesaṃ ārakkhā. Tasmā yadi asurā kupitāvilacittā devapuraṃ upayanti yuddhesū, yaṃ	14051	
PA_atk-s03_01a:1405_12	girino paṭhamaṃ paribhaṇḍaṃ, taṃ uragā paṭibāhanti evaṃ sesesu sesā.	14051	
PA_atk-s03_01a:1406_0	Te pana asurā āyuvaṇṇarasaissariyasampattīhi tāvatiṃsasadisāva. Tasmā antarā attānaṃ	1406	
PA_atk-s03_01a:1406_1	ajānitvā pāṭaliyā pupphitāya, “na idaṃ devanagaraṃ, tattha pāricchattako pupphati,	1406	
PA_atk-s03_01a:1406_2	idha pana cittapāṭalī, jarasakkenāmhākaṃ suraṃ pāyetvā vañcitā, devanagarañca no	1406	
PA_atk-s03_01a:1406_3	gahitaṃ, gacchāma tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni	1406	
PA_atk-s03_01a:1406_4	gahetvā, yuddhasajjā hutvā, asurabheriyo vādentā mahāsamudde udakaṃ dvidhā bhetvā	1406	
PA_atk-s03_01a:1406_5	uṭṭhahanti. Te deve vuṭṭhe vammikamakkhikā vammikaṃ viya sineruṃ abhiruhitu ārabhanti.	1406	
PA_atk-s03_01a:1406_6	Atha nesaṃ paṭhamaṃ nāgehi saddhiṃ yuddhaṃ hoti. Tasmiṃ kho pana yuddhe na kassaci	1406	
PA_atk-s03_01a:1406_7	chavi vā cammaṃ vā chijjati, na lohitaṃ uppajjati, kevalaṃ kumārakānaṃ dārumeṇḍakayuddhaṃ	1406	
PA_atk-s03_01a:1406_8	viya aññamaññaṃ santāsanamattameva hoti. Koṭisatāpi koṭisahassāpi nāgā tehi saddhiṃ	1406	
PA_atk-s03_01a:1406_9	yujjhitvā te asurapuraṃyeva pavesetvā nivattanti.	1406	
PA_atk-s03_01a:1407_0	Yadā pana asurā balavanto honti, atha nāgā osakkitvā dutiye ālinde supaṇṇehi saddhiṃ	1407	
PA_atk-s03_01a:1407_1	ekatova hutvā yujjhanti. Esa nayo supaṇṇādīsūpi. Yadā pana tāni pañcapi ṭhānāni asurā	1407	
PA_atk-s03_01a:1407_2	maddanti, tadā ekato sampiṇḍitānipi pañca balāni osakkanti. Atha cattāro mahārājāno	1407	
PA_atk-s03_01a:1407_3	gantvā sakkassa taṃ pavattiṃ ārocenti. Sakko tesaṃ vacanaṃ sutvā diyaḍḍhayojanasatikaṃ	1407	
PA_atk-s03_01a:1407_4	vejayantarathaṃ āruyha sayaṃ vā nikkhamati, ekaṃ vā puttaṃ peseti. Imasmiṃ pana kāle	1407	
PA_atk-s03_01a:1407_5	puttaṃ pesetukāmo, tāta suvīrātiādimāha.	1407	
PA_atk-s03_01a:1408_0	Evaṃ bhaddantavāti khoti evaṃ hotu bhaddaṃ tava iti kho. Pamādaṃ āpādesīti pamādaṃ	1408	
PA_atk-s03_01a:1408_1	akāsi. Accharāsaṅghaparivuto saṭṭhiyojanaṃ vitthārena suvaṇṇamahāvīthiṃ otaritvā	1408	
PA_atk-s03_01a:1408_2	nakkhattaṃ kīḷanto nandanavanādīsu vicaratīti attho.	1408	
PA_atk-s03_01a:1409_0	Anuṭṭhahanti anuṭṭhahanto. Avāyāmanti avāyamanto. Alasvassāti alaso assa. Na ca kiccāni	1409	
PA_atk-s03_01a:1409_1	kārayeti kiñci kiccaṃ nāma na kareyya. Sabbakāmasamiddhassāti sabbakāmehi samiddho	1409	
PA_atk-s03_01a:1409_2	assa. Taṃ me, sakka, varaṃ disāti, sakka devaseṭṭha, taṃ me varaṃ uttamaṃ ṭhānaṃ	1409	
PA_atk-s03_01a:1409_3	okāsaṃ disaṃ ācikkha kathehīti vadati. Nibbānassa hi so maggoti kammaṃ akatvā jīvitaṭṭhānaṃ	1409	
PA_atk-s03_01a:1409_4	nāma nibbānassa maggo. Paṭhamaṃ.	1409	
PA_atk-s03_01a:1410	2. Susīmasuttavaṇṇanā	141	
PA_atk-s03_01a:1411	248. Dutiye susīmanti attano puttasahassassa antare evaṃnāmakaṃ ekaṃ puttameva. Dutiyaṃ.	141	
PA_atk-s03_01a:1412	3. Dhajaggasuttavaṇṇanā	141	
PA_atk-s03_01a:1413_0	249. Tatiye samupabyūḷhoti sampiṇḍito rāsibhūto. Dhajaggaṃ ullokeyyathāti sakkassa	1413	
PA_atk-s03_01a:1413_1	kira diyaḍḍhayojanasatāyāmo ratho. Tassa hi pacchimanto paṇṇāsayojano, majjhe rathapañjaro	1413	
PA_atk-s03_01a:1413_2	paṇṇāsayojano, rathasandhito yāva rathasīsā paṇṇāsayojanāni. Tadeva pamāṇaṃ diguṇaṃ	1413	
PA_atk-s03_01a:1413_3	katvā tiyojanasatāyāmotipi vadantiyeva. Tasmiṃ yojanikapallaṅko atthato, tiyojanikaṃ	1413	
PA_atk-s03_01a:1413_4	setacchattaṃ matthake ṭhapitaṃ, ekasmiṃyeva yuge sahassaājaññā yuttā, sesālaṅkārassa	1413	
PA_atk-s03_01a:1413_5	pamāṇaṃ natthi. Dhajo panassa aḍḍhatiyāni yojanasatāni uggato, yassa vātāhatassa	1413	
PA_atk-s03_01a:1413_6	pañcaṅgikatūriyasseva saddo niccharati, taṃ ullokeyyāthāti vadati. Kasmā? Taṃ passantānañhi	1413	
PA_atk-s03_01a:1413_7	rājā no āgantvā parisapariyante nikhātathambho viya ṭhito, kassa mayaṃ bhāyāmāti	1413	
PA_atk-s03_01a:1413_8	bhayaṃ na hoti. Pajāpatissāti so kira sakkena samānavaṇṇo samānāyuko dutiyaṃ āsanaṃ	1413	
PA_atk-s03_01a:1413_9	labhati. Tathā varuṇo īsāno ca. Varuṇo pana tatiyaṃ āsanaṃ labhati, īsāno catutthaṃ.	1413	
PA_atk-s03_01a:1413_10	Palāyīti asurehi parājito tasmiṃ rathe ṭhito appamattakampi rajadhajaṃ disvā palāyanadhammo.	14131	
PA_atk-s03_01a:1414_0	Itipi so bhagavātiādīni visuddhimagge vitthāritāneva. Idamavocāti idaṃ dhajaggaparittaṃ	1414	
PA_atk-s03_01a:1414_1	nāma bhagavā avoca, yassa āṇākhette koṭisatasahassacakkavāḷe ānubhāvo vattati. Idaṃ	1414	
PA_atk-s03_01a:1414_2	āvajjetvā hi yakkhabhayacorabhayādīhi dukkhehi muttānaṃ anto natthi. Tiṭṭhatu aññadukkhavūpasamo,	1414	
PA_atk-s03_01a:1414_3	idaṃ āvajjamāno hi pasannacitto ākāsepi patiṭṭhaṃ labhati.	1414	
PA_atk-s03_01a:1415_0	Tatridaṃ vatthu – dīghavāpicetiyamhi kira sudhākamme kayiramāne eko daharo muddhavedikāpādato	1415	
PA_atk-s03_01a:1415_1	patitvā cetiyakucchiyā bhassati. Heṭṭhā ṭhito bhikkhusaṅgho “dhajaggaparittaṃ, āvuso,	1415	
PA_atk-s03_01a:1415_2	āvajjāhī”ti āha. So maraṇabhayena tajjito “dhajaggaparittaṃ maṃ rakkhatū”ti āha.	1415	
PA_atk-s03_01a:1415_3	Tāvadevassa cetiyakucchito dve iṭṭhakā nikkhamitvā sopānaṃ hutvā aṭṭhaṃsu, upariṭṭhito	1415	
PA_atk-s03_01a:1415_4	vallinisseṇiṃ otāresuṃ. Tasmiṃ nisseṇiyaṃ ṭhite iṭṭhakā yathāṭṭhāneyeva aṭṭhaṃsu. Tatiyaṃ.	1415	
PA_atk-s03_01a:1416	4. Vepacittisuttavaṇṇanā	141	
PA_atk-s03_01a:1417_0	250. Catutthe vepacittīti so kira asurānaṃ sabbajeṭṭhako. Yenāti nipātamattaṃ nanti	1417	
PA_atk-s03_01a:1417_1	ca. Kaṇṭhapañcamehīti dvīsu hatthesu pādesu kaṇṭhe cāti evaṃ pañcahi bandhanehi.	1417	
PA_atk-s03_01a:1417_2	Tāni pana naḷinasuttaṃ viya makkaṭakasuttaṃ viya ca cakkhussāpāthaṃ āgacchanti, iriyāpathaṃ	1417	
PA_atk-s03_01a:1417_3	rujjhanti. Tehi pana citteneva bajjhati, citteneva muccati. Akkosatīti corosi bālosi	1417	
PA_atk-s03_01a:1417_4	mūḷhosi thenosi oṭṭhosi goṇosi gadrabhosi nerayikosi tiracchānagatosi, natthi tuyhaṃ	1417	
PA_atk-s03_01a:1417_5	sugati, duggatiyeva tuyhaṃ pāṭikaṅkhāti imehi dasahi akkosavatthūhi akkosati. Paribhāsatīti,	1417	
PA_atk-s03_01a:1417_6	jarasakka, na tvaṃ sabbakālaṃ jinissasi, yadā asurānaṃ jayo bhavissati, tadā tampi	1417	
PA_atk-s03_01a:1417_7	evaṃ bandhitvā asurabhavanassa dvāre nipajjāpetvā pothāpessāmīti ādīni vatvā tajjeti.	1417	
PA_atk-s03_01a:1417_8	Sakko vijitavijayo na taṃ manasi karoti, mahāpaṭiggahaṇaṃ panassa matthake vidhunanto	1417	
PA_atk-s03_01a:1417_9	sudhammadevasabhaṃ pavisati ceva nikkhamati ca. Ajjhabhāsīti “kiṃ nu kho esa sakko	1417	
PA_atk-s03_01a:1417_10	imāni pharusavacanāni bhayena titikkhati, udāhu adhivāsanakhantiyā samannāgatattā”ti? Vīmaṃsanto abhāsi.	14171	
PA_atk-s03_01a:1418_0	Dubbalyā noti dubbalabhāvena nu. Paṭisaṃyujeti paṭisaṃyujeyya paṭipphareyya. Pabhijjeyyunti	1418	
PA_atk-s03_01a:1418_1	virajjeyyuṃ. Pakujjheyyuntipi pāṭho. Paranti paccatthikaṃ. Yo sato upasammatīti yo	1418	
PA_atk-s03_01a:1418_2	satimā hutvā upasammati, tassa upasamaṃyevāhaṃ bālassa paṭisedhanaṃ maññeti attho.	1418	
PA_atk-s03_01a:1418_3	Yadā naṃ maññatīti yasmā taṃ maññati. Ajjhāruhatīti ajjhottharati. Gova bhiyyo palāyinanti	1418	
PA_atk-s03_01a:1418_4	yathā goyuddhe tāvadeva dve gāvo yujjhante gogaṇo olokento tiṭṭhati, yadā pana eko	1418	
PA_atk-s03_01a:1418_5	palāyati, atha naṃ palāyantaṃ sabbo gogaṇo bhiyyo ajjhottharati. Evaṃ dummedho khamantaṃ	1418	
PA_atk-s03_01a:1418_6	bhiyyo ajjhottharatīti attho.	1418	
PA_atk-s03_01a:1419_0	Sadatthaparamāti sakatthaparamā. Khantyā bhiyyo na vijjatīti tesu sakaatthaparamesu	1419	
PA_atk-s03_01a:1419_1	atthesu khantito uttaritaro añño attho na vijjati. Tamāhu paramaṃ khantinti yo balavā	1419	
PA_atk-s03_01a:1419_2	titikkhati, tassa taṃ khantiṃ paramaṃ āhu. Bālabalaṃ nāma aññāṇabalaṃ. Taṃ yassa	1419	
PA_atk-s03_01a:1419_3	balaṃ, abalameva taṃ balanti āhu kathentīti dīpeti. Dhammaguttassāti dhammena rakkhitassa,	1419	
PA_atk-s03_01a:1419_4	dhammaṃ vā rakkhantassa. Paṭivattāti paṭippharitvā vattā, paṭippharitvā vā bālabalanti	1419	
PA_atk-s03_01a:1419_5	vadeyyāpi, dhammaṭṭhaṃ pana cāletuṃ samattho nāma natthi. Tasseva tena pāpiyoti tena	1419	
PA_atk-s03_01a:1419_6	kodhena tasseva puggalassa pāpaṃ. Katarassa? Yo kuddhaṃ paṭikujjhati. Tikicchantānanti	1419	
PA_atk-s03_01a:1419_7	ekavacane bahuvacanaṃ, tikicchantanti attho. Janā maññantīti evarūpaṃ attano ca parassa	1419	
PA_atk-s03_01a:1419_8	cāti ubhinnaṃ atthaṃ tikicchantaṃ nipphādentaṃ puggalaṃ “andhabālo aya”nti andhabālaputhujjanāva	1419	
PA_atk-s03_01a:1419_9	evaṃ maññanti. Dhammassa akovidāti catusaccadhamme achekā. Idhāti imasmiṃ sāsane.	1419	
PA_atk-s03_01a:1419_10	Khoti nipātamattaṃ. Catutthaṃ.	14191	
PA_atk-s03_01a:1420	5. Subhāsitajayasuttavaṇṇanā	142	
PA_atk-s03_01a:1421_0	251. Pañcame asurindaṃ etadavocāti chekatāya etaṃ avoca. Evaṃ kirassa ahosi “parassa	1421	
PA_atk-s03_01a:1421_1	nāma gāhaṃ mocetvā paṭhamaṃ vattuṃ garu. Parassa vacanaṃ anugantvā pana pacchā sukhaṃ	1421	
PA_atk-s03_01a:1421_2	vattu”nti. Pubbadevāti devaloke ciranivāsino pubbasāmikā, tumhākaṃ tāva paveṇiāgataṃ	1421	
PA_atk-s03_01a:1421_3	bhaṇathāti. Adaṇḍāvacarāti daṇḍāvacaraṇarahitā, daṇḍaṃ vā satthaṃ vā gahetabbanti	1421	
PA_atk-s03_01a:1421_4	evamettha natthīti attho. Pañcamaṃ.	1421	
PA_atk-s03_01a:1422	6. Kulāvakasuttavaṇṇanā	142	
PA_atk-s03_01a:1423_0	252. Chaṭṭhe ajjhabhāsīti tassa kira simbalivanābhimukhassa jātassa rathasaddo ca	1423	
PA_atk-s03_01a:1423_1	ājānīyasaddo dhajasaddo ca samantā asanipātasaddo viya ahosi. Taṃ sutvā simbalivane	1423	
PA_atk-s03_01a:1423_2	balavasupaṇṇā palāyiṃsu, jarājiṇṇā ceva rogadubbalā ca asañjātapakkhapotakā ca palāyituṃ	1423	
PA_atk-s03_01a:1423_3	asakkontā, maraṇabhayena tajjitā ekappahāreneva mahāviravaṃ viraviṃsu. Sakko taṃ	1423	
PA_atk-s03_01a:1423_4	sutvā “kassa saddo, tātā”ti? Mātaliṃ pucchi. Rathasaddaṃ, te deva, sutvā supaṇṇā	1423	
PA_atk-s03_01a:1423_5	palāyituṃ asakkontā viravantīti. Taṃ sutvā karuṇāsamāvajjitahadayo abhāsi. Īsāmukhenāti	1423	
PA_atk-s03_01a:1423_6	rathassa īsāmukhena. Yathā kulāvake īsāmukhaṃ na sañcuṇṇeti, evaṃ iminā īsāmukhena	1423	
PA_atk-s03_01a:1423_7	te parivajjaya. So hi ratho puññapaccayanibbatto cakkavāḷapabbatepi sinerumhipi sammukhībhūte	1423	
PA_atk-s03_01a:1423_8	vinivijjhitvāva gacchati na sajjati, ākāsagatasadiseneva gacchati. Sace tena simbalivanena	1423	
PA_atk-s03_01a:1423_9	gato bhaveyya, yathā mahāsakaṭe kadalivanamajjhena vā eraṇḍavanamajjhena vā gacchante	1423	
PA_atk-s03_01a:1423_10	sabbavanaṃ vibhaggaṃ nimmathitaṃ hoti, evaṃ tampi simbalivanaṃ bhaveyya. Chaṭṭhaṃ.	14231	
PA_atk-s03_01a:1424	7. Nadubbhiyasuttavaṇṇanā	142	
PA_atk-s03_01a:1425_0	253. Sattame upasaṅkamīti “ayaṃ sakko ‘yopi me assa supaccatthiko, tassa pāhaṃ na	1425	
PA_atk-s03_01a:1425_1	dubbheyya’nti cinteti, mayā tassa paccatthikataro nāma natthi, vīmaṃsissāmi tāva	1425	
PA_atk-s03_01a:1425_2	naṃ, kiṃ nu kho maṃ passitvā dubbhati, na dubbhatī”ti cintetvā upasaṅkami. Tiṭṭha	1425	
PA_atk-s03_01a:1425_3	vepacitti gahitosīti vepacitti, ettheva tiṭṭha, gahito tvaṃ mayāti vadati. Saha vacanenevassa	1425	
PA_atk-s03_01a:1425_4	so kaṇṭhapañcamehi bandhanehi baddhova ahosi. Sapassu ca meti mayi adubbhatthāya	1425	
PA_atk-s03_01a:1425_5	sapathaṃ karohīti vadati. Yaṃ musābhaṇato pāpanti imasmiṃ kappe paṭhamakappikesu	1425	
PA_atk-s03_01a:1425_6	cetiyarañño pāpaṃ sandhāyāha. Ariyūpavādinoti kokalikassa viya pāpaṃ. Mittadduno	1425	
PA_atk-s03_01a:1425_7	ca yaṃ pāpanti mahākapijātake mahāsatte duṭṭhacittassa pāpaṃ. Akataññunoti devadattasadisassa	1425	
PA_atk-s03_01a:1425_8	akataññuno pāpaṃ. Imāni kira imasmiṃ kappe cattāri mahāpāpāni. Sattamaṃ.	1425	
PA_atk-s03_01a:1426	8. Verocanaasurindasuttavaṇṇanā	142	
PA_atk-s03_01a:1427_0	254. Aṭṭhame aṭṭhaṃsūti dvārapālarūpakāni viya ṭhitā. Nipphadāti nipphatti, yāva	1427	
PA_atk-s03_01a:1427_1	attho nipphajjati, tāva vāyamethevāti vadati. Dutiyagāthā sakkassa. Tattha khantyā	1427	
PA_atk-s03_01a:1427_2	bhiyyoti nipphannasobhanesu atthesu khantito uttaritaro attho nāma natthi. Atthajātāti	1427	
PA_atk-s03_01a:1427_3	kiccajātā. Soṇasiṅgālādayopi hi upādāya akiccajāto satto nāma natthi. Ito etto gamanamattampi	1427	
PA_atk-s03_01a:1427_4	kiccameva hoti. Saṃyogaparamā tveva, sambhogā sabbapāṇinanti pārivāsikaodanādīni	1427	
PA_atk-s03_01a:1427_5	hi asambhogārahāni honti, tāni puna uṇhāpetvā bhajjitvā sappimadhuphāṇitādīhi saṃyojitāni	1427	
PA_atk-s03_01a:1427_6	sambhogārahāni honti. Tenāha “saṃyogaparamā tveva, sambhogā sabbapāṇina”nti. Nipphannasobhano	1427	
PA_atk-s03_01a:1427_7	atthoti ime atthā nāma nipphannāva sobhanti. Puna catutthagāthā sakkassa. Tatthāpi	1427	
PA_atk-s03_01a:1427_8	vuttanayeneva attho veditabbo. Aṭṭhamaṃ.	1427	
PA_atk-s03_01a:1428	9. Araññāyatanaisisuttavaṇṇanā	142	
PA_atk-s03_01a:1429_0	255. Navame paṇṇakuṭīsu sammantīti himavantapadese ramaṇīye araññāyatane rattiṭṭhānadivāṭṭhānacaṅkamanādīhi	1429	
PA_atk-s03_01a:1429_1	sampannāsu paṇṇasālāsu vasanti. Sakko ca devānamindo vepacitti cāti ime dve janā	1429	
PA_atk-s03_01a:1429_2	jāmātikasasurā kālena kalahaṃ karonti, kālena ekato caranti, imasmiṃ pana kāle ekato	1429	
PA_atk-s03_01a:1429_3	caranti. Paṭaliyoti gaṇaṅgaṇūpāhanā. Khaggaṃ olaggetvāti khaggaṃ aṃse olaggetvā.	1429	
PA_atk-s03_01a:1429_4	Chattenāti dibbasetacchattena matthake dhārayamānena. Apabyāmato karitvāti byāmato	1429	
PA_atk-s03_01a:1429_5	akatvā. Ciradikkhitānanti cirasamādiṇṇavatānaṃ. Ito paṭikkammāti “ito pakkama parivajjaya,	1429	
PA_atk-s03_01a:1429_6	mā uparivāte tiṭṭhā”ti vadanti. Na hettha devāti etasmiṃ sīlavantānaṃ gandhe devā	1429	
PA_atk-s03_01a:1429_7	na paṭikkūlasaññino, iṭṭhakantamanāpasaññinoyevāti dīpeti. Navamaṃ.	1429	
PA_atk-s03_01a:1430	10. Samuddakasuttavaṇṇanā	143	
PA_atk-s03_01a:1431_0	256. Dasame samuddatīre paṇṇakuṭīsūti cakkavāḷamahāsamuddapiṭṭhiyaṃ rajatapaṭṭavaṇṇe	1431	
PA_atk-s03_01a:1431_1	vālukapuḷine vuttappakārāsu paṇṇasālāsu vasanti. Siyāpi noti siyāpi amhākaṃ. Abhayadakkhiṇaṃ	1431	
PA_atk-s03_01a:1431_2	yāceyyāmāti abhayadānaṃ yāceyyāma. Yebhuyyena kira devāsurasaṅgāmo mahāsamuddapiṭṭhe	1431	
PA_atk-s03_01a:1431_3	hoti. Asurānaṃ na sabbakālaṃ jayo hoti, bahuvāre parājayova hoti. Te devehi parājitā	1431	
PA_atk-s03_01a:1431_4	palāyantā isīnaṃ assamapadena gacchantā “sakko imehi saddhiṃ mantetvā amhe nāseti,	1431	
PA_atk-s03_01a:1431_5	gaṇhatha puttahatāya putte”ti kupitā assamapade pānīyaghaṭacaṅkamanasālādīni viddhaṃsenti.	1431	
PA_atk-s03_01a:1431_6	Isayo araññato phalāphalaṃ ādāya āgatā naṃ disvā puna dukkhena paṭipākatikaṃ karonti.	1431	
PA_atk-s03_01a:1431_7	Tepi punappunaṃ tatheva vināsenti. Tasmā “idāni tesaṃ saṅgāmo paccupaṭṭhito”ti sutvā evaṃ cintayiṃsu.	1431	
PA_atk-s03_01a:1432_0	Kāmaṃkaroti icchitakaro. Bhayassa abhayassa vāti bhayaṃ vā abhayaṃ vā. Idaṃ vuttaṃ	1432	
PA_atk-s03_01a:1432_1	hoti – sace tvaṃ abhayaṃ dātukāmo, abhayaṃ dātuṃ pahosi. Sace bhayaṃ dātukāmo. Bhayaṃ	1432	
PA_atk-s03_01a:1432_2	dātuṃ pahosi. Amhākaṃ pana abhayadānaṃ dehīti. Duṭṭhānanti viruddhānaṃ. Pavuttanti	1432	
PA_atk-s03_01a:1432_3	khette patiṭṭhāpitaṃ.	1432	
PA_atk-s03_01a:1433_0	Tikkhattuṃ ubbijjīti sāyamāsabhattaṃ bhuñjitvā sayanaṃ abhiruyha nipanno niddāya	1433	
PA_atk-s03_01a:1433_1	okkantamattāya samantā ṭhatvā sattisatena pahaṭo viya viravanto uṭṭhahati, dasayojanasahassaṃ	1433	
PA_atk-s03_01a:1433_2	asurabhavanaṃ “kimida”nti saṅkhobhaṃ āpajjati. Atha naṃ āgantvā “kimida”nti pucchanti.	1433	
PA_atk-s03_01a:1433_3	So “na kiñcī”ti vadati. Dutiyayāmādīsupi eseva nayo. Iti asurānaṃ “mā bhāyi, mahārājā”ti	1433	
PA_atk-s03_01a:1433_4	taṃ assāsentānaṃyeva aruṇaṃ uggacchati. Evamassa tato paṭṭhāya gelaññajātaṃ cittaṃ	1433	
PA_atk-s03_01a:1433_5	vepati. Teneva cassa “vepacittī”ti aparaṃ nāmaṃ udapādīti. Dasamaṃ.	1433	
PA_atk-s03_01a:1434	Paṭhamo vaggo.	143	
PA_atk-s03_01a:1435	2. Dutiyavaggo	143	
PA_atk-s03_01a:1436	1. Vatapadasuttavaṇṇanā	143	
PA_atk-s03_01a:1437_0	257. Dutiyavaggassa paṭhame vatapadānīti vatakoṭṭhāsāni. Samattānīti paripuṇṇāni.	1437	
PA_atk-s03_01a:1437_1	Samādinnānīti gahitāni. Kule jeṭṭhāpacāyīti kulajeṭṭhakānaṃ mahāpitā mahāmātā cūḷapitā	1437	
PA_atk-s03_01a:1437_2	cūḷamātā mātulo mātulānītiādīnaṃ apacitikārako. Saṇhavācoti piyamudumadhuravāco.	1437	
PA_atk-s03_01a:1437_3	Muttacāgoti vissaṭṭhacāgo. Payatapāṇīti deyyadhammadānatthāya sadā dhotahattho. Vossaggaratoti	1437	
PA_atk-s03_01a:1437_4	vossajjane rato. Yācayogoti parehi yācitabbāraho, yācayogoti vā yācayogeneva yutto.	1437	
PA_atk-s03_01a:1437_5	Dānasaṃvibhāgaratoti dāne ca saṃvibhāge ca rato. Paṭhamaṃ.	1437	
PA_atk-s03_01a:1438	2. Sakkanāmasuttavaṇṇanā	143	
PA_atk-s03_01a:1439_0	258. Dutiye manussabhūtoti magadharaṭṭhe macalagāme manussabhūto. Āvasathaṃ adāsīti	1439	
PA_atk-s03_01a:1439_1	catumahāpathe mahājanassa āvasathaṃ kāretvā adāsi. Sahassampi atthānanti sahassampi	1439	
PA_atk-s03_01a:1439_2	kāraṇānaṃ, janasahassena vā vacanasahassena vā osārite “ayaṃ imassa attho, ayaṃ imassa	1439	
PA_atk-s03_01a:1439_3	attho”ti ekapade ṭhitova vinicchinati. Dutiyaṃ.	1439	
PA_atk-s03_01a:1440	3. Mahālisuttavaṇṇanā	144	
PA_atk-s03_01a:1441_0	259. Tatiye upasaṅkamīti “sakko devarājāti kathenti, atthi nu kho so sakko, yena	1441	
PA_atk-s03_01a:1441_1	so diṭṭhapubboti imamatthaṃ dasabalaṃ pucchissāmī”ti upasaṅkami. Tañca pajānāmīti	1441	
PA_atk-s03_01a:1441_2	bahuvacane ekavacanaṃ, te ca dhamme pajānāmīti attho. Sakko kira anantare attabhāve	1441	
PA_atk-s03_01a:1441_3	magadharaṭṭhe macalagāme magho nāma māṇavo ahosi paṇḍito byatto, bodhisattacariyā	1441	
PA_atk-s03_01a:1441_4	viya ca tassa cariyā ahosi. So tettiṃsa purise gahetvā kalyāṇamakāsi. Ekadivasaṃ	1441	
PA_atk-s03_01a:1441_5	attanova paññāya upaparikkhitvā gāmamajjhe mahājanassa sannipatitaṭṭhāne kacavaraṃ	1441	
PA_atk-s03_01a:1441_6	ubhatopassesu apabyūhitvā taṃ ṭhānaṃ ramaṇīyaṃ akāsi. Puna tattheva maṇḍapaṃ kāresi.	1441	
PA_atk-s03_01a:1441_7	Puna gacchante kāle sālaṃ kāresi. Gāmato ca nikkhamitvā gāvutampi aḍḍhayojanampi	1441	
PA_atk-s03_01a:1441_8	tigāvutampi yojanampi vicaritvā tehi sahāyehi saddhiṃ visamaṃ samaṃ akāsi. Te sabbeva	1441	
PA_atk-s03_01a:1441_9	ekacchandā tattha tattha setuyuttaṭṭhāne setuṃ, maṇḍapasālāpokkharaṇimālāvaccharopanapadīnaṃ	1441	
PA_atk-s03_01a:1441_10	yuttaṭṭhānesu maṇḍapasālāpokkharaṇimālāvaccharopanādīni karontā bahuṃ puññamakaṃsu.	14411	
PA_atk-s03_01a:1441_11	Magho satta vatapadāni pūretvā kāyassa bhedā saddhiṃ sahāyehi tāvatiṃsabhavane nibbatti.	14411	
PA_atk-s03_01a:1441_12	Taṃ sabbaṃ bhagavā jānāti. Tenāha – yesaṃ dhammānaṃ samādinnattā sakko sakkattaṃ	14411	
PA_atk-s03_01a:1441_13	ajjhagā, tañca pajānāmīti. Ayaṃ sakkassa sakkattādhigame saṅkhepakathā, vitthāro	14411	
PA_atk-s03_01a:1441_14	pana sumaṅgalavilāsiniyā dīghanikāyaṭṭhakathāya sakkapaṇhavaṇṇanāyaṃ vutto. Tatiyaṃ.	14411	
PA_atk-s03_01a:1442	4. Daliddasuttavaṇṇanā	144	
PA_atk-s03_01a:1443_0	260. Catutthe manussadaliddoti manussaadhano. Manussakapaṇoti manussakāruññataṃ patto.	1443	
PA_atk-s03_01a:1443_1	Manussavarākoti manussalāmako. Tatrāti tasmiṃ ṭhāne, tasmiṃ vā atirocane. Ujjhāyantīti	1443	
PA_atk-s03_01a:1443_2	avajjhāyanti lāmakato cintenti. Khiyantīti kathenti pakāsenti. Vipācentīti tattha	1443	
PA_atk-s03_01a:1443_3	tattha kathenti vitthārenti. Eso kho mārisāti ettha ayamanupubbikathā – so kira anuppanne	1443	
PA_atk-s03_01a:1443_4	buddhe kāsiraṭṭhe bārāṇasirājā hutvā samussitaddhajapaṭākanānālaṅkārena suṭṭhu alaṅkataṃ	1443	
PA_atk-s03_01a:1443_5	nagaraṃ padakkhiṇaṃ akāsi attano sirisampattiyā samākaḍḍhitanettena janakāyena samullokiyamāno.	1443	
PA_atk-s03_01a:1443_6	Tasmiñca samaye eko paccekabuddho gandhamādanapabbatā āgamma tasmiṃ nagare piṇḍāya	1443	
PA_atk-s03_01a:1443_7	carati, santindriyo santamānaso uttamadamathasamannāgato. Mahājanopi rājagataṃ cittīkāraṃ	1443	
PA_atk-s03_01a:1443_8	pahāya paccekabuddhameva olokesi. Rājā – “idāni imasmiṃ janakāye ekopi maṃ na oloketi.	1443	
PA_atk-s03_01a:1443_9	Kiṃ nu kho eta”nti? Olokento paccekabuddhaṃ addasa. Sopi paccekabuddho mahallako	1443	
PA_atk-s03_01a:1443_10	hoti pacchimavaye ṭhito. Cīvarānipissa jiṇṇāni, tato tato suttāni gaḷanti. Rañño	14431	
PA_atk-s03_01a:1443_11	satasahassādhikāni dve asaṅkhyeyyāni pūritapāramiṃ paccekabuddhaṃ disvā cittapasādamattaṃ	14431	
PA_atk-s03_01a:1443_12	vā hatthaṃ pasāretvā vandanamattaṃ vā nāhosi. So rājā “pabbajito maññe esa usūyāya	14431	
PA_atk-s03_01a:1443_13	maṃ na oloketī”ti kujjhitvā “kvāyaṃ kuṭṭhicīvarāni pāruto”ti niṭṭhubhitvā pakkāmi.	14431	
PA_atk-s03_01a:1443_14	Tassa kammassa vipākena mahāniraye nibbattitvā vipākāvasesena manussalokaṃ āgacchanto	14431	
PA_atk-s03_01a:1443_15	rājagahe paramakapaṇāya itthiyā kucchimhi paṭisandhiṃ gaṇhi. Gahitakālato paṭṭhāya	14431	
PA_atk-s03_01a:1443_16	sā itthī kañjikamattampi udarapūraṃ nālattha. Tassa kucchigatasseva kaṇṇanāsā vilīnā,	14431	
PA_atk-s03_01a:1443_17	saṅkhapalitakuṭṭhī hutvā mātukucchito nikkhanto. Mātāpitaro nāma dukkarakārikā honti,	14431	
PA_atk-s03_01a:1443_18	tenassa mātā yāva kapālaṃ gahetvā carituṃ na sakkoti, tāvassa kañjikampi udakampi	14431	
PA_atk-s03_01a:1443_19	āharitvā adāsi. Bhikkhāya carituṃ samatthakāle panassa kapālaṃ hatthe datvā “paññāyissasi	14431	
PA_atk-s03_01a:1443_20	sakena kammenā”ti pakkāmi.	14432	
PA_atk-s03_01a:1444_0	Athassa tato paṭṭhāya sakalasarīrato maṃsāni chijjitvā chijjitvā patanti, yūsaṃ paggharati,	1444	
PA_atk-s03_01a:1444_1	mahāvedanā vattanti. Yaṃ yaṃ racchaṃ nissāya sayati, sabbarattiṃ mahāravena ravati.	1444	
PA_atk-s03_01a:1444_2	Tassa kāruññaparidevitasaddena sakalavīthiyaṃ manussā sabbarattiṃ niddaṃ na labhanti.	1444	
PA_atk-s03_01a:1444_3	Tassa tato paṭṭhāya sukhasayite pabodhetīti suppabuddhotveva nāmaṃ udapādi. Athāparena	1444	
PA_atk-s03_01a:1444_4	samayena bhagavati rājagahaṃ sampatte nāgarā satthāraṃ nimantetvā nagaramajjhe mahāmaṇḍapaṃ	1444	
PA_atk-s03_01a:1444_5	katvā dānaṃ adaṃsu. Suppabuddhopi kuṭṭhī gantvā dānaggamaṇḍapassa avidūre nisīdi.	1444	
PA_atk-s03_01a:1444_6	Nāgarā buddhappamukhaṃ bhikkhusaṅghaṃ paṇītena khādanīyena bhojanīyena parivisantā	1444	
PA_atk-s03_01a:1444_7	tassāpi yāgubhattaṃ adaṃsu. Tassa paṇītabhojanaṃ bhuttassa cittaṃ ekaggaṃ ahosi.	1444	
PA_atk-s03_01a:1444_8	Satthā bhattakiccāvasāne anumodanaṃ katvā saccāni dīpesi, suppabuddho nisinnaṭṭhāne	1444	
PA_atk-s03_01a:1444_9	nisinnova desanānusārena ñāṇaṃ pesetvā sotāpattiphale patiṭṭhito. Satthā uṭṭhāya	1444	
PA_atk-s03_01a:1444_10	vihāraṃ gato. Sopi cumbaṭaṃ āruyha kapālamādāya daṇḍamolubbha attano vasanaṭṭhānaṃ	14441	
PA_atk-s03_01a:1444_11	gacchanto vibbhantāya gāviyā jīvitā voropito mattikapātiṃ bhinditvā suvaṇṇapātiṃ	14441	
PA_atk-s03_01a:1444_12	paṭilabhanto viya dutiyacittavāre devaloke nibbatto attano puññaṃ nissāya aññe deve	14441	
PA_atk-s03_01a:1444_13	atikkamma virocittha. Taṃ kāraṇaṃ dassento sakko devānamindo eso kho mārisātiādimāha.	14441	
PA_atk-s03_01a:1445_0	Saddhāti maggenāgatasaddhā. Sīlañca yassa kalyāṇanti kalyāṇasīlaṃ nāma ariyasāvakassa	1445	
PA_atk-s03_01a:1445_1	ariyakantasīlaṃ vuccati. Tattha kiñcāpi ariyasāvakassa ekasīlampi akantaṃ nāma natthi,	1445	
PA_atk-s03_01a:1445_2	imasmiṃ panatthe bhavantarepi appahīnaṃ pañcasīlaṃ adhippetaṃ. Catutthaṃ.	1445	
PA_atk-s03_01a:1446	5. Rāmaṇeyyakasuttavaṇṇanā	144	
PA_atk-s03_01a:1447_0	261. Pañcame ārāmacetyāti ārāmacetiyāni. Vanacetyāti vanacetiyāni. Ubhayatthāpi cittīkataṭṭhena	1447	
PA_atk-s03_01a:1447_1	cetyaṃ veditabbaṃ. Manussarāmaṇeyyassāti manussaramaṇīyabhāvassa. Idāni manussaramaṇīyakavasena	1447	
PA_atk-s03_01a:1447_2	bhūmiramaṇīyakaṃ dassento gāme vātiādimāha. Pañcamaṃ.	1447	
PA_atk-s03_01a:1448	6. Yajamānasuttavaṇṇanā	144	
PA_atk-s03_01a:1449_0	262. Chaṭṭhe yajamānānanti yajantānaṃ. Tadā kira aṅgamagadhavāsikā manussā anusaṃvaccharaṃ	1449	
PA_atk-s03_01a:1449_1	sappimadhuphāṇitādīsu aggaṃ gahetvā ekasmiṃ ṭhāne dārūnaṃ saṭṭhimatte sakaṭabhāre	1449	
PA_atk-s03_01a:1449_2	rāsiṃ katvā aggiṃ datvā pajjalitakāle “mahābrahmuno yajāmā”ti taṃ sabbaṃ pakkhipanti.	1449	
PA_atk-s03_01a:1449_3	“Ekavāraṃ pakkhittaṃ sahassaguṇaphalaṃ detī”ti nesaṃ laddhi. Sakko devarājā “sabbepime	1449	
PA_atk-s03_01a:1449_4	sabbaaggāni gahetvā ‘mahābrahmuno yajāmā’ti aggimhi jhāpenti. Aphalaṃ karonti, mayi	1449	
PA_atk-s03_01a:1449_5	passante mā nassantu, yathā buddhassa ceva saṅghassa ca datvā bahuṃ puññaṃ pasavanti,	1449	
PA_atk-s03_01a:1449_6	evaṃ karissāmī”ti dārurāsiṃ jalāpetvā olokentesu manussesu puṇṇamadivase brahmattabhāvaṃ	1449	
PA_atk-s03_01a:1449_7	māpetvā mahājanassa passantasseva candamaṇḍalaṃ bhinditvā nikkhanto viya ahosi. Mahājano	1449	
PA_atk-s03_01a:1449_8	disvā “imaṃ yaññaṃ paṭiggahetuṃ mahābrahmā āgacchatī”ti jaṇṇukehi bhūmiyaṃ patiṭṭhāya,	1449	
PA_atk-s03_01a:1449_9	añjaliṃ paggayha namassamāno aṭṭhāsi. Brāhmaṇā āhaṃsu “tumhe ‘mayaṃ takkena kathemā’ti	1449	
PA_atk-s03_01a:1449_10	maññatha, idāni passatha, ayaṃ vo brahmā sahatthā yaññaṃ paṭiggahetuṃ āgacchatī”ti.	14491	
PA_atk-s03_01a:1449_11	Sakko āgantvā dārucitakamatthake ākāse ṭhatvā “kassāyaṃ sakkāro”ti pucchi? Tumhākaṃ,	14491	
PA_atk-s03_01a:1449_12	bhante, paṭiggaṇhatha no yaññanti. Tena hi āgacchatha, mā tulaṃ chaḍḍetvā hatthena	14491	
PA_atk-s03_01a:1449_13	tulayittha, ayaṃ satthā dhuravihāre vasati, taṃ pucchissāma “kassa dinnaṃ mahapphalaṃ	14491	
PA_atk-s03_01a:1449_14	hotī”ti? Ubhayaraṭṭhavāsino gahetvā satthu santikaṃ gantvā pucchanto evamāha.	14491	
PA_atk-s03_01a:1450_0	Tattha puññapekkhānanti puññaṃ icchantānaṃ puññatthikānaṃ. Opadhikaṃ puññanti upadhivipākaṃ	1450	
PA_atk-s03_01a:1450_1	puññaṃ. Saṅghe dinnaṃ mahapphalanti ariyasaṅghe dinnaṃ vipphāravantaṃ hoti. Desanāvasāne	1450	
PA_atk-s03_01a:1450_2	caturāsītipāṇasahassāni amatapānaṃ piviṃsu. Tato paṭṭhāya manussā sabbāni aggadānāni	1450	
PA_atk-s03_01a:1450_3	bhikkhusaṅghassa adaṃsu. Chaṭṭhaṃ.	1450	
PA_atk-s03_01a:1451	7. Buddhavandanāsuttavaṇṇanā	145	
PA_atk-s03_01a:1452_0	263. Sattame uṭṭhehīti uṭṭhaha, ghaṭa, vāyama. Vijitasaṅgāmāti rāgādīnañceva dvādasayojanikassa	1452	
PA_atk-s03_01a:1452_1	ca mārabalassa jitattā bhagavantaṃ evaṃ ālapati. Pannabhārāti oropitakhandhakilesābhisaṅkhārabhāra.	1452	
PA_atk-s03_01a:1452_2	Pannarasāya rattinti pannarasāya puṇṇamāya rattiṃ. Sattamaṃ.	1452	
PA_atk-s03_01a:1453	8. Gahaṭṭhavandanāsuttavaṇṇanā	145	
PA_atk-s03_01a:1454_0	264. Aṭṭhame puthuddisāti catasso disā catasso anudisā ca. Bhummāti bhūmivāsino.	1454	
PA_atk-s03_01a:1454_1	Cirarattasamāhiteti upacārappanāhi cirarattasamāhitacitte. Vandeti vandāmi. Brahmacariyaparāyaṇeti	1454	
PA_atk-s03_01a:1454_2	dasapi vassāni vīsatipi vassāni…pe… saṭṭhipi vassāni āpāṇakoṭikaṃ ekaseyyaṃ ekabhattantiādikaṃ	1454	
PA_atk-s03_01a:1454_3	seṭṭhacariyaṃ brahmacariyaṃ caramāneti attho. Puññakarāti catupaccayadānaṃ kusumbhasumanapūjā	1454	
PA_atk-s03_01a:1454_4	dīpasahassajālanti evamādipuññakārakā. Sīlavantoti upāsakatte patiṭṭhāya pañcahipi	1454	
PA_atk-s03_01a:1454_5	dasahipi sīlehi samannāgatā. Dhammena dāraṃ posentīti umaṅgabhindanādīni akatvā dhammikehi	1454	
PA_atk-s03_01a:1454_6	kasigorakkhavaṇijjādīhi puttadāraṃ posenti. Pamukho rathamāruhīti devānaṃ pamukho	1454	
PA_atk-s03_01a:1454_7	seṭṭho rathaṃ āruhi. Aṭṭhamaṃ.	1454	
PA_atk-s03_01a:1455	9. Satthāravandanāsuttavaṇṇanā	145	
PA_atk-s03_01a:1456_0	265. Navame bhagavantaṃ namassatīti ekaṃsaṃ uttariyaṃ dukulaṃ katvā, brahmajāṇuko	1456	
PA_atk-s03_01a:1456_1	hutvā sirasi añjaliṃ ṭhapetvā namassati. So yakkhoti so sakko. Anomanāmanti sabbaguṇehi	1456	
PA_atk-s03_01a:1456_2	omakabhāvassa natthitāya sabbaguṇanemittakehi nāmehi anomanāmaṃ. Avijjāsamatikkamāti	1456	
PA_atk-s03_01a:1456_3	catusaccapaṭicchādikāya vaṭṭamūlakaavijjāya samatikkamena. Sekkhāti satta sekkhā.	1456	
PA_atk-s03_01a:1456_4	Apacayārāmāti vaṭṭaviddhaṃsane ratā. Sikkhareti sikkhanti. Navamaṃ.	1456	
PA_atk-s03_01a:1457	10. Saṅghavandanāsuttavaṇṇanā	145	
PA_atk-s03_01a:1458_0	266. Dasame ajjhabhāsīti kasmā esa punappunaṃ evaṃ bhāsatīti? Sakkassa kira devarañño	1458	
PA_atk-s03_01a:1458_1	saddo madhuro, suphasitaṃ dantāvaraṇaṃ, kathanakāle suvaṇṇakiṅkiṇikasaddo viya niccharati.	1458	
PA_atk-s03_01a:1458_2	Taṃ punappunaṃ sotuṃ labhissāmīti bhāsati. Pūtidehasayāti pūtimhi mātusarīre vā,	1458	
PA_atk-s03_01a:1458_3	attanoyeva vā sarīraṃ avattharitvā sayanato pūtidehasayā. Nimuggā kuṇapamheteti dasamāse	1458	
PA_atk-s03_01a:1458_4	mātukucchisaṅkhāte kuṇapasmiṃ ete nimuggā. Etaṃ tesaṃ pihayāmīti etesaṃ etaṃ pihayāmi	1458	
PA_atk-s03_01a:1458_5	patthayāmi. Na te saṃ koṭṭhe opentīti na te saṃ santakaṃ dhaññaṃ koṭṭhe pakkhipanti.	1458	
PA_atk-s03_01a:1458_6	Na hi etesaṃ dhaññaṃ atthi. Na kumbhīti na kumbhiyaṃ. Na kaḷopiyanti na pacchiyaṃ.	1458	
PA_atk-s03_01a:1458_7	Paraniṭṭhitamesānāti paresaṃ niṭṭhitaṃ paraghare pakkaṃ bhikkhācāravattena esamānā	1458	
PA_atk-s03_01a:1458_8	gavesamānā. Tenāti evaṃ pariyiṭṭhena. Subbatāti dasapi…pe… saṭṭhipi vassāni susamādinnasundaravatā.	1458	
PA_atk-s03_01a:1459_0	Sumantamantinoti dhammaṃ sajjhāyissāma, dhutaṅgaṃ samādiyissāma, amataṃ paribhuñjissāma,	1459	
PA_atk-s03_01a:1459_1	samaṇadhammaṃ karissāmāti evaṃ subhāsitabhāsino. Tuṇhībhūtā samañcarāti tiyāmarattiṃ	1459	
PA_atk-s03_01a:1459_2	asanighosena ghositā viya dhammaṃ kathentāpi tuṇhībhūtā samaṃ carantiyeva nāma. Kasmā?	1459	
PA_atk-s03_01a:1459_3	Niratthakavacanassābhāvā. Puthumaccā cāti bahusattā ca aññamaññaṃ viruddhā. Attadaṇḍesu	1459	
PA_atk-s03_01a:1459_4	nibbutāti paraviheṭhanatthaṃ gahitadaṇḍesu sattesu nibbutā vissaṭṭhadaṇḍā. Sādānesu	1459	
PA_atk-s03_01a:1459_5	anādānāti sagahaṇesu sattesu ca bhavayoniādīnaṃ ekakoṭṭhāsassāpi agahitattā agahaṇā. Dasamaṃ.	1459	
PA_atk-s03_01a:1460	Dutiyo vaggo.	146	
PA_atk-s03_01a:1461	3. Tatiyavaggo	146	
PA_atk-s03_01a:1462	1. Chetvāsuttavaṇṇanā	146	
PA_atk-s03_01a:1463	267. Tatiyavaggassa paṭhamaṃ vuttatthameva. Paṭhamaṃ.	146	
PA_atk-s03_01a:1464	2. Dubbaṇṇiyasuttavaṇṇanā	146	
PA_atk-s03_01a:1465_0	268. Dutiye dubbaṇṇoti jhāmakhāṇuvaṇṇo. Okoṭimakoti lakuṇḍako mahodaro. Āsaneti paṇḍukambalasilāyaṃ.	1465	
PA_atk-s03_01a:1465_1	Kodhabhakkhoti sakkena gahitanāmamevetaṃ. So pana eko rūpāvacarabrahmā, “sakko kira	1465	
PA_atk-s03_01a:1465_2	khantibalena samannāgato”ti sutvā vīmaṃsanatthaṃ āgato. Avaruddhakayakkhā pana evarūpaṃ	1465	
PA_atk-s03_01a:1465_3	saṃvihitārakkhaṃ ṭhānaṃ pavisituṃ na sakkonti. Upasaṅkamīti devānaṃ sutvā “na sakkā	1465	
PA_atk-s03_01a:1465_4	esa pharusena cāletuṃ, nīcavuttinā pana khantiyaṃ ṭhitena sakkā palāpetu”nti tathā	1465	
PA_atk-s03_01a:1465_5	palāpetukāmo upasaṅkami. Antaradhāyīti khantiyaṃ ṭhatvā balavacittīkāraṃ paccupaṭṭhapetvā	1465	
PA_atk-s03_01a:1465_6	nīcavuttiyā dassiyamānāya sakkāsane ṭhātuṃ asakkonto antaradhāyi. Na sūpahatacittomhīti	1465	
PA_atk-s03_01a:1465_7	ettha sūti nipātamattaṃ, upahatacittomhīti āha. Nāvattena suvānayoti na kodhāvattena	1465	
PA_atk-s03_01a:1465_8	suānayo, kodhavase vattetuṃ na sukaromhīti vadati. Na vo cirāhanti voti nipātamattaṃ,	1465	
PA_atk-s03_01a:1465_9	ahaṃ ciraṃ na kujjhāmīti vadati. Dutiyaṃ.	1465	
PA_atk-s03_01a:1466	3. Sambarimāyāsuttavaṇṇanā	146	
PA_atk-s03_01a:1467_0	269. Tatiye ābādhikoti isigaṇena abhisapakāle uppannābādhena ābādhiko. Vācehi manti	1467	
PA_atk-s03_01a:1467_1	sace maṃ sambarimāyaṃ vācesi, evamahaṃ tampi tikicchissāmīti vadati. Mā kho tvaṃ,	1467	
PA_atk-s03_01a:1467_2	mārisa, vācesīti vināpi tāva sambarimāyaṃ sakko amhe bādhati, yadi pana taṃ jānissati,	1467	
PA_atk-s03_01a:1467_3	naṭṭhā mayaṃ, mā attano ekassa atthāya amhe nāsehīti vatvā nivārayiṃsu. Sambarova	1467	
PA_atk-s03_01a:1467_4	sataṃ samanti yathā sambaro asurindo māyāvī māyaṃ payojetvā vassasataṃ niraye pakko,	1467	
PA_atk-s03_01a:1467_5	evaṃ paccati. Tumhe dhammikāva, alaṃ vo māyāyāti vadati. Kiṃ pana sakko tassa kodhaṃ	1467	
PA_atk-s03_01a:1467_6	tikicchituṃ sakkuṇeyyāti? Āma sakkuṇeyya. Kathaṃ? Tadā kira so isigaṇo dharatiyeva,	1467	
PA_atk-s03_01a:1467_7	tasmā naṃ isīnaṃ santikaṃ netvā khamāpeyya, evamassa phāsu bhaveyya. Tena pana vañcitattā	1467	
PA_atk-s03_01a:1467_8	tathā akatvā pakkantova. Tatiyaṃ.	1467	
PA_atk-s03_01a:1468	4. Accayasuttavaṇṇanā	146	
PA_atk-s03_01a:1469_0	270. Catutthe sampayojesunti kalahaṃ akaṃsu. Accasarāti atikkami, eko bhikkhu ekaṃ	1469	
PA_atk-s03_01a:1469_1	bhikkhuṃ atikkamma vacanaṃ avocāti attho. Yathādhammaṃ nappaṭiggaṇhātīti na khamati.	1469	
PA_atk-s03_01a:1469_2	Kodho vo vasamāyātūti kodho tumhākaṃ vasaṃ āgacchatu, mā tumhe kodhavasaṃ gamitthāti	1469	
PA_atk-s03_01a:1469_3	dīpeti. Mā ca mitte hi vo jarāti ettha hīti nipātamattaṃ, tumhākaṃ mittadhamme jarā	1469	
PA_atk-s03_01a:1469_4	nāma mā nibbatti. Bhummatthe vā karaṇavacanaṃ, mittesu vo jarā mā nibbatti, mittabhāvato	1469	
PA_atk-s03_01a:1469_5	aññathābhāvo mā hotūti attho. Agarahiyaṃ mā garahitthāti agārayhaṃ khīṇāsavapuggalaṃ	1469	
PA_atk-s03_01a:1469_6	mā garahittha. Catutthaṃ.	1469	
PA_atk-s03_01a:1470	5. Akkodhasuttavaṇṇanā	147	
PA_atk-s03_01a:1471_0	271. Pañcame mā vo kodho ajjhabhavīti kodho tumhe mā abhibhavi, tumheva kodhaṃ abhibhavatha.	1471	
PA_atk-s03_01a:1471_1	Mā ca kujjhittha kujjhitanti kujjhantānaṃ mā paṭikujjhittha. Akkodhoti mettā ca mettāpubbabhāgo	1471	
PA_atk-s03_01a:1471_2	ca. Avihiṃsāti karuṇā ca karuṇāpubbabhāgo ca. Atha pāpajanaṃ kodho, pabbatovābhimaddatīti	1471	
PA_atk-s03_01a:1471_3	lāmakajanaṃ pabbato viya kodho abhimaddatīti. Pañcamaṃ.	1471	
PA_atk-s03_01a:1472	Tatiyo vaggo.	147	
PA_atk-s03_01a:1473	Sakkasaṃyuttavaṇṇanā niṭṭhitā.	147	
PA_atk-s03_01a:1474	Iti sāratthappakāsiniyā saṃyuttanikāya-aṭṭhakathāya	147	
PA_atk-s03_01a:1475	Sagāthāvaggavaṇṇanā niṭṭhitā.	147	
PA_atk-s03_01a:1476	Saṃyuttanikāya-aṭṭhakathāya paṭhamo bhāgo.	147	
