segmentnr	original	folio	analyzed
PA_dn_33:0.1	Dīgha Nikāya 33	0	
PA_dn_33:0.2	Saṅgītisutta	0	
PA_dn_33:1.1.1	Evaṁ me sutaṁ—	1	
PA_dn_33:1.1.2	ekaṁ samayaṁ bhagavā mallesu cārikaṁ caramāno mahatā bhikkhusaṅghena saddhiṁ pañcamattehi bhikkhusatehi yena pāvā nāma mallānaṁ nagaraṁ tadavasari.	1	
PA_dn_33:1.1.3	Tatra sudaṁ bhagavā pāvāyaṁ viharati cundassa kammāraputtassa ambavane.	1	
PA_dn_33:1.2.1	Tena kho pana samayena pāveyyakānaṁ mallānaṁ ubbhatakaṁ nāma navaṁ sandhāgāraṁ acirakāritaṁ hoti anajjhāvuṭṭhaṁ samaṇena vā brāhmaṇena vā kenaci vā manussabhūtena.	1	
PA_dn_33:1.2.2_0	Assosuṁ kho pāveyyakā mallā: “bhagavā kira mallesu cārikaṁ caramāno mahatā bhikkhusaṅghena	1	
PA_dn_33:1.2.2_1	saddhiṁ pañcamattehi bhikkhusatehi pāvaṁ anuppatto pāvāyaṁ viharati cundassa kammāraputtassa ambavane”ti.	1	
PA_dn_33:1.2.3	Atha kho pāveyyakā mallā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho pāveyyakā mallā bhagavantaṁ etadavocuṁ:	1	
PA_dn_33:1.2.4	“idha, bhante, pāveyyakānaṁ mallānaṁ ubbhatakaṁ nāma navaṁ sandhāgāraṁ acirakāritaṁ hoti anajjhāvuṭṭhaṁ samaṇena vā brāhmaṇena vā kenaci vā manussabhūtena.	1	
PA_dn_33:1.2.5	Tañca kho, bhante, bhagavā paṭhamaṁ paribhuñjatu, bhagavatā paṭhamaṁ paribhuttaṁ pacchā pāveyyakā mallā paribhuñjissanti.	1	
PA_dn_33:1.2.6	Tadassa pāveyyakānaṁ mallānaṁ dīgharattaṁ hitāya sukhāyā”ti.	1	
PA_dn_33:1.2.7	Adhivāsesi kho bhagavā tuṇhībhāvena.	1	
PA_dn_33:1.3.1_0	Atha kho pāveyyakā mallā bhagavato adhivāsanaṁ viditvā uṭṭhāyāsanā bhagavantaṁ abhivādetvā	1	
PA_dn_33:1.3.1_1	padakkhiṇaṁ katvā yena sandhāgāraṁ tenupasaṅkamiṁsu; upasaṅkamitvā sabbasanthariṁ	1	
PA_dn_33:1.3.1_2	sandhāgāraṁ santharitvā bhagavato āsanāni paññāpetvā udakamaṇikaṁ patiṭṭhapetvā telapadīpaṁ	1	
PA_dn_33:1.3.1_3	āropetvā yena bhagavā tenupasaṅkamiṁsu;	1	
PA_dn_33:1.3.2	upasaṅkamitvā bhagavantaṁ abhivādetvā ekamantaṁ aṭṭhaṁsu.	1	
PA_dn_33:1.3.3	Ekamantaṁ ṭhitā kho te pāveyyakā mallā bhagavantaṁ etadavocuṁ:	1	
PA_dn_33:1.3.4	“sabbasantharisanthataṁ, bhante, sandhāgāraṁ, bhagavato āsanāni paññattāni, udakamaṇiko patiṭṭhāpito, telapadīpo āropito.	1	
PA_dn_33:1.3.5	Yassadāni, bhante, bhagavā kālaṁ maññatī”ti.	1	
PA_dn_33:1.4.1_0	Atha kho bhagavā nivāsetvā pattacīvaramādāya saddhiṁ bhikkhusaṅghena yena sandhāgāraṁ	1	
PA_dn_33:1.4.1_1	tenupasaṅkami; upasaṅkamitvā pāde pakkhāletvā sandhāgāraṁ pavisitvā majjhimaṁ thambhaṁ	1	
PA_dn_33:1.4.1_2	nissāya puratthābhimukho nisīdi.	1	
PA_dn_33:1.4.2	Bhikkhusaṅghopi kho pāde pakkhāletvā sandhāgāraṁ pavisitvā pacchimaṁ bhittiṁ nissāya puratthābhimukho nisīdi bhagavantaṁyeva purakkhatvā.	1	
PA_dn_33:1.4.3	Pāveyyakāpi kho mallā pāde pakkhāletvā sandhāgāraṁ pavisitvā puratthimaṁ bhittiṁ nissāya pacchimābhimukhā nisīdiṁsu bhagavantaṁyeva purakkhatvā.	1	
PA_dn_33:1.4.4	Atha kho bhagavā pāveyyake malle bahudeva rattiṁ dhammiyā kathāya sandassetvā samādapetvā samuttejetvā sampahaṁsetvā uyyojesi:	1	
PA_dn_33:1.4.5	“abhikkantā kho, vāseṭṭhā, ratti.	1	
PA_dn_33:1.4.6	Yassadāni tumhe kālaṁ maññathā”ti.	1	
PA_dn_33:1.4.7	“Evaṁ, bhante”ti kho pāveyyakā mallā bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ katvā pakkamiṁsu.	1	
PA_dn_33:1.5.1	Atha kho bhagavā acirapakkantesu pāveyyakesu mallesu tuṇhībhūtaṁ tuṇhībhūtaṁ bhikkhusaṅghaṁ anuviloketvā āyasmantaṁ sāriputtaṁ āmantesi:	1	
PA_dn_33:1.5.2	“vigatathinamiddho kho, sāriputta, bhikkhusaṅgho.	1	
PA_dn_33:1.5.3	Paṭibhātu taṁ, sāriputta, bhikkhūnaṁ dhammīkathā.	1	
PA_dn_33:1.5.4	Piṭṭhi me āgilāyati.	1	
PA_dn_33:1.5.5	Tamahaṁ āyamissāmī”ti.	1	
PA_dn_33:1.5.6	“Evaṁ, bhante”ti kho āyasmā sāriputto bhagavato paccassosi.	1	
PA_dn_33:1.5.7	Atha kho bhagavā catugguṇaṁ saṅghāṭiṁ paññāpetvā dakkhiṇena passena sīhaseyyaṁ kappesi pāde pādaṁ accādhāya, sato sampajāno uṭṭhānasaññaṁ manasi karitvā.	1	
PA_dn_33:1.6.1	Tena kho pana samayena nigaṇṭho nāṭaputto pāvāyaṁ adhunākālaṅkato hoti.	1	
PA_dn_33:1.6.2	Tassa kālaṅkiriyāya bhinnā nigaṇṭhā dvedhikajātā bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti:	1	
PA_dn_33:1.6.3_0	“na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmi, kiṁ tvaṁ imaṁ	1	
PA_dn_33:1.6.3_1	dhammavinayaṁ ājānissasi. Micchāpaṭipanno tvamasi, ahamasmi sammāpaṭipanno. Sahitaṁ	1	
PA_dn_33:1.6.3_2	me, asahitaṁ te. Purevacanīyaṁ pacchā avaca, pacchāvacanīyaṁ pure avaca. Adhiciṇṇaṁ	1	
PA_dn_33:1.6.3_3	te viparāvattaṁ, āropito te vādo, niggahito tvamasi, cara vādappamokkhāya, nibbeṭhehi vā sace pahosī”ti.	1	
PA_dn_33:1.6.4	Vadhoyeva kho maññe nigaṇṭhesu nāṭaputtiyesu vattati.	1	
PA_dn_33:1.6.5_0	Yepi nigaṇṭhassa nāṭaputtassa sāvakā gihī odātavasanā, tepi nigaṇṭhesu nāṭaputtiyesu	1	
PA_dn_33:1.6.5_1	nibbinnarūpā virattarūpā paṭivānarūpā, yathā taṁ durakkhāte dhammavinaye duppavedite	1	
PA_dn_33:1.6.5_2	aniyyānike anupasamasaṁvattanike asammāsambuddhappavedite bhinnathūpe appaṭisaraṇe.	1	
PA_dn_33:1.7.1	Atha kho āyasmā sāriputto bhikkhū āmantesi:	1	
PA_dn_33:1.7.2	“nigaṇṭho, āvuso, nāṭaputto pāvāyaṁ adhunākālaṅkato,	1	
PA_dn_33:1.7.3	tassa kālaṅkiriyāya bhinnā nigaṇṭhā dvedhikajātā …pe… bhinnathūpe appaṭisaraṇe.	1	
PA_dn_33:1.7.4	Evañhetaṁ, āvuso, hoti durakkhāte dhammavinaye duppavedite aniyyānike anupasamasaṁvattanike asammāsambuddhappavedite.	1	
PA_dn_33:1.7.5	Ayaṁ kho panāvuso, amhākaṁ bhagavatā dhammo svākkhāto suppavedito niyyāniko upasamasaṁvattaniko sammāsambuddhappavedito.	1	
PA_dn_33:1.7.6_0	Tattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.7.6_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.7.6_2	hitāya sukhāya devamanussānaṁ.	1	
PA_dn_33:1.7.7	Katamo cāvuso, amhākaṁ bhagavatā dhammo svākkhāto suppavedito niyyāniko upasamasaṁvattaniko sammāsambuddhappavedito;	1	
PA_dn_33:1.7.8_0	yattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.7.8_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.7.8_2	hitāya sukhāya devamanussānaṁ?	1	
PA_dn_33:1.7.9.0	1. Ekaka	1	
PA_dn_33:1.7.10	Atthi kho, āvuso, tena bhagavatā jānatā passatā arahatā sammāsambuddhena eko dhammo sammadakkhāto.	1	
PA_dn_33:1.7.11_0	Tattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.7.11_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.7.11_2	hitāya sukhāya devamanussānaṁ.	1	
PA_dn_33:1.8.1	Katamo eko dhammo?	1	
PA_dn_33:1.8.2	Sabbe sattā āhāraṭṭhitikā.	1	
PA_dn_33:1.8.3	Sabbe sattā saṅkhāraṭṭhitikā.	1	
PA_dn_33:1.8.4	Ayaṁ kho, āvuso, tena bhagavatā jānatā passatā arahatā sammāsambuddhena eko dhammo sammadakkhāto.	1	
PA_dn_33:1.8.5_0	Tattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.8.5_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.8.5_2	hitāya sukhāya devamanussānaṁ.	1	
PA_dn_33:1.9.0	2. Duka	1	
PA_dn_33:1.9.1	Atthi kho, āvuso, tena bhagavatā jānatā passatā arahatā sammāsambuddhena dve dhammā sammadakkhātā.	1	
PA_dn_33:1.9.2_0	Tattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.9.2_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.9.2_2	hitāya sukhāya devamanussānaṁ.	1	
PA_dn_33:1.9.3	Katame dve?	1	
PA_dn_33:1.9.4	Nāmañca rūpañca.	1	
PA_dn_33:1.9.5	Avijjā ca bhavataṇhā ca.	1	
PA_dn_33:1.9.6	Bhavadiṭṭhi ca vibhavadiṭṭhi ca.	1	
PA_dn_33:1.9.7	Ahirikañca anottappañca.	1	
PA_dn_33:1.9.8	Hirī ca ottappañca.	1	
PA_dn_33:1.9.9	Dovacassatā ca pāpamittatā ca.	1	
PA_dn_33:1.9.10	Sovacassatā ca kalyāṇamittatā ca.	1	
PA_dn_33:1.9.11	Āpattikusalatā ca āpattivuṭṭhānakusalatā ca.	1	
PA_dn_33:1.9.12	Samāpattikusalatā ca samāpattivuṭṭhānakusalatā ca.	1	
PA_dn_33:1.9.13	Dhātukusalatā ca manasikārakusalatā ca.	1	
PA_dn_33:1.9.14	Āyatanakusalatā ca paṭiccasamuppādakusalatā ca.	1	
PA_dn_33:1.9.15	Ṭhānakusalatā ca aṭṭhānakusalatā ca.	1	
PA_dn_33:1.9.16	Ajjavañca lajjavañca.	1	
PA_dn_33:1.9.17	Khanti ca soraccañca.	1	
PA_dn_33:1.9.18	Sākhalyañca paṭisanthāro ca.	1	
PA_dn_33:1.9.19	Avihiṁsā ca soceyyañca.	1	
PA_dn_33:1.9.20	Muṭṭhassaccañca asampajaññañca.	1	
PA_dn_33:1.9.21	Sati ca sampajaññañca.	1	
PA_dn_33:1.9.22	Indriyesu aguttadvāratā ca bhojane amattaññutā ca.	1	
PA_dn_33:1.9.23	Indriyesu guttadvāratā ca bhojane mattaññutā ca.	1	
PA_dn_33:1.9.24	Paṭisaṅkhānabalañca bhāvanābalañca.	1	
PA_dn_33:1.9.25	Satibalañca samādhibalañca.	1	
PA_dn_33:1.9.26	Samatho ca vipassanā ca.	1	
PA_dn_33:1.9.27	Samathanimittañca paggahanimittañca.	1	
PA_dn_33:1.9.28	Paggaho ca avikkhepo ca.	1	
PA_dn_33:1.9.29	Sīlavipatti ca diṭṭhivipatti ca.	1	
PA_dn_33:1.9.30	Sīlasampadā ca diṭṭhisampadā ca.	1	
PA_dn_33:1.9.31	Sīlavisuddhi ca diṭṭhivisuddhi ca.	1	
PA_dn_33:1.9.32	Diṭṭhivisuddhi kho pana yathā diṭṭhissa ca padhānaṁ.	1	
PA_dn_33:1.9.33	Saṁvego ca saṁvejanīyesu ṭhānesu saṁviggassa ca yoniso padhānaṁ.	1	
PA_dn_33:1.9.34	Asantuṭṭhitā ca kusalesu dhammesu appaṭivānitā ca padhānasmiṁ.	1	
PA_dn_33:1.9.35	Vijjā ca vimutti ca.	1	
PA_dn_33:1.9.36	Khayeñāṇaṁ anuppādeñāṇaṁ.	1	
PA_dn_33:1.9.37	Ime kho, āvuso, tena bhagavatā jānatā passatā arahatā sammāsambuddhena dve dhammā sammadakkhātā.	1	
PA_dn_33:1.9.38_0	Tattha sabbeheva saṅgāyitabbaṁ, na vivaditabbaṁ, yathayidaṁ brahmacariyaṁ addhaniyaṁ	1	
PA_dn_33:1.9.38_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	1	
PA_dn_33:1.9.38_2	hitāya sukhāya devamanussānaṁ.	1	
PA_dn_33:1.10.0	3. Tika	1	
PA_dn_33:1.10.1	Atthi kho, āvuso, tena bhagavatā jānatā passatā arahatā sammāsambuddhena tayo dhammā sammadakkhātā.	1	
PA_dn_33:1.10.2	Tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	1	
PA_dn_33:1.10.3	Katame tayo?	1	
PA_dn_33:1.10.4	Tīṇi akusalamūlāni—	1	
PA_dn_33:1.10.5	lobho akusalamūlaṁ, doso akusalamūlaṁ, moho akusalamūlaṁ.	1	
PA_dn_33:1.10.6	Tīṇi kusalamūlāni—	1	
PA_dn_33:1.10.7	alobho kusalamūlaṁ, adoso kusalamūlaṁ, amoho kusalamūlaṁ.	1	
PA_dn_33:1.10.8	Tīṇi duccaritāni—	1	
PA_dn_33:1.10.9	kāyaduccaritaṁ, vacīduccaritaṁ, manoduccaritaṁ.	1	
PA_dn_33:1.10.10	Tīṇi sucaritāni—	1	
PA_dn_33:1.10.11	kāyasucaritaṁ, vacīsucaritaṁ, manosucaritaṁ.	1	
PA_dn_33:1.10.12	Tayo akusalavitakkā—	1	
PA_dn_33:1.10.13	kāmavitakko, byāpādavitakko, vihiṁsāvitakko.	1	
PA_dn_33:1.10.14	Tayo kusalavitakkā—	1	
PA_dn_33:1.10.15	nekkhammavitakko, abyāpādavitakko, avihiṁsāvitakko.	1	
PA_dn_33:1.10.16	Tayo akusalasaṅkappā—	1	
PA_dn_33:1.10.17	kāmasaṅkappo, byāpādasaṅkappo, vihiṁsāsaṅkappo.	1	
PA_dn_33:1.10.18	Tayo kusalasaṅkappā—	1	
PA_dn_33:1.10.19	nekkhammasaṅkappo, abyāpādasaṅkappo, avihiṁsāsaṅkappo.	1	
PA_dn_33:1.10.20	Tisso akusalasaññā—	1	
PA_dn_33:1.10.21	kāmasaññā, byāpādasaññā, vihiṁsāsaññā.	1	
PA_dn_33:1.10.22	Tisso kusalasaññā—	1	
PA_dn_33:1.10.23	nekkhammasaññā, abyāpādasaññā, avihiṁsāsaññā.	1	
PA_dn_33:1.10.24	Tisso akusaladhātuyo—	1	
PA_dn_33:1.10.25	kāmadhātu, byāpādadhātu, vihiṁsādhātu.	1	
PA_dn_33:1.10.26	Tisso kusaladhātuyo—	1	
PA_dn_33:1.10.27	nekkhammadhātu, abyāpādadhātu, avihiṁsādhātu.	1	
PA_dn_33:1.10.28	Aparāpi tisso dhātuyo—	1	
PA_dn_33:1.10.29	kāmadhātu, rūpadhātu, arūpadhātu.	1	
PA_dn_33:1.10.30	Aparāpi tisso dhātuyo—	1	
PA_dn_33:1.10.31	rūpadhātu, arūpadhātu, nirodhadhātu.	1	
PA_dn_33:1.10.32	Aparāpi tisso dhātuyo—	1	
PA_dn_33:1.10.33	hīnadhātu, majjhimadhātu, paṇītadhātu.	1	
PA_dn_33:1.10.34	Tisso taṇhā—	1	
PA_dn_33:1.10.35	kāmataṇhā, bhavataṇhā, vibhavataṇhā.	1	
PA_dn_33:1.10.36	Aparāpi tisso taṇhā—	1	
PA_dn_33:1.10.37	kāmataṇhā, rūpataṇhā, arūpataṇhā.	1	
PA_dn_33:1.10.38	Aparāpi tisso taṇhā—	1	
PA_dn_33:1.10.39	rūpataṇhā, arūpataṇhā, nirodhataṇhā.	1	
PA_dn_33:1.10.40	Tīṇi saṁyojanāni—	1	
PA_dn_33:1.10.41	sakkāyadiṭṭhi, vicikicchā, sīlabbataparāmāso.	1	
PA_dn_33:1.10.42	Tayo āsavā—	1	
PA_dn_33:1.10.43	kāmāsavo, bhavāsavo, avijjāsavo.	1	
PA_dn_33:1.10.44	Tayo bhavā—	1	
PA_dn_33:1.10.45	kāmabhavo, rūpabhavo, arūpabhavo.	1	
PA_dn_33:1.10.46	Tisso esanā—	1	
PA_dn_33:1.10.47	kāmesanā, bhavesanā, brahmacariyesanā.	1	
PA_dn_33:1.10.48	Tisso vidhā—	1	
PA_dn_33:1.10.49	seyyohamasmīti vidhā, sadisohamasmīti vidhā, hīnohamasmīti vidhā.	1	
PA_dn_33:1.10.50	Tayo addhā—	1	
PA_dn_33:1.10.51	atīto addhā, anāgato addhā, paccuppanno addhā.	1	
PA_dn_33:1.10.52	Tayo antā—	1	
PA_dn_33:1.10.53	sakkāyo anto, sakkāyasamudayo anto, sakkāyanirodho anto.	1	
PA_dn_33:1.10.54	Tisso vedanā—	1	
PA_dn_33:1.10.55	sukhā vedanā, dukkhā vedanā, adukkhamasukhā vedanā.	1	
PA_dn_33:1.10.56	Tisso dukkhatā—	1	
PA_dn_33:1.10.57	dukkhadukkhatā, saṅkhāradukkhatā, vipariṇāmadukkhatā.	1	
PA_dn_33:1.10.58	Tayo rāsī—	1	
PA_dn_33:1.10.59	micchattaniyato rāsi, sammattaniyato rāsi, aniyato rāsi.	1	
PA_dn_33:1.10.60	Tayo tamā—	1	
PA_dn_33:1.10.61_0	atītaṁ vā addhānaṁ ārabbha kaṅkhati vicikicchati nādhimuccati na sampasīdati, anāgataṁ	1	
PA_dn_33:1.10.61_1	vā addhānaṁ ārabbha kaṅkhati vicikicchati nādhimuccati na sampasīdati, etarahi vā	1	
PA_dn_33:1.10.61_2	paccuppannaṁ addhānaṁ ārabbha kaṅkhati vicikicchati nādhimuccati na sampasīdati.	1	
PA_dn_33:1.10.62	Tīṇi tathāgatassa arakkheyyāni—	1	
PA_dn_33:1.10.63	parisuddhakāyasamācāro āvuso tathāgato, natthi tathāgatassa kāyaduccaritaṁ, yaṁ tathāgato rakkheyya:	1	
PA_dn_33:1.10.64	‘mā me idaṁ paro aññāsī’ti.	1	
PA_dn_33:1.10.65	Parisuddhavacīsamācāro āvuso, tathāgato, natthi tathāgatassa vacīduccaritaṁ, yaṁ tathāgato rakkheyya:	1	
PA_dn_33:1.10.66	‘mā me idaṁ paro aññāsī’ti.	1	
PA_dn_33:1.10.67	Parisuddhamanosamācāro, āvuso, tathāgato, natthi tathāgatassa manoduccaritaṁ yaṁ tathāgato rakkheyya:	1	
PA_dn_33:1.10.68	‘mā me idaṁ paro aññāsī’ti.	1	
PA_dn_33:1.10.69	Tayo kiñcanā—	1	
PA_dn_33:1.10.70	rāgo kiñcanaṁ, doso kiñcanaṁ, moho kiñcanaṁ.	1	
PA_dn_33:1.10.71	Tayo aggī—	1	
PA_dn_33:1.10.72	rāgaggi, dosaggi, mohaggi.	1	
PA_dn_33:1.10.73	Aparepi tayo aggī—	1	
PA_dn_33:1.10.74	āhuneyyaggi, gahapataggi, dakkhiṇeyyaggi.	1	
PA_dn_33:1.10.75	Tividhena rūpasaṅgaho—	1	
PA_dn_33:1.10.76	sanidassanasappaṭighaṁ rūpaṁ, anidassanasappaṭighaṁ rūpaṁ, anidassanaappaṭighaṁ rūpaṁ.	1	
PA_dn_33:1.10.77	Tayo saṅkhārā—	1	
PA_dn_33:1.10.78	puññābhisaṅkhāro, apuññābhisaṅkhāro, āneñjābhisaṅkhāro.	1	
PA_dn_33:1.10.79	Tayo puggalā—	1	
PA_dn_33:1.10.80	sekkho puggalo, asekkho puggalo, nevasekkho nāsekkho puggalo.	1	
PA_dn_33:1.10.81	Tayo therā—	1	
PA_dn_33:1.10.82	jātithero, dhammathero, sammutithero.	1	
PA_dn_33:1.10.83	Tīṇi puññakiriyavatthūni—	1	
PA_dn_33:1.10.84	dānamayaṁ puññakiriyavatthu, sīlamayaṁ puññakiriyavatthu, bhāvanāmayaṁ puññakiriyavatthu.	1	
PA_dn_33:1.10.85	Tīṇi codanāvatthūni—	1	
PA_dn_33:1.10.86	diṭṭhena, sutena, parisaṅkāya.	1	
PA_dn_33:1.10.87	Tisso kāmūpapattiyo—	1	
PA_dn_33:1.10.88	santāvuso sattā paccupaṭṭhitakāmā, te paccupaṭṭhitesu kāmesu vasaṁ vattenti, seyyathāpi manussā ekacce ca devā ekacce ca vinipātikā.	1	
PA_dn_33:1.10.89	Ayaṁ paṭhamā kāmūpapatti.	1	
PA_dn_33:1.10.90	Santāvuso, sattā nimmitakāmā, te nimminitvā nimminitvā kāmesu vasaṁ vattenti, seyyathāpi devā nimmānaratī.	1	
PA_dn_33:1.10.91	Ayaṁ dutiyā kāmūpapatti.	1	
PA_dn_33:1.10.92	Santāvuso sattā paranimmitakāmā, te paranimmitesu kāmesu vasaṁ vattenti, seyyathāpi devā paranimmitavasavattī.	1	
PA_dn_33:1.10.93	Ayaṁ tatiyā kāmūpapatti.	1	
PA_dn_33:1.10.94	Tisso sukhūpapattiyo—	1	
PA_dn_33:1.10.95	santāvuso sattā uppādetvā uppādetvā sukhaṁ viharanti, seyyathāpi devā brahmakāyikā.	1	
PA_dn_33:1.10.96	Ayaṁ paṭhamā sukhūpapatti.	1	
PA_dn_33:1.10.97	Santāvuso, sattā sukhena abhisannā parisannā paripūrā paripphuṭā.	1	
PA_dn_33:1.10.98	Te kadāci karahaci udānaṁ udānenti:	1	
PA_dn_33:1.10.99	‘aho sukhaṁ, aho sukhan’ti, seyyathāpi devā ābhassarā.	1	
PA_dn_33:1.10.100	Ayaṁ dutiyā sukhūpapatti.	1	
PA_dn_33:1.10.101	Santāvuso, sattā sukhena abhisannā parisannā paripūrā paripphuṭā.	1	
PA_dn_33:1.10.102	Te santaṁyeva tusitā sukhaṁ paṭisaṁvedenti, seyyathāpi devā subhakiṇhā.	1	
PA_dn_33:1.10.103	Ayaṁ tatiyā sukhūpapatti.	1	
PA_dn_33:1.10.104	Tisso paññā—	1	
PA_dn_33:1.10.105	sekkhā paññā, asekkhā paññā, nevasekkhānāsekkhā paññā.	1	
PA_dn_33:1.10.106	Aparāpi tisso paññā—	1	
PA_dn_33:1.10.107	cintāmayā paññā, sutamayā paññā, bhāvanāmayā paññā.	1	
PA_dn_33:1.10.108	Tīṇāvudhāni—	1	
PA_dn_33:1.10.109	sutāvudhaṁ, pavivekāvudhaṁ, paññāvudhaṁ.	1	
PA_dn_33:1.10.110	Tīṇindriyāni—	1	
PA_dn_33:1.10.111	anaññātaññassāmītindriyaṁ, aññindriyaṁ, aññātāvindriyaṁ.	1	
PA_dn_33:1.10.112	Tīṇi cakkhūni—	1	
PA_dn_33:1.10.113	maṁsacakkhu, dibbacakkhu, paññācakkhu.	1	
PA_dn_33:1.10.114	Tisso sikkhā—	1	
PA_dn_33:1.10.115	adhisīlasikkhā, adhicittasikkhā, adhipaññāsikkhā.	1	
PA_dn_33:1.10.116	Tisso bhāvanā—	1	
PA_dn_33:1.10.117	kāyabhāvanā, cittabhāvanā, paññābhāvanā.	1	
PA_dn_33:1.10.118	Tīṇi anuttariyāni—	1	
PA_dn_33:1.10.119	dassanānuttariyaṁ, paṭipadānuttariyaṁ, vimuttānuttariyaṁ.	1	
PA_dn_33:1.10.120	Tayo samādhī—	1	
PA_dn_33:1.10.121	savitakkasavicāro samādhi, avitakkavicāramatto samādhi, avitakkaavicāro samādhi.	1	
PA_dn_33:1.10.122	Aparepi tayo samādhī—	1	
PA_dn_33:1.10.123	suññato samādhi, animitto samādhi, appaṇihito samādhi.	1	
PA_dn_33:1.10.124	Tīṇi soceyyāni—	1	
PA_dn_33:1.10.125	kāyasoceyyaṁ, vacīsoceyyaṁ, manosoceyyaṁ.	1	
PA_dn_33:1.10.126	Tīṇi moneyyāni—	1	
PA_dn_33:1.10.127	kāyamoneyyaṁ, vacīmoneyyaṁ, manomoneyyaṁ.	1	
PA_dn_33:1.10.128	Tīṇi kosallāni—	1	
PA_dn_33:1.10.129	āyakosallaṁ, apāyakosallaṁ, upāyakosallaṁ.	1	
PA_dn_33:1.10.130	Tayo madā—	1	
PA_dn_33:1.10.131	ārogyamado, yobbanamado, jīvitamado.	1	
PA_dn_33:1.10.132	Tīṇi ādhipateyyāni—	1	
PA_dn_33:1.10.133	attādhipateyyaṁ, lokādhipateyyaṁ, dhammādhipateyyaṁ.	1	
PA_dn_33:1.10.134	Tīṇi kathāvatthūni—	1	
PA_dn_33:1.10.135	atītaṁ vā addhānaṁ ārabbha kathaṁ katheyya:	1	
PA_dn_33:1.10.136	‘evaṁ ahosi atītamaddhānan’ti;	1	
PA_dn_33:1.10.137	anāgataṁ vā addhānaṁ ārabbha kathaṁ katheyya:	1	
PA_dn_33:1.10.138	‘evaṁ bhavissati anāgatamaddhānan’ti;	1	
PA_dn_33:1.10.139	etarahi vā paccuppannaṁ addhānaṁ ārabbha kathaṁ katheyya:	1	
PA_dn_33:1.10.140	‘evaṁ hoti etarahi paccuppannaṁ addhānan’ti.	1	
PA_dn_33:1.10.141	Tisso vijjā—	1	
PA_dn_33:1.10.142	pubbenivāsānussatiñāṇaṁ vijjā, sattānaṁ cutūpapāteñāṇaṁ vijjā, āsavānaṁ khayeñāṇaṁ vijjā.	1	
PA_dn_33:1.10.143	Tayo vihārā—	1	
PA_dn_33:1.10.144	dibbo vihāro, brahmā vihāro, ariyo vihāro.	1	
PA_dn_33:1.10.145	Tīṇi pāṭihāriyāni—	1	
PA_dn_33:1.10.146	iddhipāṭihāriyaṁ, ādesanāpāṭihāriyaṁ, anusāsanīpāṭihāriyaṁ.	1	
PA_dn_33:1.10.147	Ime kho, āvuso, tena bhagavatā jānatā passatā arahatā sammāsambuddhena tayo dhammā sammadakkhātā.	1	
PA_dn_33:1.10.148	Tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	1	
PA_dn_33:1.11.0	4. Catukka	1	
PA_dn_33:1.11.1	Atthi kho, āvuso, tena bhagavatā jānatā passatā arahatā sammāsambuddhena cattāro dhammā sammadakkhātā.	1	
PA_dn_33:1.11.2	Tattha sabbeheva saṅgāyitabbaṁ, na vivaditabbaṁ …pe… atthāya hitāya sukhāya devamanussānaṁ.	1	
PA_dn_33:1.11.3	Katame cattāro?	1	
PA_dn_33:1.11.4	Cattāro satipaṭṭhānā.	1	
PA_dn_33:1.11.5	Idhāvuso, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ.	1	
PA_dn_33:1.11.6	Vedanāsu vedanānupassī …pe…	1	
PA_dn_33:1.11.7	citte cittānupassī …pe…	1	
PA_dn_33:1.11.8	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	1	
PA_dn_33:1.11.9	Cattāro sammappadhānā.	1	
PA_dn_33:1.11.10	Idhāvuso, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati.	1	
PA_dn_33:1.11.11	Uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati.	1	
PA_dn_33:1.11.12	Anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati.	1	
PA_dn_33:1.11.13	Uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati.	1	
PA_dn_33:1.11.14	Cattāro iddhipādā.	1	
PA_dn_33:1.11.15	Idhāvuso, bhikkhu chandasamādhipadhānasaṅkhārasamannāgataṁ iddhipādaṁ bhāveti.	1	
PA_dn_33:1.11.16	Cittasamādhipadhānasaṅkhārasamannāgataṁ iddhipādaṁ bhāveti.	1	
PA_dn_33:1.11.17	Vīriyasamādhipadhānasaṅkhārasamannāgataṁ iddhipādaṁ bhāveti.	1	
PA_dn_33:1.11.18	Vīmaṁsāsamādhipadhānasaṅkhārasamannāgataṁ iddhipādaṁ bhāveti.	1	
PA_dn_33:1.11.19	Cattāri jhānāni.	1	
PA_dn_33:1.11.20	Idhāvuso, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	1	
PA_dn_33:1.11.21	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	1	
PA_dn_33:1.11.22_0	Pītiyā ca virāgā upekkhako ca viharati sato ca sampajāno, sukhañca kāyena paṭisaṁvedeti,	1	
PA_dn_33:1.11.22_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharati.	1	
PA_dn_33:1.11.23	Sukhassa ca pahānā dukkhassa ca pahānā, pubbeva somanassadomanassānaṁ atthaṅgamā, adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	1	
PA_dn_33:1.11.24	Catasso samādhibhāvanā.	1	
PA_dn_33:1.11.25	Atthāvuso, samādhibhāvanā bhāvitā bahulīkatā diṭṭhadhammasukhavihārāya saṁvattati.	1	
PA_dn_33:1.11.26	Atthāvuso, samādhibhāvanā bhāvitā bahulīkatā ñāṇadassanapaṭilābhāya saṁvattati.	1	
PA_dn_33:1.11.27	Atthāvuso samādhibhāvanā bhāvitā bahulīkatā satisampajaññāya saṁvattati.	1	
PA_dn_33:1.11.28	Atthāvuso samādhibhāvanā bhāvitā bahulīkatā āsavānaṁ khayāya saṁvattati.	1	
PA_dn_33:1.11.29	Katamā cāvuso, samādhibhāvanā bhāvitā bahulīkatā diṭṭhadhammasukhavihārāya saṁvattati?	1	
PA_dn_33:1.11.30	Idhāvuso, bhikkhu vivicceva kāmehi vivicca akusalehi dhammehi savitakkaṁ …	1	
PA_dn_33:1.11.31	pe…	1	
PA_dn_33:1.11.32	catutthaṁ jhānaṁ upasampajja viharati.	1	
PA_dn_33:1.11.33	Ayaṁ, āvuso, samādhibhāvanā bhāvitā bahulīkatā diṭṭhadhammasukhavihārāya saṁvattati.	1	
PA_dn_33:1.11.34	Katamā cāvuso, samādhibhāvanā bhāvitā bahulīkatā ñāṇadassanapaṭilābhāya saṁvattati?	1	
PA_dn_33:1.11.35	Idhāvuso, bhikkhu ālokasaññaṁ manasi karoti, divāsaññaṁ adhiṭṭhāti yathā divā tathā rattiṁ, yathā rattiṁ tathā divā.	1	
PA_dn_33:1.11.36	Iti vivaṭena cetasā apariyonaddhena sappabhāsaṁ cittaṁ bhāveti.	1	
PA_dn_33:1.11.37	Ayaṁ, āvuso, samādhibhāvanā bhāvitā bahulīkatā ñāṇadassanapaṭilābhāya saṁvattati.	1	
PA_dn_33:1.11.38	Katamā cāvuso, samādhibhāvanā bhāvitā bahulīkatā satisampajaññāya saṁvattati?	1	
PA_dn_33:1.11.39	Idhāvuso, bhikkhuno viditā vedanā uppajjanti, viditā upaṭṭhahanti, viditā abbhatthaṁ gacchanti.	1	
PA_dn_33:1.11.40	Viditā saññā uppajjanti, viditā upaṭṭhahanti, viditā abbhatthaṁ gacchanti.	1	
PA_dn_33:1.11.41	Viditā vitakkā uppajjanti, viditā upaṭṭhahanti, viditā abbhatthaṁ gacchanti.	1	
PA_dn_33:1.11.42	Ayaṁ, āvuso, samādhibhāvanā bhāvitā bahulīkatā satisampajaññāya saṁvattati.	1	
PA_dn_33:1.11.43	Katamā cāvuso, samādhibhāvanā bhāvitā bahulīkatā āsavānaṁ khayāya saṁvattati?	1	
PA_dn_33:1.11.44	Idhāvuso, bhikkhu pañcasu upādānakkhandhesu udayabbayānupassī viharati.	1	
PA_dn_33:1.11.45	Iti rūpaṁ, iti rūpassa samudayo, iti rūpassa atthaṅgamo.	1	
PA_dn_33:1.11.46	Iti vedanā …pe…	1	
PA_dn_33:1.11.47	iti saññā …	1	
PA_dn_33:1.11.48	iti saṅkhārā …	1	
PA_dn_33:1.11.49	iti viññāṇaṁ, iti viññāṇassa samudayo, iti viññāṇassa atthaṅgamo.	1	
PA_dn_33:1.11.50	Ayaṁ, āvuso, samādhibhāvanā bhāvitā bahulīkatā āsavānaṁ khayāya saṁvattati.	1	
PA_dn_33:1.11.51	Catasso appamaññā.	1	
PA_dn_33:1.11.52_0	Idhāvuso, bhikkhu mettāsahagatena cetasā ekaṁ disaṁ pharitvā viharati. Tathā dutiyaṁ.	1	
PA_dn_33:1.11.52_1	Tathā tatiyaṁ. Tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ	1	
PA_dn_33:1.11.52_2	lokaṁ mettāsahagatena cetasā vipulena mahaggatena appamāṇena averena abyāpajjena pharitvā viharati.	1	
PA_dn_33:1.11.53	Karuṇāsahagatena cetasā …pe…	1	
PA_dn_33:1.11.54	muditāsahagatena cetasā …pe…	1	
PA_dn_33:1.11.55_0	upekkhāsahagatena cetasā ekaṁ disaṁ pharitvā viharati. Tathā dutiyaṁ. Tathā tatiyaṁ.	1	
PA_dn_33:1.11.55_1	Tathā catutthaṁ. Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	1	
PA_dn_33:1.11.55_2	cetasā vipulena mahaggatena appamāṇena averena abyāpajjena pharitvā viharati.	1	
PA_dn_33:1.11.56	Cattāro āruppā.	1	
PA_dn_33:1.11.57	Idhāvuso, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	1	
PA_dn_33:1.11.58	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	1	
PA_dn_33:1.11.59	Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	1	
PA_dn_33:1.11.60	Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	1	
PA_dn_33:1.11.61	Cattāri apassenāni.	1	
PA_dn_33:1.11.62	Idhāvuso, bhikkhu saṅkhāyekaṁ paṭisevati, saṅkhāyekaṁ adhivāseti, saṅkhāyekaṁ parivajjeti, saṅkhāyekaṁ vinodeti.	1	
PA_dn_33:1.11.63	Cattāro ariyavaṁsā.	1	
PA_dn_33:1.11.64_0	Idhāvuso, bhikkhu santuṭṭho hoti itarītarena cīvarena, itarītaracīvarasantuṭṭhiyā	1	
PA_dn_33:1.11.64_1	ca vaṇṇavādī, na ca cīvarahetu anesanaṁ appatirūpaṁ āpajjati; aladdhā ca cīvaraṁ	1	
PA_dn_33:1.11.64_2	na paritassati, laddhā ca cīvaraṁ agadhito amucchito anajjhāpanno ādīnavadassāvī	1	
PA_dn_33:1.11.64_3	nissaraṇapañño paribhuñjati; tāya ca pana itarītaracīvarasantuṭṭhiyā nevattānukkaṁseti na paraṁ vambheti.	1	
PA_dn_33:1.11.65	Yo hi tattha dakkho analaso sampajāno paṭissato, ayaṁ vuccatāvuso: ‘bhikkhu porāṇe aggaññe ariyavaṁse ṭhito’.	1	
PA_dn_33:1.11.66_0	Puna caparaṁ, āvuso, bhikkhu santuṭṭho hoti itarītarena piṇḍapātena, itarītarapiṇḍapātasantuṭṭhiyā	1	
PA_dn_33:1.11.66_1	ca vaṇṇavādī, na ca piṇḍapātahetu anesanaṁ appatirūpaṁ āpajjati; aladdhā ca piṇḍapātaṁ	1	
PA_dn_33:1.11.66_2	na paritassati, laddhā ca piṇḍapātaṁ agadhito amucchito anajjhāpanno ādīnavadassāvī	1	
PA_dn_33:1.11.66_3	nissaraṇapañño paribhuñjati; tāya ca pana itarītarapiṇḍapātasantuṭṭhiyā nevattānukkaṁseti na paraṁ vambheti.	1	
PA_dn_33:1.11.67	Yo hi tattha dakkho analaso sampajāno paṭissato, ayaṁ vuccatāvuso: ‘bhikkhu porāṇe aggaññe ariyavaṁse ṭhito’.	1	
PA_dn_33:1.11.68_0	Puna caparaṁ, āvuso, bhikkhu santuṭṭho hoti itarītarena senāsanena, itarītarasenāsanasantuṭṭhiyā	1	
PA_dn_33:1.11.68_1	ca vaṇṇavādī, na ca senāsanahetu anesanaṁ appatirūpaṁ āpajjati; aladdhā ca senāsanaṁ	1	
PA_dn_33:1.11.68_2	na paritassati, laddhā ca senāsanaṁ agadhito amucchito anajjhāpanno ādīnavadassāvī	1	
PA_dn_33:1.11.68_3	nissaraṇapañño paribhuñjati; tāya ca pana itarītarasenāsanasantuṭṭhiyā nevattānukkaṁseti na paraṁ vambheti.	1	
PA_dn_33:1.11.69	Yo hi tattha dakkho analaso sampajāno paṭissato, ayaṁ vuccatāvuso: ‘bhikkhu porāṇe aggaññe ariyavaṁse ṭhito’.	1	
PA_dn_33:1.11.70_0	Puna caparaṁ, āvuso, bhikkhu pahānārāmo hoti pahānarato, bhāvanārāmo hoti bhāvanārato;	1	
PA_dn_33:1.11.70_1	tāya ca pana pahānārāmatāya pahānaratiyā bhāvanārāmatāya bhāvanāratiyā nevattānukkaṁseti na paraṁ vambheti.	1	
PA_dn_33:1.11.71	Yo hi tattha dakkho analaso sampajāno paṭissato ayaṁ vuccatāvuso: ‘bhikkhu porāṇe aggaññe ariyavaṁse ṭhito’.	1	
PA_dn_33:1.11.72	Cattāri padhānāni.	1	
PA_dn_33:1.11.73	Saṁvarapadhānaṁ pahānapadhānaṁ bhāvanāpadhānaṁ anurakkhaṇāpadhānaṁ.	1	
PA_dn_33:1.11.74	Katamañcāvuso, saṁvarapadhānaṁ?	1	
PA_dn_33:1.11.75	Idhāvuso, bhikkhu cakkhunā rūpaṁ disvā na nimittaggāhī hoti nānubyañjanaggāhī.	1	
PA_dn_33:1.11.76_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	1	
PA_dn_33:1.11.76_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	1	
PA_dn_33:1.11.77	Sotena saddaṁ sutvā …	1	
PA_dn_33:1.11.78	ghānena gandhaṁ ghāyitvā …	1	
PA_dn_33:1.11.79	jivhāya rasaṁ sāyitvā …	1	
PA_dn_33:1.11.80	kāyena phoṭṭhabbaṁ phusitvā …	1	
PA_dn_33:1.11.81	manasā dhammaṁ viññāya na nimittaggāhī hoti nānubyañjanaggāhī.	1	
PA_dn_33:1.11.82_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	1	
PA_dn_33:1.11.82_1	dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	1	
PA_dn_33:1.11.83	Idaṁ vuccatāvuso, saṁvarapadhānaṁ.	1	
PA_dn_33:1.11.84	Katamañcāvuso, pahānapadhānaṁ?	1	
PA_dn_33:1.11.85	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti byantiṁ karoti anabhāvaṁ gameti;	1	
PA_dn_33:1.11.86	uppannaṁ byāpādavitakkaṁ …pe…	1	
PA_dn_33:1.11.87	uppannaṁ vihiṁsāvitakkaṁ …pe…	1	
PA_dn_33:1.11.88	uppannuppanne pāpake akusale dhamme nādhivāseti pajahati vinodeti byantiṁ karoti anabhāvaṁ gameti.	1	
PA_dn_33:1.11.89	Idaṁ vuccatāvuso, pahānapadhānaṁ.	1	
PA_dn_33:1.11.90	Katamañcāvuso, bhāvanāpadhānaṁ?	1	
PA_dn_33:1.11.91	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,	1	
PA_dn_33:1.11.92	dhammavicayasambojjhaṅgaṁ bhāveti …	1	
PA_dn_33:1.11.93	vīriyasambojjhaṅgaṁ bhāveti …	1	
PA_dn_33:1.11.94	pītisambojjhaṅgaṁ bhāveti …	1	
PA_dn_33:1.11.95	passaddhisambojjhaṅgaṁ bhāveti …	1	
PA_dn_33:1.11.96	samādhisambojjhaṅgaṁ bhāveti …	1	
PA_dn_33:1.11.97	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	1	
PA_dn_33:1.11.98	Idaṁ vuccatāvuso, bhāvanāpadhānaṁ.	1	
PA_dn_33:1.11.99	Katamañcāvuso, anurakkhaṇāpadhānaṁ?	1	
PA_dn_33:1.11.100	Idhāvuso, bhikkhu uppannaṁ bhadrakaṁ samādhinimittaṁ anurakkhati—aṭṭhikasaññaṁ, puḷuvakasaññaṁ, vinīlakasaññaṁ, vicchiddakasaññaṁ, uddhumātakasaññaṁ.	1	
PA_dn_33:1.11.101	Idaṁ vuccatāvuso, anurakkhaṇāpadhānaṁ.	1	
PA_dn_33:1.11.102	Cattāri ñāṇāni—	1	
PA_dn_33:1.11.103	dhamme ñāṇaṁ, anvaye ñāṇaṁ, pariye ñāṇaṁ, sammutiyā ñāṇaṁ.	1	
PA_dn_33:1.11.104	Aparānipi cattāri ñāṇāni—	1	
PA_dn_33:1.11.105	dukkhe ñāṇaṁ, dukkhasamudaye ñāṇaṁ, dukkhanirodhe ñāṇaṁ, dukkhanirodhagāminiyā paṭipadāya ñāṇaṁ.	1	
PA_dn_33:1.11.106	Cattāri sotāpattiyaṅgāni—	1	
PA_dn_33:1.11.107	sappurisasaṁsevo, saddhammassavanaṁ, yonisomanasikāro, dhammānudhammappaṭipatti.	1	
PA_dn_33:1.11.108	Cattāri sotāpannassa aṅgāni.	1	
PA_dn_33:1.11.109	Idhāvuso, ariyasāvako buddhe aveccappasādena samannāgato hoti:	1	
PA_dn_33:1.11.110	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho, bhagavā’ti.	1	
PA_dn_33:1.11.111	Dhamme aveccappasādena samannāgato hoti:	1	
PA_dn_33:1.11.112	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	1	
PA_dn_33:1.11.113	Saṅghe aveccappasādena samannāgato hoti:	1	
PA_dn_33:1.11.114_0	‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno	1	
PA_dn_33:1.11.114_1	bhagavato sāvakasaṅgho sāmīcippaṭipanno bhagavato sāvakasaṅgho yadidaṁ cattāri purisayugāni	1	
PA_dn_33:1.11.114_2	aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo	1	
PA_dn_33:1.11.114_3	anuttaraṁ puññakkhettaṁ lokassā’ti.	1	
PA_dn_33:1.11.115	Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	1	
PA_dn_33:1.11.116	Cattāri sāmaññaphalāni—	1	
PA_dn_33:1.11.117	sotāpattiphalaṁ, sakadāgāmiphalaṁ, anāgāmiphalaṁ, arahattaphalaṁ.	1	
PA_dn_33:1.11.118	Catasso dhātuyo—	1	
PA_dn_33:1.11.119	pathavīdhātu, āpodhātu, tejodhātu, vāyodhātu.	1	
PA_dn_33:1.11.120	Cattāro āhārā—	1	
PA_dn_33:1.11.121	kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.	1	
PA_dn_33:1.11.122	Catasso viññāṇaṭṭhitiyo.	1	
PA_dn_33:1.11.123	Rūpūpāyaṁ vā, āvuso, viññāṇaṁ tiṭṭhamānaṁ tiṭṭhati rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati;	1	
PA_dn_33:1.11.124	vedanūpāyaṁ vā āvuso …	1	
PA_dn_33:1.11.125	saññūpāyaṁ vā, āvuso …pe…	1	
PA_dn_33:1.11.126	saṅkhārūpāyaṁ vā, āvuso, viññāṇaṁ tiṭṭhamānaṁ tiṭṭhati saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati.	1	
PA_dn_33:1.11.127	Cattāri agatigamanāni—	1	
PA_dn_33:1.11.128	chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati.	1	
PA_dn_33:1.11.129	Cattāro taṇhuppādā—	1	
PA_dn_33:1.11.130	cīvarahetu vā, āvuso, bhikkhuno taṇhā uppajjamānā uppajjati;	1	
PA_dn_33:1.11.131	piṇḍapātahetu vā, āvuso, bhikkhuno taṇhā uppajjamānā uppajjati;	1	
PA_dn_33:1.11.132	senāsanahetu vā, āvuso, bhikkhuno taṇhā uppajjamānā uppajjati;	1	
PA_dn_33:1.11.133	itibhavābhavahetu vā, āvuso, bhikkhuno taṇhā uppajjamānā uppajjati.	1	
PA_dn_33:1.11.134	Catasso paṭipadā—	1	
PA_dn_33:1.11.135	dukkhā paṭipadā dandhābhiññā, dukkhā paṭipadā khippābhiññā, sukhā paṭipadā dandhābhiññā, sukhā paṭipadā khippābhiññā.	1	
PA_dn_33:1.11.136	Aparāpi catasso paṭipadā—	1	
PA_dn_33:1.11.137	akkhamā paṭipadā, khamā paṭipadā, damā paṭipadā, samā paṭipadā.	1	
PA_dn_33:1.11.138	Cattāri dhammapadāni—	1	
PA_dn_33:1.11.139	anabhijjhā dhammapadaṁ, abyāpādo dhammapadaṁ, sammāsati dhammapadaṁ, sammāsamādhi dhammapadaṁ.	1	
PA_dn_33:1.11.140	Cattāri dhammasamādānāni—	1	
PA_dn_33:1.11.141	atthāvuso, dhammasamādānaṁ paccuppannadukkhañceva āyatiñca dukkhavipākaṁ.	1	
PA_dn_33:1.11.142	Atthāvuso, dhammasamādānaṁ paccuppannadukkhaṁ āyatiṁ sukhavipākaṁ.	1	
PA_dn_33:1.11.143	Atthāvuso, dhammasamādānaṁ paccuppannasukhaṁ āyatiṁ dukkhavipākaṁ.	1	
PA_dn_33:1.11.144	Atthāvuso, dhammasamādānaṁ paccuppannasukhañceva āyatiñca sukhavipākaṁ.	1	
PA_dn_33:1.11.145	Cattāro dhammakkhandhā—	1	
PA_dn_33:1.11.146	sīlakkhandho, samādhikkhandho, paññākkhandho, vimuttikkhandho.	1	
PA_dn_33:1.11.147	Cattāri balāni—	1	
PA_dn_33:1.11.148	vīriyabalaṁ, satibalaṁ, samādhibalaṁ, paññābalaṁ.	1	
PA_dn_33:1.11.149	Cattāri adhiṭṭhānāni—	1	
PA_dn_33:1.11.150	paññādhiṭṭhānaṁ, saccādhiṭṭhānaṁ, cāgādhiṭṭhānaṁ, upasamādhiṭṭhānaṁ.	1	
PA_dn_33:1.11.151	Cattāri pañhabyākaraṇāni—	1	
PA_dn_33:1.11.152	ekaṁsabyākaraṇīyo pañho, paṭipucchābyākaraṇīyo pañho, vibhajjabyākaraṇīyo pañho, ṭhapanīyo pañho.	1	
PA_dn_33:1.11.153	Cattāri kammāni—	1	
PA_dn_33:1.11.154	atthāvuso, kammaṁ kaṇhaṁ kaṇhavipākaṁ.	1	
PA_dn_33:1.11.155	Atthāvuso, kammaṁ sukkaṁ sukkavipākaṁ.	1	
PA_dn_33:1.11.156	Atthāvuso, kammaṁ kaṇhasukkaṁ kaṇhasukkavipākaṁ.	1	
PA_dn_33:1.11.157	Atthāvuso, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.	1	
PA_dn_33:1.11.158	Cattāro sacchikaraṇīyā dhammā—	1	
PA_dn_33:1.11.159	pubbenivāso satiyā sacchikaraṇīyo;	1	
PA_dn_33:1.11.160	sattānaṁ cutūpapāto cakkhunā sacchikaraṇīyo;	1	
PA_dn_33:1.11.161	aṭṭha vimokkhā kāyena sacchikaraṇīyā;	1	
PA_dn_33:1.11.162	āsavānaṁ khayo paññāya sacchikaraṇīyo.	1	
PA_dn_33:1.11.163	Cattāro oghā—	1	
PA_dn_33:1.11.164	kāmogho, bhavogho, diṭṭhogho, avijjogho.	1	
PA_dn_33:1.11.165	Cattāro yogā—	1	
PA_dn_33:1.11.166	kāmayogo, bhavayogo, diṭṭhiyogo, avijjāyogo.	1	
PA_dn_33:1.11.167	Cattāro visaññogā—	1	
PA_dn_33:1.11.168	kāmayogavisaññogo, bhavayogavisaññogo, diṭṭhiyogavisaññogo, avijjāyogavisaññogo.	1	
PA_dn_33:1.11.169	Cattāro ganthā—	1	
PA_dn_33:1.11.170	abhijjhā kāyagantho, byāpādo kāyagantho, sīlabbataparāmāso kāyagantho, idaṁsaccābhiniveso kāyagantho.	1	
PA_dn_33:1.11.171	Cattāri upādānāni—	1	
PA_dn_33:1.11.172	kāmupādānaṁ, diṭṭhupādānaṁ, sīlabbatupādānaṁ, attavādupādānaṁ.	1	
PA_dn_33:1.11.173	Catasso yoniyo—	1	
PA_dn_33:1.11.174	aṇḍajayoni, jalābujayoni, saṁsedajayoni, opapātikayoni.	1	
PA_dn_33:1.11.175	Catasso gabbhāvakkantiyo.	1	
PA_dn_33:1.11.176	Idhāvuso, ekacco asampajāno mātukucchiṁ okkamati, asampajāno mātukucchismiṁ ṭhāti, asampajāno mātukucchimhā nikkhamati, ayaṁ paṭhamā gabbhāvakkanti.	1	
PA_dn_33:1.11.177	Puna caparaṁ, āvuso, idhekacco sampajāno mātukucchiṁ okkamati, asampajāno mātukucchismiṁ ṭhāti, asampajāno mātukucchimhā nikkhamati, ayaṁ dutiyā gabbhāvakkanti.	1	
PA_dn_33:1.11.178	Puna caparaṁ, āvuso, idhekacco sampajāno mātukucchiṁ okkamati, sampajāno mātukucchismiṁ ṭhāti, asampajāno mātukucchimhā nikkhamati, ayaṁ tatiyā gabbhāvakkanti.	1	
PA_dn_33:1.11.179	Puna caparaṁ, āvuso, idhekacco sampajāno mātukucchiṁ okkamati, sampajāno mātukucchismiṁ ṭhāti, sampajāno mātukucchimhā nikkhamati, ayaṁ catutthā gabbhāvakkanti.	1	
PA_dn_33:1.11.180	Cattāro attabhāvapaṭilābhā.	1	
PA_dn_33:1.11.181	Atthāvuso, attabhāvapaṭilābho, yasmiṁ attabhāvapaṭilābhe attasañcetanāyeva kamati, no parasañcetanā.	1	
PA_dn_33:1.11.182	Atthāvuso, attabhāvapaṭilābho, yasmiṁ attabhāvapaṭilābhe parasañcetanāyeva kamati, no attasañcetanā.	1	
PA_dn_33:1.11.183	Atthāvuso, attabhāvapaṭilābho, yasmiṁ attabhāvapaṭilābhe attasañcetanā ceva kamati parasañcetanā ca.	1	
PA_dn_33:1.11.184	Atthāvuso, attabhāvapaṭilābho, yasmiṁ attabhāvapaṭilābhe neva attasañcetanā kamati, no parasañcetanā.	1	
PA_dn_33:1.11.185	Catasso dakkhiṇāvisuddhiyo.	1	
PA_dn_33:1.11.186	Atthāvuso, dakkhiṇā dāyakato visujjhati no paṭiggāhakato.	1	
PA_dn_33:1.11.187	Atthāvuso, dakkhiṇā paṭiggāhakato visujjhati no dāyakato.	1	
PA_dn_33:1.11.188	Atthāvuso, dakkhiṇā neva dāyakato visujjhati no paṭiggāhakato.	1	
PA_dn_33:1.11.189	Atthāvuso, dakkhiṇā dāyakato ceva visujjhati paṭiggāhakato ca.	1	
PA_dn_33:1.11.190	Cattāri saṅgahavatthūni—	1	
PA_dn_33:1.11.191	dānaṁ, peyyavajjaṁ, atthacariyā, samānattatā.	1	
PA_dn_33:1.11.192	Cattāro anariyavohārā—	1	
PA_dn_33:1.11.193	musāvādo, pisuṇāvācā, pharusāvācā, samphappalāpo.	1	
PA_dn_33:1.11.194	Cattāro ariyavohārā—	1	
PA_dn_33:1.11.195	musāvādā veramaṇī, pisuṇāya vācāya veramaṇī, pharusāya vācāya veramaṇī, samphappalāpā veramaṇī.	1	
PA_dn_33:1.11.196	Aparepi cattāro anariyavohārā—	1	
PA_dn_33:1.11.197	adiṭṭhe diṭṭhavāditā, assute sutavāditā, amute mutavāditā, aviññāte viññātavāditā.	1	
PA_dn_33:1.11.198	Aparepi cattāro ariyavohārā—	1	
PA_dn_33:1.11.199	adiṭṭhe adiṭṭhavāditā, assute assutavāditā, amute amutavāditā, aviññāte aviññātavāditā.	1	
PA_dn_33:1.11.200	Aparepi cattāro anariyavohārā—	1	
PA_dn_33:1.11.201	diṭṭhe adiṭṭhavāditā, sute assutavāditā, mute amutavāditā, viññāte aviññātavāditā.	1	
PA_dn_33:1.11.202	Aparepi cattāro ariyavohārā—	1	
PA_dn_33:1.11.203	diṭṭhe diṭṭhavāditā, sute sutavāditā, mute mutavāditā, viññāte viññātavāditā.	1	
PA_dn_33:1.11.204	Cattāro puggalā.	1	
PA_dn_33:1.11.205	Idhāvuso, ekacco puggalo attantapo hoti attaparitāpanānuyogamanuyutto.	1	
PA_dn_33:1.11.206	Idhāvuso, ekacco puggalo parantapo hoti paraparitāpanānuyogamanuyutto.	1	
PA_dn_33:1.11.207	Idhāvuso, ekacco puggalo attantapo ca hoti attaparitāpanānuyogamanuyutto, parantapo ca paraparitāpanānuyogamanuyutto.	1	
PA_dn_33:1.11.208	Idhāvuso, ekacco puggalo neva attantapo hoti na attaparitāpanānuyogamanuyutto na parantapo na paraparitāpanānuyogamanuyutto.	1	
PA_dn_33:1.11.209	So anattantapo aparantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati.	1	
PA_dn_33:1.11.210	Aparepi cattāro puggalā.	1	
PA_dn_33:1.11.211	Idhāvuso, ekacco puggalo attahitāya paṭipanno hoti no parahitāya.	1	
PA_dn_33:1.11.212	Idhāvuso, ekacco puggalo parahitāya paṭipanno hoti no attahitāya.	1	
PA_dn_33:1.11.213	Idhāvuso, ekacco puggalo neva attahitāya paṭipanno hoti no parahitāya.	1	
PA_dn_33:1.11.214	Idhāvuso, ekacco puggalo attahitāya ceva paṭipanno hoti parahitāya ca.	1	
PA_dn_33:1.11.215	Aparepi cattāro puggalā—	1	
PA_dn_33:1.11.216	tamo tamaparāyano, tamo jotiparāyano, joti tamaparāyano, joti jotiparāyano.	1	
PA_dn_33:1.11.217	Aparepi cattāro puggalā—	1	
PA_dn_33:1.11.218	samaṇamacalo, samaṇapadumo, samaṇapuṇḍarīko, samaṇesu samaṇasukhumālo.	1	
PA_dn_33:1.11.219	Ime kho, āvuso, tena bhagavatā jānatā passatā arahatā sammāsambuddhena cattāro dhammā sammadakkhātā;	1	
PA_dn_33:1.11.220	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	1	
PA_dn_33:1.11.221	Paṭhamabhāṇavāro niṭṭhito.	1	
PA_dn_33:2.1.0	5. Pañcaka	2	
PA_dn_33:2.1.1	Atthi kho, āvuso, tena bhagavatā jānatā passatā arahatā sammāsambuddhena pañca dhammā sammadakkhātā.	2	
PA_dn_33:2.1.2	Tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.1.3	Katame pañca?	2	
PA_dn_33:2.1.4	Pañcakkhandhā.	2	
PA_dn_33:2.1.5	Rūpakkhandho vedanākkhandho saññākkhandho saṅkhārakkhandho viññāṇakkhandho.	2	
PA_dn_33:2.1.6	Pañcupādānakkhandhā.	2	
PA_dn_33:2.1.7	Rūpupādānakkhandho vedanupādānakkhandho saññupādānakkhandho saṅkhārupādānakkhandho viññāṇupādānakkhandho.	2	
PA_dn_33:2.1.8	Pañca kāmaguṇā.	2	
PA_dn_33:2.1.9	Cakkhuviññeyyā rūpā iṭṭhā kantā manāpā piyarūpā kāmūpasañhitā rajanīyā,	2	
PA_dn_33:2.1.10	sotaviññeyyā saddā …	2	
PA_dn_33:2.1.11	ghānaviññeyyā gandhā …	2	
PA_dn_33:2.1.12	jivhāviññeyyā rasā …	2	
PA_dn_33:2.1.13	kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā.	2	
PA_dn_33:2.1.14	Pañca gatiyo—	2	
PA_dn_33:2.1.15	nirayo, tiracchānayoni, pettivisayo, manussā, devā.	2	
PA_dn_33:2.1.16	Pañca macchariyāni—	2	
PA_dn_33:2.1.17	āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	2	
PA_dn_33:2.1.18	Pañca nīvaraṇāni—	2	
PA_dn_33:2.1.19	kāmacchandanīvaraṇaṁ, byāpādanīvaraṇaṁ, thinamiddhanīvaraṇaṁ, uddhaccakukkuccanīvaraṇaṁ, vicikicchānīvaraṇaṁ.	2	
PA_dn_33:2.1.20	Pañca orambhāgiyāni saṁyojanāni—	2	
PA_dn_33:2.1.21	sakkāyadiṭṭhi, vicikicchā, sīlabbataparāmāso, kāmacchando, byāpādo.	2	
PA_dn_33:2.1.22	Pañca uddhambhāgiyāni saṁyojanāni—	2	
PA_dn_33:2.1.23	rūparāgo, arūparāgo, māno, uddhaccaṁ, avijjā.	2	
PA_dn_33:2.1.24	Pañca sikkhāpadāni—	2	
PA_dn_33:2.1.25	pāṇātipātā veramaṇī, adinnādānā veramaṇī, kāmesumicchācārā veramaṇī, musāvādā veramaṇī, surāmerayamajjappamādaṭṭhānā veramaṇī.	2	
PA_dn_33:2.1.26	Pañca abhabbaṭṭhānāni.	2	
PA_dn_33:2.1.27_0	Abhabbo, āvuso, khīṇāsavo bhikkhu sañcicca pāṇaṁ jīvitā voropetuṁ. Abhabbo khīṇāsavo	2	
PA_dn_33:2.1.27_1	bhikkhu adinnaṁ theyyasaṅkhātaṁ ādiyituṁ. Abhabbo khīṇāsavo bhikkhu methunaṁ dhammaṁ	2	
PA_dn_33:2.1.27_2	paṭisevituṁ. Abhabbo khīṇāsavo bhikkhu sampajānamusā bhāsituṁ. Abhabbo khīṇāsavo	2	
PA_dn_33:2.1.27_3	bhikkhu sannidhikārakaṁ kāme paribhuñjituṁ, seyyathāpi pubbe āgārikabhūto.	2	
PA_dn_33:2.1.28	Pañca byasanāni—	2	
PA_dn_33:2.1.29	ñātibyasanaṁ, bhogabyasanaṁ, rogabyasanaṁ, sīlabyasanaṁ, diṭṭhibyasanaṁ.	2	
PA_dn_33:2.1.30	Nāvuso, sattā ñātibyasanahetu vā bhogabyasanahetu vā rogabyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	2	
PA_dn_33:2.1.31	Sīlabyasanahetu vā, āvuso, sattā diṭṭhibyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	2	
PA_dn_33:2.1.32	Pañca sampadā—	2	
PA_dn_33:2.1.33	ñātisampadā, bhogasampadā, ārogyasampadā, sīlasampadā, diṭṭhisampadā.	2	
PA_dn_33:2.1.34	Nāvuso, sattā ñātisampadāhetu vā bhogasampadāhetu vā ārogyasampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.	2	
PA_dn_33:2.1.35	Sīlasampadāhetu vā, āvuso, sattā diṭṭhisampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.	2	
PA_dn_33:2.1.36	Pañca ādīnavā dussīlassa sīlavipattiyā.	2	
PA_dn_33:2.1.37	Idhāvuso, dussīlo sīlavipanno pamādādhikaraṇaṁ mahatiṁ bhogajāniṁ nigacchati,	2	
PA_dn_33:2.1.38	ayaṁ paṭhamo ādīnavo dussīlassa sīlavipattiyā.	2	
PA_dn_33:2.1.39	Puna caparaṁ, āvuso, dussīlassa sīlavipannassa pāpako kittisaddo abbhuggacchati,	2	
PA_dn_33:2.1.40	ayaṁ dutiyo ādīnavo dussīlassa sīlavipattiyā.	2	
PA_dn_33:2.1.41_0	Puna caparaṁ, āvuso, dussīlo sīlavipanno yaññadeva parisaṁ upasaṅkamati yadi khattiyaparisaṁ	2	
PA_dn_33:2.1.41_1	yadi brāhmaṇaparisaṁ yadi gahapatiparisaṁ yadi samaṇaparisaṁ, avisārado upasaṅkamati maṅkubhūto,	2	
PA_dn_33:2.1.42	ayaṁ tatiyo ādīnavo dussīlassa sīlavipattiyā.	2	
PA_dn_33:2.1.43	Puna caparaṁ, āvuso, dussīlo sīlavipanno sammūḷho kālaṁ karoti,	2	
PA_dn_33:2.1.44	ayaṁ catuttho ādīnavo dussīlassa sīlavipattiyā.	2	
PA_dn_33:2.1.45	Puna caparaṁ, āvuso, dussīlo sīlavipanno kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati,	2	
PA_dn_33:2.1.46	ayaṁ pañcamo ādīnavo dussīlassa sīlavipattiyā.	2	
PA_dn_33:2.1.47	Pañca ānisaṁsā sīlavato sīlasampadāya.	2	
PA_dn_33:2.1.48	Idhāvuso, sīlavā sīlasampanno appamādādhikaraṇaṁ mahantaṁ bhogakkhandhaṁ adhigacchati,	2	
PA_dn_33:2.1.49	ayaṁ paṭhamo ānisaṁso sīlavato sīlasampadāya.	2	
PA_dn_33:2.1.50	Puna caparaṁ, āvuso, sīlavato sīlasampannassa kalyāṇo kittisaddo abbhuggacchati,	2	
PA_dn_33:2.1.51	ayaṁ dutiyo ānisaṁso sīlavato sīlasampadāya.	2	
PA_dn_33:2.1.52_0	Puna caparaṁ, āvuso, sīlavā sīlasampanno yaññadeva parisaṁ upasaṅkamati yadi khattiyaparisaṁ	2	
PA_dn_33:2.1.52_1	yadi brāhmaṇaparisaṁ yadi gahapatiparisaṁ yadi samaṇaparisaṁ, visārado upasaṅkamati amaṅkubhūto,	2	
PA_dn_33:2.1.53	ayaṁ tatiyo ānisaṁso sīlavato sīlasampadāya.	2	
PA_dn_33:2.1.54	Puna caparaṁ, āvuso, sīlavā sīlasampanno asammūḷho kālaṁ karoti,	2	
PA_dn_33:2.1.55	ayaṁ catuttho ānisaṁso sīlavato sīlasampadāya.	2	
PA_dn_33:2.1.56	Puna caparaṁ, āvuso, sīlavā sīlasampanno kāyassa bhedā paraṁ maraṇā sugatiṁ saggaṁ lokaṁ upapajjati,	2	
PA_dn_33:2.1.57	ayaṁ pañcamo ānisaṁso sīlavato sīlasampadāya.	2	
PA_dn_33:2.1.58	Codakena, āvuso, bhikkhunā paraṁ codetukāmena pañca dhamme ajjhattaṁ upaṭṭhapetvā paro codetabbo.	2	
PA_dn_33:2.1.59	Kālena vakkhāmi no akālena,	2	
PA_dn_33:2.1.60	bhūtena vakkhāmi no abhūtena,	2	
PA_dn_33:2.1.61	saṇhena vakkhāmi no pharusena,	2	
PA_dn_33:2.1.62	atthasaṁhitena vakkhāmi no anatthasaṁhitena,	2	
PA_dn_33:2.1.63	mettacittena vakkhāmi no dosantarenāti.	2	
PA_dn_33:2.1.64	Codakena, āvuso, bhikkhunā paraṁ codetukāmena ime pañca dhamme ajjhattaṁ upaṭṭhapetvā paro codetabbo.	2	
PA_dn_33:2.1.65	Pañca padhāniyaṅgāni.	2	
PA_dn_33:2.1.66	Idhāvuso, bhikkhu saddho hoti, saddahati tathāgatassa bodhiṁ:	2	
PA_dn_33:2.1.67	‘itipi so bhagavā arahaṁ sammāsambuddho vijjācaraṇasampanno sugato, lokavidū anuttaro purisadammasārathi satthā devamanussānaṁ buddho bhagavā’ti.	2	
PA_dn_33:2.1.68	Appābādho hoti appātaṅko, samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.	2	
PA_dn_33:2.1.69	Asaṭho hoti amāyāvī, yathābhūtaṁ attānaṁ āvikattā satthari vā viññūsu vā sabrahmacārīsu.	2	
PA_dn_33:2.1.70	Āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	2	
PA_dn_33:2.1.71	Paññavā hoti udayatthagāminiyā paññāya samannāgato ariyāya nibbedhikāya sammādukkhakkhayagāminiyā.	2	
PA_dn_33:2.1.72	Pañca suddhāvāsā—	2	
PA_dn_33:2.1.73	avihā, atappā, sudassā, sudassī, akaniṭṭhā.	2	
PA_dn_33:2.1.74	Pañca anāgāmino—	2	
PA_dn_33:2.1.75	antarāparinibbāyī, upahaccaparinibbāyī, asaṅkhāraparinibbāyī, sasaṅkhāraparinibbāyī, uddhaṁsotoakaniṭṭhagāmī.	2	
PA_dn_33:2.1.76	Pañca cetokhilā.	2	
PA_dn_33:2.1.77	Idhāvuso, bhikkhu satthari kaṅkhati vicikicchati nādhimuccati na sampasīdati.	2	
PA_dn_33:2.1.78_0	Yo so, āvuso, bhikkhu satthari kaṅkhati vicikicchati nādhimuccati na sampasīdati,	2	
PA_dn_33:2.1.78_1	tassa cittaṁ na namati ātappāya anuyogāya sātaccāya padhānāya, yassa cittaṁ na namati	2	
PA_dn_33:2.1.78_2	ātappāya anuyogāya sātaccāya padhānāya, ayaṁ paṭhamo cetokhilo.	2	
PA_dn_33:2.1.79	Puna caparaṁ, āvuso, bhikkhu dhamme kaṅkhati vicikicchati …pe…	2	
PA_dn_33:2.1.80	saṅghe kaṅkhati vicikicchati …	2	
PA_dn_33:2.1.81	sikkhāya kaṅkhati vicikicchati …	2	
PA_dn_33:2.1.82	sabrahmacārīsu kupito hoti anattamano āhatacitto khilajāto.	2	
PA_dn_33:2.1.83_0	Yo so, āvuso, bhikkhu sabrahmacārīsu kupito hoti anattamano āhatacitto khilajāto,	2	
PA_dn_33:2.1.83_1	tassa cittaṁ na namati ātappāya anuyogāya sātaccāya padhānāya, yassa cittaṁ na namati	2	
PA_dn_33:2.1.83_2	ātappāya anuyogāya sātaccāya padhānāya, ayaṁ pañcamo cetokhilo.	2	
PA_dn_33:2.1.84	Pañca cetasovinibandhā.	2	
PA_dn_33:2.1.85	Idhāvuso, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.	2	
PA_dn_33:2.1.86	Yo so, āvuso, bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho, tassa cittaṁ na namati ātappāya anuyogāya sātaccāya padhānāya.	2	
PA_dn_33:2.1.87	Yassa cittaṁ na namati ātappāya anuyogāya sātaccāya padhānāya.	2	
PA_dn_33:2.1.88	Ayaṁ paṭhamo cetaso vinibandho.	2	
PA_dn_33:2.1.89	Puna caparaṁ, āvuso, bhikkhu kāye avītarāgo hoti …pe…	2	
PA_dn_33:2.1.90	rūpe avītarāgo hoti …pe…	2	
PA_dn_33:2.1.91	puna caparaṁ, āvuso, bhikkhu yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati …pe…	2	
PA_dn_33:2.1.92	puna caparaṁ, āvuso, bhikkhu aññataraṁ devanikāyaṁ paṇidhāya brahmacariyaṁ carati: ‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.	2	
PA_dn_33:2.1.93_0	Yo so, āvuso, bhikkhu aññataraṁ devanikāyaṁ paṇidhāya brahmacariyaṁ carati: ‘imināhaṁ	2	
PA_dn_33:2.1.93_1	sīlena vā vatena vā tapena vā brahmacariyena vā devo vā bhavissāmi devaññataro vā’ti,	2	
PA_dn_33:2.1.93_2	tassa cittaṁ na namati ātappāya anuyogāya sātaccāya padhānāya. Yassa cittaṁ na namati	2	
PA_dn_33:2.1.93_3	ātappāya anuyogāya sātaccāya padhānāya.	2	
PA_dn_33:2.1.94	Ayaṁ pañcamo cetaso vinibandho.	2	
PA_dn_33:2.1.95	Pañcindriyāni—	2	
PA_dn_33:2.1.96	cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ.	2	
PA_dn_33:2.1.97	Aparānipi pañcindriyāni—	2	
PA_dn_33:2.1.98	sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	2	
PA_dn_33:2.1.99	Aparānipi pañcindriyāni—	2	
PA_dn_33:2.1.100	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	2	
PA_dn_33:2.1.101	Pañca nissaraṇiyā dhātuyo.	2	
PA_dn_33:2.1.102	Idhāvuso, bhikkhuno kāme manasikaroto kāmesu cittaṁ na pakkhandati na pasīdati na santiṭṭhati na vimuccati.	2	
PA_dn_33:2.1.103	Nekkhammaṁ kho panassa manasikaroto nekkhamme cittaṁ pakkhandati pasīdati santiṭṭhati vimuccati.	2	
PA_dn_33:2.1.104	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ kāmehi.	2	
PA_dn_33:2.1.105	Ye ca kāmapaccayā uppajjanti āsavā vighātā pariḷāhā, mutto so tehi, na so taṁ vedanaṁ vedeti.	2	
PA_dn_33:2.1.106	Idamakkhātaṁ kāmānaṁ nissaraṇaṁ.	2	
PA_dn_33:2.1.107	Puna caparaṁ, āvuso, bhikkhuno byāpādaṁ manasikaroto byāpāde cittaṁ na pakkhandati na pasīdati na santiṭṭhati na vimuccati.	2	
PA_dn_33:2.1.108	Abyāpādaṁ kho panassa manasikaroto abyāpāde cittaṁ pakkhandati pasīdati santiṭṭhati vimuccati.	2	
PA_dn_33:2.1.109	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ byāpādena.	2	
PA_dn_33:2.1.110	Ye ca byāpādapaccayā uppajjanti āsavā vighātā pariḷāhā, mutto so tehi, na so taṁ vedanaṁ vedeti.	2	
PA_dn_33:2.1.111	Idamakkhātaṁ byāpādassa nissaraṇaṁ.	2	
PA_dn_33:2.1.112	Puna caparaṁ, āvuso, bhikkhuno vihesaṁ manasikaroto vihesāya cittaṁ na pakkhandati na pasīdati na santiṭṭhati na vimuccati.	2	
PA_dn_33:2.1.113	Avihesaṁ kho panassa manasikaroto avihesāya cittaṁ pakkhandati pasīdati santiṭṭhati vimuccati.	2	
PA_dn_33:2.1.114	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ vihesāya.	2	
PA_dn_33:2.1.115	Ye ca vihesāpaccayā uppajjanti āsavā vighātā pariḷāhā, mutto so tehi, na so taṁ vedanaṁ vedeti.	2	
PA_dn_33:2.1.116	Idamakkhātaṁ vihesāya nissaraṇaṁ.	2	
PA_dn_33:2.1.117	Puna caparaṁ, āvuso, bhikkhuno rūpe manasikaroto rūpesu cittaṁ na pakkhandati na pasīdati na santiṭṭhati na vimuccati.	2	
PA_dn_33:2.1.118	Arūpaṁ kho panassa manasikaroto arūpe cittaṁ pakkhandati pasīdati santiṭṭhati vimuccati.	2	
PA_dn_33:2.1.119	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ rūpehi.	2	
PA_dn_33:2.1.120	Ye ca rūpapaccayā uppajjanti āsavā vighātā pariḷāhā, mutto so tehi, na so taṁ vedanaṁ vedeti.	2	
PA_dn_33:2.1.121	Idamakkhātaṁ rūpānaṁ nissaraṇaṁ.	2	
PA_dn_33:2.1.122	Puna caparaṁ, āvuso, bhikkhuno sakkāyaṁ manasikaroto sakkāye cittaṁ na pakkhandati na pasīdati na santiṭṭhati na vimuccati.	2	
PA_dn_33:2.1.123	Sakkāyanirodhaṁ kho panassa manasikaroto sakkāyanirodhe cittaṁ pakkhandati pasīdati santiṭṭhati vimuccati.	2	
PA_dn_33:2.1.124	Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ sakkāyena.	2	
PA_dn_33:2.1.125	Ye ca sakkāyapaccayā uppajjanti āsavā vighātā pariḷāhā, mutto so tehi, na so taṁ vedanaṁ vedeti.	2	
PA_dn_33:2.1.126	Idamakkhātaṁ sakkāyassa nissaraṇaṁ.	2	
PA_dn_33:2.1.127	Pañca vimuttāyatanāni.	2	
PA_dn_33:2.1.128	Idhāvuso, bhikkhuno satthā dhammaṁ deseti aññataro vā garuṭṭhāniyo sabrahmacārī.	2	
PA_dn_33:2.1.129	Yathā yathā, āvuso, bhikkhuno satthā dhammaṁ deseti aññataro vā garuṭṭhāniyo sabrahmacārī tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.	2	
PA_dn_33:2.1.130	Tassa atthapaṭisaṁvedino dhammapaṭisaṁvedino pāmojjaṁ jāyati, pamuditassa pīti jāyati, pītimanassa kāyo passambhati, passaddhakāyo sukhaṁ vedeti, sukhino cittaṁ samādhiyati.	2	
PA_dn_33:2.1.131	Idaṁ paṭhamaṁ vimuttāyatanaṁ.	2	
PA_dn_33:2.1.132	Puna caparaṁ, āvuso, bhikkhuno na heva kho satthā dhammaṁ deseti aññataro vā garuṭṭhāniyo sabrahmacārī, api ca kho yathāsutaṁ yathāpariyattaṁ dhammaṁ vitthārena paresaṁ deseti …pe…	2	
PA_dn_33:2.1.133	api ca kho yathāsutaṁ yathāpariyattaṁ dhammaṁ vitthārena sajjhāyaṁ karoti …pe…	2	
PA_dn_33:2.1.134	api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati …pe…	2	
PA_dn_33:2.1.135	api ca khvassa aññataraṁ samādhinimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.	2	
PA_dn_33:2.1.136_0	Yathā yathā, āvuso, bhikkhuno aññataraṁ samādhinimittaṁ suggahitaṁ hoti sumanasikataṁ	2	
PA_dn_33:2.1.136_1	sūpadhāritaṁ suppaṭividdhaṁ paññāya tathā tathā so tasmiṁ dhamme atthapaṭisaṁvedī	2	
PA_dn_33:2.1.136_2	ca hoti dhammapaṭisaṁvedī ca.	2	
PA_dn_33:2.1.137	Tassa atthapaṭisaṁvedino dhammapaṭisaṁvedino pāmojjaṁ jāyati, pamuditassa pīti jāyati, pītimanassa kāyo passambhati, passaddhakāyo sukhaṁ vedeti, sukhino cittaṁ samādhiyati.	2	
PA_dn_33:2.1.138	Idaṁ pañcamaṁ vimuttāyatanaṁ.	2	
PA_dn_33:2.1.139	Pañca vimuttiparipācanīyā saññā—	2	
PA_dn_33:2.1.140	aniccasaññā, anicce dukkhasaññā, dukkhe anattasaññā, pahānasaññā, virāgasaññā.	2	
PA_dn_33:2.1.141	Ime kho, āvuso, tena bhagavatā jānatā passatā arahatā sammāsambuddhena pañca dhammā sammadakkhātā;	2	
PA_dn_33:2.1.142	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.2.0	6. Chakka	2	
PA_dn_33:2.2.1	Atthi kho, āvuso, tena bhagavatā jānatā passatā arahatā sammāsambuddhena cha dhammā sammadakkhātā;	2	
PA_dn_33:2.2.2	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.2.3	Katame cha?	2	
PA_dn_33:2.2.4	Cha ajjhattikāni āyatanāni—	2	
PA_dn_33:2.2.5	cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, manāyatanaṁ.	2	
PA_dn_33:2.2.6	Cha bāhirāni āyatanāni—	2	
PA_dn_33:2.2.7	rūpāyatanaṁ, saddāyatanaṁ, gandhāyatanaṁ, rasāyatanaṁ, phoṭṭhabbāyatanaṁ, dhammāyatanaṁ.	2	
PA_dn_33:2.2.8	Cha viññāṇakāyā—	2	
PA_dn_33:2.2.9	cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.	2	
PA_dn_33:2.2.10	Cha phassakāyā—	2	
PA_dn_33:2.2.11	cakkhusamphasso, sotasamphasso, ghānasamphasso, jivhāsamphasso, kāyasamphasso, manosamphasso.	2	
PA_dn_33:2.2.12	Cha vedanākāyā—	2	
PA_dn_33:2.2.13	cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manosamphassajā vedanā.	2	
PA_dn_33:2.2.14	Cha saññākāyā—	2	
PA_dn_33:2.2.15	rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.	2	
PA_dn_33:2.2.16	Cha sañcetanākāyā—	2	
PA_dn_33:2.2.17	rūpasañcetanā, saddasañcetanā, gandhasañcetanā, rasasañcetanā, phoṭṭhabbasañcetanā, dhammasañcetanā.	2	
PA_dn_33:2.2.18	Cha taṇhākāyā—	2	
PA_dn_33:2.2.19	rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.	2	
PA_dn_33:2.2.20	Cha agāravā.	2	
PA_dn_33:2.2.21_0	Idhāvuso, bhikkhu satthari agāravo viharati appatisso; dhamme agāravo viharati appatisso;	2	
PA_dn_33:2.2.21_1	saṅghe agāravo viharati appatisso; sikkhāya agāravo viharati appatisso; appamāde	2	
PA_dn_33:2.2.21_2	agāravo viharati appatisso; paṭisanthāre agāravo viharati appatisso.	2	
PA_dn_33:2.2.22	Cha gāravā.	2	
PA_dn_33:2.2.23_0	Idhāvuso, bhikkhu satthari sagāravo viharati sappatisso; dhamme sagāravo viharati	2	
PA_dn_33:2.2.23_1	sappatisso; saṅghe sagāravo viharati sappatisso; sikkhāya sagāravo viharati sappatisso;	2	
PA_dn_33:2.2.23_2	appamāde sagāravo viharati sappatisso; paṭisanthāre sagāravo viharati sappatisso.	2	
PA_dn_33:2.2.24	Cha somanassūpavicārā.	2	
PA_dn_33:2.2.25	Cakkhunā rūpaṁ disvā somanassaṭṭhāniyaṁ rūpaṁ upavicarati;	2	
PA_dn_33:2.2.26	sotena saddaṁ sutvā …	2	
PA_dn_33:2.2.27	ghānena gandhaṁ ghāyitvā …	2	
PA_dn_33:2.2.28	jivhāya rasaṁ sāyitvā …	2	
PA_dn_33:2.2.29	kāyena phoṭṭhabbaṁ phusitvā.	2	
PA_dn_33:2.2.30	Manasā dhammaṁ viññāya somanassaṭṭhāniyaṁ dhammaṁ upavicarati.	2	
PA_dn_33:2.2.31	Cha domanassūpavicārā.	2	
PA_dn_33:2.2.32	Cakkhunā rūpaṁ disvā domanassaṭṭhāniyaṁ rūpaṁ upavicarati …pe…	2	
PA_dn_33:2.2.33	manasā dhammaṁ viññāya domanassaṭṭhāniyaṁ dhammaṁ upavicarati.	2	
PA_dn_33:2.2.34	Cha upekkhūpavicārā.	2	
PA_dn_33:2.2.35	Cakkhunā rūpaṁ disvā upekkhāṭṭhāniyaṁ rūpaṁ upavicarati …pe…	2	
PA_dn_33:2.2.36	manasā dhammaṁ viññāya upekkhāṭṭhāniyaṁ dhammaṁ upavicarati.	2	
PA_dn_33:2.2.37	Cha sāraṇīyā dhammā.	2	
PA_dn_33:2.2.38	Idhāvuso, bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca.	2	
PA_dn_33:2.2.39	Ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	2	
PA_dn_33:2.2.40	Puna caparaṁ, āvuso, bhikkhuno mettaṁ vacīkammaṁ paccupaṭṭhitaṁ hoti sabrahmacārīsu āvi ceva raho ca.	2	
PA_dn_33:2.2.41	Ayampi dhammo sāraṇīyo …pe… ekībhāvāya saṁvattati.	2	
PA_dn_33:2.2.42	Puna caparaṁ, āvuso, bhikkhuno mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca.	2	
PA_dn_33:2.2.43	Ayampi dhammo sāraṇīyo …pe… ekībhāvāya saṁvattati.	2	
PA_dn_33:2.2.44_0	Puna caparaṁ, āvuso, bhikkhu ye te lābhā dhammikā dhammaladdhā antamaso pattapariyāpannamattampi,	2	
PA_dn_33:2.2.44_1	tathārūpehi lābhehi appaṭivibhattabhogī hoti sīlavantehi sabrahmacārīhi sādhāraṇabhogī.	2	
PA_dn_33:2.2.45	Ayampi dhammo sāraṇīyo …pe… ekībhāvāya saṁvattati.	2	
PA_dn_33:2.2.46_0	Puna caparaṁ, āvuso, bhikkhu yāni tāni sīlāni akhaṇḍāni acchiddāni asabalāni akammāsāni	2	
PA_dn_33:2.2.46_1	bhujissāni viññuppasatthāni aparāmaṭṭhāni samādhisaṁvattanikāni, tathārūpesu sīlesu	2	
PA_dn_33:2.2.46_2	sīlasāmaññagato viharati sabrahmacārīhi āvi ceva raho ca.	2	
PA_dn_33:2.2.47	Ayampi dhammo sāraṇīyo …pe… ekībhāvāya saṁvattati.	2	
PA_dn_33:2.2.48	Puna caparaṁ, āvuso, bhikkhu yāyaṁ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharati sabrahmacārīhi āvi ceva raho ca.	2	
PA_dn_33:2.2.49	Ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	2	
PA_dn_33:2.2.50	Cha vivādamūlāni.	2	
PA_dn_33:2.2.51	Idhāvuso, bhikkhu kodhano hoti upanāhī.	2	
PA_dn_33:2.2.52_0	Yo so, āvuso, bhikkhu kodhano hoti upanāhī, so sattharipi agāravo viharati appatisso,	2	
PA_dn_33:2.2.52_1	dhammepi agāravo viharati appatisso, saṅghepi agāravo viharati appatisso, sikkhāyapi	2	
PA_dn_33:2.2.52_2	na paripūrakārī hoti.	2	
PA_dn_33:2.2.53_0	Yo so, āvuso, bhikkhu satthari agāravo viharati appatisso, dhamme agāravo viharati	2	
PA_dn_33:2.2.53_1	appatisso, saṅghe agāravo viharati appatisso, sikkhāya na paripūrakārī, so saṅghe	2	
PA_dn_33:2.2.53_2	vivādaṁ janeti. Yo hoti vivādo bahujanāhitāya bahujanāsukhāya anatthāya ahitāya dukkhāya devamanussānaṁ.	2	
PA_dn_33:2.2.54	Evarūpañce tumhe, āvuso, vivādamūlaṁ ajjhattaṁ vā bahiddhā vā samanupasseyyātha. Tatra tumhe, āvuso, tasseva pāpakassa vivādamūlassa pahānāya vāyameyyātha.	2	
PA_dn_33:2.2.55	Evarūpañce tumhe, āvuso, vivādamūlaṁ ajjhattaṁ vā bahiddhā vā na samanupasseyyātha. Tatra tumhe, āvuso, tasseva pāpakassa vivādamūlassa āyatiṁ anavassavāya paṭipajjeyyātha.	2	
PA_dn_33:2.2.56	Evametassa pāpakassa vivādamūlassa pahānaṁ hoti. Evametassa pāpakassa vivādamūlassa āyatiṁ anavassavo hoti.	2	
PA_dn_33:2.2.57	Puna caparaṁ, āvuso, bhikkhu makkhī hoti paḷāsī …pe…	2	
PA_dn_33:2.2.58	issukī hoti maccharī …pe…	2	
PA_dn_33:2.2.59	saṭho hoti māyāvī …	2	
PA_dn_33:2.2.60	pāpiccho hoti micchādiṭṭhī …	2	
PA_dn_33:2.2.61	sandiṭṭhiparāmāsī hoti ādhānaggāhī duppaṭinissaggī …pe…	2	
PA_dn_33:2.2.62_0	yo so, āvuso, bhikkhu sandiṭṭhiparāmāsī hoti ādhānaggāhī duppaṭinissaggī, so sattharipi	2	
PA_dn_33:2.2.62_1	agāravo viharati appatisso, dhammepi agāravo viharati appatisso, saṅghepi agāravo	2	
PA_dn_33:2.2.62_2	viharati appatisso, sikkhāyapi na paripūrakārī hoti.	2	
PA_dn_33:2.2.63_0	Yo so, āvuso, bhikkhu satthari agāravo viharati appatisso, dhamme agāravo viharati	2	
PA_dn_33:2.2.63_1	appatisso, saṅghe agāravo viharati appatisso, sikkhāya na paripūrakārī, so saṅghe	2	
PA_dn_33:2.2.63_2	vivādaṁ janeti. Yo hoti vivādo bahujanāhitāya bahujanāsukhāya anatthāya ahitāya dukkhāya devamanussānaṁ.	2	
PA_dn_33:2.2.64	Evarūpañce tumhe, āvuso, vivādamūlaṁ ajjhattaṁ vā bahiddhā vā samanupasseyyātha. Tatra tumhe, āvuso, tasseva pāpakassa vivādamūlassa pahānāya vāyameyyātha.	2	
PA_dn_33:2.2.65	Evarūpañce tumhe, āvuso, vivādamūlaṁ ajjhattaṁ vā bahiddhā vā na samanupasseyyātha. Tatra tumhe, āvuso, tasseva pāpakassa vivādamūlassa āyatiṁ anavassavāya paṭipajjeyyātha.	2	
PA_dn_33:2.2.66	Evametassa pāpakassa vivādamūlassa pahānaṁ hoti. Evametassa pāpakassa vivādamūlassa āyatiṁ anavassavo hoti.	2	
PA_dn_33:2.2.67	Cha dhātuyo—	2	
PA_dn_33:2.2.68	pathavīdhātu, āpodhātu, tejodhātu, vāyodhātu, ākāsadhātu, viññāṇadhātu.	2	
PA_dn_33:2.2.69	Cha nissaraṇiyā dhātuyo.	2	
PA_dn_33:2.2.70	Idhāvuso, bhikkhu evaṁ vadeyya:	2	
PA_dn_33:2.2.71	‘mettā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā,	2	
PA_dn_33:2.2.72	atha ca pana me byāpādo cittaṁ pariyādāya tiṭṭhatī’ti.	2	
PA_dn_33:2.2.73	So ‘mā hevan’tissa vacanīyo, ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.74	Aṭṭhānametaṁ, āvuso, anavakāso, yaṁ mettāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya.	2	
PA_dn_33:2.2.75	Atha ca panassa byāpādo cittaṁ pariyādāya ṭhassati, netaṁ ṭhānaṁ vijjati.	2	
PA_dn_33:2.2.76	Nissaraṇaṁ hetaṁ, āvuso, byāpādassa, yadidaṁ mettā cetovimuttī’ti.	2	
PA_dn_33:2.2.77	Idha panāvuso, bhikkhu evaṁ vadeyya:	2	
PA_dn_33:2.2.78	‘karuṇā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā.	2	
PA_dn_33:2.2.79	Atha ca pana me vihesā cittaṁ pariyādāya tiṭṭhatī’ti,	2	
PA_dn_33:2.2.80	so ‘mā hevan’tissa vacanīyo ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.81	Aṭṭhānametaṁ, āvuso, anavakāso, yaṁ karuṇāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya,	2	
PA_dn_33:2.2.82	atha ca panassa vihesā cittaṁ pariyādāya ṭhassati, netaṁ ṭhānaṁ vijjati.	2	
PA_dn_33:2.2.83	Nissaraṇaṁ hetaṁ, āvuso, vihesāya, yadidaṁ karuṇā cetovimuttī’ti.	2	
PA_dn_33:2.2.84	Idha panāvuso, bhikkhu evaṁ vadeyya:	2	
PA_dn_33:2.2.85	‘muditā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā.	2	
PA_dn_33:2.2.86	Atha ca pana me arati cittaṁ pariyādāya tiṭṭhatī’ti,	2	
PA_dn_33:2.2.87	so ‘mā hevan’tissa vacanīyo ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.88	Aṭṭhānametaṁ, āvuso, anavakāso, yaṁ muditāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya,	2	
PA_dn_33:2.2.89	atha ca panassa arati cittaṁ pariyādāya ṭhassati, netaṁ ṭhānaṁ vijjati.	2	
PA_dn_33:2.2.90	Nissaraṇaṁ hetaṁ, āvuso, aratiyā, yadidaṁ muditā cetovimuttī’ti.	2	
PA_dn_33:2.2.91	Idha panāvuso, bhikkhu evaṁ vadeyya:	2	
PA_dn_33:2.2.92	‘upekkhā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā.	2	
PA_dn_33:2.2.93	Atha ca pana me rāgo cittaṁ pariyādāya tiṭṭhatī’ti.	2	
PA_dn_33:2.2.94	So ‘mā hevan’tissa vacanīyo ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.95	Aṭṭhānametaṁ, āvuso, anavakāso, yaṁ upekkhāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya,	2	
PA_dn_33:2.2.96	atha ca panassa rāgo cittaṁ pariyādāya ṭhassati netaṁ ṭhānaṁ vijjati.	2	
PA_dn_33:2.2.97	Nissaraṇaṁ hetaṁ, āvuso, rāgassa, yadidaṁ upekkhā cetovimuttī’ti.	2	
PA_dn_33:2.2.98	Idha panāvuso, bhikkhu evaṁ vadeyya:	2	
PA_dn_33:2.2.99	‘animittā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā.	2	
PA_dn_33:2.2.100	Atha ca pana me nimittānusāri viññāṇaṁ hotī’ti.	2	
PA_dn_33:2.2.101	So ‘mā hevan’tissa vacanīyo ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.102	Aṭṭhānametaṁ, āvuso, anavakāso, yaṁ animittāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya,	2	
PA_dn_33:2.2.103	atha ca panassa nimittānusāri viññāṇaṁ bhavissati, netaṁ ṭhānaṁ vijjati.	2	
PA_dn_33:2.2.104	Nissaraṇaṁ hetaṁ, āvuso, sabbanimittānaṁ, yadidaṁ animittā cetovimuttī’ti.	2	
PA_dn_33:2.2.105	Idha panāvuso, bhikkhu evaṁ vadeyya:	2	
PA_dn_33:2.2.106	‘asmīti kho me vigataṁ, ayamahamasmīti na samanupassāmi,	2	
PA_dn_33:2.2.107	atha ca pana me vicikicchākathaṅkathāsallaṁ cittaṁ pariyādāya tiṭṭhatī’ti.	2	
PA_dn_33:2.2.108	So ‘mā hevan’tissa vacanīyo ‘māyasmā evaṁ avaca, mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	2	
PA_dn_33:2.2.109	Aṭṭhānametaṁ, āvuso, anavakāso, yaṁ asmīti vigate ayamahamasmīti asamanupassato,	2	
PA_dn_33:2.2.110	atha ca panassa vicikicchākathaṅkathāsallaṁ cittaṁ pariyādāya ṭhassati, netaṁ ṭhānaṁ vijjati.	2	
PA_dn_33:2.2.111	Nissaraṇaṁ hetaṁ, āvuso, vicikicchākathaṅkathāsallassa, yadidaṁ asmimānasamugghāto’ti.	2	
PA_dn_33:2.2.112	Cha anuttariyāni—	2	
PA_dn_33:2.2.113	dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ, anussatānuttariyaṁ.	2	
PA_dn_33:2.2.114	Cha anussatiṭṭhānāni—	2	
PA_dn_33:2.2.115	buddhānussati, dhammānussati, saṅghānussati, sīlānussati, cāgānussati, devatānussati.	2	
PA_dn_33:2.2.116	Cha satatavihārā.	2	
PA_dn_33:2.2.117	Idhāvuso, bhikkhu cakkhunā rūpaṁ disvā neva sumano hoti na dummano, upekkhako viharati sato sampajāno.	2	
PA_dn_33:2.2.118	Sotena saddaṁ sutvā …pe…	2	
PA_dn_33:2.2.119	manasā dhammaṁ viññāya neva sumano hoti na dummano, upekkhako viharati sato sampajāno.	2	
PA_dn_33:2.2.120	Chaḷābhijātiyo.	2	
PA_dn_33:2.2.121	Idhāvuso, ekacco kaṇhābhijātiko samāno kaṇhaṁ dhammaṁ abhijāyati.	2	
PA_dn_33:2.2.122	Idha panāvuso, ekacco kaṇhābhijātiko samāno sukkaṁ dhammaṁ abhijāyati.	2	
PA_dn_33:2.2.123	Idha panāvuso, ekacco kaṇhābhijātiko samāno akaṇhaṁ asukkaṁ nibbānaṁ abhijāyati.	2	
PA_dn_33:2.2.124	Idha panāvuso, ekacco sukkābhijātiko samāno sukkaṁ dhammaṁ abhijāyati.	2	
PA_dn_33:2.2.125	Idha panāvuso, ekacco sukkābhijātiko samāno kaṇhaṁ dhammaṁ abhijāyati.	2	
PA_dn_33:2.2.126	Idha panāvuso, ekacco sukkābhijātiko samāno akaṇhaṁ asukkaṁ nibbānaṁ abhijāyati.	2	
PA_dn_33:2.2.127	Cha nibbedhabhāgiyā saññā—	2	
PA_dn_33:2.2.128	aniccasaññā anicce, dukkhasaññā dukkhe, anattasaññā, pahānasaññā, virāgasaññā, nirodhasaññā.	2	
PA_dn_33:2.2.129	Ime kho, āvuso, tena bhagavatā jānatā passatā arahatā sammāsambuddhena cha dhammā sammadakkhātā;	2	
PA_dn_33:2.2.130	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.3.0	7. Sattaka	2	
PA_dn_33:2.3.1	Atthi kho, āvuso, tena bhagavatā jānatā passatā arahatā sammāsambuddhena satta dhammā sammadakkhātā;	2	
PA_dn_33:2.3.2	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.3.3	Katame satta?	2	
PA_dn_33:2.3.4	Satta ariyadhanāni—	2	
PA_dn_33:2.3.5	saddhādhanaṁ, sīladhanaṁ, hiridhanaṁ, ottappadhanaṁ, sutadhanaṁ, cāgadhanaṁ, paññādhanaṁ.	2	
PA_dn_33:2.3.6	Satta bojjhaṅgā—	2	
PA_dn_33:2.3.7	satisambojjhaṅgo, dhammavicayasambojjhaṅgo, vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo.	2	
PA_dn_33:2.3.8	Satta samādhiparikkhārā—	2	
PA_dn_33:2.3.9	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati.	2	
PA_dn_33:2.3.10	Satta asaddhammā—	2	
PA_dn_33:2.3.11	idhāvuso, bhikkhu assaddho hoti, ahiriko hoti, anottappī hoti, appassuto hoti, kusīto hoti, muṭṭhassati hoti, duppañño hoti.	2	
PA_dn_33:2.3.12	Satta saddhammā—	2	
PA_dn_33:2.3.13	idhāvuso, bhikkhu saddho hoti, hirimā hoti, ottappī hoti, bahussuto hoti, āraddhavīriyo hoti, upaṭṭhitassati hoti, paññavā hoti.	2	
PA_dn_33:2.3.14	Satta sappurisadhammā—	2	
PA_dn_33:2.3.15	idhāvuso, bhikkhu dhammaññū ca hoti atthaññū ca attaññū ca mattaññū ca kālaññū ca parisaññū ca puggalaññū ca.	2	
PA_dn_33:2.3.16	Satta niddasavatthūni.	2	
PA_dn_33:2.3.17	Idhāvuso, bhikkhu sikkhāsamādāne tibbacchando hoti, āyatiñca sikkhāsamādāne avigatapemo.	2	
PA_dn_33:2.3.18	Dhammanisantiyā tibbacchando hoti, āyatiñca dhammanisantiyā avigatapemo.	2	
PA_dn_33:2.3.19	Icchāvinaye tibbacchando hoti, āyatiñca icchāvinaye avigatapemo.	2	
PA_dn_33:2.3.20	Paṭisallāne tibbacchando hoti, āyatiñca paṭisallāne avigatapemo.	2	
PA_dn_33:2.3.21	Vīriyārambhe tibbacchando hoti, āyatiñca vīriyārambhe avigatapemo.	2	
PA_dn_33:2.3.22	Satinepakke tibbacchando hoti, āyatiñca satinepakke avigatapemo.	2	
PA_dn_33:2.3.23	Diṭṭhipaṭivedhe tibbacchando hoti, āyatiñca diṭṭhipaṭivedhe avigatapemo.	2	
PA_dn_33:2.3.24	Satta saññā—	2	
PA_dn_33:2.3.25	aniccasaññā, anattasaññā, asubhasaññā, ādīnavasaññā, pahānasaññā, virāgasaññā, nirodhasaññā.	2	
PA_dn_33:2.3.26	Satta balāni—	2	
PA_dn_33:2.3.27	saddhābalaṁ, vīriyabalaṁ, hiribalaṁ, ottappabalaṁ, satibalaṁ, samādhibalaṁ, paññābalaṁ.	2	
PA_dn_33:2.3.28	Satta viññāṇaṭṭhitiyo.	2	
PA_dn_33:2.3.29	Santāvuso, sattā nānattakāyā nānattasaññino, seyyathāpi manussā ekacce ca devā ekacce ca vinipātikā.	2	
PA_dn_33:2.3.30	Ayaṁ paṭhamā viññāṇaṭṭhiti.	2	
PA_dn_33:2.3.31	Santāvuso, sattā nānattakāyā ekattasaññino seyyathāpi devā brahmakāyikā paṭhamābhinibbattā.	2	
PA_dn_33:2.3.32	Ayaṁ dutiyā viññāṇaṭṭhiti.	2	
PA_dn_33:2.3.33	Santāvuso, sattā ekattakāyā nānattasaññino seyyathāpi devā ābhassarā.	2	
PA_dn_33:2.3.34	Ayaṁ tatiyā viññāṇaṭṭhiti.	2	
PA_dn_33:2.3.35	Santāvuso, sattā ekattakāyā ekattasaññino seyyathāpi devā subhakiṇhā.	2	
PA_dn_33:2.3.36	Ayaṁ catutthī viññāṇaṭṭhiti.	2	
PA_dn_33:2.3.37	Santāvuso, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā.	2	
PA_dn_33:2.3.38	Ayaṁ pañcamī viññāṇaṭṭhiti.	2	
PA_dn_33:2.3.39	Santāvuso, sattā sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanūpagā.	2	
PA_dn_33:2.3.40	Ayaṁ chaṭṭhī viññāṇaṭṭhiti.	2	
PA_dn_33:2.3.41	Santāvuso, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā.	2	
PA_dn_33:2.3.42	Ayaṁ sattamī viññāṇaṭṭhiti.	2	
PA_dn_33:2.3.43	Satta puggalā dakkhiṇeyyā—	2	
PA_dn_33:2.3.44	ubhatobhāgavimutto, paññāvimutto, kāyasakkhi, diṭṭhippatto, saddhāvimutto, dhammānusārī, saddhānusārī.	2	
PA_dn_33:2.3.45	Satta anusayā—	2	
PA_dn_33:2.3.46	kāmarāgānusayo, paṭighānusayo, diṭṭhānusayo, vicikicchānusayo, mānānusayo, bhavarāgānusayo, avijjānusayo.	2	
PA_dn_33:2.3.47	Satta saṁyojanāni—	2	
PA_dn_33:2.3.48	anunayasaṁyojanaṁ, paṭighasaṁyojanaṁ, diṭṭhisaṁyojanaṁ, vicikicchāsaṁyojanaṁ, mānasaṁyojanaṁ, bhavarāgasaṁyojanaṁ, avijjāsaṁyojanaṁ.	2	
PA_dn_33:2.3.49	Satta adhikaraṇasamathā—	2	
PA_dn_33:2.3.50_0	uppannuppannānaṁ adhikaraṇānaṁ samathāya vūpasamāya sammukhāvinayo dātabbo, sativinayo	2	
PA_dn_33:2.3.50_1	dātabbo, amūḷhavinayo dātabbo, paṭiññāya kāretabbaṁ, yebhuyyasikā, tassapāpiyasikā, tiṇavatthārako.	2	
PA_dn_33:2.3.51	Ime kho, āvuso, tena bhagavatā jānatā passatā arahatā sammāsambuddhena satta dhammā sammadakkhātā;	2	
PA_dn_33:2.3.52	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	2	
PA_dn_33:2.3.53	Dutiyabhāṇavāro niṭṭhito.	2	
PA_dn_33:3.1.0	8. Aṭṭhaka	3	
PA_dn_33:3.1.1	Atthi kho, āvuso, tena bhagavatā jānatā passatā arahatā sammāsambuddhena aṭṭha dhammā sammadakkhātā;	3	
PA_dn_33:3.1.2	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	3	
PA_dn_33:3.1.3	Katame aṭṭha?	3	
PA_dn_33:3.1.4	Aṭṭha micchattā—	3	
PA_dn_33:3.1.5	micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo micchāsati, micchāsamādhi.	3	
PA_dn_33:3.1.6	Aṭṭha sammattā—	3	
PA_dn_33:3.1.7	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	3	
PA_dn_33:3.1.8	Aṭṭha puggalā dakkhiṇeyyā—	3	
PA_dn_33:3.1.9_0	sotāpanno, sotāpattiphalasacchikiriyāya paṭipanno; sakadāgāmī, sakadāgāmiphalasacchikiriyāya	3	
PA_dn_33:3.1.9_1	paṭipanno; anāgāmī, anāgāmiphalasacchikiriyāya paṭipanno; arahā, arahattaphalasacchikiriyāya paṭipanno.	3	
PA_dn_33:3.1.10	Aṭṭha kusītavatthūni.	3	
PA_dn_33:3.1.11	Idhāvuso, bhikkhunā kammaṁ kātabbaṁ hoti.	3	
PA_dn_33:3.1.12	Tassa evaṁ hoti:	3	
PA_dn_33:3.1.13	‘kammaṁ kho me kātabbaṁ bhavissati, kammaṁ kho pana me karontassa kāyo kilamissati, handāhaṁ nipajjāmī’ti.	3	
PA_dn_33:3.1.14	So nipajjati na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	3	
PA_dn_33:3.1.15	Idaṁ paṭhamaṁ kusītavatthu.	3	
PA_dn_33:3.1.16	Puna caparaṁ, āvuso, bhikkhunā kammaṁ kataṁ hoti.	3	
PA_dn_33:3.1.17	Tassa evaṁ hoti:	3	
PA_dn_33:3.1.18	‘ahaṁ kho kammaṁ akāsiṁ, kammaṁ kho pana me karontassa kāyo kilanto, handāhaṁ nipajjāmī’ti.	3	
PA_dn_33:3.1.19	So nipajjati na vīriyaṁ ārabhati …pe…	3	
PA_dn_33:3.1.20	idaṁ dutiyaṁ kusītavatthu.	3	
PA_dn_33:3.1.21	Puna caparaṁ, āvuso, bhikkhunā maggo gantabbo hoti.	3	
PA_dn_33:3.1.22	Tassa evaṁ hoti:	3	
PA_dn_33:3.1.23	‘maggo kho me gantabbo bhavissati, maggaṁ kho pana me gacchantassa kāyo kilamissati, handāhaṁ nipajjāmī’ti.	3	
PA_dn_33:3.1.24	So nipajjati na vīriyaṁ ārabhati …	3	
PA_dn_33:3.1.25	idaṁ tatiyaṁ kusītavatthu.	3	
PA_dn_33:3.1.26	Puna caparaṁ, āvuso, bhikkhunā maggo gato hoti.	3	
PA_dn_33:3.1.27	Tassa evaṁ hoti:	3	
PA_dn_33:3.1.28	‘ahaṁ kho maggaṁ agamāsiṁ, maggaṁ kho pana me gacchantassa kāyo kilanto, handāhaṁ nipajjāmī’ti.	3	
PA_dn_33:3.1.29	So nipajjati na vīriyaṁ ārabhati …	3	
PA_dn_33:3.1.30	idaṁ catutthaṁ kusītavatthu.	3	
PA_dn_33:3.1.31	Puna caparaṁ, āvuso, bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.	3	
PA_dn_33:3.1.32	Tassa evaṁ hoti:	3	
PA_dn_33:3.1.33	‘ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo kilanto akammañño, handāhaṁ nipajjāmī’ti.	3	
PA_dn_33:3.1.34	So nipajjati na vīriyaṁ ārabhati …	3	
PA_dn_33:3.1.35	idaṁ pañcamaṁ kusītavatthu.	3	
PA_dn_33:3.1.36	Puna caparaṁ, āvuso, bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.	3	
PA_dn_33:3.1.37	Tassa evaṁ hoti:	3	
PA_dn_33:3.1.38_0	‘ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa	3	
PA_dn_33:3.1.38_1	yāvadatthaṁ pāripūriṁ, tassa me kāyo garuko akammañño, māsācitaṁ maññe, handāhaṁ nipajjāmī’ti.	3	
PA_dn_33:3.1.39	So nipajjati na vīriyaṁ ārabhati …	3	
PA_dn_33:3.1.40	idaṁ chaṭṭhaṁ kusītavatthu.	3	
PA_dn_33:3.1.41	Puna caparaṁ, āvuso, bhikkhuno uppanno hoti appamattako ābādho.	3	
PA_dn_33:3.1.42	Tassa evaṁ hoti:	3	
PA_dn_33:3.1.43	‘uppanno kho me ayaṁ appamattako ābādho;	3	
PA_dn_33:3.1.44	atthi kappo nipajjituṁ, handāhaṁ nipajjāmī’ti.	3	
PA_dn_33:3.1.45	So nipajjati na vīriyaṁ ārabhati …	3	
PA_dn_33:3.1.46	idaṁ sattamaṁ kusītavatthu.	3	
PA_dn_33:3.1.47	Puna caparaṁ, āvuso, bhikkhu gilānā vuṭṭhito hoti aciravuṭṭhito gelaññā.	3	
PA_dn_33:3.1.48	Tassa evaṁ hoti:	3	
PA_dn_33:3.1.49	‘ahaṁ kho gilānā vuṭṭhito aciravuṭṭhito gelaññā, tassa me kāyo dubbalo akammañño, handāhaṁ nipajjāmī’ti.	3	
PA_dn_33:3.1.50	So nipajjati na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	3	
PA_dn_33:3.1.51	Idaṁ aṭṭhamaṁ kusītavatthu.	3	
PA_dn_33:3.1.52	Aṭṭha ārambhavatthūni.	3	
PA_dn_33:3.1.53	Idhāvuso, bhikkhunā kammaṁ kātabbaṁ hoti.	3	
PA_dn_33:3.1.54	Tassa evaṁ hoti:	3	
PA_dn_33:3.1.55_0	‘kammaṁ kho me kātabbaṁ bhavissati, kammaṁ kho pana me karontena na sukaraṁ buddhānaṁ	3	
PA_dn_33:3.1.55_1	sāsanaṁ manasi kātuṁ, handāhaṁ vīriyaṁ ārabhāmi appattassa pattiyā anadhigatassa	3	
PA_dn_33:3.1.55_2	adhigamāya, asacchikatassa sacchikiriyāyā’ti.	3	
PA_dn_33:3.1.56	So vīriyaṁ ārabhati appattassa pattiyā, anadhigatassa adhigamāya asacchikatassa sacchikiriyāya.	3	
PA_dn_33:3.1.57	Idaṁ paṭhamaṁ ārambhavatthu.	3	
PA_dn_33:3.1.58	Puna caparaṁ, āvuso, bhikkhunā kammaṁ kataṁ hoti.	3	
PA_dn_33:3.1.59	Tassa evaṁ hoti:	3	
PA_dn_33:3.1.60	‘ahaṁ kho kammaṁ akāsiṁ, kammaṁ kho panāhaṁ karonto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi …pe…	3	
PA_dn_33:3.1.61	so vīriyaṁ ārabhati …	3	
PA_dn_33:3.1.62	idaṁ dutiyaṁ ārambhavatthu.	3	
PA_dn_33:3.1.63	Puna caparaṁ, āvuso, bhikkhunā maggo gantabbo hoti.	3	
PA_dn_33:3.1.64	Tassa evaṁ hoti:	3	
PA_dn_33:3.1.65	‘maggo kho me gantabbo bhavissati, maggaṁ kho pana me gacchantena na sukaraṁ buddhānaṁ sāsanaṁ manasi kātuṁ.	3	
PA_dn_33:3.1.66	Handāhaṁ vīriyaṁ ārabhāmi …pe…	3	
PA_dn_33:3.1.67	so vīriyaṁ ārabhati …	3	
PA_dn_33:3.1.68	idaṁ tatiyaṁ ārambhavatthu.	3	
PA_dn_33:3.1.69	Puna caparaṁ, āvuso, bhikkhunā maggo gato hoti.	3	
PA_dn_33:3.1.70	Tassa evaṁ hoti:	3	
PA_dn_33:3.1.71	‘ahaṁ kho maggaṁ agamāsiṁ, maggaṁ kho panāhaṁ gacchanto nāsakkhiṁ buddhānaṁ sāsanaṁ manasi kātuṁ, handāhaṁ vīriyaṁ ārabhāmi …pe…	3	
PA_dn_33:3.1.72	so vīriyaṁ ārabhati …	3	
PA_dn_33:3.1.73	idaṁ catutthaṁ ārambhavatthu.	3	
PA_dn_33:3.1.74	Puna caparaṁ, āvuso, bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.	3	
PA_dn_33:3.1.75	Tassa evaṁ hoti:	3	
PA_dn_33:3.1.76	‘ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo lahuko kammañño, handāhaṁ vīriyaṁ ārabhāmi …pe…	3	
PA_dn_33:3.1.77	so vīriyaṁ ārabhati …	3	
PA_dn_33:3.1.78	idaṁ pañcamaṁ ārambhavatthu.	3	
PA_dn_33:3.1.79	Puna caparaṁ, āvuso, bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.	3	
PA_dn_33:3.1.80	Tassa evaṁ hoti:	3	
PA_dn_33:3.1.81	‘ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ, tassa me kāyo balavā kammañño, handāhaṁ vīriyaṁ ārabhāmi …pe…	3	
PA_dn_33:3.1.82	so vīriyaṁ ārabhati …	3	
PA_dn_33:3.1.83	idaṁ chaṭṭhaṁ ārambhavatthu.	3	
PA_dn_33:3.1.84	Puna caparaṁ, āvuso, bhikkhuno uppanno hoti appamattako ābādho.	3	
PA_dn_33:3.1.85	Tassa evaṁ hoti:	3	
PA_dn_33:3.1.86	‘uppanno kho me ayaṁ appamattako ābādho, ṭhānaṁ kho panetaṁ vijjati yaṁ me ābādho pavaḍḍheyya, handāhaṁ vīriyaṁ ārabhāmi …pe…	3	
PA_dn_33:3.1.87	so vīriyaṁ ārabhati …	3	
PA_dn_33:3.1.88	idaṁ sattamaṁ ārambhavatthu.	3	
PA_dn_33:3.1.89	Puna caparaṁ, āvuso, bhikkhu gilānā vuṭṭhito hoti aciravuṭṭhito gelaññā.	3	
PA_dn_33:3.1.90	Tassa evaṁ hoti:	3	
PA_dn_33:3.1.91_0	‘ahaṁ kho gilānā vuṭṭhito aciravuṭṭhito gelaññā, ṭhānaṁ kho panetaṁ vijjati yaṁ me	3	
PA_dn_33:3.1.91_1	ābādho paccudāvatteyya, handāhaṁ vīriyaṁ ārabhāmi appattassa pattiyā anadhigatassa	3	
PA_dn_33:3.1.91_2	adhigamāya asacchikatassa sacchikiriyāyā’ti.	3	
PA_dn_33:3.1.92	So vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	3	
PA_dn_33:3.1.93	Idaṁ aṭṭhamaṁ ārambhavatthu.	3	
PA_dn_33:3.1.94	Aṭṭha dānavatthūni.	3	
PA_dn_33:3.1.95_0	Āsajja dānaṁ deti, bhayā dānaṁ deti, ‘adāsi me’ti dānaṁ deti, ‘dassati me’ti dānaṁ	3	
PA_dn_33:3.1.95_1	deti, ‘sāhu dānan’ti dānaṁ deti, ‘ahaṁ pacāmi, ime na pacanti, nārahāmi pacanto apacantānaṁ	3	
PA_dn_33:3.1.95_2	dānaṁ na dātun’ti dānaṁ deti, ‘idaṁ me dānaṁ dadato kalyāṇo kittisaddo abbhuggacchatī’ti dānaṁ deti.	3	
PA_dn_33:3.1.96	Cittālaṅkāracittaparikkhāratthaṁ dānaṁ deti.	3	
PA_dn_33:3.1.97	Aṭṭha dānūpapattiyo.	3	
PA_dn_33:3.1.98	Idhāvuso, ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	3	
PA_dn_33:3.1.99	So yaṁ deti taṁ paccāsīsati.	3	
PA_dn_33:3.1.100	So passati khattiyamahāsālaṁ vā brāhmaṇamahāsālaṁ vā gahapatimahāsālaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ.	3	
PA_dn_33:3.1.101	Tassa evaṁ hoti:	3	
PA_dn_33:3.1.102	‘aho vatāhaṁ kāyassa bhedā paraṁ maraṇā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā sahabyataṁ upapajjeyyan’ti.	3	
PA_dn_33:3.1.103	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti, tassa taṁ cittaṁ hīne vimuttaṁ uttari abhāvitaṁ tatrūpapattiyā saṁvattati.	3	
PA_dn_33:3.1.104	Tañca kho sīlavato vadāmi no dussīlassa.	3	
PA_dn_33:3.1.105	Ijjhatāvuso, sīlavato cetopaṇidhi visuddhattā.	3	
PA_dn_33:3.1.106	Puna caparaṁ, āvuso, idhekacco dānaṁ deti samaṇassa vā brāhmaṇassa vā annaṁ pānaṁ …pe… seyyāvasathapadīpeyyaṁ.	3	
PA_dn_33:3.1.107	So yaṁ deti taṁ paccāsīsati.	3	
PA_dn_33:3.1.108	Tassa sutaṁ hoti:	3	
PA_dn_33:3.1.109	‘cātumahārājikā devā dīghāyukā vaṇṇavanto sukhabahulā’ti.	3	
PA_dn_33:3.1.110	Tassa evaṁ hoti:	3	
PA_dn_33:3.1.111	‘aho vatāhaṁ kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyyan’ti.	3	
PA_dn_33:3.1.112	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti, tassa taṁ cittaṁ hīne vimuttaṁ uttari abhāvitaṁ tatrūpapattiyā saṁvattati.	3	
PA_dn_33:3.1.113	Tañca kho sīlavato vadāmi no dussīlassa.	3	
PA_dn_33:3.1.114	Ijjhatāvuso, sīlavato cetopaṇidhi visuddhattā.	3	
PA_dn_33:3.1.115	Puna caparaṁ, āvuso, idhekacco dānaṁ deti samaṇassa vā brāhmaṇassa vā annaṁ pānaṁ …pe… seyyāvasathapadīpeyyaṁ.	3	
PA_dn_33:3.1.116	So yaṁ deti taṁ paccāsīsati.	3	
PA_dn_33:3.1.117	Tassa sutaṁ hoti:	3	
PA_dn_33:3.1.118	‘tāvatiṁsā devā …pe…	3	
PA_dn_33:3.1.119	yāmā devā …pe…	3	
PA_dn_33:3.1.120	tusitā devā …pe…	3	
PA_dn_33:3.1.121	nimmānaratī devā …pe…	3	
PA_dn_33:3.1.122	paranimmitavasavattī devā dīghāyukā vaṇṇavanto sukhabahulā’ti.	3	
PA_dn_33:3.1.123	Tassa evaṁ hoti:	3	
PA_dn_33:3.1.124	‘aho vatāhaṁ kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyyan’ti.	3	
PA_dn_33:3.1.125	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti, tassa taṁ cittaṁ hīne vimuttaṁ uttari abhāvitaṁ tatrūpapattiyā saṁvattati.	3	
PA_dn_33:3.1.126	Tañca kho sīlavato vadāmi no dussīlassa.	3	
PA_dn_33:3.1.127	Ijjhatāvuso, sīlavato cetopaṇidhi visuddhattā.	3	
PA_dn_33:3.1.128	Puna caparaṁ, āvuso, idhekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	3	
PA_dn_33:3.1.129	So yaṁ deti taṁ paccāsīsati.	3	
PA_dn_33:3.1.130	Tassa sutaṁ hoti:	3	
PA_dn_33:3.1.131	‘brahmakāyikā devā dīghāyukā vaṇṇavanto sukhabahulā’ti.	3	
PA_dn_33:3.1.132	Tassa evaṁ hoti:	3	
PA_dn_33:3.1.133	‘aho vatāhaṁ kāyassa bhedā paraṁ maraṇā brahmakāyikānaṁ devānaṁ sahabyataṁ upapajjeyyan’ti.	3	
PA_dn_33:3.1.134	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti, tassa taṁ cittaṁ hīne vimuttaṁ uttari abhāvitaṁ tatrūpapattiyā saṁvattati.	3	
PA_dn_33:3.1.135	Tañca kho sīlavato vadāmi no dussīlassa;	3	
PA_dn_33:3.1.136	vītarāgassa no sarāgassa.	3	
PA_dn_33:3.1.137	Ijjhatāvuso, sīlavato cetopaṇidhi vītarāgattā.	3	
PA_dn_33:3.1.138	Aṭṭha parisā—	3	
PA_dn_33:3.1.139	khattiyaparisā, brāhmaṇaparisā, gahapatiparisā, samaṇaparisā, cātumahārājikaparisā, tāvatiṁsaparisā, māraparisā, brahmaparisā.	3	
PA_dn_33:3.1.140	Aṭṭha lokadhammā—	3	
PA_dn_33:3.1.141	lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañca.	3	
PA_dn_33:3.1.142	Aṭṭha abhibhāyatanāni.	3	
PA_dn_33:3.1.143	Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.144	Idaṁ paṭhamaṁ abhibhāyatanaṁ.	3	
PA_dn_33:3.1.145	Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti—	3	
PA_dn_33:3.1.146	evaṁsaññī hoti.	3	
PA_dn_33:3.1.147	Idaṁ dutiyaṁ abhibhāyatanaṁ.	3	
PA_dn_33:3.1.148	Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.149	Idaṁ tatiyaṁ abhibhāyatanaṁ.	3	
PA_dn_33:3.1.150	Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.151	Idaṁ catutthaṁ abhibhāyatanaṁ.	3	
PA_dn_33:3.1.152	Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni.	3	
PA_dn_33:3.1.153_0	Seyyathāpi nāma umāpupphaṁ nīlaṁ nīlavaṇṇaṁ nīlanidassanaṁ nīlanibhāsaṁ, seyyathā	3	
PA_dn_33:3.1.153_1	vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ;	3	
PA_dn_33:3.1.154	evameva ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.155	Idaṁ pañcamaṁ abhibhāyatanaṁ.	3	
PA_dn_33:3.1.156	Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni.	3	
PA_dn_33:3.1.157_0	Seyyathāpi nāma kaṇikārapupphaṁ pītaṁ pītavaṇṇaṁ pītanidassanaṁ pītanibhāsaṁ, seyyathā	3	
PA_dn_33:3.1.157_1	vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ pītanibhāsaṁ;	3	
PA_dn_33:3.1.158	evameva ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.159	Idaṁ chaṭṭhaṁ abhibhāyatanaṁ.	3	
PA_dn_33:3.1.160	Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni.	3	
PA_dn_33:3.1.161_0	Seyyathāpi nāma bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ,	3	
PA_dn_33:3.1.161_1	seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ lohitakavaṇṇaṁ	3	
PA_dn_33:3.1.161_2	lohitakanidassanaṁ lohitakanibhāsaṁ;	3	
PA_dn_33:3.1.162	evameva ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.163	Idaṁ sattamaṁ abhibhāyatanaṁ.	3	
PA_dn_33:3.1.164	Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni.	3	
PA_dn_33:3.1.165_0	Seyyathāpi nāma osadhitārakā odātā odātavaṇṇā odātanidassanā odātanibhāsā, seyyathā	3	
PA_dn_33:3.1.165_1	vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ odātanidassanaṁ odātanibhāsaṁ;	3	
PA_dn_33:3.1.166	evameva ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni, ‘tāni abhibhuyya jānāmi passāmī’ti evaṁsaññī hoti.	3	
PA_dn_33:3.1.167	Idaṁ aṭṭhamaṁ abhibhāyatanaṁ.	3	
PA_dn_33:3.1.168	Aṭṭha vimokkhā.	3	
PA_dn_33:3.1.169	Rūpī rūpāni passati.	3	
PA_dn_33:3.1.170	Ayaṁ paṭhamo vimokkho.	3	
PA_dn_33:3.1.171	Ajjhattaṁ arūpasaññī bahiddhā rūpāni passati.	3	
PA_dn_33:3.1.172	Ayaṁ dutiyo vimokkho.	3	
PA_dn_33:3.1.173	Subhanteva adhimutto hoti.	3	
PA_dn_33:3.1.174	Ayaṁ tatiyo vimokkho.	3	
PA_dn_33:3.1.175	Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	3	
PA_dn_33:3.1.176	Ayaṁ catuttho vimokkho.	3	
PA_dn_33:3.1.177	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	3	
PA_dn_33:3.1.178	Ayaṁ pañcamo vimokkho.	3	
PA_dn_33:3.1.179	Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	3	
PA_dn_33:3.1.180	Ayaṁ chaṭṭho vimokkho.	3	
PA_dn_33:3.1.181	Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	3	
PA_dn_33:3.1.182	Ayaṁ sattamo vimokkho.	3	
PA_dn_33:3.1.183	Sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.	3	
PA_dn_33:3.1.184	Ayaṁ aṭṭhamo vimokkho.	3	
PA_dn_33:3.1.185	Ime kho, āvuso, tena bhagavatā jānatā passatā arahatā sammāsambuddhena aṭṭha dhammā sammadakkhātā;	3	
PA_dn_33:3.1.186	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	3	
PA_dn_33:3.2.0	9. Navaka	3	
PA_dn_33:3.2.1	Atthi kho, āvuso, tena bhagavatā jānatā passatā arahatā sammāsambuddhena nava dhammā sammadakkhātā;	3	
PA_dn_33:3.2.2	tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	3	
PA_dn_33:3.2.3	Katame nava?	3	
PA_dn_33:3.2.4	Nava āghātavatthūni.	3	
PA_dn_33:3.2.5	‘Anatthaṁ me acarī’ti āghātaṁ bandhati;	3	
PA_dn_33:3.2.6	‘anatthaṁ me caratī’ti āghātaṁ bandhati;	3	
PA_dn_33:3.2.7	‘anatthaṁ me carissatī’ti āghātaṁ bandhati;	3	
PA_dn_33:3.2.8	‘piyassa me manāpassa anatthaṁ acarī’ti āghātaṁ bandhati …pe…	3	
PA_dn_33:3.2.9	anatthaṁ caratīti āghātaṁ bandhati …pe…	3	
PA_dn_33:3.2.10	anatthaṁ carissatīti āghātaṁ bandhati;	3	
PA_dn_33:3.2.11	‘appiyassa me amanāpassa atthaṁ acarī’ti āghātaṁ bandhati …pe…	3	
PA_dn_33:3.2.12	atthaṁ caratīti āghātaṁ bandhati …pe…	3	
PA_dn_33:3.2.13	atthaṁ carissatīti āghātaṁ bandhati.	3	
PA_dn_33:3.2.14	Nava āghātapaṭivinayā.	3	
PA_dn_33:3.2.15	‘Anatthaṁ me acari, taṁ kutettha labbhā’ti āghātaṁ paṭivineti;	3	
PA_dn_33:3.2.16	‘anatthaṁ me carati, taṁ kutettha labbhā’ti āghātaṁ paṭivineti;	3	
PA_dn_33:3.2.17	‘anatthaṁ me carissati, taṁ kutettha labbhā’ti āghātaṁ paṭivineti;	3	
PA_dn_33:3.2.18	‘piyassa me manāpassa anatthaṁ acari …pe…	3	
PA_dn_33:3.2.19	anatthaṁ carati …pe…	3	
PA_dn_33:3.2.20	anatthaṁ carissati, taṁ kutettha labbhā’ti āghātaṁ paṭivineti;	3	
PA_dn_33:3.2.21	‘appiyassa me amanāpassa atthaṁ acari …pe…	3	
PA_dn_33:3.2.22	atthaṁ carati …pe…	3	
PA_dn_33:3.2.23	atthaṁ carissati, taṁ kutettha labbhā’ti āghātaṁ paṭivineti.	3	
PA_dn_33:3.2.24	Nava sattāvāsā.	3	
PA_dn_33:3.2.25	Santāvuso, sattā nānattakāyā nānattasaññino, seyyathāpi manussā ekacce ca devā ekacce ca vinipātikā.	3	
PA_dn_33:3.2.26	Ayaṁ paṭhamo sattāvāso.	3	
PA_dn_33:3.2.27	Santāvuso, sattā nānattakāyā ekattasaññino, seyyathāpi devā brahmakāyikā paṭhamābhinibbattā.	3	
PA_dn_33:3.2.28	Ayaṁ dutiyo sattāvāso.	3	
PA_dn_33:3.2.29	Santāvuso, sattā ekattakāyā nānattasaññino, seyyathāpi devā ābhassarā.	3	
PA_dn_33:3.2.30	Ayaṁ tatiyo sattāvāso.	3	
PA_dn_33:3.2.31	Santāvuso, sattā ekattakāyā ekattasaññino, seyyathāpi devā subhakiṇhā.	3	
PA_dn_33:3.2.32	Ayaṁ catuttho sattāvāso.	3	
PA_dn_33:3.2.33	Santāvuso, sattā asaññino appaṭisaṁvedino, seyyathāpi devā asaññasattā.	3	
PA_dn_33:3.2.34	Ayaṁ pañcamo sattāvāso.	3	
PA_dn_33:3.2.35	Santāvuso, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā.	3	
PA_dn_33:3.2.36	Ayaṁ chaṭṭho sattāvāso.	3	
PA_dn_33:3.2.37	Santāvuso, sattā sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanūpagā.	3	
PA_dn_33:3.2.38	Ayaṁ sattamo sattāvāso.	3	
PA_dn_33:3.2.39	Santāvuso, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā.	3	
PA_dn_33:3.2.40	Ayaṁ aṭṭhamo sattāvāso.	3	
PA_dn_33:3.2.41	Santāvuso, sattā sabbaso ākiñcaññāyatanaṁ samatikkamma nevasaññānāsaññāyatanūpagā.	3	
PA_dn_33:3.2.42	Ayaṁ navamo sattāvāso.	3	
PA_dn_33:3.2.43	Nava akkhaṇā asamayā brahmacariyavāsāya.	3	
PA_dn_33:3.2.44	Idhāvuso, tathāgato ca loke uppanno hoti arahaṁ sammāsambuddho, dhammo ca desiyati opasamiko parinibbāniko sambodhagāmī sugatappavedito.	3	
PA_dn_33:3.2.45	Ayañca puggalo nirayaṁ upapanno hoti.	3	
PA_dn_33:3.2.46	Ayaṁ paṭhamo akkhaṇo asamayo brahmacariyavāsāya.	3	
PA_dn_33:3.2.47	Puna caparaṁ, āvuso, tathāgato ca loke uppanno hoti arahaṁ sammāsambuddho, dhammo ca desiyati opasamiko parinibbāniko sambodhagāmī sugatappavedito.	3	
PA_dn_33:3.2.48	Ayañca puggalo tiracchānayoniṁ upapanno hoti.	3	
PA_dn_33:3.2.49	Ayaṁ dutiyo akkhaṇo asamayo brahmacariyavāsāya.	3	
PA_dn_33:3.2.50	Puna caparaṁ …pe…	3	
PA_dn_33:3.2.51	pettivisayaṁ upapanno hoti.	3	
PA_dn_33:3.2.52	Ayaṁ tatiyo akkhaṇo asamayo brahmacariyavāsāya.	3	
PA_dn_33:3.2.53	Puna caparaṁ …pe…	3	
PA_dn_33:3.2.54	asurakāyaṁ upapanno hoti.	3	
PA_dn_33:3.2.55	Ayaṁ catuttho akkhaṇo asamayo brahmacariyavāsāya.	3	
PA_dn_33:3.2.56	Puna caparaṁ …pe…	3	
PA_dn_33:3.2.57	aññataraṁ dīghāyukaṁ devanikāyaṁ upapanno hoti.	3	
PA_dn_33:3.2.58	Ayaṁ pañcamo akkhaṇo asamayo brahmacariyavāsāya.	3	
PA_dn_33:3.2.59	Puna caparaṁ …pe…	3	
PA_dn_33:3.2.60	paccantimesu janapadesu paccājāto hoti milakkhesu aviññātāresu, yattha natthi gati bhikkhūnaṁ bhikkhunīnaṁ upāsakānaṁ upāsikānaṁ.	3	
PA_dn_33:3.2.61	Ayaṁ chaṭṭho akkhaṇo asamayo brahmacariyavāsāya.	3	
PA_dn_33:3.2.62	Puna caparaṁ …pe…	3	
PA_dn_33:3.2.63	majjhimesu janapadesu paccājāto hoti. So ca hoti micchādiṭṭhiko viparītadassano:	3	
PA_dn_33:3.2.64_0	‘natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ	3	
PA_dn_33:3.2.64_1	vipāko, natthi ayaṁ loko, natthi paro loko, natthi mātā, natthi pitā, natthi sattā	3	
PA_dn_33:3.2.64_2	opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca	3	
PA_dn_33:3.2.64_3	lokaṁ sayaṁ abhiññā sacchikatvā pavedentī’ti.	3	
PA_dn_33:3.2.65	Ayaṁ sattamo akkhaṇo asamayo brahmacariyavāsāya.	3	
PA_dn_33:3.2.66	Puna caparaṁ …pe…	3	
PA_dn_33:3.2.67	majjhimesu janapadesu paccājāto hoti. So ca hoti duppañño jaḷo eḷamūgo, nappaṭibalo subhāsitadubbhāsitānamatthamaññātuṁ.	3	
PA_dn_33:3.2.68	Ayaṁ aṭṭhamo akkhaṇo asamayo brahmacariyavāsāya.	3	
PA_dn_33:3.2.69	Puna caparaṁ, āvuso, tathāgato ca loke na uppanno hoti arahaṁ sammāsambuddho,	3	
PA_dn_33:3.2.70_0	dhammo ca na desiyati opasamiko parinibbāniko sambodhagāmī sugatappavedito. Ayañca	3	
PA_dn_33:3.2.70_1	puggalo majjhimesu janapadesu paccājāto hoti, so ca hoti paññavā ajaḷo aneḷamūgo,	3	
PA_dn_33:3.2.70_2	paṭibalo subhāsitadubbhāsitānamatthamaññātuṁ.	3	
PA_dn_33:3.2.71	Ayaṁ navamo akkhaṇo asamayo brahmacariyavāsāya.	3	
PA_dn_33:3.2.72	Nava anupubbavihārā.	3	
PA_dn_33:3.2.73	Idhāvuso, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	3	
PA_dn_33:3.2.74	Vitakkavicārānaṁ vūpasamā …pe… dutiyaṁ jhānaṁ upasampajja viharati.	3	
PA_dn_33:3.2.75	Pītiyā ca virāgā …pe… tatiyaṁ jhānaṁ upasampajja viharati.	3	
PA_dn_33:3.2.76	Sukhassa ca pahānā …pe… catutthaṁ jhānaṁ upasampajja viharati.	3	
PA_dn_33:3.2.77	Sabbaso rūpasaññānaṁ samatikkamā …pe… ākāsānañcāyatanaṁ upasampajja viharati.	3	
PA_dn_33:3.2.78	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	3	
PA_dn_33:3.2.79	Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	3	
PA_dn_33:3.2.80	Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	3	
PA_dn_33:3.2.81	Sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.	3	
PA_dn_33:3.2.82	Nava anupubbanirodhā.	3	
PA_dn_33:3.2.83	Paṭhamaṁ jhānaṁ samāpannassa kāmasaññā niruddhā hoti.	3	
PA_dn_33:3.2.84	Dutiyaṁ jhānaṁ samāpannassa vitakkavicārā niruddhā honti.	3	
PA_dn_33:3.2.85	Tatiyaṁ jhānaṁ samāpannassa pīti niruddhā hoti.	3	
PA_dn_33:3.2.86	Catutthaṁ jhānaṁ samāpannassa assāsapassāssā niruddhā honti.	3	
PA_dn_33:3.2.87	Ākāsānañcāyatanaṁ samāpannassa rūpasaññā niruddhā hoti.	3	
PA_dn_33:3.2.88	Viññāṇañcāyatanaṁ samāpannassa ākāsānañcāyatanasaññā niruddhā hoti.	3	
PA_dn_33:3.2.89	Ākiñcaññāyatanaṁ samāpannassa viññāṇañcāyatanasaññā niruddhā hoti.	3	
PA_dn_33:3.2.90	Nevasaññānāsaññāyatanaṁ samāpannassa ākiñcaññāyatanasaññā niruddhā hoti.	3	
PA_dn_33:3.2.91	Saññāvedayitanirodhaṁ samāpannassa saññā ca vedanā ca niruddhā honti.	3	
PA_dn_33:3.2.92	Ime kho, āvuso, tena bhagavatā jānatā passatā arahatā sammāsambuddhena nava dhammā sammadakkhātā.	3	
PA_dn_33:3.2.93	Tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	3	
PA_dn_33:3.3.0	10. Dasaka	3	
PA_dn_33:3.3.1	Atthi kho, āvuso, tena bhagavatā jānatā passatā arahatā sammāsambuddhena dasa dhammā sammadakkhātā.	3	
PA_dn_33:3.3.2	Tattha sabbeheva saṅgāyitabbaṁ …pe… atthāya hitāya sukhāya devamanussānaṁ.	3	
PA_dn_33:3.3.3	Katame dasa?	3	
PA_dn_33:3.3.4	Dasa nāthakaraṇā dhammā.	3	
PA_dn_33:3.3.5	Idhāvuso, bhikkhu sīlavā hoti. Pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī samādāya sikkhati sikkhāpadesu.	3	
PA_dn_33:3.3.6	Yaṁpāvuso, bhikkhu sīlavā hoti, pātimokkhasaṁvarasaṁvuto viharati, ācāragocarasampanno, aṇumattesu vajjesu bhayadassāvī samādāya sikkhati sikkhāpadesu.	3	
PA_dn_33:3.3.7	Ayampi dhammo nāthakaraṇo.	3	
PA_dn_33:3.3.8_0	Puna caparaṁ, āvuso, bhikkhu bahussuto hoti sutadharo sutasannicayo. Ye te dhammā	3	
PA_dn_33:3.3.8_1	ādikalyāṇā majjhekalyāṇā pariyosānakalyāṇā sātthā sabyañjanā kevalaparipuṇṇaṁ parisuddhaṁ	3	
PA_dn_33:3.3.8_2	brahmacariyaṁ abhivadanti, tathārūpāssa dhammā bahussutā honti dhātā vacasā paricitā	3	
PA_dn_33:3.3.8_3	manasānupekkhitā diṭṭhiyā suppaṭividdhā.	3	
PA_dn_33:3.3.9	Yaṁpāvuso, bhikkhu bahussuto hoti …pe… diṭṭhiyā suppaṭividdhā.	3	
PA_dn_33:3.3.10	Ayampi dhammo nāthakaraṇo.	3	
PA_dn_33:3.3.11	Puna caparaṁ, āvuso, bhikkhu kalyāṇamitto hoti kalyāṇasahāyo kalyāṇasampavaṅko.	3	
PA_dn_33:3.3.12	Yaṁpāvuso, bhikkhu kalyāṇamitto hoti kalyāṇasahāyo kalyāṇasampavaṅko.	3	
PA_dn_33:3.3.13	Ayampi dhammo nāthakaraṇo.	3	
PA_dn_33:3.3.14	Puna caparaṁ, āvuso, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ.	3	
PA_dn_33:3.3.15	Yaṁpāvuso, bhikkhu suvaco hoti …pe… padakkhiṇaggāhī anusāsaniṁ.	3	
PA_dn_33:3.3.16	Ayampi dhammo nāthakaraṇo.	3	
PA_dn_33:3.3.17	Puna caparaṁ, āvuso, bhikkhu yāni tāni sabrahmacārīnaṁ uccāvacāni kiṅkaraṇīyāni, tattha dakkho hoti analaso tatrupāyāya vīmaṁsāya samannāgato, alaṁ kātuṁ alaṁ saṁvidhātuṁ.	3	
PA_dn_33:3.3.18	Yaṁpāvuso, bhikkhu yāni tāni sabrahmacārīnaṁ …pe… alaṁ saṁvidhātuṁ.	3	
PA_dn_33:3.3.19	Ayampi dhammo nāthakaraṇo.	3	
PA_dn_33:3.3.20	Puna caparaṁ, āvuso, bhikkhu dhammakāmo hoti piyasamudāhāro, abhidhamme abhivinaye uḷārapāmojjo.	3	
PA_dn_33:3.3.21	Yaṁpāvuso, bhikkhu dhammakāmo hoti …pe… uḷārapāmojjo.	3	
PA_dn_33:3.3.22	Ayampi dhammo nāthakaraṇo.	3	
PA_dn_33:3.3.23	Puna caparaṁ, āvuso, bhikkhu santuṭṭho hoti itarītarehi cīvarapiṇḍapātasenāsanagilānappaccayabhesajjaparikkhārehi.	3	
PA_dn_33:3.3.24	Yaṁpāvuso, bhikkhu santuṭṭho hoti …pe… parikkhārehi.	3	
PA_dn_33:3.3.25	Ayampi dhammo nāthakaraṇo.	3	
PA_dn_33:3.3.26	Puna caparaṁ, āvuso, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	3	
PA_dn_33:3.3.27	Yaṁpāvuso, bhikkhu āraddhavīriyo viharati …pe… anikkhittadhuro kusalesu dhammesu.	3	
PA_dn_33:3.3.28	Ayampi dhammo nāthakaraṇo.	3	
PA_dn_33:3.3.29	Puna caparaṁ, āvuso, bhikkhu satimā hoti paramena satinepakkena samannāgato cirakatampi cirabhāsitampi saritā anussaritā.	3	
PA_dn_33:3.3.30	Yaṁpāvuso, bhikkhu satimā hoti …pe… saritā anussaritā.	3	
PA_dn_33:3.3.31	Ayampi dhammo nāthakaraṇo.	3	
PA_dn_33:3.3.32	Puna caparaṁ, āvuso, bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā.	3	
PA_dn_33:3.3.33	Yaṁpāvuso, bhikkhu paññavā hoti …pe… sammādukkhakkhayagāminiyā.	3	
PA_dn_33:3.3.34	Ayampi dhammo nāthakaraṇo.	3	
PA_dn_33:3.3.35	Dasa kasiṇāyatanāni.	3	
PA_dn_33:3.3.36	Pathavīkasiṇameko sañjānāti, uddhaṁ adho tiriyaṁ advayaṁ appamāṇaṁ.	3	
PA_dn_33:3.3.37	Āpokasiṇameko sañjānāti …pe…	3	
PA_dn_33:3.3.38	tejokasiṇameko sañjānāti …	3	
PA_dn_33:3.3.39	vāyokasiṇameko sañjānāti …	3	
PA_dn_33:3.3.40	nīlakasiṇameko sañjānāti …	3	
PA_dn_33:3.3.41	pītakasiṇameko sañjānāti …	3	
PA_dn_33:3.3.42	lohitakasiṇameko sañjānāti …	3	
PA_dn_33:3.3.43	odātakasiṇameko sañjānāti …	3	
PA_dn_33:3.3.44	ākāsakasiṇameko sañjānāti …	3	
PA_dn_33:3.3.45	viññāṇakasiṇameko sañjānāti, uddhaṁ adho tiriyaṁ advayaṁ appamāṇaṁ.	3	
PA_dn_33:3.3.46	Dasa akusalakammapathā—	3	
PA_dn_33:3.3.47	pāṇātipāto, adinnādānaṁ, kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi.	3	
PA_dn_33:3.3.48	Dasa kusalakammapathā—	3	
PA_dn_33:3.3.49_0	pāṇātipātā veramaṇī, adinnādānā veramaṇī, kāmesumicchācārā veramaṇī, musāvādā veramaṇī,	3	
PA_dn_33:3.3.49_1	pisuṇāya vācāya veramaṇī, pharusāya vācāya veramaṇī, samphappalāpā veramaṇī, anabhijjhā,	3	
PA_dn_33:3.3.49_2	abyāpādo, sammādiṭṭhi.	3	
PA_dn_33:3.3.50	Dasa ariyavāsā.	3	
PA_dn_33:3.3.51_0	Idhāvuso, bhikkhu pañcaṅgavippahīno hoti, chaḷaṅgasamannāgato, ekārakkho, caturāpasseno,	3	
PA_dn_33:3.3.51_1	paṇunnapaccekasacco, samavayasaṭṭhesano, anāvilasaṅkappo, passaddhakāyasaṅkhāro,	3	
PA_dn_33:3.3.51_2	suvimuttacitto, suvimuttapañño.	3	
PA_dn_33:3.3.52	Kathañcāvuso, bhikkhu pañcaṅgavippahīno hoti?	3	
PA_dn_33:3.3.53	Idhāvuso, bhikkhuno kāmacchando pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti.	3	
PA_dn_33:3.3.54	Evaṁ kho, āvuso, bhikkhu pañcaṅgavippahīno hoti.	3	
PA_dn_33:3.3.55	Kathañcāvuso, bhikkhu chaḷaṅgasamannāgato hoti?	3	
PA_dn_33:3.3.56	Idhāvuso, bhikkhu cakkhunā rūpaṁ disvā neva sumano hoti na dummano, upekkhako viharati sato sampajāno.	3	
PA_dn_33:3.3.57	Sotena saddaṁ sutvā …pe…	3	
PA_dn_33:3.3.58	manasā dhammaṁ viññāya neva sumano hoti na dummano, upekkhako viharati sato sampajāno.	3	
PA_dn_33:3.3.59	Evaṁ kho, āvuso, bhikkhu chaḷaṅgasamannāgato hoti.	3	
PA_dn_33:3.3.60	Kathañcāvuso, bhikkhu ekārakkho hoti?	3	
PA_dn_33:3.3.61	Idhāvuso, bhikkhu satārakkhena cetasā samannāgato hoti.	3	
PA_dn_33:3.3.62	Evaṁ kho, āvuso, bhikkhu ekārakkho hoti.	3	
PA_dn_33:3.3.63	Kathañcāvuso, bhikkhu caturāpasseno hoti?	3	
PA_dn_33:3.3.64	Idhāvuso, bhikkhu saṅkhāyekaṁ paṭisevati, saṅkhāyekaṁ adhivāseti, saṅkhāyekaṁ parivajjeti, saṅkhāyekaṁ vinodeti.	3	
PA_dn_33:3.3.65	Evaṁ kho, āvuso, bhikkhu caturāpasseno hoti.	3	
PA_dn_33:3.3.66	Kathañcāvuso, bhikkhu paṇunnapaccekasacco hoti?	3	
PA_dn_33:3.3.67	Idhāvuso, bhikkhuno yāni tāni puthusamaṇabrāhmaṇānaṁ puthupaccekasaccāni, sabbāni tāni nunnāni honti paṇunnāni cattāni vantāni muttāni pahīnāni paṭinissaṭṭhāni.	3	
PA_dn_33:3.3.68	Evaṁ kho, āvuso, bhikkhu paṇunnapaccekasacco hoti.	3	
PA_dn_33:3.3.69	Kathañcāvuso, bhikkhu samavayasaṭṭhesano hoti?	3	
PA_dn_33:3.3.70	Idhāvuso, bhikkhuno kāmesanā pahīnā hoti, bhavesanā pahīnā hoti, brahmacariyesanā paṭippassaddhā.	3	
PA_dn_33:3.3.71	Evaṁ kho, āvuso, bhikkhu samavayasaṭṭhesano hoti.	3	
PA_dn_33:3.3.72	Kathañcāvuso, bhikkhu anāvilasaṅkappo hoti?	3	
PA_dn_33:3.3.73	Idhāvuso, bhikkhuno kāmasaṅkappo pahīno hoti, byāpādasaṅkappo pahīno hoti, vihiṁsāsaṅkappo pahīno hoti.	3	
PA_dn_33:3.3.74	Evaṁ kho, āvuso, bhikkhu anāvilasaṅkappo hoti.	3	
PA_dn_33:3.3.75	Kathañcāvuso, bhikkhu passaddhakāyasaṅkhāro hoti?	3	
PA_dn_33:3.3.76	Idhāvuso, bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	3	
PA_dn_33:3.3.77	Evaṁ kho, āvuso, bhikkhu passaddhakāyasaṅkhāro hoti.	3	
PA_dn_33:3.3.78	Kathañcāvuso, bhikkhu suvimuttacitto hoti?	3	
PA_dn_33:3.3.79	Idhāvuso, bhikkhuno rāgā cittaṁ vimuttaṁ hoti, dosā cittaṁ vimuttaṁ hoti, mohā cittaṁ vimuttaṁ hoti.	3	
PA_dn_33:3.3.80	Evaṁ kho, āvuso, bhikkhu suvimuttacitto hoti.	3	
PA_dn_33:3.3.81	Kathañcāvuso, bhikkhu suvimuttapañño hoti?	3	
PA_dn_33:3.3.82	Idhāvuso, bhikkhu ‘rāgo me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti.	3	
PA_dn_33:3.3.83	‘Doso me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti.	3	
PA_dn_33:3.3.84	‘Moho me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti.	3	
PA_dn_33:3.3.85	Evaṁ kho, āvuso, bhikkhu suvimuttapañño hoti.	3	
PA_dn_33:3.3.86	Dasa asekkhā dhammā—	3	
PA_dn_33:3.3.87_0	asekkhā sammādiṭṭhi, asekkho sammāsaṅkappo, asekkhā sammāvācā, asekkho sammākammanto,	3	
PA_dn_33:3.3.87_1	asekkho sammāājīvo, asekkho sammāvāyāmo, asekkhā sammāsati, asekkho sammāsamādhi,	3	
PA_dn_33:3.3.87_2	asekkhaṁ sammāñāṇaṁ, asekkhā sammāvimutti.	3	
PA_dn_33:3.3.88	Ime kho, āvuso, tena bhagavatā jānatā passatā arahatā sammāsambuddhena dasa dhammā sammadakkhātā.	3	
PA_dn_33:3.3.89_0	Tattha sabbeheva saṅgāyitabbaṁ na vivaditabbaṁ, yathayidaṁ brahmacariyaṁ addhaniyaṁ	3	
PA_dn_33:3.3.89_1	assa ciraṭṭhitikaṁ, tadassa bahujanahitāya bahujanasukhāya lokānukampāya atthāya	3	
PA_dn_33:3.3.89_2	hitāya sukhāya devamanussānan”ti.	3	
PA_dn_33:3.4.1	Atha kho bhagavā uṭṭhahitvā āyasmantaṁ sāriputtaṁ āmantesi:	3	
PA_dn_33:3.4.2	“sādhu sādhu, sāriputta,	3	
PA_dn_33:3.4.3	sādhu kho tvaṁ, sāriputta, bhikkhūnaṁ saṅgītipariyāyaṁ abhāsī”ti.	3	
PA_dn_33:3.4.4	Idamavocāyasmā sāriputto, samanuñño satthā ahosi.	3	
PA_dn_33:3.4.5	Attamanā te bhikkhū āyasmato sāriputtassa bhāsitaṁ abhinandunti.	3	
PA_dn_33:3.4.6	Saṅgītisuttaṁ niṭṭhitaṁ dasamaṁ.	3	
