segmentnr	original	folio	analyzed
PA_an_8:1.0.1	Aṅguttara Nikāya 8.1	1	
PA_an_8:1.0.2	1. Mettāvagga	1	
PA_an_8:1.0.3	Mettāsutta	1	
PA_an_8:1.1.1	Evaṁ me sutaṁ—	1	
PA_an_8:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_8:1.1.3	Tatra kho bhagavā bhikkhū āmantesi:	1	
PA_an_8:1.1.4	“bhikkhavo”ti.	1	
PA_an_8:1.1.5	“Bhadante”ti te bhikkhū bhagavato paccassosuṁ.	1	
PA_an_8:1.1.6	Bhagavā etadavoca:	1	
PA_an_8:1.2.1	“Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya aṭṭhānisaṁsā pāṭikaṅkhā.	1	
PA_an_8:1.2.2	Katame aṭṭha?	1	
PA_an_8:1.2.3_0	Sukhaṁ supati, sukhaṁ paṭibujjhati, na pāpakaṁ supinaṁ passati, manussānaṁ piyo hoti,	1	
PA_an_8:1.2.3_1	amanussānaṁ piyo hoti, devatā rakkhanti, nāssa aggi vā visaṁ vā satthaṁ vā kamati,	1	
PA_an_8:1.2.3_2	uttariṁ appaṭivijjhanto brahmalokūpago hoti.	1	
PA_an_8:1.2.4	Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ime aṭṭhānisaṁsā pāṭikaṅkhāti.	1	
PA_an_8:1.3.1	Yo ca mettaṁ bhāvayati,	1	
PA_an_8:1.3.2	appamāṇaṁ paṭissato;	1	
PA_an_8:1.3.3	Tanū saṁyojanā honti,	1	
PA_an_8:1.3.4	passato upadhikkhayaṁ.	1	
PA_an_8:1.4.1	Ekampi ce pāṇamaduṭṭhacitto,	1	
PA_an_8:1.4.2	Mettāyati kusalī tena hoti;	1	
PA_an_8:1.4.3	Sabbe ca pāṇe manasānukampī,	1	
PA_an_8:1.4.4	Pahūtamariyo pakaroti puññaṁ.	1	
PA_an_8:1.5.1	Ye sattasaṇḍaṁ pathaviṁ vijetvā,	1	
PA_an_8:1.5.2	Rājisayo yajamānā anupariyagā;	1	
PA_an_8:1.5.3	Assamedhaṁ purisamedhaṁ,	1	
PA_an_8:1.5.4	Sammāpāsaṁ vājapeyyaṁ niraggaḷaṁ.	1	
PA_an_8:1.6.1	Mettassa cittassa subhāvitassa,	1	
PA_an_8:1.6.2	Kalampi te nānubhavanti soḷasiṁ;	1	
PA_an_8:1.6.3	Candappabhā tāragaṇāva sabbe,	1	
PA_an_8:1.6.4	Yathā na agghanti kalampi soḷasiṁ.	1	
PA_an_8:1.7.1	Yo na hanti na ghāteti,	1	
PA_an_8:1.7.2	na jināti na jāpaye;	1	
PA_an_8:1.7.3	Mettaṁso sabbabhūtānaṁ,	1	
PA_an_8:1.7.4	veraṁ tassa na kenacī”ti.	1	
PA_an_8:1.7.5	Paṭhamaṁ.	1	
PA_an_8:2.0.1	Aṅguttara Nikāya 8.2	2	
PA_an_8:2.0.2	1. Mettāvagga	2	
PA_an_8:2.0.3	Paññāsutta	2	
PA_an_8:2.1.1	“Aṭṭhime, bhikkhave, hetū aṭṭha paccayā ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattanti.	2	
PA_an_8:2.1.2	Katame aṭṭha?	2	
PA_an_8:2.1.3	Idha, bhikkhave, bhikkhu satthāraṁ upanissāya viharati aññataraṁ vā garuṭṭhāniyaṁ sabrahmacāriṁ, yatthassa tibbaṁ hirottappaṁ paccupaṭṭhitaṁ hoti pemañca gāravo ca.	2	
PA_an_8:2.1.4	Ayaṁ, bhikkhave, paṭhamo hetu paṭhamo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.2.1_0	So taṁ satthāraṁ upanissāya viharanto aññataraṁ vā garuṭṭhāniyaṁ sabrahmacāriṁ, yatthassa	2	
PA_an_8:2.2.1_1	tibbaṁ hirottappaṁ paccupaṭṭhitaṁ hoti pemañca gāravo ca, te kālena kālaṁ upasaṅkamitvā	2	
PA_an_8:2.2.1_2	paripucchati paripañhati:	2	
PA_an_8:2.2.2	‘idaṁ, bhante, kathaṁ; imassa ko attho’ti?	2	
PA_an_8:2.2.3	Tassa te āyasmanto avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.	2	
PA_an_8:2.2.4	Ayaṁ, bhikkhave, dutiyo hetu dutiyo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.3.1	So taṁ dhammaṁ sutvā dvayena vūpakāsena sampādeti—kāyavūpakāsena ca cittavūpakāsena ca.	2	
PA_an_8:2.3.2	Ayaṁ, bhikkhave, tatiyo hetu tatiyo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.4.1	Sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	2	
PA_an_8:2.4.2	Ayaṁ, bhikkhave, catuttho hetu catuttho paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.5.1_0	Bahussuto hoti sutadharo sutasannicayo. Ye te dhammā ādikalyāṇā majjhekalyāṇā pariyosānakalyāṇā	2	
PA_an_8:2.5.1_1	sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti, tathārūpāssa	2	
PA_an_8:2.5.1_2	dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.	2	
PA_an_8:2.5.2	Ayaṁ, bhikkhave, pañcamo hetu pañcamo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.6.1	Āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	2	
PA_an_8:2.6.2	Ayaṁ, bhikkhave, chaṭṭho hetu chaṭṭho paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.7.1	Saṅghagato kho pana anānākathiko hoti atiracchānakathiko.	2	
PA_an_8:2.7.2	Sāmaṁ vā dhammaṁ bhāsati paraṁ vā ajjhesati ariyaṁ vā tuṇhībhāvaṁ nātimaññati.	2	
PA_an_8:2.7.3	Ayaṁ, bhikkhave, sattamo hetu sattamo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.8.1	Pañcasu kho pana upādānakkhandhesu udayabbayānupassī viharati:	2	
PA_an_8:2.8.2	‘iti rūpaṁ, iti rūpassa samudayo, iti rūpassa atthaṅgamo;	2	
PA_an_8:2.8.3	iti vedanā, iti vedanāya samudayo, iti vedanāya atthaṅgamo;	2	
PA_an_8:2.8.4	iti saññā …pe…	2	
PA_an_8:2.8.5	iti saṅkhārā …	2	
PA_an_8:2.8.6	iti viññāṇaṁ, iti viññāṇassa samudayo, iti viññāṇassa atthaṅgamo’ti.	2	
PA_an_8:2.8.7	Ayaṁ, bhikkhave, aṭṭhamo hetu aṭṭhamo paccayo ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattati.	2	
PA_an_8:2.9.1	Tamenaṁ sabrahmacārī evaṁ sambhāventi:	2	
PA_an_8:2.9.2	‘ayaṁ kho āyasmā satthāraṁ upanissāya viharati aññataraṁ vā garuṭṭhāniyaṁ sabrahmacāriṁ, yatthassa tibbaṁ hirottappaṁ paccupaṭṭhitaṁ hoti pemañca gāravo ca.	2	
PA_an_8:2.9.3	Addhā ayamāyasmā jānaṁ jānāti passaṁ passatī’ti.	2	
PA_an_8:2.9.4	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.10.1_0	‘Taṁ kho panāyamāyasmā satthāraṁ upanissāya viharanto aññataraṁ vā garuṭṭhāniyaṁ	2	
PA_an_8:2.10.1_1	sabrahmacāriṁ, yatthassa tibbaṁ hirottappaṁ paccupaṭṭhitaṁ hoti pemañca gāravo ca,	2	
PA_an_8:2.10.1_2	te kālena kālaṁ upasaṅkamitvā paripucchati paripañhati:	2	
PA_an_8:2.10.2	“idaṁ, bhante, kathaṁ; imassa ko attho”ti?	2	
PA_an_8:2.10.3	Tassa te āyasmanto avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.	2	
PA_an_8:2.10.4	Addhā ayamāyasmā jānaṁ jānāti passaṁ passatī’ti.	2	
PA_an_8:2.10.5	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.11.1	‘Taṁ kho panāyamāyasmā dhammaṁ sutvā dvayena vūpakāsena sampādeti—kāyavūpakāsena ca cittavūpakāsena ca.	2	
PA_an_8:2.11.2	Addhā ayamāyasmā jānaṁ jānāti passaṁ passatī’ti.	2	
PA_an_8:2.11.3	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.12.1	‘Sīlavā kho panāyamāyasmā pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	2	
PA_an_8:2.12.2	Addhā ayamāyasmā jānaṁ jānāti passaṁ passatī’ti.	2	
PA_an_8:2.12.3	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.13.1_0	‘Bahussuto kho panāyamāyasmā sutadharo sutasannicayo. Ye te dhammā ādikalyāṇā majjhekalyāṇā	2	
PA_an_8:2.13.1_1	pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ	2	
PA_an_8:2.13.1_2	abhivadanti, tathārūpāssa dhammā bahussutā honti dhātā vacasā paricitā manasānupekkhitā	2	
PA_an_8:2.13.1_3	diṭṭhiyā suppaṭividdhā.	2	
PA_an_8:2.13.2	Addhā ayamāyasmā jānaṁ jānāti passaṁ passatī’ti.	2	
PA_an_8:2.13.3	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.14.1	‘Āraddhavīriyo kho panāyamāyasmā viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	2	
PA_an_8:2.14.2	Addhā ayamāyasmā jānaṁ jānāti passaṁ passatī’ti.	2	
PA_an_8:2.14.3	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.15.1	‘Saṅghagato kho panāyamāyasmā anānākathiko hoti atiracchānakathiko.	2	
PA_an_8:2.15.2	Sāmaṁ vā dhammaṁ bhāsati paraṁ vā ajjhesati ariyaṁ vā tuṇhībhāvaṁ nātimaññati.	2	
PA_an_8:2.15.3	Addhā ayamāyasmā jānaṁ jānāti passaṁ passatī’ti.	2	
PA_an_8:2.15.4	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.16.1	‘Pañcasu kho panāyamāyasmā upādānakkhandhesu udayabbayānupassī viharati—	2	
PA_an_8:2.16.2	iti rūpaṁ, iti rūpassa samudayo, iti rūpassa atthaṅgamo;	2	
PA_an_8:2.16.3	iti vedanā …pe…	2	
PA_an_8:2.16.4	iti saññā …	2	
PA_an_8:2.16.5	iti saṅkhārā …	2	
PA_an_8:2.16.6	iti viññāṇaṁ, iti viññāṇassa samudayo, iti viññāṇassa atthaṅgamoti.	2	
PA_an_8:2.16.7	Addhā ayamāyasmā jānaṁ jānāti passaṁ passatī’ti.	2	
PA_an_8:2.16.8	Ayampi dhammo piyattāya garuttāya bhāvanāya sāmaññāya ekībhāvāya saṁvattati.	2	
PA_an_8:2.17.1	Ime kho, bhikkhave, aṭṭha hetū aṭṭha paccayā ādibrahmacariyikāya paññāya appaṭiladdhāya paṭilābhāya, paṭiladdhāya bhiyyobhāvāya vepullāya bhāvanāya pāripūriyā saṁvattantī”ti.	2	
PA_an_8:2.17.2	Dutiyaṁ.	2	
PA_an_8:3.0.1	Aṅguttara Nikāya 8.3	3	
PA_an_8:3.0.2	1. Mettāvagga	3	
PA_an_8:3.0.3	Paṭhamaappiyasutta	3	
PA_an_8:3.1.1	“Aṭṭhahi, bhikkhave, dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	3	
PA_an_8:3.1.2	Katamehi aṭṭhahi?	3	
PA_an_8:3.1.3	Idha, bhikkhave, bhikkhu appiyapasaṁsī ca hoti, piyagarahī ca, lābhakāmo ca, sakkārakāmo ca, ahiriko ca, anottappī ca, pāpiccho ca, micchādiṭṭhi ca.	3	
PA_an_8:3.1.4	Imehi kho, bhikkhave, aṭṭhahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	3	
PA_an_8:3.2.1	Aṭṭhahi, bhikkhave, dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.	3	
PA_an_8:3.2.2	Katamehi aṭṭhahi?	3	
PA_an_8:3.2.3	Idha, bhikkhave, bhikkhu na appiyapasaṁsī ca hoti, na piyagarahī ca, na lābhakāmo ca, na sakkārakāmo ca, hirīmā ca hoti, ottappī ca, appiccho ca, sammādiṭṭhi ca.	3	
PA_an_8:3.2.4	Imehi kho, bhikkhave, aṭṭhahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	3	
PA_an_8:3.2.5	Tatiyaṁ.	3	
PA_an_8:4.0.1	Aṅguttara Nikāya 8.4	4	
PA_an_8:4.0.2	1. Mettāvagga	4	
PA_an_8:4.0.3	Dutiyaappiyasutta	4	
PA_an_8:4.1.1	“Aṭṭhahi, bhikkhave, dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	4	
PA_an_8:4.1.2	Katamehi aṭṭhahi?	4	
PA_an_8:4.1.3	Idha, bhikkhave, bhikkhu lābhakāmo ca hoti, sakkārakāmo ca, anavaññattikāmo ca, akālaññū ca, amattaññū ca, asuci ca, bahubhāṇī ca, akkosakaparibhāsako ca sabrahmacārīnaṁ.	4	
PA_an_8:4.1.4	Imehi kho, bhikkhave, aṭṭhahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	4	
PA_an_8:4.2.1	Aṭṭhahi, bhikkhave, dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.	4	
PA_an_8:4.2.2	Katamehi aṭṭhahi?	4	
PA_an_8:4.2.3_0	Idha, bhikkhave, bhikkhu na lābhakāmo ca hoti, na sakkārakāmo ca, na anavaññattikāmo	4	
PA_an_8:4.2.3_1	ca, kālaññū ca, mattaññū ca, suci ca, na bahubhāṇī ca, anakkosakaparibhāsako ca sabrahmacārīnaṁ.	4	
PA_an_8:4.2.4	Imehi kho, bhikkhave, aṭṭhahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	4	
PA_an_8:4.2.5	Catutthaṁ.	4	
PA_an_8:5.0.1	Aṅguttara Nikāya 8.5	5	
PA_an_8:5.0.2	1. Mettāvagga	5	
PA_an_8:5.0.3	Paṭhamalokadhammasutta	5	
PA_an_8:5.1.1	“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.	5	
PA_an_8:5.1.2	Katame aṭṭha?	5	
PA_an_8:5.1.3	Lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañca.	5	
PA_an_8:5.1.4	Ime kho, bhikkhave, aṭṭha lokadhammā lokaṁ anuparivattanti, loko ca ime aṭṭha lokadhamme anuparivattatīti.	5	
PA_an_8:5.2.1	Lābho alābho ca yasāyaso ca,	5	
PA_an_8:5.2.2	Nindā pasaṁsā ca sukhaṁ dukhañca;	5	
PA_an_8:5.2.3	Ete aniccā manujesu dhammā,	5	
PA_an_8:5.2.4	Asassatā vipariṇāmadhammā.	5	
PA_an_8:5.3.1	Ete ca ñatvā satimā sumedho,	5	
PA_an_8:5.3.2	Avekkhati vipariṇāmadhamme;	5	
PA_an_8:5.3.3	Iṭṭhassa dhammā na mathenti cittaṁ,	5	
PA_an_8:5.3.4	Aniṭṭhato no paṭighātameti.	5	
PA_an_8:5.4.1	Tassānurodhā atha vā virodhā,	5	
PA_an_8:5.4.2	Vidhūpitā atthaṅgatā na santi;	5	
PA_an_8:5.4.3	Padañca ñatvā virajaṁ asokaṁ,	5	
PA_an_8:5.4.4	Sammappajānāti bhavassa pāragū”ti.	5	
PA_an_8:5.4.5	Pañcamaṁ.	5	
PA_an_8:6.0.1	Aṅguttara Nikāya 8.6	6	
PA_an_8:6.0.2	1. Mettāvagga	6	
PA_an_8:6.0.3	Dutiyalokadhammasutta	6	
PA_an_8:6.1.1	“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.	6	
PA_an_8:6.1.2	Katame aṭṭha?	6	
PA_an_8:6.1.3	Lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañca.	6	
PA_an_8:6.1.4	Ime kho, bhikkhave, aṭṭha lokadhammā lokaṁ anuparivattanti, loko ca ime aṭṭha lokadhamme anuparivattati.	6	
PA_an_8:6.2.1	Assutavato, bhikkhave, puthujjanassa uppajjati lābhopi alābhopi yasopi ayasopi nindāpi pasaṁsāpi sukhampi dukkhampi.	6	
PA_an_8:6.2.2	Sutavatopi, bhikkhave, ariyasāvakassa uppajjati lābhopi alābhopi yasopi ayasopi nindāpi pasaṁsāpi sukhampi dukkhampi.	6	
PA_an_8:6.2.3	Tatra, bhikkhave, ko viseso ko adhippayāso kiṁ nānākaraṇaṁ sutavato ariyasāvakassa assutavatā puthujjanenā”ti?	6	
PA_an_8:6.2.4_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	6	
PA_an_8:6.2.4_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	6	
PA_an_8:6.3.1	“Tena hi, bhikkhave, suṇātha, sādhukaṁ manasi karotha, bhāsissāmī”ti.	6	
PA_an_8:6.3.2	“Evaṁ, bhante”ti kho te bhikkhū bhagavato paccassosuṁ.	6	
PA_an_8:6.3.3	Bhagavā etadavoca:	6	
PA_an_8:6.3.4	“assutavato, bhikkhave, puthujjanassa uppajjati lābho.	6	
PA_an_8:6.3.5	So na iti paṭisañcikkhati:	6	
PA_an_8:6.3.6	‘uppanno kho me ayaṁ lābho;	6	
PA_an_8:6.3.7	so ca kho anicco dukkho vipariṇāmadhammo’ti yathābhūtaṁ nappajānāti.	6	
PA_an_8:6.3.8	Uppajjati alābho …pe…	6	
PA_an_8:6.3.9	uppajjati yaso …	6	
PA_an_8:6.3.10	uppajjati ayaso …	6	
PA_an_8:6.3.11	uppajjati nindā …	6	
PA_an_8:6.3.12	uppajjati pasaṁsā …	6	
PA_an_8:6.3.13	uppajjati sukhaṁ …	6	
PA_an_8:6.3.14	uppajjati dukkhaṁ.	6	
PA_an_8:6.3.15	So na iti paṭisañcikkhati:	6	
PA_an_8:6.3.16	‘uppannaṁ kho me idaṁ dukkhaṁ;	6	
PA_an_8:6.3.17	tañca kho aniccaṁ dukkhaṁ vipariṇāmadhamman’ti yathābhūtaṁ nappajānāti.	6	
PA_an_8:6.4.1_0	Tassa lābhopi cittaṁ pariyādāya tiṭṭhati, alābhopi cittaṁ pariyādāya tiṭṭhati, yasopi	6	
PA_an_8:6.4.1_1	cittaṁ pariyādāya tiṭṭhati, ayasopi cittaṁ pariyādāya tiṭṭhati, nindāpi cittaṁ pariyādāya	6	
PA_an_8:6.4.1_2	tiṭṭhati, pasaṁsāpi cittaṁ pariyādāya tiṭṭhati, sukhampi cittaṁ pariyādāya tiṭṭhati,	6	
PA_an_8:6.4.1_3	dukkhampi cittaṁ pariyādāya tiṭṭhati.	6	
PA_an_8:6.4.2	So uppannaṁ lābhaṁ anurujjhati, alābhe paṭivirujjhati;	6	
PA_an_8:6.4.3	uppannaṁ yasaṁ anurujjhati, ayase paṭivirujjhati;	6	
PA_an_8:6.4.4	uppannaṁ pasaṁsaṁ anurujjhati, nindāya paṭivirujjhati;	6	
PA_an_8:6.4.5	uppannaṁ sukhaṁ anurujjhati, dukkhe paṭivirujjhati.	6	
PA_an_8:6.4.6	So evaṁ anurodhavirodhasamāpanno na parimuccati jātiyā jarāya maraṇena sokehi paridevehi dukkhehi domanassehi upāyāsehi.	6	
PA_an_8:6.4.7	‘Na parimuccati dukkhasmā’ti vadāmi.	6	
PA_an_8:6.5.1	Sutavato ca kho, bhikkhave, ariyasāvakassa uppajjati lābho.	6	
PA_an_8:6.5.2	So iti paṭisañcikkhati:	6	
PA_an_8:6.5.3	‘uppanno kho me ayaṁ lābho;	6	
PA_an_8:6.5.4	so ca kho anicco dukkho vipariṇāmadhammo’ti yathābhūtaṁ pajānāti.	6	
PA_an_8:6.5.5	Uppajjati alābho …pe…	6	
PA_an_8:6.5.6	uppajjati yaso …	6	
PA_an_8:6.5.7	uppajjati ayaso …	6	
PA_an_8:6.5.8	uppajjati nindā …	6	
PA_an_8:6.5.9	uppajjati pasaṁsā …	6	
PA_an_8:6.5.10	uppajjati sukhaṁ …	6	
PA_an_8:6.5.11	uppajjati dukkhaṁ.	6	
PA_an_8:6.5.12	So iti paṭisañcikkhati:	6	
PA_an_8:6.5.13	‘uppannaṁ kho me idaṁ dukkhaṁ;	6	
PA_an_8:6.5.14	tañca kho aniccaṁ dukkhaṁ vipariṇāmadhamman’ti yathābhūtaṁ pajānāti.	6	
PA_an_8:6.6.1_0	Tassa lābhopi cittaṁ na pariyādāya tiṭṭhati, alābhopi cittaṁ na pariyādāya tiṭṭhati,	6	
PA_an_8:6.6.1_1	yasopi cittaṁ na pariyādāya tiṭṭhati, ayasopi cittaṁ na pariyādāya tiṭṭhati, nindāpi	6	
PA_an_8:6.6.1_2	cittaṁ na pariyādāya tiṭṭhati, pasaṁsāpi cittaṁ na pariyādāya tiṭṭhati, sukhampi	6	
PA_an_8:6.6.1_3	cittaṁ na pariyādāya tiṭṭhati, dukkhampi cittaṁ na pariyādāya tiṭṭhati.	6	
PA_an_8:6.6.2	So uppannaṁ lābhaṁ nānurujjhati, alābhe nappaṭivirujjhati;	6	
PA_an_8:6.6.3	uppannaṁ yasaṁ nānurujjhati, ayase nappaṭivirujjhati;	6	
PA_an_8:6.6.4	uppannaṁ pasaṁsaṁ nānurujjhati, nindāya nappaṭivirujjhati;	6	
PA_an_8:6.6.5	uppannaṁ sukhaṁ nānurujjhati, dukkhe nappaṭivirujjhati.	6	
PA_an_8:6.6.6	So evaṁ anurodhavirodhavippahīno parimuccati jātiyā jarāya maraṇena sokehi paridevehi dukkhehi domanassehi upāyāsehi.	6	
PA_an_8:6.6.7	‘Parimuccati dukkhasmā’ti vadāmi.	6	
PA_an_8:6.6.8	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanenāti.	6	
PA_an_8:6.7.1	Lābho alābho ca yasāyaso ca,	6	
PA_an_8:6.7.2	Nindā pasaṁsā ca sukhaṁ dukhañca;	6	
PA_an_8:6.7.3	Ete aniccā manujesu dhammā,	6	
PA_an_8:6.7.4	Asassatā vipariṇāmadhammā.	6	
PA_an_8:6.8.1	Ete ca ñatvā satimā sumedho,	6	
PA_an_8:6.8.2	Avekkhati vipariṇāmadhamme;	6	
PA_an_8:6.8.3	Iṭṭhassa dhammā na mathenti cittaṁ,	6	
PA_an_8:6.8.4	Aniṭṭhato no paṭighātameti.	6	
PA_an_8:6.9.1	Tassānurodhā atha vā virodhā,	6	
PA_an_8:6.9.2	Vidhūpitā atthaṅgatā na santi;	6	
PA_an_8:6.9.3	Padañca ñatvā virajaṁ asokaṁ,	6	
PA_an_8:6.9.4	Sammappajānāti bhavassa pāragū”ti.	6	
PA_an_8:6.9.5	Chaṭṭhaṁ.	6	
PA_an_8:7.0.1	Aṅguttara Nikāya 8.7	7	
PA_an_8:7.0.2	1. Mettāvagga	7	
PA_an_8:7.0.3	Devadattavipattisutta	7	
PA_an_8:7.1.1	Ekaṁ samayaṁ bhagavā rājagahe viharati gijjhakūṭe pabbate acirapakkante devadatte.	7	
PA_an_8:7.1.2	Tatra bhagavā devadattaṁ ārabbha bhikkhū āmantesi:	7	
PA_an_8:7.1.3	“sādhu, bhikkhave, bhikkhu kālena kālaṁ attavipattiṁ paccavekkhitā hoti.	7	
PA_an_8:7.1.4	Sādhu, bhikkhave, bhikkhu kālena kālaṁ paravipattiṁ paccavekkhitā hoti.	7	
PA_an_8:7.1.5	Sādhu, bhikkhave, bhikkhu kālena kālaṁ attasampattiṁ paccavekkhitā hoti.	7	
PA_an_8:7.1.6	Sādhu, bhikkhave, bhikkhu kālena kālaṁ parasampattiṁ paccavekkhitā hoti.	7	
PA_an_8:7.1.7	Aṭṭhahi, bhikkhave, asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.	7	
PA_an_8:7.2.1	Katamehi aṭṭhahi?	7	
PA_an_8:7.2.2	Lābhena hi, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.	7	
PA_an_8:7.2.3	Alābhena, bhikkhave …pe…	7	
PA_an_8:7.2.4	yasena, bhikkhave …	7	
PA_an_8:7.2.5	ayasena, bhikkhave …	7	
PA_an_8:7.2.6	sakkārena, bhikkhave …	7	
PA_an_8:7.2.7	asakkārena, bhikkhave …	7	
PA_an_8:7.2.8	pāpicchatāya, bhikkhave …	7	
PA_an_8:7.2.9	pāpamittatāya, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.	7	
PA_an_8:7.2.10	Imehi kho, bhikkhave, aṭṭhahi asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.	7	
PA_an_8:7.3.1	Sādhu, bhikkhave, bhikkhu uppannaṁ lābhaṁ abhibhuyya abhibhuyya vihareyya,	7	
PA_an_8:7.3.2	uppannaṁ alābhaṁ …pe…	7	
PA_an_8:7.3.3	uppannaṁ yasaṁ …	7	
PA_an_8:7.3.4	uppannaṁ ayasaṁ …	7	
PA_an_8:7.3.5	uppannaṁ sakkāraṁ …	7	
PA_an_8:7.3.6	uppannaṁ asakkāraṁ …	7	
PA_an_8:7.3.7	uppannaṁ pāpicchataṁ …	7	
PA_an_8:7.3.8	uppannaṁ pāpamittataṁ abhibhuyya abhibhuyya vihareyya.	7	
PA_an_8:7.4.1	Kiñca, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya,	7	
PA_an_8:7.4.2	uppannaṁ alābhaṁ …pe…	7	
PA_an_8:7.4.3	uppannaṁ yasaṁ …	7	
PA_an_8:7.4.4	uppannaṁ ayasaṁ …	7	
PA_an_8:7.4.5	uppannaṁ sakkāraṁ …	7	
PA_an_8:7.4.6	uppannaṁ asakkāraṁ …	7	
PA_an_8:7.4.7	uppannaṁ pāpicchataṁ …	7	
PA_an_8:7.4.8	uppannaṁ pāpamittataṁ abhibhuyya abhibhuyya vihareyya?	7	
PA_an_8:7.5.1	Yaṁ hissa, bhikkhave, uppannaṁ lābhaṁ anabhibhuyya viharato uppajjeyyuṁ āsavā vighātapariḷāhā, uppannaṁ lābhaṁ abhibhuyya viharato evaṁsa te āsavā vighātapariḷāhā na honti.	7	
PA_an_8:7.5.2	Yaṁ hissa, bhikkhave, uppannaṁ alābhaṁ …pe…	7	
PA_an_8:7.5.3	uppannaṁ yasaṁ …	7	
PA_an_8:7.5.4	uppannaṁ ayasaṁ …	7	
PA_an_8:7.5.5	uppannaṁ sakkāraṁ …	7	
PA_an_8:7.5.6	uppannaṁ asakkāraṁ …	7	
PA_an_8:7.5.7	uppannaṁ pāpicchataṁ …	7	
PA_an_8:7.5.8	uppannaṁ pāpamittataṁ anabhibhuyya viharato uppajjeyyuṁ āsavā vighātapariḷāhā, uppannaṁ pāpamittataṁ abhibhuyya viharato evaṁsa te āsavā vighātapariḷāhā na honti.	7	
PA_an_8:7.5.9	Idaṁ kho, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya,	7	
PA_an_8:7.5.10	uppannaṁ alābhaṁ …pe…	7	
PA_an_8:7.5.11	uppannaṁ yasaṁ …	7	
PA_an_8:7.5.12	uppannaṁ ayasaṁ …	7	
PA_an_8:7.5.13	uppannaṁ sakkāraṁ …	7	
PA_an_8:7.5.14	uppannaṁ asakkāraṁ …	7	
PA_an_8:7.5.15	uppannaṁ pāpicchataṁ …	7	
PA_an_8:7.5.16	uppannaṁ pāpamittataṁ abhibhuyya abhibhuyya vihareyya.	7	
PA_an_8:7.6.1	Tasmātiha, bhikkhave, evaṁ sikkhitabbaṁ:	7	
PA_an_8:7.6.2	‘uppannaṁ lābhaṁ abhibhuyya abhibhuyya viharissāma,	7	
PA_an_8:7.6.3	uppannaṁ alābhaṁ …pe…	7	
PA_an_8:7.6.4	uppannaṁ yasaṁ …	7	
PA_an_8:7.6.5	uppannaṁ ayasaṁ …	7	
PA_an_8:7.6.6	uppannaṁ sakkāraṁ …	7	
PA_an_8:7.6.7	uppannaṁ asakkāraṁ …	7	
PA_an_8:7.6.8	uppannaṁ pāpicchataṁ …	7	
PA_an_8:7.6.9	uppannaṁ pāpamittataṁ abhibhuyya abhibhuyya viharissāmā’ti.	7	
PA_an_8:7.6.10	Evañhi vo, bhikkhave, sikkhitabban”ti.	7	
PA_an_8:7.6.11	Sattamaṁ.	7	
PA_an_8:8.0.1	Aṅguttara Nikāya 8.8	8	
PA_an_8:8.0.2	1. Mettāvagga	8	
PA_an_8:8.0.3	Uttaravipattisutta	8	
PA_an_8:8.1.1	Ekaṁ samayaṁ āyasmā uttaro mahisavatthusmiṁ viharati saṅkheyyake pabbate vaṭajālikāyaṁ.	8	
PA_an_8:8.1.2	Tatra kho āyasmā uttaro bhikkhū āmantesi:	8	
PA_an_8:8.1.3	“sādhāvuso, bhikkhu kālena kālaṁ attavipattiṁ paccavekkhitā hoti.	8	
PA_an_8:8.1.4	Sādhāvuso, bhikkhu kālena kālaṁ paravipattiṁ paccavekkhitā hoti.	8	
PA_an_8:8.1.5	Sādhāvuso, bhikkhu kālena kālaṁ attasampattiṁ paccavekkhitā hoti.	8	
PA_an_8:8.1.6	Sādhāvuso, bhikkhu kālena kālaṁ parasampattiṁ paccavekkhitā hotī”ti.	8	
PA_an_8:8.2.1	Tena kho pana samayena vessavaṇo mahārājā uttarāya disāya dakkhiṇaṁ disaṁ gacchati kenacideva karaṇīyena.	8	
PA_an_8:8.2.2	Assosi kho vessavaṇo mahārājā āyasmato uttarassa mahisavatthusmiṁ saṅkheyyake pabbate vaṭajālikāyaṁ bhikkhūnaṁ evaṁ dhammaṁ desentassa:	8	
PA_an_8:8.2.3	“sādhāvuso, bhikkhu kālena kālaṁ attavipattiṁ paccavekkhitā hoti.	8	
PA_an_8:8.2.4	Sādhāvuso, bhikkhu kālena kālaṁ paravipattiṁ paccavekkhitā hoti.	8	
PA_an_8:8.2.5	Sādhāvuso, bhikkhu kālena kālaṁ attasampattiṁ paccavekkhitā hoti.	8	
PA_an_8:8.2.6	Sādhāvuso, bhikkhu kālena kālaṁ parasampattiṁ paccavekkhitā hotī”ti.	8	
PA_an_8:8.3.1_0	Atha kho vessavaṇo mahārājā—seyyathāpi nāma balavā puriso samiñjitaṁ vā bāhaṁ pasāreyya,	8	
PA_an_8:8.3.1_1	pasāritaṁ vā bāhaṁ samiñjeyya; evamevaṁ mahisavatthusmiṁ saṅkheyyake pabbate vaṭajālikāyaṁ	8	
PA_an_8:8.3.1_2	antarahito devesu tāvatiṁsesu pāturahosi.	8	
PA_an_8:8.3.2	Atha kho vessavaṇo mahārājā yena sakko devānamindo tenupasaṅkami; upasaṅkamitvā sakkaṁ devānamindaṁ etadavoca:	8	
PA_an_8:8.3.3	“yagghe, mārisa, jāneyyāsi.	8	
PA_an_8:8.3.4	Eso āyasmā uttaro mahisavatthusmiṁ saṅkheyyake pabbate vaṭajālikāyaṁ bhikkhūnaṁ evaṁ dhammaṁ deseti:	8	
PA_an_8:8.3.5	‘sādhāvuso, bhikkhu kālena kālaṁ attavipattiṁ paccavekkhitā hoti.	8	
PA_an_8:8.3.6	Sādhāvuso, bhikkhu kālena kālaṁ paravipattiṁ …pe…	8	
PA_an_8:8.3.7	attasampattiṁ …	8	
PA_an_8:8.3.8	parasampattiṁ paccavekkhitā hotī’”ti.	8	
PA_an_8:8.4.1_0	Atha kho sakko devānamindo seyyathāpi nāma balavā puriso samiñjitaṁ vā bāhaṁ pasāreyya,	8	
PA_an_8:8.4.1_1	pasāritaṁ vā bāhaṁ samiñjeyya; evamevaṁ devesu tāvatiṁsesu antarahito mahisavatthusmiṁ	8	
PA_an_8:8.4.1_2	saṅkheyyake pabbate vaṭajālikāyaṁ āyasmato uttarassa sammukhe pāturahosi.	8	
PA_an_8:8.4.2_0	Atha kho sakko devānamindo yenāyasmā uttaro tenupasaṅkami; upasaṅkamitvā āyasmantaṁ	8	
PA_an_8:8.4.2_1	uttaraṁ abhivādetvā ekamantaṁ aṭṭhāsi. Ekamantaṁ ṭhito kho sakko devānamindo āyasmantaṁ uttaraṁ etadavoca:	8	
PA_an_8:8.5.1	“Saccaṁ kira, bhante, āyasmā uttaro bhikkhūnaṁ evaṁ dhammaṁ desesi:	8	
PA_an_8:8.5.2	‘sādhāvuso, bhikkhu kālena kālaṁ attavipattiṁ paccavekkhitā hoti,	8	
PA_an_8:8.5.3	sādhāvuso, bhikkhu kālena kālaṁ paravipattiṁ …pe…	8	
PA_an_8:8.5.4	attasampattiṁ …	8	
PA_an_8:8.5.5	parasampattiṁ paccavekkhitā hotī’”ti?	8	
PA_an_8:8.5.6	“Evaṁ, devānamindā”ti.	8	
PA_an_8:8.5.7	“Kiṁ panidaṁ, bhante, āyasmato uttarassa sakaṁ paṭibhānaṁ, udāhu tassa bhagavato vacanaṁ arahato sammāsambuddhassā”ti?	8	
PA_an_8:8.5.8	“Tena hi, devānaminda, upamaṁ te karissāmi.	8	
PA_an_8:8.5.9	Upamāya m’idhekacce viññū purisā bhāsitassa atthaṁ ājānanti.	8	
PA_an_8:8.6.1	Seyyathāpi, devānaminda, gāmassa vā nigamassa vā avidūre mahādhaññarāsi.	8	
PA_an_8:8.6.2	Tato mahājanakāyo dhaññaṁ āhareyya—	8	
PA_an_8:8.6.3	kājehipi piṭakehipi ucchaṅgehipi añjalīhipi.	8	
PA_an_8:8.6.4	Yo nu kho, devānaminda, taṁ mahājanakāyaṁ upasaṅkamitvā evaṁ puccheyya:	8	
PA_an_8:8.6.5	‘kuto imaṁ dhaññaṁ āharathā’ti, kathaṁ byākaramāno nu kho, devānaminda, so mahājanakāyo sammā byākaramāno byākareyyā”ti?	8	
PA_an_8:8.6.6	“‘Amumhā mahādhaññarāsimhā āharāmā’ti kho, bhante, so mahājanakāyo sammā byākaramāno byākareyyā”ti.	8	
PA_an_8:8.6.7	“Evamevaṁ kho, devānaminda, yaṁ kiñci subhāsitaṁ sabbaṁ taṁ tassa bhagavato vacanaṁ arahato sammāsambuddhassa.	8	
PA_an_8:8.6.8	Tato upādāyupādāya mayaṁ caññe ca bhaṇāmā”ti.	8	
PA_an_8:8.7.1	“Acchariyaṁ, bhante, abbhutaṁ bhante.	8	
PA_an_8:8.7.2	Yāva subhāsitañcidaṁ āyasmatā uttarena:	8	
PA_an_8:8.7.3	‘yaṁ kiñci subhāsitaṁ sabbaṁ taṁ tassa bhagavato vacanaṁ arahato sammāsambuddhassa.	8	
PA_an_8:8.7.4	Tato upādāyupādāya mayañcaññe ca bhaṇāmā’ti.	8	
PA_an_8:8.7.5	Ekamidaṁ, bhante uttara, samayaṁ bhagavā rājagahe viharati gijjhakūṭe pabbate acirapakkante devadatte.	8	
PA_an_8:8.7.6	Tatra kho bhagavā devadattaṁ ārabbha bhikkhū āmantesi:	8	
PA_an_8:8.8.1	‘Sādhu, bhikkhave, bhikkhu kālena kālaṁ attavipattiṁ paccavekkhitā hoti.	8	
PA_an_8:8.8.2	Sādhu, bhikkhave, bhikkhu kālena kālaṁ paravipattiṁ …pe…	8	
PA_an_8:8.8.3	attasampattiṁ …	8	
PA_an_8:8.8.4	parasampattiṁ paccavekkhitā hoti.	8	
PA_an_8:8.8.5	Aṭṭhahi, bhikkhave, asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.	8	
PA_an_8:8.8.6	Katamehi aṭṭhahi?	8	
PA_an_8:8.8.7	Lābhena hi, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho;	8	
PA_an_8:8.8.8	alābhena, bhikkhave …pe…	8	
PA_an_8:8.8.9	yasena, bhikkhave …	8	
PA_an_8:8.8.10	ayasena, bhikkhave …	8	
PA_an_8:8.8.11	sakkārena, bhikkhave …	8	
PA_an_8:8.8.12	asakkārena, bhikkhave …	8	
PA_an_8:8.8.13	pāpicchatāya, bhikkhave …	8	
PA_an_8:8.8.14	pāpamittatāya, bhikkhave, abhibhūto pariyādinnacitto devadatto āpāyiko nerayiko kappaṭṭho atekiccho.	8	
PA_an_8:8.8.15	Imehi kho, bhikkhave, aṭṭhahi asaddhammehi abhibhūto pariyādinnacitto devadatto āpāyiko nerayiko kappaṭṭho atekiccho.	8	
PA_an_8:8.9.1	Sādhu, bhikkhave, bhikkhu uppannaṁ lābhaṁ abhibhuyya abhibhuyya vihareyya;	8	
PA_an_8:8.9.2	uppannaṁ alābhaṁ …pe…	8	
PA_an_8:8.9.3	uppannaṁ yasaṁ …	8	
PA_an_8:8.9.4	uppannaṁ ayasaṁ …	8	
PA_an_8:8.9.5	uppannaṁ sakkāraṁ …	8	
PA_an_8:8.9.6	uppannaṁ asakkāraṁ …	8	
PA_an_8:8.9.7	uppannaṁ pāpicchataṁ …	8	
PA_an_8:8.9.8	uppannaṁ pāpamittataṁ abhibhuyya abhibhuyya vihareyya.	8	
PA_an_8:8.10.1	Kiñca, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya;	8	
PA_an_8:8.10.2	uppannaṁ alābhaṁ …pe…	8	
PA_an_8:8.10.3	uppannaṁ yasaṁ …	8	
PA_an_8:8.10.4	uppannaṁ ayasaṁ …	8	
PA_an_8:8.10.5	uppannaṁ sakkāraṁ …	8	
PA_an_8:8.10.6	uppannaṁ asakkāraṁ …	8	
PA_an_8:8.10.7	uppannaṁ pāpicchataṁ …	8	
PA_an_8:8.10.8	uppannaṁ pāpamittataṁ abhibhuyya abhibhuyya vihareyya?	8	
PA_an_8:8.11.1	Yaṁ hissa, bhikkhave, uppannaṁ lābhaṁ anabhibhuyya viharato uppajjeyyuṁ āsavā vighātapariḷāhā, uppannaṁ lābhaṁ abhibhuyya viharato evaṁsa te āsavā vighātapariḷāhā na honti.	8	
PA_an_8:8.11.2	Yaṁ hissa, bhikkhave, uppannaṁ alābhaṁ …pe…	8	
PA_an_8:8.11.3	uppannaṁ yasaṁ …	8	
PA_an_8:8.11.4	uppannaṁ ayasaṁ …	8	
PA_an_8:8.11.5	uppannaṁ sakkāraṁ …	8	
PA_an_8:8.11.6	uppannaṁ asakkāraṁ …	8	
PA_an_8:8.11.7	uppannaṁ pāpicchataṁ …	8	
PA_an_8:8.11.8	uppannaṁ pāpamittataṁ anabhibhuyya viharato uppajjeyyuṁ āsavā vighātapariḷāhā, uppannaṁ pāpamittataṁ abhibhuyya viharato evaṁsa te āsavā vighātapariḷāhā na honti.	8	
PA_an_8:8.11.9	Idaṁ kho, bhikkhave, bhikkhu atthavasaṁ paṭicca uppannaṁ lābhaṁ abhibhuyya abhibhuyya vihareyya;	8	
PA_an_8:8.11.10	uppannaṁ alābhaṁ …pe…	8	
PA_an_8:8.11.11	uppannaṁ yasaṁ …	8	
PA_an_8:8.11.12	uppannaṁ ayasaṁ …	8	
PA_an_8:8.11.13	uppannaṁ sakkāraṁ …	8	
PA_an_8:8.11.14	uppannaṁ asakkāraṁ …	8	
PA_an_8:8.11.15	uppannaṁ pāpicchataṁ …	8	
PA_an_8:8.11.16	uppannaṁ pāpamittataṁ abhibhuyya abhibhuyya vihareyya.	8	
PA_an_8:8.12.1	Tasmātiha, bhikkhave, evaṁ sikkhitabbaṁ:	8	
PA_an_8:8.12.2	“uppannaṁ lābhaṁ abhibhuyya abhibhuyya viharissāma,	8	
PA_an_8:8.12.3	uppannaṁ alābhaṁ …pe…	8	
PA_an_8:8.12.4	uppannaṁ yasaṁ …	8	
PA_an_8:8.12.5	uppannaṁ ayasaṁ …	8	
PA_an_8:8.12.6	uppannaṁ sakkāraṁ …	8	
PA_an_8:8.12.7	uppannaṁ asakkāraṁ …	8	
PA_an_8:8.12.8	uppannaṁ pāpicchataṁ …	8	
PA_an_8:8.12.9	uppannaṁ pāpamittataṁ abhibhuyya abhibhuyya viharissāmā”ti.	8	
PA_an_8:8.12.10	Evañhi vo, bhikkhave, sikkhitabban’ti.	8	
PA_an_8:8.13.1	Ettāvatā, bhante uttara, manussesu catasso parisā—	8	
PA_an_8:8.13.2	bhikkhū, bhikkhuniyo, upāsakā, upāsikāyo.	8	
PA_an_8:8.13.3	Nāyaṁ dhammapariyāyo kismiñci upaṭṭhito.	8	
PA_an_8:8.13.4	Uggaṇhatu, bhante, āyasmā uttaro imaṁ dhammapariyāyaṁ.	8	
PA_an_8:8.13.5	Pariyāpuṇātu, bhante, āyasmā uttaro imaṁ dhammapariyāyaṁ.	8	
PA_an_8:8.13.6	Dhāretu, bhante, āyasmā uttaro imaṁ dhammapariyāyaṁ.	8	
PA_an_8:8.13.7	Atthasaṁhito ayaṁ, bhante, dhammapariyāyo ādibrahmacariyako”ti.	8	
PA_an_8:8.13.8	Aṭṭhamaṁ.	8	
PA_an_8:9.0.1	Aṅguttara Nikāya 8.9	9	
PA_an_8:9.0.2	1. Mettāvagga	9	
PA_an_8:9.0.3	Nandasutta	9	
PA_an_8:9.1.1	“‘kulaputto’ti, bhikkhave, nandaṁ sammā vadamāno vadeyya.	9	
PA_an_8:9.1.2	‘Balavā’ti, bhikkhave, nandaṁ sammā vadamāno vadeyya.	9	
PA_an_8:9.1.3	‘Pāsādiko’ti, bhikkhave, nandaṁ sammā vadamāno vadeyya.	9	
PA_an_8:9.1.4	‘Tibbarāgo’ti, bhikkhave, nandaṁ sammā vadamāno vadeyya.	9	
PA_an_8:9.1.5_0	Kimaññatra, bhikkhave, nando indriyesu guttadvāro, bhojane mattaññū, jāgariyaṁ anuyutto,	9	
PA_an_8:9.1.5_1	satisampajaññena samannāgato, yehi nando sakkoti paripuṇṇaṁ parisuddhaṁ brahmacariyaṁ carituṁ.	9	
PA_an_8:9.1.6	Tatridaṁ, bhikkhave, nandassa indriyesu guttadvāratāya hoti.	9	
PA_an_8:9.1.7	Sace, bhikkhave, nandassa puratthimā disā āloketabbā hoti, sabbaṁ cetasā samannāharitvā nando puratthimaṁ disaṁ āloketi:	9	
PA_an_8:9.1.8	‘evaṁ me puratthimaṁ disaṁ ālokayato nābhijjhādomanassā pāpakā akusalā dhammā anvāssavissantī’ti.	9	
PA_an_8:9.1.9	Itiha tattha sampajāno hoti.	9	
PA_an_8:9.2.1	Sace, bhikkhave, nandassa pacchimā disā āloketabbā hoti …pe…	9	
PA_an_8:9.2.2	uttarā disā āloketabbā hoti …	9	
PA_an_8:9.2.3	dakkhiṇā disā āloketabbā hoti …	9	
PA_an_8:9.2.4	uddhaṁ ulloketabbā hoti …	9	
PA_an_8:9.2.5	adho oloketabbā hoti …	9	
PA_an_8:9.2.6	anudisā anuviloketabbā hoti, sabbaṁ cetasā samannāharitvā nando anudisaṁ anuviloketi:	9	
PA_an_8:9.2.7	‘evaṁ me anudisaṁ anuvilokayato nābhijjhādomanassā pāpakā akusalā dhammā anvāssavissantī’ti.	9	
PA_an_8:9.2.8	Itiha tattha sampajāno hoti.	9	
PA_an_8:9.2.9	Idaṁ kho, bhikkhave, nandassa indriyesu guttadvāratāya hoti.	9	
PA_an_8:9.3.1	Tatridaṁ, bhikkhave, nandassa bhojane mattaññutāya hoti.	9	
PA_an_8:9.3.2	Idha, bhikkhave, nando paṭisaṅkhā yoniso āhāraṁ āhāreti:	9	
PA_an_8:9.3.3_0	‘neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā	9	
PA_an_8:9.3.3_1	yāpanāya vihiṁsūparatiyā brahmacariyānuggahāya iti purāṇañca vedanaṁ paṭihaṅkhāmi,	9	
PA_an_8:9.3.3_2	navañca vedanaṁ na uppādessāmi, yātrā ca me bhavissati anavajjatā ca phāsuvihāro cā’ti.	9	
PA_an_8:9.3.4	Idaṁ kho, bhikkhave, nandassa bhojane mattaññutāya hoti.	9	
PA_an_8:9.4.1	Tatridaṁ, bhikkhave, nandassa jāgariyānuyogasmiṁ hoti.	9	
PA_an_8:9.4.2	Idha, bhikkhave, nando divasaṁ caṅkamena nisajjāya āvaraṇīyehi dhammehi cittaṁ parisodheti;	9	
PA_an_8:9.4.3	rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti;	9	
PA_an_8:9.4.4	rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya sato sampajāno uṭṭhānasaññaṁ manasi karitvā;	9	
PA_an_8:9.4.5	rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti.	9	
PA_an_8:9.4.6	Idaṁ kho, bhikkhave, nandassa jāgariyānuyogasmiṁ hoti.	9	
PA_an_8:9.5.1	Tatridaṁ, bhikkhave, nandassa satisampajaññasmiṁ hoti.	9	
PA_an_8:9.5.2	Idha, bhikkhave, nandassa viditā vedanā uppajjanti, viditā upaṭṭhahanti, viditā abbhatthaṁ gacchanti;	9	
PA_an_8:9.5.3	viditā saññā …pe…	9	
PA_an_8:9.5.4	viditā vitakkā …pe… abbhatthaṁ gacchanti.	9	
PA_an_8:9.5.5	Idaṁ kho, bhikkhave, nandassa satisampajaññasmiṁ hoti.	9	
PA_an_8:9.6.1_0	Kimaññatra, bhikkhave, nando indriyesu guttadvāro, bhojane mattaññū, jāgariyaṁ anuyutto,	9	
PA_an_8:9.6.1_1	satisampajaññena samannāgato, yehi nando sakkoti paripuṇṇaṁ parisuddhaṁ brahmacariyaṁ caritun”ti.	9	
PA_an_8:9.6.2	Navamaṁ.	9	
PA_an_8:10.0.1	Aṅguttara Nikāya 8.10	10	
PA_an_8:10.0.2	1. Mettāvagga	10	
PA_an_8:10.0.3	Kāraṇḍavasutta	10	
PA_an_8:10.1.1	Ekaṁ samayaṁ bhagavā campāyaṁ viharati gaggarāya pokkharaṇiyā tīre.	10	
PA_an_8:10.1.2	Tena kho pana samayena bhikkhū bhikkhuṁ āpattiyā codenti.	10	
PA_an_8:10.1.3	So bhikkhu bhikkhūhi āpattiyā codiyamāno aññenāññaṁ paṭicarati, bahiddhā kathaṁ apanāmeti, kopañca dosañca appaccayañca pātukaroti.	10	
PA_an_8:10.2.1	Atha kho bhagavā bhikkhū āmantesi:	10	
PA_an_8:10.2.2	“niddhamathetaṁ, bhikkhave, puggalaṁ;	10	
PA_an_8:10.2.3	niddhamathetaṁ, bhikkhave, puggalaṁ.	10	
PA_an_8:10.2.4	Apaneyyeso, bhikkhave, puggalo.	10	
PA_an_8:10.2.5	Kiṁ vo tena paraputtena visodhitena.	10	
PA_an_8:10.2.6_0	Idha, bhikkhave, ekaccassa puggalassa tādisaṁyeva hoti abhikkantaṁ paṭikkantaṁ ālokitaṁ	10	
PA_an_8:10.2.6_1	vilokitaṁ samiñjitaṁ pasāritaṁ saṅghāṭipattacīvaradhāraṇaṁ, seyyathāpi aññesaṁ bhaddakānaṁ bhikkhūnaṁ—	10	
PA_an_8:10.2.7	yāvassa bhikkhū āpattiṁ na passanti.	10	
PA_an_8:10.2.8	Yato ca khvassa bhikkhū āpattiṁ passanti, tamenaṁ evaṁ jānanti:	10	
PA_an_8:10.2.9	‘samaṇadūsīvāyaṁ samaṇapalāpo samaṇakāraṇḍavo’ti.	10	
PA_an_8:10.2.10	Tamenaṁ iti viditvā bahiddhā nāsenti.	10	
PA_an_8:10.2.11	Taṁ kissa hetu?	10	
PA_an_8:10.2.12	Mā aññe bhaddake bhikkhū dūsesīti.	10	
PA_an_8:10.3.1	Seyyathāpi, bhikkhave, sampanne yavakaraṇe yavadūsī jāyetha yavapalāpo yavakāraṇḍavoti.	10	
PA_an_8:10.3.2	Tassa tādisaṁyeva mūlaṁ hoti, seyyathāpi aññesaṁ bhaddakānaṁ yavānaṁ;	10	
PA_an_8:10.3.3	tādisaṁyeva nāḷaṁ hoti, seyyathāpi aññesaṁ bhaddakānaṁ yavānaṁ;	10	
PA_an_8:10.3.4	tādisaṁyeva pattaṁ hoti, seyyathāpi aññesaṁ bhaddakānaṁ yavānaṁ—	10	
PA_an_8:10.3.5	yāvassa sīsaṁ na nibbattati.	10	
PA_an_8:10.3.6	Yato ca khvassa sīsaṁ nibbattati, tamenaṁ evaṁ jānanti:	10	
PA_an_8:10.3.7	‘yavadūsīvāyaṁ yavapalāpo yavakāraṇḍavo’ti.	10	
PA_an_8:10.3.8	Tamenaṁ iti viditvā samūlaṁ uppāṭetvā bahiddhā yavakaraṇassa chaḍḍenti.	10	
PA_an_8:10.3.9	Taṁ kissa hetu?	10	
PA_an_8:10.3.10	Mā aññe bhaddake yave dūsesīti.	10	
PA_an_8:10.4.1_0	Evamevaṁ kho, bhikkhave, idhekaccassa puggalassa tādisaṁyeva hoti abhikkantaṁ paṭikkantaṁ	10	
PA_an_8:10.4.1_1	ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ, seyyathāpi aññesaṁ	10	
PA_an_8:10.4.1_2	bhaddakānaṁ bhikkhūnaṁ—	10	
PA_an_8:10.4.2	yāvassa bhikkhū āpattiṁ na passanti.	10	
PA_an_8:10.4.3	Yato ca khvassa bhikkhū āpattiṁ passanti, tamenaṁ evaṁ jānanti:	10	
PA_an_8:10.4.4	‘samaṇadūsīvāyaṁ samaṇapalāpo samaṇakāraṇḍavo’ti.	10	
PA_an_8:10.4.5	Tamenaṁ iti viditvā bahiddhā nāsenti.	10	
PA_an_8:10.4.6	Taṁ kissa hetu?	10	
PA_an_8:10.4.7	Mā aññe bhaddake bhikkhū dūsesīti.	10	
PA_an_8:10.5.1_0	Seyyathāpi, bhikkhave, mahato dhaññarāsissa phuṇamānassa tattha yāni tāni dhaññāni	10	
PA_an_8:10.5.1_1	daḷhāni sāravantāni tāni ekamantaṁ puñjaṁ hoti, yāni pana tāni dhaññāni dubbalāni	10	
PA_an_8:10.5.1_2	palāpāni tāni vāto ekamantaṁ apavahati.	10	
PA_an_8:10.5.2	Tamenaṁ sāmikā sammajjaniṁ gahetvā bhiyyoso mattāya apasammajjanti.	10	
PA_an_8:10.5.3	Taṁ kissa hetu?	10	
PA_an_8:10.5.4	Mā aññe bhaddake dhaññe dūsesīti.	10	
PA_an_8:10.5.5_0	Evamevaṁ kho, bhikkhave, idhekaccassa puggalassa tādisaṁyeva hoti abhikkantaṁ paṭikkantaṁ	10	
PA_an_8:10.5.5_1	ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ, seyyathāpi aññesaṁ	10	
PA_an_8:10.5.5_2	bhaddakānaṁ bhikkhūnaṁ—	10	
PA_an_8:10.5.6	yāvassa bhikkhū āpattiṁ na passanti.	10	
PA_an_8:10.5.7	Yato ca khvassa bhikkhū āpattiṁ passanti, tamenaṁ evaṁ jānanti:	10	
PA_an_8:10.5.8	‘samaṇadūsīvāyaṁ samaṇapalāpo samaṇakāraṇḍavo’ti.	10	
PA_an_8:10.5.9	Tamenaṁ iti viditvā bahiddhā nāsenti.	10	
PA_an_8:10.5.10	Taṁ kissa hetu?	10	
PA_an_8:10.5.11	Mā aññe bhaddake bhikkhū dūsesīti.	10	
PA_an_8:10.6.1	Seyyathāpi, bhikkhave, puriso udapānapanāḷiyatthiko tiṇhaṁ kuṭhāriṁ ādāya vanaṁ paviseyya.	10	
PA_an_8:10.6.2	So yaṁ yadeva rukkhaṁ kuṭhāripāsena ākoṭeyya tattha yāni tāni rukkhāni daḷhāni sāravantāni tāni kuṭhāripāsena ākoṭitāni kakkhaḷaṁ paṭinadanti;	10	
PA_an_8:10.6.3	yāni pana tāni rukkhāni antopūtīni avassutāni kasambujātāni tāni kuṭhāripāsena ākoṭitāni daddaraṁ paṭinadanti.	10	
PA_an_8:10.6.4	Tamenaṁ mūle chindati, mūle chinditvā agge chindati, agge chinditvā anto suvisodhitaṁ visodheti, anto suvisodhitaṁ visodhetvā udapānapanāḷiṁ yojeti.	10	
PA_an_8:10.6.5_0	Evamevaṁ kho, bhikkhave, idhekaccassa puggalassa tādisaṁyeva hoti abhikkantaṁ paṭikkantaṁ	10	
PA_an_8:10.6.5_1	ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ, seyyathāpi aññesaṁ	10	
PA_an_8:10.6.5_2	bhaddakānaṁ bhikkhūnaṁ—	10	
PA_an_8:10.6.6	yāvassa bhikkhū āpattiṁ na passanti.	10	
PA_an_8:10.6.7	Yato ca khvassa bhikkhū āpattiṁ passanti, tamenaṁ evaṁ jānanti:	10	
PA_an_8:10.6.8	‘samaṇadūsīvāyaṁ samaṇapalāpo samaṇakāraṇḍavo’ti.	10	
PA_an_8:10.6.9	Tamenaṁ iti viditvā bahiddhā nāsenti.	10	
PA_an_8:10.6.10	Taṁ kissa hetu?	10	
PA_an_8:10.6.11	Mā aññe bhaddake bhikkhū dūsesīti.	10	
PA_an_8:10.7.1	Saṁvāsāyaṁ vijānātha,	10	
PA_an_8:10.7.2	pāpiccho kodhano iti;	10	
PA_an_8:10.7.3	Makkhī thambhī paḷāsī ca,	10	
PA_an_8:10.7.4	issukī maccharī saṭho.	10	
PA_an_8:10.8.1	Santavāco janavati,	10	
PA_an_8:10.8.2	samaṇo viya bhāsati;	10	
PA_an_8:10.8.3	Raho karoti karaṇaṁ,	10	
PA_an_8:10.8.4	pāpadiṭṭhi anādaro.	10	
PA_an_8:10.9.1	Saṁsappī ca musāvādī,	10	
PA_an_8:10.9.2	taṁ viditvā yathātathaṁ;	10	
PA_an_8:10.9.3	Sabbe samaggā hutvāna,	10	
PA_an_8:10.9.4	abhinibbajjayātha naṁ.	10	
PA_an_8:10.10.1	Kāraṇḍavaṁ niddhamatha,	10	
PA_an_8:10.10.2	Kasambuṁ apakassatha;	10	
PA_an_8:10.10.3	Tato palāpe vāhetha,	10	
PA_an_8:10.10.4	Assamaṇe samaṇamānine.	10	
PA_an_8:10.11.1	Niddhamitvāna pāpicche,	10	
PA_an_8:10.11.2	pāpaācāragocare;	10	
PA_an_8:10.11.3	Suddhāsuddhehi saṁvāsaṁ,	10	
PA_an_8:10.11.4	kappayavho patissatā;	10	
PA_an_8:10.11.5	Tato samaggā nipakā,	10	
PA_an_8:10.11.6	dukkhassantaṁ karissathā”ti.	10	
PA_an_8:10.11.7	Dasamaṁ.	10	
PA_an_8:10.11.8	Mettāvaggo paṭhamo.	10	
PA_an_8:10.12.0	Tassuddānaṁ	10	
PA_an_8:10.12.1	Mettaṁ paññā ca dve piyā,	10	
PA_an_8:10.12.2	dve lokā dve vipattiyo;	10	
PA_an_8:10.12.3	Devadatto ca uttaro,	10	
PA_an_8:10.12.4	nando kāraṇḍavena cāti.	10	
PA_an_8:11.0.1	Aṅguttara Nikāya 8.11	11	
PA_an_8:11.0.2	2. Mahāvagga	11	
PA_an_8:11.0.3	Verañjasutta	11	
PA_an_8:11.1.1	Evaṁ me sutaṁ—	11	
PA_an_8:11.1.2	ekaṁ samayaṁ bhagavā verañjāyaṁ viharati naḷerupucimandamūle.	11	
PA_an_8:11.1.3	Atha kho verañjo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	11	
PA_an_8:11.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho verañjo brāhmaṇo bhagavantaṁ etadavoca:	11	
PA_an_8:11.2.1	“Sutaṁ metaṁ, bho gotama:	11	
PA_an_8:11.2.2	‘na samaṇo gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimantetī’ti.	11	
PA_an_8:11.2.3	Tayidaṁ, bho gotama, tatheva.	11	
PA_an_8:11.2.4	Na hi bhavaṁ gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimanteti.	11	
PA_an_8:11.2.5	Tayidaṁ, bho gotama, na sampannamevā”ti.	11	
PA_an_8:11.2.6	“Nāhaṁ taṁ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yamahaṁ abhivādeyyaṁ vā paccuṭṭheyyaṁ vā āsanena vā nimanteyyaṁ.	11	
PA_an_8:11.2.7	Yañhi, brāhmaṇa, tathāgato abhivādeyya vā paccuṭṭheyya vā āsanena vā nimanteyya, muddhāpi tassa vipateyyā”ti.	11	
PA_an_8:11.3.1	“Arasarūpo bhavaṁ gotamo”ti.	11	
PA_an_8:11.3.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.3.3	‘arasarūpo samaṇo gotamo’ti.	11	
PA_an_8:11.3.4	Ye te, brāhmaṇa, rūparasā saddarasā gandharasā rasarasā phoṭṭhabbarasā, te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	11	
PA_an_8:11.3.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.3.6	‘arasarūpo samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.4.1	“Nibbhogo bhavaṁ gotamo”ti.	11	
PA_an_8:11.4.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.4.3	‘nibbhogo samaṇo gotamo’ti.	11	
PA_an_8:11.4.4	Ye te, brāhmaṇa, rūpabhogā saddabhogā gandhabhogā rasabhogā phoṭṭhabbabhogā, te tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	11	
PA_an_8:11.4.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.4.6	‘nibbhogo samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.5.1	“Akiriyavādo bhavaṁ gotamo”ti.	11	
PA_an_8:11.5.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.5.3	‘akiriyavādo samaṇo gotamo’ti.	11	
PA_an_8:11.5.4	Ahañhi, brāhmaṇa, akiriyaṁ vadāmi kāyaduccaritassa vacīduccaritassa manoduccaritassa; anekavihitānaṁ pāpakānaṁ akusalānaṁ dhammānaṁ akiriyaṁ vadāmi.	11	
PA_an_8:11.5.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.5.6	‘akiriyavādo samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.6.1	“Ucchedavādo bhavaṁ gotamo”ti.	11	
PA_an_8:11.6.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.6.3	‘ucchedavādo samaṇo gotamo’ti.	11	
PA_an_8:11.6.4	Ahañhi, brāhmaṇa, ucchedaṁ vadāmi rāgassa dosassa mohassa; anekavihitānaṁ pāpakānaṁ akusalānaṁ dhammānaṁ ucchedaṁ vadāmi.	11	
PA_an_8:11.6.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.6.6	‘ucchedavādo samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.7.1	“Jegucchī bhavaṁ gotamo”ti.	11	
PA_an_8:11.7.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.7.3	‘jegucchī samaṇo gotamo’ti.	11	
PA_an_8:11.7.4	Ahañhi, brāhmaṇa, jigucchāmi kāyaduccaritena vacīduccaritena manoduccaritena; jigucchāmi anekavihitānaṁ pāpakānaṁ akusalānaṁ dhammānaṁ samāpattiyā.	11	
PA_an_8:11.7.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.7.6	‘jegucchī samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.8.1	“Venayiko bhavaṁ gotamo”ti.	11	
PA_an_8:11.8.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.8.3	‘venayiko samaṇo gotamo’ti.	11	
PA_an_8:11.8.4	Ahañhi, brāhmaṇa, vinayāya dhammaṁ desemi rāgassa dosassa mohassa; anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi.	11	
PA_an_8:11.8.5	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.8.6	‘venayiko samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.9.1	“Tapassī bhavaṁ gotamo”ti.	11	
PA_an_8:11.9.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.9.3	‘tapassī samaṇo gotamo’ti.	11	
PA_an_8:11.9.4	Tapanīyāhaṁ, brāhmaṇa, pāpake akusale dhamme vadāmi kāyaduccaritaṁ vacīduccaritaṁ manoduccaritaṁ.	11	
PA_an_8:11.9.5	Yassa kho, brāhmaṇa, tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā, tamahaṁ ‘tapassī’ti vadāmi.	11	
PA_an_8:11.9.6	Tathāgatassa kho, brāhmaṇa, tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	11	
PA_an_8:11.9.7	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.9.8	‘tapassī samaṇo gotamo’ti, no ca kho yaṁ tvaṁ sandhāya vadesī”ti.	11	
PA_an_8:11.10.1	“Apagabbho bhavaṁ gotamo”ti.	11	
PA_an_8:11.10.2	“Atthi khvesa, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.10.3	‘apagabbho samaṇo gotamo’ti.	11	
PA_an_8:11.10.4	Yassa kho, brāhmaṇa, āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā, tamahaṁ ‘apagabbho’ti vadāmi.	11	
PA_an_8:11.10.5	Tathāgatassa kho, brāhmaṇa, āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	11	
PA_an_8:11.10.6	Ayaṁ kho, brāhmaṇa, pariyāyo, yena maṁ pariyāyena sammā vadamāno vadeyya:	11	
PA_an_8:11.10.7	‘apagabbho samaṇo gotamo’ti, no ca kho yaṁ tvaṁ sandhāya vadesi.	11	
PA_an_8:11.11.1	Seyyathāpi, brāhmaṇa, kukkuṭiyā aṇḍāni aṭṭha vā dasa vā dvādasa vā.	11	
PA_an_8:11.11.2	Tānāssu kukkuṭiyā sammā adhisayitāni sammā pariseditāni sammā paribhāvitāni.	11	
PA_an_8:11.11.3_0	Yo nu kho tesaṁ kukkuṭacchāpakānaṁ paṭhamataraṁ pādanakhasikhāya vā mukhatuṇḍakena	11	
PA_an_8:11.11.3_1	vā aṇḍakosaṁ padāletvā sotthinā abhinibbhijjeyya, kinti svāssa vacanīyo: ‘jeṭṭho vā kaniṭṭho vā’”ti?	11	
PA_an_8:11.11.4	“Jeṭṭho tissa, bho gotama, vacanīyo. So hi nesaṁ, bho gotama, jeṭṭho hotī”ti.	11	
PA_an_8:11.12.1	“Evamevaṁ kho ahaṁ, brāhmaṇa, avijjāgatāya pajāya aṇḍabhūtāya pariyonaddhāya avijjaṇḍakosaṁ padāletvā ekova loke anuttaraṁ sammāsambodhiṁ abhisambuddho.	11	
PA_an_8:11.12.2	Ahañhi, brāhmaṇa, jeṭṭho seṭṭho lokassa.	11	
PA_an_8:11.13.1	Āraddhaṁ kho pana me, brāhmaṇa, vīriyaṁ ahosi asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ.	11	
PA_an_8:11.13.2	So kho ahaṁ, brāhmaṇa, vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi;	11	
PA_an_8:11.13.3	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi;	11	
PA_an_8:11.13.4_0	pītiyā ca virāgā upekkhako ca viharāmi sato ca sampajāno sukhañca kāyena paṭisaṁvedemi	11	
PA_an_8:11.13.4_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharāmi;	11	
PA_an_8:11.13.5	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharāmi.	11	
PA_an_8:11.14.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmesiṁ.	11	
PA_an_8:11.14.2_0	So anekavihitaṁ pubbenivāsaṁ anussarāmi, seyyathidaṁ—ekampi jātiṁ dvepi jātiyo tissopi	11	
PA_an_8:11.14.2_1	jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo	11	
PA_an_8:11.14.2_2	cattālīsampi jātiyo paññāsampi jātiyo jātisatampi jātisahassampi jātisatasahassampi	11	
PA_an_8:11.14.2_3	anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ	11	
PA_an_8:11.14.2_4	evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto.	11	
PA_an_8:11.14.2_5	So tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī	11	
PA_an_8:11.14.2_6	evamāyupariyanto. So tato cuto idhūpapanno’ti. Iti sākāraṁ sauddesaṁ anekavihitaṁ	11	
PA_an_8:11.14.2_7	pubbenivāsaṁ anussarāmi.	11	
PA_an_8:11.15.1	Ayaṁ kho me, brāhmaṇa, rattiyā paṭhame yāme paṭhamā vijjā adhigatā;	11	
PA_an_8:11.15.2	avijjā vihatā vijjā uppannā; tamo vihato āloko uppanno, yathā taṁ appamattassa ātāpino pahitattassa viharato.	11	
PA_an_8:11.15.3	Ayaṁ kho me, brāhmaṇa, paṭhamā abhinibbhidā ahosi kukkuṭacchāpakasseva aṇḍakosamhā.	11	
PA_an_8:11.16.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmesiṁ.	11	
PA_an_8:11.16.2_0	So dibbena cakkhunā visuddhena atikkantamānusakena satte passāmi cavamāne upapajjamāne	11	
PA_an_8:11.16.2_1	hīne paṇīte suvaṇṇe dubbaṇṇe, sugate duggate yathākammūpage satte pajānāmi: ‘ime	11	
PA_an_8:11.16.2_2	vata bhonto sattā kāyaduccaritena samannāgatā, vacīduccaritena samannāgatā, manoduccaritena	11	
PA_an_8:11.16.2_3	samannāgatā, ariyānaṁ upavādakā, micchādiṭṭhikā, micchādiṭṭhikammasamādānā. Te kāyassa	11	
PA_an_8:11.16.2_4	bhedā paraṁ maraṇā apāyaṁ duggatiṁ vinipātaṁ nirayaṁ upapannāti. Ime vā pana bhonto	11	
PA_an_8:11.16.2_5	sattā kāyasucaritena samannāgatā, vacīsucaritena samannāgatā, manosucaritena samannāgatā,	11	
PA_an_8:11.16.2_6	ariyānaṁ anupavādakā, sammādiṭṭhikā, sammādiṭṭhikammasamādānā. Te kāyassa bhedā paraṁ	11	
PA_an_8:11.16.2_7	maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena atikkantamānusakena	11	
PA_an_8:11.16.2_8	satte passāmi cavamāne upapajjamāne hīne paṇīte suvaṇṇe dubbaṇṇe, sugate duggate	11	
PA_an_8:11.16.2_9	yathākammūpage satte pajānāmi.	11	
PA_an_8:11.17.1	Ayaṁ kho me, brāhmaṇa, rattiyā majjhime yāme dutiyā vijjā adhigatā;	11	
PA_an_8:11.17.2	avijjā vihatā vijjā uppannā; tamo vihato āloko uppanno, yathā taṁ appamattassa ātāpino pahitattassa viharato.	11	
PA_an_8:11.17.3	Ayaṁ kho me, brāhmaṇa, dutiyā abhinibbhidā ahosi kukkuṭacchāpakasseva aṇḍakosamhā.	11	
PA_an_8:11.18.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmesiṁ.	11	
PA_an_8:11.18.2_0	So ‘idaṁ dukkhan’ti yathābhūtaṁ abbhaññāsiṁ, ‘ayaṁ dukkhasamudayo’ti yathābhūtaṁ	11	
PA_an_8:11.18.2_1	abbhaññāsiṁ, ‘ayaṁ dukkhanirodho’ti yathābhūtaṁ abbhaññāsiṁ, ‘ayaṁ dukkhanirodhagāminī	11	
PA_an_8:11.18.2_2	paṭipadā’ti yathābhūtaṁ abbhaññāsiṁ;	11	
PA_an_8:11.18.3_0	‘ime āsavā’ti yathābhūtaṁ abbhaññāsiṁ, ‘ayaṁ āsavasamudayo’ti yathābhūtaṁ abbhaññāsiṁ,	11	
PA_an_8:11.18.3_1	‘ayaṁ āsavanirodho’ti yathābhūtaṁ abbhaññāsiṁ, ‘ayaṁ āsavanirodhagāminī paṭipadā’ti	11	
PA_an_8:11.18.3_2	yathābhūtaṁ abbhaññāsiṁ.	11	
PA_an_8:11.18.4	Tassa me evaṁ jānato evaṁ passato kāmāsavāpi cittaṁ vimuccittha, bhavāsavāpi cittaṁ vimuccittha, avijjāsavāpi cittaṁ vimuccittha.	11	
PA_an_8:11.18.5	Vimuttasmiṁ vimuttamiti ñāṇaṁ ahosi.	11	
PA_an_8:11.18.6	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññāsiṁ.	11	
PA_an_8:11.19.1	Ayaṁ kho me, brāhmaṇa, rattiyā pacchime yāme tatiyā vijjā adhigatā;	11	
PA_an_8:11.19.2	avijjā vihatā vijjā uppannā; tamo vihato āloko uppanno, yathā taṁ appamattassa ātāpino pahitattassa viharato.	11	
PA_an_8:11.19.3	Ayaṁ kho me, brāhmaṇa, tatiyā abhinibbhidā ahosi kukkuṭacchāpakasseva aṇḍakosamhā”ti.	11	
PA_an_8:11.20.1	Evaṁ vutte, verañjo brāhmaṇo bhagavantaṁ etadavoca:	11	
PA_an_8:11.20.2	“jeṭṭho bhavaṁ gotamo, seṭṭho bhavaṁ gotamo.	11	
PA_an_8:11.20.3	Abhikkantaṁ, bho gotama, abhikkantaṁ, bho gotama.	11	
PA_an_8:11.20.4_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	11	
PA_an_8:11.20.4_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	11	
PA_an_8:11.20.4_2	evamevaṁ bhotā gotamena anekapariyāyena dhammo pakāsito.	11	
PA_an_8:11.20.5	Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	11	
PA_an_8:11.20.6	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	11	
PA_an_8:11.20.7	Paṭhamaṁ.	11	
PA_an_8:12.0.1	Aṅguttara Nikāya 8.12	12	
PA_an_8:12.0.2	2. Mahāvagga	12	
PA_an_8:12.0.3	Sīhasutta	12	
PA_an_8:12.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	12	
PA_an_8:12.1.2_0	Tena kho pana samayena sambahulā abhiññātā abhiññātā licchavī santhāgāre sannisinnā	12	
PA_an_8:12.1.2_1	sannipatitā anekapariyāyena buddhassa vaṇṇaṁ bhāsanti, dhammassa vaṇṇaṁ bhāsanti,	12	
PA_an_8:12.1.2_2	saṅghassa vaṇṇaṁ bhāsanti.	12	
PA_an_8:12.2.1	Tena kho pana samayena sīho senāpati nigaṇṭhasāvako tassaṁ parisāyaṁ nisinno hoti.	12	
PA_an_8:12.2.2	Atha kho sīhassa senāpatissa etadahosi:	12	
PA_an_8:12.2.3_0	“nissaṁsayaṁ kho so bhagavā arahaṁ sammāsambuddho bhavissati, tathā hime sambahulā	12	
PA_an_8:12.2.3_1	abhiññātā abhiññātā licchavī santhāgāre sannisinnā sannipatitā anekapariyāyena buddhassa	12	
PA_an_8:12.2.3_2	vaṇṇaṁ bhāsanti, dhammassa vaṇṇaṁ bhāsanti, saṅghassa vaṇṇaṁ bhāsanti.	12	
PA_an_8:12.2.4	Yannūnāhaṁ taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.	12	
PA_an_8:12.2.5	Atha kho sīho senāpati yena nigaṇṭho nāṭaputto tenupasaṅkami; upasaṅkamitvā nigaṇṭhaṁ nāṭaputtaṁ etadavoca:	12	
PA_an_8:12.2.6	“icchāmahaṁ, bhante, samaṇaṁ gotamaṁ dassanāya upasaṅkamitun”ti.	12	
PA_an_8:12.3.1	“Kiṁ pana tvaṁ, sīha, kiriyavādo samāno akiriyavādaṁ samaṇaṁ gotamaṁ dassanāya upasaṅkamissasi?	12	
PA_an_8:12.3.2	Samaṇo hi, sīha, gotamo akiriyavādo, akiriyāya dhammaṁ deseti, tena ca sāvake vinetī”ti.	12	
PA_an_8:12.3.3	Atha kho sīhassa senāpatissa yo ahosi gamiyābhisaṅkhāro bhagavantaṁ dassanāya, so paṭippassambhi.	12	
PA_an_8:12.4.1	Dutiyampi kho sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa …pe… dhammassa …pe… saṅghassa vaṇṇaṁ bhāsanti.	12	
PA_an_8:12.4.2	Dutiyampi kho sīhassa senāpatissa etadahosi:	12	
PA_an_8:12.4.3_0	“nissaṁsayaṁ kho so bhagavā arahaṁ sammāsambuddho bhavissati, tathā hime sambahulā	12	
PA_an_8:12.4.3_1	abhiññātā abhiññātā licchavī santhāgāre sannisinnā sannipatitā anekapariyāyena buddhassa	12	
PA_an_8:12.4.3_2	vaṇṇaṁ bhāsanti, dhammassa …pe… saṅghassa vaṇṇaṁ bhāsanti.	12	
PA_an_8:12.4.4	Yannūnāhaṁ taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.	12	
PA_an_8:12.4.5	Atha kho sīho senāpati yena nigaṇṭho nāṭaputto tenupasaṅkami; upasaṅkamitvā nigaṇṭhaṁ nāṭaputtaṁ etadavoca:	12	
PA_an_8:12.4.6	“icchāmahaṁ, bhante, samaṇaṁ gotamaṁ dassanāya upasaṅkamitun”ti.	12	
PA_an_8:12.5.1	“Kiṁ pana tvaṁ, sīha, kiriyavādo samāno akiriyavādaṁ samaṇaṁ gotamaṁ dassanāya upasaṅkamissasi?	12	
PA_an_8:12.5.2	Samaṇo hi, sīha, gotamo akiriyavādo akiriyāya dhammaṁ deseti, tena ca sāvake vinetī”ti.	12	
PA_an_8:12.5.3	Dutiyampi kho sīhassa senāpatissa yo ahosi gamiyābhisaṅkhāro bhagavantaṁ dassanāya, so paṭippassambhi.	12	
PA_an_8:12.6.1	Tatiyampi kho sambahulā abhiññātā abhiññātā licchavī santhāgāre sannisinnā sannipatitā anekapariyāyena buddhassa …pe… dhammassa …pe… saṅghassa vaṇṇaṁ bhāsanti.	12	
PA_an_8:12.6.2	Tatiyampi kho sīhassa senāpatissa etadahosi:	12	
PA_an_8:12.6.3_0	“nissaṁsayaṁ kho so bhagavā arahaṁ sammāsambuddho bhavissati, tathā hime sambahulā	12	
PA_an_8:12.6.3_1	abhiññātā abhiññātā licchavī santhāgāre sannisinnā sannipatitā anekapariyāyena buddhassa	12	
PA_an_8:12.6.3_2	vaṇṇaṁ bhāsanti, dhammassa vaṇṇaṁ bhāsanti, saṅghassa vaṇṇaṁ bhāsanti.	12	
PA_an_8:12.6.4	Kiṁ hime karissanti nigaṇṭhā apalokitā vā anapalokitā vā?	12	
PA_an_8:12.6.5	Yannūnāhaṁ anapaloketvāva nigaṇṭhe taṁ bhagavantaṁ dassanāya upasaṅkameyyaṁ arahantaṁ sammāsambuddhan”ti.	12	
PA_an_8:12.7.1	Atha kho sīho senāpati pañcamattehi rathasatehi divādivassa vesāliyā niyyāsi bhagavantaṁ dassanāya.	12	
PA_an_8:12.7.2	Yāvatikā yānassa bhūmi, yānena gantvā yānā paccorohitvā pattikova agamāsi.	12	
PA_an_8:12.7.3	Atha kho sīho senāpati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho sīho senāpati bhagavantaṁ etadavoca:	12	
PA_an_8:12.8.1	“Sutaṁ metaṁ, bhante:	12	
PA_an_8:12.8.2	‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.	12	
PA_an_8:12.8.3_0	Ye te, bhante, evamāhaṁsu: ‘akiriyavādo samaṇo gotamo, akiriyāya dhammaṁ deseti,	12	
PA_an_8:12.8.3_1	tena ca sāvake vinetī’ti, kacci te, bhante, bhagavato vuttavādino na ca bhagavantaṁ	12	
PA_an_8:12.8.3_2	abhūtena abbhācikkhanti dhammassa cānudhammaṁ byākaronti na ca koci sahadhammiko	12	
PA_an_8:12.8.3_3	vādānuvādo gārayhaṁ ṭhānaṁ āgacchati?	12	
PA_an_8:12.8.4	Anabbhakkhātukāmā hi mayaṁ, bhante, bhagavantan”ti.	12	
PA_an_8:12.9.1	“Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.9.2	‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.	12	
PA_an_8:12.10.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.10.2	‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti.	12	
PA_an_8:12.11.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.11.2	‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti.	12	
PA_an_8:12.12.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.12.2	‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti.	12	
PA_an_8:12.13.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.13.2	‘venayiko samaṇo gotamo, vinayāya dhammaṁ deseti, tena ca sāvake vinetī’ti.	12	
PA_an_8:12.14.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.14.2	‘tapassī samaṇo gotamo, tapassitāya dhammaṁ deseti, tena ca sāvake vinetī’ti.	12	
PA_an_8:12.15.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.15.2	‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti.	12	
PA_an_8:12.16.1	Atthi, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.16.2	‘assāsako samaṇo gotamo, assāsāya dhammaṁ deseti, tena ca sāvake vinetī’ti.	12	
PA_an_8:12.17.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.17.2	‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti?	12	
PA_an_8:12.17.3	Ahañhi, sīha, akiriyaṁ vadāmi kāyaduccaritassa vacīduccaritassa manoduccaritassa;	12	
PA_an_8:12.17.4	anekavihitānaṁ pāpakānaṁ akusalānaṁ dhammānaṁ akiriyaṁ vadāmi.	12	
PA_an_8:12.17.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.17.6	‘akiriyavādo samaṇo gotamo, akiriyāya dhammaṁ deseti, tena ca sāvake vinetī’ti.	12	
PA_an_8:12.18.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.18.2	‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti?	12	
PA_an_8:12.18.3	Ahañhi, sīha, kiriyaṁ vadāmi kāyasucaritassa vacīsucaritassa manosucaritassa;	12	
PA_an_8:12.18.4	anekavihitānaṁ kusalānaṁ dhammānaṁ kiriyaṁ vadāmi.	12	
PA_an_8:12.18.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.18.6	‘kiriyavādo samaṇo gotamo, kiriyāya dhammaṁ deseti, tena ca sāvake vinetī’ti.	12	
PA_an_8:12.19.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.19.2	‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti?	12	
PA_an_8:12.19.3	Ahañhi, sīha, ucchedaṁ vadāmi rāgassa dosassa mohassa;	12	
PA_an_8:12.19.4	anekavihitānaṁ pāpakānaṁ akusalānaṁ dhammānaṁ ucchedaṁ vadāmi.	12	
PA_an_8:12.19.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.19.6	‘ucchedavādo samaṇo gotamo, ucchedāya dhammaṁ deseti, tena ca sāvake vinetī’ti.	12	
PA_an_8:12.20.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.20.2	‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti?	12	
PA_an_8:12.20.3	Ahañhi, sīha, jigucchāmi kāyaduccaritena vacīduccaritena manoduccaritena;	12	
PA_an_8:12.20.4	jigucchāmi anekavihitānaṁ pāpakānaṁ akusalānaṁ dhammānaṁ samāpattiyā.	12	
PA_an_8:12.20.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.20.6	‘jegucchī samaṇo gotamo, jegucchitāya dhammaṁ deseti, tena ca sāvake vinetī’ti.	12	
PA_an_8:12.21.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.21.2	‘venayiko samaṇo gotamo, vinayāya dhammaṁ deseti, tena ca sāvake vinetī’ti?	12	
PA_an_8:12.21.3	Ahañhi, sīha, vinayāya dhammaṁ desemi rāgassa dosassa mohassa;	12	
PA_an_8:12.21.4	anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi.	12	
PA_an_8:12.21.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.21.6	‘venayiko samaṇo gotamo, vinayāya dhammaṁ deseti, tena ca sāvake vinetī’ti.	12	
PA_an_8:12.22.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.22.2	‘tapassī samaṇo gotamo, tapassitāya dhammaṁ deseti, tena ca sāvake vinetī’ti?	12	
PA_an_8:12.22.3	Tapanīyāhaṁ, sīha, pāpake akusale dhamme vadāmi kāyaduccaritaṁ vacīduccaritaṁ manoduccaritaṁ.	12	
PA_an_8:12.22.4	Yassa kho, sīha, tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā, tamahaṁ ‘tapassī’ti vadāmi.	12	
PA_an_8:12.22.5	Tathāgatassa kho, sīha, tapanīyā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	12	
PA_an_8:12.22.6	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.22.7	‘tapassī samaṇo gotamo, tapassitāya dhammaṁ deseti, tena ca sāvake vinetī’ti.	12	
PA_an_8:12.23.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.23.2	‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti?	12	
PA_an_8:12.23.3	Yassa kho, sīha, āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā, tamahaṁ ‘apagabbho’ti vadāmi.	12	
PA_an_8:12.23.4	Tathāgatassa kho, sīha, āyatiṁ gabbhaseyyā punabbhavābhinibbatti pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	12	
PA_an_8:12.23.5	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.23.6	‘apagabbho samaṇo gotamo, apagabbhatāya dhammaṁ deseti, tena ca sāvake vinetī’ti.	12	
PA_an_8:12.24.1	Katamo ca, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.24.2	‘assāsako samaṇo gotamo, assāsāya dhammaṁ deseti, tena ca sāvake vinetī’ti?	12	
PA_an_8:12.24.3	Ahañhi, sīha, assāsako paramena assāsena, assāsāya dhammaṁ desemi, tena ca sāvake vinemi.	12	
PA_an_8:12.24.4	Ayaṁ kho, sīha, pariyāyo, yena maṁ pariyāyena sammā vadamāno vadeyya:	12	
PA_an_8:12.24.5	‘assāsako samaṇo gotamo, assāsāya dhammaṁ deseti, tena ca sāvake vinetī’”ti.	12	
PA_an_8:12.25.1	Evaṁ vutte, sīho senāpati bhagavantaṁ etadavoca:	12	
PA_an_8:12.25.2	“abhikkantaṁ, bhante, abhikkantaṁ, bhante …pe…	12	
PA_an_8:12.25.3	upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	12	
PA_an_8:12.26.1	“Anuviccakāraṁ kho, sīha, karohi. Anuviccakāro tumhādisānaṁ ñātamanussānaṁ sādhu hotī”ti.	12	
PA_an_8:12.26.2_0	“Imināpāhaṁ, bhante, bhagavato bhiyyoso mattāya attamano abhiraddho, yaṁ maṁ bhagavā	12	
PA_an_8:12.26.2_1	evamāha: ‘anuviccakāraṁ kho, sīha, karohi. Anuviccakāro tumhādisānaṁ ñātamanussānaṁ sādhu hotī’ti.	12	
PA_an_8:12.26.3	Mañhi, bhante, aññatitthiyā sāvakaṁ labhitvā kevalakappaṁ vesāliṁ paṭākaṁ parihareyyuṁ:	12	
PA_an_8:12.26.4	‘sīho amhākaṁ senāpati sāvakattaṁ upagato’ti.	12	
PA_an_8:12.26.5	Atha ca pana bhagavā evamāha: ‘anuviccakāraṁ, sīha, karohi. Anuviccakāro tumhādisānaṁ ñātamanussānaṁ sādhu hotī’ti.	12	
PA_an_8:12.26.6	Esāhaṁ, bhante, dutiyampi bhagavantaṁ saraṇaṁ gacchāmi dhammañca bhikkhusaṅghañca.	12	
PA_an_8:12.26.7	Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.	12	
PA_an_8:12.27.1	“Dīgharattaṁ kho te, sīha, nigaṇṭhānaṁ opānabhūtaṁ kulaṁ, yena nesaṁ upagatānaṁ piṇḍakaṁ dātabbaṁ maññeyyāsī”ti.	12	
PA_an_8:12.27.2	“Imināpāhaṁ, bhante, bhagavato bhiyyoso mattāya attamano abhiraddho, yaṁ maṁ bhagavā evamāha:	12	
PA_an_8:12.27.3	‘dīgharattaṁ kho te, sīha, nigaṇṭhānaṁ opānabhūtaṁ kulaṁ, yena nesaṁ upagatānaṁ piṇḍakaṁ dātabbaṁ maññeyyāsī’ti.	12	
PA_an_8:12.27.4	Sutaṁ metaṁ, bhante:	12	
PA_an_8:12.27.5	‘samaṇo gotamo evamāha—	12	
PA_an_8:12.27.6	mayhameva dānaṁ dātabbaṁ, mayhameva sāvakānaṁ dātabbaṁ;	12	
PA_an_8:12.27.7	mayhameva dinnaṁ mahapphalaṁ, na aññesaṁ dinnaṁ mahapphalaṁ;	12	
PA_an_8:12.27.8	mayhameva sāvakānaṁ dinnaṁ mahapphalaṁ, na aññesaṁ sāvakānaṁ dinnaṁ mahapphalan’ti,	12	
PA_an_8:12.27.9	atha ca pana maṁ bhagavā nigaṇṭhesupi dāne samādapeti.	12	
PA_an_8:12.27.10	Api ca, bhante, mayamettha kālaṁ jānissāma.	12	
PA_an_8:12.27.11	Esāhaṁ, bhante, tatiyampi bhagavantaṁ saraṇaṁ gacchāmi dhammañca bhikkhusaṅghañca.	12	
PA_an_8:12.27.12	Upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	12	
PA_an_8:12.28.1	Atha kho bhagavā sīhassa senāpatissa anupubbiṁ kathaṁ kathesi, seyyathidaṁ—	12	
PA_an_8:12.28.2	dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.	12	
PA_an_8:12.28.3	Yadā bhagavā aññāsi sīhaṁ senāpatiṁ kallacittaṁ muducittaṁ vinīvaraṇacittaṁ udaggacittaṁ pasannacittaṁ, atha yā buddhānaṁ sāmukkaṁsikā dhammadesanā taṁ pakāsesi—	12	
PA_an_8:12.28.4	dukkhaṁ samudayaṁ nirodhaṁ maggaṁ.	12	
PA_an_8:12.28.5	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	12	
PA_an_8:12.28.6	evamevaṁ sīhassa senāpatissa tasmiṁyeva āsane virajaṁ vītamalaṁ dhammacakkhuṁ udapādi:	12	
PA_an_8:12.28.7	“yaṁ kiñci samudayadhammaṁ sabbaṁ taṁ nirodhadhamman”ti.	12	
PA_an_8:12.29.1	Atha kho sīho senāpati diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṁ etadavoca:	12	
PA_an_8:12.29.2	“adhivāsetu me, bhante, bhagavā svātanāya bhattaṁ saddhiṁ bhikkhusaṅghenā”ti.	12	
PA_an_8:12.29.3	Adhivāsesi bhagavā tuṇhībhāvena.	12	
PA_an_8:12.29.4	Atha kho sīho senāpati bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	12	
PA_an_8:12.30.1	Atha kho sīho senāpati aññataraṁ purisaṁ āmantesi:	12	
PA_an_8:12.30.2	“gaccha tvaṁ, ambho purisa, pavattamaṁsaṁ jānāhī”ti.	12	
PA_an_8:12.30.3	Atha kho sīho senāpati tassā rattiyā accayena sake nivesane paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi:	12	
PA_an_8:12.30.4	“kālo, bhante, niṭṭhitaṁ bhattan”ti.	12	
PA_an_8:12.31.1	Atha kho bhagavā pubbaṇhasamayaṁ nivāsetvā pattacīvaramādāya yena sīhassa senāpatissa nivesanaṁ tenupasaṅkami; upasaṅkamitvā paññatte āsane nisīdi saddhiṁ bhikkhusaṅghena.	12	
PA_an_8:12.31.2	Tena kho pana samayena sambahulā nigaṇṭhā vesāliyaṁ rathikāya rathikaṁ siṅghāṭakena siṅghāṭakaṁ bāhā paggayha kandanti:	12	
PA_an_8:12.31.3	“ajja sīhena senāpatinā thūlaṁ pasuṁ vadhitvā samaṇassa gotamassa bhattaṁ kataṁ.	12	
PA_an_8:12.31.4	Taṁ samaṇo gotamo jānaṁ uddissakataṁ maṁsaṁ paribhuñjati paṭiccakamman”ti.	12	
PA_an_8:12.32.1	Atha kho aññataro puriso yena sīho senāpati tenupasaṅkami; upasaṅkamitvā sīhassa senāpatissa upakaṇṇake ārocesi:	12	
PA_an_8:12.32.2	“yagghe, bhante, jāneyyāsi.	12	
PA_an_8:12.32.3	Ete sambahulā nigaṇṭhā vesāliyaṁ rathikāya rathikaṁ siṅghāṭakena siṅghāṭakaṁ bāhā paggayha kandanti:	12	
PA_an_8:12.32.4	‘ajja sīhena senāpatinā thūlaṁ pasuṁ vadhitvā samaṇassa gotamassa bhattaṁ kataṁ.	12	
PA_an_8:12.32.5	Taṁ samaṇo gotamo jānaṁ uddissakataṁ maṁsaṁ paribhuñjati paṭiccakamman’ti.	12	
PA_an_8:12.32.6	Alaṁ ayyo dīgharattañhi te āyasmanto avaṇṇakāmā buddhassa avaṇṇakāmā dhammassa avaṇṇakāmā saṅghassa.	12	
PA_an_8:12.32.7	Na ca panete āyasmanto jiridanti taṁ bhagavantaṁ asatā tucchā musā abhūtena abbhācikkhituṁ;	12	
PA_an_8:12.32.8	na ca mayaṁ jīvitahetupi sañcicca pāṇaṁ jīvitā voropeyyāmā”ti.	12	
PA_an_8:12.33.1	Atha kho sīho senāpati buddhappamukhaṁ bhikkhusaṅghaṁ paṇītena khādanīyena bhojanīyena sahatthā santappesi sampavāresi.	12	
PA_an_8:12.33.2	Atha kho sīho senāpati bhagavantaṁ bhuttāviṁ onītapattapāṇiṁ ekamantaṁ nisīdi.	12	
PA_an_8:12.33.3	Ekamantaṁ nisinnaṁ kho sīhaṁ senāpatiṁ bhagavā dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmīti.	12	
PA_an_8:12.33.4	Dutiyaṁ.	12	
PA_an_8:13.0.1	Aṅguttara Nikāya 8.13	13	
PA_an_8:13.0.2	2. Mahāvagga	13	
PA_an_8:13.0.3	Assājānīyasutta	13	
PA_an_8:13.1.1	“Aṭṭhahi, bhikkhave, aṅgehi samannāgato rañño bhaddo assājānīyo rājāraho hoti rājabhoggo, rañño aṅganteva saṅkhaṁ gacchati.	13	
PA_an_8:13.1.2	Katamehi aṭṭhahi?	13	
PA_an_8:13.1.3	Idha, bhikkhave, rañño bhaddo assājānīyo ubhato sujāto hoti—	13	
PA_an_8:13.1.4	mātito ca pitito ca.	13	
PA_an_8:13.1.5	Yassaṁ disāyaṁ aññepi bhaddā assājānīyā jāyanti, tassaṁ disāyaṁ jāto hoti.	13	
PA_an_8:13.1.6	Yaṁ kho panassa bhojanaṁ denti—	13	
PA_an_8:13.1.7	allaṁ vā sukkhaṁ vā—	13	
PA_an_8:13.1.8	taṁ sakkaccaṁyeva paribhuñjati avikiranto.	13	
PA_an_8:13.1.9	Jegucchī hoti uccāraṁ vā passāvaṁ vā abhinisīdituṁ vā abhinipajjituṁ vā.	13	
PA_an_8:13.1.10	Sorato hoti sukhasaṁvāso, na ca aññe asse ubbejetā.	13	
PA_an_8:13.1.11	Yāni kho panassa honti sāṭheyyāni kūṭeyyāni jimheyyāni vaṅkeyyāni, tāni yathābhūtaṁ sārathissa āvikattā hoti.	13	
PA_an_8:13.1.12	Tesamassa sārathi abhinimmadanāya vāyamati.	13	
PA_an_8:13.1.13	Vāhī kho pana hoti.	13	
PA_an_8:13.1.14	‘Kāmaññe assā vahantu vā mā vā, ahamettha vahissāmī’ti cittaṁ uppādeti.	13	
PA_an_8:13.1.15	Gacchanto kho pana ujumaggeneva gacchati.	13	
PA_an_8:13.1.16	Thāmavā hoti yāva jīvitamaraṇapariyādānā thāmaṁ upadaṁsetā.	13	
PA_an_8:13.1.17	Imehi kho, bhikkhave, aṭṭhahi aṅgehi samannāgato rañño bhaddo assājānīyo rājāraho hoti rājabhoggo, rañño aṅganteva saṅkhaṁ gacchati.	13	
PA_an_8:13.2.1	Evamevaṁ kho, bhikkhave, aṭṭhahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	13	
PA_an_8:13.2.2	Katamehi aṭṭhahi?	13	
PA_an_8:13.2.3	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	13	
PA_an_8:13.2.4	Yaṁ kho panassa bhojanaṁ denti—	13	
PA_an_8:13.2.5	lūkhaṁ vā paṇītaṁ vā—	13	
PA_an_8:13.2.6	taṁ sakkaccaṁyeva paribhuñjati avihaññamāno.	13	
PA_an_8:13.2.7	Jegucchī hoti kāyaduccaritena vacīduccaritena manoduccaritena;	13	
PA_an_8:13.2.8	jegucchī hoti anekavihitānaṁ pāpakānaṁ akusalānaṁ dhammānaṁ samāpattiyā.	13	
PA_an_8:13.2.9	Sorato hoti sukhasaṁvāso, na aññe bhikkhū ubbejetā.	13	
PA_an_8:13.2.10	Yāni kho panassa honti sāṭheyyāni kūṭeyyāni jimheyyāni vaṅkeyyāni, tāni yathābhūtaṁ āvikattā hoti satthari vā viññūsu vā sabrahmacārīsu.	13	
PA_an_8:13.2.11	Tesamassa satthā vā viññū vā sabrahmacārī abhinimmadanāya vāyamati.	13	
PA_an_8:13.2.12	Sikkhitā kho pana hoti.	13	
PA_an_8:13.2.13	‘Kāmaññe bhikkhū sikkhantu vā mā vā, ahamettha sikkhissāmī’ti cittaṁ uppādeti.	13	
PA_an_8:13.2.14	Gacchanto kho pana ujumaggeneva gacchati;	13	
PA_an_8:13.2.15	tatrāyaṁ ujumaggo, seyyathidaṁ—	13	
PA_an_8:13.2.16	sammādiṭṭhi …pe… sammāsamādhi.	13	
PA_an_8:13.2.17	Āraddhavīriyo viharati:	13	
PA_an_8:13.2.18_0	‘kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ; yaṁ	13	
PA_an_8:13.2.18_1	taṁ purisathāmena purisavīriyena purisaparakkamena pattabbaṁ, na taṁ apāpuṇitvā vīriyassa	13	
PA_an_8:13.2.18_2	saṇṭhānaṁ bhavissatī’ti.	13	
PA_an_8:13.2.19	Imehi kho, bhikkhave, aṭṭhahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	13	
PA_an_8:13.2.20	Tatiyaṁ.	13	
PA_an_8:14.0.1	Aṅguttara Nikāya 8.14	14	
PA_an_8:14.0.2	2. Mahāvagga	14	
PA_an_8:14.0.3	Assakhaḷuṅkasutta	14	
PA_an_8:14.1.1	“Aṭṭha ca, bhikkhave, assakhaḷuṅke desessāmi aṭṭha ca assadose, aṭṭha ca purisakhaḷuṅke aṭṭha ca purisadose.	14	
PA_an_8:14.1.2	Taṁ suṇātha, sādhukaṁ manasi karotha, bhāsissāmī”ti.	14	
PA_an_8:14.1.3	“Evaṁ, bhante”ti kho te bhikkhū bhagavato paccassosuṁ.	14	
PA_an_8:14.1.4	Bhagavā etadavoca:	14	
PA_an_8:14.2.1	“Katame ca, bhikkhave, aṭṭha assakhaḷuṅkā aṭṭha ca assadosā?	14	
PA_an_8:14.2.2	Idha, bhikkhave, ekacco assakhaḷuṅko ‘pehī’ti vutto, viddho samāno codito sārathinā pacchato paṭikkamati, piṭṭhito rathaṁ pavatteti.	14	
PA_an_8:14.2.3	Evarūpopi, bhikkhave, idhekacco assakhaḷuṅko hoti.	14	
PA_an_8:14.2.4	Ayaṁ, bhikkhave, paṭhamo assadoso.	14	
PA_an_8:14.3.1	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito sārathinā pacchā laṅghati, kubbaraṁ hanati, tidaṇḍaṁ bhañjati.	14	
PA_an_8:14.3.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.3.3	Ayaṁ, bhikkhave, dutiyo assadoso.	14	
PA_an_8:14.4.1	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito sārathinā rathīsāya satthiṁ ussajjitvā rathīsaṁyeva ajjhomaddati.	14	
PA_an_8:14.4.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.4.3	Ayaṁ, bhikkhave, tatiyo assadoso.	14	
PA_an_8:14.5.1	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito sārathinā ummaggaṁ gaṇhati, ubbaṭumaṁ rathaṁ karoti.	14	
PA_an_8:14.5.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.5.3	Ayaṁ, bhikkhave, catuttho assadoso.	14	
PA_an_8:14.6.1	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito sārathinā laṅghati purimakāyaṁ paggaṇhati purime pāde.	14	
PA_an_8:14.6.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.6.3	Ayaṁ, bhikkhave, pañcamo assadoso.	14	
PA_an_8:14.7.1_0	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito	14	
PA_an_8:14.7.1_1	sārathinā anādiyitvā sārathiṁ anādiyitvā patodalaṭṭhiṁ dantehi mukhādhānaṁ vidhaṁsitvā	14	
PA_an_8:14.7.1_2	yena kāmaṁ pakkamati.	14	
PA_an_8:14.7.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.7.3	Ayaṁ, bhikkhave, chaṭṭho assadoso.	14	
PA_an_8:14.8.1	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito sārathinā neva abhikkamati no paṭikkamati tattheva khīlaṭṭhāyī ṭhito hoti.	14	
PA_an_8:14.8.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.8.3	Ayaṁ, bhikkhave, sattamo assadoso.	14	
PA_an_8:14.9.1_0	Puna caparaṁ, bhikkhave, idhekacco assakhaḷuṅko ‘pehī’ti vutto, viddho samāno codito	14	
PA_an_8:14.9.1_1	sārathinā purime ca pāde saṁharitvā pacchime ca pāde saṁharitvā tattheva cattāro pāde abhinisīdati.	14	
PA_an_8:14.9.2	Evarūpopi, bhikkhave, idhekacco assakhaḷuṅko hoti.	14	
PA_an_8:14.9.3	Ayaṁ, bhikkhave, aṭṭhamo assadoso.	14	
PA_an_8:14.9.4	Ime kho, bhikkhave, aṭṭha assakhaḷuṅkā aṭṭha ca assadosā.	14	
PA_an_8:14.10.1	Katame ca, bhikkhave, aṭṭha purisakhaḷuṅkā aṭṭha ca purisadosā?	14	
PA_an_8:14.10.2	Idha, bhikkhave, bhikkhū bhikkhuṁ āpattiyā codenti.	14	
PA_an_8:14.10.3	So bhikkhu bhikkhūhi āpattiyā codiyamāno ‘na sarāmī’ti asatiyā nibbeṭheti.	14	
PA_an_8:14.10.4	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā pacchato paṭikkamati, piṭṭhito rathaṁ vatteti;	14	
PA_an_8:14.10.5	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.10.6	Evarūpopi, bhikkhave, idhekacco purisakhaḷuṅko hoti.	14	
PA_an_8:14.10.7	Ayaṁ, bhikkhave, paṭhamo purisadoso.	14	
PA_an_8:14.11.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.11.2	So bhikkhu bhikkhūhi āpattiyā codiyamāno codakaṁyeva paṭippharati:	14	
PA_an_8:14.11.3	‘kiṁ nu kho tuyhaṁ bālassa abyattassa bhaṇitena.	14	
PA_an_8:14.11.4	Tvampi nāma bhaṇitabbaṁ maññasī’ti.	14	
PA_an_8:14.11.5	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā pacchā laṅghati, kubbaraṁ hanati, tidaṇḍaṁ bhañjati;	14	
PA_an_8:14.11.6	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.11.7	Evarūpopi, bhikkhave, idhekacco purisakhaḷuṅko hoti.	14	
PA_an_8:14.11.8	Ayaṁ, bhikkhave, dutiyo purisadoso.	14	
PA_an_8:14.12.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.12.2	So bhikkhu bhikkhūhi āpattiyā codiyamāno codakasseva paccāropeti:	14	
PA_an_8:14.12.3	‘tvaṁ khosi itthannāmaṁ āpattiṁ āpanno, tvaṁ tāva paṭhamaṁ paṭikarohī’ti.	14	
PA_an_8:14.12.4	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā rathīsāya satthiṁ ussajjitvā rathīsaṁyeva ajjhomaddati;	14	
PA_an_8:14.12.5	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.12.6	Evarūpopi, bhikkhave, idhekacco purisakhaḷuṅko hoti.	14	
PA_an_8:14.12.7	Ayaṁ, bhikkhave, tatiyo purisadoso.	14	
PA_an_8:14.13.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.13.2	So bhikkhu bhikkhūhi āpattiyā codiyamāno aññenāññaṁ paṭicarati, bahiddhā kathaṁ apanāmeti, kopañca dosañca appaccayañca pātukaroti.	14	
PA_an_8:14.13.3	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā ummaggaṁ gaṇhati, ubbaṭumaṁ rathaṁ karoti;	14	
PA_an_8:14.13.4	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.13.5	Evarūpopi, bhikkhave, idhekacco purisakhaḷuṅko hoti.	14	
PA_an_8:14.13.6	Ayaṁ, bhikkhave, catuttho purisadoso.	14	
PA_an_8:14.14.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.14.2	So bhikkhu bhikkhūhi āpattiyā codiyamāno saṅghamajjhe bāhuvikkhepaṁ karoti.	14	
PA_an_8:14.14.3	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā laṅghati, purimakāyaṁ paggaṇhati purime pāde;	14	
PA_an_8:14.14.4	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.14.5	Evarūpopi, bhikkhave, idhekacco purisakhaḷuṅko hoti.	14	
PA_an_8:14.14.6	Ayaṁ, bhikkhave, pañcamo purisadoso.	14	
PA_an_8:14.15.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.15.2	So bhikkhu bhikkhūhi āpattiyā codiyamāno anādiyitvā saṅghaṁ anādiyitvā codakaṁ sāpattikova yena kāmaṁ pakkamati.	14	
PA_an_8:14.15.3_0	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā	14	
PA_an_8:14.15.3_1	anādiyitvā sārathiṁ anādiyitvā patodalaṭṭhiṁ dantehi mukhādhānaṁ vidhaṁsitvā yena kāmaṁ pakkamati;	14	
PA_an_8:14.15.4	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.15.5	Evarūpopi, bhikkhave, idhekacco purisakhaḷuṅko hoti.	14	
PA_an_8:14.15.6	Ayaṁ, bhikkhave, chaṭṭho purisadoso.	14	
PA_an_8:14.16.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.16.2	So bhikkhu bhikkhūhi āpattiyā codiyamāno ‘nevāhaṁ āpannomhi, na panāhaṁ āpannomhī’ti so tuṇhībhāvena saṅghaṁ viheṭheti.	14	
PA_an_8:14.16.3	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā neva abhikkamati no paṭikkamati tattheva khīlaṭṭhāyī ṭhito hoti;	14	
PA_an_8:14.16.4	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.16.5	Evarūpopi, bhikkhave, idhekacco purisakhaḷuṅko hoti.	14	
PA_an_8:14.16.6	Ayaṁ, bhikkhave, sattamo purisadoso.	14	
PA_an_8:14.17.1	Puna caparaṁ, bhikkhave, bhikkhū bhikkhuṁ āpattiyā codenti.	14	
PA_an_8:14.17.2	So bhikkhu bhikkhūhi āpattiyā codiyamāno evamāha:	14	
PA_an_8:14.17.3	‘kiṁ nu kho tumhe āyasmanto atibāḷhaṁ mayi byāvaṭā yāva idānāhaṁ sikkhaṁ paccakkhāya hīnāyāvattissāmī’ti.	14	
PA_an_8:14.17.4	So sikkhaṁ paccakkhāya hīnāyāvattitvā evamāha:	14	
PA_an_8:14.17.5	‘idāni kho tumhe āyasmanto attamanā hothā’ti?	14	
PA_an_8:14.17.6	Seyyathāpi so, bhikkhave, assakhaḷuṅko ‘pehī’ti vutto, viddho samāno codito sārathinā purime ca pāde saṁharitvā pacchime ca pāde saṁharitvā tattheva cattāro pāde abhinisīdati;	14	
PA_an_8:14.17.7	tathūpamāhaṁ, bhikkhave, imaṁ puggalaṁ vadāmi.	14	
PA_an_8:14.17.8	Evarūpopi, bhikkhave, idhekacco purisakhaḷuṅko hoti.	14	
PA_an_8:14.17.9	Ayaṁ, bhikkhave, aṭṭhamo purisadoso.	14	
PA_an_8:14.17.10	Ime kho, bhikkhave, aṭṭha purisakhaḷuṅkā aṭṭha ca purisadosā”ti.	14	
PA_an_8:14.17.11	Catutthaṁ.	14	
PA_an_8:15.0.1	Aṅguttara Nikāya 8.15	15	
PA_an_8:15.0.2	2. Mahāvagga	15	
PA_an_8:15.0.3	Malasutta	15	
PA_an_8:15.1.1	“Aṭṭhimāni, bhikkhave, malāni.	15	
PA_an_8:15.1.2	Katamāni aṭṭha?	15	
PA_an_8:15.1.3	Asajjhāyamalā, bhikkhave, mantā;	15	
PA_an_8:15.1.4	anuṭṭhānamalā, bhikkhave, gharā;	15	
PA_an_8:15.1.5	malaṁ, bhikkhave, vaṇṇassa kosajjaṁ;	15	
PA_an_8:15.1.6	pamādo, bhikkhave, rakkhato malaṁ;	15	
PA_an_8:15.1.7	malaṁ, bhikkhave, itthiyā duccaritaṁ;	15	
PA_an_8:15.1.8	maccheraṁ, bhikkhave, dadato malaṁ;	15	
PA_an_8:15.1.9	malā, bhikkhave, pāpakā akusalā dhammā asmiṁ loke paramhi ca;	15	
PA_an_8:15.1.10	tato, bhikkhave, malā malataraṁ avijjā paramaṁ malaṁ.	15	
PA_an_8:15.1.11	Imāni kho, bhikkhave, aṭṭha malānīti.	15	
PA_an_8:15.2.1	Asajjhāyamalā mantā,	15	
PA_an_8:15.2.2	anuṭṭhānamalā gharā;	15	
PA_an_8:15.2.3	Malaṁ vaṇṇassa kosajjaṁ,	15	
PA_an_8:15.2.4	pamādo rakkhato malaṁ.	15	
PA_an_8:15.3.1	Malitthiyā duccaritaṁ,	15	
PA_an_8:15.3.2	maccheraṁ dadato malaṁ;	15	
PA_an_8:15.3.3	Malā ve pāpakā dhammā,	15	
PA_an_8:15.3.4	asmiṁ loke paramhi ca;	15	
PA_an_8:15.3.5	Tato malā malataraṁ,	15	
PA_an_8:15.3.6	avijjā paramaṁ malan”ti.	15	
PA_an_8:15.3.7	Pañcamaṁ.	15	
PA_an_8:16.0.1	Aṅguttara Nikāya 8.16	16	
PA_an_8:16.0.2	2. Mahāvagga	16	
PA_an_8:16.0.3	Dūteyyasutta	16	
PA_an_8:16.1.1	“Aṭṭhahi, bhikkhave, dhammehi samannāgato bhikkhu dūteyyaṁ gantumarahati.	16	
PA_an_8:16.1.2	Katamehi aṭṭhahi?	16	
PA_an_8:16.1.3	Idha, bhikkhave, bhikkhu sotā ca hoti, sāvetā ca, uggahetā ca, dhāretā ca, viññātā ca, viññāpetā ca, kusalo ca sahitāsahitassa, no ca kalahakārako—	16	
PA_an_8:16.1.4	imehi kho, bhikkhave, aṭṭhahi dhammehi samannāgato bhikkhu dūteyyaṁ gantumarahati.	16	
PA_an_8:16.1.5	Aṭṭhahi, bhikkhave, dhammehi samannāgato sāriputto dūteyyaṁ gantumarahati.	16	
PA_an_8:16.1.6	Katamehi aṭṭhahi?	16	
PA_an_8:16.1.7	Idha, bhikkhave, sāriputto sotā ca hoti, sāvetā ca, uggahetā ca, dhāretā ca, viññātā ca, viññāpetā ca, kusalo ca sahitāsahitassa, no ca kalahakārako.	16	
PA_an_8:16.1.8	Imehi kho, bhikkhave, aṭṭhahi dhammehi samannāgato sāriputto dūteyyaṁ gantumarahatīti.	16	
PA_an_8:16.2.1	Yo ve na byathati patvā,	16	
PA_an_8:16.2.2	parisaṁ uggavādiniṁ;	16	
PA_an_8:16.2.3	Na ca hāpeti vacanaṁ,	16	
PA_an_8:16.2.4	na ca chādeti sāsanaṁ.	16	
PA_an_8:16.3.1	Asandiddhañca bhaṇati,	16	
PA_an_8:16.3.2	Pucchito na ca kuppati;	16	
PA_an_8:16.3.3	Sa ve tādisako bhikkhu,	16	
PA_an_8:16.3.4	Dūteyyaṁ gantumarahatī”ti.	16	
PA_an_8:16.3.5	Chaṭṭhaṁ.	16	
PA_an_8:17.0.1	Aṅguttara Nikāya 8.17	17	
PA_an_8:17.0.2	2. Mahāvagga	17	
PA_an_8:17.0.3	Paṭhamabandhanasutta	17	
PA_an_8:17.1.1	“Aṭṭhahi, bhikkhave, ākārehi itthī purisaṁ bandhati.	17	
PA_an_8:17.1.2	Katamehi aṭṭhahi?	17	
PA_an_8:17.1.3	Ruṇṇena, bhikkhave, itthī purisaṁ bandhati;	17	
PA_an_8:17.1.4	hasitena, bhikkhave, itthī purisaṁ bandhati;	17	
PA_an_8:17.1.5	bhaṇitena, bhikkhave, itthī purisaṁ bandhati;	17	
PA_an_8:17.1.6	ākappena, bhikkhave, itthī purisaṁ bandhati;	17	
PA_an_8:17.1.7	vanabhaṅgena, bhikkhave, itthī purisaṁ bandhati;	17	
PA_an_8:17.1.8	gandhena, bhikkhave, itthī purisaṁ bandhati;	17	
PA_an_8:17.1.9	rasena, bhikkhave, itthī purisaṁ bandhati;	17	
PA_an_8:17.1.10	phassena, bhikkhave, itthī purisaṁ bandhati.	17	
PA_an_8:17.1.11	Imehi kho, bhikkhave, aṭṭhahākārehi itthī purisaṁ bandhati.	17	
PA_an_8:17.1.12	Te, bhikkhave, sattā subaddhā, ye phassena baddhā”ti.	17	
PA_an_8:17.1.13	Sattamaṁ.	17	
PA_an_8:18.0.1	Aṅguttara Nikāya 8.18	18	
PA_an_8:18.0.2	2. Mahāvagga	18	
PA_an_8:18.0.3	Dutiyabandhanasutta	18	
PA_an_8:18.1.1	“Aṭṭhahi, bhikkhave, ākārehi puriso itthiṁ bandhati.	18	
PA_an_8:18.1.2	Katamehi aṭṭhahi?	18	
PA_an_8:18.1.3	Ruṇṇena, bhikkhave, puriso itthiṁ bandhati;	18	
PA_an_8:18.1.4	hasitena, bhikkhave, puriso itthiṁ bandhati;	18	
PA_an_8:18.1.5	bhaṇitena, bhikkhave, puriso itthiṁ bandhati;	18	
PA_an_8:18.1.6	ākappena, bhikkhave, puriso itthiṁ bandhati;	18	
PA_an_8:18.1.7	vanabhaṅgena, bhikkhave, puriso itthiṁ bandhati;	18	
PA_an_8:18.1.8	gandhena, bhikkhave, puriso itthiṁ bandhati;	18	
PA_an_8:18.1.9	rasena, bhikkhave, puriso itthiṁ bandhati;	18	
PA_an_8:18.1.10	phassena, bhikkhave, puriso itthiṁ bandhati.	18	
PA_an_8:18.1.11	Imehi kho, bhikkhave, aṭṭhahākārehi puriso itthiṁ bandhati.	18	
PA_an_8:18.1.12	Te, bhikkhave, sattā subaddhā, ye phassena baddhā”ti.	18	
PA_an_8:18.1.13	Aṭṭhamaṁ.	18	
PA_an_8:19.0.1	Aṅguttara Nikāya 8.19	19	
PA_an_8:19.0.2	2. Mahāvagga	19	
PA_an_8:19.0.3	Pahārādasutta	19	
PA_an_8:19.1.1	Ekaṁ samayaṁ bhagavā verañjāyaṁ viharati naḷerupucimandamūle.	19	
PA_an_8:19.1.2	Atha kho pahārādo asurindo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitaṁ kho pahārādaṁ asurindaṁ bhagavā etadavoca:	19	
PA_an_8:19.2.1	“Api pana, pahārāda, asurā mahāsamudde abhiramantī”ti?	19	
PA_an_8:19.2.2	“Abhiramanti, bhante, asurā mahāsamudde”ti.	19	
PA_an_8:19.2.3	“Kati pana, pahārāda, mahāsamudde acchariyā abbhutā dhammā, ye disvā disvā asurā mahāsamudde abhiramantī”ti?	19	
PA_an_8:19.2.4	“Aṭṭha, bhante, mahāsamudde acchariyā abbhutā dhammā, ye disvā disvā asurā mahāsamudde abhiramanti.	19	
PA_an_8:19.2.5	Katame aṭṭha?	19	
PA_an_8:19.2.6	Mahāsamuddo, bhante, anupubbaninno anupubbapoṇo anupubbapabbhāro, na āyatakeneva papāto.	19	
PA_an_8:19.2.7	Yampi, bhante, mahāsamuddo anupubbaninno anupubbapoṇo anupubbapabbhāro, na āyatakeneva papāto;	19	
PA_an_8:19.2.8	ayaṁ, bhante, mahāsamudde paṭhamo acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.3.1	Puna caparaṁ, bhante, mahāsamuddo ṭhitadhammo velaṁ nātivattati.	19	
PA_an_8:19.3.2	Yampi, bhante, mahāsamuddo ṭhitadhammo velaṁ nātivattati;	19	
PA_an_8:19.3.3	ayaṁ, bhante, mahāsamudde dutiyo acchariyo abbhuto dhammo yaṁ disvā disvā asurā mahāsamudde abhiramanti.	19	
PA_an_8:19.4.1	Puna caparaṁ, bhante, mahāsamuddo na matena kuṇapena saṁvasati. Yaṁ hoti mahāsamudde mataṁ kuṇapaṁ, taṁ khippameva tīraṁ vāheti, thalaṁ ussāreti.	19	
PA_an_8:19.4.2	Yampi, bhante, mahāsamuddo na matena kuṇapena saṁvasati, yaṁ hoti mahāsamudde mataṁ kuṇapaṁ, taṁ khippameva tīraṁ vāheti, thalaṁ ussāreti;	19	
PA_an_8:19.4.3	ayaṁ, bhante, mahāsamudde tatiyo acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.5.1	Puna caparaṁ, bhante, yā kāci mahānadiyo, seyyathidaṁ—	19	
PA_an_8:19.5.2	gaṅgā yamunā aciravatī sarabhū mahī, tā mahāsamuddaṁ patvā jahanti purimāni nāmagottāni, ‘mahāsamuddo’ tveva saṅkhaṁ gacchanti.	19	
PA_an_8:19.5.3	Yampi, bhante, yā kāci mahānadiyo, seyyathidaṁ—gaṅgā yamunā aciravatī sarabhū mahī, tā mahāsamuddaṁ patvā jahanti purimāni nāmagottāni, ‘mahāsamuddo’ tveva saṅkhaṁ gacchanti;	19	
PA_an_8:19.5.4	ayaṁ, bhante, mahāsamudde catuttho acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.6.1	Puna caparaṁ, bhante, yā ca loke savantiyo mahāsamuddaṁ appenti yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati.	19	
PA_an_8:19.6.2	Yampi, bhante, yā ca loke savantiyo mahāsamuddaṁ appenti yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati;	19	
PA_an_8:19.6.3	ayaṁ, bhante, mahāsamudde pañcamo acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.7.1	Puna caparaṁ, bhante, mahāsamuddo ekaraso loṇaraso.	19	
PA_an_8:19.7.2	Yampi, bhante, mahāsamuddo ekaraso loṇaraso;	19	
PA_an_8:19.7.3	ayaṁ, bhante, mahāsamudde chaṭṭho acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.8.1	Puna caparaṁ, bhante, mahāsamuddo bahuratano anekaratano. Tatrimāni ratanāni, seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ.	19	
PA_an_8:19.8.2	Yampi, bhante, mahāsamuddo bahuratano anekaratano; tatrimāni ratanāni, seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ;	19	
PA_an_8:19.8.3	ayaṁ, bhante, mahāsamudde sattamo acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.9.1_0	Puna caparaṁ, bhante, mahāsamuddo mahataṁ bhūtānaṁ āvāso. Tatrime bhūtā—timi timiṅgalo	19	
PA_an_8:19.9.1_1	timirapiṅgalo asurā nāgā gandhabbā. Santi mahāsamudde yojanasatikāpi attabhāvā, dviyojanasatikāpi	19	
PA_an_8:19.9.1_2	attabhāvā, tiyojanasatikāpi attabhāvā, catuyojanasatikāpi attabhāvā, pañcayojanasatikāpi attabhāvā.	19	
PA_an_8:19.9.2_0	Yampi, bhante, mahāsamuddo mahataṁ bhūtānaṁ āvāso; tatrime bhūtā—timi timiṅgalo timirapiṅgalo	19	
PA_an_8:19.9.2_1	asurā nāgā gandhabbā; santi mahāsamudde yojanasatikāpi attabhāvā …pe… tiyojana …	19	
PA_an_8:19.9.2_2	catuyojana … pañcayojanasatikāpi attabhāvā;	19	
PA_an_8:19.9.3	ayaṁ, bhante, mahāsamudde aṭṭhamo acchariyo abbhuto dhammo, yaṁ disvā disvā asurā mahāsamudde abhiramanti.	19	
PA_an_8:19.9.4	Ime kho, bhante, mahāsamudde aṭṭha acchariyā abbhutā dhammā, ye disvā disvā asurā mahāsamudde abhiramantīti.	19	
PA_an_8:19.10.1	Api pana, bhante, bhikkhū imasmiṁ dhammavinaye abhiramantī”ti?	19	
PA_an_8:19.10.2	“Abhiramanti, pahārāda, bhikkhū imasmiṁ dhammavinaye”ti.	19	
PA_an_8:19.10.3	“Kati pana, bhante, imasmiṁ dhammavinaye acchariyā abbhutā dhammā, ye disvā disvā bhikkhū imasmiṁ dhammavinaye abhiramantī”ti?	19	
PA_an_8:19.10.4	“Aṭṭha, pahārāda, imasmiṁ dhammavinaye acchariyā abbhutā dhammā, ye disvā disvā bhikkhū imasmiṁ dhammavinaye abhiramanti.	19	
PA_an_8:19.10.5	Katame aṭṭha?	19	
PA_an_8:19.10.6	Seyyathāpi, pahārāda, mahāsamuddo anupubbaninno anupubbapoṇo anupubbapabbhāro, na āyatakeneva papāto;	19	
PA_an_8:19.10.7	evamevaṁ kho, pahārāda, imasmiṁ dhammavinaye anupubbasikkhā anupubbakiriyā anupubbapaṭipadā, na āyatakeneva aññāpaṭivedho.	19	
PA_an_8:19.10.8	Yampi, pahārāda, imasmiṁ dhammavinaye anupubbasikkhā anupubbakiriyā anupubbapaṭipadā, na āyatakeneva aññāpaṭivedho;	19	
PA_an_8:19.10.9	ayaṁ, pahārāda, imasmiṁ dhammavinaye paṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.11.1	Seyyathāpi, pahārāda, mahāsamuddo ṭhitadhammo velaṁ nātivattati;	19	
PA_an_8:19.11.2	evamevaṁ kho, pahārāda, yaṁ mayā sāvakānaṁ sikkhāpadaṁ paññattaṁ taṁ mama sāvakā jīvitahetupi nātikkamanti.	19	
PA_an_8:19.11.3	Yampi, pahārāda, mayā sāvakānaṁ sikkhāpadaṁ paññattaṁ taṁ mama sāvakā jīvitahetupi nātikkamanti;	19	
PA_an_8:19.11.4	ayaṁ, pahārāda, imasmiṁ dhammavinaye dutiyo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.12.1	Seyyathāpi, pahārāda, mahāsamuddo na matena kuṇapena saṁvasati. Yaṁ hoti mahāsamudde mataṁ kuṇapaṁ, taṁ khippameva tīraṁ vāheti thalaṁ ussāreti;	19	
PA_an_8:19.13.1_0	evamevaṁ kho, pahārāda, yo so puggalo dussīlo pāpadhammo asucisaṅkassarasamācāro	19	
PA_an_8:19.13.1_1	paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti	19	
PA_an_8:19.13.1_2	avassuto kasambujāto, na tena saṅgho saṁvasati; khippameva naṁ sannipatitvā ukkhipati.	19	
PA_an_8:19.13.1_3	Kiñcāpi so hoti majjhe bhikkhusaṅghassa sannisinno, atha kho so ārakāva saṅghamhā saṅgho ca tena.	19	
PA_an_8:19.13.2_0	Yampi, pahārāda, yo so puggalo dussīlo pāpadhammo asucisaṅkassarasamācāro paṭicchannakammanto	19	
PA_an_8:19.13.2_1	assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto,	19	
PA_an_8:19.13.2_2	na tena saṅgho saṁvasati; khippameva naṁ sannipatitvā ukkhipati; kiñcāpi so hoti	19	
PA_an_8:19.13.2_3	majjhe bhikkhusaṅghassa sannisinno, atha kho so ārakāva saṅghamhā saṅgho ca tena;	19	
PA_an_8:19.13.3	ayaṁ, pahārāda, imasmiṁ dhammavinaye tatiyo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.14.1_0	Seyyathāpi, pahārāda, yā kāci mahānadiyo, seyyathidaṁ—gaṅgā yamunā aciravatī sarabhū	19	
PA_an_8:19.14.1_1	mahī, tā mahāsamuddaṁ patvā jahanti purimāni nāmagottāni, ‘mahāsamuddo’ tveva saṅkhaṁ gacchanti;	19	
PA_an_8:19.14.2_0	evamevaṁ kho, pahārāda, cattārome vaṇṇā—khattiyā, brāhmaṇā, vessā, suddā, te tathāgatappavedite	19	
PA_an_8:19.14.2_1	dhammavinaye agārasmā anagāriyaṁ pabbajitvā jahanti purimāni nāmagottāni, ‘samaṇā	19	
PA_an_8:19.14.2_2	sakyaputtiyā’ tveva saṅkhaṁ gacchanti.	19	
PA_an_8:19.14.3_0	Yampi, pahārāda, cattārome vaṇṇā—khattiyā, brāhmaṇā, vessā, suddā, te tathāgatappavedite	19	
PA_an_8:19.14.3_1	dhammavinaye agārasmā anagāriyaṁ pabbajitvā jahanti purimāni nāmagottāni, ‘samaṇā	19	
PA_an_8:19.14.3_2	sakyaputtiyā’ tveva saṅkhaṁ gacchanti;	19	
PA_an_8:19.14.4	ayaṁ, pahārāda, imasmiṁ dhammavinaye catuttho acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.15.1	Seyyathāpi, pahārāda, yā ca loke savantiyo mahāsamuddaṁ appenti yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati;	19	
PA_an_8:19.15.2	evamevaṁ kho, pahārāda, bahū cepi bhikkhū anupādisesāya nibbānadhātuyā parinibbāyanti, na tena nibbānadhātuyā ūnattaṁ vā pūrattaṁ vā paññāyati.	19	
PA_an_8:19.15.3	Yampi, pahārāda, bahū cepi bhikkhū anupādisesāya nibbānadhātuyā parinibbāyanti, na tena nibbānadhātuyā ūnattaṁ vā pūrattaṁ vā paññāyati;	19	
PA_an_8:19.15.4	ayaṁ, pahārāda, imasmiṁ dhammavinaye pañcamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.16.1	Seyyathāpi, pahārāda, mahāsamuddo ekaraso loṇaraso;	19	
PA_an_8:19.16.2	evamevaṁ kho, pahārāda, ayaṁ dhammavinayo ekaraso, vimuttiraso.	19	
PA_an_8:19.16.3	Yampi, pahārāda, ayaṁ dhammavinayo ekaraso, vimuttiraso;	19	
PA_an_8:19.16.4	ayaṁ, pahārāda, imasmiṁ dhammavinaye chaṭṭho acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.17.1	Seyyathāpi, pahārāda, mahāsamuddo bahuratano anekaratano; tatrimāni ratanāni, seyyathidaṁ—muttā maṇi veḷuriyo saṅkho silā pavāḷaṁ rajataṁ jātarūpaṁ lohitako masāragallaṁ;	19	
PA_an_8:19.17.2_0	evamevaṁ kho, pahārāda, ayaṁ dhammavinayo bahuratano anekaratano. Tatrimāni ratanāni,	19	
PA_an_8:19.17.2_1	seyyathidaṁ—cattāro satipaṭṭhānā, cattāro sammappadhānā, cattāro iddhipādā, pañcindriyāni,	19	
PA_an_8:19.17.2_2	pañca balāni, satta bojjhaṅgā, ariyo aṭṭhaṅgiko maggo.	19	
PA_an_8:19.17.3_0	Yampi, pahārāda, ayaṁ dhammavinayo bahuratano anekaratano; tatrimāni ratanāni, seyyathidaṁ—cattāro	19	
PA_an_8:19.17.3_1	satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,	19	
PA_an_8:19.17.3_2	satta bojjhaṅgā, ariyo aṭṭhaṅgiko maggo;	19	
PA_an_8:19.17.4	ayaṁ, pahārāda, imasmiṁ dhammavinaye sattamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.18.1_0	Seyyathāpi, pahārāda, mahāsamuddo mahataṁ bhūtānaṁ āvāso; tatrime bhūtā—timi timiṅgalo	19	
PA_an_8:19.18.1_1	timirapiṅgalo asurā nāgā gandhabbā; santi mahāsamudde yojanasatikāpi attabhāvā, dviyojanasatikāpi	19	
PA_an_8:19.18.1_2	attabhāvā, tiyojanasatikāpi attabhāvā, catuyojanasatikāpi attabhāvā, pañcayojanasatikāpi attabhāvā;	19	
PA_an_8:19.18.2_0	evamevaṁ kho, pahārāda, ayaṁ dhammavinayo mahataṁ bhūtānaṁ āvāso; tatrime bhūtā—sotāpanno	19	
PA_an_8:19.18.2_1	sotāpattiphalasacchikiriyāya paṭipanno, sakadāgāmī sakadāgāmiphalasacchikiriyāya	19	
PA_an_8:19.18.2_2	paṭipanno, anāgāmī anāgāmiphalasacchikiriyāya paṭipanno, arahā arahattāya paṭipanno.	19	
PA_an_8:19.18.3_0	Yampi, pahārāda, ayaṁ dhammavinayo mahataṁ bhūtānaṁ āvāso; tatrime bhūtā—sotāpanno	19	
PA_an_8:19.18.3_1	sotāpattiphalasacchikiriyāya paṭipanno, sakadāgāmī sakadāgāmiphalasacchikiriyāya	19	
PA_an_8:19.18.3_2	paṭipanno, anāgāmī anāgāmiphalasacchikiriyāya paṭipanno, arahā arahattāya paṭipanno;	19	
PA_an_8:19.18.4	ayaṁ, pahārāda, imasmiṁ dhammavinaye aṭṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	19	
PA_an_8:19.19.1	Ime kho, pahārāda, imasmiṁ dhammavinaye aṭṭha acchariyā abbhutā dhammā, ye disvā disvā bhikkhū imasmiṁ dhammavinaye abhiramantī”ti.	19	
PA_an_8:19.19.2	Navamaṁ.	19	
PA_an_8:20.0.1	Aṅguttara Nikāya 8.20	20	
PA_an_8:20.0.2	2. Mahāvagga	20	
PA_an_8:20.0.3	Uposathasutta	20	
PA_an_8:20.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	20	
PA_an_8:20.1.2	Tena kho pana samayena bhagavā tadahuposathe bhikkhusaṅghaparivuto nisinno hoti.	20	
PA_an_8:20.1.3	Atha kho āyasmā ānando abhikkantāya rattiyā, nikkhante paṭhame yāme, uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	20	
PA_an_8:20.1.4	“abhikkantā, bhante, ratti, nikkhanto paṭhamo yāmo, ciranisinno bhikkhusaṅgho.	20	
PA_an_8:20.1.5	Uddisatu, bhante, bhagavā bhikkhūnaṁ pātimokkhan”ti.	20	
PA_an_8:20.2.1	Evaṁ vutte, bhagavā tuṇhī ahosi.	20	
PA_an_8:20.2.2	Dutiyampi kho āyasmā ānando abhikkantāya rattiyā, nikkhante majjhime yāme, uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	20	
PA_an_8:20.2.3	“abhikkantā, bhante, ratti, nikkhanto majjhimo yāmo, ciranisinno bhikkhusaṅgho.	20	
PA_an_8:20.2.4	Uddisatu, bhante, bhagavā bhikkhūnaṁ pātimokkhan”ti.	20	
PA_an_8:20.2.5	Dutiyampi kho bhagavā tuṇhī ahosi.	20	
PA_an_8:20.2.6_0	Tatiyampi kho āyasmā ānando abhikkantāya rattiyā, nikkhante pacchime yāme, uddhaste	20	
PA_an_8:20.2.6_1	aruṇe, nandimukhiyā rattiyā uṭṭhāyāsanā ekaṁsaṁ uttarāsaṅgaṁ karitvā yena bhagavā	20	
PA_an_8:20.2.6_2	tenañjaliṁ paṇāmetvā bhagavantaṁ etadavoca:	20	
PA_an_8:20.2.7	“abhikkantā, bhante, ratti, nikkhanto pacchimo yāmo, uddhastaṁ aruṇaṁ, nandimukhī ratti;	20	
PA_an_8:20.2.8	ciranisinno bhikkhusaṅgho.	20	
PA_an_8:20.2.9	Uddisatu, bhante, bhagavā bhikkhūnaṁ pātimokkhan”ti.	20	
PA_an_8:20.2.10	“Aparisuddhā, ānanda, parisā”ti.	20	
PA_an_8:20.3.1	Atha kho āyasmato mahāmoggallānassa etadahosi:	20	
PA_an_8:20.3.2	“kaṁ nu kho bhagavā puggalaṁ sandhāya evamāha:	20	
PA_an_8:20.3.3	‘aparisuddhā, ānanda, parisā’”ti?	20	
PA_an_8:20.3.4	Atha kho āyasmā mahāmoggallāno sabbāvantaṁ bhikkhusaṅghaṁ cetasā ceto paricca manasākāsi.	20	
PA_an_8:20.3.5_0	Addasā kho āyasmā mahāmoggallāno taṁ puggalaṁ dussīlaṁ pāpadhammaṁ asuciṁ saṅkassarasamācāraṁ	20	
PA_an_8:20.3.5_1	paṭicchannakammantaṁ assamaṇaṁ samaṇapaṭiññaṁ abrahmacāriṁ brahmacāripaṭiññaṁ antopūtiṁ	20	
PA_an_8:20.3.5_2	avassutaṁ kasambujātaṁ majjhe bhikkhusaṅghassa nisinnaṁ;	20	
PA_an_8:20.3.6	disvāna uṭṭhāyāsanā yena so puggalo tenupasaṅkami; upasaṅkamitvā taṁ puggalaṁ etadavoca:	20	
PA_an_8:20.3.7	“uṭṭhehāvuso, diṭṭhosi bhagavatā.	20	
PA_an_8:20.3.8	Natthi te bhikkhūhi saddhiṁ saṁvāso”ti.	20	
PA_an_8:20.4.1	Evaṁ vutte, so puggalo tuṇhī ahosi.	20	
PA_an_8:20.4.2	Dutiyampi kho āyasmā mahāmoggallāno taṁ puggalaṁ etadavoca:	20	
PA_an_8:20.4.3	“uṭṭhehāvuso, diṭṭhosi bhagavatā.	20	
PA_an_8:20.4.4	Natthi te bhikkhūhi saddhiṁ saṁvāso”ti.	20	
PA_an_8:20.4.5	Dutiyampi kho so puggalo tuṇhī ahosi.	20	
PA_an_8:20.4.6	Tatiyampi kho āyasmā mahāmoggallāno taṁ puggalaṁ etadavoca:	20	
PA_an_8:20.4.7	“uṭṭhehāvuso, diṭṭhosi bhagavatā.	20	
PA_an_8:20.4.8	Natthi te bhikkhūhi saddhiṁ saṁvāso”ti.	20	
PA_an_8:20.4.9	Tatiyampi kho so puggalo tuṇhī ahosi.	20	
PA_an_8:20.5.1	Atha kho āyasmā mahāmoggallāno taṁ puggalaṁ bāhāyaṁ gahetvā bahidvārakoṭṭhakā nikkhāmetvā sūcighaṭikaṁ datvā yena bhagavā tenupasaṅkami; upasaṅkamitvā bhagavantaṁ etadavoca:	20	
PA_an_8:20.5.2	“nikkhāmito so, bhante, puggalo mayā.	20	
PA_an_8:20.5.3	Parisuddhā parisā.	20	
PA_an_8:20.5.4	Uddisatu, bhante, bhagavā bhikkhūnaṁ pātimokkhan”ti.	20	
PA_an_8:20.5.5	“Acchariyaṁ, moggallāna, abbhutaṁ, moggallāna.	20	
PA_an_8:20.5.6	Yāva bāhā gahaṇāpi nāma so moghapuriso āgamissatī”ti.	20	
PA_an_8:20.6.1	Atha kho bhagavā bhikkhū āmantesi:	20	
PA_an_8:20.6.2	“tumheva dāni, bhikkhave, uposathaṁ kareyyātha, pātimokkhaṁ uddiseyyātha.	20	
PA_an_8:20.6.3	Na dānāhaṁ, bhikkhave, ajjatagge uposathaṁ karissāmi, pātimokkhaṁ uddisissāmi.	20	
PA_an_8:20.6.4	Aṭṭhānametaṁ, bhikkhave, anavakāso yaṁ tathāgato aparisuddhāya parisāya pātimokkhaṁ uddiseyya.	20	
PA_an_8:20.7.1	Aṭṭhime, bhikkhave, mahāsamudde acchariyā abbhutā dhammā, ye disvā disvā asurā mahāsamudde abhiramanti.	20	
PA_an_8:20.7.2	Katame aṭṭha?	20	
PA_an_8:20.7.3	Mahāsamuddo, bhikkhave, anupubbaninno anupubbapoṇo anupubbapabbhāro, na āyatakeneva papāto.	20	
PA_an_8:20.7.4	Yampi, bhikkhave, mahāsamuddo anupubbaninno anupubbapoṇo anupubbapabbhāro, na āyatakeneva papāto;	20	
PA_an_8:20.7.5	ayaṁ, bhikkhave, mahāsamudde paṭhamo acchariyo abbhuto dhammo, yaṁ disvā disvā asurā mahāsamudde abhiramanti (yathā purime tathā vitthāro.)	20	
PA_an_8:20.7.6	…pe…	20	
PA_an_8:20.8.1_0	Puna caparaṁ, bhikkhave, mahāsamuddo mahataṁ bhūtānaṁ āvāso. Tatrime bhūtā—timi timiṅgalo	20	
PA_an_8:20.8.1_1	timirapiṅgalo asurā nāgā gandhabbā. Vasanti mahāsamudde yojanasatikāpi attabhāvā	20	
PA_an_8:20.8.1_2	…pe… pañcayojanasatikāpi attabhāvā.	20	
PA_an_8:20.8.2_0	Yampi, bhikkhave, mahāsamuddo mahataṁ bhūtānaṁ āvāso; tatrime bhūtā—timi timiṅgalo	20	
PA_an_8:20.8.2_1	timirapiṅgalo asurā nāgā gandhabbā; vasanti mahāsamudde yojanasatikāpi attabhāvā	20	
PA_an_8:20.8.2_2	…pe… pañcayojanasatikāpi attabhāvā;	20	
PA_an_8:20.8.3	ayaṁ, bhikkhave, mahāsamudde aṭṭhamo acchariyo abbhuto dhammo, yaṁ disvā disvā asurā mahāsamudde abhiramanti.	20	
PA_an_8:20.8.4	Ime kho, bhikkhave, mahāsamudde aṭṭha acchariyā abbhutā dhammā, yaṁ disvā disvā asurā mahāsamudde abhiramanti.	20	
PA_an_8:20.9.1	Evamevaṁ kho, bhikkhave, aṭṭha imasmiṁ dhammavinaye acchariyā abbhutā dhammā, ye disvā disvā bhikkhū imasmiṁ dhammavinaye abhiramanti.	20	
PA_an_8:20.9.2	Katame aṭṭha?	20	
PA_an_8:20.9.3	Seyyathāpi, bhikkhave, mahāsamuddo anupubbaninno anupubbapoṇo anupubbapabbhāro, na āyatakeneva papāto;	20	
PA_an_8:20.9.4	evamevaṁ kho, bhikkhave, imasmiṁ dhammavinaye anupubbasikkhā anupubbakiriyā anupubbapaṭipadā, na āyatakeneva aññāpaṭivedho.	20	
PA_an_8:20.9.5	Yampi, bhikkhave, imasmiṁ dhammavinaye anupubbasikkhā anupubbakiriyā anupubbapaṭipadā, na āyatakeneva aññāpaṭivedho;	20	
PA_an_8:20.9.6	ayaṁ, bhikkhave, imasmiṁ dhammavinaye paṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti …pe…	20	
PA_an_8:20.9.7_0	seyyathāpi, bhikkhave, mahāsamuddo mahataṁ bhūtānaṁ āvāso; tatrime bhūtā—timi timiṅgalo	20	
PA_an_8:20.9.7_1	timirapiṅgalo asurā nāgā gandhabbā, vasanti mahāsamudde yojanasatikāpi attabhāvā	20	
PA_an_8:20.9.7_2	…pe… pañcayojanasatikāpi attabhāvā;	20	
PA_an_8:20.9.8	evamevaṁ kho, bhikkhave, ayaṁ dhammavinayo mahataṁ bhūtānaṁ āvāso. Tatrime bhūtā—sotāpanno sotāpattiphalasacchikiriyāya paṭipanno …pe… arahā arahattāya paṭipanno.	20	
PA_an_8:20.9.9	Yampi, bhikkhave, ayaṁ dhammavinayo mahataṁ bhūtānaṁ āvāso; tatrime bhūtā—sotāpanno sotāpattiphalasacchikiriyāya paṭipanno …pe… arahā arahattāya paṭipanno;	20	
PA_an_8:20.9.10	ayaṁ, bhikkhave, imasmiṁ dhammavinaye aṭṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	20	
PA_an_8:20.9.11	Ime kho, bhikkhave, imasmiṁ dhammavinaye aṭṭha acchariyā abbhutā dhammā, ye disvā disvā bhikkhū imasmiṁ dhammavinaye abhiramantī”ti.	20	
PA_an_8:20.9.12	Dasamaṁ.	20	
PA_an_8:20.9.13	Mahāvaggo dutiyo.	20	
PA_an_8:20.10.0	Tassuddānaṁ	20	
PA_an_8:20.10.1	Verañjo sīho ājaññaṁ,	20	
PA_an_8:20.10.2	khaḷuṅkena malāni ca;	20	
PA_an_8:20.10.3	Dūteyyaṁ dve ca bandhanā,	20	
PA_an_8:20.10.4	pahārādo uposathoti.	20	
PA_an_8:21.0.1	Aṅguttara Nikāya 8.21	21	
PA_an_8:21.0.2	3. Gahapativagga	21	
PA_an_8:21.0.3	Paṭhamauggasutta	21	
PA_an_8:21.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	21	
PA_an_8:21.1.2	Tatra kho bhagavā bhikkhū āmantesi:	21	
PA_an_8:21.1.3	“aṭṭhahi, bhikkhave, acchariyehi abbhutehi dhammehi samannāgataṁ uggaṁ gahapatiṁ vesālikaṁ dhārethā”ti.	21	
PA_an_8:21.1.4	Idamavoca bhagavā.	21	
PA_an_8:21.1.5	Idaṁ vatvāna sugato uṭṭhāyāsanā vihāraṁ pāvisi.	21	
PA_an_8:21.2.1	Atha kho aññataro bhikkhu pubbaṇhasamayaṁ nivāsetvā pattacīvaramādāya yena uggassa gahapatino vesālikassa nivesanaṁ tenupasaṅkami; upasaṅkamitvā paññatte āsane nisīdi.	21	
PA_an_8:21.2.2_0	Atha kho uggo gahapati vesāliko yena so bhikkhu tenupasaṅkami; upasaṅkamitvā taṁ	21	
PA_an_8:21.2.2_1	bhikkhuṁ abhivādetvā ekamantaṁ nisīdi. Ekamantaṁ nisinnaṁ kho uggaṁ gahapatiṁ vesālikaṁ	21	
PA_an_8:21.2.2_2	so bhikkhu etadavoca:	21	
PA_an_8:21.3.1	“Aṭṭhahi kho tvaṁ, gahapati, acchariyehi abbhutehi dhammehi samannāgato bhagavatā byākato.	21	
PA_an_8:21.3.2	Katame te, gahapati, aṭṭha acchariyā abbhutā dhammā, yehi tvaṁ samannāgato bhagavatā byākato”ti?	21	
PA_an_8:21.3.3	“Na kho ahaṁ, bhante, jānāmi:	21	
PA_an_8:21.3.4	‘katamehi aṭṭhahi acchariyehi abbhutehi dhammehi samannāgato bhagavatā byākato’ti.	21	
PA_an_8:21.3.5	Api ca, bhante, ye me aṭṭha acchariyā abbhutā dhammā saṁvijjanti,;	21	
PA_an_8:21.3.6	taṁ suṇohi, sādhukaṁ manasi karohi, bhāsissāmī”ti.	21	
PA_an_8:21.3.7	“Evaṁ, gahapatī”ti kho so bhikkhu uggassa gahapatino vesālikassa paccassosi.	21	
PA_an_8:21.3.8	Uggo gahapati vesāliko etadavoca:	21	
PA_an_8:21.3.9	“yadāhaṁ, bhante, bhagavantaṁ paṭhamaṁ dūratova addasaṁ;	21	
PA_an_8:21.3.10	saha dassaneneva me, bhante, bhagavato cittaṁ pasīdi.	21	
PA_an_8:21.3.11	Ayaṁ kho me, bhante, paṭhamo acchariyo abbhuto dhammo saṁvijjati.	21	
PA_an_8:21.4.1	So kho ahaṁ, bhante, pasannacitto bhagavantaṁ payirupāsiṁ.	21	
PA_an_8:21.4.2	Tassa me bhagavā anupubbiṁ kathaṁ kathesi, seyyathidaṁ—	21	
PA_an_8:21.4.3	dānakathaṁ sīlakathaṁ saggakathaṁ; kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	21	
PA_an_8:21.4.4	Yadā maṁ bhagavā aññāsi kallacittaṁ muducittaṁ vinīvaraṇacittaṁ udaggacittaṁ pasannacittaṁ, atha yā buddhānaṁ sāmukkaṁsikā dhammadesanā taṁ pakāsesi—	21	
PA_an_8:21.4.5	dukkhaṁ, samudayaṁ, nirodhaṁ, maggaṁ.	21	
PA_an_8:21.4.6	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	21	
PA_an_8:21.4.7	evamevaṁ kho me tasmiṁyeva āsane virajaṁ vītamalaṁ dhammacakkhuṁ udapādi:	21	
PA_an_8:21.4.8	‘yaṁ kiñci samudayadhammaṁ sabbaṁ taṁ nirodhadhamman’ti.	21	
PA_an_8:21.4.9	So kho ahaṁ, bhante, diṭṭhadhammo pattadhammo viditadhammo pariyogāḷhadhammo tiṇṇavicikiccho vigatakathaṅkatho vesārajjappatto aparappaccayo satthusāsane	21	
PA_an_8:21.4.10	tattheva buddhañca dhammañca saṅghañca saraṇaṁ agamāsiṁ, brahmacariyapañcamāni ca sikkhāpadāni samādiyiṁ.	21	
PA_an_8:21.4.11	Ayaṁ kho me, bhante, dutiyo acchariyo abbhuto dhammo saṁvijjati.	21	
PA_an_8:21.5.1	Tassa mayhaṁ, bhante, catasso komāriyo pajāpatiyo ahesuṁ.	21	
PA_an_8:21.5.2	Atha khvāhaṁ, bhante, yena tā pajāpatiyo tenupasaṅkamiṁ; upasaṅkamitvā tā pajāpatiyo etadavacaṁ:	21	
PA_an_8:21.5.3	‘mayā kho, bhaginiyo, brahmacariyapañcamāni sikkhāpadāni samādinnāni.	21	
PA_an_8:21.5.4	Yā icchati sā idheva bhoge ca bhuñjatu puññāni ca karotu, sakāni vā ñātikulāni gacchatu.	21	
PA_an_8:21.5.5	Hoti vā pana purisādhippāyo, kassa vo dammī’ti?	21	
PA_an_8:21.5.6	Evaṁ vutte, sā, bhante, jeṭṭhā pajāpati maṁ etadavoca:	21	
PA_an_8:21.5.7	‘itthannāmassa maṁ, ayyaputta, purisassa dehī’ti.	21	
PA_an_8:21.5.8	Atha kho ahaṁ, bhante, taṁ purisaṁ pakkosāpetvā vāmena hatthena pajāpatiṁ gahetvā dakkhiṇena hatthena bhiṅgāraṁ gahetvā tassa purisassa oṇojesiṁ.	21	
PA_an_8:21.5.9	Komāriṁ kho panāhaṁ, bhante, dāraṁ pariccajanto nābhijānāmi cittassa aññathattaṁ.	21	
PA_an_8:21.5.10	Ayaṁ kho me, bhante, tatiyo acchariyo abbhuto dhammo saṁvijjati.	21	
PA_an_8:21.6.1	Saṁvijjanti kho pana me, bhante, kule bhogā.	21	
PA_an_8:21.6.2	Te ca kho appaṭivibhattā sīlavantehi kalyāṇadhammehi.	21	
PA_an_8:21.6.3	Ayaṁ kho me, bhante, catuttho acchariyo abbhuto dhammo saṁvijjati.	21	
PA_an_8:21.7.1	Yaṁ kho panāhaṁ, bhante, bhikkhuṁ payirupāsāmi;	21	
PA_an_8:21.7.2	sakkaccaṁyeva payirupāsāmi, no asakkaccaṁ.	21	
PA_an_8:21.7.3	Ayaṁ kho me, bhante, pañcamo acchariyo abbhuto dhammo saṁvijjati.	21	
PA_an_8:21.8.1	So ce, bhante, me āyasmā dhammaṁ deseti;	21	
PA_an_8:21.8.2	sakkaccaṁyeva suṇomi, no asakkaccaṁ.	21	
PA_an_8:21.8.3	No ce me so āyasmā dhammaṁ deseti, ahamassa dhammaṁ desemi.	21	
PA_an_8:21.8.4	Ayaṁ kho me, bhante, chaṭṭho acchariyo abbhuto dhammo saṁvijjati.	21	
PA_an_8:21.9.1	Anacchariyaṁ kho pana maṁ, bhante, devatā upasaṅkamitvā ārocenti:	21	
PA_an_8:21.9.2	‘svākkhāto, gahapati, bhagavatā dhammo’ti.	21	
PA_an_8:21.9.3	Evaṁ vutte, ahaṁ, bhante, tā devatā evaṁ vadāmi:	21	
PA_an_8:21.9.4	‘vadeyyātha vā evaṁ kho tumhe devatā no vā vadeyyātha, atha kho svākkhāto bhagavatā dhammo’ti.	21	
PA_an_8:21.9.5	Na kho panāhaṁ, bhante, abhijānāmi tatonidānaṁ cittassa unnatiṁ:	21	
PA_an_8:21.9.6	‘maṁ vā devatā upasaṅkamanti, ahaṁ vā devatāhi saddhiṁ sallapāmī’ti.	21	
PA_an_8:21.9.7	Ayaṁ kho me, bhante, sattamo acchariyo abbhuto dhammo saṁvijjati.	21	
PA_an_8:21.10.1	Yānimāni, bhante, bhagavatā desitāni pañcorambhāgiyāni saṁyojanāni, nāhaṁ tesaṁ kiñci attani appahīnaṁ samanupassāmi.	21	
PA_an_8:21.10.2	Ayaṁ kho me, bhante, aṭṭhamo acchariyo abbhuto dhammo saṁvijjati.	21	
PA_an_8:21.11.1	Ime kho me, bhante, aṭṭha acchariyā abbhutā dhammā saṁvijjanti.	21	
PA_an_8:21.11.2	Na ca kho ahaṁ jānāmi—	21	
PA_an_8:21.11.3	katamehi cāhaṁ aṭṭhahi acchariyehi abbhutehi dhammehi samannāgato bhagavatā byākato”ti.	21	
PA_an_8:21.12.1	Atha kho so bhikkhu uggassa gahapatino vesālikassa nivesane piṇḍapātaṁ gahetvā uṭṭhāyāsanā pakkāmi.	21	
PA_an_8:21.12.2	Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	21	
PA_an_8:21.12.3	Ekamantaṁ nisinno kho so bhikkhu yāvatako ahosi uggena gahapatinā vesālikena saddhiṁ kathāsallāpo, taṁ sabbaṁ bhagavato ārocesi.	21	
PA_an_8:21.13.1	“Sādhu sādhu, bhikkhu.	21	
PA_an_8:21.13.2	Yathā taṁ uggo gahapati vesāliko sammā byākaramāno byākareyya, imeheva kho, bhikkhu, aṭṭhahi acchariyehi abbhutehi dhammehi samannāgato uggo gahapati vesāliko mayā byākato.	21	
PA_an_8:21.13.3	Imehi ca pana, bhikkhu, aṭṭhahi acchariyehi abbhutehi dhammehi samannāgataṁ uggaṁ gahapatiṁ vesālikaṁ dhārehī”ti.	21	
PA_an_8:21.13.4	Paṭhamaṁ.	21	
PA_an_8:22.0.1	Aṅguttara Nikāya 8.22	22	
PA_an_8:22.0.2	3. Gahapativagga	22	
PA_an_8:22.0.3	Dutiyauggasutta	22	
PA_an_8:22.1.1	Ekaṁ samayaṁ bhagavā vajjīsu viharati hatthigāme.	22	
PA_an_8:22.1.2	Tatra kho bhagavā bhikkhū āmantesi:	22	
PA_an_8:22.1.3	“aṭṭhahi, bhikkhave, acchariyehi abbhutehi dhammehi samannāgataṁ uggaṁ gahapatiṁ hatthigāmakaṁ dhārethā”ti.	22	
PA_an_8:22.1.4	Idamavoca bhagavā.	22	
PA_an_8:22.1.5	Idaṁ vatvāna sugato uṭṭhāyāsanā vihāraṁ pāvisi.	22	
PA_an_8:22.2.1	Atha kho aññataro bhikkhu pubbaṇhasamayaṁ nivāsetvā pattacīvaramādāya yena uggassa gahapatino hatthigāmakassa nivesanaṁ tenupasaṅkami; upasaṅkamitvā paññatte āsane nisīdi.	22	
PA_an_8:22.2.2_0	Atha kho uggo gahapati hatthigāmako yena so bhikkhu tenupasaṅkami; upasaṅkamitvā	22	
PA_an_8:22.2.2_1	taṁ bhikkhuṁ abhivādetvā ekamantaṁ nisīdi. Ekamantaṁ nisinnaṁ kho uggaṁ gahapatiṁ	22	
PA_an_8:22.2.2_2	hatthigāmakaṁ so bhikkhu etadavoca:	22	
PA_an_8:22.2.3	“aṭṭhahi kho tvaṁ, gahapati, acchariyehi abbhutehi dhammehi samannāgato bhagavatā byākato.	22	
PA_an_8:22.2.4	Katame te, gahapati, aṭṭha acchariyā abbhutā dhammā, yehi tvaṁ samannāgato bhagavatā byākato”ti?	22	
PA_an_8:22.3.1	“Na kho ahaṁ, bhante, jānāmi:	22	
PA_an_8:22.3.2	‘katamehi aṭṭhahi acchariyehi abbhutehi dhammehi samannāgato bhagavatā byākato’ti.	22	
PA_an_8:22.3.3	Api ca, bhante, ye me aṭṭha acchariyā abbhutā dhammā saṁvijjanti,	22	
PA_an_8:22.3.4	taṁ suṇāhi, sādhukaṁ manasi karohi; bhāsissāmī”ti.	22	
PA_an_8:22.3.5	“Evaṁ, gahapatī”ti kho so bhikkhu uggassa gahapatino hatthigāmakassa paccassosi.	22	
PA_an_8:22.3.6	Uggo gahapati hatthigāmako etadavoca:	22	
PA_an_8:22.3.7	“yadāhaṁ, bhante, nāgavane paricaranto bhagavantaṁ paṭhamaṁ dūratova addasaṁ;	22	
PA_an_8:22.3.8	saha dassaneneva me, bhante, bhagavato cittaṁ pasīdi, surāmado ca pahīyi.	22	
PA_an_8:22.3.9	Ayaṁ kho me, bhante, paṭhamo acchariyo abbhuto dhammo saṁvijjati.	22	
PA_an_8:22.4.1	So kho ahaṁ, bhante, pasannacitto bhagavantaṁ payirupāsiṁ.	22	
PA_an_8:22.4.2	Tassa me bhagavā anupubbiṁ kathaṁ kathesi, seyyathidaṁ—	22	
PA_an_8:22.4.3	dānakathaṁ sīlakathaṁ saggakathaṁ; kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	22	
PA_an_8:22.4.4	Yadā maṁ bhagavā aññāsi kallacittaṁ muducittaṁ vinīvaraṇacittaṁ udaggacittaṁ pasannacittaṁ, atha yā buddhānaṁ sāmukkaṁsikā dhammadesanā taṁ pakāsesi—	22	
PA_an_8:22.4.5	dukkhaṁ, samudayaṁ, nirodhaṁ, maggaṁ.	22	
PA_an_8:22.4.6	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	22	
PA_an_8:22.4.7	evamevaṁ kho me tasmiṁyeva āsane virajaṁ vītamalaṁ dhammacakkhuṁ udapādi:	22	
PA_an_8:22.4.8	‘yaṁ kiñci samudayadhammaṁ sabbaṁ taṁ nirodhadhamman’ti.	22	
PA_an_8:22.4.9_0	So kho ahaṁ, bhante, diṭṭhadhammo pattadhammo viditadhammo pariyogāḷhadhammo tiṇṇavicikiccho	22	
PA_an_8:22.4.9_1	vigatakathaṅkatho vesārajjappatto aparappaccayo satthusāsane tattheva buddhañca dhammañca	22	
PA_an_8:22.4.9_2	saṅghañca saraṇaṁ agamāsiṁ, brahmacariyapañcamāni ca sikkhāpadāni samādiyiṁ.	22	
PA_an_8:22.4.10	Ayaṁ kho me, bhante, dutiyo acchariyo abbhuto dhammo saṁvijjati.	22	
PA_an_8:22.5.1	Tassa mayhaṁ, bhante, catasso komāriyo pajāpatiyo ahesuṁ.	22	
PA_an_8:22.5.2	Atha khvāhaṁ, bhante, yena tā pajāpatiyo tenupasaṅkamiṁ; upasaṅkamitvā tā pajāpatiyo etadavacaṁ:	22	
PA_an_8:22.5.3	‘mayā kho, bhaginiyo, brahmacariyapañcamāni sikkhāpadāni samādinnāni.	22	
PA_an_8:22.5.4	Yā icchati sā idheva bhoge ca bhuñjatu puññāni ca karotu, sakāni vā ñātikulāni gacchatu.	22	
PA_an_8:22.5.5	Hoti vā pana purisādhippāyo, kassa vo dammī’ti?	22	
PA_an_8:22.5.6	Evaṁ vutte, sā, bhante, jeṭṭhā pajāpati maṁ etadavoca:	22	
PA_an_8:22.5.7	‘itthannāmassa maṁ, ayyaputta, purisassa dehī’ti.	22	
PA_an_8:22.5.8	Atha kho ahaṁ, bhante, taṁ purisaṁ pakkosāpetvā vāmena hatthena pajāpatiṁ gahetvā dakkhiṇena hatthena bhiṅgāraṁ gahetvā tassa purisassa oṇojesiṁ.	22	
PA_an_8:22.5.9	Komāriṁ kho panāhaṁ, bhante, dāraṁ pariccajanto nābhijānāmi cittassa aññathattaṁ.	22	
PA_an_8:22.5.10	Ayaṁ kho me, bhante, tatiyo acchariyo abbhuto dhammo saṁvijjati.	22	
PA_an_8:22.6.1	Saṁvijjanti kho pana me, bhante, kule bhogā.	22	
PA_an_8:22.6.2	Te ca kho appaṭivibhattā sīlavantehi kalyāṇadhammehi.	22	
PA_an_8:22.6.3	Ayaṁ kho me, bhante, catuttho acchariyo abbhuto dhammo saṁvijjati.	22	
PA_an_8:22.7.1	Yaṁ kho panāhaṁ, bhante, bhikkhuṁ payirupāsāmi;	22	
PA_an_8:22.7.2	sakkaccaṁyeva payirupāsāmi, no asakkaccaṁ.	22	
PA_an_8:22.7.3	So ce me āyasmā dhammaṁ deseti;	22	
PA_an_8:22.7.4	sakkaccaṁyeva suṇomi, no asakkaccaṁ.	22	
PA_an_8:22.7.5	No ce me so āyasmā dhammaṁ deseti, ahamassa dhammaṁ desemi.	22	
PA_an_8:22.7.6	Ayaṁ kho me, bhante, pañcamo acchariyo abbhuto dhammo saṁvijjati.	22	
PA_an_8:22.8.1	Anacchariyaṁ kho pana, bhante, saṅghe nimantite devatā upasaṅkamitvā ārocenti:	22	
PA_an_8:22.8.2_0	‘asuko, gahapati, bhikkhu ubhatobhāgavimutto asuko paññāvimutto asuko kāyasakkhī	22	
PA_an_8:22.8.2_1	asuko diṭṭhippatto asuko saddhāvimutto asuko dhammānusārī asuko saddhānusārī asuko	22	
PA_an_8:22.8.2_2	sīlavā kalyāṇadhammo asuko dussīlo pāpadhammo’ti.	22	
PA_an_8:22.8.3	Saṅghaṁ kho panāhaṁ, bhante, parivisanto nābhijānāmi evaṁ cittaṁ uppādento:	22	
PA_an_8:22.8.4	‘imassa vā thokaṁ demi imassa vā bahukan’ti.	22	
PA_an_8:22.8.5	Atha khvāhaṁ, bhante, samacittova demi.	22	
PA_an_8:22.8.6	Ayaṁ kho me, bhante, chaṭṭho acchariyo abbhuto dhammo saṁvijjati.	22	
PA_an_8:22.9.1	Anacchariyaṁ kho pana maṁ, bhante, devatā upasaṅkamitvā ārocenti:	22	
PA_an_8:22.9.2	‘svākkhāto, gahapati, bhagavatā dhammo’ti.	22	
PA_an_8:22.9.3	Evaṁ vutte, ahaṁ, bhante, tā devatā evaṁ vademi:	22	
PA_an_8:22.9.4	‘vadeyyātha vā evaṁ kho tumhe devatā no vā vadeyyātha, atha kho svākkhāto bhagavatā dhammo’ti.	22	
PA_an_8:22.9.5	Na kho panāhaṁ, bhante, abhijānāmi tatonidānaṁ cittassa unnatiṁ:	22	
PA_an_8:22.9.6	‘maṁ tā devatā upasaṅkamanti, ahaṁ vā devatāhi saddhiṁ sallapāmī’ti.	22	
PA_an_8:22.9.7	Ayaṁ kho me, bhante, sattamo acchariyo abbhuto dhammo saṁvijjati.	22	
PA_an_8:22.10.1	Sace kho panāhaṁ, bhante, bhagavato paṭhamataraṁ kālaṁ kareyyaṁ, anacchariyaṁ kho panetaṁ yaṁ maṁ bhagavā evaṁ byākareyya:	22	
PA_an_8:22.10.2	‘natthi taṁ saṁyojanaṁ yena saṁyutto uggo gahapati hatthigāmako puna imaṁ lokaṁ āgaccheyyā’ti.	22	
PA_an_8:22.10.3	Ayaṁ kho me, bhante, aṭṭhamo acchariyo abbhuto dhammo saṁvijjati.	22	
PA_an_8:22.11.1	Ime kho me, bhante, aṭṭha acchariyā abbhutā dhammā saṁvijjanti.	22	
PA_an_8:22.11.2	Na ca kho ahaṁ jānāmi:	22	
PA_an_8:22.11.3	‘katamehi cāhaṁ aṭṭhahi acchariyehi abbhutehi dhammehi samannāgato bhagavatā byākato’”ti.	22	
PA_an_8:22.12.1	Atha kho so bhikkhu uggassa gahapatino hatthigāmakassa nivesane piṇḍapātaṁ gahetvā uṭṭhāyāsanā pakkāmi.	22	
PA_an_8:22.12.2	Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	22	
PA_an_8:22.12.3	Ekamantaṁ nisinno kho so bhikkhu yāvatako ahosi uggena gahapatinā hatthigāmakena saddhiṁ kathāsallāpo, taṁ sabbaṁ bhagavato ārocesi.	22	
PA_an_8:22.13.1	“Sādhu sādhu, bhikkhu.	22	
PA_an_8:22.13.2	Yathā taṁ uggo gahapati hatthigāmako sammā byākaramāno byākareyya, imeheva kho, bhikkhu, aṭṭhahi acchariyehi abbhutehi dhammehi samannāgato uggo gahapati hatthigāmako mayā byākato.	22	
PA_an_8:22.13.3	Imehi ca pana, bhikkhu, aṭṭhahi acchariyehi abbhutehi dhammehi samannāgataṁ uggaṁ gahapatiṁ hatthigāmakaṁ dhārehī”ti.	22	
PA_an_8:22.13.4	Dutiyaṁ.	22	
PA_an_8:23.0.1	Aṅguttara Nikāya 8.23	23	
PA_an_8:23.0.2	3. Gahapativagga	23	
PA_an_8:23.0.3	Paṭhamahatthakasutta	23	
PA_an_8:23.1.1	Ekaṁ samayaṁ bhagavā āḷaviyaṁ viharati aggāḷave cetiye.	23	
PA_an_8:23.1.2	Tatra kho bhagavā bhikkhū āmantesi:	23	
PA_an_8:23.1.3	“sattahi, bhikkhave, acchariyehi abbhutehi dhammehi samannāgataṁ hatthakaṁ āḷavakaṁ dhāretha.	23	
PA_an_8:23.1.4	Katamehi sattahi?	23	
PA_an_8:23.1.5	Saddho hi, bhikkhave, hatthako āḷavako;	23	
PA_an_8:23.1.6	sīlavā, bhikkhave, hatthako āḷavako;	23	
PA_an_8:23.1.7	hirīmā, bhikkhave, hatthako āḷavako;	23	
PA_an_8:23.1.8	ottappī, bhikkhave, hatthako āḷavako;	23	
PA_an_8:23.1.9	bahussuto, bhikkhave, hatthako āḷavako;	23	
PA_an_8:23.1.10	cāgavā, bhikkhave, hatthako āḷavako;	23	
PA_an_8:23.1.11	paññavā, bhikkhave, hatthako āḷavako—	23	
PA_an_8:23.1.12	imehi kho, bhikkhave, sattahi acchariyehi abbhutehi dhammehi samannāgataṁ hatthakaṁ āḷavakaṁ dhārethā”ti.	23	
PA_an_8:23.1.13	Idamavoca bhagavā.	23	
PA_an_8:23.1.14	Idaṁ vatvāna sugato uṭṭhāyāsanā vihāraṁ pāvisi.	23	
PA_an_8:23.2.1	Atha kho aññataro bhikkhu pubbaṇhasamayaṁ nivāsetvā pattacīvaramādāya yena hatthakassa āḷavakassa nivesanaṁ tenupasaṅkami; upasaṅkamitvā paññatte āsane nisīdi.	23	
PA_an_8:23.2.2	Atha kho hatthako āḷavako yena so bhikkhu tenupasaṅkami; upasaṅkamitvā taṁ bhikkhuṁ abhivādetvā ekamantaṁ nisīdi. Ekamantaṁ nisinnaṁ kho hatthakaṁ āḷavakaṁ so bhikkhu etadavoca:	23	
PA_an_8:23.3.1	“Sattahi kho tvaṁ, āvuso, acchariyehi abbhutehi dhammehi samannāgato bhagavatā byākato.	23	
PA_an_8:23.3.2	Katamehi sattahi?	23	
PA_an_8:23.3.3	‘Saddho, bhikkhave, hatthako āḷavako;	23	
PA_an_8:23.3.4	sīlavā …pe…	23	
PA_an_8:23.3.5	hirīmā …	23	
PA_an_8:23.3.6	ottappī …	23	
PA_an_8:23.3.7	bahussuto …	23	
PA_an_8:23.3.8	cāgavā …	23	
PA_an_8:23.3.9	paññavā, bhikkhave, hatthako āḷavako’ti.	23	
PA_an_8:23.3.10	Imehi kho tvaṁ, āvuso, sattahi acchariyehi abbhutehi dhammehi samannāgato bhagavatā byākato”ti.	23	
PA_an_8:23.3.11	“Kaccittha, bhante, na koci gihī ahosi odātavasano”ti?	23	
PA_an_8:23.3.12	“Na hettha, āvuso, koci gihī ahosi odātavasano”ti.	23	
PA_an_8:23.3.13	“Sādhu, bhante, yadettha na koci gihī ahosi odātavasano”ti.	23	
PA_an_8:23.4.1	Atha kho so bhikkhu hatthakassa āḷavakassa nivesane piṇḍapātaṁ gahetvā uṭṭhāyāsanā pakkāmi.	23	
PA_an_8:23.4.2_0	Atha kho so bhikkhu pacchābhattaṁ piṇḍapātapaṭikkanto yena bhagavā tenupasaṅkami;	23	
PA_an_8:23.4.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so	23	
PA_an_8:23.4.2_2	bhikkhu bhagavantaṁ etadavoca:	23	
PA_an_8:23.5.1	“Idhāhaṁ, bhante, pubbaṇhasamayaṁ nivāsetvā pattacīvaramādāya yena hatthakassa āḷavakassa nivesanaṁ tenupasaṅkamiṁ; upasaṅkamitvā paññatte āsane nisīdiṁ.	23	
PA_an_8:23.5.2	Atha kho, bhante, hatthako āḷavako yenāhaṁ tenupasaṅkami; upasaṅkamitvā maṁ abhivādetvā ekamantaṁ nisīdi.	23	
PA_an_8:23.5.3	Ekamantaṁ nisinnaṁ kho ahaṁ, bhante, hatthakaṁ āḷavakaṁ etadavacaṁ:	23	
PA_an_8:23.5.4	‘sattahi kho tvaṁ, āvuso, acchariyehi abbhutehi dhammehi samannāgato bhagavatā byākato.	23	
PA_an_8:23.5.5	Katamehi sattahi?	23	
PA_an_8:23.5.6	Saddho, bhikkhave, hatthako āḷavako;	23	
PA_an_8:23.5.7	sīlavā …pe…	23	
PA_an_8:23.5.8	hirīmā …	23	
PA_an_8:23.5.9	ottappī …	23	
PA_an_8:23.5.10	bahussuto …	23	
PA_an_8:23.5.11	cāgavā …	23	
PA_an_8:23.5.12	paññavā, bhikkhave, hatthako āḷavakoti.	23	
PA_an_8:23.5.13	Imehi kho tvaṁ, āvuso, sattahi acchariyehi abbhutehi dhammehi samannāgato bhagavatā byākato’ti.	23	
PA_an_8:23.6.1	Evaṁ vutte, bhante, hatthako maṁ etadavoca:	23	
PA_an_8:23.6.2	‘kaccittha, bhante, na koci gihī ahosi odātavasano’ti?	23	
PA_an_8:23.6.3	‘Na hettha, āvuso, koci gihī ahosi odātavasano’ti.	23	
PA_an_8:23.6.4	‘Sādhu, bhante, yadettha na koci gihī ahosi odātavasano’”ti.	23	
PA_an_8:23.7.1	“Sādhu sādhu, bhikkhu.	23	
PA_an_8:23.7.2	Appiccho so, bhikkhu, kulaputto.	23	
PA_an_8:23.7.3	Santeyeva attani kusaladhamme na icchati parehi ñāyamāne.	23	
PA_an_8:23.7.4	Tena hi tvaṁ, bhikkhu, imināpi aṭṭhamena acchariyena abbhutena dhammena samannāgataṁ hatthakaṁ āḷavakaṁ dhārehi, yadidaṁ appicchatāyā”ti.	23	
PA_an_8:23.7.5	Tatiyaṁ.	23	
PA_an_8:24.0.1	Aṅguttara Nikāya 8.24	24	
PA_an_8:24.0.2	3. Gahapativagga	24	
PA_an_8:24.0.3	Dutiyahatthakasutta	24	
PA_an_8:24.1.1	Ekaṁ samayaṁ bhagavā āḷaviyaṁ viharati aggāḷave cetiye.	24	
PA_an_8:24.1.2_0	Atha kho hatthako āḷavako pañcamattehi upāsakasatehi parivuto yena bhagavā tenupasaṅkami;	24	
PA_an_8:24.1.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho hatthakaṁ	24	
PA_an_8:24.1.2_2	āḷavakaṁ bhagavā etadavoca:	24	
PA_an_8:24.1.3	“mahatī kho tyāyaṁ, hatthaka, parisā.	24	
PA_an_8:24.1.4	Kathaṁ pana tvaṁ, hatthaka, imaṁ mahatiṁ parisaṁ saṅgaṇhāsī”ti?	24	
PA_an_8:24.1.5	“Yānimāni, bhante, bhagavatā desitāni cattāri saṅgahavatthūni, tehāhaṁ imaṁ mahatiṁ parisaṁ saṅgaṇhāmi.	24	
PA_an_8:24.1.6	Ahaṁ, bhante, yaṁ jānāmi:	24	
PA_an_8:24.1.7	‘ayaṁ dānena saṅgahetabbo’ti, taṁ dānena saṅgaṇhāmi;	24	
PA_an_8:24.1.8	yaṁ jānāmi:	24	
PA_an_8:24.1.9	‘ayaṁ peyyavajjena saṅgahetabbo’ti, taṁ peyyavajjena saṅgaṇhāmi;	24	
PA_an_8:24.1.10	yaṁ jānāmi:	24	
PA_an_8:24.1.11	‘ayaṁ atthacariyāya saṅgahetabbo’ti, taṁ atthacariyāya saṅgaṇhāmi;	24	
PA_an_8:24.1.12	yaṁ jānāmi:	24	
PA_an_8:24.1.13	‘ayaṁ samānattatāya saṅgahetabbo’ti, taṁ samānattatāya saṅgaṇhāmi.	24	
PA_an_8:24.1.14	Saṁvijjanti kho pana me, bhante, kule bhogā.	24	
PA_an_8:24.1.15	Daliddassa kho no tathā sotabbaṁ maññantī”ti.	24	
PA_an_8:24.1.16	“Sādhu sādhu, hatthaka.	24	
PA_an_8:24.1.17	Yoni kho tyāyaṁ, hatthaka, mahatiṁ parisaṁ saṅgahetuṁ.	24	
PA_an_8:24.1.18	Ye hi keci, hatthaka, atītamaddhānaṁ mahatiṁ parisaṁ saṅgahesuṁ, sabbe te imeheva catūhi saṅgahavatthūhi mahatiṁ parisaṁ saṅgahesuṁ.	24	
PA_an_8:24.1.19	Yepi hi keci, hatthaka, anāgatamaddhānaṁ mahatiṁ parisaṁ saṅgaṇhissanti, sabbe te imeheva catūhi saṅgahavatthūhi mahatiṁ parisaṁ saṅgaṇhissanti.	24	
PA_an_8:24.1.20	Yepi hi keci, hatthaka, etarahi mahatiṁ parisaṁ saṅgaṇhanti, sabbe te imeheva catūhi saṅgahavatthūhi mahatiṁ parisaṁ saṅgaṇhantī”ti.	24	
PA_an_8:24.2.1	Atha kho hatthako āḷavako bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	24	
PA_an_8:24.2.2	Atha kho bhagavā acirapakkante hatthake āḷavake bhikkhū āmantesi:	24	
PA_an_8:24.2.3	“aṭṭhahi, bhikkhave, acchariyehi abbhutehi dhammehi samannāgataṁ hatthakaṁ āḷavakaṁ dhāretha.	24	
PA_an_8:24.2.4	Katamehi aṭṭhahi?	24	
PA_an_8:24.2.5	Saddho, bhikkhave, hatthako āḷavako;	24	
PA_an_8:24.2.6	sīlavā, bhikkhave …pe…	24	
PA_an_8:24.2.7	hirīmā …	24	
PA_an_8:24.2.8	ottappī …	24	
PA_an_8:24.2.9	bahussuto …	24	
PA_an_8:24.2.10	cāgavā …	24	
PA_an_8:24.2.11	paññavā, bhikkhave, hatthako āḷavako;	24	
PA_an_8:24.2.12	appiccho, bhikkhave, hatthako āḷavako.	24	
PA_an_8:24.2.13	Imehi kho, bhikkhave, aṭṭhahi acchariyehi abbhutehi dhammehi samannāgataṁ hatthakaṁ āḷavakaṁ dhārethā”ti.	24	
PA_an_8:24.2.14	Catutthaṁ.	24	
PA_an_8:25.0.1	Aṅguttara Nikāya 8.25	25	
PA_an_8:25.0.2	3. Gahapativagga	25	
PA_an_8:25.0.3	Mahānāmasutta	25	
PA_an_8:25.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	25	
PA_an_8:25.1.2	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	25	
PA_an_8:25.1.3	“kittāvatā nu kho, bhante, upāsako hotī”ti?	25	
PA_an_8:25.1.4	“Yato kho, mahānāma, buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti;	25	
PA_an_8:25.1.5	ettāvatā kho, mahānāma, upāsako hotī”ti.	25	
PA_an_8:25.2.1	“Kittāvatā pana, bhante, upāsako sīlavā hotī”ti?	25	
PA_an_8:25.2.2_0	“Yato kho, mahānāma, upāsako pāṇātipātā paṭivirato hoti, adinnādānā paṭivirato hoti,	25	
PA_an_8:25.2.2_1	kāmesumicchācārā paṭivirato hoti, musāvādā paṭivirato hoti, surāmerayamajjapamādaṭṭhānā paṭivirato hoti;	25	
PA_an_8:25.2.3	ettāvatā kho, mahānāma, upāsako sīlavā hotī”ti.	25	
PA_an_8:25.3.1	“Kittāvatā pana, bhante, upāsako attahitāya paṭipanno hoti, no parahitāyā”ti?	25	
PA_an_8:25.3.2	“Yato kho, mahānāma, upāsako attanāva saddhāsampanno hoti, no paraṁ saddhāsampadāya samādapeti;	25	
PA_an_8:25.3.3	attanāva sīlasampanno hoti, no paraṁ sīlasampadāya samādapeti;	25	
PA_an_8:25.3.4	attanāva cāgasampanno hoti, no paraṁ cāgasampadāya samādapeti;	25	
PA_an_8:25.3.5	attanāva bhikkhūnaṁ dassanakāmo hoti, no paraṁ bhikkhūnaṁ dassane samādapeti;	25	
PA_an_8:25.3.6	attanāva saddhammaṁ sotukāmo hoti, no paraṁ saddhammassavane samādapeti;	25	
PA_an_8:25.3.7	attanāva sutānaṁ dhammānaṁ dhāraṇajātiko hoti, no paraṁ dhammadhāraṇāya samādapeti;	25	
PA_an_8:25.3.8	attanāva sutānaṁ dhammānaṁ atthūpaparikkhitā hoti, no paraṁ atthūpaparikkhāya samādapeti;	25	
PA_an_8:25.3.9	attanāva atthamaññāya dhammamaññāya dhammānudhammappaṭipanno hoti, no paraṁ dhammānudhammappaṭipattiyā samādapeti.	25	
PA_an_8:25.3.10	Ettāvatā kho, mahānāma, upāsako attahitāya paṭipanno hoti, no parahitāyā”ti.	25	
PA_an_8:25.4.1	“Kittāvatā pana, bhante, upāsako attahitāya ca paṭipanno hoti parahitāya cā”ti?	25	
PA_an_8:25.4.2	“Yato kho, mahānāma, upāsako attanā ca saddhāsampanno hoti, parañca saddhāsampadāya samādapeti;	25	
PA_an_8:25.4.3	attanā ca sīlasampanno hoti, parañca sīlasampadāya samādapeti;	25	
PA_an_8:25.4.4	attanā ca cāgasampanno hoti, parañca cāgasampadāya samādapeti;	25	
PA_an_8:25.4.5	attanā ca bhikkhūnaṁ dassanakāmo hoti, parañca bhikkhūnaṁ dassane samādapeti;	25	
PA_an_8:25.4.6	attanā ca saddhammaṁ sotukāmo hoti, parañca saddhammassavane samādapeti;	25	
PA_an_8:25.4.7	attanā ca sutānaṁ dhammānaṁ dhāraṇajātiko hoti, parañca dhammadhāraṇāya samādapeti;	25	
PA_an_8:25.4.8	attanā ca sutānaṁ dhammānaṁ atthūpaparikkhitā hoti, parañca atthūpaparikkhāya samādapeti,	25	
PA_an_8:25.4.9	attanā ca atthamaññāya dhammamaññāya dhammānudhammappaṭipanno hoti, parañca dhammānudhammappaṭipattiyā samādapeti.	25	
PA_an_8:25.4.10	Ettāvatā kho, mahānāma, upāsako attahitāya ca paṭipanno hoti parahitāya cā”ti.	25	
PA_an_8:25.4.11	Pañcamaṁ.	25	
PA_an_8:26.0.1	Aṅguttara Nikāya 8.26	26	
PA_an_8:26.0.2	3. Gahapativagga	26	
PA_an_8:26.0.3	Jīvakasutta	26	
PA_an_8:26.1.1	Ekaṁ samayaṁ bhagavā rājagahe viharati jīvakambavane.	26	
PA_an_8:26.1.2	Atha kho jīvako komārabhacco yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho jīvako komārabhacco bhagavantaṁ etadavoca:	26	
PA_an_8:26.1.3	“kittāvatā nu kho, bhante, upāsako hotī”ti?	26	
PA_an_8:26.1.4	“Yato kho, jīvaka, buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti;	26	
PA_an_8:26.1.5	ettāvatā kho, jīvaka, upāsako hotī”ti.	26	
PA_an_8:26.2.1	“Kittāvatā pana, bhante, upāsako sīlavā hotī”ti?	26	
PA_an_8:26.2.2	“Yato kho, jīvaka, upāsako pāṇātipātā paṭivirato hoti …pe… surāmerayamajjapamādaṭṭhānā paṭivirato hoti;	26	
PA_an_8:26.2.3	ettāvatā kho, jīvaka, upāsako sīlavā hotī”ti.	26	
PA_an_8:26.3.1	“Kittāvatā pana, bhante, upāsako attahitāya paṭipanno hoti, no parahitāyā”ti?	26	
PA_an_8:26.3.2	“Yato kho, jīvaka, upāsako attanāva saddhāsampanno hoti, no paraṁ saddhāsampadāya samādapeti …pe…	26	
PA_an_8:26.3.3	attanāva atthamaññāya dhammamaññāya dhammānudhammappaṭipanno hoti, no paraṁ dhammānudhammappaṭipattiyā samādapeti.	26	
PA_an_8:26.3.4	Ettāvatā kho, jīvaka, upāsako attahitāya paṭipanno hoti, no parahitāyā”ti.	26	
PA_an_8:26.4.1	“Kittāvatā pana, bhante, upāsako attahitāya ca paṭipanno hoti parahitāya cā”ti?	26	
PA_an_8:26.4.2	“Yato kho, jīvaka, upāsako attanā ca saddhāsampanno hoti, parañca saddhāsampadāya samādapeti;	26	
PA_an_8:26.4.3	attanā ca sīlasampanno hoti, parañca sīlasampadāya samādapeti;	26	
PA_an_8:26.4.4	attanā ca cāgasampanno hoti, parañca cāgasampadāya samādapeti;	26	
PA_an_8:26.4.5	attanā ca bhikkhūnaṁ dassanakāmo hoti, parañca bhikkhūnaṁ dassane samādapeti;	26	
PA_an_8:26.4.6	attanā ca saddhammaṁ sotukāmo hoti, parañca saddhammassavane samādapeti;	26	
PA_an_8:26.4.7	attanā ca sutānaṁ dhammānaṁ dhāraṇajātiko hoti, parañca dhammadhāraṇāya samādapeti;	26	
PA_an_8:26.4.8	attanā ca sutānaṁ dhammānaṁ atthūpaparikkhitā hoti, parañca atthūpaparikkhāya samādapeti;	26	
PA_an_8:26.4.9	attanā ca atthamaññāya dhammamaññāya dhammānudhammappaṭipanno hoti, parañca dhammānudhammappaṭipattiyā samādapeti.	26	
PA_an_8:26.4.10	Ettāvatā kho, jīvaka, upāsako attahitāya ca paṭipanno hoti parahitāya cā”ti.	26	
PA_an_8:26.4.11	Chaṭṭhaṁ.	26	
PA_an_8:27.0.1	Aṅguttara Nikāya 8.27	27	
PA_an_8:27.0.2	3. Gahapativagga	27	
PA_an_8:27.0.3	Paṭhamabalasutta	27	
PA_an_8:27.1.1	“Aṭṭhimāni, bhikkhave, balāni.	27	
PA_an_8:27.1.2	Katamāni aṭṭha?	27	
PA_an_8:27.1.3_0	Ruṇṇabalā, bhikkhave, dārakā, kodhabalā mātugāmā, āvudhabalā corā, issariyabalā rājāno,	27	
PA_an_8:27.1.3_1	ujjhattibalā bālā, nijjhattibalā paṇḍitā, paṭisaṅkhānabalā bahussutā, khantibalā samaṇabrāhmaṇā—	27	
PA_an_8:27.1.4	imāni kho, bhikkhave, aṭṭha balānī”ti.	27	
PA_an_8:27.1.5	Sattamaṁ.	27	
PA_an_8:28.0.1	Aṅguttara Nikāya 8.28	28	
PA_an_8:28.0.2	3. Gahapativagga	28	
PA_an_8:28.0.3	Dutiyabalasutta	28	
PA_an_8:28.1.1	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca:	28	
PA_an_8:28.1.2	“kati nu kho, sāriputta, khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti:	28	
PA_an_8:28.1.3	‘khīṇā me āsavā’”ti?	28	
PA_an_8:28.1.4	“Aṭṭha, bhante, khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti:	28	
PA_an_8:28.1.5	‘khīṇā me āsavā’ti.	28	
PA_an_8:28.2.1	Katamāni aṭṭha?	28	
PA_an_8:28.2.2	Idha, bhante, khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti.	28	
PA_an_8:28.2.3_0	Yampi, bhante, khīṇāsavassa bhikkhuno aniccato sabbe saṅkhārā yathābhūtaṁ sammappaññāya	28	
PA_an_8:28.2.3_1	sudiṭṭhā honti, idampi, bhante, khīṇāsavassa bhikkhuno balaṁ hoti, yaṁ balaṁ āgamma	28	
PA_an_8:28.2.3_2	khīṇāsavo bhikkhu āsavānaṁ khayaṁ paṭijānāti:	28	
PA_an_8:28.2.4	‘khīṇā me āsavā’ti.	28	
PA_an_8:28.3.1	Puna caparaṁ, bhante, khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti.	28	
PA_an_8:28.3.2_0	Yampi, bhante, khīṇāsavassa bhikkhuno aṅgārakāsūpamā kāmā yathābhūtaṁ sammappaññāya	28	
PA_an_8:28.3.2_1	sudiṭṭhā honti, idampi, bhante, khīṇāsavassa bhikkhuno balaṁ hoti, yaṁ balaṁ āgamma	28	
PA_an_8:28.3.2_2	khīṇāsavo bhikkhu āsavānaṁ khayaṁ paṭijānāti:	28	
PA_an_8:28.3.3	‘khīṇā me āsavā’ti.	28	
PA_an_8:28.4.1	Puna caparaṁ, bhante, khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantibhūtaṁ sabbaso āsavaṭṭhāniyehi dhammehi.	28	
PA_an_8:28.4.2_0	Yampi, bhante, khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ	28	
PA_an_8:28.4.2_1	vivekaṭṭhaṁ nekkhammābhirataṁ byantibhūtaṁ sabbaso āsavaṭṭhāniyehi dhammehi, idampi,	28	
PA_an_8:28.4.2_2	bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:	28	
PA_an_8:28.4.3	‘khīṇā me āsavā’ti.	28	
PA_an_8:28.5.1	Puna caparaṁ, bhante, khīṇāsavassa bhikkhuno cattāro satipaṭṭhānā bhāvitā honti subhāvitā.	28	
PA_an_8:28.5.2_0	Yampi, bhante, khīṇāsavassa bhikkhuno cattāro satipaṭṭhānā bhāvitā honti subhāvitā,	28	
PA_an_8:28.5.2_1	idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu	28	
PA_an_8:28.5.2_2	āsavānaṁ khayaṁ paṭijānāti:	28	
PA_an_8:28.5.3	‘khīṇā me āsavā’ti.	28	
PA_an_8:28.6.1	Puna caparaṁ, bhante, khīṇāsavassa bhikkhuno cattāro iddhipādā bhāvitā honti subhāvitā …pe…	28	
PA_an_8:28.6.2	pañcindriyāni bhāvitāni honti subhāvitāni …pe…	28	
PA_an_8:28.6.3	satta bojjhaṅgā bhāvitā honti subhāvitā …pe…	28	
PA_an_8:28.6.4	ariyo aṭṭhaṅgiko maggo bhāvito hoti subhāvito.	28	
PA_an_8:28.6.5_0	Yampi, bhante, khīṇāsavassa bhikkhuno ariyo aṭṭhaṅgiko maggo bhāvito hoti subhāvito,	28	
PA_an_8:28.6.5_1	idampi, bhante, khīṇāsavassa bhikkhuno balaṁ hoti, yaṁ balaṁ āgamma khīṇāsavo bhikkhu	28	
PA_an_8:28.6.5_2	āsavānaṁ khayaṁ paṭijānāti:	28	
PA_an_8:28.6.6	‘khīṇā me āsavā’ti.	28	
PA_an_8:28.7.1	Imāni kho, bhante, aṭṭha khīṇāsavassa bhikkhuno balāni, yehi balehi samannāgato khīṇāsavo bhikkhu āsavānaṁ khayaṁ paṭijānāti:	28	
PA_an_8:28.7.2	‘khīṇā me āsavā’”ti.	28	
PA_an_8:28.7.3	Aṭṭhamaṁ.	28	
PA_an_8:29.0.1	Aṅguttara Nikāya 8.29	29	
PA_an_8:29.0.2	3. Gahapativagga	29	
PA_an_8:29.0.3	Akkhaṇasutta	29	
PA_an_8:29.1.1	“‘Khaṇakicco loko, khaṇakicco loko’ti, bhikkhave, assutavā puthujjano bhāsati, no ca kho so jānāti khaṇaṁ vā akkhaṇaṁ vā.	29	
PA_an_8:29.1.2	Aṭṭhime, bhikkhave, akkhaṇā asamayā brahmacariyavāsāya.	29	
PA_an_8:29.1.3	Katame aṭṭha?	29	
PA_an_8:29.1.4_0	Idha, bhikkhave, tathāgato ca loke uppanno hoti arahaṁ sammāsambuddho vijjācaraṇasampanno	29	
PA_an_8:29.1.4_1	sugato lokavidū anuttaro purisadammasārathi satthā devamanussānaṁ buddho bhagavā,	29	
PA_an_8:29.1.4_2	dhammo ca desiyati opasamiko parinibbāniko sambodhagāmī sugatappavedito;	29	
PA_an_8:29.1.5	ayañca puggalo nirayaṁ upapanno hoti.	29	
PA_an_8:29.1.6	Ayaṁ, bhikkhave, paṭhamo akkhaṇo asamayo brahmacariyavāsāya.	29	
PA_an_8:29.2.1	Puna caparaṁ, bhikkhave, tathāgato ca loke uppanno hoti …pe… satthā devamanussānaṁ buddho bhagavā, dhammo ca desiyati opasamiko parinibbāniko sambodhagāmī sugatappavedito;	29	
PA_an_8:29.2.2	ayañca puggalo tiracchānayoniṁ upapanno hoti …pe….	29	
PA_an_8:29.3.1	Puna caparaṁ, bhikkhave …pe…	29	
PA_an_8:29.3.2	ayañca puggalo pettivisayaṁ upapanno hoti …pe….	29	
PA_an_8:29.4.1	Puna caparaṁ, bhikkhave …pe…	29	
PA_an_8:29.4.2	ayañca puggalo aññataraṁ dīghāyukaṁ devanikāyaṁ upapanno hoti …pe….	29	
PA_an_8:29.5.1	Puna caparaṁ, bhikkhave …pe…	29	
PA_an_8:29.5.2	ayañca puggalo paccantimesu janapadesu paccājāto hoti, so ca hoti aviññātāresu milakkhesu, yattha natthi gati bhikkhūnaṁ bhikkhunīnaṁ upāsakānaṁ upāsikānaṁ …pe….	29	
PA_an_8:29.6.1	Puna caparaṁ, bhikkhave …pe… ayañca puggalo majjhimesu janapadesu paccājāto hoti, so ca hoti micchādiṭṭhiko viparītadassano:	29	
PA_an_8:29.6.2_0	‘natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ	29	
PA_an_8:29.6.2_1	vipāko, natthi ayaṁ loko, natthi paro loko, natthi mātā, natthi pitā, natthi sattā	29	
PA_an_8:29.6.2_2	opapātikā, natthi loke samaṇabrāhmaṇā sammaggatā sammā paṭipannā ye imañca lokaṁ	29	
PA_an_8:29.6.2_3	parañca lokaṁ sayaṁ abhiññā sacchikatvā pavedentī’ti …pe….	29	
PA_an_8:29.7.1	Puna caparaṁ, bhikkhave …pe…	29	
PA_an_8:29.7.2	ayañca puggalo majjhimesu janapadesu paccājāto hoti, so ca hoti duppañño jaḷo eḷamūgo appaṭibalo subhāsitadubbhāsitassa atthamaññātuṁ.	29	
PA_an_8:29.7.3	Ayaṁ, bhikkhave, sattamo akkhaṇo asamayo brahmacariyavāsāya.	29	
PA_an_8:29.8.1	Puna caparaṁ, bhikkhave, tathāgato ca loke anuppanno hoti arahaṁ sammāsambuddho …pe… satthā devamanussānaṁ buddho bhagavā.	29	
PA_an_8:29.8.2_0	Dhammo ca na desiyati opasamiko parinibbāniko sambodhagāmī sugatappavedito. Ayañca	29	
PA_an_8:29.8.2_1	puggalo majjhimesu janapadesu paccājāto hoti, so ca hoti paññavā ajaḷo aneḷamūgo	29	
PA_an_8:29.8.2_2	paṭibalo subhāsitadubbhāsitassa atthamaññātuṁ.	29	
PA_an_8:29.8.3	Ayaṁ, bhikkhave, aṭṭhamo akkhaṇo asamayo brahmacariyavāsāya.	29	
PA_an_8:29.9.1	Ime kho, bhikkhave, aṭṭha akkhaṇā asamayā brahmacariyavāsāya.	29	
PA_an_8:29.10.1	Ekova kho, bhikkhave, khaṇo ca samayo ca brahmacariyavāsāya.	29	
PA_an_8:29.10.2	Katamo eko?	29	
PA_an_8:29.10.3	Idha, bhikkhave, tathāgato ca loke uppanno hoti arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.	29	
PA_an_8:29.10.4_0	Dhammo ca desiyati opasamiko parinibbāniko sambodhagāmī sugatappavedito. Ayañca puggalo	29	
PA_an_8:29.10.4_1	majjhimesu janapadesu paccājāto hoti, so ca hoti paññavā ajaḷo aneḷamūgo paṭibalo	29	
PA_an_8:29.10.4_2	subhāsitadubbhāsitassa atthamaññātuṁ.	29	
PA_an_8:29.10.5	Ayaṁ, bhikkhave, ekova khaṇo ca samayo ca brahmacariyavāsāyāti.	29	
PA_an_8:29.11.1	Manussalābhaṁ laddhāna,	29	
PA_an_8:29.11.2	saddhamme suppavedite;	29	
PA_an_8:29.11.3	Ye khaṇaṁ nādhigacchanti,	29	
PA_an_8:29.11.4	atināmenti te khaṇaṁ.	29	
PA_an_8:29.12.1	Bahū hi akkhaṇā vuttā,	29	
PA_an_8:29.12.2	maggassa antarāyikā;	29	
PA_an_8:29.12.3	Kadāci karahaci loke,	29	
PA_an_8:29.12.4	uppajjanti tathāgatā.	29	
PA_an_8:29.13.1	Tayidaṁ sammukhībhūtaṁ,	29	
PA_an_8:29.13.2	yaṁ lokasmiṁ sudullabhaṁ;	29	
PA_an_8:29.13.3	Manussapaṭilābho ca,	29	
PA_an_8:29.13.4	saddhammassa ca desanā;	29	
PA_an_8:29.13.5	Alaṁ vāyamituṁ tattha,	29	
PA_an_8:29.13.6	attakāmena jantunā.	29	
PA_an_8:29.14.1	Kathaṁ vijaññā saddhammaṁ,	29	
PA_an_8:29.14.2	khaṇo ve mā upaccagā;	29	
PA_an_8:29.14.3	Khaṇātītā hi socanti,	29	
PA_an_8:29.14.4	nirayamhi samappitā.	29	
PA_an_8:29.15.1	Idha ce naṁ virādheti,	29	
PA_an_8:29.15.2	saddhammassa niyāmataṁ;	29	
PA_an_8:29.15.3	Vāṇijova atītattho,	29	
PA_an_8:29.15.4	cirattaṁ anutapissati.	29	
PA_an_8:29.16.1	Avijjānivuto poso,	29	
PA_an_8:29.16.2	saddhammaṁ aparādhiko;	29	
PA_an_8:29.16.3	Jātimaraṇasaṁsāraṁ,	29	
PA_an_8:29.16.4	ciraṁ paccanubhossati.	29	
PA_an_8:29.17.1	Ye ca laddhā manussattaṁ,	29	
PA_an_8:29.17.2	saddhamme suppavedite;	29	
PA_an_8:29.17.3	Akaṁsu satthu vacanaṁ,	29	
PA_an_8:29.17.4	karissanti karonti vā.	29	
PA_an_8:29.18.1	Khaṇaṁ paccaviduṁ loke,	29	
PA_an_8:29.18.2	brahmacariyaṁ anuttaraṁ;	29	
PA_an_8:29.18.3	Ye maggaṁ paṭipajjiṁsu,	29	
PA_an_8:29.18.4	tathāgatappaveditaṁ.	29	
PA_an_8:29.19.1	Ye saṁvarā cakkhumatā,	29	
PA_an_8:29.19.2	desitādiccabandhunā;	29	
PA_an_8:29.19.3	Tesu gutto sadā sato,	29	
PA_an_8:29.19.4	vihare anavassuto.	29	
PA_an_8:29.20.1	Sabbe anusaye chetvā,	29	
PA_an_8:29.20.2	māradheyyaparānuge;	29	
PA_an_8:29.20.3	Te ve pāraṅgatā loke,	29	
PA_an_8:29.20.4	ye pattā āsavakkhayan”ti.	29	
PA_an_8:29.20.5	Navamaṁ.	29	
PA_an_8:30.0.1	Aṅguttara Nikāya 8.30	30	
PA_an_8:30.0.2	3. Gahapativagga	30	
PA_an_8:30.0.3	Anuruddhamahāvitakkasutta	30	
PA_an_8:30.1.1	Ekaṁ samayaṁ bhagavā bhaggesu viharati suṁsumāragire bhesakaḷāvane migadāye.	30	
PA_an_8:30.1.2	Tena kho pana samayena āyasmā anuruddho cetīsu viharati pācīnavaṁsadāye.	30	
PA_an_8:30.1.3	Atha kho āyasmato anuruddhassa rahogatassa paṭisallīnassa evaṁ cetaso parivitakko udapādi:	30	
PA_an_8:30.1.4	“appicchassāyaṁ dhammo, nāyaṁ dhammo mahicchassa;	30	
PA_an_8:30.1.5	santuṭṭhassāyaṁ dhammo, nāyaṁ dhammo asantuṭṭhassa;	30	
PA_an_8:30.1.6	pavivittassāyaṁ dhammo, nāyaṁ dhammo saṅgaṇikārāmassa;	30	
PA_an_8:30.1.7	āraddhavīriyassāyaṁ dhammo, nāyaṁ dhammo kusītassa;	30	
PA_an_8:30.1.8	upaṭṭhitassatissāyaṁ dhammo, nāyaṁ dhammo muṭṭhassatissa;	30	
PA_an_8:30.1.9	samāhitassāyaṁ dhammo, nāyaṁ dhammo asamāhitassa;	30	
PA_an_8:30.1.10	paññavato ayaṁ dhammo, nāyaṁ dhammo duppaññassā”ti.	30	
PA_an_8:30.2.1_0	Atha kho bhagavā āyasmato anuruddhassa cetasā cetoparivitakkamaññāya—seyyathāpi nāma	30	
PA_an_8:30.2.1_1	balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evamevaṁ—bhaggesu	30	
PA_an_8:30.2.1_2	susumāragire bhesakaḷāvane migadāye antarahito cetīsu pācīnavaṁsadāye āyasmato anuruddhassa	30	
PA_an_8:30.2.1_3	sammukhe pāturahosi.	30	
PA_an_8:30.2.2	Nisīdi bhagavā paññatte āsane.	30	
PA_an_8:30.2.3	Āyasmāpi kho anuruddho bhagavantaṁ abhivādetvā ekamantaṁ nisīdi.	30	
PA_an_8:30.2.4	Ekamantaṁ nisinnaṁ kho āyasmantaṁ anuruddhaṁ bhagavā etadavoca:	30	
PA_an_8:30.3.1	“Sādhu sādhu, anuruddha.	30	
PA_an_8:30.3.2	Sādhu kho tvaṁ, anuruddha, yaṁ taṁ mahāpurisavitakkaṁ vitakkesi:	30	
PA_an_8:30.3.3	‘appicchassāyaṁ dhammo, nāyaṁ dhammo mahicchassa;	30	
PA_an_8:30.3.4	santuṭṭhassāyaṁ dhammo, nāyaṁ dhammo asantuṭṭhassa;	30	
PA_an_8:30.3.5	pavivittassāyaṁ dhammo, nāyaṁ dhammo saṅgaṇikārāmassa;	30	
PA_an_8:30.3.6	āraddhavīriyassāyaṁ dhammo, nāyaṁ dhammo kusītassa;	30	
PA_an_8:30.3.7	upaṭṭhitassatissāyaṁ dhammo, nāyaṁ dhammo muṭṭhassatissa;	30	
PA_an_8:30.3.8	samāhitassāyaṁ dhammo, nāyaṁ dhammo asamāhitassa;	30	
PA_an_8:30.3.9	paññavato ayaṁ dhammo, nāyaṁ dhammo duppaññassā’ti.	30	
PA_an_8:30.3.10	Tena hi tvaṁ, anuruddha, imampi aṭṭhamaṁ mahāpurisavitakkaṁ vitakkehi:	30	
PA_an_8:30.3.11	‘nippapañcārāmassāyaṁ dhammo nippapañcaratino, nāyaṁ dhammo papañcārāmassa papañcaratino’ti.	30	
PA_an_8:30.4.1_0	Yato kho tvaṁ, anuruddha, ime aṭṭha mahāpurisavitakke vitakkessasi, tato tvaṁ, anuruddha,	30	
PA_an_8:30.4.1_1	yāvadeva ākaṅkhissasi, vivicceva kāmehi vivicca akusalehi dhammehi savitakkaṁ savicāraṁ	30	
PA_an_8:30.4.1_2	vivekajaṁ pītisukhaṁ paṭhamaṁ jhānaṁ upasampajja viharissasi.	30	
PA_an_8:30.5.1_0	Yato kho tvaṁ, anuruddha, ime aṭṭha mahāpurisavitakke vitakkessasi, tato tvaṁ, anuruddha,	30	
PA_an_8:30.5.1_1	yāvadeva ākaṅkhissasi, vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ	30	
PA_an_8:30.5.1_2	avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharissasi.	30	
PA_an_8:30.6.1_0	Yato kho tvaṁ, anuruddha, ime aṭṭha mahāpurisavitakke vitakkessasi, tato tvaṁ, anuruddha,	30	
PA_an_8:30.6.1_1	yāvadeva ākaṅkhissasi, pītiyā ca virāgā upekkhako ca viharissasi sato ca sampajāno	30	
PA_an_8:30.6.1_2	sukhañca kāyena paṭisaṁvedissasi yaṁ taṁ ariyā ācikkhanti: ‘upekkhako satimā sukhavihārī’ti	30	
PA_an_8:30.6.1_3	tatiyaṁ jhānaṁ upasampajja viharissasi.	30	
PA_an_8:30.7.1_0	Yato kho tvaṁ, anuruddha, ime aṭṭha mahāpurisavitakke vitakkessasi, tato tvaṁ, anuruddha,	30	
PA_an_8:30.7.1_1	yāvadeva ākaṅkhissasi, sukhassa ca pahānā dukkhassa ca pahānā pubbeva somanassadomanassānaṁ	30	
PA_an_8:30.7.1_2	atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharissasi.	30	
PA_an_8:30.8.1_0	Yato kho tvaṁ, anuruddha, ime ca aṭṭha mahāpurisavitakke vitakkessasi, imesañca catunnaṁ	30	
PA_an_8:30.8.1_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī	30	
PA_an_8:30.8.1_2	akasiralābhī, tato tuyhaṁ, anuruddha, seyyathāpi nāma gahapatissa vā gahapatiputtassa	30	
PA_an_8:30.8.1_3	vā nānārattānaṁ dussānaṁ dussakaraṇḍako pūro;	30	
PA_an_8:30.8.2	evamevaṁ te paṁsukūlacīvaraṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.	30	
PA_an_8:30.9.1_0	Yato kho tvaṁ, anuruddha, ime ca aṭṭha mahāpurisavitakke vitakkessasi, imesañca catunnaṁ	30	
PA_an_8:30.9.1_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī	30	
PA_an_8:30.9.1_2	akasiralābhī, tato tuyhaṁ, anuruddha, seyyathāpi nāma gahapatissa vā gahapatiputtassa	30	
PA_an_8:30.9.1_3	vā sālīnaṁ odano vicitakāḷako anekasūpo anekabyañjano;	30	
PA_an_8:30.9.2	evamevaṁ te piṇḍiyālopabhojanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.	30	
PA_an_8:30.10.1_0	Yato kho tvaṁ, anuruddha, ime ca aṭṭha mahāpurisavitakke vitakkessasi, imesañca catunnaṁ	30	
PA_an_8:30.10.1_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī	30	
PA_an_8:30.10.1_2	akasiralābhī, tato tuyhaṁ, anuruddha, seyyathāpi nāma gahapatissa vā gahapatiputtassa	30	
PA_an_8:30.10.1_3	vā kūṭāgāraṁ ullittāvalittaṁ nivātaṁ phusitaggaḷaṁ pihitavātapānaṁ;	30	
PA_an_8:30.10.2	evamevaṁ te rukkhamūlasenāsanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.	30	
PA_an_8:30.11.1_0	Yato kho tvaṁ, anuruddha, ime ca aṭṭha mahāpurisavitakke vitakkessasi, imesañca catunnaṁ	30	
PA_an_8:30.11.1_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī	30	
PA_an_8:30.11.1_2	akasiralābhī, tato tuyhaṁ, anuruddha, seyyathāpi nāma gahapatissa vā gahapatiputtassa	30	
PA_an_8:30.11.1_3	vā pallaṅko gonakatthato paṭikatthato paṭalikatthato kadalimigapavarapaccattharaṇo	30	
PA_an_8:30.11.1_4	sauttaracchado ubhatolohitakūpadhāno;	30	
PA_an_8:30.11.2	evamevaṁ te tiṇasanthārakasayanāsanaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.	30	
PA_an_8:30.12.1_0	Yato kho tvaṁ, anuruddha, ime ca aṭṭha mahāpurisavitakke vitakkessasi, imesañca catunnaṁ	30	
PA_an_8:30.12.1_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī	30	
PA_an_8:30.12.1_2	akasiralābhī, tato tuyhaṁ, anuruddha, seyyathāpi nāma gahapatissa vā gahapatiputtassa	30	
PA_an_8:30.12.1_3	vā nānābhesajjāni, seyyathidaṁ—sappi navanītaṁ telaṁ madhu phāṇitaṁ;	30	
PA_an_8:30.12.2	evamevaṁ te pūtimuttabhesajjaṁ khāyissati santuṭṭhassa viharato ratiyā aparitassāya phāsuvihārāya okkamanāya nibbānassa.	30	
PA_an_8:30.12.3	Tena hi tvaṁ, anuruddha, āyatikampi vassāvāsaṁ idheva cetīsu pācīnavaṁsadāye vihareyyāsī”ti.	30	
PA_an_8:30.12.4	“Evaṁ, bhante”ti kho āyasmā anuruddho bhagavato paccassosi.	30	
PA_an_8:30.13.1_0	Atha kho bhagavā āyasmantaṁ anuruddhaṁ iminā ovādena ovaditvā—seyyathāpi nāma balavā	30	
PA_an_8:30.13.1_1	puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evamevaṁ—cetīsu	30	
PA_an_8:30.13.1_2	pācīnavaṁsadāye antarahito bhaggesu susumāragire bhesakaḷāvane migadāye pāturahosīti.	30	
PA_an_8:30.13.2	Nisīdi bhagavā paññatte āsane.	30	
PA_an_8:30.13.3	Nisajja kho bhagavā bhikkhū āmantesi:	30	
PA_an_8:30.13.4	“aṭṭha kho, bhikkhave, mahāpurisavitakke desessāmi, taṁ suṇātha …pe…	30	
PA_an_8:30.13.5	katame ca, bhikkhave, aṭṭha mahāpurisavitakkā?	30	
PA_an_8:30.13.6	Appicchassāyaṁ, bhikkhave, dhammo, nāyaṁ dhammo mahicchassa;	30	
PA_an_8:30.13.7	santuṭṭhassāyaṁ, bhikkhave, dhammo, nāyaṁ dhammo asantuṭṭhassa;	30	
PA_an_8:30.13.8	pavivittassāyaṁ, bhikkhave, dhammo, nāyaṁ dhammo saṅgaṇikārāmassa;	30	
PA_an_8:30.13.9	āraddhavīriyassāyaṁ, bhikkhave, dhammo, nāyaṁ dhammo kusītassa;	30	
PA_an_8:30.13.10	upaṭṭhitassatissāyaṁ, bhikkhave, dhammo, nāyaṁ dhammo muṭṭhassatissa;	30	
PA_an_8:30.13.11	samāhitassāyaṁ, bhikkhave, dhammo, nāyaṁ dhammo asamāhitassa;	30	
PA_an_8:30.13.12	paññavato ayaṁ, bhikkhave, dhammo, nāyaṁ dhammo duppaññassa;	30	
PA_an_8:30.13.13	nippapañcārāmassāyaṁ, bhikkhave, dhammo nippapañcaratino, nāyaṁ dhammo papañcārāmassa papañcaratino.	30	
PA_an_8:30.14.1	‘Appicchassāyaṁ, bhikkhave, dhammo, nāyaṁ dhammo mahicchassā’ti,	30	
PA_an_8:30.14.2	iti kho panetaṁ vuttaṁ. Kiñcetaṁ paṭicca vuttaṁ?	30	
PA_an_8:30.14.3_0	Idha, bhikkhave, bhikkhu appiccho samāno ‘appicchoti maṁ jāneyyun’ti na icchati,	30	
PA_an_8:30.14.3_1	santuṭṭho samāno ‘santuṭṭhoti maṁ jāneyyun’ti na icchati, pavivitto samāno ‘pavivittoti	30	
PA_an_8:30.14.3_2	maṁ jāneyyun’ti na icchati, āraddhavīriyo samāno ‘āraddhavīriyoti maṁ jāneyyun’ti	30	
PA_an_8:30.14.3_3	na icchati, upaṭṭhitassati samāno ‘upaṭṭhitassatīti maṁ jāneyyun’ti na icchati, samāhito	30	
PA_an_8:30.14.3_4	samāno ‘samāhitoti maṁ jāneyyun’ti na icchati, paññavā samāno ‘paññavāti maṁ jāneyyun’ti	30	
PA_an_8:30.14.3_5	na icchati, nippapañcārāmo samāno ‘nippapañcārāmoti maṁ jāneyyun’ti na icchati.	30	
PA_an_8:30.14.4	‘Appicchassāyaṁ, bhikkhave, dhammo, nāyaṁ dhammo mahicchassā’ti,	30	
PA_an_8:30.14.5	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.15.1	‘Santuṭṭhassāyaṁ, bhikkhave, dhammo, nāyaṁ dhammo asantuṭṭhassā’ti, iti kho panetaṁ vuttaṁ, kiñcetaṁ paṭicca vuttaṁ?	30	
PA_an_8:30.15.2	Idha, bhikkhave, bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena.	30	
PA_an_8:30.15.3	‘Santuṭṭhassāyaṁ, bhikkhave, dhammo, nāyaṁ dhammo asantuṭṭhassā’ti,	30	
PA_an_8:30.15.4	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.16.1	‘Pavivittassāyaṁ, bhikkhave, dhammo, nāyaṁ dhammo saṅgaṇikārāmassā’ti, iti kho panetaṁ vuttaṁ, kiñcetaṁ paṭicca vuttaṁ?	30	
PA_an_8:30.16.2	Idha, bhikkhave, bhikkhuno pavivittassa viharato bhavanti upasaṅkamitāro bhikkhū bhikkhuniyo upāsakā upāsikāyo rājāno rājamahāmattā titthiyā titthiyasāvakā.	30	
PA_an_8:30.16.3	Tatra bhikkhu vivekaninnena cittena vivekapoṇena vivekapabbhārena vivekaṭṭhena nekkhammābhiratena aññadatthu uyyojanikapaṭisaṁyuttaṁyeva kathaṁ kattā hoti.	30	
PA_an_8:30.16.4	‘Pavivittassāyaṁ, bhikkhave, dhammo, nāyaṁ dhammo saṅgaṇikārāmassā’ti,	30	
PA_an_8:30.16.5	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.17.1	‘Āraddhavīriyassāyaṁ, bhikkhave, dhammo, nāyaṁ dhammo kusītassā’ti, iti kho panetaṁ vuttaṁ, kiñcetaṁ paṭicca vuttaṁ?	30	
PA_an_8:30.17.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	30	
PA_an_8:30.17.3	‘Āraddhavīriyassāyaṁ, bhikkhave, dhammo, nāyaṁ dhammo kusītassā’ti,	30	
PA_an_8:30.17.4	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.18.1	‘Upaṭṭhitassatissāyaṁ, bhikkhave, dhammo, nāyaṁ dhammo muṭṭhassatissā’ti,	30	
PA_an_8:30.18.2	iti kho panetaṁ vuttaṁ. Kiñcetaṁ paṭicca vuttaṁ?	30	
PA_an_8:30.18.3	Idha, bhikkhave, bhikkhu satimā hoti paramena satinepakkena samannāgato, cirakatampi cirabhāsitampi saritā anussaritā.	30	
PA_an_8:30.18.4	‘Upaṭṭhitassatissāyaṁ, bhikkhave, dhammo, nāyaṁ dhammo, muṭṭhassatissā’ti,	30	
PA_an_8:30.18.5	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.19.1	‘Samāhitassāyaṁ, bhikkhave, dhammo, nāyaṁ dhammo asamāhitassā’ti,	30	
PA_an_8:30.19.2	iti kho panetaṁ vuttaṁ. Kiñcetaṁ paṭicca vuttaṁ?	30	
PA_an_8:30.19.3	Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati.	30	
PA_an_8:30.19.4	‘Samāhitassāyaṁ, bhikkhave, dhammo, nāyaṁ dhammo asamāhitassā’ti,	30	
PA_an_8:30.19.5	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.20.1	‘Paññavato ayaṁ, bhikkhave, dhammo, nāyaṁ dhammo duppaññassā’ti,	30	
PA_an_8:30.20.2	iti kho panetaṁ vuttaṁ. Kiñcetaṁ paṭicca vuttaṁ?	30	
PA_an_8:30.20.3	Idha, bhikkhave, bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	30	
PA_an_8:30.20.4	‘Paññavato ayaṁ, bhikkhave, dhammo, nāyaṁ dhammo duppaññassā’ti,	30	
PA_an_8:30.20.5	iti yaṁ taṁ vuttaṁ idametaṁ paṭicca vuttaṁ.	30	
PA_an_8:30.21.1	‘Nippapañcārāmassāyaṁ, bhikkhave, dhammo nippapañcaratino, nāyaṁ dhammo papañcārāmassa papañcaratino’ti,	30	
PA_an_8:30.21.2	iti kho panetaṁ vuttaṁ. Kiñcetaṁ paṭicca vuttaṁ?	30	
PA_an_8:30.21.3	Idha, bhikkhave, bhikkhuno papañcanirodhe cittaṁ pakkhandati pasīdati santiṭṭhati vimuccati.	30	
PA_an_8:30.21.4	‘Nippapañcārāmassāyaṁ, bhikkhave, dhammo, nippapañcaratino, nāyaṁ dhammo papañcārāmassa papañcaratino’ti,	30	
PA_an_8:30.21.5	iti yaṁ taṁ vuttaṁ idametaṁ paṭicca vuttan”ti.	30	
PA_an_8:30.22.1	Atha kho āyasmā anuruddho āyatikampi vassāvāsaṁ tattheva cetīsu pācīnavaṁsadāye vihāsi.	30	
PA_an_8:30.22.2_0	Atha kho āyasmā anuruddho eko vūpakaṭṭho appamatto ātāpī pahitatto viharanto nacirasseva—yassatthāya	30	
PA_an_8:30.22.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	30	
PA_an_8:30.22.2_2	diṭṭheva dhamme sayaṁ abhiññā sacchikatvā upasampajja vihāsi.	30	
PA_an_8:30.22.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	30	
PA_an_8:30.22.4	Aññataro ca panāyasmā anuruddho arahataṁ ahosīti.	30	
PA_an_8:30.22.5	Atha kho āyasmā anuruddho arahattappatto tāyaṁ velāyaṁ imā gāthāyo abhāsi:	30	
PA_an_8:30.23.1	“Mama saṅkappamaññāya,	30	
PA_an_8:30.23.2	satthā loke anuttaro;	30	
PA_an_8:30.23.3	Manomayena kāyena,	30	
PA_an_8:30.23.4	iddhiyā upasaṅkami.	30	
PA_an_8:30.24.1	Yathā me ahu saṅkappo,	30	
PA_an_8:30.24.2	tato uttari desayi;	30	
PA_an_8:30.24.3	Nippapañcarato buddho,	30	
PA_an_8:30.24.4	nippapañcaṁ adesayi.	30	
PA_an_8:30.25.1	Tassāhaṁ dhammamaññāya,	30	
PA_an_8:30.25.2	vihāsiṁ sāsane rato;	30	
PA_an_8:30.25.3	Tisso vijjā anuppattā,	30	
PA_an_8:30.25.4	kataṁ buddhassa sāsanan”ti.	30	
PA_an_8:30.25.5	Dasamaṁ.	30	
PA_an_8:30.25.6	Gahapativaggo tatiyo.	30	
PA_an_8:30.26.0	Tassuddānaṁ	30	
PA_an_8:30.26.1	Dve uggā dve ca hatthakā,	30	
PA_an_8:30.26.2	mahānāmena jīvako;	30	
PA_an_8:30.26.3	Dve balā akkhaṇā vuttā,	30	
PA_an_8:30.26.4	anuruddhena te dasāti.	30	
PA_an_8:31.0.1	Aṅguttara Nikāya 8.31	31	
PA_an_8:31.0.2	4. Dānavagga	31	
PA_an_8:31.0.3	Paṭhamadānasutta	31	
PA_an_8:31.1.1	“Aṭṭhimāni, bhikkhave, dānāni.	31	
PA_an_8:31.1.2	Katamāni aṭṭha?	31	
PA_an_8:31.1.3	Āsajja dānaṁ deti,	31	
PA_an_8:31.1.4	bhayā dānaṁ deti,	31	
PA_an_8:31.1.5	‘adāsi me’ti dānaṁ deti,	31	
PA_an_8:31.1.6	‘dassati me’ti dānaṁ deti,	31	
PA_an_8:31.1.7	‘sāhu dānan’ti dānaṁ deti,	31	
PA_an_8:31.1.8	‘ahaṁ pacāmi, ime na pacanti; nārahāmi pacanto apacantānaṁ dānaṁ adātun’ti dānaṁ deti,	31	
PA_an_8:31.1.9	‘imaṁ me dānaṁ dadato kalyāṇo kittisaddo abbhuggacchatī’ti dānaṁ deti,	31	
PA_an_8:31.1.10	cittālaṅkāracittaparikkhāratthaṁ dānaṁ deti.	31	
PA_an_8:31.1.11	Imāni kho, bhikkhave, aṭṭha dānānī”ti.	31	
PA_an_8:31.1.12	Paṭhamaṁ.	31	
PA_an_8:32.0.1	Aṅguttara Nikāya 8.32	32	
PA_an_8:32.0.2	4. Dānavagga	32	
PA_an_8:32.0.3	Dutiyadānasutta	32	
PA_an_8:32.1.1	“Saddhā hiriyaṁ kusalañca dānaṁ,	32	
PA_an_8:32.1.2	Dhammā ete sappurisānuyātā;	32	
PA_an_8:32.1.3	Etañhi maggaṁ diviyaṁ vadanti,	32	
PA_an_8:32.1.4	Etena hi gacchati devalokan”ti.	32	
PA_an_8:32.1.5	Dutiyaṁ.	32	
PA_an_8:33.0.1	Aṅguttara Nikāya 8.33	33	
PA_an_8:33.0.2	4. Dānavagga	33	
PA_an_8:33.0.3	Dānavatthusutta	33	
PA_an_8:33.1.1	“Aṭṭhimāni, bhikkhave, dānavatthūni.	33	
PA_an_8:33.1.2	Katamāni aṭṭha?	33	
PA_an_8:33.1.3_0	Chandā dānaṁ deti, dosā dānaṁ deti, mohā dānaṁ deti, bhayā dānaṁ deti, ‘dinnapubbaṁ	33	
PA_an_8:33.1.3_1	katapubbaṁ pitupitāmahehi, nārahāmi porāṇaṁ kulavaṁsaṁ hāpetun’ti dānaṁ deti, ‘imāhaṁ	33	
PA_an_8:33.1.3_2	dānaṁ datvā kāyassa bhedā paraṁ maraṇā sugatiṁ saggaṁ lokaṁ upapajjissāmī’ti dānaṁ	33	
PA_an_8:33.1.3_3	deti, ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ	33	
PA_an_8:33.1.3_4	deti, cittālaṅkāracittaparikkhāratthaṁ dānaṁ deti.	33	
PA_an_8:33.1.4	Imāni kho, bhikkhave, aṭṭha dānavatthūnī”ti.	33	
PA_an_8:33.1.5	Tatiyaṁ.	33	
PA_an_8:34.0.1	Aṅguttara Nikāya 8.34	34	
PA_an_8:34.0.2	4. Dānavagga	34	
PA_an_8:34.0.3	Khettasutta	34	
PA_an_8:34.1.1	“Aṭṭhaṅgasamannāgate, bhikkhave, khette bījaṁ vuttaṁ na mahapphalaṁ hoti na mahassādaṁ na phātiseyyaṁ.	34	
PA_an_8:34.1.2	Kathaṁ aṭṭhaṅgasamannāgate?	34	
PA_an_8:34.1.3_0	Idha, bhikkhave, khettaṁ unnāmaninnāmi ca hoti, pāsāṇasakkharikañca hoti, ūsarañca	34	
PA_an_8:34.1.3_1	hoti, na ca gambhīrasitaṁ hoti, na āyasampannaṁ hoti, na apāyasampannaṁ hoti, na	34	
PA_an_8:34.1.3_2	mātikāsampannaṁ hoti, na mariyādasampannaṁ hoti.	34	
PA_an_8:34.1.4	Evaṁ aṭṭhaṅgasamannāgate, bhikkhave, khette bījaṁ vuttaṁ na mahapphalaṁ hoti na mahassādaṁ na phātiseyyaṁ.	34	
PA_an_8:34.2.1	Evamevaṁ kho, bhikkhave, aṭṭhaṅgasamannāgatesu samaṇabrāhmaṇesu dānaṁ dinnaṁ na mahapphalaṁ hoti na mahānisaṁsaṁ na mahājutikaṁ na mahāvipphāraṁ.	34	
PA_an_8:34.2.2	Kathaṁ aṭṭhaṅgasamannāgatesu?	34	
PA_an_8:34.2.3	Idha, bhikkhave, samaṇabrāhmaṇā micchādiṭṭhikā honti, micchāsaṅkappā, micchāvācā, micchākammantā, micchāājīvā, micchāvāyāmā, micchāsatino, micchāsamādhino.	34	
PA_an_8:34.2.4	Evaṁ aṭṭhaṅgasamannāgatesu, bhikkhave, samaṇabrāhmaṇesu dānaṁ dinnaṁ na mahapphalaṁ hoti na mahānisaṁsaṁ na mahājutikaṁ na mahāvipphāraṁ.	34	
PA_an_8:34.3.1	Aṭṭhaṅgasamannāgate, bhikkhave, khette bījaṁ vuttaṁ mahapphalaṁ hoti mahassādaṁ phātiseyyaṁ.	34	
PA_an_8:34.3.2	Kathaṁ aṭṭhaṅgasamannāgate?	34	
PA_an_8:34.3.3_0	Idha, bhikkhave, khettaṁ anunnāmāninnāmi ca hoti, apāsāṇasakkharikañca hoti, anūsarañca	34	
PA_an_8:34.3.3_1	hoti, gambhīrasitaṁ hoti, āyasampannaṁ hoti, apāyasampannaṁ hoti, mātikāsampannaṁ	34	
PA_an_8:34.3.3_2	hoti, mariyādasampannaṁ hoti.	34	
PA_an_8:34.3.4	Evaṁ aṭṭhaṅgasamannāgate, bhikkhave, khette bījaṁ vuttaṁ mahapphalaṁ hoti mahassādaṁ phātiseyyaṁ.	34	
PA_an_8:34.4.1	Evamevaṁ kho, bhikkhave, aṭṭhaṅgasamannāgatesu samaṇabrāhmaṇesu dānaṁ dinnaṁ mahapphalaṁ hoti mahānisaṁsaṁ mahājutikaṁ mahāvipphāraṁ.	34	
PA_an_8:34.4.2	Kathaṁ aṭṭhaṅgasamannāgatesu?	34	
PA_an_8:34.4.3	Idha, bhikkhave, samaṇabrāhmaṇā sammādiṭṭhikā honti, sammāsaṅkappā, sammāvācā, sammākammantā, sammāājīvā, sammāvāyāmā, sammāsatino, sammāsamādhino.	34	
PA_an_8:34.4.4	Evaṁ aṭṭhaṅgasamannāgatesu, bhikkhave, samaṇabrāhmaṇesu dānaṁ dinnaṁ mahapphalaṁ hoti mahānisaṁsaṁ mahājutikaṁ mahāvipphāranti.	34	
PA_an_8:34.5.1	Yathāpi khette sampanne,	34	
PA_an_8:34.5.2	pavuttā bījasampadā;	34	
PA_an_8:34.5.3	Deve sampādayantamhi,	34	
PA_an_8:34.5.4	hoti dhaññassa sampadā.	34	
PA_an_8:34.6.1	Anītisampadā hoti,	34	
PA_an_8:34.6.2	virūḷhī bhavati sampadā;	34	
PA_an_8:34.6.3	Vepullasampadā hoti,	34	
PA_an_8:34.6.4	phalaṁ ve hoti sampadā.	34	
PA_an_8:34.7.1	Evaṁ sampannasīlesu,	34	
PA_an_8:34.7.2	dinnā bhojanasampadā;	34	
PA_an_8:34.7.3	Sampadānaṁ upaneti,	34	
PA_an_8:34.7.4	sampannaṁ hissa taṁ kataṁ.	34	
PA_an_8:34.8.1	Tasmā sampadamākaṅkhī,	34	
PA_an_8:34.8.2	sampannatthūdha puggalo;	34	
PA_an_8:34.8.3	Sampannapaññe sevetha,	34	
PA_an_8:34.8.4	evaṁ ijjhanti sampadā.	34	
PA_an_8:34.9.1	Vijjācaraṇasampanne,	34	
PA_an_8:34.9.2	laddhā cittassa sampadaṁ;	34	
PA_an_8:34.9.3	Karoti kammasampadaṁ,	34	
PA_an_8:34.9.4	labhati catthasampadaṁ.	34	
PA_an_8:34.10.1	Lokaṁ ñatvā yathābhūtaṁ,	34	
PA_an_8:34.10.2	pappuyya diṭṭhisampadaṁ;	34	
PA_an_8:34.10.3	Maggasampadamāgamma,	34	
PA_an_8:34.10.4	yāti sampannamānaso.	34	
PA_an_8:34.11.1	Odhunitvā malaṁ sabbaṁ,	34	
PA_an_8:34.11.2	patvā nibbānasampadaṁ;	34	
PA_an_8:34.11.3	Muccati sabbadukkhehi,	34	
PA_an_8:34.11.4	sā hoti sabbasampadā”ti.	34	
PA_an_8:34.11.5	Catutthaṁ.	34	
PA_an_8:35.0.1	Aṅguttara Nikāya 8.35	35	
PA_an_8:35.0.2	4. Dānavagga	35	
PA_an_8:35.0.3	Dānūpapattisutta	35	
PA_an_8:35.1.1	“Aṭṭhimā, bhikkhave, dānūpapattiyo.	35	
PA_an_8:35.1.2	Katamā aṭṭha?	35	
PA_an_8:35.1.3	Idha, bhikkhave, ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	35	
PA_an_8:35.1.4	So yaṁ deti taṁ paccāsīsati.	35	
PA_an_8:35.1.5	So passati khattiyamahāsāle vā brāhmaṇamahāsāle vā gahapatimahāsāle vā pañcahi kāmaguṇehi samappite samaṅgībhūte paricārayamāne.	35	
PA_an_8:35.1.6	Tassa evaṁ hoti:	35	
PA_an_8:35.1.7	‘aho vatāhaṁ kāyassa bhedā paraṁ maraṇā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā sahabyataṁ upapajjeyyan’ti.	35	
PA_an_8:35.1.8	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.	35	
PA_an_8:35.1.9	Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.	35	
PA_an_8:35.1.10	Kāyassa bhedā paraṁ maraṇā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā sahabyataṁ upapajjati.	35	
PA_an_8:35.1.11	Tañca kho sīlavato vadāmi, no dussīlassa.	35	
PA_an_8:35.1.12	Ijjhati, bhikkhave, sīlavato cetopaṇidhi visuddhattā.	35	
PA_an_8:35.2.1	Idha pana, bhikkhave, ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	35	
PA_an_8:35.2.2	So yaṁ deti taṁ paccāsīsati.	35	
PA_an_8:35.2.3	Tassa sutaṁ hoti:	35	
PA_an_8:35.2.4	‘cātumahārājikā devā dīghāyukā vaṇṇavanto sukhabahulā’ti.	35	
PA_an_8:35.2.5	Tassa evaṁ hoti:	35	
PA_an_8:35.2.6	‘aho vatāhaṁ kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyyan’ti.	35	
PA_an_8:35.2.7	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.	35	
PA_an_8:35.2.8	Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.	35	
PA_an_8:35.2.9	Kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.	35	
PA_an_8:35.2.10	Tañca kho sīlavato vadāmi, no dussīlassa.	35	
PA_an_8:35.2.11	Ijjhati, bhikkhave, sīlavato cetopaṇidhi visuddhattā.	35	
PA_an_8:35.3.1	Idha pana, bhikkhave, ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	35	
PA_an_8:35.3.2	So yaṁ deti taṁ paccāsīsati.	35	
PA_an_8:35.3.3	Tassa sutaṁ hoti—	35	
PA_an_8:35.3.4	tāvatiṁsā devā …pe…	35	
PA_an_8:35.3.5	yāmā devā …	35	
PA_an_8:35.3.6	tusitā devā …	35	
PA_an_8:35.3.7	nimmānaratī devā …	35	
PA_an_8:35.3.8	paranimmitavasavattī devā dīghāyukā vaṇṇavanto sukhabahulāti.	35	
PA_an_8:35.3.9	Tassa evaṁ hoti:	35	
PA_an_8:35.3.10	‘aho vatāhaṁ kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyyan’ti.	35	
PA_an_8:35.3.11	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.	35	
PA_an_8:35.3.12	Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.	35	
PA_an_8:35.3.13	Kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjati.	35	
PA_an_8:35.3.14	Tañca kho sīlavato vadāmi, no dussīlassa.	35	
PA_an_8:35.3.15	Ijjhati, bhikkhave, sīlavato cetopaṇidhi visuddhattā.	35	
PA_an_8:35.4.1	Idha pana, bhikkhave, ekacco dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	35	
PA_an_8:35.4.2	So yaṁ deti taṁ paccāsīsati.	35	
PA_an_8:35.4.3	Tassa sutaṁ hoti:	35	
PA_an_8:35.4.4	‘brahmakāyikā devā dīghāyukā vaṇṇavanto sukhabahulā’ti.	35	
PA_an_8:35.4.5	Tassa evaṁ hoti:	35	
PA_an_8:35.4.6	‘aho vatāhaṁ kāyassa bhedā paraṁ maraṇā brahmakāyikānaṁ devānaṁ sahabyataṁ upapajjeyyan’ti.	35	
PA_an_8:35.4.7	So taṁ cittaṁ dahati, taṁ cittaṁ adhiṭṭhāti, taṁ cittaṁ bhāveti.	35	
PA_an_8:35.4.8	Tassa taṁ cittaṁ hīne vimuttaṁ, uttari abhāvitaṁ, tatrūpapattiyā saṁvattati.	35	
PA_an_8:35.4.9	Kāyassa bhedā paraṁ maraṇā brahmakāyikānaṁ devānaṁ sahabyataṁ upapajjati.	35	
PA_an_8:35.4.10	Tañca kho sīlavato vadāmi, no dussīlassa;	35	
PA_an_8:35.4.11	vītarāgassa, no sarāgassa.	35	
PA_an_8:35.4.12	Ijjhati, bhikkhave, sīlavato cetopaṇidhi vītarāgattā.	35	
PA_an_8:35.4.13	Imā kho, bhikkhave, aṭṭha dānūpapattiyo”ti.	35	
PA_an_8:35.4.14	Pañcamaṁ.	35	
PA_an_8:36.0.1	Aṅguttara Nikāya 8.36	36	
PA_an_8:36.0.2	4. Dānavagga	36	
PA_an_8:36.0.3	Puññakiriyavatthusutta	36	
PA_an_8:36.1.1	“Tīṇimāni, bhikkhave, puññakiriyavatthūni.	36	
PA_an_8:36.1.2	Katamāni tīṇi?	36	
PA_an_8:36.1.3	Dānamayaṁ puññakiriyavatthu, sīlamayaṁ puññakiriyavatthu, bhāvanāmayaṁ puññakiriyavatthu.	36	
PA_an_8:36.2.1	Idha, bhikkhave, ekaccassa dānamayaṁ puññakiriyavatthu parittaṁ kataṁ hoti, sīlamayaṁ puññakiriyavatthu parittaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.2.2	So kāyassa bhedā paraṁ maraṇā manussadobhagyaṁ upapajjati.	36	
PA_an_8:36.3.1	Idha pana, bhikkhave, ekaccassa dānamayaṁ puññakiriyavatthu mattaso kataṁ hoti, sīlamayaṁ puññakiriyavatthu mattaso kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.3.2	So kāyassa bhedā paraṁ maraṇā manussasobhagyaṁ upapajjati.	36	
PA_an_8:36.4.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.4.2	So kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.	36	
PA_an_8:36.4.3	Tatra, bhikkhave, cattāro mahārājāno dānamayaṁ puññakiriyavatthuṁ atirekaṁ karitvā, sīlamayaṁ puññakiriyavatthuṁ atirekaṁ karitvā, cātumahārājike deve dasahi ṭhānehi adhigaṇhanti—	36	
PA_an_8:36.4.4	dibbena āyunā, dibbena vaṇṇena, dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi, dibbehi gandhehi, dibbehi rasehi, dibbehi phoṭṭhabbehi.	36	
PA_an_8:36.5.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.5.2	So kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjati.	36	
PA_an_8:36.5.3	Tatra, bhikkhave, sakko devānamindo dānamayaṁ puññakiriyavatthuṁ atirekaṁ karitvā sīlamayaṁ puññakiriyavatthuṁ atirekaṁ karitvā tāvatiṁse deve dasahi ṭhānehi adhigaṇhāti—	36	
PA_an_8:36.5.4	dibbena āyunā …pe…	36	
PA_an_8:36.5.5	dibbehi phoṭṭhabbehi.	36	
PA_an_8:36.6.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.6.2	So kāyassa bhedā paraṁ maraṇā yāmānaṁ devānaṁ sahabyataṁ upapajjati.	36	
PA_an_8:36.6.3	Tatra, bhikkhave, suyāmo devaputto dānamayaṁ puññakiriyavatthuṁ atirekaṁ karitvā, sīlamayaṁ puññakiriyavatthuṁ atirekaṁ karitvā, yāme deve dasahi ṭhānehi adhigaṇhāti—	36	
PA_an_8:36.6.4	dibbena āyunā …pe…	36	
PA_an_8:36.6.5	dibbehi phoṭṭhabbehi.	36	
PA_an_8:36.7.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.7.2	So kāyassa bhedā paraṁ maraṇā tusitānaṁ devānaṁ sahabyataṁ upapajjati.	36	
PA_an_8:36.7.3	Tatra, bhikkhave, santusito devaputto dānamayaṁ puññakiriyavatthuṁ atirekaṁ karitvā, sīlamayaṁ puññakiriyavatthuṁ atirekaṁ karitvā, tusite deve dasahi ṭhānehi adhigaṇhāti—	36	
PA_an_8:36.7.4	dibbena āyunā …pe…	36	
PA_an_8:36.7.5	dibbehi phoṭṭhabbehi.	36	
PA_an_8:36.8.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.8.2	So kāyassa bhedā paraṁ maraṇā nimmānaratīnaṁ devānaṁ sahabyataṁ upapajjati.	36	
PA_an_8:36.8.3	Tatra, bhikkhave, sunimmito devaputto dānamayaṁ puññakiriyavatthuṁ atirekaṁ karitvā, sīlamayaṁ puññakiriyavatthuṁ atirekaṁ karitvā, nimmānaratīdeve dasahi ṭhānehi adhigaṇhāti—	36	
PA_an_8:36.8.4	dibbena āyunā …pe…	36	
PA_an_8:36.8.5	dibbehi phoṭṭhabbehi.	36	
PA_an_8:36.9.1	Idha pana, bhikkhave, ekaccassa dānamayaṁ puññakiriyavatthu adhimattaṁ kataṁ hoti, sīlamayaṁ puññakiriyavatthu adhimattaṁ kataṁ hoti, bhāvanāmayaṁ puññakiriyavatthuṁ nābhisambhoti.	36	
PA_an_8:36.9.2	So kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjati.	36	
PA_an_8:36.9.3_0	Tatra, bhikkhave, vasavattī devaputto dānamayaṁ puññakiriyavatthuṁ atirekaṁ karitvā,	36	
PA_an_8:36.9.3_1	sīlamayaṁ puññakiriyavatthuṁ atirekaṁ karitvā, paranimmitavasavattīdeve dasahi ṭhānehi adhigaṇhāti—	36	
PA_an_8:36.9.4	dibbena āyunā, dibbena vaṇṇena, dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi, dibbehi gandhehi, dibbehi rasehi, dibbehi phoṭṭhabbehi.	36	
PA_an_8:36.9.5	Imāni kho, bhikkhave, tīṇi puññakiriyavatthūnī”ti.	36	
PA_an_8:36.9.6	Chaṭṭhaṁ.	36	
PA_an_8:37.0.1	Aṅguttara Nikāya 8.37	37	
PA_an_8:37.0.2	4. Dānavagga	37	
PA_an_8:37.0.3	Sappurisadānasutta	37	
PA_an_8:37.1.1	“Aṭṭhimāni, bhikkhave, sappurisadānāni.	37	
PA_an_8:37.1.2	Katamāni aṭṭha?	37	
PA_an_8:37.1.3	Suciṁ deti, paṇītaṁ deti, kālena deti, kappiyaṁ deti, viceyya deti, abhiṇhaṁ deti, dadaṁ cittaṁ pasādeti, datvā attamano hoti.	37	
PA_an_8:37.1.4	Imāni kho, bhikkhave, aṭṭha sappurisadānānīti.	37	
PA_an_8:37.2.1	Suciṁ paṇītaṁ kālena,	37	
PA_an_8:37.2.2	kappiyaṁ pānabhojanaṁ;	37	
PA_an_8:37.2.3	Abhiṇhaṁ dadāti dānaṁ,	37	
PA_an_8:37.2.4	sukhettesu brahmacārisu.	37	
PA_an_8:37.3.1	Neva vippaṭisārissa,	37	
PA_an_8:37.3.2	cajitvā āmisaṁ bahuṁ;	37	
PA_an_8:37.3.3	Evaṁ dinnāni dānāni,	37	
PA_an_8:37.3.4	vaṇṇayanti vipassino.	37	
PA_an_8:37.4.1	Evaṁ yajitvā medhāvī,	37	
PA_an_8:37.4.2	saddho muttena cetasā;	37	
PA_an_8:37.4.3	Abyābajjhaṁ sukhaṁ lokaṁ,	37	
PA_an_8:37.4.4	paṇḍito upapajjatī”ti.	37	
PA_an_8:37.4.5	Sattamaṁ.	37	
PA_an_8:38.0.1	Aṅguttara Nikāya 8.38	38	
PA_an_8:38.0.2	4. Dānavagga	38	
PA_an_8:38.0.3	Sappurisasutta	38	
PA_an_8:38.1.1	“Sappuriso, bhikkhave, kule jāyamāno bahuno janassa atthāya hitāya sukhāya hoti—	38	
PA_an_8:38.1.2_0	mātāpitūnaṁ atthāya hitāya sukhāya hoti, puttadārassa atthāya hitāya sukhāya hoti,	38	
PA_an_8:38.1.2_1	dāsakammakaraporisassa atthāya hitāya sukhāya hoti, mittāmaccānaṁ atthāya hitāya	38	
PA_an_8:38.1.2_2	sukhāya hoti, pubbapetānaṁ atthāya hitāya sukhāya hoti, rañño atthāya hitāya sukhāya	38	
PA_an_8:38.1.2_3	hoti, devatānaṁ atthāya hitāya sukhāya hoti, samaṇabrāhmaṇānaṁ atthāya hitāya sukhāya hoti.	38	
PA_an_8:38.2.1	Seyyathāpi, bhikkhave, mahāmegho sabbasassāni sampādento bahuno janassa atthāya hitāya sukhāya hoti;	38	
PA_an_8:38.2.2	evamevaṁ kho, bhikkhave, sappuriso kule jāyamāno bahuno janassa atthāya hitāya sukhāya hoti—	38	
PA_an_8:38.2.3_0	mātāpitūnaṁ atthāya hitāya sukhāya hoti, puttadārassa atthāya hitāya sukhāya hoti,	38	
PA_an_8:38.2.3_1	dāsakammakaraporisassa atthāya hitāya sukhāya hoti, mittāmaccānaṁ atthāya hitāya	38	
PA_an_8:38.2.3_2	sukhāya hoti, pubbapetānaṁ atthāya hitāya sukhāya hoti, rañño atthāya hitāya sukhāya	38	
PA_an_8:38.2.3_3	hoti, devatānaṁ atthāya hitāya sukhāya hoti, samaṇabrāhmaṇānaṁ atthāya hitāya sukhāya hotīti.	38	
PA_an_8:38.3.1	Bahūnaṁ vata atthāya,	38	
PA_an_8:38.3.2	sappañño gharamāvasaṁ;	38	
PA_an_8:38.3.3	Mātaraṁ pitaraṁ pubbe,	38	
PA_an_8:38.3.4	rattindivamatandito.	38	
PA_an_8:38.4.1	Pūjeti sahadhammena,	38	
PA_an_8:38.4.2	pubbekatamanussaraṁ;	38	
PA_an_8:38.4.3	Anāgāre pabbajite,	38	
PA_an_8:38.4.4	apace brahmacārayo.	38	
PA_an_8:38.5.1	Niviṭṭhasaddho pūjeti,	38	
PA_an_8:38.5.2	ñatvā dhamme ca pesalo;	38	
PA_an_8:38.5.3	Rañño hito devahito,	38	
PA_an_8:38.5.4	ñātīnaṁ sakhinaṁ hito.	38	
PA_an_8:38.6.1	Sabbesaṁ so hito hoti,	38	
PA_an_8:38.6.2	saddhamme suppatiṭṭhito;	38	
PA_an_8:38.6.3	Vineyya maccheramalaṁ,	38	
PA_an_8:38.6.4	sa lokaṁ bhajate sivan”ti.	38	
PA_an_8:38.6.5	Aṭṭhamaṁ.	38	
PA_an_8:39.0.1	Aṅguttara Nikāya 8.39	39	
PA_an_8:39.0.2	4. Dānavagga	39	
PA_an_8:39.0.3	Abhisandasutta	39	
PA_an_8:39.1.1	“Aṭṭhime, bhikkhave, puññābhisandā kusalābhisandā sukhassāhārā sovaggikā sukhavipākā saggasaṁvattanikā, iṭṭhāya kantāya manāpāya hitāya sukhāya saṁvattanti.	39	
PA_an_8:39.1.2	Katame aṭṭha?	39	
PA_an_8:39.1.3	Idha, bhikkhave, ariyasāvako buddhaṁ saraṇaṁ gato hoti.	39	
PA_an_8:39.1.4	Ayaṁ, bhikkhave, paṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko, iṭṭhāya kantāya manāpāya hitāya sukhāya saṁvattati.	39	
PA_an_8:39.2.1	Puna caparaṁ, bhikkhave, ariyasāvako dhammaṁ saraṇaṁ gato hoti.	39	
PA_an_8:39.2.2	Ayaṁ, bhikkhave, dutiyo puññābhisando …pe… saṁvattati.	39	
PA_an_8:39.3.1	Puna caparaṁ, bhikkhave, ariyasāvako saṅghaṁ saraṇaṁ gato hoti.	39	
PA_an_8:39.3.2	Ayaṁ, bhikkhave, tatiyo puññābhisando kusalābhisando sukhassāhāro sovaggiko sukhavipāko saggasaṁvattaniko, iṭṭhāya kantāya manāpāya hitāya sukhāya saṁvattati.	39	
PA_an_8:39.3.3_0	Pañcimāni, bhikkhave, dānāni mahādānāni aggaññāni rattaññāni vaṁsaññāni porāṇāni	39	
PA_an_8:39.3.3_1	asaṅkiṇṇāni asaṅkiṇṇapubbāni, na saṅkiyanti na saṅkiyissanti, appaṭikuṭṭhāni samaṇehi brāhmaṇehi viññūhi.	39	
PA_an_8:39.3.4	Katamāni pañca?	39	
PA_an_8:39.3.5	Idha, bhikkhave, ariyasāvako pāṇātipātaṁ pahāya pāṇātipātā paṭivirato hoti.	39	
PA_an_8:39.3.6	Pāṇātipātā paṭivirato, bhikkhave, ariyasāvako aparimāṇānaṁ sattānaṁ abhayaṁ deti, averaṁ deti, abyābajjhaṁ deti.	39	
PA_an_8:39.3.7	Aparimāṇānaṁ sattānaṁ abhayaṁ datvā averaṁ datvā abyābajjhaṁ datvā aparimāṇassa abhayassa averassa abyābajjhassa bhāgī hoti.	39	
PA_an_8:39.3.8	Idaṁ, bhikkhave, paṭhamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkiyati na saṅkiyissati, appaṭikuṭṭhaṁ samaṇehi brāhmaṇehi viññūhi.	39	
PA_an_8:39.3.9	Ayaṁ, bhikkhave, catuttho puññābhisando kusalābhisando sukhassāhāro sovaggiko sukhavipāko saggasaṁvattaniko, iṭṭhāya kantāya manāpāya hitāya sukhāya saṁvattati.	39	
PA_an_8:39.4.1	Puna caparaṁ, bhikkhave, ariyasāvako adinnādānaṁ pahāya adinnādānā paṭivirato hoti …pe…	39	
PA_an_8:39.5.1	kāmesumicchācāraṁ pahāya kāmesumicchācārā paṭivirato hoti …pe…	39	
PA_an_8:39.6.1	musāvādaṁ pahāya musāvādā paṭivirato hoti …pe…	39	
PA_an_8:39.7.1	surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato hoti.	39	
PA_an_8:39.7.2	Surāmerayamajjapamādaṭṭhānā paṭivirato, bhikkhave, ariyasāvako aparimāṇānaṁ sattānaṁ abhayaṁ deti averaṁ deti abyābajjhaṁ deti.	39	
PA_an_8:39.7.3	Aparimāṇānaṁ sattānaṁ abhayaṁ datvā averaṁ datvā abyābajjhaṁ datvā, aparimāṇassa abhayassa averassa abyābajjhassa bhāgī hoti.	39	
PA_an_8:39.7.4	Idaṁ, bhikkhave, pañcamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ, na saṅkiyati na saṅkiyissati, appaṭikuṭṭhaṁ samaṇehi brāhmaṇehi viññūhi.	39	
PA_an_8:39.7.5	Ayaṁ kho, bhikkhave, aṭṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko, iṭṭhāya kantāya manāpāya hitāya sukhāya saṁvattati.	39	
PA_an_8:39.8.1	Ime kho, bhikkhave, aṭṭha puññābhisandā kusalābhisandā sukhassāhārā sovaggikā sukhavipākā saggasaṁvattanikā, iṭṭhāya kantāya manāpāya hitāya sukhāya saṁvattantī”ti.	39	
PA_an_8:39.8.2	Navamaṁ.	39	
PA_an_8:40.0.1	Aṅguttara Nikāya 8.40	40	
PA_an_8:40.0.2	4. Dānavagga	40	
PA_an_8:40.0.3	Duccaritavipākasutta	40	
PA_an_8:40.1.1	“Pāṇātipāto, bhikkhave, āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.	40	
PA_an_8:40.1.2	Yo sabbalahuso pāṇātipātassa vipāko, manussabhūtassa appāyukasaṁvattaniko hoti.	40	
PA_an_8:40.2.1	Adinnādānaṁ, bhikkhave, āsevitaṁ bhāvitaṁ bahulīkataṁ nirayasaṁvattanikaṁ tiracchānayonisaṁvattanikaṁ pettivisayasaṁvattanikaṁ.	40	
PA_an_8:40.2.2	Yo sabbalahuso adinnādānassa vipāko, manussabhūtassa bhogabyasanasaṁvattaniko hoti.	40	
PA_an_8:40.3.1	Kāmesumicchācāro, bhikkhave, āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.	40	
PA_an_8:40.3.2	Yo sabbalahuso kāmesumicchācārassa vipāko, manussabhūtassa sapattaverasaṁvattaniko hoti.	40	
PA_an_8:40.4.1	Musāvādo, bhikkhave, āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.	40	
PA_an_8:40.4.2	Yo sabbalahuso musāvādassa vipāko, manussabhūtassa abhūtabbhakkhānasaṁvattaniko hoti.	40	
PA_an_8:40.5.1	Pisuṇā, bhikkhave, vācā āsevitā bhāvitā bahulīkatā nirayasaṁvattanikā tiracchānayonisaṁvattanikā pettivisayasaṁvattanikā.	40	
PA_an_8:40.5.2	Yo sabbalahuso pisuṇāya vācāya vipāko, manussabhūtassa mittehi bhedanasaṁvattaniko hoti.	40	
PA_an_8:40.6.1	Pharusā, bhikkhave, vācā āsevitā bhāvitā bahulīkatā nirayasaṁvattanikā tiracchānayonisaṁvattanikā pettivisayasaṁvattanikā.	40	
PA_an_8:40.6.2	Yo sabbalahuso pharusāya vācāya vipāko, manussabhūtassa amanāpasaddasaṁvattaniko hoti.	40	
PA_an_8:40.7.1	Samphappalāpo, bhikkhave, āsevito bhāvito bahulīkato nirayasaṁvattaniko tiracchānayonisaṁvattaniko pettivisayasaṁvattaniko.	40	
PA_an_8:40.7.2	Yo sabbalahuso samphappalāpassa vipāko, manussabhūtassa anādeyyavācāsaṁvattaniko hoti.	40	
PA_an_8:40.8.1	Surāmerayapānaṁ, bhikkhave, āsevitaṁ bhāvitaṁ bahulīkataṁ nirayasaṁvattanikaṁ tiracchānayonisaṁvattanikaṁ pettivisayasaṁvattanikaṁ.	40	
PA_an_8:40.8.2	Yo sabbalahuso surāmerayapānassa vipāko, manussabhūtassa ummattakasaṁvattaniko hotī”ti.	40	
PA_an_8:40.8.3	Dasamaṁ.	40	
PA_an_8:40.8.4	Dānavaggo catuttho.	40	
PA_an_8:40.9.0	Tassuddānaṁ	40	
PA_an_8:40.9.1	Dve dānāni vatthuñca,	40	
PA_an_8:40.9.2	khettaṁ dānūpapattiyo;	40	
PA_an_8:40.9.3	Kiriyaṁ dve sappurisā,	40	
PA_an_8:40.9.4	abhisando vipāko cāti.	40	
PA_an_8:41.0.1	Aṅguttara Nikāya 8.41	41	
PA_an_8:41.0.2	5. Uposathavagga	41	
PA_an_8:41.0.3	Saṅkhittūposathasutta	41	
PA_an_8:41.1.1	Evaṁ me sutaṁ—	41	
PA_an_8:41.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	41	
PA_an_8:41.1.3	Tatra kho bhagavā bhikkhū āmantesi:	41	
PA_an_8:41.1.4	“bhikkhavo”ti.	41	
PA_an_8:41.1.5	“Bhadante”ti te bhikkhū bhagavato paccassosuṁ.	41	
PA_an_8:41.1.6	Bhagavā etadavoca:	41	
PA_an_8:41.2.1	“Aṭṭhaṅgasamannāgato, bhikkhave, uposatho upavuttho mahapphalo hoti mahānisaṁso mahājutiko mahāvipphāro.	41	
PA_an_8:41.2.2	Kathaṁ upavuttho ca, bhikkhave, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?	41	
PA_an_8:41.2.3	Idha, bhikkhave, ariyasāvako iti paṭisañcikkhati:	41	
PA_an_8:41.2.4	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā, sabbapāṇabhūtahitānukampino viharanti.	41	
PA_an_8:41.2.5	Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno, sabbapāṇabhūtahitānukampī viharāmi.	41	
PA_an_8:41.2.6	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.2.7	Iminā paṭhamena aṅgena samannāgato hoti.	41	
PA_an_8:41.3.1	‘Yāvajīvaṁ arahanto adinnādānaṁ pahāya adinnādānā paṭiviratā dinnādāyī dinnapāṭikaṅkhī, athenena sucibhūtena attanā viharanti.	41	
PA_an_8:41.3.2	Ahampajja imañca rattiṁ imañca divasaṁ adinnādānaṁ pahāya adinnādānā paṭivirato dinnādāyī dinnapāṭikaṅkhī, athenena sucibhūtena attanā viharāmi.	41	
PA_an_8:41.3.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.3.4	Iminā dutiyena aṅgena samannāgato hoti.	41	
PA_an_8:41.4.1	‘Yāvajīvaṁ arahanto abrahmacariyaṁ pahāya brahmacārino ārācārino viratā methunā gāmadhammā.	41	
PA_an_8:41.4.2	Ahampajja imañca rattiṁ imañca divasaṁ abrahmacariyaṁ pahāya brahmacārī ārācārī virato methunā gāmadhammā.	41	
PA_an_8:41.4.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.4.4	Iminā tatiyena aṅgena samannāgato hoti.	41	
PA_an_8:41.5.1	‘Yāvajīvaṁ arahanto musāvādaṁ pahāya musāvādā paṭiviratā saccavādino saccasandhā thetā paccayikā avisaṁvādako lokassa.	41	
PA_an_8:41.5.2	Ahampajja imañca rattiṁ imañca divasaṁ musāvādaṁ pahāya musāvādā paṭivirato saccavādī saccasandho theto paccayiko avisaṁvādako lokassa.	41	
PA_an_8:41.5.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.5.4	Iminā catutthena aṅgena samannāgato hoti.	41	
PA_an_8:41.6.1	‘Yāvajīvaṁ arahanto surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratā.	41	
PA_an_8:41.6.2	Ahampajja imañca rattiṁ imañca divasaṁ surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato.	41	
PA_an_8:41.6.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.6.4	Iminā pañcamena aṅgena samannāgato hoti.	41	
PA_an_8:41.7.1	‘Yāvajīvaṁ arahanto ekabhattikā rattūparatā viratā vikālabhojanā.	41	
PA_an_8:41.7.2	Ahampajja imañca rattiṁ imañca divasaṁ ekabhattiko rattūparato virato vikālabhojanā.	41	
PA_an_8:41.7.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.7.4	Iminā chaṭṭhena aṅgena samannāgato hoti.	41	
PA_an_8:41.8.1_0	‘Yāvajīvaṁ arahanto naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānaṁ	41	
PA_an_8:41.8.1_1	pahāya naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭiviratā.	41	
PA_an_8:41.8.2_0	Ahampajja imañca rattiṁ imañca divasaṁ naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānaṁ	41	
PA_an_8:41.8.2_1	pahāya naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭivirato.	41	
PA_an_8:41.8.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.8.4	Iminā sattamena aṅgena samannāgato hoti.	41	
PA_an_8:41.9.1	‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.	41	
PA_an_8:41.9.2	Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.	41	
PA_an_8:41.9.3	Imināpaṅgena arahataṁ anukaromi, uposatho ca me upavuttho bhavissatī’ti.	41	
PA_an_8:41.9.4	Iminā aṭṭhamena aṅgena samannāgato hoti.	41	
PA_an_8:41.10.1	Evaṁ upavuttho kho, bhikkhave, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro”ti.	41	
PA_an_8:41.10.2	Paṭhamaṁ.	41	
PA_an_8:42.0.1	Aṅguttara Nikāya 8.42	42	
PA_an_8:42.0.2	5. Uposathavagga	42	
PA_an_8:42.0.3	Vitthatūposathasutta	42	
PA_an_8:42.1.1	“Aṭṭhaṅgasamannāgato, bhikkhave, uposatho upavuttho mahapphalo hoti mahānisaṁso mahājutiko mahāvipphāro.	42	
PA_an_8:42.1.2	Kathaṁ upavuttho ca, bhikkhave, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?	42	
PA_an_8:42.1.3	Idha, bhikkhave, ariyasāvako iti paṭisañcikkhati:	42	
PA_an_8:42.1.4	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā, sabbapāṇabhūtahitānukampino viharanti.	42	
PA_an_8:42.1.5	Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno, sabbapāṇabhūtahitānukampī viharāmi.	42	
PA_an_8:42.1.6	Imināpaṅgena arahataṁ anukaromi, uposatho ca me upavuttho bhavissatī’ti.	42	
PA_an_8:42.1.7	Iminā paṭhamena aṅgena samannāgato hoti …pe….	42	
PA_an_8:42.2.1	‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.	42	
PA_an_8:42.2.2	Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.	42	
PA_an_8:42.2.3	Imināpaṅgena arahataṁ anukaromi, uposatho ca me upavuttho bhavissatī’ti.	42	
PA_an_8:42.2.4	Iminā aṭṭhamena aṅgena samannāgato hoti.	42	
PA_an_8:42.2.5	Evaṁ upavuttho kho, bhikkhave, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.	42	
PA_an_8:42.3.1	Kīvamahapphalo hoti kīvamahānisaṁso kīvamahājutiko kīvamahāvipphāro?	42	
PA_an_8:42.3.2	Seyyathāpi, bhikkhave, yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya, seyyathidaṁ—	42	
PA_an_8:42.3.3_0	aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ	42	
PA_an_8:42.3.3_1	macchānaṁ sūrasenānaṁ assakānaṁ avantīnaṁ gandhārānaṁ kambojānaṁ, aṭṭhaṅgasamannāgatassa	42	
PA_an_8:42.3.3_2	uposathassa etaṁ kalaṁ nāgghati soḷasiṁ.	42	
PA_an_8:42.3.4	Taṁ kissa hetu?	42	
PA_an_8:42.3.5	Kapaṇaṁ, bhikkhave, mānusakaṁ rajjaṁ dibbaṁ sukhaṁ upanidhāya.	42	
PA_an_8:42.4.1	Yāni, bhikkhave, mānusakāni paññāsa vassāni, cātumahārājikānaṁ devānaṁ eso eko rattindivo.	42	
PA_an_8:42.4.2	Tāya rattiyā tiṁsarattiyo māso.	42	
PA_an_8:42.4.3	Tena māsena dvādasamāsiyo saṁvaccharo.	42	
PA_an_8:42.4.4	Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.	42	
PA_an_8:42.4.5_0	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ	42	
PA_an_8:42.4.5_1	uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyya.	42	
PA_an_8:42.4.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.4.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	42	
PA_an_8:42.5.1	Yāni, bhikkhave, mānusakāni vassasatāni, tāvatiṁsānaṁ devānaṁ eso eko rattindivo.	42	
PA_an_8:42.5.2	Tāya rattiyā tiṁsarattiyo māso.	42	
PA_an_8:42.5.3	Tena māsena dvādasamāsiyo saṁvaccharo.	42	
PA_an_8:42.5.4	Tena saṁvaccharena dibbaṁ vassasahassaṁ tāvatiṁsānaṁ devānaṁ āyuppamāṇaṁ.	42	
PA_an_8:42.5.5_0	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ	42	
PA_an_8:42.5.5_1	uposathaṁ upavasitvā kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjeyya.	42	
PA_an_8:42.5.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.5.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	42	
PA_an_8:42.6.1	Yāni, bhikkhave, mānusakāni dve vassasatāni, yāmānaṁ devānaṁ eso eko rattindivo.	42	
PA_an_8:42.6.2	Tāya rattiyā tiṁsarattiyo māso.	42	
PA_an_8:42.6.3	Tena māsena dvādasamāsiyo saṁvaccharo.	42	
PA_an_8:42.6.4	Tena saṁvaccharena dibbāni dve vassasahassāni yāmānaṁ devānaṁ āyuppamāṇaṁ.	42	
PA_an_8:42.6.5	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā yāmānaṁ devānaṁ sahabyataṁ upapajjeyya.	42	
PA_an_8:42.6.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.6.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	42	
PA_an_8:42.7.1	Yāni, bhikkhave, mānusakāni cattāri vassasatāni, tusitānaṁ devānaṁ eso eko rattindivo.	42	
PA_an_8:42.7.2	Tāya rattiyā tiṁsarattiyo māso.	42	
PA_an_8:42.7.3	Tena māsena dvādasamāsiyo saṁvaccharo.	42	
PA_an_8:42.7.4	Tena saṁvaccharena dibbāni cattāri vassasahassāni tusitānaṁ devānaṁ āyuppamāṇaṁ.	42	
PA_an_8:42.7.5_0	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ	42	
PA_an_8:42.7.5_1	uposathaṁ upavasitvā kāyassa bhedā paraṁ maraṇā tusitānaṁ devānaṁ sahabyataṁ upapajjeyya.	42	
PA_an_8:42.7.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.7.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	42	
PA_an_8:42.8.1	Yāni, bhikkhave, mānusakāni aṭṭha vassasatāni, nimmānaratīnaṁ devānaṁ eso eko rattindivo.	42	
PA_an_8:42.8.2	Tāya rattiyā tiṁsarattiyo māso.	42	
PA_an_8:42.8.3	Tena māsena dvādasamāsiyo saṁvaccharo.	42	
PA_an_8:42.8.4	Tena saṁvaccharena dibbāni aṭṭha vassasahassāni nimmānaratīnaṁ devānaṁ āyuppamāṇaṁ.	42	
PA_an_8:42.8.5_0	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ	42	
PA_an_8:42.8.5_1	uposathaṁ upavasitvā kāyassa bhedā paraṁ maraṇā nimmānaratīnaṁ devānaṁ sahabyataṁ upapajjeyya.	42	
PA_an_8:42.8.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.8.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	42	
PA_an_8:42.9.1	Yāni, bhikkhave, mānusakāni soḷasa vassasatāni, paranimmitavasavattīnaṁ devānaṁ eso eko rattindivo.	42	
PA_an_8:42.9.2	Tāya rattiyā tiṁsarattiyo māso.	42	
PA_an_8:42.9.3	Tena māsena dvādasamāsiyo saṁvaccharo.	42	
PA_an_8:42.9.4	Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.	42	
PA_an_8:42.9.5_0	Ṭhānaṁ kho panetaṁ, bhikkhave, vijjati yaṁ idhekacco itthī vā puriso vā aṭṭhaṅgasamannāgataṁ	42	
PA_an_8:42.9.5_1	uposathaṁ upavasitvā kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyya.	42	
PA_an_8:42.9.6	Idaṁ kho panetaṁ, bhikkhave, sandhāya bhāsitaṁ:	42	
PA_an_8:42.9.7	‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.	42	
PA_an_8:42.10.1	Pāṇaṁ na haññe na cadinnamādiye,	42	
PA_an_8:42.10.2	Musā na bhāse na ca majjapo siyā;	42	
PA_an_8:42.10.3	Abrahmacariyā virameyya methunā,	42	
PA_an_8:42.10.4	Rattiṁ na bhuñjeyya vikālabhojanaṁ.	42	
PA_an_8:42.11.1	Mālaṁ na dhāre na ca gandhamācare,	42	
PA_an_8:42.11.2	Mañce chamāyaṁ va sayetha santhate;	42	
PA_an_8:42.11.3	Etañhi aṭṭhaṅgikamāhuposathaṁ,	42	
PA_an_8:42.11.4	Buddhena dukkhantagunā pakāsitaṁ.	42	
PA_an_8:42.12.1	Cando ca suriyo ca ubho sudassanā,	42	
PA_an_8:42.12.2	Obhāsayaṁ anupariyanti yāvatā;	42	
PA_an_8:42.12.3	Tamonudā te pana antalikkhagā,	42	
PA_an_8:42.12.4	Nabhe pabhāsanti disāvirocanā.	42	
PA_an_8:42.13.1	Etasmiṁ yaṁ vijjati antare dhanaṁ,	42	
PA_an_8:42.13.2	Muttā maṇi veḷuriyañca bhaddakaṁ;	42	
PA_an_8:42.13.3	Siṅgīsuvaṇṇaṁ atha vāpi kañcanaṁ,	42	
PA_an_8:42.13.4	Yaṁ jātarūpaṁ haṭakanti vuccati.	42	
PA_an_8:42.14.1	Aṭṭhaṅgupetassa uposathassa,	42	
PA_an_8:42.14.2	Kalampi te nānubhavanti soḷasiṁ;	42	
PA_an_8:42.14.3	Candappabhā tāragaṇā ca sabbe.	42	
PA_an_8:42.15.1	Tasmā hi nārī ca naro ca sīlavā,	42	
PA_an_8:42.15.2	Aṭṭhaṅgupetaṁ upavassuposathaṁ;	42	
PA_an_8:42.15.3	Puññāni katvāna sukhudrayāni,	42	
PA_an_8:42.15.4	Aninditā saggamupenti ṭhānan”ti.	42	
PA_an_8:42.15.5	Dutiyaṁ.	42	
PA_an_8:43.0.1	Aṅguttara Nikāya 8.43	43	
PA_an_8:43.0.2	5. Uposathavagga	43	
PA_an_8:43.0.3	Visākhāsutta	43	
PA_an_8:43.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	43	
PA_an_8:43.1.2	Atha kho visākhā migāramātā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho visākhaṁ migāramātaraṁ bhagavā etadavoca:	43	
PA_an_8:43.1.3	“aṭṭhaṅgasamannāgato kho, visākhe, uposatho upavuttho mahapphalo hoti mahānisaṁso mahājutiko mahāvipphāro.	43	
PA_an_8:43.1.4	Kathaṁ upavuttho ca, visākhe, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?	43	
PA_an_8:43.1.5	Idha, visākhe, ariyasāvako iti paṭisañcikkhati:	43	
PA_an_8:43.1.6	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā, sabbapāṇabhūtahitānukampino viharanti.	43	
PA_an_8:43.1.7	Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno, sabbapāṇabhūtahitānukampī viharāmi.	43	
PA_an_8:43.1.8	Imināpaṅgena arahataṁ anukaromi, uposatho ca me upavuttho bhavissatī’ti.	43	
PA_an_8:43.1.9	Iminā paṭhamena aṅgena samannāgato hoti …pe….	43	
PA_an_8:43.2.1	‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.	43	
PA_an_8:43.2.2	Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.	43	
PA_an_8:43.2.3	Imināpaṅgena arahataṁ anukaromi, uposatho ca me upavuttho bhavissatī’ti.	43	
PA_an_8:43.2.4	Iminā aṭṭhamena aṅgena samannāgato hoti.	43	
PA_an_8:43.2.5	Evaṁ upavuttho kho, visākhe, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.	43	
PA_an_8:43.3.1	Kīvamahapphalo hoti, kīvamahānisaṁso, kīvamahājutiko, kīvamahāvipphāro?	43	
PA_an_8:43.3.2	Seyyathāpi, visākhe, yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya, seyyathidaṁ—	43	
PA_an_8:43.3.3_0	aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ	43	
PA_an_8:43.3.3_1	macchānaṁ sūrasenānaṁ assakānaṁ avantīnaṁ gandhārānaṁ kambojānaṁ, aṭṭhaṅgasamannāgatassa	43	
PA_an_8:43.3.3_2	uposathassa etaṁ kalaṁ nāgghati soḷasiṁ.	43	
PA_an_8:43.3.4	Taṁ kissa hetu?	43	
PA_an_8:43.3.5	Kapaṇaṁ, visākhe, mānusakaṁ rajjaṁ dibbaṁ sukhaṁ upanidhāya.	43	
PA_an_8:43.4.1	Yāni, visākhe, mānusakāni paññāsa vassāni, cātumahārājikānaṁ devānaṁ eso eko rattindivo.	43	
PA_an_8:43.4.2	Tāya rattiyā tiṁsarattiyo māso.	43	
PA_an_8:43.4.3	Tena māsena dvādasamāsiyo saṁvaccharo.	43	
PA_an_8:43.4.4	Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.	43	
PA_an_8:43.4.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	43	
PA_an_8:43.4.5_1	uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyya.	43	
PA_an_8:43.4.6	Idaṁ kho panetaṁ, visākhe, sandhāya bhāsitaṁ:	43	
PA_an_8:43.4.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	43	
PA_an_8:43.5.1	Yaṁ, visākhe, mānusakaṁ vassasataṁ, tāvatiṁsānaṁ devānaṁ eso eko rattindivo.	43	
PA_an_8:43.5.2	Tāya rattiyā tiṁsarattiyo māso.	43	
PA_an_8:43.5.3	Tena māsena dvādasamāsiyo saṁvaccharo.	43	
PA_an_8:43.5.4	Tena saṁvaccharena vassasahassaṁ tāvatiṁsānaṁ devānaṁ āyuppamāṇaṁ.	43	
PA_an_8:43.5.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	43	
PA_an_8:43.5.5_1	uposathaṁ upavasitvā kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjeyya.	43	
PA_an_8:43.5.6	Idaṁ kho panetaṁ, visākhe, sandhāya bhāsitaṁ:	43	
PA_an_8:43.5.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	43	
PA_an_8:43.6.1	Yāni, visākhe, mānusakāni dve vassasatāni …pe…	43	
PA_an_8:43.6.2	cattāri vassasatāni …pe…	43	
PA_an_8:43.6.3	aṭṭha vassasatāni …pe…	43	
PA_an_8:43.6.4	soḷasa vassasatāni paranimmitavasavattīnaṁ devānaṁ eso eko rattindivo.	43	
PA_an_8:43.6.5	Tāya rattiyā tiṁsarattiyo māso.	43	
PA_an_8:43.6.6	Tena māsena dvādasamāsiyo saṁvaccharo.	43	
PA_an_8:43.6.7	Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.	43	
PA_an_8:43.6.8_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	43	
PA_an_8:43.6.8_1	uposathaṁ upavasitvā kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyya.	43	
PA_an_8:43.6.9	Idaṁ kho panetaṁ, visākhe, sandhāya bhāsitaṁ:	43	
PA_an_8:43.6.10	‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.	43	
PA_an_8:43.7.1	Pāṇaṁ na haññe na cadinnamādiye,	43	
PA_an_8:43.7.2	Musā na bhāse na ca majjapo siyā;	43	
PA_an_8:43.7.3	Abrahmacariyā virameyya methunā,	43	
PA_an_8:43.7.4	Rattiṁ na bhuñjeyya vikālabhojanaṁ.	43	
PA_an_8:43.8.1	Mālaṁ na dhāre na ca gandhamācare,	43	
PA_an_8:43.8.2	Mañce chamāyaṁ va sayetha santhate;	43	
PA_an_8:43.8.3	Etañhi aṭṭhaṅgikamāhuposathaṁ,	43	
PA_an_8:43.8.4	Buddhena dukkhantagunā pakāsitaṁ.	43	
PA_an_8:43.9.1	Cando ca suriyo ca ubho sudassanā,	43	
PA_an_8:43.9.2	Obhāsayaṁ anupariyanti yāvatā;	43	
PA_an_8:43.9.3	Tamonudā te pana antalikkhagā,	43	
PA_an_8:43.9.4	Nabhe pabhāsanti disāvirocanā.	43	
PA_an_8:43.10.1	Etasmiṁ yaṁ vijjati antare dhanaṁ,	43	
PA_an_8:43.10.2	Muttā maṇi veḷuriyañca bhaddakaṁ;	43	
PA_an_8:43.10.3	Siṅgīsuvaṇṇaṁ atha vāpi kañcanaṁ,	43	
PA_an_8:43.10.4	Yaṁ jātarūpaṁ haṭakanti vuccati.	43	
PA_an_8:43.11.1	Aṭṭhaṅgupetassa uposathassa,	43	
PA_an_8:43.11.2	Kalampi te nānubhavanti soḷasiṁ;	43	
PA_an_8:43.11.3	Candappabhā tāragaṇā ca sabbe.	43	
PA_an_8:43.12.1	Tasmā hi nārī ca naro ca sīlavā,	43	
PA_an_8:43.12.2	Aṭṭhaṅgupetaṁ upavassuposathaṁ;	43	
PA_an_8:43.12.3	Puññāni katvāna sukhudrayāni,	43	
PA_an_8:43.12.4	Aninditā saggamupenti ṭhānan”ti.	43	
PA_an_8:43.12.5	Tatiyaṁ.	43	
PA_an_8:44.0.1	Aṅguttara Nikāya 8.44	44	
PA_an_8:44.0.2	5. Uposathavagga	44	
PA_an_8:44.0.3	Vāseṭṭhasutta	44	
PA_an_8:44.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	44	
PA_an_8:44.1.2	Atha kho vāseṭṭho upāsako yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho vāseṭṭhaṁ upāsakaṁ bhagavā etadavoca:	44	
PA_an_8:44.1.3	“aṭṭhaṅgasamannāgato, vāseṭṭha, uposatho upavuttho mahapphalo hoti …pe…	44	
PA_an_8:44.1.4	aninditā saggamupenti ṭhānan”ti.	44	
PA_an_8:44.2.1	Evaṁ vutte, vāseṭṭho upāsako bhagavantaṁ etadavoca:	44	
PA_an_8:44.2.2	“piyā me, bhante, ñātisālohitā aṭṭhaṅgasamannāgataṁ uposathaṁ upavaseyyuṁ, piyānampi me assa ñātisālohitānaṁ dīgharattaṁ hitāya sukhāya.	44	
PA_an_8:44.2.3_0	Sabbe cepi, bhante, khattiyā aṭṭhaṅgasamannāgataṁ uposathaṁ upavaseyyuṁ, sabbesampissa	44	
PA_an_8:44.2.3_1	khattiyānaṁ dīgharattaṁ hitāya sukhāya. Sabbe cepi, bhante, brāhmaṇā …pe… vessā …	44	
PA_an_8:44.2.3_2	suddā aṭṭhaṅgasamannāgataṁ uposathaṁ upavaseyyuṁ, sabbesampissa suddānaṁ dīgharattaṁ hitāya sukhāyā”ti.	44	
PA_an_8:44.3.1	“Evametaṁ, vāseṭṭha, evametaṁ, vāseṭṭha.	44	
PA_an_8:44.3.2_0	Sabbe cepi, vāseṭṭha, khattiyā aṭṭhaṅgasamannāgataṁ uposathaṁ upavaseyyuṁ, sabbesampissa	44	
PA_an_8:44.3.2_1	khattiyānaṁ dīgharattaṁ hitāya sukhāya. Sabbe cepi, vāseṭṭha, brāhmaṇā …pe… vessā	44	
PA_an_8:44.3.2_2	… suddā aṭṭhaṅgasamannāgataṁ uposathaṁ upavaseyyuṁ, sabbesampissa suddānaṁ dīgharattaṁ hitāya sukhāya.	44	
PA_an_8:44.3.3_0	Sadevako cepi, vāseṭṭha, loko samārako sabrahmako sassamaṇabrāhmaṇī pajā sadevamanussā	44	
PA_an_8:44.3.3_1	aṭṭhaṅgasamannāgataṁ uposathaṁ upavaseyyuṁ, sadevakassapissa lokassa samārakassa	44	
PA_an_8:44.3.3_2	sabrahmakassa sassamaṇabrāhmaṇiyā pajāya sadevamanussāya dīgharattaṁ hitāya sukhāya.	44	
PA_an_8:44.3.4	Ime cepi, vāseṭṭha, mahāsālā aṭṭhaṅgasamannāgataṁ uposathaṁ upavaseyyuṁ, imesampissa mahāsālānaṁ dīgharattaṁ hitāya sukhāya (…).	44	
PA_an_8:44.3.5	Ko pana vādo manussabhūtassā”ti.	44	
PA_an_8:44.3.6	Catutthaṁ.	44	
PA_an_8:45.0.1	Aṅguttara Nikāya 8.45	45	
PA_an_8:45.0.2	5. Uposathavagga	45	
PA_an_8:45.0.3	Bojjhasutta	45	
PA_an_8:45.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	45	
PA_an_8:45.1.2	Atha kho bojjhā upāsikā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho bojjhaṁ upāsikaṁ bhagavā etadavoca:	45	
PA_an_8:45.2.1	“Aṭṭhaṅgasamannāgato, bojjhe, uposatho upavuttho mahapphalo hoti mahānisaṁso mahājutiko mahāvipphāro.	45	
PA_an_8:45.2.2	Kathaṁ upavuttho ca, bojjhe, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro?	45	
PA_an_8:45.2.3	Idha, bojjhe, ariyasāvako iti paṭisañcikkhati:	45	
PA_an_8:45.2.4	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampino viharanti.	45	
PA_an_8:45.2.5	Ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno, sabbapāṇabhūtahitānukampī viharāmi.	45	
PA_an_8:45.2.6	Imināpaṅgena arahataṁ anukaromi, uposatho ca me upavuttho bhavissatī’ti.	45	
PA_an_8:45.2.7	Iminā paṭhamena aṅgena samannāgato hoti …pe….	45	
PA_an_8:45.3.1	‘Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti—mañcake vā tiṇasanthārake vā.	45	
PA_an_8:45.3.2	Ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi—mañcake vā tiṇasanthārake vā.	45	
PA_an_8:45.3.3	Imināpaṅgena arahataṁ anukaromi, uposatho ca me upavuttho bhavissatī’ti.	45	
PA_an_8:45.3.4	Iminā aṭṭhamena aṅgena samannāgato hoti.	45	
PA_an_8:45.3.5	Evaṁ upavuttho kho, bojjhe, aṭṭhaṅgasamannāgato uposatho mahapphalo hoti mahānisaṁso mahājutiko mahāvipphāro.	45	
PA_an_8:45.4.1	Kīvamahapphalo hoti, kīvamahānisaṁso, kīvamahājutiko, kīvamahāvipphāro?	45	
PA_an_8:45.4.2	Seyyathāpi, bojjhe, yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya, seyyathidaṁ—	45	
PA_an_8:45.4.3_0	aṅgānaṁ magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṅgānaṁ kurūnaṁ pañcālānaṁ	45	
PA_an_8:45.4.3_1	macchānaṁ sūrasenānaṁ assakānaṁ avantīnaṁ gandhārānaṁ kambojānaṁ, aṭṭhaṅgasamannāgatassa	45	
PA_an_8:45.4.3_2	uposathassa etaṁ kalaṁ nāgghati soḷasiṁ.	45	
PA_an_8:45.4.4	Taṁ kissa hetu?	45	
PA_an_8:45.4.5	Kapaṇaṁ, bojjhe, mānusakaṁ rajjaṁ dibbaṁ sukhaṁ upanidhāya.	45	
PA_an_8:45.5.1	Yāni, bojjhe, mānusakāni paññāsa vassāni, cātumahārājikānaṁ devānaṁ eso eko rattindivo.	45	
PA_an_8:45.5.2	Tāya rattiyā tiṁsarattiyo māso.	45	
PA_an_8:45.5.3	Tena māsena dvādasamāsiyo saṁvaccharo.	45	
PA_an_8:45.5.4	Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.	45	
PA_an_8:45.5.5_0	Ṭhānaṁ kho panetaṁ, bojjhe, vijjati yaṁ idhekacco itthī vā puriso vā aṭṭhaṅgasamannāgataṁ	45	
PA_an_8:45.5.5_1	uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyya.	45	
PA_an_8:45.5.6	Idaṁ kho panetaṁ, bojjhe, sandhāya bhāsitaṁ:	45	
PA_an_8:45.5.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	45	
PA_an_8:45.6.1	Yaṁ, bojjhe, mānusakaṁ vassasataṁ …pe…	45	
PA_an_8:45.6.2	tāni, bojjhe, mānusakāni dve vassasatāni …pe…	45	
PA_an_8:45.6.3	cattāri vassasatāni …pe…	45	
PA_an_8:45.6.4	aṭṭha vassasatāni …pe…	45	
PA_an_8:45.6.5	soḷasa vassasatāni paranimmitavasavattīnaṁ devānaṁ eso eko rattindivo.	45	
PA_an_8:45.6.6	Tāya rattiyā tiṁsarattiyo māso.	45	
PA_an_8:45.6.7	Tena māsena dvādasamāsiyo saṁvaccharo.	45	
PA_an_8:45.6.8	Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.	45	
PA_an_8:45.6.9_0	Ṭhānaṁ kho panetaṁ, bojjhe, vijjati yaṁ idhekacco itthī vā puriso vā aṭṭhaṅgasamannāgataṁ	45	
PA_an_8:45.6.9_1	uposathaṁ upavasitvā kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyya.	45	
PA_an_8:45.6.10	Idaṁ kho panetaṁ, bojjhe, sandhāya bhāsitaṁ:	45	
PA_an_8:45.6.11	‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.	45	
PA_an_8:45.7.1	Pāṇaṁ na haññe na cadinnamādiye,	45	
PA_an_8:45.7.2	Musā na bhāse na ca majjapo siyā;	45	
PA_an_8:45.7.3	Abrahmacariyā virameyya methunā,	45	
PA_an_8:45.7.4	Rattiṁ na bhuñjeyya vikālabhojanaṁ.	45	
PA_an_8:45.8.1	Mālaṁ na dhāre na ca gandhamācare,	45	
PA_an_8:45.8.2	Mañce chamāyaṁ va sayetha santhate;	45	
PA_an_8:45.8.3	Etañhi aṭṭhaṅgikamāhuposathaṁ,	45	
PA_an_8:45.8.4	Buddhena dukkhantagunā pakāsitaṁ.	45	
PA_an_8:45.9.1	Cando ca suriyo ca ubho sudassanā,	45	
PA_an_8:45.9.2	Obhāsayaṁ anupariyanti yāvatā;	45	
PA_an_8:45.9.3	Tamonudā te pana antalikkhagā,	45	
PA_an_8:45.9.4	Nabhe pabhāsanti disāvirocanā.	45	
PA_an_8:45.10.1	Etasmiṁ yaṁ vijjati antare dhanaṁ,	45	
PA_an_8:45.10.2	Muttā maṇi veḷuriyañca bhaddakaṁ;	45	
PA_an_8:45.10.3	Siṅgīsuvaṇṇaṁ atha vāpi kañcanaṁ,	45	
PA_an_8:45.10.4	Yaṁ jātarūpaṁ haṭakanti vuccati.	45	
PA_an_8:45.11.1	Aṭṭhaṅgupetassa uposathassa,	45	
PA_an_8:45.11.2	Kalampi te nānubhavanti soḷasiṁ;	45	
PA_an_8:45.11.3	Candappabhā tāragaṇā ca sabbe.	45	
PA_an_8:45.12.1	Tasmā hi nārī ca naro ca sīlavā,	45	
PA_an_8:45.12.2	Aṭṭhaṅgupetaṁ upavassuposathaṁ;	45	
PA_an_8:45.12.3	Puññāni katvāna sukhudrayāni,	45	
PA_an_8:45.12.4	Aninditā saggamupenti ṭhānan”ti.	45	
PA_an_8:45.12.5	Pañcamaṁ.	45	
PA_an_8:46.0.1	Aṅguttara Nikāya 8.46	46	
PA_an_8:46.0.2	5. Uposathavagga	46	
PA_an_8:46.0.3	Anuruddhasutta	46	
PA_an_8:46.1.1	Ekaṁ samayaṁ bhagavā kosambiyaṁ viharati ghositārāme.	46	
PA_an_8:46.1.2	Tena kho pana samayena āyasmā anuruddho divāvihāraṁ gato hoti paṭisallīno.	46	
PA_an_8:46.1.3_0	Atha kho sambahulā manāpakāyikā devatā yenāyasmā anuruddho tenupasaṅkamiṁsu; upasaṅkamitvā	46	
PA_an_8:46.1.3_1	āyasmantaṁ anuruddhaṁ abhivādetvā ekamantaṁ aṭṭhaṁsu. Ekamantaṁ ṭhitā kho tā devatā	46	
PA_an_8:46.1.3_2	āyasmantaṁ anuruddhaṁ etadavocuṁ:	46	
PA_an_8:46.1.4	“mayaṁ, bhante anuruddha, manāpakāyikā nāma devatā tīsu ṭhānesu issariyaṁ kārema vasaṁ vattema.	46	
PA_an_8:46.1.5	Mayaṁ, bhante anuruddha, yādisakaṁ vaṇṇaṁ ākaṅkhāma tādisakaṁ vaṇṇaṁ ṭhānaso paṭilabhāma;	46	
PA_an_8:46.1.6	yādisakaṁ saraṁ ākaṅkhāma tādisakaṁ saraṁ ṭhānaso paṭilabhāma;	46	
PA_an_8:46.1.7	yādisakaṁ sukhaṁ ākaṅkhāma tādisakaṁ sukhaṁ ṭhānaso paṭilabhāma.	46	
PA_an_8:46.1.8	Mayaṁ, bhante anuruddha, manāpakāyikā nāma devatā imesu tīsu ṭhānesu issariyaṁ kārema vasaṁ vattemā”ti.	46	
PA_an_8:46.2.1	Atha kho āyasmato anuruddhassa etadahosi:	46	
PA_an_8:46.2.2	“aho vatimā devatā sabbāva nīlā assu nīlavaṇṇā nīlavatthā nīlālaṅkārā”ti.	46	
PA_an_8:46.2.3	Atha kho tā devatā āyasmato anuruddhassa cittamaññāya sabbāva nīlā ahesuṁ nīlavaṇṇā nīlavatthā nīlālaṅkārā.	46	
PA_an_8:46.3.1	Atha kho āyasmato anuruddhassa etadahosi:	46	
PA_an_8:46.3.2	“aho vatimā devatā sabbāva pītā assu …pe…	46	
PA_an_8:46.3.3	sabbāva lohitakā assu …	46	
PA_an_8:46.3.4	sabbāva odātā assu odātavaṇṇā odātavatthā odātālaṅkārā”ti.	46	
PA_an_8:46.3.5	Atha kho tā devatā āyasmato anuruddhassa cittamaññāya sabbāva odātā ahesuṁ odātavaṇṇā odātavatthā odātālaṅkārā.	46	
PA_an_8:46.4.1	Atha kho tā devatā ekā ca gāyi ekā ca nacci ekā ca accharaṁ vādesi.	46	
PA_an_8:46.4.2	Seyyathāpi nāma pañcaṅgikassa tūriyassa suvinītassa suppaṭipatāḷitassa kusalehi susamannāhatassa saddo hoti vaggu ca rajanīyo ca kamanīyo ca pemanīyo ca madanīyo ca;	46	
PA_an_8:46.4.3	evamevaṁ tāsaṁ devatānaṁ alaṅkārānaṁ saddo hoti vaggu ca rajanīyo ca kamanīyo ca pemanīyo ca madanīyo ca.	46	
PA_an_8:46.4.4	Atha kho āyasmā anuruddho indriyāni okkhipi.	46	
PA_an_8:46.5.1	Atha kho tā devatā “na khvayyo anuruddho sādiyatī”ti tatthevantaradhāyiṁsu.	46	
PA_an_8:46.5.2_0	Atha kho āyasmā anuruddho sāyanhasamayaṁ paṭisallānā vuṭṭhito yena bhagavā tenupasaṅkami;	46	
PA_an_8:46.5.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā	46	
PA_an_8:46.5.2_2	anuruddho bhagavantaṁ etadavoca:	46	
PA_an_8:46.6.1	“Idhāhaṁ, bhante, divāvihāraṁ gato homi paṭisallīno.	46	
PA_an_8:46.6.2	Atha kho, bhante, sambahulā manāpakāyikā devatā yenāhaṁ tenupasaṅkamiṁsu; upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhante, tā devatā maṁ etadavocuṁ:	46	
PA_an_8:46.6.3	‘mayaṁ, bhante anuruddha, manāpakāyikā nāma devatā tīsu ṭhānesu issariyaṁ kārema vasaṁ vattema.	46	
PA_an_8:46.6.4	Mayaṁ, bhante anuruddha, yādisakaṁ vaṇṇaṁ ākaṅkhāma tādisakaṁ vaṇṇaṁ ṭhānaso paṭilabhāma;	46	
PA_an_8:46.6.5	yādisakaṁ saraṁ ākaṅkhāma tādisakaṁ saraṁ ṭhānaso paṭilabhāma;	46	
PA_an_8:46.6.6	yādisakaṁ sukhaṁ ākaṅkhāma tādisakaṁ sukhaṁ ṭhānaso paṭilabhāma.	46	
PA_an_8:46.6.7	Mayaṁ, bhante anuruddha, manāpakāyikā nāma devatā imesu tīsu ṭhānesu issariyaṁ kārema vasaṁ vattemā’ti.	46	
PA_an_8:46.6.8	Tassa mayhaṁ, bhante, etadahosi:	46	
PA_an_8:46.6.9	‘aho vatimā devatā sabbāva nīlā assu nīlavaṇṇā nīlavatthā nīlālaṅkārā’ti.	46	
PA_an_8:46.6.10	Atha kho, bhante, tā devatā mama cittamaññāya sabbāva nīlā ahesuṁ nīlavaṇṇā nīlavatthā nīlālaṅkārā.	46	
PA_an_8:46.7.1	Tassa mayhaṁ, bhante, etadahosi:	46	
PA_an_8:46.7.2	‘aho vatimā devatā sabbāva pītā assu …pe…	46	
PA_an_8:46.7.3	sabbāva lohitakā assu …pe…	46	
PA_an_8:46.7.4	sabbāva odātā assu odātavaṇṇā odātavatthā odātālaṅkārā’ti.	46	
PA_an_8:46.7.5	Atha kho, bhante, tā devatā mama cittamaññāya sabbāva odātā ahesuṁ odātavaṇṇā odātavatthā odātālaṅkārā.	46	
PA_an_8:46.8.1	Atha kho, bhante, tā devatā ekā ca gāyi ekā ca nacci ekā ca accharaṁ vādesi.	46	
PA_an_8:46.8.2	Seyyathāpi nāma pañcaṅgikassa tūriyassa suvinītassa suppaṭipatāḷitassa kusalehi susamannāhatassa saddo hoti vaggu ca rajanīyo ca kamanīyo ca pemanīyo ca madanīyo ca;	46	
PA_an_8:46.8.3	evamevaṁ tāsaṁ devatānaṁ alaṅkārānaṁ saddo hoti vaggu ca rajanīyo ca kamanīyo ca pemanīyo ca madanīyo ca.	46	
PA_an_8:46.8.4	Atha khvāhaṁ, bhante, indriyāni okkhipi.	46	
PA_an_8:46.9.1	Atha kho, bhante, tā devatā ‘na khvayyo anuruddho sādiyatī’ti tatthevantaradhāyiṁsu.	46	
PA_an_8:46.9.2	Katihi nu kho, bhante, dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatī”ti?	46	
PA_an_8:46.10.1	“Aṭṭhahi kho, anuruddha, dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.	46	
PA_an_8:46.10.2	Katamehi aṭṭhahi?	46	
PA_an_8:46.10.3_0	Idha, anuruddha, mātugāmo yassa mātāpitaro bhattuno denti atthakāmā hitesino anukampakā	46	
PA_an_8:46.10.3_1	anukampaṁ upādāya tassa hoti pubbuṭṭhāyinī pacchānipātinī kiṅkārapaṭissāvinī manāpacārinī piyavādinī.	46	
PA_an_8:46.11.1	Ye te bhattu garuno honti—	46	
PA_an_8:46.11.2	mātāti vā pitāti vā samaṇabrāhmaṇāti vā—	46	
PA_an_8:46.11.3	te sakkaroti, garuṁ karoti, māneti, pūjeti, abbhāgate ca āsanodakena paṭipūjeti.	46	
PA_an_8:46.12.1	Ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya vīmaṁsāya samannāgatā alaṁ kātuṁ alaṁ saṁvidhātuṁ.	46	
PA_an_8:46.13.1	Yo so bhattu abbhantaro antojano—dāsāti vā pessāti vā kammakarāti vā—	46	
PA_an_8:46.13.2	tesaṁ katañca katato jānāti akatañca akatato jānāti, gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.	46	
PA_an_8:46.14.1	Yaṁ bhattu āharati dhanaṁ vā dhaññaṁ vā jātarūpaṁ vā taṁ ārakkhena guttiyā sampādeti, tattha ca hoti adhuttī athenī asoṇḍī avināsikā.	46	
PA_an_8:46.15.1	Upāsikā kho pana hoti buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā.	46	
PA_an_8:46.16.1	Sīlavatī kho pana hoti—	46	
PA_an_8:46.16.2	pāṇātipātā paṭiviratā, adinnādānā paṭiviratā, kāmesumicchācārā paṭiviratā, musāvādā paṭiviratā, surāmerayamajjapamādaṭṭhānā paṭiviratā.	46	
PA_an_8:46.17.1	Cāgavatī kho pana hoti.	46	
PA_an_8:46.17.2	Vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.	46	
PA_an_8:46.18.1	Imehi kho, anuruddha, aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.	46	
PA_an_8:46.19.1	Yo naṁ bharati sabbadā,	46	
PA_an_8:46.19.2	niccaṁ ātāpi ussuko;	46	
PA_an_8:46.19.3	Taṁ sabbakāmadaṁ posaṁ,	46	
PA_an_8:46.19.4	bhattāraṁ nātimaññati.	46	
PA_an_8:46.20.1	Na cāpi sotthi bhattāraṁ,	46	
PA_an_8:46.20.2	issāvādena rosaye;	46	
PA_an_8:46.20.3	Bhattu ca garuno sabbe,	46	
PA_an_8:46.20.4	paṭipūjeti paṇḍitā.	46	
PA_an_8:46.21.1	Uṭṭhāhikā analasā,	46	
PA_an_8:46.21.2	saṅgahitaparijjanā;	46	
PA_an_8:46.21.3	Bhattu manāpaṁ carati,	46	
PA_an_8:46.21.4	sambhataṁ anurakkhati.	46	
PA_an_8:46.22.1	Yā evaṁ vattati nārī,	46	
PA_an_8:46.22.2	bhattu chandavasānugā;	46	
PA_an_8:46.22.3	Manāpā nāma te devā,	46	
PA_an_8:46.22.4	yattha sā upapajjatī”ti.	46	
PA_an_8:46.22.5	Chaṭṭhaṁ.	46	
PA_an_8:47.0.1	Aṅguttara Nikāya 8.47	47	
PA_an_8:47.0.2	5. Uposathavagga	47	
PA_an_8:47.0.3	Dutiyavisākhāsutta	47	
PA_an_8:47.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	47	
PA_an_8:47.1.2	Atha kho visākhā migāramātā …pe…	47	
PA_an_8:47.1.3	ekamantaṁ nisinnaṁ kho visākhaṁ migāramātaraṁ bhagavā etadavoca:	47	
PA_an_8:47.2.1	“Aṭṭhahi kho, visākhe, dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.	47	
PA_an_8:47.2.2	Katamehi aṭṭhahi?	47	
PA_an_8:47.2.3_0	Idha, visākhe, mātugāmo yassa mātāpitaro bhattuno denti atthakāmā hitesino anukampakā	47	
PA_an_8:47.2.3_1	anukampaṁ upādāya tassa hoti pubbuṭṭhāyinī pacchānipātinī kiṅkārapaṭissāvinī manāpacārinī piyavādinī …pe….	47	
PA_an_8:47.3.1	Cāgavatī kho pana hoti.	47	
PA_an_8:47.3.2	Vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.	47	
PA_an_8:47.3.3	Imehi kho, visākhe, aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.	47	
PA_an_8:47.4.1	Yo naṁ bharati sabbadā,	47	
PA_an_8:47.4.2	niccaṁ ātāpi ussuko;	47	
PA_an_8:47.4.3	Taṁ sabbakāmadaṁ posaṁ,	47	
PA_an_8:47.4.4	bhattāraṁ nātimaññati.	47	
PA_an_8:47.5.1	Na cāpi sotthi bhattāraṁ,	47	
PA_an_8:47.5.2	issāvādena rosaye;	47	
PA_an_8:47.5.3	Bhattu ca garuno sabbe,	47	
PA_an_8:47.5.4	paṭipūjeti paṇḍitā.	47	
PA_an_8:47.6.1	Uṭṭhāhikā analasā,	47	
PA_an_8:47.6.2	saṅgahitaparijjanā;	47	
PA_an_8:47.6.3	Bhattu manāpaṁ carati,	47	
PA_an_8:47.6.4	sambhataṁ anurakkhati.	47	
PA_an_8:47.7.1	Yā evaṁ vattati nārī,	47	
PA_an_8:47.7.2	bhattu chandavasānugā;	47	
PA_an_8:47.7.3	Manāpā nāma te devā,	47	
PA_an_8:47.7.4	yattha sā upapajjatī”ti.	47	
PA_an_8:47.7.5	Sattamaṁ.	47	
PA_an_8:48.0.1	Aṅguttara Nikāya 8.48	48	
PA_an_8:48.0.2	5. Uposathavagga	48	
PA_an_8:48.0.3	Nakulamātāsutta	48	
PA_an_8:48.1.1	Ekaṁ samayaṁ bhagavā bhaggesu viharati susumāragire bhesakaḷāvane migadāye.	48	
PA_an_8:48.1.2	Atha kho nakulamātā gahapatānī yena bhagavā tenupasaṅkami; upasaṅkamitvā …pe…. Ekamantaṁ nisinnaṁ kho nakulamātaraṁ gahapatāniṁ bhagavā etadavoca:	48	
PA_an_8:48.2.1	“Aṭṭhahi kho, nakulamāte, dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjati.	48	
PA_an_8:48.2.2	Katamehi aṭṭhahi?	48	
PA_an_8:48.2.3_0	Idha, nakulamāte, mātugāmo yassa mātāpitaro bhattuno denti atthakāmā hitesino anukampakā	48	
PA_an_8:48.2.3_1	anukampaṁ upādāya tassa hoti pubbuṭṭhāyinī pacchānipātinī kiṅkārapaṭissāvinī manāpacārinī piyavādinī.	48	
PA_an_8:48.3.1	Ye te bhattu garuno honti—	48	
PA_an_8:48.3.2	mātāti vā pitāti vā samaṇabrāhmaṇāti vā—	48	
PA_an_8:48.3.3	te sakkaroti garuṁ karoti māneti pūjeti, abbhāgate ca āsanodakena paṭipūjeti.	48	
PA_an_8:48.4.1	Ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya vīmaṁsāya samannāgatā alaṁ kātuṁ alaṁ saṁvidhātuṁ.	48	
PA_an_8:48.5.1	Yo so bhattu abbhantaro antojano—dāsāti vā pessāti vā kammakarāti vā—	48	
PA_an_8:48.5.2	tesaṁ katañca katato jānāti akatañca akatato jānāti, gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.	48	
PA_an_8:48.6.1	Yaṁ bhattā āharati dhanaṁ vā dhaññaṁ vā rajataṁ vā jātarūpaṁ vā taṁ ārakkhena guttiyā sampādeti, tattha ca hoti adhuttī athenī asoṇḍī avināsikā.	48	
PA_an_8:48.7.1	Upāsikā kho pana hoti buddhaṁ saraṇaṁ gatā dhammaṁ saraṇaṁ gatā saṅghaṁ saraṇaṁ gatā.	48	
PA_an_8:48.8.1	Sīlavatī kho pana hoti—	48	
PA_an_8:48.8.2	pāṇātipātā paṭiviratā …pe… surāmerayamajjapamādaṭṭhānā paṭiviratā …pe….	48	
PA_an_8:48.9.1	Cāgavatī kho pana hoti vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.	48	
PA_an_8:48.10.1	Imehi kho, nakulamāte, aṭṭhahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.	48	
PA_an_8:48.11.1	Yo naṁ bharati sabbadā,	48	
PA_an_8:48.11.2	niccaṁ ātāpi ussuko;	48	
PA_an_8:48.11.3	Taṁ sabbakāmadaṁ posaṁ,	48	
PA_an_8:48.11.4	bhattāraṁ nātimaññati.	48	
PA_an_8:48.12.1	Na cāpi sotthi bhattāraṁ,	48	
PA_an_8:48.12.2	issāvādena rosaye;	48	
PA_an_8:48.12.3	Bhattu ca garuno sabbe,	48	
PA_an_8:48.12.4	paṭipūjeti paṇḍitā.	48	
PA_an_8:48.13.1	Uṭṭhāhikā analasā,	48	
PA_an_8:48.13.2	saṅgahitaparijjanā;	48	
PA_an_8:48.13.3	Bhattu manāpaṁ carati,	48	
PA_an_8:48.13.4	sambhataṁ anurakkhati.	48	
PA_an_8:48.14.1	Yā evaṁ vattati nārī,	48	
PA_an_8:48.14.2	bhattu chandavasānugā;	48	
PA_an_8:48.14.3	Manāpā nāma te devā,	48	
PA_an_8:48.14.4	yattha sā upapajjatī”ti.	48	
PA_an_8:48.14.5	Aṭṭhamaṁ.	48	
PA_an_8:49.0.1	Aṅguttara Nikāya 8.49	49	
PA_an_8:49.0.2	5. Uposathavagga	49	
PA_an_8:49.0.3	Paṭhamaidhalokikasutta	49	
PA_an_8:49.1.1	Ekaṁ samayaṁ bhagavā sāvatthiyaṁ viharati pubbārāme migāramātupāsāde.	49	
PA_an_8:49.1.2	Atha kho visākhā migāramātā yena bhagavā tenupasaṅkami …pe….	49	
PA_an_8:49.1.3	Ekamantaṁ nisinnaṁ kho visākhaṁ migāramātaraṁ bhagavā etadavoca:	49	
PA_an_8:49.2.1	“Catūhi kho, visākhe, dhammehi samannāgato mātugāmo idhalokavijayāya paṭipanno hoti, ayaṁsa loko āraddho hoti.	49	
PA_an_8:49.2.2	Katamehi catūhi?	49	
PA_an_8:49.2.3	Idha, visākhe, mātugāmo susaṁvihitakammanto hoti, saṅgahitaparijano, bhattu manāpaṁ carati, sambhataṁ anurakkhati.	49	
PA_an_8:49.3.1	Kathañca, visākhe, mātugāmo susaṁvihitakammanto hoti?	49	
PA_an_8:49.3.2	Idha, visākhe, mātugāmo ye te bhattu abbhantarā kammantā—uṇṇāti vā kappāsāti vā—tattha dakkhā hoti analasā tatrupāyāya vīmaṁsāya samannāgatā alaṁ kātuṁ alaṁ saṁvidhātuṁ.	49	
PA_an_8:49.3.3	Evaṁ kho, visākhe, mātugāmo susaṁvihitakammanto hoti.	49	
PA_an_8:49.4.1	Kathañca, visākhe, mātugāmo saṅgahitaparijano hoti?	49	
PA_an_8:49.4.2	Idha, visākhe, mātugāmo yo so bhattu abbhantaro antojano—dāsāti vā pessāti vā kammakarāti vā—	49	
PA_an_8:49.4.3	tesaṁ katañca katato jānāti akatañca akatato jānāti, gilānakānañca balābalaṁ jānāti khādanīyaṁ bhojanīyañcassa paccaṁsena saṁvibhajati.	49	
PA_an_8:49.4.4	Evaṁ kho, visākhe, mātugāmo saṅgahitaparijano hoti.	49	
PA_an_8:49.5.1	Kathañca, visākhe, mātugāmo bhattu manāpaṁ carati?	49	
PA_an_8:49.5.2	Idha, visākhe, mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati.	49	
PA_an_8:49.5.3	Evaṁ kho, visākhe, mātugāmo bhattu manāpaṁ carati.	49	
PA_an_8:49.6.1	Kathañca, visākhe, mātugāmo sambhataṁ anurakkhati?	49	
PA_an_8:49.6.2	Idha, visākhe, mātugāmo yaṁ bhattā āharati dhanaṁ vā dhaññaṁ vā rajataṁ vā jātarūpaṁ vā taṁ ārakkhena guttiyā sampādeti, tattha ca hoti adhuttī athenī asoṇḍī avināsikā.	49	
PA_an_8:49.6.3	Evaṁ kho, visākhe, mātugāmo sambhataṁ anurakkhati.	49	
PA_an_8:49.6.4	Imehi kho, visākhe, catūhi dhammehi samannāgato mātugāmo idhalokavijayāya paṭipanno hoti, ayaṁsa loko āraddho hoti.	49	
PA_an_8:49.7.1	Catūhi kho, visākhe, dhammehi samannāgato mātugāmo paralokavijayāya paṭipanno hoti, paraloko āraddho hoti.	49	
PA_an_8:49.7.2	Katamehi catūhi?	49	
PA_an_8:49.7.3	Idha, visākhe, mātugāmo saddhāsampanno hoti, sīlasampanno hoti, cāgasampanno hoti, paññāsampanno hoti.	49	
PA_an_8:49.8.1	Kathañca, visākhe, mātugāmo saddhāsampanno hoti?	49	
PA_an_8:49.8.2	Idha, visākhe, mātugāmo saddho hoti, saddahati tathāgatassa bodhiṁ:	49	
PA_an_8:49.8.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	49	
PA_an_8:49.8.4	Evaṁ kho, visākhe, mātugāmo saddhāsampanno hoti.	49	
PA_an_8:49.9.1	Kathañca, visākhe, mātugāmo sīlasampanno hoti?	49	
PA_an_8:49.9.2	Idha, visākhe, mātugāmo pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	49	
PA_an_8:49.9.3	Evaṁ kho, visākhe, mātugāmo sīlasampanno hoti.	49	
PA_an_8:49.10.1	Kathañca, visākhe, mātugāmo cāgasampanno hoti?	49	
PA_an_8:49.10.2	Idha, visākhe, mātugāmo vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.	49	
PA_an_8:49.10.3	Evaṁ kho, visākhe, mātugāmo cāgasampanno hoti.	49	
PA_an_8:49.11.1	Kathañca, visākhe, mātugāmo paññāsampanno hoti?	49	
PA_an_8:49.11.2	Idha, visākhe, mātugāmo paññavā hoti …pe…	49	
PA_an_8:49.11.3	evaṁ kho, visākhe, mātugāmo paññāsampanno hoti.	49	
PA_an_8:49.12.1	Imehi kho, visākhe, catūhi dhammehi samannāgato mātugāmo paralokavijayāya paṭipanno hoti, paraloko āraddho hotīti.	49	
PA_an_8:49.13.1	Susaṁvihitakammantā,	49	
PA_an_8:49.13.2	saṅgahitaparijjanā;	49	
PA_an_8:49.13.3	Bhattu manāpaṁ carati,	49	
PA_an_8:49.13.4	sambhataṁ anurakkhati.	49	
PA_an_8:49.14.1	Saddhā sīlena sampannā,	49	
PA_an_8:49.14.2	vadaññū vītamaccharā;	49	
PA_an_8:49.14.3	Niccaṁ maggaṁ visodheti,	49	
PA_an_8:49.14.4	sotthānaṁ samparāyikaṁ.	49	
PA_an_8:49.15.1	Iccete aṭṭha dhammā ca,	49	
PA_an_8:49.15.2	yassā vijjanti nāriyā;	49	
PA_an_8:49.15.3	Tampi sīlavatiṁ āhu,	49	
PA_an_8:49.15.4	dhammaṭṭhaṁ saccavādiniṁ.	49	
PA_an_8:49.16.1	Soḷasākārasampannā,	49	
PA_an_8:49.16.2	Aṭṭhaṅgasusamāgatā;	49	
PA_an_8:49.16.3	Tādisī sīlavatī upāsikā,	49	
PA_an_8:49.16.4	Upapajjati devalokaṁ manāpan”ti.	49	
PA_an_8:49.16.5	Navamaṁ.	49	
PA_an_8:50.0.1	Aṅguttara Nikāya 8.50	50	
PA_an_8:50.0.2	5. Uposathavagga	50	
PA_an_8:50.0.3	Dutiyaidhalokikasutta	50	
PA_an_8:50.1.1	“Catūhi, bhikkhave, dhammehi samannāgato mātugāmo idhalokavijayāya paṭipanno hoti, ayaṁsa loko āraddho hoti.	50	
PA_an_8:50.1.2	Katamehi catūhi?	50	
PA_an_8:50.1.3	Idha, bhikkhave, mātugāmo susaṁvihitakammanto hoti, saṅgahitaparijano, bhattu manāpaṁ carati, sambhataṁ anurakkhati.	50	
PA_an_8:50.2.1	Kathañca, bhikkhave, mātugāmo susaṁvihitakammanto hoti?	50	
PA_an_8:50.2.2	Idha, bhikkhave, mātugāmo ye te bhattu abbhantarā kammantā …pe…	50	
PA_an_8:50.2.3	evaṁ kho, bhikkhave, mātugāmo susaṁvihitakammanto hoti.	50	
PA_an_8:50.3.1	Kathañca, bhikkhave, mātugāmo saṅgahitaparijano hoti?	50	
PA_an_8:50.3.2	Idha, bhikkhave, mātugāmo yo so bhattu abbhantaro antojano …pe…	50	
PA_an_8:50.3.3	evaṁ kho, bhikkhave, mātugāmo saṅgahitaparijano hoti.	50	
PA_an_8:50.4.1	Kathañca, bhikkhave, mātugāmo bhattu manāpaṁ carati?	50	
PA_an_8:50.4.2	Idha, bhikkhave, mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati.	50	
PA_an_8:50.4.3	Evaṁ kho, bhikkhave, mātugāmo bhattu manāpaṁ carati.	50	
PA_an_8:50.5.1	Kathañca, bhikkhave, mātugāmo sambhataṁ anurakkhati?	50	
PA_an_8:50.5.2	Idha, bhikkhave, mātugāmo yaṁ bhattā āharati …pe…	50	
PA_an_8:50.5.3	evaṁ kho, bhikkhave, mātugāmo sambhataṁ anurakkhati.	50	
PA_an_8:50.5.4	Imehi kho, bhikkhave, catūhi dhammehi samannāgato mātugāmo idhalokavijayāya paṭipanno hoti, ayaṁsa loko āraddho hoti.	50	
PA_an_8:50.6.1	Catūhi, bhikkhave, dhammehi samannāgato mātugāmo paralokavijayāya paṭipanno hoti, paraloko āraddho hoti.	50	
PA_an_8:50.6.2	Katamehi catūhi?	50	
PA_an_8:50.6.3	Idha, bhikkhave, mātugāmo saddhāsampanno hoti, sīlasampanno hoti, cāgasampanno hoti, paññāsampanno hoti.	50	
PA_an_8:50.7.1	Kathañca, bhikkhave, mātugāmo saddhāsampanno hoti?	50	
PA_an_8:50.7.2	Idha, bhikkhave, mātugāmo saddho hoti …pe…	50	
PA_an_8:50.7.3	evaṁ kho, bhikkhave, mātugāmo saddhāsampanno hoti.	50	
PA_an_8:50.8.1	Kathañca, bhikkhave, mātugāmo sīlasampanno hoti?	50	
PA_an_8:50.8.2	Idha, bhikkhave, mātugāmo pāṇātipātā paṭivirato hoti …pe…	50	
PA_an_8:50.8.3	surāmerayamajjapamādaṭṭhānā paṭivirato hoti.	50	
PA_an_8:50.8.4	Evaṁ kho, bhikkhave, mātugāmo sīlasampanno hoti.	50	
PA_an_8:50.9.1	Kathañca, bhikkhave, mātugāmo cāgasampanno hoti?	50	
PA_an_8:50.9.2	Idha, bhikkhave, mātugāmo vigatamalamaccherena cetasā agāraṁ ajjhāvasati …pe…	50	
PA_an_8:50.9.3	evaṁ kho, bhikkhave, mātugāmo cāgasampanno hoti.	50	
PA_an_8:50.10.1	Kathañca, bhikkhave, mātugāmo paññāsampanno hoti?	50	
PA_an_8:50.10.2	Idha, bhikkhave, mātugāmo paññavā hoti …pe…	50	
PA_an_8:50.10.3	evaṁ kho, bhikkhave, mātugāmo paññāsampanno hoti.	50	
PA_an_8:50.10.4	Imehi kho, bhikkhave, catūhi dhammehi samannāgato mātugāmo paralokavijayāya paṭipanno hoti, paraloko āraddho hotīti.	50	
PA_an_8:50.11.1	Susaṁvihitakammantā,	50	
PA_an_8:50.11.2	saṅgahitaparijjanā;	50	
PA_an_8:50.11.3	Bhattu manāpaṁ carati,	50	
PA_an_8:50.11.4	sambhataṁ anurakkhati.	50	
PA_an_8:50.12.1	Saddhā sīlena sampannā,	50	
PA_an_8:50.12.2	vadaññū vītamaccharā;	50	
PA_an_8:50.12.3	Niccaṁ maggaṁ visodheti,	50	
PA_an_8:50.12.4	sotthānaṁ samparāyikaṁ.	50	
PA_an_8:50.13.1	Iccete aṭṭha dhammā ca,	50	
PA_an_8:50.13.2	yassā vijjanti nāriyā;	50	
PA_an_8:50.13.3	Tampi sīlavatiṁ āhu,	50	
PA_an_8:50.13.4	dhammaṭṭhaṁ saccavādiniṁ.	50	
PA_an_8:50.14.1	Soḷasākārasampannā,	50	
PA_an_8:50.14.2	Aṭṭhaṅgasusamāgatā;	50	
PA_an_8:50.14.3	Tādisī sīlavatī upāsikā,	50	
PA_an_8:50.14.4	Upapajjati devalokaṁ manāpan”ti.	50	
PA_an_8:50.14.5	Dasamaṁ.	50	
PA_an_8:50.14.6	Uposathavaggo pañcamo.	50	
PA_an_8:50.15.0	Tassuddānaṁ	50	
PA_an_8:50.15.1	Saṅkhitte vitthate visākhe,	50	
PA_an_8:50.15.2	Vāseṭṭho bojjhāya pañcamaṁ;	50	
PA_an_8:50.15.3	Anuruddhaṁ puna visākhe,	50	
PA_an_8:50.15.4	Nakulā idhalokikā dveti.	50	
PA_an_8:50.15.5	Paṭhamo paṇṇāsako samatto.	50	
PA_an_8:51.0.1	Aṅguttara Nikāya 8.51	51	
PA_an_8:51.0.2	6. Gotamīvagga	51	
PA_an_8:51.0.3	Gotamīsutta	51	
PA_an_8:51.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	51	
PA_an_8:51.1.2	Atha kho mahāpajāpatī gotamī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitā kho mahāpajāpatī gotamī bhagavantaṁ etadavoca:	51	
PA_an_8:51.1.3	“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.1.4	“Alaṁ, gotami.	51	
PA_an_8:51.1.5	Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.	51	
PA_an_8:51.2.1	Dutiyampi kho mahāpajāpatī gotamī bhagavantaṁ etadavoca:	51	
PA_an_8:51.2.2	“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.2.3	“Alaṁ, gotami.	51	
PA_an_8:51.2.4	Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.	51	
PA_an_8:51.3.1	Tatiyampi kho mahāpajāpatī gotamī bhagavantaṁ etadavoca:	51	
PA_an_8:51.3.2	“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.3.3	“Alaṁ, gotami.	51	
PA_an_8:51.3.4	Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.	51	
PA_an_8:51.4.1_0	Atha kho mahāpajāpatī gotamī “na bhagavā anujānāti mātugāmassa tathāgatappavedite	51	
PA_an_8:51.4.1_1	dhammavinaye agārasmā anagāriyaṁ pabbajjan”ti dukkhī dummanā assumukhī rudamānā bhagavantaṁ	51	
PA_an_8:51.4.1_2	abhivādetvā padakkhiṇaṁ katvā pakkāmi.	51	
PA_an_8:51.5.1	Atha kho bhagavā kapilavatthusmiṁ yathābhirantaṁ viharitvā yena vesālī tena cārikaṁ pakkāmi.	51	
PA_an_8:51.5.2	Anupubbena cārikaṁ caramāno yena vesālī tadavasari.	51	
PA_an_8:51.5.3	Tatra sudaṁ bhagavā vesāliyaṁ viharati mahāvane kūṭāgārasālāyaṁ.	51	
PA_an_8:51.5.4	Atha kho mahāpajāpatī gotamī kese chedāpetvā kāsāyāni vatthāni acchādetvā sambahulāhi sākiyānīhi saddhiṁ yena vesālī tena pakkāmi.	51	
PA_an_8:51.5.5	Anupubbena yena vesālī mahāvanaṁ kūṭāgārasālā tenupasaṅkami.	51	
PA_an_8:51.5.6	Atha kho mahāpajāpatī gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake aṭṭhāsi.	51	
PA_an_8:51.6.1	Addasā kho āyasmā ānando mahāpajāpatiṁ gotamiṁ sūnehi pādehi rajokiṇṇena gattena dukkhiṁ dummanaṁ assumukhiṁ rudamānaṁ bahidvārakoṭṭhake ṭhitaṁ.	51	
PA_an_8:51.6.2	Disvāna mahāpajāpatiṁ gotamiṁ etadavoca:	51	
PA_an_8:51.6.3	“kiṁ nu tvaṁ, gotami, sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake ṭhitā”ti?	51	
PA_an_8:51.6.4	“Tathā hi pana, bhante ānanda, na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.6.5	“Tena hi tvaṁ, gotami, muhuttaṁ idheva tāva hohi, yāvāhaṁ bhagavantaṁ yācāmi mātugāmassa tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.7.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	51	
PA_an_8:51.7.2	“esā, bhante, mahāpajāpatī gotamī sūnehi pādehi rajokiṇṇena gattena dukkhī dummanā assumukhī rudamānā bahidvārakoṭṭhake ṭhitā:	51	
PA_an_8:51.7.3	‘na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjan’ti.	51	
PA_an_8:51.7.4	Sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.7.5	“Alaṁ, ānanda.	51	
PA_an_8:51.7.6	Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.	51	
PA_an_8:51.8.1	Dutiyampi kho …pe…	51	
PA_an_8:51.8.2	tatiyampi kho āyasmā ānando bhagavantaṁ etadavoca:	51	
PA_an_8:51.8.3	“sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.8.4	“Alaṁ, ānanda.	51	
PA_an_8:51.8.5	Mā te rucci mātugāmassa tathāgatappavedite dhammavinaye agārasmā anagāriyaṁ pabbajjā”ti.	51	
PA_an_8:51.9.1	Atha kho āyasmato ānandassa etadahosi:	51	
PA_an_8:51.9.2	“na bhagavā anujānāti mātugāmassa tathāgatappavedite dhammavinaye agārasmā anagāriyaṁ pabbajjaṁ.	51	
PA_an_8:51.9.3	Yannūnāhaṁ aññenapi pariyāyena bhagavantaṁ yāceyyaṁ mātugāmassa tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.9.4	Atha kho āyasmā ānando bhagavantaṁ etadavoca:	51	
PA_an_8:51.9.5_0	“bhabbo nu kho, bhante, mātugāmo tathāgatappavedite dhammavinaye agārasmā anagāriyaṁ	51	
PA_an_8:51.9.5_1	pabbajitvā sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ vā sacchikātun”ti?	51	
PA_an_8:51.9.6	“Bhabbo, ānanda, mātugāmo tathāgatappavedite dhammavinaye agārasmā anagāriyaṁ pabbajitvā sotāpattiphalampi sakadāgāmiphalampi anāgāmiphalampi arahattaphalampi sacchikātun”ti.	51	
PA_an_8:51.9.7	“Sace, bhante, bhabbo mātugāmo tathāgatappavedite dhammavinaye agārasmā anagāriyaṁ pabbajitvā sotāpattiphalampi …pe… arahattaphalampi sacchikātuṁ;	51	
PA_an_8:51.9.8	bahukārā, bhante, mahāpajāpatī gotamī bhagavato mātucchā āpādikā posikā khīrassa dāyikā;	51	
PA_an_8:51.9.9	bhagavantaṁ janettiyā kālaṅkatāya thaññaṁ pāyesi.	51	
PA_an_8:51.9.10	Sādhu, bhante, labheyya mātugāmo tathāgatappavedite dhammavinaye agārasmā anagāriyaṁ pabbajjan”ti.	51	
PA_an_8:51.10.1	“Sace, ānanda, mahāpajāpatī gotamī aṭṭha garudhamme paṭiggaṇhāti, sāvassā hotu upasampadā—	51	
PA_an_8:51.11.1	Vassasatūpasampannāya bhikkhuniyā tadahūpasampannassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kattabbaṁ.	51	
PA_an_8:51.11.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.12.1	Na bhikkhuniyā abhikkhuke āvāse vassaṁ upagantabbaṁ.	51	
PA_an_8:51.12.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.13.1	Anvaḍḍhamāsaṁ bhikkhuniyā bhikkhusaṅghato dve dhammā paccāsīsitabbā—	51	
PA_an_8:51.13.2	uposathapucchakañca, ovādūpasaṅkamanañca.	51	
PA_an_8:51.13.3	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.14.1	Vassaṁvuṭṭhāya bhikkhuniyā ubhatosaṅghe tīhi ṭhānehi pavāretabbaṁ—	51	
PA_an_8:51.14.2	diṭṭhena vā sutena vā parisaṅkāya vā.	51	
PA_an_8:51.14.3	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.15.1	Garudhammaṁ ajjhāpannāya bhikkhuniyā ubhatosaṅghe pakkhamānattaṁ caritabbaṁ.	51	
PA_an_8:51.15.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.16.1	Dve vassāni chasu dhammesu sikkhitasikkhāya sikkhamānāya ubhatosaṅghe upasampadā pariyesitabbā.	51	
PA_an_8:51.16.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.17.1	Na kenaci pariyāyena bhikkhuniyā bhikkhu akkositabbo paribhāsitabbo.	51	
PA_an_8:51.17.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.18.1	Ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu vacanapatho.	51	
PA_an_8:51.18.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.19.1	Sace, ānanda, mahāpajāpatī gotamī ime aṭṭha garudhamme paṭiggaṇhāti, sāvassā hotu upasampadā”ti.	51	
PA_an_8:51.20.1	Atha kho āyasmā ānando bhagavato santike ime aṭṭha garudhamme uggahetvā yena mahāpajāpatī gotamī tenupasaṅkami; upasaṅkamitvā mahāpajāpatiṁ gotamiṁ etadavoca:	51	
PA_an_8:51.21.1	“Sace kho tvaṁ, gotami, aṭṭha garudhamme paṭiggaṇheyyāsi, sāva te bhavissati upasampadā—	51	
PA_an_8:51.22.1	Vassasatūpasampannāya bhikkhuniyā tadahūpasampannassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kattabbaṁ.	51	
PA_an_8:51.22.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo …pe….	51	
PA_an_8:51.23.1	Ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu vacanapatho.	51	
PA_an_8:51.23.2	Ayampi dhammo sakkatvā garuṁ katvā mānetvā pūjetvā yāvajīvaṁ anatikkamanīyo.	51	
PA_an_8:51.23.3	Sace kho tvaṁ, gotami, ime aṭṭha garudhamme paṭiggaṇheyyāsi, sāva te bhavissati upasampadā”ti.	51	
PA_an_8:51.24.1_0	“Seyyathāpi, bhante ānanda, itthī vā puriso vā daharo yuvā maṇḍanakajātiko sīsaṁnhāto	51	
PA_an_8:51.24.1_1	uppalamālaṁ vā vassikamālaṁ vā adhimuttakamālaṁ vā labhitvā ubhohi hatthehi paṭiggahetvā	51	
PA_an_8:51.24.1_2	uttamaṅge sirasmiṁ patiṭṭhāpeyya;	51	
PA_an_8:51.24.2	evamevaṁ kho ahaṁ, bhante ānanda, ime aṭṭha garudhamme paṭiggaṇhāmi yāvajīvaṁ anatikkamanīye”ti.	51	
PA_an_8:51.25.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	51	
PA_an_8:51.25.2	“paṭiggahitā, bhante, mahāpajāpatiyā gotamiyā aṭṭha garudhammā yāvajīvaṁ anatikkamanīyā”ti.	51	
PA_an_8:51.26.1_0	“Sace, ānanda, nālabhissa mātugāmo tathāgatappavedite dhammavinaye agārasmā anagāriyaṁ	51	
PA_an_8:51.26.1_1	pabbajjaṁ, ciraṭṭhitikaṁ, ānanda, brahmacariyaṁ abhavissa, vassasahassameva saddhammo tiṭṭheyya.	51	
PA_an_8:51.26.2	Yato ca kho, ānanda, mātugāmo tathāgatappavedite dhammavinaye agārasmā anagāriyaṁ pabbajito, na dāni, ānanda, brahmacariyaṁ ciraṭṭhitikaṁ bhavissati.	51	
PA_an_8:51.26.3	Pañceva dāni, ānanda, vassasatāni saddhammo ṭhassati.	51	
PA_an_8:51.27.1	Seyyathāpi, ānanda, yāni kānici kulāni bahutthikāni appapurisakāni, tāni suppadhaṁsiyāni honti corehi kumbhatthenakehi;	51	
PA_an_8:51.27.2	evamevaṁ kho, ānanda, yasmiṁ dhammavinaye labhati mātugāmo agārasmā anagāriyaṁ pabbajjaṁ, na taṁ brahmacariyaṁ ciraṭṭhitikaṁ hoti.	51	
PA_an_8:51.28.1	Seyyathāpi, ānanda, sampanne sālikkhette setaṭṭhikā nāma rogajāti nipatati, evaṁ taṁ sālikkhettaṁ na ciraṭṭhitikaṁ hoti;	51	
PA_an_8:51.28.2	evamevaṁ kho, ānanda, yasmiṁ dhammavinaye labhati mātugāmo agārasmā anagāriyaṁ pabbajjaṁ, na taṁ brahmacariyaṁ ciraṭṭhitikaṁ hoti.	51	
PA_an_8:51.29.1	Seyyathāpi, ānanda, sampanne ucchukkhette mañjiṭṭhikā nāma rogajāti nipatati, evaṁ taṁ ucchukkhettaṁ na ciraṭṭhitikaṁ hoti;	51	
PA_an_8:51.29.2	evamevaṁ kho, ānanda, yasmiṁ dhammavinaye labhati mātugāmo agārasmā anagāriyaṁ pabbajjaṁ, na taṁ brahmacariyaṁ ciraṭṭhitikaṁ hoti.	51	
PA_an_8:51.30.1	Seyyathāpi, ānanda, puriso mahato taḷākassa paṭikacceva āḷiṁ bandheyya yāvadeva udakassa anatikkamanāya;	51	
PA_an_8:51.30.2	evamevaṁ kho, ānanda, mayā paṭikacceva bhikkhunīnaṁ aṭṭha garudhammā paññattā yāvajīvaṁ anatikkamanīyā”ti.	51	
PA_an_8:51.30.3	Paṭhamaṁ.	51	
PA_an_8:52.0.1	Aṅguttara Nikāya 8.52	52	
PA_an_8:52.0.2	6. Gotamīvagga	52	
PA_an_8:52.0.3	Ovādasutta	52	
PA_an_8:52.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	52	
PA_an_8:52.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	52	
PA_an_8:52.1.3	“katihi nu kho, bhante, dhammehi samannāgato bhikkhu bhikkhunovādako sammannitabbo”ti?	52	
PA_an_8:52.2.1	“Aṭṭhahi kho, ānanda, dhammehi samannāgato bhikkhu bhikkhunovādako sammannitabbo.	52	
PA_an_8:52.2.2	Katamehi aṭṭhahi?	52	
PA_an_8:52.2.3	Idhānanda, bhikkhu sīlavā hoti …pe… samādāya sikkhati sikkhāpadesu;	52	
PA_an_8:52.2.4	bahussuto hoti …pe… diṭṭhiyā suppaṭividdhā;	52	
PA_an_8:52.2.5	ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso;	52	
PA_an_8:52.2.6	kalyāṇavāco hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	52	
PA_an_8:52.2.7	paṭibalo hoti bhikkhunisaṅghassa dhammiyā kathāya sandassetuṁ samādapetuṁ samuttejetuṁ sampahaṁsetuṁ;	52	
PA_an_8:52.2.8	yebhuyyena bhikkhunīnaṁ piyo hoti manāpo;	52	
PA_an_8:52.2.9	na kho panetaṁ bhagavantaṁ uddissa pabbajitāya kāsāyavatthavasanāya garudhammaṁ ajjhāpannapubbo hoti;	52	
PA_an_8:52.2.10	vīsativasso vā hoti atirekavīsativasso vā.	52	
PA_an_8:52.2.11	Imehi kho, ānanda, aṭṭhahi dhammehi samannāgato bhikkhu bhikkhunovādako sammannitabbo”ti.	52	
PA_an_8:52.2.12	Dutiyaṁ.	52	
PA_an_8:53.0.1	Aṅguttara Nikāya 8.53	53	
PA_an_8:53.0.2	6. Gotamīvagga	53	
PA_an_8:53.0.3	Saṅkhittasutta	53	
PA_an_8:53.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	53	
PA_an_8:53.1.2	Atha kho mahāpajāpatī gotamī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitā kho sā mahāpajāpatī gotamī bhagavantaṁ etadavoca:	53	
PA_an_8:53.2.1	“Sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā ekā vūpakaṭṭhā appamattā ātāpinī pahitattā vihareyyan”ti.	53	
PA_an_8:53.2.2	“Ye kho tvaṁ, gotami, dhamme jāneyyāsi:	53	
PA_an_8:53.2.3	‘ime dhammā sarāgāya saṁvattanti, no virāgāya;	53	
PA_an_8:53.2.4	saṁyogāya saṁvattanti, no visaṁyogāya;	53	
PA_an_8:53.2.5	ācayāya saṁvattanti, no apacayāya;	53	
PA_an_8:53.2.6	mahicchatāya saṁvattanti, no appicchatāya;	53	
PA_an_8:53.2.7	asantuṭṭhiyā saṁvattanti, no santuṭṭhiyā;	53	
PA_an_8:53.2.8	saṅgaṇikāya saṁvattanti, no pavivekāya;	53	
PA_an_8:53.2.9	kosajjāya saṁvattanti, no vīriyārambhāya;	53	
PA_an_8:53.2.10	dubbharatāya saṁvattanti, no subharatāyā’ti,	53	
PA_an_8:53.2.11	ekaṁsena, gotami, dhāreyyāsi:	53	
PA_an_8:53.2.12	‘neso dhammo, neso vinayo, netaṁ satthusāsanan’ti.	53	
PA_an_8:53.3.1	Ye ca kho tvaṁ, gotami, dhamme jāneyyāsi:	53	
PA_an_8:53.3.2	‘ime dhammā virāgāya saṁvattanti, no sarāgāya;	53	
PA_an_8:53.3.3	visaṁyogāya saṁvattanti, no saṁyogāya;	53	
PA_an_8:53.3.4	apacayāya saṁvattanti, no ācayāya;	53	
PA_an_8:53.3.5	appicchatāya saṁvattanti, no mahicchatāya;	53	
PA_an_8:53.3.6	santuṭṭhiyā saṁvattanti, no asantuṭṭhiyā;	53	
PA_an_8:53.3.7	pavivekāya saṁvattanti, no saṅgaṇikāya;	53	
PA_an_8:53.3.8	vīriyārambhāya saṁvattanti, no kosajjāya;	53	
PA_an_8:53.3.9	subharatāya saṁvattanti, no dubbharatāyā’ti,	53	
PA_an_8:53.3.10	ekaṁsena, gotami, dhāreyyāsi:	53	
PA_an_8:53.3.11	‘eso dhammo, eso vinayo, etaṁ satthusāsanan’”ti.	53	
PA_an_8:53.3.12	Tatiyaṁ.	53	
PA_an_8:54.0.1	Aṅguttara Nikāya 8.54	54	
PA_an_8:54.0.2	6. Gotamīvagga	54	
PA_an_8:54.0.3	Dīghajāṇusutta	54	
PA_an_8:54.1.1	Ekaṁ samayaṁ bhagavā koliyesu viharati kakkarapattaṁ nāma koliyānaṁ nigamo.	54	
PA_an_8:54.1.2_0	Atha kho dīghajāṇu koliyaputto yena bhagavā tenupasaṅkami; upasaṅkamitvā bhagavantaṁ	54	
PA_an_8:54.1.2_1	abhivādetvā ekamantaṁ nisīdi. Ekamantaṁ nisinno kho dīghajāṇu koliyaputto bhagavantaṁ etadavoca:	54	
PA_an_8:54.1.3	“mayaṁ, bhante, gihī kāmabhogino puttasambādhasayanaṁ ajjhāvasāma, kāsikacandanaṁ paccanubhoma, mālāgandhavilepanaṁ dhārayāma, jātarūparajataṁ sādayāma.	54	
PA_an_8:54.1.4	Tesaṁ no, bhante, bhagavā amhākaṁ tathā dhammaṁ desetu ye amhākaṁ assu dhammā diṭṭhadhammahitāya diṭṭhadhammasukhāya, samparāyahitāya samparāyasukhāyā”ti.	54	
PA_an_8:54.2.1	“Cattārome, byagghapajja, dhammā kulaputtassa diṭṭhadhammahitāya saṁvattanti diṭṭhadhammasukhāya.	54	
PA_an_8:54.2.2	Katame cattāro?	54	
PA_an_8:54.2.3	Uṭṭhānasampadā, ārakkhasampadā, kalyāṇamittatā, samajīvitā.	54	
PA_an_8:54.2.4	Katamā ca, byagghapajja, uṭṭhānasampadā?	54	
PA_an_8:54.2.5	Idha, byagghapajja, kulaputto yena kammaṭṭhānena jīvikaṁ kappeti—	54	
PA_an_8:54.2.6	yadi kasiyā, yadi vaṇijjāya, yadi gorakkhena, yadi issattena, yadi rājaporisena, yadi sippaññatarena—	54	
PA_an_8:54.2.7	tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātuṁ.	54	
PA_an_8:54.2.8	Ayaṁ vuccati, byagghapajja, uṭṭhānasampadā.	54	
PA_an_8:54.3.1	Katamā ca, byagghapajja, ārakkhasampadā?	54	
PA_an_8:54.3.2	Idha, byagghapajja, kulaputtassa bhogā honti uṭṭhānavīriyādhigatā bāhābalaparicitā, sedāvakkhittā, dhammikā dhammaladdhā.	54	
PA_an_8:54.3.3	Te ārakkhena guttiyā sampādeti:	54	
PA_an_8:54.3.4	‘kinti me ime bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti.	54	
PA_an_8:54.3.5	Ayaṁ vuccati, byagghapajja, ārakkhasampadā.	54	
PA_an_8:54.4.1	Katamā ca, byagghapajja, kalyāṇamittatā?	54	
PA_an_8:54.4.2_0	Idha, byagghapajja, kulaputto yasmiṁ gāme vā nigame vā paṭivasati, tattha ye te honti—gahapatī	54	
PA_an_8:54.4.2_1	vā gahapatiputtā vā daharā vā vuddhasīlino, vuddhā vā vuddhasīlino, saddhāsampannā,	54	
PA_an_8:54.4.2_2	sīlasampannā, cāgasampannā, paññāsampannā—tehi saddhiṁ santiṭṭhati sallapati sākacchaṁ	54	
PA_an_8:54.4.2_3	samāpajjati; yathārūpānaṁ saddhāsampannānaṁ saddhāsampadaṁ anusikkhati, yathārūpānaṁ	54	
PA_an_8:54.4.2_4	sīlasampannānaṁ sīlasampadaṁ anusikkhati, yathārūpānaṁ cāgasampannānaṁ cāgasampadaṁ	54	
PA_an_8:54.4.2_5	anusikkhati, yathārūpānaṁ paññāsampannānaṁ paññāsampadaṁ anusikkhati.	54	
PA_an_8:54.4.3	Ayaṁ vuccati, byagghapajja, kalyāṇamittatā.	54	
PA_an_8:54.5.1	Katamā ca, byagghapajja, samajīvitā?	54	
PA_an_8:54.5.2_0	Idha, byagghapajja, kulaputto āyañca bhogānaṁ viditvā, vayañca bhogānaṁ viditvā,	54	
PA_an_8:54.5.2_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	54	
PA_an_8:54.5.2_2	na ca me vayo āyaṁ pariyādāya ṭhassatī’ti.	54	
PA_an_8:54.5.3	Seyyathāpi, byagghapajja, tulādhāro vā tulādhārantevāsī vā tulaṁ paggahetvā jānāti: ‘ettakena vā onataṁ, ettakena vā unnatan’ti;	54	
PA_an_8:54.5.4_0	evamevaṁ kho, byagghapajja, kulaputto āyañca bhogānaṁ viditvā, vayañca bhogānaṁ viditvā,	54	
PA_an_8:54.5.4_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	54	
PA_an_8:54.5.4_2	na ca me vayo āyaṁ pariyādāya ṭhassatī’ti.	54	
PA_an_8:54.5.5	Sacāyaṁ, byagghapajja, kulaputto appāyo samāno uḷāraṁ jīvikaṁ kappeti, tassa bhavanti vattāro: ‘udumbarakhādīvāyaṁ kulaputto bhoge khādatī’ti.	54	
PA_an_8:54.5.6	Sace panāyaṁ, byagghapajja, kulaputto mahāyo samāno kasiraṁ jīvikaṁ kappeti, tassa bhavanti vattāro: ‘ajeṭṭhamaraṇaṁvāyaṁ kulaputto marissatī’ti.	54	
PA_an_8:54.5.7_0	Yato ca khoyaṁ, byagghapajja, kulaputto āyañca bhogānaṁ viditvā, vayañca bhogānaṁ	54	
PA_an_8:54.5.7_1	viditvā, samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya	54	
PA_an_8:54.5.7_2	ṭhassati, na ca me vayo āyaṁ pariyādāya ṭhassatī’ti.	54	
PA_an_8:54.5.8	Ayaṁ vuccati, byagghapajja, samajīvitā.	54	
PA_an_8:54.6.1	Evaṁ samuppannānaṁ, byagghapajja, bhogānaṁ cattāri apāyamukhāni honti—	54	
PA_an_8:54.6.2	itthidhutto, surādhutto, akkhadhutto, pāpamitto pāpasahāyo pāpasampavaṅko.	54	
PA_an_8:54.6.3	Seyyathāpi, byagghapajja, mahato taḷākassa cattāri ceva āyamukhāni, cattāri ca apāyamukhāni.	54	
PA_an_8:54.6.4	Tassa puriso yāni ceva āyamukhāni tāni pidaheyya, yāni ca apāyamukhāni tāni vivareyya;	54	
PA_an_8:54.6.5	devo ca na sammā dhāraṁ anuppaveccheyya.	54	
PA_an_8:54.6.6	Evañhi tassa, byagghapajja, mahato taḷākassa parihāniyeva pāṭikaṅkhā, no vuddhi;	54	
PA_an_8:54.6.7	evamevaṁ, byagghapajja, evaṁ samuppannānaṁ bhogānaṁ cattāri apāyamukhāni honti—	54	
PA_an_8:54.6.8	itthidhutto, surādhutto, akkhadhutto, pāpamitto pāpasahāyo pāpasampavaṅko.	54	
PA_an_8:54.7.1	Evaṁ samuppannānaṁ, byagghapajja, bhogānaṁ cattāri āyamukhāni honti—	54	
PA_an_8:54.7.2	na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.	54	
PA_an_8:54.7.3	Seyyathāpi, byagghapajja, mahato taḷākassa cattāri ceva āyamukhāni, cattāri ca apāyamukhāni.	54	
PA_an_8:54.7.4	Tassa puriso yāni ceva āyamukhāni tāni vivareyya, yāni ca apāyamukhāni tāni pidaheyya;	54	
PA_an_8:54.7.5	devo ca sammā dhāraṁ anuppaveccheyya.	54	
PA_an_8:54.7.6	Evañhi tassa, byagghapajja, mahato taḷākassa vuddhiyeva pāṭikaṅkhā, no parihāni;	54	
PA_an_8:54.7.7	evamevaṁ kho, byagghapajja, evaṁ samuppannānaṁ bhogānaṁ cattāri āyamukhāni honti—	54	
PA_an_8:54.7.8	na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.	54	
PA_an_8:54.8.1	Ime kho, byagghapajja, cattāro dhammā kulaputtassa diṭṭhadhammahitāya saṁvattanti diṭṭhadhammasukhāya.	54	
PA_an_8:54.9.1	Cattārome, byagghapajja, dhammā kulaputtassa samparāyahitāya saṁvattanti samparāyasukhāya.	54	
PA_an_8:54.9.2	Katame cattāro?	54	
PA_an_8:54.9.3	Saddhāsampadā, sīlasampadā, cāgasampadā, paññāsampadā.	54	
PA_an_8:54.10.1	Katamā ca, byagghapajja, saddhāsampadā?	54	
PA_an_8:54.10.2	Idha, byagghapajja, kulaputto saddho hoti, saddahati tathāgatassa bodhiṁ:	54	
PA_an_8:54.10.3	‘itipi so bhagavā …pe… satthā devamanussānaṁ buddho bhagavā’ti.	54	
PA_an_8:54.10.4	Ayaṁ vuccati, byagghapajja, saddhāsampadā.	54	
PA_an_8:54.11.1	Katamā ca, byagghapajja, sīlasampadā?	54	
PA_an_8:54.11.2	Idha, byagghapajja, kulaputto pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	54	
PA_an_8:54.11.3	Ayaṁ vuccati, byagghapajja, sīlasampadā.	54	
PA_an_8:54.12.1	Katamā ca, byagghapajja, cāgasampadā?	54	
PA_an_8:54.12.2	Idha, byagghapajja, kulaputto vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.	54	
PA_an_8:54.12.3	Ayaṁ vuccati, byagghapajja, cāgasampadā.	54	
PA_an_8:54.13.1	Katamā ca, byagghapajja, paññāsampadā?	54	
PA_an_8:54.13.2	Idha, byagghapajja, kulaputto paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	54	
PA_an_8:54.13.3	Ayaṁ vuccati, byagghapajja, paññāsampadā.	54	
PA_an_8:54.14.1	Ime kho, byagghapajja, cattāro dhammā kulaputtassa samparāyahitāya saṁvattanti samparāyasukhāyāti.	54	
PA_an_8:54.15.1	Uṭṭhātā kammadheyyesu,	54	
PA_an_8:54.15.2	appamatto vidhānavā;	54	
PA_an_8:54.15.3	Samaṁ kappeti jīvikaṁ,	54	
PA_an_8:54.15.4	sambhataṁ anurakkhati.	54	
PA_an_8:54.16.1	Saddho sīlena sampanno,	54	
PA_an_8:54.16.2	vadaññū vītamaccharo;	54	
PA_an_8:54.16.3	Niccaṁ maggaṁ visodheti,	54	
PA_an_8:54.16.4	sotthānaṁ samparāyikaṁ.	54	
PA_an_8:54.17.1	Iccete aṭṭha dhammā ca,	54	
PA_an_8:54.17.2	saddhassa gharamesino;	54	
PA_an_8:54.17.3	Akkhātā saccanāmena,	54	
PA_an_8:54.17.4	ubhayattha sukhāvahā.	54	
PA_an_8:54.18.1	Diṭṭhadhammahitatthāya,	54	
PA_an_8:54.18.2	samparāyasukhāya ca;	54	
PA_an_8:54.18.3	Evametaṁ gahaṭṭhānaṁ,	54	
PA_an_8:54.18.4	cāgo puññaṁ pavaḍḍhatī”ti.	54	
PA_an_8:54.18.5	Catutthaṁ.	54	
PA_an_8:55.0.1	Aṅguttara Nikāya 8.55	55	
PA_an_8:55.0.2	6. Gotamīvagga	55	
PA_an_8:55.0.3	Ujjayasutta	55	
PA_an_8:55.1.1	Atha kho ujjayo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	55	
PA_an_8:55.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho ujjayo brāhmaṇo bhagavantaṁ etadavoca:	55	
PA_an_8:55.1.3	“mayaṁ, bho gotama, pavāsaṁ gantukāmā.	55	
PA_an_8:55.1.4	Tesaṁ no bhavaṁ gotamo amhākaṁ tathā dhammaṁ desetu—ye amhākaṁ assu dhammā diṭṭhadhammahitāya, diṭṭhadhammasukhāya, samparāyahitāya, samparāyasukhāyā”ti.	55	
PA_an_8:55.2.1	“Cattārome, brāhmaṇa, dhammā kulaputtassa diṭṭhadhammahitāya saṁvattanti, diṭṭhadhammasukhāya.	55	
PA_an_8:55.2.2	Katame cattāro?	55	
PA_an_8:55.2.3	Uṭṭhānasampadā, ārakkhasampadā, kalyāṇamittatā, samajīvitā.	55	
PA_an_8:55.3.1	Katamā ca, brāhmaṇa, uṭṭhānasampadā?	55	
PA_an_8:55.3.2	Idha, brāhmaṇa, kulaputto yena kammaṭṭhānena jīvikaṁ kappeti—	55	
PA_an_8:55.3.3	yadi kasiyā, yadi vaṇijjāya, yadi gorakkhena, yadi issattena, yadi rājaporisena, yadi sippaññatarena—	55	
PA_an_8:55.3.4	tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātuṁ.	55	
PA_an_8:55.3.5	Ayaṁ vuccati, brāhmaṇa, uṭṭhānasampadā.	55	
PA_an_8:55.4.1	Katamā ca, brāhmaṇa, ārakkhasampadā?	55	
PA_an_8:55.4.2	Idha, brāhmaṇa, kulaputtassa bhogā honti uṭṭhānavīriyādhigatā, bāhābalaparicitā, sedāvakkhittā, dhammikā dhammaladdhā.	55	
PA_an_8:55.4.3	Te ārakkhena guttiyā sampādeti:	55	
PA_an_8:55.4.4	‘kinti me ime bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti.	55	
PA_an_8:55.4.5	Ayaṁ vuccati, brāhmaṇa, ārakkhasampadā.	55	
PA_an_8:55.5.1	Katamā ca, brāhmaṇa, kalyāṇamittatā?	55	
PA_an_8:55.5.2_0	Idha, brāhmaṇa, kulaputto yasmiṁ gāme vā nigame vā paṭivasati tatra ye te honti—gahapatī	55	
PA_an_8:55.5.2_1	vā gahapatiputtā vā daharā vā vuddhasīlino, vuddhā vā vuddhasīlino, saddhāsampannā,	55	
PA_an_8:55.5.2_2	sīlasampannā, cāgasampannā, paññāsampannā—tehi saddhiṁ santiṭṭhati sallapati sākacchaṁ	55	
PA_an_8:55.5.2_3	samāpajjati; yathārūpānaṁ saddhāsampannānaṁ saddhāsampadaṁ anusikkhati, yathārūpānaṁ	55	
PA_an_8:55.5.2_4	sīlasampannānaṁ sīlasampadaṁ anusikkhati, yathārūpānaṁ cāgasampannānaṁ cāgasampadaṁ	55	
PA_an_8:55.5.2_5	anusikkhati, yathārūpānaṁ paññāsampannānaṁ paññāsampadaṁ anusikkhati.	55	
PA_an_8:55.5.3	Ayaṁ vuccati, brāhmaṇa, kalyāṇamittatā.	55	
PA_an_8:55.6.1	Katamā ca, brāhmaṇa, samajīvitā?	55	
PA_an_8:55.6.2_0	Idha, brāhmaṇa, kulaputto āyañca bhogānaṁ viditvā vayañca bhogānaṁ viditvā samaṁ	55	
PA_an_8:55.6.2_1	jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati, na	55	
PA_an_8:55.6.2_2	ca me vayo āyaṁ pariyādāya ṭhassatī’ti.	55	
PA_an_8:55.6.3	Seyyathāpi, brāhmaṇa, tulādhāro vā tulādhārantevāsī vā tulaṁ paggahetvā jānāti: ‘ettakena vā onataṁ, ettakena vā unnatan’ti;	55	
PA_an_8:55.6.4_0	evamevaṁ kho, brāhmaṇa, kulaputto āyañca bhogānaṁ viditvā vayañca bhogānaṁ viditvā	55	
PA_an_8:55.6.4_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	55	
PA_an_8:55.6.4_2	na ca me vayo āyaṁ pariyādāya ṭhassatī’ti.	55	
PA_an_8:55.6.5	Sacāyaṁ, brāhmaṇa, kulaputto appāyo samāno uḷāraṁ jīvikaṁ kappeti, tassa bhavanti vattāro: ‘udumbarakhādīvāyaṁ kulaputto bhoge khādatī’ti.	55	
PA_an_8:55.6.6	Sace panāyaṁ, brāhmaṇa, kulaputto mahāyo samāno kasiraṁ jīvikaṁ kappeti, tassa bhavanti vattāro: ‘ajeṭṭhamaraṇaṁvāyaṁ kulaputto marissatī’ti.	55	
PA_an_8:55.6.7_0	Yato ca khoyaṁ, brāhmaṇa, kulaputto āyañca bhogānaṁ viditvā vayañca bhogānaṁ viditvā	55	
PA_an_8:55.6.7_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	55	
PA_an_8:55.6.7_2	na ca me vayo āyaṁ pariyādāya ṭhassatī’ti,	55	
PA_an_8:55.6.8	ayaṁ vuccati, brāhmaṇa, samajīvitā.	55	
PA_an_8:55.7.1	Evaṁ samuppannānaṁ, brāhmaṇa, bhogānaṁ cattāri apāyamukhāni honti—	55	
PA_an_8:55.7.2	itthidhutto, surādhutto, akkhadhutto, pāpamitto pāpasahāyo pāpasampavaṅko.	55	
PA_an_8:55.7.3_0	Seyyathāpi, brāhmaṇa, mahato taḷākassa cattāri ceva āyamukhāni, cattāri ca apāyamukhāni.	55	
PA_an_8:55.7.3_1	Tassa puriso yāni ceva āyamukhāni tāni pidaheyya, yāni ca apāyamukhāni tāni vivareyya;	55	
PA_an_8:55.7.3_2	devo ca na sammā dhāraṁ anuppaveccheyya. Evañhi tassa, brāhmaṇa, mahato taḷākassa	55	
PA_an_8:55.7.3_3	parihāniyeva pāṭikaṅkhā, no vuddhi;	55	
PA_an_8:55.7.4	evamevaṁ kho, brāhmaṇa, evaṁ samuppannānaṁ bhogānaṁ cattāri apāyamukhāni honti—	55	
PA_an_8:55.7.5	itthidhutto, surādhutto, akkhadhutto, pāpamitto pāpasahāyo pāpasampavaṅko.	55	
PA_an_8:55.8.1	Evaṁ samuppannānaṁ, brāhmaṇa, bhogānaṁ cattāri āyamukhāni honti—	55	
PA_an_8:55.8.2	na itthidhutto, na surādhutto, na akkhadhutto, kalyāṇamitto kalyāṇasahāyo kalyāṇasampavaṅko.	55	
PA_an_8:55.8.3_0	Seyyathāpi, brāhmaṇa, mahato taḷākassa cattāri ceva āyamukhāni cattāri ca apāyamukhāni.	55	
PA_an_8:55.8.3_1	Tassa puriso yāni ceva āyamukhāni tāni vivareyya, yāni ca apāyamukhāni tāni pidaheyya;	55	
PA_an_8:55.8.3_2	devo ca sammā dhāraṁ anuppaveccheyya. Evañhi tassa, brāhmaṇa, mahato taḷākassa vuddhiyeva	55	
PA_an_8:55.8.3_3	pāṭikaṅkhā, no parihāni;	55	
PA_an_8:55.8.4	evamevaṁ kho, brāhmaṇa, evaṁ samuppannānaṁ bhogānaṁ cattāri āyamukhāni honti—	55	
PA_an_8:55.8.5	na itthidhutto …pe… kalyāṇasampavaṅko.	55	
PA_an_8:55.9.1	Ime kho, brāhmaṇa, cattāro dhammā kulaputtassa diṭṭhadhammahitāya saṁvattanti diṭṭhadhammasukhāya.	55	
PA_an_8:55.10.1	Cattārome, brāhmaṇa, kulaputtassa dhammā samparāyahitāya saṁvattanti samparāyasukhāya.	55	
PA_an_8:55.10.2	Katame cattāro?	55	
PA_an_8:55.10.3	Saddhāsampadā, sīlasampadā, cāgasampadā, paññāsampadā.	55	
PA_an_8:55.10.4	Katamā ca, brāhmaṇa, saddhāsampadā?	55	
PA_an_8:55.10.5	Idha, brāhmaṇa, kulaputto saddho hoti, saddahati tathāgatassa bodhiṁ:	55	
PA_an_8:55.10.6	‘itipi so bhagavā …pe… satthā devamanussānaṁ buddho bhagavā’ti.	55	
PA_an_8:55.10.7	Ayaṁ vuccati, brāhmaṇa, saddhāsampadā.	55	
PA_an_8:55.11.1	Katamā ca, brāhmaṇa, sīlasampadā?	55	
PA_an_8:55.11.2	Idha, brāhmaṇa, kulaputto pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	55	
PA_an_8:55.11.3	Ayaṁ vuccati, brāhmaṇa, sīlasampadā.	55	
PA_an_8:55.12.1	Katamā ca, brāhmaṇa, cāgasampadā?	55	
PA_an_8:55.12.2	Idha, brāhmaṇa, kulaputto vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.	55	
PA_an_8:55.12.3	Ayaṁ vuccati, brāhmaṇa, cāgasampadā.	55	
PA_an_8:55.13.1	Katamā ca, brāhmaṇa, paññāsampadā?	55	
PA_an_8:55.13.2	Idha, brāhmaṇa, kulaputto paññavā hoti …pe… sammā dukkhakkhayagāminiyā.	55	
PA_an_8:55.13.3	Ayaṁ vuccati, brāhmaṇa, paññāsampadā.	55	
PA_an_8:55.14.1	“Ime kho, brāhmaṇa, cattāro dhammā kulaputtassa samparāyahitāya saṁvattanti samparāyasukhāyāti.	55	
PA_an_8:55.15.1	Uṭṭhātā kammadheyyesu,	55	
PA_an_8:55.15.2	appamatto vidhānavā;	55	
PA_an_8:55.15.3	Samaṁ kappeti jīvikaṁ,	55	
PA_an_8:55.15.4	sambhataṁ anurakkhati.	55	
PA_an_8:55.16.1	Saddho sīlena sampanno,	55	
PA_an_8:55.16.2	vadaññū vītamaccharo;	55	
PA_an_8:55.16.3	Niccaṁ maggaṁ visodheti,	55	
PA_an_8:55.16.4	sotthānaṁ samparāyikaṁ.	55	
PA_an_8:55.17.1	Iccete aṭṭha dhammā ca,	55	
PA_an_8:55.17.2	saddhassa gharamesino;	55	
PA_an_8:55.17.3	Akkhātā saccanāmena,	55	
PA_an_8:55.17.4	ubhayattha sukhāvahā.	55	
PA_an_8:55.18.1	Diṭṭhadhammahitatthāya,	55	
PA_an_8:55.18.2	samparāyasukhāya ca;	55	
PA_an_8:55.18.3	Evametaṁ gahaṭṭhānaṁ,	55	
PA_an_8:55.18.4	cāgo puññaṁ pavaḍḍhatī”ti.	55	
PA_an_8:55.18.5	Pañcamaṁ.	55	
PA_an_8:56.0.1	Aṅguttara Nikāya 8.56	56	
PA_an_8:56.0.2	6. Gotamīvagga	56	
PA_an_8:56.0.3	Bhayasutta	56	
PA_an_8:56.1.1	“‘Bhayan’ti, bhikkhave, kāmānametaṁ adhivacanaṁ.	56	
PA_an_8:56.1.2	‘Dukkhan’ti, bhikkhave, kāmānametaṁ adhivacanaṁ.	56	
PA_an_8:56.1.3	‘Rogo’ti, bhikkhave, kāmānametaṁ adhivacanaṁ.	56	
PA_an_8:56.1.4	‘Gaṇḍo’ti, bhikkhave, kāmānametaṁ adhivacanaṁ.	56	
PA_an_8:56.1.5	‘Sallan’ti, bhikkhave, kāmānametaṁ adhivacanaṁ.	56	
PA_an_8:56.1.6	‘Saṅgo’ti, bhikkhave, kāmānametaṁ adhivacanaṁ.	56	
PA_an_8:56.1.7	‘Paṅko’ti, bhikkhave, kāmānametaṁ adhivacanaṁ.	56	
PA_an_8:56.1.8	‘Gabbho’ti, bhikkhave, kāmānametaṁ adhivacanaṁ.	56	
PA_an_8:56.1.9	Kasmā ca, bhikkhave, ‘bhayan’ti kāmānametaṁ adhivacanaṁ?	56	
PA_an_8:56.1.10	Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā ‘bhayan’ti kāmānametaṁ adhivacanaṁ.	56	
PA_an_8:56.1.11	Kasmā ca, bhikkhave, ‘dukkhan’ti …pe…	56	
PA_an_8:56.1.12	‘rogo’ti …	56	
PA_an_8:56.1.13	‘gaṇḍo’ti …	56	
PA_an_8:56.1.14	‘sallan’ti …	56	
PA_an_8:56.1.15	‘saṅgo’ti …	56	
PA_an_8:56.1.16	‘paṅko’ti …	56	
PA_an_8:56.1.17	‘gabbho’ti kāmānametaṁ adhivacanaṁ?	56	
PA_an_8:56.1.18	Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi gabbhā na parimuccati, samparāyikāpi gabbhā na parimuccati, tasmā ‘gabbho’ti kāmānametaṁ adhivacanaṁ.	56	
PA_an_8:56.2.1	Bhayaṁ dukkhañca rogo ca,	56	
PA_an_8:56.2.2	gaṇḍo sallañca saṅgo ca;	56	
PA_an_8:56.2.3	Paṅko gabbho ca ubhayaṁ,	56	
PA_an_8:56.2.4	ete kāmā pavuccanti;	56	
PA_an_8:56.2.5	Yattha satto puthujjano.	56	
PA_an_8:56.3.1	Otiṇṇo sātarūpena,	56	
PA_an_8:56.3.2	puna gabbhāya gacchati;	56	
PA_an_8:56.3.3	Yato ca bhikkhu ātāpī,	56	
PA_an_8:56.3.4	sampajaññaṁ na riccati.	56	
PA_an_8:56.4.1	So imaṁ palipathaṁ duggaṁ,	56	
PA_an_8:56.4.2	atikkamma tathāvidho;	56	
PA_an_8:56.4.3	Pajaṁ jātijarūpetaṁ,	56	
PA_an_8:56.4.4	phandamānaṁ avekkhatī”ti.	56	
PA_an_8:56.4.5	Chaṭṭhaṁ.	56	
PA_an_8:57.0.1	Aṅguttara Nikāya 8.57	57	
PA_an_8:57.0.2	6. Gotamīvagga	57	
PA_an_8:57.0.3	Paṭhamaāhuneyyasutta	57	
PA_an_8:57.1.1	“Aṭṭhahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	57	
PA_an_8:57.1.2	Katamehi aṭṭhahi?	57	
PA_an_8:57.1.3	Idha, bhikkhave, bhikkhu sīlavā hoti …pe… samādāya sikkhati sikkhāpadesu;	57	
PA_an_8:57.1.4	bahussuto hoti …pe… diṭṭhiyā suppaṭividdhā;	57	
PA_an_8:57.1.5	kalyāṇamitto hoti kalyāṇasahāyo kalyāṇasampavaṅko;	57	
PA_an_8:57.1.6	sammādiṭṭhiko hoti, sammādassanena samannāgato;	57	
PA_an_8:57.1.7	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	57	
PA_an_8:57.1.8	anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati;	57	
PA_an_8:57.1.9	dibbena cakkhunā visuddhena atikkantamānusakena …pe… yathākammūpage satte pajānāti;	57	
PA_an_8:57.1.10	āsavānaṁ khayā …pe… sacchikatvā upasampajja viharati.	57	
PA_an_8:57.1.11	Imehi kho, bhikkhave, aṭṭhahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	57	
PA_an_8:57.1.12	Sattamaṁ.	57	
PA_an_8:58.0.1	Aṅguttara Nikāya 8.58	58	
PA_an_8:58.0.2	6. Gotamīvagga	58	
PA_an_8:58.0.3	Dutiyaāhuneyyasutta	58	
PA_an_8:58.1.1	“Aṭṭhahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	58	
PA_an_8:58.1.2	Katamehi aṭṭhahi?	58	
PA_an_8:58.1.3	Idha, bhikkhave, bhikkhu sīlavā hoti …pe… samādāya sikkhati sikkhāpadesu;	58	
PA_an_8:58.1.4	bahussuto hoti …pe… diṭṭhiyā suppaṭividdhā;	58	
PA_an_8:58.1.5	āraddhavīriyo viharati thāmavā daḷhaparakkamo anikkhittadhuro kusalesu dhammesu;	58	
PA_an_8:58.1.6	āraññiko hoti pantasenāsano;	58	
PA_an_8:58.1.7	aratiratisaho hoti, uppannaṁ aratiṁ abhibhuyya abhibhuyya viharati;	58	
PA_an_8:58.1.8	bhayabheravasaho hoti, uppannaṁ bhayabheravaṁ abhibhuyya abhibhuyya viharati;	58	
PA_an_8:58.1.9	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;	58	
PA_an_8:58.1.10	āsavānaṁ khayā …pe… sacchikatvā upasampajja viharati.	58	
PA_an_8:58.1.11	Imehi kho, bhikkhave, aṭṭhahi dhammehi samannāgato bhikkhu āhuneyyo …pe… anuttaraṁ puññakkhettaṁ lokassā”ti.	58	
PA_an_8:58.1.12	Aṭṭhamaṁ.	58	
PA_an_8:59.0.1	Aṅguttara Nikāya 8.59	59	
PA_an_8:59.0.2	6. Gotamīvagga	59	
PA_an_8:59.0.3	Paṭhamapuggalasutta	59	
PA_an_8:59.1.1	“Aṭṭhime, bhikkhave, puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa?	59	
PA_an_8:59.1.2	Katame aṭṭha?	59	
PA_an_8:59.1.3	Sotāpanno, sotāpattiphalasacchikiriyāya paṭipanno, sakadāgāmī, sakadāgāmiphalasacchikiriyāya paṭipanno, anāgāmī, anāgāmiphalasacchikiriyāya paṭipanno, arahā, arahattāya paṭipanno.	59	
PA_an_8:59.1.4	Ime kho, bhikkhave, aṭṭha puggalā āhuneyyā …pe… anuttaraṁ puññakkhettaṁ lokassāti.	59	
PA_an_8:59.2.1	Cattāro ca paṭipannā,	59	
PA_an_8:59.2.2	cattāro ca phale ṭhitā;	59	
PA_an_8:59.2.3	Esa saṅgho ujubhūto,	59	
PA_an_8:59.2.4	paññāsīlasamāhito.	59	
PA_an_8:59.3.1	Yajamānānaṁ manussānaṁ,	59	
PA_an_8:59.3.2	Puññapekkhāna pāṇinaṁ;	59	
PA_an_8:59.3.3	Karotaṁ opadhikaṁ puññaṁ,	59	
PA_an_8:59.3.4	Saṅghe dinnaṁ mahapphalan”ti.	59	
PA_an_8:59.3.5	Navamaṁ.	59	
PA_an_8:60.0.1	Aṅguttara Nikāya 8.60	60	
PA_an_8:60.0.2	6. Gotamīvagga	60	
PA_an_8:60.0.3	Dutiyapuggalasutta	60	
PA_an_8:60.1.1	“Aṭṭhime, bhikkhave, puggalā āhuneyyā …pe… anuttaraṁ puññakkhettaṁ lokassa.	60	
PA_an_8:60.1.2	Katame aṭṭha?	60	
PA_an_8:60.1.3	Sotāpanno, sotāpattiphalasacchikiriyāya paṭipanno …pe… arahā, arahattāya paṭipanno.	60	
PA_an_8:60.1.4	Ime kho, bhikkhave, aṭṭha puggalā āhuneyyā …pe… anuttaraṁ puññakkhettaṁ lokassāti.	60	
PA_an_8:60.2.1	Cattāro ca paṭipannā,	60	
PA_an_8:60.2.2	cattāro ca phale ṭhitā;	60	
PA_an_8:60.2.3	Esa saṅgho samukkaṭṭho,	60	
PA_an_8:60.2.4	sattānaṁ aṭṭha puggalā.	60	
PA_an_8:60.3.1	Yajamānānaṁ manussānaṁ,	60	
PA_an_8:60.3.2	puññapekkhāna pāṇinaṁ;	60	
PA_an_8:60.3.3	Karotaṁ opadhikaṁ puññaṁ,	60	
PA_an_8:60.3.4	ettha dinnaṁ mahapphalan”ti.	60	
PA_an_8:60.3.5	Dasamaṁ.	60	
PA_an_8:60.3.6	Gotamīvaggo paṭhamo.	60	
PA_an_8:60.4.0	Tassuddānaṁ	60	
PA_an_8:60.4.1	Gotamī ovādaṁ saṅkhittaṁ,	60	
PA_an_8:60.4.2	dīghajāṇu ca ujjayo;	60	
PA_an_8:60.4.3	Bhayā dve āhuneyyā ca,	60	
PA_an_8:60.4.4	dve ca aṭṭha puggalāti.	60	
PA_an_8:61.0.1	Aṅguttara Nikāya 8.61	61	
PA_an_8:61.0.2	7. Bhūmicālavagga	61	
PA_an_8:61.0.3	Icchāsutta	61	
PA_an_8:61.1.1	“Aṭṭhime, bhikkhave, puggalā santo saṁvijjamānā lokasmiṁ.	61	
PA_an_8:61.1.2	Katame aṭṭha?	61	
PA_an_8:61.1.3	Idha, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.1.4	So uṭṭhahati ghaṭati vāyamati lābhāya.	61	
PA_an_8:61.1.5	Tassa uṭṭhahato ghaṭato vāyamato lābhāya lābho nuppajjati.	61	
PA_an_8:61.1.6	So tena alābhena socati kilamati paridevati, urattāḷiṁ kandati, sammohaṁ āpajjati.	61	
PA_an_8:61.1.7	Ayaṁ vuccati, bhikkhave:	61	
PA_an_8:61.1.8	‘bhikkhu iccho viharati lābhāya, uṭṭhahati ghaṭati vāyamati lābhāya, na ca lābhī, socī ca paridevī ca, cuto ca saddhammā’.	61	
PA_an_8:61.2.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.2.2	So uṭṭhahati ghaṭati vāyamati lābhāya.	61	
PA_an_8:61.2.3	Tassa uṭṭhahato ghaṭato vāyamato lābhāya lābho uppajjati.	61	
PA_an_8:61.2.4	So tena lābhena majjati pamajjati pamādamāpajjati.	61	
PA_an_8:61.2.5	Ayaṁ vuccati, bhikkhave:	61	
PA_an_8:61.2.6	‘bhikkhu iccho viharati lābhāya, uṭṭhahati ghaṭati vāyamati lābhāya, lābhī ca madī ca pamādī ca, cuto ca saddhammā’.	61	
PA_an_8:61.3.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.3.2	So na uṭṭhahati na ghaṭati na vāyamati lābhāya.	61	
PA_an_8:61.3.3	Tassa anuṭṭhahato aghaṭato avāyamato lābhāya lābho nuppajjati.	61	
PA_an_8:61.3.4	So tena alābhena socati, kilamati, paridevati, urattāḷiṁ kandati, sammohaṁ āpajjati.	61	
PA_an_8:61.3.5	Ayaṁ vuccati, bhikkhave:	61	
PA_an_8:61.3.6	‘bhikkhu iccho viharati lābhāya, na uṭṭhahati na ghaṭati na vāyamati lābhāya, na ca lābhī, socī ca paridevī ca, cuto ca saddhammā’.	61	
PA_an_8:61.4.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.4.2	So na uṭṭhahati, na ghaṭati, na vāyamati lābhāya.	61	
PA_an_8:61.4.3	Tassa anuṭṭhahato, aghaṭato, avāyamato lābhāya lābho uppajjati.	61	
PA_an_8:61.4.4	So tena lābhena majjati, pamajjati, pamādamāpajjati.	61	
PA_an_8:61.4.5	Ayaṁ vuccati, bhikkhave:	61	
PA_an_8:61.4.6	‘bhikkhu iccho viharati lābhāya, na uṭṭhahati na ghaṭati na vāyamati lābhāya, lābhī ca madī ca, pamādī ca, cuto ca saddhammā’.	61	
PA_an_8:61.5.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.5.2	So uṭṭhahati ghaṭati vāyamati lābhāya.	61	
PA_an_8:61.5.3	Tassa uṭṭhahato ghaṭato vāyamato lābhāya lābho nuppajjati.	61	
PA_an_8:61.5.4	So tena alābhena na socati na kilamati na paridevati, na urattāḷiṁ kandati, na sammohaṁ āpajjati.	61	
PA_an_8:61.5.5	Ayaṁ vuccati, bhikkhave:	61	
PA_an_8:61.5.6	‘bhikkhu iccho viharati lābhāya, uṭṭhahati ghaṭati vāyamati lābhāya, na ca lābhī, na ca socī na ca paridevī, accuto ca saddhammā’.	61	
PA_an_8:61.6.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.6.2	So uṭṭhahati ghaṭati vāyamati lābhāya.	61	
PA_an_8:61.6.3	Tassa uṭṭhahato ghaṭato vāyamato lābhāya lābho uppajjati.	61	
PA_an_8:61.6.4	So tena lābhena na majjati, na pamajjati, na pamādamāpajjati.	61	
PA_an_8:61.6.5	Ayaṁ vuccati, bhikkhave:	61	
PA_an_8:61.6.6	‘bhikkhu iccho viharati lābhāya, uṭṭhahati ghaṭati vāyamati lābhāya, lābhī ca, na ca madī na ca pamādī, accuto ca saddhammā’.	61	
PA_an_8:61.7.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.7.2	So na uṭṭhahati, na ghaṭati, na vāyamati lābhāya.	61	
PA_an_8:61.7.3	Tassa anuṭṭhahato, aghaṭato, avāyamato lābhāya lābho nuppajjati.	61	
PA_an_8:61.7.4	So tena alābhena na socati, na kilamati, na paridevati, na urattāḷiṁ kandati, na sammohaṁ āpajjati.	61	
PA_an_8:61.7.5	Ayaṁ vuccati, bhikkhave:	61	
PA_an_8:61.7.6	‘bhikkhu iccho viharati lābhāya, na uṭṭhahati, na ghaṭati, na vāyamati lābhāya, na ca lābhī, na ca socī na ca paridevī, accuto ca saddhammā’.	61	
PA_an_8:61.8.1	Idha pana, bhikkhave, bhikkhuno pavivittassa viharato nirāyattavuttino icchā uppajjati lābhāya.	61	
PA_an_8:61.8.2	So na uṭṭhahati, na ghaṭati, na vāyamati lābhāya.	61	
PA_an_8:61.8.3	Tassa anuṭṭhahato aghaṭato avāyamato lābhāya lābho uppajjati.	61	
PA_an_8:61.8.4	So tena lābhena na majjati, na pamajjati, na pamādamāpajjati.	61	
PA_an_8:61.8.5	Ayaṁ vuccati, bhikkhave:	61	
PA_an_8:61.8.6	‘bhikkhu iccho viharati lābhāya, na uṭṭhahati, na ghaṭati, na vāyamati lābhāya, lābhī ca, na ca madī na ca pamādī, accuto ca saddhammā’.	61	
PA_an_8:61.9.1	Ime kho, bhikkhave, aṭṭha puggalā santo saṁvijjamānā lokasmin”ti.	61	
PA_an_8:61.9.2	Paṭhamaṁ.	61	
PA_an_8:62.0.1	Aṅguttara Nikāya 8.62	62	
PA_an_8:62.0.2	7. Bhūmicālavagga	62	
PA_an_8:62.0.3	Alaṁsutta	62	
PA_an_8:62.1.1	“Chahi, bhikkhave, dhammehi samannāgato bhikkhu alaṁ attano alaṁ paresaṁ.	62	
PA_an_8:62.1.2	Katamehi chahi?	62	
PA_an_8:62.1.3	Idha, bhikkhave, bhikkhu khippanisanti ca hoti kusalesu dhammesu;	62	
PA_an_8:62.1.4	sutānañca dhammānaṁ dhāraṇajātiko hoti;	62	
PA_an_8:62.1.5	dhātānañca dhammānaṁ atthūpaparikkhitā hoti;	62	
PA_an_8:62.1.6	atthamaññāya dhammamaññāya dhammānudhammappaṭipanno ca hoti;	62	
PA_an_8:62.1.7	kalyāṇavāco ca hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	62	
PA_an_8:62.1.8	sandassako ca hoti samādapako samuttejako sampahaṁsako sabrahmacārīnaṁ.	62	
PA_an_8:62.1.9	Imehi kho, bhikkhave, chahi dhammehi samannāgato bhikkhu alaṁ attano alaṁ paresaṁ.	62	
PA_an_8:62.2.1	Pañcahi, bhikkhave, dhammehi samannāgato bhikkhu alaṁ attano alaṁ paresaṁ.	62	
PA_an_8:62.2.2	Katamehi pañcahi?	62	
PA_an_8:62.2.3	Idha, bhikkhave, bhikkhu na heva kho khippanisanti ca hoti kusalesu dhammesu;	62	
PA_an_8:62.2.4	sutānañca dhammānaṁ dhāraṇajātiko hoti;	62	
PA_an_8:62.2.5	dhātānañca dhammānaṁ atthūpaparikkhitā hoti;	62	
PA_an_8:62.2.6	atthamaññāya dhammamaññāya dhammānudhammappaṭipanno ca hoti;	62	
PA_an_8:62.2.7	kalyāṇavāco ca hoti …pe… atthassa viññāpaniyā;	62	
PA_an_8:62.2.8	sandassako ca hoti samādapako samuttejako sampahaṁsako sabrahmacārīnaṁ.	62	
PA_an_8:62.2.9	Imehi kho, bhikkhave, pañcahi dhammehi samannāgato bhikkhu alaṁ attano alaṁ paresaṁ.	62	
PA_an_8:62.3.1	Catūhi, bhikkhave, dhammehi samannāgato bhikkhu alaṁ attano nālaṁ paresaṁ.	62	
PA_an_8:62.3.2	Katamehi catūhi?	62	
PA_an_8:62.3.3	Idha, bhikkhave, bhikkhu khippanisanti ca hoti kusalesu dhammesu;	62	
PA_an_8:62.3.4	sutānañca dhammānaṁ dhāraṇajātiko hoti;	62	
PA_an_8:62.3.5	dhātānañca dhammānaṁ atthūpaparikkhitā hoti;	62	
PA_an_8:62.3.6	atthamaññāya dhammamaññāya dhammānudhammappaṭipanno ca hoti;	62	
PA_an_8:62.3.7	no ca kalyāṇavāco hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	62	
PA_an_8:62.3.8	no ca sandassako hoti samādapako samuttejako sampahaṁsako sabrahmacārīnaṁ.	62	
PA_an_8:62.3.9	Imehi kho, bhikkhave, catūhi dhammehi samannāgato bhikkhu alaṁ attano nālaṁ paresaṁ.	62	
PA_an_8:62.4.1	Catūhi, bhikkhave, dhammehi samannāgato bhikkhu alaṁ paresaṁ nālaṁ attano.	62	
PA_an_8:62.4.2	Katamehi catūhi?	62	
PA_an_8:62.4.3	Idha, bhikkhave, bhikkhu khippanisanti ca hoti kusalesu dhammesu;	62	
PA_an_8:62.4.4	sutānañca dhammānaṁ dhāraṇajātiko hoti;	62	
PA_an_8:62.4.5	no ca dhātānaṁ dhammānaṁ atthūpaparikkhitā hoti;	62	
PA_an_8:62.4.6	na ca atthamaññāya dhammamaññāya dhammānudhammappaṭipanno hoti;	62	
PA_an_8:62.4.7	kalyāṇavāco ca hoti kalyāṇavākkaraṇo …pe… atthassa viññāpaniyā;	62	
PA_an_8:62.4.8	sandassako ca hoti …pe… sabrahmacārīnaṁ.	62	
PA_an_8:62.4.9	Imehi kho, bhikkhave, catūhi dhammehi samannāgato bhikkhu alaṁ paresaṁ, nālaṁ attano.	62	
PA_an_8:62.5.1	Tīhi, bhikkhave, dhammehi samannāgato bhikkhu alaṁ attano nālaṁ paresaṁ.	62	
PA_an_8:62.5.2	Katamehi tīhi?	62	
PA_an_8:62.5.3	Idha, bhikkhave, bhikkhu na heva kho khippanisanti ca hoti kusalesu dhammesu;	62	
PA_an_8:62.5.4	sutānañca dhammānaṁ dhāraṇajātiko hoti;	62	
PA_an_8:62.5.5	dhātānañca dhammānaṁ atthūpaparikkhitā hoti;	62	
PA_an_8:62.5.6	atthamaññāya dhammamaññāya dhammānudhammappaṭipanno ca hoti;	62	
PA_an_8:62.5.7	no ca kalyāṇavāco hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	62	
PA_an_8:62.5.8	no ca sandassako hoti samādapako samuttejako sampahaṁsako sabrahmacārīnaṁ.	62	
PA_an_8:62.5.9	Imehi kho, bhikkhave, tīhi dhammehi samannāgato bhikkhu alaṁ attano, nālaṁ paresaṁ.	62	
PA_an_8:62.6.1	Tīhi, bhikkhave, dhammehi samannāgato bhikkhu alaṁ paresaṁ, nālaṁ attano.	62	
PA_an_8:62.6.2	Katamehi tīhi?	62	
PA_an_8:62.6.3	Idha, bhikkhave, bhikkhu na heva kho khippanisanti ca hoti kusalesu dhammesu;	62	
PA_an_8:62.6.4	sutānañca dhammānaṁ dhāraṇajātiko hoti;	62	
PA_an_8:62.6.5	no ca dhātānaṁ dhammānaṁ atthūpaparikkhitā hoti;	62	
PA_an_8:62.6.6	no ca atthamaññāya dhammamaññāya dhammānudhammappaṭipanno hoti;	62	
PA_an_8:62.6.7	kalyāṇavāco ca hoti …pe… atthassa viññāpaniyā;	62	
PA_an_8:62.6.8	sandassako ca hoti samādapako samuttejako sampahaṁsako sabrahmacārīnaṁ.	62	
PA_an_8:62.6.9	Imehi kho, bhikkhave, tīhi dhammehi samannāgato bhikkhu alaṁ paresaṁ, nālaṁ attano.	62	
PA_an_8:62.7.1	Dvīhi, bhikkhave, dhammehi samannāgato bhikkhu alaṁ attano, nālaṁ paresaṁ.	62	
PA_an_8:62.7.2	Katamehi dvīhi?	62	
PA_an_8:62.7.3	Idha, bhikkhave, bhikkhu na heva kho khippanisanti ca hoti kusalesu dhammesu;	62	
PA_an_8:62.7.4	no ca sutānaṁ dhammānaṁ dhāraṇajātiko hoti;	62	
PA_an_8:62.7.5	dhātānañca dhammānaṁ atthūpaparikkhitā hoti;	62	
PA_an_8:62.7.6	atthamaññāya dhammamaññāya dhammānudhammappaṭipanno ca hoti;	62	
PA_an_8:62.7.7	no ca kalyāṇavāco hoti …pe… atthassa viññāpaniyā;	62	
PA_an_8:62.7.8	no ca sandassako hoti …pe… sabrahmacārīnaṁ.	62	
PA_an_8:62.7.9	Imehi kho, bhikkhave, dvīhi dhammehi samannāgato bhikkhu alaṁ attano, nālaṁ paresaṁ.	62	
PA_an_8:62.8.1	Dvīhi, bhikkhave, dhammehi samannāgato bhikkhu alaṁ paresaṁ, nālaṁ attano.	62	
PA_an_8:62.8.2	Katamehi dvīhi?	62	
PA_an_8:62.8.3	Idha, bhikkhave, bhikkhu na heva kho khippanisanti ca hoti kusalesu dhammesu;	62	
PA_an_8:62.8.4	no ca sutānaṁ dhammānaṁ dhāraṇajātiko hoti;	62	
PA_an_8:62.8.5	no ca dhātānaṁ dhammānaṁ atthūpaparikkhitā hoti;	62	
PA_an_8:62.8.6	no ca atthamaññāya dhammamaññāya dhammānudhammappaṭipanno hoti;	62	
PA_an_8:62.8.7	kalyāṇavāco ca hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	62	
PA_an_8:62.8.8	sandassako ca hoti samādapako samuttejako sampahaṁsako sabrahmacārīnaṁ.	62	
PA_an_8:62.8.9	Imehi kho, bhikkhave, dvīhi dhammehi samannāgato bhikkhu alaṁ paresaṁ, nālaṁ attano”ti.	62	
PA_an_8:62.8.10	Dutiyaṁ.	62	
PA_an_8:63.0.1	Aṅguttara Nikāya 8.63	63	
PA_an_8:63.0.2	7. Bhūmicālavagga	63	
PA_an_8:63.0.3	Saṅkhittasutta	63	
PA_an_8:63.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	63	
PA_an_8:63.1.2	“sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	63	
PA_an_8:63.1.3	“Evamevaṁ panidhekacce moghapurisā mamaññeva ajjhesanti.	63	
PA_an_8:63.1.4	Dhamme ca bhāsite mamaññeva anubandhitabbaṁ maññantī”ti.	63	
PA_an_8:63.1.5_0	“Desetu me, bhante, bhagavā saṅkhittena dhammaṁ, desetu sugato saṅkhittena dhammaṁ.	63	
PA_an_8:63.1.5_1	Appeva nāmāhaṁ bhagavato bhāsitassa atthaṁ ājāneyyaṁ, appeva nāmāhaṁ bhagavato bhāsitassa dāyādo assan”ti.	63	
PA_an_8:63.1.6	“Tasmātiha te, bhikkhu, evaṁ sikkhitabbaṁ:	63	
PA_an_8:63.1.7	‘ajjhattaṁ me cittaṁ ṭhitaṁ bhavissati susaṇṭhitaṁ, na ca uppannā pāpakā akusalā dhammā cittaṁ pariyādāya ṭhassantī’ti.	63	
PA_an_8:63.1.8	Evañhi te, bhikkhu, sikkhitabbaṁ.	63	
PA_an_8:63.2.1	Yato kho te, bhikkhu, ajjhattaṁ cittaṁ ṭhitaṁ hoti susaṇṭhitaṁ, na ca uppannā pāpakā akusalā dhammā cittaṁ pariyādāya tiṭṭhanti, tato te, bhikkhu, evaṁ sikkhitabbaṁ:	63	
PA_an_8:63.2.2	‘mettā me cetovimutti bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.	63	
PA_an_8:63.2.3	Evañhi te, bhikkhu, sikkhitabbaṁ.	63	
PA_an_8:63.3.1_0	Yato kho te, bhikkhu, ayaṁ samādhi evaṁ bhāvito hoti bahulīkato, tato tvaṁ, bhikkhu,	63	
PA_an_8:63.3.1_1	imaṁ samādhiṁ savitakkampi savicāraṁ bhāveyyāsi, avitakkampi vicāramattaṁ bhāveyyāsi,	63	
PA_an_8:63.3.1_2	avitakkampi avicāraṁ bhāveyyāsi, sappītikampi bhāveyyāsi, nippītikampi bhāveyyāsi,	63	
PA_an_8:63.3.1_3	sātasahagatampi bhāveyyāsi, upekkhāsahagatampi bhāveyyāsi.	63	
PA_an_8:63.4.1	Yato kho, te bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:	63	
PA_an_8:63.4.2	‘karuṇā me cetovimutti …	63	
PA_an_8:63.4.3	muditā me cetovimutti …	63	
PA_an_8:63.4.4	upekkhā me cetovimutti bhāvitā bhavissati bahulīkatā yānīkatā vatthukatā anuṭṭhitā paricitā susamāraddhā’ti.	63	
PA_an_8:63.4.5	Evañhi te, bhikkhu, sikkhitabbaṁ.	63	
PA_an_8:63.5.1_0	Yato kho te, bhikkhu, ayaṁ samādhi evaṁ bhāvito hoti subhāvito, tato tvaṁ, bhikkhu,	63	
PA_an_8:63.5.1_1	imaṁ samādhiṁ savitakkasavicārampi bhāveyyāsi, avitakkavicāramattampi bhāveyyāsi,	63	
PA_an_8:63.5.1_2	avitakkaavicārampi bhāveyyāsi, sappītikampi bhāveyyāsi, nippītikampi bhāveyyāsi,	63	
PA_an_8:63.5.1_3	sātasahagatampi bhāveyyāsi, upekkhāsahagatampi bhāveyyāsi.	63	
PA_an_8:63.6.1	Yato kho te, bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:	63	
PA_an_8:63.6.2	‘kāye kāyānupassī viharissāmi ātāpī sampajāno satimā, vineyya loke abhijjhādomanassan’ti.	63	
PA_an_8:63.6.3	Evañhi te, bhikkhu, sikkhitabbaṁ.	63	
PA_an_8:63.7.1_0	Yato kho te, bhikkhu, ayaṁ samādhi evaṁ bhāvito hoti bahulīkato, tato tvaṁ, bhikkhu,	63	
PA_an_8:63.7.1_1	imaṁ samādhiṁ savitakkasavicārampi bhāveyyāsi, avitakkavicāramattampi bhāveyyāsi,	63	
PA_an_8:63.7.1_2	avitakkaavicārampi bhāveyyāsi, sappītikampi bhāveyyāsi, nippītikampi bhāveyyāsi,	63	
PA_an_8:63.7.1_3	sātasahagatampi bhāveyyāsi, upekkhāsahagatampi bhāveyyāsi.	63	
PA_an_8:63.8.1	Yato kho te, bhikkhu, ayaṁ samādhi evaṁ bhāvito hoti subhāvito, tato te, bhikkhu, evaṁ sikkhitabbaṁ:	63	
PA_an_8:63.8.2	‘vedanāsu …	63	
PA_an_8:63.8.3	citte …	63	
PA_an_8:63.8.4	dhammesu dhammānupassī viharissāmi ātāpī sampajāno satimā, vineyya loke abhijjhādomanassan’ti.	63	
PA_an_8:63.8.5	Evañhi te, bhikkhu, sikkhitabbaṁ.	63	
PA_an_8:63.9.1_0	Yato kho te, bhikkhu, ayaṁ samādhi evaṁ bhāvito hoti bahulīkato, tato tvaṁ, bhikkhu,	63	
PA_an_8:63.9.1_1	imaṁ samādhiṁ savitakkasavicārampi bhāveyyāsi, avitakkavicāramattampi bhāveyyāsi,	63	
PA_an_8:63.9.1_2	avitakkaavicārampi bhāveyyāsi, sappītikampi bhāveyyāsi, nippītikampi bhāveyyāsi,	63	
PA_an_8:63.9.1_3	sātasahagatampi bhāveyyāsi, upekkhāsahagatampi bhāveyyāsi.	63	
PA_an_8:63.10.1_0	Yato kho te, bhikkhu, ayaṁ samādhi evaṁ bhāvito hoti subhāvito, tato tvaṁ, bhikkhu,	63	
PA_an_8:63.10.1_1	yena yeneva gagghasi phāsuṁyeva gagghasi, yattha yattha ṭhassasi phāsuṁyeva ṭhassasi,	63	
PA_an_8:63.10.1_2	yattha yattha nisīdissasi phāsuṁyeva nisīdissasi, yattha yattha seyyaṁ kappessasi	63	
PA_an_8:63.10.1_3	phāsuṁyeva seyyaṁ kappessasī”ti.	63	
PA_an_8:63.11.1	Atha kho so bhikkhu bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	63	
PA_an_8:63.11.2_0	Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya	63	
PA_an_8:63.11.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	63	
PA_an_8:63.11.2_2	diṭṭheva dhamme sayaṁ abhiññā sacchikatvā upasampajja vihāsi.	63	
PA_an_8:63.11.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	63	
PA_an_8:63.11.4	Aññataro ca pana so bhikkhu arahataṁ ahosīti.	63	
PA_an_8:63.11.5	Tatiyaṁ.	63	
PA_an_8:64.0.1	Aṅguttara Nikāya 8.64	64	
PA_an_8:64.0.2	7. Bhūmicālavagga	64	
PA_an_8:64.0.3	Gayāsīsasutta	64	
PA_an_8:64.1.1	Ekaṁ samayaṁ bhagavā gayāyaṁ viharati gayāsīse.	64	
PA_an_8:64.1.2	Tatra kho bhagavā bhikkhū āmantesi …pe…	64	
PA_an_8:64.1.3	“pubbāhaṁ, bhikkhave, sambodhā anabhisambuddho bodhisattova samāno obhāsaññeva kho sañjānāmi, no ca rūpāni passāmi.	64	
PA_an_8:64.2.1	Tassa mayhaṁ, bhikkhave, etadahosi:	64	
PA_an_8:64.2.2	‘sace kho ahaṁ obhāsañceva sañjāneyyaṁ rūpāni ca passeyyaṁ;	64	
PA_an_8:64.2.3	evaṁ me idaṁ ñāṇadassanaṁ parisuddhataraṁ assā’ti.	64	
PA_an_8:64.3.1	So kho ahaṁ, bhikkhave, aparena samayena appamatto ātāpī pahitatto viharanto obhāsañceva sañjānāmi, rūpāni ca passāmi;	64	
PA_an_8:64.3.2	no ca kho tāhi devatāhi saddhiṁ santiṭṭhāmi sallapāmi sākacchaṁ samāpajjāmi.	64	
PA_an_8:64.4.1	Tassa mayhaṁ, bhikkhave, etadahosi:	64	
PA_an_8:64.4.2	‘sace kho ahaṁ obhāsañceva sañjāneyyaṁ, rūpāni ca passeyyaṁ, tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ;	64	
PA_an_8:64.4.3	evaṁ me idaṁ ñāṇadassanaṁ parisuddhataraṁ assā’ti.	64	
PA_an_8:64.5.1_0	So kho ahaṁ, bhikkhave, aparena samayena appamatto ātāpī pahitatto viharanto obhāsañceva	64	
PA_an_8:64.5.1_1	sañjānāmi, rūpāni ca passāmi, tāhi ca devatāhi saddhiṁ santiṭṭhāmi sallapāmi sākacchaṁ samāpajjāmi;	64	
PA_an_8:64.5.2	no ca kho tā devatā jānāmi—	64	
PA_an_8:64.5.3	imā devatā amukamhā vā amukamhā vā devanikāyāti.	64	
PA_an_8:64.6.1	Tassa mayhaṁ, bhikkhave, etadahosi:	64	
PA_an_8:64.6.2	‘sace kho ahaṁ obhāsañceva sañjāneyyaṁ, rūpāni ca passeyyaṁ, tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ, tā ca devatā jāneyyaṁ:	64	
PA_an_8:64.6.3	“imā devatā amukamhā vā amukamhā vā devanikāyā”ti;	64	
PA_an_8:64.6.4	evaṁ me idaṁ ñāṇadassanaṁ parisuddhataraṁ assā’ti.	64	
PA_an_8:64.7.1_0	So kho ahaṁ, bhikkhave, aparena samayena appamatto ātāpī pahitatto viharanto obhāsañceva	64	
PA_an_8:64.7.1_1	sañjānāmi, rūpāni ca passāmi, tāhi ca devatāhi saddhiṁ santiṭṭhāmi sallapāmi sākacchaṁ	64	
PA_an_8:64.7.1_2	samāpajjāmi, tā ca devatā jānāmi:	64	
PA_an_8:64.7.2	‘imā devatā amukamhā vā amukamhā vā devanikāyā’ti;	64	
PA_an_8:64.7.3	no ca kho tā devatā jānāmi:	64	
PA_an_8:64.7.4	‘imā devatā imassa kammassa vipākena ito cutā tattha upapannā’ti …pe…	64	
PA_an_8:64.7.5	tā ca devatā jānāmi:	64	
PA_an_8:64.7.6	‘imā devatā imassa kammassa vipākena ito cutā tattha upapannā’ti;	64	
PA_an_8:64.7.7	no ca kho tā devatā jānāmi:	64	
PA_an_8:64.7.8	‘imā devatā imassa kammassa vipākena evamāhārā evaṁsukhadukkhappaṭisaṁvediniyo’ti …pe…	64	
PA_an_8:64.7.9	tā ca devatā jānāmi:	64	
PA_an_8:64.7.10	‘imā devatā imassa kammassa vipākena evamāhārā evaṁsukhadukkhappaṭisaṁvediniyo’ti;	64	
PA_an_8:64.7.11	no ca kho tā devatā jānāmi:	64	
PA_an_8:64.7.12	‘imā devatā evaṁdīghāyukā evaṁciraṭṭhitikā’ti …pe…	64	
PA_an_8:64.7.13	tā ca devatā jānāmi:	64	
PA_an_8:64.7.14	‘imā devatā evaṁdīghāyukā evaṁciraṭṭhitikā’ti;	64	
PA_an_8:64.7.15	no ca kho tā devatā jānāmi yadi vā me imāhi devatāhi saddhiṁ sannivutthapubbaṁ yadi vā na sannivutthapubbanti.	64	
PA_an_8:64.8.1	Tassa mayhaṁ, bhikkhave, etadahosi:	64	
PA_an_8:64.8.2	‘sace kho ahaṁ obhāsañceva sañjāneyyaṁ, rūpāni ca passeyyaṁ, tāhi ca devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ, tā ca devatā jāneyyaṁ:	64	
PA_an_8:64.8.3	“imā devatā amukamhā vā amukamhā vā devanikāyā”ti, tā ca devatā jāneyyaṁ:	64	
PA_an_8:64.8.4	“imā devatā imassa kammassa vipākena ito cutā tattha upapannā”ti, tā ca devatā jāneyyaṁ:	64	
PA_an_8:64.8.5	“imā devatā evamāhārā evaṁsukhadukkhappaṭisaṁvediniyo”ti, tā ca devatā jāneyyaṁ:	64	
PA_an_8:64.8.6	“imā devatā evaṁdīghāyukā evaṁciraṭṭhitikā”ti, tā ca devatā jāneyyaṁ yadi vā me imāhi devatāhi saddhiṁ sannivutthapubbaṁ yadi vā na sannivutthapubbanti;	64	
PA_an_8:64.8.7	evaṁ me idaṁ ñāṇadassanaṁ parisuddhataraṁ assā’ti.	64	
PA_an_8:64.9.1_0	So kho ahaṁ, bhikkhave, aparena samayena appamatto ātāpī pahitatto viharanto obhāsañceva	64	
PA_an_8:64.9.1_1	sañjānāmi, rūpāni ca passāmi, tāhi ca devatāhi saddhiṁ santiṭṭhāmi sallapāmi sākacchaṁ	64	
PA_an_8:64.9.1_2	samāpajjāmi, tā ca devatā jānāmi:	64	
PA_an_8:64.9.2	‘imā devatā amukamhā vā amukamhā vā devanikāyā’ti, tā ca devatā jānāmi:	64	
PA_an_8:64.9.3	‘imā devatā imassa kammassa vipākena ito cutā tattha upapannā’ti, tā ca devatā jānāmi:	64	
PA_an_8:64.9.4	‘imā devatā evamāhārā evaṁsukhadukkhappaṭisaṁvediniyo’ti, tā ca devatā jānāmi:	64	
PA_an_8:64.9.5	‘imā devatā evaṁdīghāyukā evaṁciraṭṭhitikā’ti, tā ca devatā jānāmi yadi vā me devatāhi saddhiṁ sannivutthapubbaṁ yadi vā na sannivutthapubbanti.	64	
PA_an_8:64.10.1_0	Yāvakīvañca me, bhikkhave, evaṁ aṭṭhaparivaṭṭaṁ adhidevañāṇadassanaṁ na suvisuddhaṁ	64	
PA_an_8:64.10.1_1	ahosi, neva tāvāhaṁ, bhikkhave, ‘sadevake loke samārake sabrahmake sassamaṇabrāhmaṇiyā	64	
PA_an_8:64.10.1_2	pajāya sadevamanussāya anuttaraṁ sammāsambodhiṁ abhisambuddho’ti paccaññāsiṁ.	64	
PA_an_8:64.10.2_0	Yato ca kho me, bhikkhave, evaṁ aṭṭhaparivaṭṭaṁ adhidevañāṇadassanaṁ suvisuddhaṁ	64	
PA_an_8:64.10.2_1	ahosi, athāhaṁ, bhikkhave, ‘sadevake loke samārake sabrahmake sassamaṇabrāhmaṇiyā	64	
PA_an_8:64.10.2_2	pajāya sadevamanussāya anuttaraṁ sammāsambodhiṁ abhisambuddho’ti paccaññāsiṁ;	64	
PA_an_8:64.10.3	ñāṇañca pana me dassanaṁ udapādi;	64	
PA_an_8:64.10.4	akuppā me cetovimutti; ayamantimā jāti natthi dāni punabbhavo”ti.	64	
PA_an_8:64.10.5	Catutthaṁ.	64	
PA_an_8:65.0.1	Aṅguttara Nikāya 8.65	65	
PA_an_8:65.0.2	7. Bhūmicālavagga	65	
PA_an_8:65.0.3	Abhibhāyatanasutta	65	
PA_an_8:65.1.1	“Aṭṭhimāni, bhikkhave, abhibhāyatanāni.	65	
PA_an_8:65.1.2	Katamāni aṭṭha?	65	
PA_an_8:65.1.3	Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni.	65	
PA_an_8:65.1.4	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.1.5	Idaṁ paṭhamaṁ abhibhāyatanaṁ.	65	
PA_an_8:65.2.1	Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni.	65	
PA_an_8:65.2.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.2.3	Idaṁ dutiyaṁ abhibhāyatanaṁ.	65	
PA_an_8:65.3.1	Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni.	65	
PA_an_8:65.3.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.3.3	Idaṁ tatiyaṁ abhibhāyatanaṁ.	65	
PA_an_8:65.4.1	Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni.	65	
PA_an_8:65.4.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.4.3	Idaṁ catutthaṁ abhibhāyatanaṁ.	65	
PA_an_8:65.5.1	Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni.	65	
PA_an_8:65.5.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.5.3	Idaṁ pañcamaṁ abhibhāyatanaṁ.	65	
PA_an_8:65.6.1	Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni.	65	
PA_an_8:65.6.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.6.3	Idaṁ chaṭṭhaṁ abhibhāyatanaṁ.	65	
PA_an_8:65.7.1	Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni.	65	
PA_an_8:65.7.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.7.3	Idaṁ sattamaṁ abhibhāyatanaṁ.	65	
PA_an_8:65.8.1	Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni.	65	
PA_an_8:65.8.2	‘Tāni abhibhuyya jānāmi passāmī’ti, evaṁsaññī hoti.	65	
PA_an_8:65.8.3	Idaṁ aṭṭhamaṁ abhibhāyatanaṁ.	65	
PA_an_8:65.8.4	Imāni kho, bhikkhave, aṭṭha abhibhāyatanānī”ti.	65	
PA_an_8:65.8.5	Pañcamaṁ.	65	
PA_an_8:66.0.1	Aṅguttara Nikāya 8.66	66	
PA_an_8:66.0.2	7. Bhūmicālavagga	66	
PA_an_8:66.0.3	Vimokkhasutta	66	
PA_an_8:66.1.1	“Aṭṭhime, bhikkhave, vimokkhā.	66	
PA_an_8:66.1.2	Katame aṭṭha?	66	
PA_an_8:66.1.3	Rūpī rūpāni passati.	66	
PA_an_8:66.1.4	Ayaṁ paṭhamo vimokkho.	66	
PA_an_8:66.2.1	Ajjhattaṁ arūpasaññī, bahiddhā rūpāni passati.	66	
PA_an_8:66.2.2	Ayaṁ dutiyo vimokkho.	66	
PA_an_8:66.3.1	Subhanteva adhimutto hoti.	66	
PA_an_8:66.3.2	Ayaṁ tatiyo vimokkho.	66	
PA_an_8:66.4.1	Sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	66	
PA_an_8:66.4.2	Ayaṁ catuttho vimokkho.	66	
PA_an_8:66.5.1	Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	66	
PA_an_8:66.5.2	Ayaṁ pañcamo vimokkho.	66	
PA_an_8:66.6.1	Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	66	
PA_an_8:66.6.2	Ayaṁ chaṭṭho vimokkho.	66	
PA_an_8:66.7.1	Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	66	
PA_an_8:66.7.2	Ayaṁ sattamo vimokkho.	66	
PA_an_8:66.8.1	Sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati.	66	
PA_an_8:66.8.2	Ayaṁ aṭṭhamo vimokkho.	66	
PA_an_8:66.8.3	Ime kho, bhikkhave, aṭṭha vimokkhā”ti.	66	
PA_an_8:66.8.4	Chaṭṭhaṁ.	66	
PA_an_8:67.0.1	Aṅguttara Nikāya 8.67	67	
PA_an_8:67.0.2	7. Bhūmicālavagga	67	
PA_an_8:67.0.3	Anariyavohārasutta	67	
PA_an_8:67.1.1	“Aṭṭhime, bhikkhave, anariyavohārā.	67	
PA_an_8:67.1.2	Katame aṭṭha?	67	
PA_an_8:67.1.3	Adiṭṭhe diṭṭhavāditā, asute sutavāditā, amute mutavāditā, aviññāte viññātavāditā, diṭṭhe adiṭṭhavāditā, sute asutavāditā, mute amutavāditā, viññāte aviññātavāditā.	67	
PA_an_8:67.1.4	Ime kho, bhikkhave, aṭṭha anariyavohārā”ti.	67	
PA_an_8:67.1.5	Sattamaṁ.	67	
PA_an_8:68.0.1	Aṅguttara Nikāya 8.68	68	
PA_an_8:68.0.2	7. Bhūmicālavagga	68	
PA_an_8:68.0.3	Ariyavohārasutta	68	
PA_an_8:68.1.1	“Aṭṭhime, bhikkhave, ariyavohārā.	68	
PA_an_8:68.1.2	Katame aṭṭha?	68	
PA_an_8:68.1.3	Adiṭṭhe adiṭṭhavāditā, asute asutavāditā, amute amutavāditā, aviññāte aviññātavāditā, diṭṭhe diṭṭhavāditā, sute sutavāditā, mute mutavāditā, viññāte viññātavāditā.	68	
PA_an_8:68.1.4	Ime kho, bhikkhave, aṭṭha ariyavohārā”ti.	68	
PA_an_8:68.1.5	Aṭṭhamaṁ.	68	
PA_an_8:69.0.1	Aṅguttara Nikāya 8.69	69	
PA_an_8:69.0.2	7. Bhūmicālavagga	69	
PA_an_8:69.0.3	Parisāsutta	69	
PA_an_8:69.1.1	“Aṭṭhimā, bhikkhave, parisā.	69	
PA_an_8:69.1.2	Katamā aṭṭha?	69	
PA_an_8:69.1.3	Khattiyaparisā, brāhmaṇaparisā, gahapatiparisā, samaṇaparisā, cātumahārājikaparisā, tāvatiṁsaparisā, māraparisā, brahmaparisā.	69	
PA_an_8:69.1.4	Abhijānāmi kho panāhaṁ, bhikkhave, anekasataṁ khattiyaparisaṁ upasaṅkamitā.	69	
PA_an_8:69.1.5	Tatrapi mayā sannisinnapubbañceva sallapitapubbañca sākacchā ca samāpannapubbā.	69	
PA_an_8:69.1.6	Tattha yādisako tesaṁ vaṇṇo hoti tādisako mayhaṁ vaṇṇo hoti, yādisako tesaṁ saro hoti tādisako mayhaṁ saro hoti.	69	
PA_an_8:69.1.7	Dhammiyā ca kathāya sandassemi samādapemi samuttejemi sampahaṁsemi.	69	
PA_an_8:69.1.8	Bhāsamānañca maṁ na jānanti:	69	
PA_an_8:69.1.9	‘ko nu kho ayaṁ bhāsati devo vā manusso vā’ti.	69	
PA_an_8:69.1.10	Dhammiyā kathāya sandassetvā samādapetvā samuttejetvā sampahaṁsetvā antaradhāyāmi.	69	
PA_an_8:69.1.11	Antarahitañca maṁ na jānanti:	69	
PA_an_8:69.1.12	‘ko nu kho ayaṁ antarahito devo vā manusso vā’ti.	69	
PA_an_8:69.2.1	Abhijānāmi kho panāhaṁ, bhikkhave, anekasataṁ brāhmaṇaparisaṁ …pe…	69	
PA_an_8:69.2.2	gahapatiparisaṁ …	69	
PA_an_8:69.2.3	samaṇaparisaṁ …	69	
PA_an_8:69.2.4	cātumahārājikaparisaṁ …	69	
PA_an_8:69.2.5	tāvatiṁsaparisaṁ …	69	
PA_an_8:69.2.6	māraparisaṁ …	69	
PA_an_8:69.2.7	brahmaparisaṁ upasaṅkamitā.	69	
PA_an_8:69.2.8	Tatrapi mayā sannisinnapubbañceva sallapitapubbañca sākacchā ca samāpannapubbā.	69	
PA_an_8:69.2.9	Tattha yādisako tesaṁ vaṇṇo hoti tādisako mayhaṁ vaṇṇo hoti, yādisako tesaṁ saro hoti tādisako mayhaṁ saro hoti.	69	
PA_an_8:69.2.10	Dhammiyā ca kathāya sandassemi samādapemi samuttejemi sampahaṁsemi.	69	
PA_an_8:69.2.11	Bhāsamānañca maṁ na jānanti:	69	
PA_an_8:69.2.12	‘ko nu kho ayaṁ bhāsati devo vā manusso vā’ti.	69	
PA_an_8:69.2.13	Dhammiyā kathāya sandassetvā samādapetvā samuttejetvā sampahaṁsetvā antaradhāyāmi.	69	
PA_an_8:69.2.14	Antarahitañca maṁ na jānanti:	69	
PA_an_8:69.2.15	‘ko nu kho ayaṁ antarahito devo vā manusso vā’ti.	69	
PA_an_8:69.2.16	Imā kho, bhikkhave, aṭṭha parisā”ti.	69	
PA_an_8:69.2.17	Navamaṁ.	69	
PA_an_8:70.0.1	Aṅguttara Nikāya 8.70	70	
PA_an_8:70.0.2	7. Bhūmicālavagga	70	
PA_an_8:70.0.3	Bhūmicālasutta	70	
PA_an_8:70.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	70	
PA_an_8:70.1.2	Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.	70	
PA_an_8:70.1.3	Vesāliyaṁ piṇḍāya caritvā pacchābhattaṁ piṇḍapātapaṭikkanto āyasmantaṁ ānandaṁ āmantesi:	70	
PA_an_8:70.1.4	“gaṇhāhi, ānanda, nisīdanaṁ.	70	
PA_an_8:70.1.5	Yena cāpālaṁ cetiyaṁ tenupasaṅkamissāma divāvihārāyā”ti.	70	
PA_an_8:70.1.6	“Evaṁ, bhante”ti kho āyasmā ānando bhagavato paṭissutvā nisīdanaṁ ādāya bhagavantaṁ piṭṭhito piṭṭhito anubandhi.	70	
PA_an_8:70.2.1	Atha kho bhagavā yena cāpālaṁ cetiyaṁ tenupasaṅkami; upasaṅkamitvā paññatte āsane nisīdi.	70	
PA_an_8:70.2.2	Nisajja kho bhagavā āyasmantaṁ ānandaṁ āmantesi:	70	
PA_an_8:70.3.1_0	“Ramaṇīyā, ānanda, vesālī, ramaṇīyaṁ udenaṁ cetiyaṁ, ramaṇīyaṁ gotamakaṁ cetiyaṁ,	70	
PA_an_8:70.3.1_1	ramaṇīyaṁ sattambaṁ cetiyaṁ, ramaṇīyaṁ bahuputtakaṁ cetiyaṁ; ramaṇīyaṁ sārandadaṁ	70	
PA_an_8:70.3.1_2	cetiyaṁ, ramaṇīyaṁ cāpālaṁ cetiyaṁ.	70	
PA_an_8:70.3.2	Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, ākaṅkhamāno so, ānanda, kappaṁ vā tiṭṭheyya kappāvasesaṁ vā.	70	
PA_an_8:70.3.3_0	Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā	70	
PA_an_8:70.3.3_1	anuṭṭhitā paricitā susamāraddhā. Ākaṅkhamāno, ānanda, tathāgato kappaṁ vā tiṭṭheyya kappāvasesaṁ vā”ti.	70	
PA_an_8:70.3.4	Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṁ;	70	
PA_an_8:70.3.5	na bhagavantaṁ yāci:	70	
PA_an_8:70.3.6	“tiṭṭhatu, bhante, bhagavā kappaṁ, tiṭṭhatu sugato kappaṁ bahujanahitāya bahujanasukhāya lokānukampāya atthāya hitāya sukhāya devamanussānan”ti, yathā taṁ mārena pariyuṭṭhitacitto.	70	
PA_an_8:70.4.1	Dutiyampi kho bhagavā …pe…	70	
PA_an_8:70.4.2	tatiyampi kho bhagavā āyasmantaṁ ānandaṁ āmantesi:	70	
PA_an_8:70.4.3_0	“ramaṇīyā, ānanda, vesālī, ramaṇīyaṁ udenaṁ cetiyaṁ, ramaṇīyaṁ gotamakaṁ cetiyaṁ,	70	
PA_an_8:70.4.3_1	ramaṇīyaṁ sattambaṁ cetiyaṁ, ramaṇīyaṁ bahuputtakaṁ cetiyaṁ, ramaṇīyaṁ sārandadaṁ	70	
PA_an_8:70.4.3_2	cetiyaṁ, ramaṇīyaṁ cāpālaṁ cetiyaṁ.	70	
PA_an_8:70.4.4	Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, ākaṅkhamāno so, ānanda, kappaṁ vā tiṭṭheyya kappāvasesaṁ vā.	70	
PA_an_8:70.4.5	Tathāgatassa kho, ānanda, cattāro iddhipādā bhāvitā …pe… ākaṅkhamāno, ānanda, tathāgato kappaṁ vā tiṭṭheyya kappāvasesaṁ vā”ti.	70	
PA_an_8:70.4.6	Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṁ;	70	
PA_an_8:70.4.7	na bhagavantaṁ yāci:	70	
PA_an_8:70.4.8	“tiṭṭhatu, bhante, bhagavā kappaṁ, tiṭṭhatu sugato kappaṁ bahujanahitāya bahujanasukhāya lokānukampāya atthāya hitāya sukhāya devamanussānan”ti, yathā taṁ mārena pariyuṭṭhitacitto.	70	
PA_an_8:70.5.1	Atha kho bhagavā āyasmantaṁ ānandaṁ āmantesi:	70	
PA_an_8:70.5.2	“gaccha tvaṁ, ānanda, yassadāni kālaṁ maññasī”ti.	70	
PA_an_8:70.5.3	“Evaṁ, bhante”ti kho āyasmā ānando bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ katvā bhagavato avidūre aññatarasmiṁ rukkhamūle nisīdi.	70	
PA_an_8:70.5.4	Atha kho māro pāpimā acirapakkante āyasmante ānande bhagavantaṁ etadavoca:	70	
PA_an_8:70.6.1	“Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.	70	
PA_an_8:70.6.2	Bhāsitā kho panesā, bhante, bhagavatā vācā:	70	
PA_an_8:70.6.3_0	‘na tāvāhaṁ, pāpima, parinibbāyissāmi yāva me bhikkhū na sāvakā bhavissanti viyattā	70	
PA_an_8:70.6.3_1	vinītā visāradā pattayogakkhemā bahussutā dhammadharā dhammānudhammappaṭipannā sāmīcippaṭipannā	70	
PA_an_8:70.6.3_2	anudhammacārino, sakaṁ ācariyakaṁ uggahetvā ācikkhissanti desessanti paññapessanti	70	
PA_an_8:70.6.3_3	paṭṭhapessanti vivarissanti vibhajissanti uttānīkarissanti uppannaṁ parappavādaṁ	70	
PA_an_8:70.6.3_4	sahadhammena suniggahitaṁ niggahetvā sappāṭihāriyaṁ dhammaṁ desessantī’ti.	70	
PA_an_8:70.6.4_0	Etarahi, bhante, bhikkhū bhagavato sāvakā viyattā vinītā visāradā pattayogakkhemā	70	
PA_an_8:70.6.4_1	bahussutā dhammadharā dhammānudhammappaṭipannā sāmīcippaṭipannā anudhammacārino,	70	
PA_an_8:70.6.4_2	sakaṁ ācariyakaṁ uggahetvā ācikkhanti desenti paññapenti paṭṭhapenti vivaranti vibhajanti	70	
PA_an_8:70.6.4_3	uttānīkaronti uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desenti.	70	
PA_an_8:70.7.1	Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.	70	
PA_an_8:70.7.2	Bhāsitā kho panesā, bhante, bhagavatā vācā:	70	
PA_an_8:70.7.3	‘na tāvāhaṁ, pāpima, parinibbāyissāmi yāva me bhikkhuniyo na sāvikā bhavissanti …pe…	70	
PA_an_8:70.7.4	yāva me upāsakā na sāvakā bhavissanti …pe…	70	
PA_an_8:70.7.5_0	yāva me upāsikā na sāvikā bhavissanti viyattā vinītā visāradā pattayogakkhemā bahussutā	70	
PA_an_8:70.7.5_1	dhammadharā dhammānudhammappaṭipannā sāmīcippaṭipannā anudhammacāriniyo, sakaṁ ācariyakaṁ	70	
PA_an_8:70.7.5_2	uggahetvā ācikkhissanti desessanti paññapessanti paṭṭhapessanti vivarissanti vibhajissanti	70	
PA_an_8:70.7.5_3	uttānīkarissanti, uppannaṁ parappavādaṁ sahadhammena suniggahitaṁ niggahetvā sappāṭihāriyaṁ	70	
PA_an_8:70.7.5_4	dhammaṁ desessantī’ti.	70	
PA_an_8:70.7.6_0	Etarahi, bhante, upāsikā bhagavato sāvikā viyattā vinītā visāradā pattayogakkhemā	70	
PA_an_8:70.7.6_1	bahussutā dhammadharā dhammānudhammappaṭipannā sāmīcippaṭipannā anudhammacāriniyo,	70	
PA_an_8:70.7.6_2	sakaṁ ācariyakaṁ uggahetvā ācikkhanti desenti paññapenti paṭṭhapenti vivaranti vibhajanti	70	
PA_an_8:70.7.6_3	uttānīkaronti, uppannaṁ parappavādaṁ sahadhammena suniggahitaṁ niggahetvā sappāṭihāriyaṁ dhammaṁ desenti.	70	
PA_an_8:70.8.1	Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato.	70	
PA_an_8:70.8.2	Bhāsitā kho panesā, bhante, bhagavatā vācā:	70	
PA_an_8:70.8.3	‘na tāvāhaṁ, pāpima, parinibbāyissāmi yāva me idaṁ brahmacariyaṁ na iddhañceva bhavissati phītañca vitthārikaṁ bāhujaññaṁ puthubhūtaṁ, yāva devamanussehi suppakāsitan’ti.	70	
PA_an_8:70.8.4	Etarahi, bhante, bhagavato brahmacariyaṁ iddhañceva phītañca vitthārikaṁ bāhujaññaṁ puthubhūtaṁ, yāva devamanussehi suppakāsitaṁ.	70	
PA_an_8:70.9.1	Parinibbātu dāni, bhante, bhagavā, parinibbātu sugato. Parinibbānakālo dāni, bhante, bhagavato”ti.	70	
PA_an_8:70.9.2	“Appossukko tvaṁ, pāpima, hohi. Naciraṁ tathāgatassa parinibbānaṁ bhavissati.	70	
PA_an_8:70.9.3	Ito tiṇṇaṁ māsānaṁ accayena tathāgato parinibbāyissatī”ti.	70	
PA_an_8:70.10.1	Atha kho bhagavā cāpāle cetiye sato sampajāno āyusaṅkhāraṁ ossaji.	70	
PA_an_8:70.10.2	Ossaṭṭhe ca bhagavatā āyusaṅkhāre mahābhūmicālo ahosi bhiṁsanako salomahaṁso, devadundubhiyo ca phaliṁsu.	70	
PA_an_8:70.10.3	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi:	70	
PA_an_8:70.10.4	“Tulamatulañca sambhavaṁ,	70	
PA_an_8:70.10.5	Bhavasaṅkhāramavassaji muni;	70	
PA_an_8:70.10.6	Ajjhattarato samāhito,	70	
PA_an_8:70.10.7	Abhindi kavacamivattasambhavan”ti.	70	
PA_an_8:70.11.1	Atha kho āyasmato ānandassa etadahosi:	70	
PA_an_8:70.12.2	“mahā vatāyaṁ bhūmicālo;	70	
PA_an_8:70.12.3	sumahā vatāyaṁ bhūmicālo bhiṁsanako salomahaṁso, devadundubhiyo ca phaliṁsu.	70	
PA_an_8:70.12.4	Ko nu kho hetu, ko paccayo mahato bhūmicālassa pātubhāvāyā”ti?	70	
PA_an_8:70.13.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	70	
PA_an_8:70.13.2	“mahā vatāyaṁ, bhante, bhūmicālo;	70	
PA_an_8:70.13.3	sumahā vatāyaṁ, bhante, bhūmicālo bhiṁsanako salomahaṁso, devadundubhiyo ca phaliṁsu.	70	
PA_an_8:70.13.4	Ko nu kho, bhante, hetu, ko paccayo mahato bhūmicālassa pātubhāvāyā”ti?	70	
PA_an_8:70.14.1	“Aṭṭhime, ānanda, hetū, aṭṭha paccayā mahato bhūmicālassa pātubhāvāya.	70	
PA_an_8:70.14.2	Katame aṭṭha?	70	
PA_an_8:70.14.3_0	Ayaṁ, ānanda, mahāpathavī udake patiṭṭhitā; udakaṁ vāte patiṭṭhitaṁ; vāto ākāsaṭṭho	70	
PA_an_8:70.14.3_1	hoti. So, ānanda, samayo yaṁ mahāvātā vāyanti; mahāvātā vāyantā udakaṁ kampenti;	70	
PA_an_8:70.14.3_2	udakaṁ kampitaṁ pathaviṁ kampeti.	70	
PA_an_8:70.14.4	Ayaṁ, ānanda, paṭhamo hetu, paṭhamo paccayo mahato bhūmicālassa pātubhāvāya.	70	
PA_an_8:70.15.1_0	Puna caparaṁ, ānanda, samaṇo vā brāhmaṇo vā iddhimā cetovasippatto devatā vā mahiddhikā	70	
PA_an_8:70.15.1_1	mahānubhāvā. Tassa parittā pathavīsaññā bhāvitā hoti, appamāṇā āposaññā. So imaṁ	70	
PA_an_8:70.15.1_2	pathaviṁ kampeti saṅkampeti sampakampeti sampavedheti.	70	
PA_an_8:70.15.2	Ayaṁ, ānanda, dutiyo hetu, dutiyo paccayo mahato bhūmicālassa pātubhāvāya.	70	
PA_an_8:70.16.1	Puna caparaṁ, ānanda, yadā bodhisatto tusitā kāyā cavitvā sato sampajāno mātukucchiṁ okkamati, tadāyaṁ pathavī kampati saṅkampati sampakampati sampavedhati.	70	
PA_an_8:70.16.2	Ayaṁ, ānanda, tatiyo hetu, tatiyo paccayo mahato bhūmicālassa pātubhāvāya.	70	
PA_an_8:70.17.1	Puna caparaṁ, ānanda, yadā bodhisatto sato sampajāno mātukucchismā nikkhamati, tadāyaṁ pathavī kampati saṅkampati sampakampati sampavedhati.	70	
PA_an_8:70.17.2	Ayaṁ, ānanda, catuttho hetu, catuttho paccayo mahato bhūmicālassa pātubhāvāya.	70	
PA_an_8:70.18.1	Puna caparaṁ, ānanda, yadā tathāgato anuttaraṁ sammāsambodhiṁ abhisambujjhati, tadāyaṁ pathavī kampati saṅkampati sampakampati sampavedhati.	70	
PA_an_8:70.18.2	Ayaṁ, ānanda, pañcamo hetu, pañcamo paccayo mahato bhūmicālassa pātubhāvāya.	70	
PA_an_8:70.19.1	Puna caparaṁ, ānanda, yadā tathāgato anuttaraṁ dhammacakkaṁ pavatteti, tadāyaṁ pathavī kampati saṅkampati sampakampati sampavedhati.	70	
PA_an_8:70.19.2	Ayaṁ, ānanda, chaṭṭho hetu, chaṭṭho paccayo mahato bhūmicālassa pātubhāvāya.	70	
PA_an_8:70.20.1	Puna caparaṁ, ānanda, yadā tathāgato sato sampajāno āyusaṅkhāraṁ ossajjati, tadāyaṁ pathavī kampati saṅkampati sampakampati sampavedhati.	70	
PA_an_8:70.20.2	Ayaṁ, ānanda, sattamo hetu, sattamo paccayo mahato bhūmicālassa pātubhāvāya.	70	
PA_an_8:70.21.1	Puna caparaṁ, ānanda, yadā tathāgato anupādisesāya nibbānadhātuyā parinibbāyati, tadāyaṁ pathavī kampati saṅkampati sampakampati sampavedhati.	70	
PA_an_8:70.21.2	Ayaṁ, ānanda, aṭṭhamo hetu, aṭṭhamo paccayo mahato bhūmicālassa pātubhāvāya.	70	
PA_an_8:70.21.3	Ime kho, ānanda, aṭṭha hetū, aṭṭha paccayā mahato bhūmicālassa pātubhāvāyā”ti.	70	
PA_an_8:70.21.4	Dasamaṁ.	70	
PA_an_8:70.21.5	Bhūmicālavaggo dutiyo.	70	
PA_an_8:70.22.0	Tassuddānaṁ	70	
PA_an_8:70.22.1	Icchā alañca saṅkhittaṁ,	70	
PA_an_8:70.22.2	gayā abhibhunā saha;	70	
PA_an_8:70.22.3	Vimokkho dve ca vohārā,	70	
PA_an_8:70.22.4	parisā bhūmicālenāti.	70	
PA_an_8:71.0.1	Aṅguttara Nikāya 8.71	71	
PA_an_8:71.0.2	8. Yamakavagga	71	
PA_an_8:71.0.3	Paṭhamasaddhāsutta	71	
PA_an_8:71.1.1	“Saddho ca, bhikkhave, bhikkhu hoti, no ca sīlavā.	71	
PA_an_8:71.1.2	Evaṁ so tenaṅgena aparipūro hoti.	71	
PA_an_8:71.1.3	Tena taṁ aṅgaṁ paripūretabbaṁ:	71	
PA_an_8:71.1.4	‘kintāhaṁ saddho ca assaṁ sīlavā cā’ti.	71	
PA_an_8:71.1.5	Yato ca kho, bhikkhave, bhikkhu saddho ca hoti sīlavā ca,	71	
PA_an_8:71.1.6	evaṁ so tenaṅgena paripūro hoti.	71	
PA_an_8:71.2.1	Saddho ca, bhikkhave, bhikkhu hoti sīlavā ca, no ca bahussuto.	71	
PA_an_8:71.2.2	Evaṁ so tenaṅgena aparipūro hoti.	71	
PA_an_8:71.2.3	Tena taṁ aṅgaṁ paripūretabbaṁ:	71	
PA_an_8:71.2.4	‘kintāhaṁ saddho ca assaṁ, sīlavā ca, bahussuto cā’ti.	71	
PA_an_8:71.2.5	Yato ca kho, bhikkhave, bhikkhu saddho ca hoti sīlavā ca bahussuto ca,	71	
PA_an_8:71.2.6	evaṁ so tenaṅgena paripūro hoti.	71	
PA_an_8:71.3.1	Saddho ca, bhikkhave, bhikkhu hoti sīlavā ca bahussuto ca, no ca dhammakathiko …pe…	71	
PA_an_8:71.3.2	dhammakathiko ca, no ca parisāvacaro …pe…	71	
PA_an_8:71.3.3	parisāvacaro ca, no ca visārado parisāya dhammaṁ deseti …pe…	71	
PA_an_8:71.3.4	visārado ca parisāya dhammaṁ deseti, no ca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī …pe…	71	
PA_an_8:71.3.5_0	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī	71	
PA_an_8:71.3.5_1	akasiralābhī, no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme	71	
PA_an_8:71.3.5_2	sayaṁ abhiññā sacchikatvā upasampajja viharati;	71	
PA_an_8:71.3.6	evaṁ so tenaṅgena aparipūro hoti.	71	
PA_an_8:71.3.7	Tena taṁ aṅgaṁ paripūretabbaṁ:	71	
PA_an_8:71.3.8_0	‘kintāhaṁ saddho ca assaṁ, sīlavā ca, bahussuto ca, dhammakathiko ca, parisāvacaro	71	
PA_an_8:71.3.8_1	ca, visārado ca parisāya dhammaṁ deseyyaṁ, catunnañca jhānānaṁ ābhicetasikānaṁ diṭṭhadhammasukhavihārānaṁ	71	
PA_an_8:71.3.8_2	nikāmalābhī assaṁ akicchalābhī akasiralābhī, āsavānañca khayā anāsavaṁ cetovimuttiṁ	71	
PA_an_8:71.3.8_3	paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti.	71	
PA_an_8:71.4.1_0	Yato ca kho, bhikkhave, bhikkhu saddho ca hoti, sīlavā ca, bahussuto ca, dhammakathiko	71	
PA_an_8:71.4.1_1	ca, parisāvacaro ca, visārado ca parisāya dhammaṁ deseti, catunnañca jhānānaṁ ābhicetasikānaṁ	71	
PA_an_8:71.4.1_2	diṭṭhadhammasukhavihārānaṁ nikāmalābhī hoti akicchalābhī akasiralābhī, āsavānañca	71	
PA_an_8:71.4.1_3	khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā	71	
PA_an_8:71.4.1_4	upasampajja viharati;	71	
PA_an_8:71.4.2	evaṁ so tenaṅgena paripūro hoti.	71	
PA_an_8:71.4.3	Imehi kho, bhikkhave, aṭṭhahi dhammehi samannāgato bhikkhu samantapāsādiko ca hoti sabbākāraparipūro cā”ti.	71	
PA_an_8:71.4.4	Paṭhamaṁ.	71	
PA_an_8:72.0.1	Aṅguttara Nikāya 8.72	72	
PA_an_8:72.0.2	8. Yamakavagga	72	
PA_an_8:72.0.3	Dutiyasaddhāsutta	72	
PA_an_8:72.1.1	“Saddho ca, bhikkhave, bhikkhu hoti, no ca sīlavā.	72	
PA_an_8:72.1.2	Evaṁ so tenaṅgena aparipūro hoti.	72	
PA_an_8:72.1.3	Tena taṁ aṅgaṁ paripūretabbaṁ:	72	
PA_an_8:72.1.4	‘kintāhaṁ saddho ca assaṁ sīlavā cā’ti.	72	
PA_an_8:72.1.5	Yato ca kho, bhikkhave, bhikkhu saddho ca hoti sīlavā ca,	72	
PA_an_8:72.1.6	evaṁ so tenaṅgena paripūro hoti.	72	
PA_an_8:72.2.1	Saddho ca, bhikkhave, bhikkhu hoti sīlavā ca, no ca bahussuto …pe…	72	
PA_an_8:72.2.2	bahussuto ca, no ca dhammakathiko …pe…	72	
PA_an_8:72.2.3	dhammakathiko ca, no ca parisāvacaro …pe…	72	
PA_an_8:72.2.4	parisāvacaro ca, no ca visārado parisāya dhammaṁ deseti …pe…	72	
PA_an_8:72.2.5	visārado ca parisāya dhammaṁ deseti, no ca ye te santā vimokkhā atikkamma rūpe āruppā te kāyena phusitvā viharati …pe…	72	
PA_an_8:72.2.6_0	ye te santā vimokkhā atikkamma rūpe āruppā te kāyena phusitvā viharati, no ca āsavānaṁ	72	
PA_an_8:72.2.6_1	khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā	72	
PA_an_8:72.2.6_2	upasampajja viharati;	72	
PA_an_8:72.2.7	evaṁ so tenaṅgena aparipūro hoti.	72	
PA_an_8:72.2.8	Tena taṁ aṅgaṁ paripūretabbaṁ:	72	
PA_an_8:72.2.9_0	‘kintāhaṁ saddho ca assaṁ, sīlavā ca, bahussuto ca, dhammakathiko ca, parisāvacaro	72	
PA_an_8:72.2.9_1	ca, visārado ca parisāya dhammaṁ deseyyaṁ, ye te santā vimokkhā atikkamma rūpe āruppā	72	
PA_an_8:72.2.9_2	te kāyena phusitvā vihareyyaṁ, āsavānañca khayā anāsavaṁ cetovimuttiṁ paññāvimuttiṁ	72	
PA_an_8:72.2.9_3	diṭṭheva dhamme sayaṁ abhiññā sacchikatvā upasampajja vihareyyan’ti.	72	
PA_an_8:72.3.1_0	Yato ca kho, bhikkhave, bhikkhu saddho ca hoti, sīlavā ca, bahussuto ca, dhammakathiko	72	
PA_an_8:72.3.1_1	ca, parisāvacaro ca, visārado ca parisāya dhammaṁ deseti. Ye te santā vimokkhā atikkamma	72	
PA_an_8:72.3.1_2	rūpe āruppā te ca kāyena phusitvā viharati, āsavānañca khayā …pe… sacchikatvā upasampajja viharati;	72	
PA_an_8:72.3.2	evaṁ so tenaṅgena paripūro hoti.	72	
PA_an_8:72.3.3	Imehi kho, bhikkhave, aṭṭhahi dhammehi samannāgato bhikkhu samantapāsādiko ca hoti sabbākāraparipūro cā”ti.	72	
PA_an_8:72.3.4	Dutiyaṁ.	72	
PA_an_8:73.0.1	Aṅguttara Nikāya 8.73	73	
PA_an_8:73.0.2	8. Yamakavagga	73	
PA_an_8:73.0.3	Paṭhamamaraṇassatisutta	73	
PA_an_8:73.1.1	Ekaṁ samayaṁ bhagavā nātike viharati giñjakāvasathe.	73	
PA_an_8:73.1.2	Tatra kho bhagavā bhikkhū āmantesi:	73	
PA_an_8:73.1.3	“bhikkhavo”ti.	73	
PA_an_8:73.1.4	“Bhadante”ti te bhikkhū bhagavato paccassosuṁ.	73	
PA_an_8:73.1.5	Bhagavā etadavoca:	73	
PA_an_8:73.1.6	“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.	73	
PA_an_8:73.1.7	Bhāvetha no tumhe, bhikkhave, maraṇassatin”ti.	73	
PA_an_8:73.2.1	Evaṁ vutte, aññataro bhikkhu bhagavantaṁ etadavoca:	73	
PA_an_8:73.2.2	“ahaṁ kho, bhante, bhāvemi maraṇassatin”ti.	73	
PA_an_8:73.2.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.2.4	“Idha mayhaṁ, bhante, evaṁ hoti:	73	
PA_an_8:73.2.5	‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.2.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.3.1	Aññataropi kho bhikkhu bhagavantaṁ etadavoca:	73	
PA_an_8:73.3.2	“ahampi kho, bhante, bhāvemi maraṇassatin”ti.	73	
PA_an_8:73.3.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.3.4	“Idha mayhaṁ, bhante, evaṁ hoti:	73	
PA_an_8:73.3.5	‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.3.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.4.1	Aññataropi kho bhikkhu bhagavantaṁ etadavoca:	73	
PA_an_8:73.4.2	“ahampi kho, bhante, bhāvemi maraṇassatin”ti.	73	
PA_an_8:73.4.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.4.4	“Idha mayhaṁ, bhante, evaṁ hoti:	73	
PA_an_8:73.4.5	‘aho vatāhaṁ upaḍḍhadivasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.4.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.5.1	Aññataropi kho bhikkhu bhagavantaṁ etadavoca:	73	
PA_an_8:73.5.2	“ahampi kho, bhante, bhāvemi maraṇassatin”ti.	73	
PA_an_8:73.5.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.5.4	“Idha mayhaṁ, bhante, evaṁ hoti:	73	
PA_an_8:73.5.5	‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.5.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.6.1	Aññataropi kho bhikkhu bhagavantaṁ etadavoca:	73	
PA_an_8:73.6.2	“ahampi kho, bhante, bhāvemi maraṇassatin”ti.	73	
PA_an_8:73.6.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.6.4	“Idha mayhaṁ, bhante, evaṁ hoti:	73	
PA_an_8:73.6.5	‘aho vatāhaṁ tadantaraṁ jīveyyaṁ yadantaraṁ upaḍḍhapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.6.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.7.1	Aññataropi kho bhikkhu bhagavantaṁ etadavoca:	73	
PA_an_8:73.7.2	“ahampi kho, bhante, bhāvemi maraṇassatin”ti.	73	
PA_an_8:73.7.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.7.4	“Idha mayhaṁ, bhante, evaṁ hoti:	73	
PA_an_8:73.7.5	‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.7.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.8.1	Aññataropi kho bhikkhu bhagavantaṁ etadavoca:	73	
PA_an_8:73.8.2	“ahampi kho, bhante, bhāvemi maraṇassatin”ti.	73	
PA_an_8:73.8.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.8.4	“Idha mayhaṁ, bhante, evaṁ hoti:	73	
PA_an_8:73.8.5	‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.8.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.9.1	Aññataropi kho bhikkhu bhagavantaṁ etadavoca:	73	
PA_an_8:73.9.2	“ahampi kho, bhante, bhāvemi maraṇassatin”ti.	73	
PA_an_8:73.9.3	“Yathā kathaṁ pana tvaṁ, bhikkhu, bhāvesi maraṇassatin”ti?	73	
PA_an_8:73.9.4	“Idha mayhaṁ, bhante, evaṁ hoti:	73	
PA_an_8:73.9.5	‘aho vatāhaṁ tadantaraṁ jīveyyaṁ yadantaraṁ assasitvā vā passasāmi, passasitvā vā assasāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.9.6	Evaṁ kho ahaṁ, bhante, bhāvemi maraṇassatin”ti.	73	
PA_an_8:73.10.1	Evaṁ vutte, bhagavā te bhikkhū etadavoca:	73	
PA_an_8:73.10.2	“yvāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.3	‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.10.4	Yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.5	‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti;	73	
PA_an_8:73.10.6	yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.7	‘aho vatāhaṁ upaḍḍhadivasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.10.8	Yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.9	‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti;	73	
PA_an_8:73.10.10	yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.11	‘aho vatāhaṁ tadantaraṁ jīveyyaṁ yadantaraṁ upaḍḍhapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.10.12	Yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.10.13	‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti—	73	
PA_an_8:73.10.14	ime vuccanti, bhikkhave, ‘bhikkhū pamattā viharanti, dandhaṁ maraṇassatiṁ bhāventi āsavānaṁ khayāya’.	73	
PA_an_8:73.11.1	Yo ca khvāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.11.2	‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	73	
PA_an_8:73.11.3	Yo cāyaṁ, bhikkhave, bhikkhu evaṁ maraṇassatiṁ bhāveti:	73	
PA_an_8:73.11.4	‘aho vatāhaṁ tadantaraṁ jīveyyaṁ yadantaraṁ assasitvā vā passasāmi, passasitvā vā assasāmi, bhagavato sāsanaṁ manasi kareyyaṁ, bahu vata me kataṁ assā’ti—	73	
PA_an_8:73.11.5	ime vuccanti, bhikkhave, ‘bhikkhū appamattā viharanti, tikkhaṁ maraṇassatiṁ bhāventi āsavānaṁ khayāya’.	73	
PA_an_8:73.12.1	Tasmātiha, bhikkhave, evaṁ sikkhitabbaṁ:	73	
PA_an_8:73.12.2	‘appamattā viharissāma, tikkhaṁ maraṇassatiṁ bhāvayissāma āsavānaṁ khayāyā’ti.	73	
PA_an_8:73.12.3	Evañhi vo, bhikkhave, sikkhitabban”ti.	73	
PA_an_8:73.12.4	Tatiyaṁ.	73	
PA_an_8:74.0.1	Aṅguttara Nikāya 8.74	74	
PA_an_8:74.0.2	8. Yamakavagga	74	
PA_an_8:74.0.3	Dutiyamaraṇassatisutta	74	
PA_an_8:74.1.1	Ekaṁ samayaṁ bhagavā nātike viharati giñjakāvasathe.	74	
PA_an_8:74.1.2	Tatra kho bhagavā bhikkhū āmantesi …pe…	74	
PA_an_8:74.1.3	maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.	74	
PA_an_8:74.2.1	Kathaṁ bhāvitā ca, bhikkhave, maraṇassati kathaṁ bahulīkatā mahapphalā hoti mahānisaṁsā amatogadhā amatapariyosānā?	74	
PA_an_8:74.2.2	Idha, bhikkhave, bhikkhu divase nikkhante rattiyā patihitāya iti paṭisañcikkhati:	74	
PA_an_8:74.2.3	‘bahukā kho me paccayā maraṇassa—	74	
PA_an_8:74.2.4	ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;	74	
PA_an_8:74.2.5	tena me assa kālakiriyā. So mama assa antarāyo.	74	
PA_an_8:74.2.6_0	Upakkhalitvā vā papateyyaṁ, bhattaṁ vā me bhuttaṁ byāpajjeyya, pittaṁ vā me kuppeyya,	74	
PA_an_8:74.2.6_1	semhaṁ vā me kuppeyya, satthakā vā me vātā kuppeyyuṁ, manussā vā maṁ upakkameyyuṁ,	74	
PA_an_8:74.2.6_2	amanussā vā maṁ upakkameyyuṁ;	74	
PA_an_8:74.2.7	tena me assa kālakiriyā. So mama assa antarāyo’ti.	74	
PA_an_8:74.2.8	Tena, bhikkhave, bhikkhunā iti paṭisañcikkhitabbaṁ:	74	
PA_an_8:74.2.9	‘atthi nu kho me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti.	74	
PA_an_8:74.3.1	Sace, bhikkhave, bhikkhu paccavekkhamāno evaṁ jānāti:	74	
PA_an_8:74.3.2_0	‘atthi me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti,	74	
PA_an_8:74.3.2_1	tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto	74	
PA_an_8:74.3.2_2	chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.	74	
PA_an_8:74.4.1_0	Seyyathāpi, bhikkhave, ādittacelo vā ādittasīso vā tasseva celassa vā sīsassa vā	74	
PA_an_8:74.4.1_1	nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca	74	
PA_an_8:74.4.1_2	sampajaññañca kareyya;	74	
PA_an_8:74.4.2_0	evamevaṁ kho, bhikkhave, tena bhikkhunā tesaṁyeva pāpakānaṁ akusalānaṁ dhammānaṁ	74	
PA_an_8:74.4.2_1	pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca	74	
PA_an_8:74.4.2_2	sampajaññañca karaṇīyaṁ.	74	
PA_an_8:74.5.1	Sace pana, bhikkhave, bhikkhu paccavekkhamāno evaṁ jānāti:	74	
PA_an_8:74.5.2_0	‘natthi me pāpakā akusalā dhammā appahīnā ye me assu rattiṁ kālaṁ karontassa antarāyāyā’ti,	74	
PA_an_8:74.5.2_1	tena, bhikkhave, bhikkhunā teneva pītipāmojjena vihātabbaṁ ahorattānusikkhinā kusalesu dhammesu.	74	
PA_an_8:74.6.1	Idha pana, bhikkhave, bhikkhu rattiyā nikkhantāya divase patihite iti paṭisañcikkhati:	74	
PA_an_8:74.6.2	‘bahukā kho me paccayā maraṇassa—	74	
PA_an_8:74.6.3	ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;	74	
PA_an_8:74.6.4	tena me assa kālakiriyā. So mama assa antarāyo.	74	
PA_an_8:74.6.5_0	Upakkhalitvā vā papateyyaṁ, bhattaṁ vā me bhuttaṁ byāpajjeyya, pittaṁ vā me kuppeyya,	74	
PA_an_8:74.6.5_1	semhaṁ vā me kuppeyya, satthakā vā me vātā kuppeyyuṁ, manussā vā maṁ upakkameyyuṁ,	74	
PA_an_8:74.6.5_2	amanussā vā maṁ upakkameyyuṁ;	74	
PA_an_8:74.6.6	tena me assa kālakiriyā. So mama assa antarāyo’ti.	74	
PA_an_8:74.6.7	Tena, bhikkhave, bhikkhunā iti paṭisañcikkhitabbaṁ:	74	
PA_an_8:74.6.8	‘atthi nu kho me pāpakā akusalā dhammā appahīnā ye me assu divā kālaṁ karontassa antarāyāyā’ti.	74	
PA_an_8:74.7.1	Sace, bhikkhave, bhikkhu paccavekkhamāno evaṁ jānāti:	74	
PA_an_8:74.7.2_0	‘atthi me pāpakā akusalā dhammā appahīnā ye me assu divā kālaṁ karontassa antarāyāyā’ti,	74	
PA_an_8:74.7.2_1	tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto	74	
PA_an_8:74.7.2_2	chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.	74	
PA_an_8:74.8.1_0	Seyyathāpi, bhikkhave, ādittacelo vā ādittasīso vā tasseva celassa vā sīsassa vā	74	
PA_an_8:74.8.1_1	nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca	74	
PA_an_8:74.8.1_2	sampajaññañca kareyya;	74	
PA_an_8:74.8.2_0	evamevaṁ kho, bhikkhave, tena bhikkhunā tesaṁyeva pāpakānaṁ akusalānaṁ dhammānaṁ	74	
PA_an_8:74.8.2_1	pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca	74	
PA_an_8:74.8.2_2	sampajaññañca karaṇīyaṁ.	74	
PA_an_8:74.9.1	Sace pana, bhikkhave, bhikkhu paccavekkhamāno evaṁ jānāti:	74	
PA_an_8:74.9.2_0	‘natthi me pāpakā akusalā dhammā appahīnā ye me assu divā kālaṁ karontassa antarāyāyā’ti,	74	
PA_an_8:74.9.2_1	tena, bhikkhave, bhikkhunā teneva pītipāmojjena vihātabbaṁ ahorattānusikkhinā kusalesu dhammesu.	74	
PA_an_8:74.9.3	Evaṁ bhāvitā kho, bhikkhave, maraṇassati evaṁ bahulīkatā mahapphalā hoti mahānisaṁsā amatogadhā amatapariyosānā”ti.	74	
PA_an_8:74.9.4	Catutthaṁ.	74	
PA_an_8:75.0.1	Aṅguttara Nikāya 8.75	75	
PA_an_8:75.0.2	8. Yamakavagga	75	
PA_an_8:75.0.3	Paṭhamasampadāsutta	75	
PA_an_8:75.1.1	“Aṭṭhimā, bhikkhave, sampadā.	75	
PA_an_8:75.1.2	Katamā aṭṭha?	75	
PA_an_8:75.1.3	Uṭṭhānasampadā, ārakkhasampadā, kalyāṇamittatā, samajīvitā, saddhāsampadā, sīlasampadā, cāgasampadā, paññāsampadā—	75	
PA_an_8:75.1.4	imā kho, bhikkhave, aṭṭha sampadāti.	75	
PA_an_8:75.2.1	Uṭṭhātā kammadheyyesu,	75	
PA_an_8:75.2.2	appamatto vidhānavā;	75	
PA_an_8:75.2.3	Samaṁ kappeti jīvikaṁ,	75	
PA_an_8:75.2.4	sambhataṁ anurakkhati.	75	
PA_an_8:75.3.1	Saddho sīlena sampanno,	75	
PA_an_8:75.3.2	vadaññū vītamaccharo;	75	
PA_an_8:75.3.3	Niccaṁ maggaṁ visodheti,	75	
PA_an_8:75.3.4	sotthānaṁ samparāyikaṁ.	75	
PA_an_8:75.4.1	Iccete aṭṭha dhammā ca,	75	
PA_an_8:75.4.2	saddhassa gharamesino;	75	
PA_an_8:75.4.3	Akkhātā saccanāmena,	75	
PA_an_8:75.4.4	ubhayattha sukhāvahā.	75	
PA_an_8:75.5.1	Diṭṭhadhammahitatthāya,	75	
PA_an_8:75.5.2	samparāyasukhāya ca;	75	
PA_an_8:75.5.3	Evametaṁ gahaṭṭhānaṁ,	75	
PA_an_8:75.5.4	cāgo puññaṁ pavaḍḍhatī”ti.	75	
PA_an_8:75.5.5	Pañcamaṁ.	75	
PA_an_8:76.0.1	Aṅguttara Nikāya 8.76	76	
PA_an_8:76.0.2	8. Yamakavagga	76	
PA_an_8:76.0.3	Dutiyasampadāsutta	76	
PA_an_8:76.1.1	“Aṭṭhimā, bhikkhave, sampadā.	76	
PA_an_8:76.1.2	Katamā aṭṭha?	76	
PA_an_8:76.1.3	Uṭṭhānasampadā, ārakkhasampadā, kalyāṇamittatā, samajīvitā, saddhāsampadā, sīlasampadā, cāgasampadā, paññāsampadā.	76	
PA_an_8:76.1.4	Katamā ca, bhikkhave, uṭṭhānasampadā?	76	
PA_an_8:76.1.5	Idha, bhikkhave, kulaputto yena kammaṭṭhānena jīvitaṁ kappeti—	76	
PA_an_8:76.1.6	yadi kasiyā yadi vaṇijjāya yadi gorakkhena yadi issattena yadi rājaporisena yadi sippaññatarena—	76	
PA_an_8:76.1.7	tattha dakkho hoti analaso, tatrupāyāya vīmaṁsāya samannāgato, alaṁ kātuṁ alaṁ saṁvidhātunti.	76	
PA_an_8:76.1.8	Ayaṁ vuccati, bhikkhave, uṭṭhānasampadā.	76	
PA_an_8:76.2.1	Katamā ca, bhikkhave, ārakkhasampadā?	76	
PA_an_8:76.2.2	Idha, bhikkhave, kulaputtassa bhogā honti uṭṭhānavīriyādhigatā bāhābalaparicitā sedāvakkhittā dhammikā dhammaladdhā te ārakkhena guttiyā sampādeti:	76	
PA_an_8:76.2.3	‘kinti me bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti.	76	
PA_an_8:76.2.4	Ayaṁ vuccati, bhikkhave, ārakkhasampadā.	76	
PA_an_8:76.3.1	Katamā ca, bhikkhave, kalyāṇamittatā?	76	
PA_an_8:76.3.2_0	Idha, bhikkhave, kulaputto yasmiṁ gāme vā nigame vā paṭivasati, tattha ye te honti	76	
PA_an_8:76.3.2_1	gahapatī vā gahapatiputtā vā daharā vā vuddhasīlino vuddhā vā vuddhasīlino saddhāsampannā	76	
PA_an_8:76.3.2_2	sīlasampannā cāgasampannā paññāsampannā, tehi saddhiṁ santiṭṭhati sallapati sākacchaṁ	76	
PA_an_8:76.3.2_3	samāpajjati; yathārūpānaṁ saddhāsampannānaṁ saddhāsampadaṁ anusikkhati, yathārūpānaṁ	76	
PA_an_8:76.3.2_4	sīlasampannānaṁ sīlasampadaṁ anusikkhati, yathārūpānaṁ cāgasampannānaṁ cāgasampadaṁ	76	
PA_an_8:76.3.2_5	anusikkhati, yathārūpānaṁ paññāsampannānaṁ paññāsampadaṁ anusikkhati.	76	
PA_an_8:76.3.3	Ayaṁ vuccati, bhikkhave, kalyāṇamittatā.	76	
PA_an_8:76.4.1	Katamā ca, bhikkhave, samajīvitā?	76	
PA_an_8:76.4.2_0	Idha, bhikkhave, kulaputto āyañca bhogānaṁ viditvā vayañca bhogānaṁ viditvā samaṁ	76	
PA_an_8:76.4.2_1	jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati, na	76	
PA_an_8:76.4.2_2	ca me vayo āyaṁ pariyādāya ṭhassatī’ti.	76	
PA_an_8:76.4.3	Seyyathāpi, bhikkhave, tulādhāro vā tulādhārantevāsī vā tulaṁ paggahetvā jānāti: ‘ettakena vā onataṁ, ettakena vā unnatan’ti;	76	
PA_an_8:76.4.4_0	evamevaṁ kho, bhikkhave, kulaputto āyañca bhogānaṁ viditvā vayañca bhogānaṁ viditvā	76	
PA_an_8:76.4.4_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	76	
PA_an_8:76.4.4_2	na ca me vayo āyaṁ pariyādāya ṭhassatī’ti.	76	
PA_an_8:76.4.5	Sacāyaṁ, bhikkhave, kulaputto appāyo samāno uḷāraṁ jīvikaṁ kappeti, tassa bhavanti vattāro ‘udumbarakhādī vāyaṁ kulaputto bhoge khādatī’ti.	76	
PA_an_8:76.4.6	Sace panāyaṁ, bhikkhave, kulaputto mahāyo samāno kasiraṁ jīvikaṁ kappeti, tassa bhavanti vattāro: ‘ajeṭṭhamaraṇaṁ vāyaṁ kulaputto marissatī’ti.	76	
PA_an_8:76.4.7_0	Yato ca khoyaṁ, bhikkhave, kulaputto āyañca bhogānaṁ viditvā vayañca bhogānaṁ viditvā	76	
PA_an_8:76.4.7_1	samaṁ jīvikaṁ kappeti nāccogāḷhaṁ nātihīnaṁ: ‘evaṁ me āyo vayaṁ pariyādāya ṭhassati,	76	
PA_an_8:76.4.7_2	na ca me vayo āyaṁ pariyādāya ṭhassatī’ti.	76	
PA_an_8:76.4.8	Ayaṁ vuccati, bhikkhave, samajīvitā.	76	
PA_an_8:76.5.1	Katamā ca, bhikkhave, saddhāsampadā?	76	
PA_an_8:76.5.2	Idha, bhikkhave, kulaputto saddho hoti, saddahati tathāgatassa bodhiṁ:	76	
PA_an_8:76.5.3	‘itipi so bhagavā …pe… satthā devamanussānaṁ buddho bhagavā’ti.	76	
PA_an_8:76.5.4	Ayaṁ vuccati, bhikkhave, saddhāsampadā.	76	
PA_an_8:76.6.1	Katamā ca, bhikkhave, sīlasampadā?	76	
PA_an_8:76.6.2	Idha, bhikkhave, kulaputto pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	76	
PA_an_8:76.6.3	Ayaṁ vuccati, bhikkhave, sīlasampadā.	76	
PA_an_8:76.7.1	Katamā ca, bhikkhave, cāgasampadā?	76	
PA_an_8:76.7.2	Idha, bhikkhave, kulaputto vigatamalamaccherena cetasā agāraṁ ajjhāvasati …pe… yācayogo dānasaṁvibhāgarato.	76	
PA_an_8:76.7.3	Ayaṁ vuccati, bhikkhave, cāgasampadā.	76	
PA_an_8:76.8.1	Katamā ca, bhikkhave, paññāsampadā?	76	
PA_an_8:76.8.2	Idha, bhikkhave, kulaputto paññavā hoti …pe… sammā dukkhakkhayagāminiyā.	76	
PA_an_8:76.8.3	Ayaṁ vuccati, bhikkhave, paññāsampadā.	76	
PA_an_8:76.9.1	Imā kho, bhikkhave, aṭṭha sampadāti.	76	
PA_an_8:76.10.1	Uṭṭhātā kammadheyyesu,	76	
PA_an_8:76.10.2	appamatto vidhānavā;	76	
PA_an_8:76.10.3	Samaṁ kappeti jīvikaṁ,	76	
PA_an_8:76.10.4	sambhataṁ anurakkhati.	76	
PA_an_8:76.11.1	Saddho sīlena sampanno,	76	
PA_an_8:76.11.2	vadaññū vītamaccharo;	76	
PA_an_8:76.11.3	Niccaṁ maggaṁ visodheti,	76	
PA_an_8:76.11.4	sotthānaṁ samparāyikaṁ.	76	
PA_an_8:76.12.1	Iccete aṭṭha dhammā ca,	76	
PA_an_8:76.12.2	saddhassa gharamesino;	76	
PA_an_8:76.12.3	Akkhātā saccanāmena,	76	
PA_an_8:76.12.4	ubhayattha sukhāvahā.	76	
PA_an_8:76.13.1	Diṭṭhadhammahitatthāya,	76	
PA_an_8:76.13.2	samparāyasukhāya ca;	76	
PA_an_8:76.13.3	Evametaṁ gahaṭṭhānaṁ,	76	
PA_an_8:76.13.4	cāgo puññaṁ pavaḍḍhatī”ti.	76	
PA_an_8:76.13.5	Chaṭṭhaṁ.	76	
PA_an_8:77.0.1	Aṅguttara Nikāya 8.77	77	
PA_an_8:77.0.2	8. Yamakavagga	77	
PA_an_8:77.0.3	Icchāsutta	77	
PA_an_8:77.1.1	Tatra kho āyasmā sāriputto bhikkhū āmantesi:	77	
PA_an_8:77.1.2	“āvuso bhikkhavo”ti.	77	
PA_an_8:77.1.3	“Āvuso”ti kho te bhikkhū āyasmato sāriputtassa paccassosuṁ.	77	
PA_an_8:77.1.4	Āyasmā sāriputto etadavoca:	77	
PA_an_8:77.2.1	“Aṭṭhime, āvuso, puggalā santo saṁvijjamānā lokasmiṁ.	77	
PA_an_8:77.2.2	Katame aṭṭha?	77	
PA_an_8:77.2.3	Idhāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.2.4	So uṭṭhahati, ghaṭati, vāyamati lābhāya.	77	
PA_an_8:77.2.5	Tassa uṭṭhahato, ghaṭato, vāyamato lābhāya lābho nuppajjati.	77	
PA_an_8:77.2.6	So tena alābhena socati kilamati paridevati, urattāḷiṁ kandati, sammohaṁ āpajjati.	77	
PA_an_8:77.2.7	Ayaṁ vuccatāvuso, ‘bhikkhu iccho viharati lābhāya, uṭṭhahati, ghaṭati, vāyamati lābhāya, na ca lābhī, socī ca paridevī ca, cuto ca saddhammā’.	77	
PA_an_8:77.3.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.3.2	So uṭṭhahati, ghaṭati, vāyamati lābhāya.	77	
PA_an_8:77.3.3	Tassa uṭṭhahato ghaṭato vāyamato lābhāya lābho uppajjati.	77	
PA_an_8:77.3.4	So tena lābhena majjati pamajjati pamādamāpajjati.	77	
PA_an_8:77.3.5	Ayaṁ vuccatāvuso, ‘bhikkhu iccho viharati lābhāya, uṭṭhahati ghaṭati vāyamati lābhāya, lābhī ca, madī ca pamādī ca, cuto ca saddhammā’.	77	
PA_an_8:77.4.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.4.2	So na uṭṭhahati, na ghaṭati, na vāyamati lābhāya.	77	
PA_an_8:77.4.3	Tassa anuṭṭhahato, aghaṭato, avāyamato lābhāya lābho nuppajjati.	77	
PA_an_8:77.4.4	So tena alābhena socati kilamati paridevati, urattāḷiṁ kandati, sammohaṁ āpajjati.	77	
PA_an_8:77.4.5	Ayaṁ vuccatāvuso, ‘bhikkhu iccho viharati lābhāya, na uṭṭhahati, na ghaṭati, na vāyamati lābhāya, na ca lābhī, socī ca paridevī ca, cuto ca saddhammā’.	77	
PA_an_8:77.5.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.5.2	So na uṭṭhahati, na ghaṭati, na vāyamati lābhāya.	77	
PA_an_8:77.5.3	Tassa anuṭṭhahato, aghaṭato, avāyamato lābhāya lābho uppajjati.	77	
PA_an_8:77.5.4	So tena lābhena majjati pamajjati pamādamāpajjati.	77	
PA_an_8:77.5.5	Ayaṁ vuccatāvuso, ‘bhikkhu iccho viharati lābhāya, na uṭṭhahati na ghaṭati na vāyamati lābhāya, lābhī ca, madī ca pamādī ca, cuto ca saddhammā’.	77	
PA_an_8:77.6.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.6.2	So uṭṭhahati, ghaṭati, vāyamati lābhāya.	77	
PA_an_8:77.6.3	Tassa uṭṭhahato, ghaṭato, vāyamato lābhāya, lābho nuppajjati.	77	
PA_an_8:77.6.4	So tena alābhena na socati na kilamati na paridevati, na urattāḷiṁ kandati, na sammohaṁ āpajjati.	77	
PA_an_8:77.6.5	Ayaṁ vuccatāvuso, ‘bhikkhu iccho viharati lābhāya, uṭṭhahati ghaṭati vāyamati lābhāya, na ca lābhī, na ca socī na ca paridevī, accuto ca saddhammā’.	77	
PA_an_8:77.7.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.7.2	So uṭṭhahati, ghaṭati, vāyamati lābhāya.	77	
PA_an_8:77.7.3	Tassa uṭṭhahato, ghaṭato, vāyamato lābhāya, lābho uppajjati.	77	
PA_an_8:77.7.4	So tena lābhena na majjati na pamajjati na pamādamāpajjati.	77	
PA_an_8:77.7.5	Ayaṁ vuccatāvuso, ‘bhikkhu iccho viharati lābhāya, uṭṭhahati, ghaṭati, vāyamati lābhāya, lābhī ca, na ca madī na ca pamādī, accuto ca saddhammā’.	77	
PA_an_8:77.8.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.8.2	So na uṭṭhahati, na ghaṭati, na vāyamati lābhāya.	77	
PA_an_8:77.8.3	Tassa anuṭṭhahato, aghaṭato, avāyamato lābhāya, lābho nuppajjati.	77	
PA_an_8:77.8.4	So tena alābhena na socati na kilamati na paridevati, na urattāḷiṁ kandati, na sammohaṁ āpajjati.	77	
PA_an_8:77.8.5	Ayaṁ vuccatāvuso, ‘bhikkhu iccho viharati lābhāya, na uṭṭhahati, na ghaṭati, na vāyamati lābhāya, na ca lābhī, na ca socī na ca paridevī, accuto ca saddhammā’.	77	
PA_an_8:77.9.1	Idha panāvuso, bhikkhuno pavivittassa viharato nirāyattavuttino icchā uppajjati lābhāya.	77	
PA_an_8:77.9.2	So na uṭṭhahati, na ghaṭati, na vāyamati lābhāya.	77	
PA_an_8:77.9.3	Tassa anuṭṭhahato, aghaṭato, avāyamato lābhāya, lābho uppajjati.	77	
PA_an_8:77.9.4	So tena lābhena na majjati na pamajjati na pamādamāpajjati.	77	
PA_an_8:77.9.5	Ayaṁ vuccatāvuso, ‘bhikkhu iccho viharati lābhāya, na uṭṭhahati, na ghaṭati, na vāyamati lābhāya, lābhī ca, na ca madī na ca pamādī, accuto ca saddhammā’.	77	
PA_an_8:77.9.6	Ime kho, āvuso, aṭṭha puggalā santo saṁvijjamānā lokasmin”ti.	77	
PA_an_8:77.9.7	Sattamaṁ.	77	
PA_an_8:78.0.1	Aṅguttara Nikāya 8.78	78	
PA_an_8:78.0.2	8. Yamakavagga	78	
PA_an_8:78.0.3	Alaṁsutta	78	
PA_an_8:78.1.1	Tatra kho āyasmā sāriputto bhikkhū āmantesi …pe…	78	
PA_an_8:78.1.2	chahāvuso, dhammehi samannāgato bhikkhu alaṁ attano, alaṁ paresaṁ.	78	
PA_an_8:78.1.3	Katamehi chahi?	78	
PA_an_8:78.1.4	Idhāvuso, bhikkhu khippanisanti ca hoti kusalesu dhammesu;	78	
PA_an_8:78.1.5	sutānañca dhammānaṁ dhāraṇajātiko hoti;	78	
PA_an_8:78.1.6	dhātānañca dhammānaṁ atthūpaparikkhitā hoti;	78	
PA_an_8:78.1.7	atthamaññāya dhammamaññāya dhammānudhammappaṭipanno ca hoti;	78	
PA_an_8:78.1.8	kalyāṇavāco ca hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	78	
PA_an_8:78.1.9	sandassako ca hoti samādapako samuttejako sampahaṁsako sabrahmacārīnaṁ.	78	
PA_an_8:78.1.10	Imehi kho, āvuso, chahi dhammehi samannāgato bhikkhu alaṁ attano, alaṁ paresaṁ.	78	
PA_an_8:78.2.1	Pañcahāvuso, dhammehi samannāgato bhikkhu alaṁ attano, alaṁ paresaṁ.	78	
PA_an_8:78.2.2	Katamehi pañcahi?	78	
PA_an_8:78.2.3	Idhāvuso, bhikkhu na heva kho khippanisanti ca hoti kusalesu dhammesu;	78	
PA_an_8:78.2.4	sutānañca dhammānaṁ dhāraṇajātiko hoti;	78	
PA_an_8:78.2.5	dhātānañca dhammānaṁ atthūpaparikkhitā hoti;	78	
PA_an_8:78.2.6	atthamaññāya dhammamaññāya dhammānudhammappaṭipanno ca hoti;	78	
PA_an_8:78.2.7	kalyāṇavāco ca hoti …pe…	78	
PA_an_8:78.2.8	sandassako ca hoti …pe… sabrahmacārīnaṁ.	78	
PA_an_8:78.2.9	Imehi kho, āvuso, pañcahi dhammehi samannāgato bhikkhu alaṁ attano, alaṁ paresaṁ.	78	
PA_an_8:78.3.1	Catūhāvuso, dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.3.2	Katamehi catūhi?	78	
PA_an_8:78.3.3	Idhāvuso, bhikkhu khippanisanti ca hoti kusalesu dhammesu;	78	
PA_an_8:78.3.4	sutānañca dhammānaṁ dhāraṇajātiko hoti;	78	
PA_an_8:78.3.5	dhātānañca dhammānaṁ atthūpaparikkhitā hoti;	78	
PA_an_8:78.3.6	atthamaññāya dhammamaññāya dhammānudhammappaṭipanno ca hoti;	78	
PA_an_8:78.3.7	no ca kalyāṇavāco hoti …pe…	78	
PA_an_8:78.3.8	no ca sandassako hoti …pe… sabrahmacārīnaṁ.	78	
PA_an_8:78.3.9	Imehi kho, āvuso, catūhi dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.4.1	Catūhāvuso, dhammehi samannāgato bhikkhu alaṁ paresaṁ, nālaṁ attano.	78	
PA_an_8:78.4.2	Katamehi catūhi?	78	
PA_an_8:78.4.3	Idhāvuso, bhikkhu khippanisanti ca hoti kusalesu dhammesu;	78	
PA_an_8:78.4.4	sutānañca dhammānaṁ dhāraṇajātiko hoti;	78	
PA_an_8:78.4.5	no ca dhātānaṁ dhammānaṁ atthūpaparikkhitā hoti;	78	
PA_an_8:78.4.6	no ca atthamaññāya dhammamaññāya dhammānudhammappaṭipanno hoti;	78	
PA_an_8:78.4.7	kalyāṇavāco ca hoti …pe…	78	
PA_an_8:78.4.8	sandassako ca hoti …pe… sabrahmacārīnaṁ.	78	
PA_an_8:78.4.9	Imehi kho, āvuso, catūhi dhammehi samannāgato bhikkhu alaṁ paresaṁ, nālaṁ attano.	78	
PA_an_8:78.5.1	Tīhāvuso, dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.5.2	Katamehi tīhi?	78	
PA_an_8:78.5.3	Idhāvuso, bhikkhu na heva kho khippanisanti ca hoti kusalesu dhammesu;	78	
PA_an_8:78.5.4	sutānañca dhammānaṁ dhāraṇajātiko hoti;	78	
PA_an_8:78.5.5	dhātānañca dhammānaṁ atthūpaparikkhitā hoti;	78	
PA_an_8:78.5.6	atthamaññāya dhammamaññāya dhammānudhammappaṭipanno ca hoti;	78	
PA_an_8:78.5.7	no ca kalyāṇavāco hoti …pe…	78	
PA_an_8:78.5.8	no ca sandassako hoti …pe… sabrahmacārīnaṁ.	78	
PA_an_8:78.5.9	Imehi kho, āvuso, tīhi dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.6.1	Tīhāvuso, dhammehi samannāgato bhikkhu alaṁ paresaṁ, nālaṁ attano.	78	
PA_an_8:78.6.2	Katamehi tīhi?	78	
PA_an_8:78.6.3	Idhāvuso, bhikkhu na heva kho khippanisanti ca hoti kusalesu dhammesu;	78	
PA_an_8:78.6.4	sutānañca dhammānaṁ dhāraṇajātiko hoti;	78	
PA_an_8:78.6.5	no ca dhātānaṁ dhammānaṁ atthūpaparikkhitā hoti;	78	
PA_an_8:78.6.6	no ca atthamaññāya dhammamaññāya dhammānudhammappaṭipanno hoti;	78	
PA_an_8:78.6.7	kalyāṇavāco ca hoti …pe… atthassa viññāpaniyā,	78	
PA_an_8:78.6.8	sandassako ca hoti …pe… sabrahmacārīnaṁ.	78	
PA_an_8:78.6.9	Imehi kho, āvuso, tīhi dhammehi samannāgato bhikkhu alaṁ paresaṁ, nālaṁ attano.	78	
PA_an_8:78.7.1	Dvīhāvuso, dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.7.2	Katamehi dvīhi?	78	
PA_an_8:78.7.3	Idhāvuso, bhikkhu na heva kho khippanisanti ca hoti kusalesu dhammesu;	78	
PA_an_8:78.7.4	no ca sutānaṁ dhammānaṁ dhāraṇajātiko hoti;	78	
PA_an_8:78.7.5	dhātānañca dhammānaṁ atthūpaparikkhitā hoti;	78	
PA_an_8:78.7.6	atthamaññāya dhammamaññāya dhammānudhammappaṭipanno ca hoti;	78	
PA_an_8:78.7.7	no ca kalyāṇavāco hoti …pe…	78	
PA_an_8:78.7.8	no ca sandassako hoti …pe… sabrahmacārīnaṁ.	78	
PA_an_8:78.7.9	Imehi kho, āvuso, dvīhi dhammehi samannāgato bhikkhu alaṁ attano, nālaṁ paresaṁ.	78	
PA_an_8:78.8.1	Dvīhāvuso, dhammehi samannāgato bhikkhu alaṁ paresaṁ, nālaṁ attano.	78	
PA_an_8:78.8.2	Katamehi dvīhi?	78	
PA_an_8:78.8.3	Idhāvuso, bhikkhu na heva kho khippanisanti ca hoti kusalesu dhammesu;	78	
PA_an_8:78.8.4	no ca sutānaṁ dhammānaṁ dhāraṇajātiko hoti;	78	
PA_an_8:78.8.5	no ca dhātānaṁ dhammānaṁ atthūpaparikkhitā hoti;	78	
PA_an_8:78.8.6	no ca atthamaññāya dhammamaññāya dhammānudhammappaṭipanno hoti;	78	
PA_an_8:78.8.7	kalyāṇavāco ca hoti kalyāṇavākkaraṇo, poriyā vācāya samannāgato vissaṭṭhāya anelagaḷāya atthassa viññāpaniyā;	78	
PA_an_8:78.8.8	sandassako ca hoti samādapako samuttejako sampahaṁsako sabrahmacārīnaṁ.	78	
PA_an_8:78.8.9	Imehi kho, āvuso, dvīhi dhammehi samannāgato bhikkhu alaṁ paresaṁ, nālaṁ attano”ti.	78	
PA_an_8:78.8.10	Aṭṭhamaṁ.	78	
PA_an_8:79.0.1	Aṅguttara Nikāya 8.79	79	
PA_an_8:79.0.2	8. Yamakavagga	79	
PA_an_8:79.0.3	Parihānasutta	79	
PA_an_8:79.1.1	“Aṭṭhime, bhikkhave, dhammā sekhassa bhikkhuno parihānāya saṁvattanti.	79	
PA_an_8:79.1.2	Katame aṭṭha?	79	
PA_an_8:79.1.3	Kammārāmatā, bhassārāmatā, niddārāmatā, saṅgaṇikārāmatā, indriyesu aguttadvāratā, bhojane amattaññutā, saṁsaggārāmatā, papañcārāmatā—	79	
PA_an_8:79.1.4	ime kho, bhikkhave, aṭṭha dhammā sekhassa bhikkhuno parihānāya saṁvattanti.	79	
PA_an_8:79.2.1	Aṭṭhime, bhikkhave, dhammā sekhassa bhikkhuno aparihānāya saṁvattanti.	79	
PA_an_8:79.2.2	Katame aṭṭha?	79	
PA_an_8:79.2.3	Na kammārāmatā, na bhassārāmatā, na niddārāmatā, na saṅgaṇikārāmatā, indriyesu guttadvāratā, bhojane mattaññutā, asaṁsaggārāmatā, nippapañcārāmatā—	79	
PA_an_8:79.2.4	ime kho, bhikkhave, aṭṭha dhammā sekhassa bhikkhuno aparihānāya saṁvattantī”ti.	79	
PA_an_8:79.2.5	Navamaṁ.	79	
PA_an_8:80.0.1	Aṅguttara Nikāya 8.80	80	
PA_an_8:80.0.2	8. Yamakavagga	80	
PA_an_8:80.0.3	Kusītārambhavatthusutta	80	
PA_an_8:80.1.1	“Aṭṭhimāni, bhikkhave, kusītavatthūni.	80	
PA_an_8:80.1.2	Katamāni aṭṭha?	80	
PA_an_8:80.1.3	Idha, bhikkhave, bhikkhunā kammaṁ kattabbaṁ hoti.	80	
PA_an_8:80.1.4	Tassa evaṁ hoti:	80	
PA_an_8:80.1.5	‘kammaṁ kho me kattabbaṁ bhavissati. Kammaṁ kho pana me karontassa kāyo kilamissati. Handāhaṁ nipajjāmī’ti.	80	
PA_an_8:80.1.6	So nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.1.7	Idaṁ, bhikkhave, paṭhamaṁ kusītavatthu.	80	
PA_an_8:80.2.1	Puna caparaṁ, bhikkhave, bhikkhunā kammaṁ kataṁ hoti.	80	
PA_an_8:80.2.2	Tassa evaṁ hoti:	80	
PA_an_8:80.2.3	‘ahaṁ kho kammaṁ akāsiṁ. Kammaṁ kho pana me karontassa kāyo kilanto. Handāhaṁ nipajjāmī’ti.	80	
PA_an_8:80.2.4	So nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.2.5	Idaṁ, bhikkhave, dutiyaṁ kusītavatthu.	80	
PA_an_8:80.3.1	Puna caparaṁ, bhikkhave, bhikkhunā maggo gantabbo hoti.	80	
PA_an_8:80.3.2	Tassa evaṁ hoti:	80	
PA_an_8:80.3.3	‘maggo me gantabbo bhavissati. Maggaṁ kho pana me gacchantassa kāyo kilamissati. Handāhaṁ nipajjāmī’ti.	80	
PA_an_8:80.3.4	So nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.3.5	Idaṁ, bhikkhave, tatiyaṁ kusītavatthu.	80	
PA_an_8:80.4.1	Puna caparaṁ, bhikkhave, bhikkhunā maggo gato hoti.	80	
PA_an_8:80.4.2	Tassa evaṁ hoti:	80	
PA_an_8:80.4.3	‘ahaṁ kho maggaṁ agamāsiṁ. Maggaṁ kho pana me gacchantassa kāyo kilanto. Handāhaṁ nipajjāmī’ti.	80	
PA_an_8:80.4.4	So nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.4.5	Idaṁ, bhikkhave, catutthaṁ kusītavatthu.	80	
PA_an_8:80.5.1	Puna caparaṁ, bhikkhave, bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.	80	
PA_an_8:80.5.2	Tassa evaṁ hoti:	80	
PA_an_8:80.5.3	‘ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ. Tassa me kāyo kilanto akammañño. Handāhaṁ nipajjāmī’ti.	80	
PA_an_8:80.5.4	So nipajjati, na vīriyaṁ ārabhati …pe…	80	
PA_an_8:80.5.5	idaṁ, bhikkhave, pañcamaṁ kusītavatthu.	80	
PA_an_8:80.6.1	Puna caparaṁ, bhikkhave, bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.	80	
PA_an_8:80.6.2	Tassa evaṁ hoti:	80	
PA_an_8:80.6.3_0	‘ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa	80	
PA_an_8:80.6.3_1	yāvadatthaṁ pāripūriṁ. Tassa me kāyo garuko akammañño māsācitaṁ maññe. Handāhaṁ nipajjāmī’ti.	80	
PA_an_8:80.6.4	So nipajjati, na vīriyaṁ ārabhati …pe…	80	
PA_an_8:80.6.5	idaṁ, bhikkhave, chaṭṭhaṁ kusītavatthu.	80	
PA_an_8:80.7.1	Puna caparaṁ, bhikkhave, bhikkhuno uppanno hoti appamattako ābādho.	80	
PA_an_8:80.7.2	Tassa evaṁ hoti:	80	
PA_an_8:80.7.3	‘uppanno kho me ayaṁ appamattako ābādho atthi kappo nipajjituṁ. Handāhaṁ nipajjāmī’ti.	80	
PA_an_8:80.7.4	So nipajjati, na vīriyaṁ ārabhati …pe…	80	
PA_an_8:80.7.5	idaṁ, bhikkhave, sattamaṁ kusītavatthu.	80	
PA_an_8:80.8.1	Puna caparaṁ, bhikkhave, bhikkhu gilānā vuṭṭhito hoti aciravuṭṭhito gelaññā.	80	
PA_an_8:80.8.2	Tassa evaṁ hoti:	80	
PA_an_8:80.8.3	‘ahaṁ kho gilānā vuṭṭhito aciravuṭṭhito gelaññā. Tassa me kāyo dubbalo akammañño. Handāhaṁ nipajjāmī’ti.	80	
PA_an_8:80.8.4	So nipajjati, na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.8.5	Idaṁ, bhikkhave, aṭṭhamaṁ kusītavatthu.	80	
PA_an_8:80.8.6	Imāni kho, bhikkhave, aṭṭha kusītavatthūni.	80	
PA_an_8:80.9.1	Aṭṭhimāni, bhikkhave, ārambhavatthūni.	80	
PA_an_8:80.9.2	Katamāni aṭṭha?	80	
PA_an_8:80.9.3	Idha, bhikkhave, bhikkhunā kammaṁ kattabbaṁ hoti.	80	
PA_an_8:80.9.4	Tassa evaṁ hoti:	80	
PA_an_8:80.9.5_0	‘kammaṁ kho me kattabbaṁ bhavissati. Kammaṁ kho mayā karontena na sukaraṁ buddhānaṁ	80	
PA_an_8:80.9.5_1	sāsanaṁ manasi kātuṁ. Handāhaṁ paṭikacceva vīriyaṁ ārabhāmi appattassa pattiyā anadhigatassa	80	
PA_an_8:80.9.5_2	adhigamāya asacchikatassa sacchikiriyāyā’ti.	80	
PA_an_8:80.9.6	So vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.9.7	Idaṁ, bhikkhave, paṭhamaṁ ārambhavatthu.	80	
PA_an_8:80.10.1	Puna caparaṁ, bhikkhave, bhikkhunā kammaṁ kataṁ hoti.	80	
PA_an_8:80.10.2	Tassa evaṁ hoti:	80	
PA_an_8:80.10.3_0	‘ahaṁ kho kammaṁ akāsiṁ. Kammaṁ kho panāhaṁ karonto nāsakkhiṁ buddhānaṁ sāsanaṁ manasi	80	
PA_an_8:80.10.3_1	kātuṁ. Handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.	80	
PA_an_8:80.10.4	So vīriyaṁ ārabhati.	80	
PA_an_8:80.10.5	Idaṁ, bhikkhave, dutiyaṁ ārambhavatthu.	80	
PA_an_8:80.11.1	Puna caparaṁ, bhikkhave, bhikkhunā maggo gantabbo hoti.	80	
PA_an_8:80.11.2	Tassa evaṁ hoti—	80	
PA_an_8:80.11.3	maggo kho me gantabbo bhavissati. Maggaṁ kho pana me gacchantena na sukaraṁ buddhānaṁ sāsanaṁ manasi kātuṁ. Handāhaṁ vīriyaṁ …pe…	80	
PA_an_8:80.11.4	idaṁ, bhikkhave, tatiyaṁ ārambhavatthu.	80	
PA_an_8:80.12.1	Puna caparaṁ, bhikkhave, bhikkhunā maggo gato hoti.	80	
PA_an_8:80.12.2	Tassa evaṁ hoti—	80	
PA_an_8:80.12.3	ahaṁ kho maggaṁ agamāsiṁ. Maggaṁ kho panāhaṁ gacchanto nāsakkhiṁ buddhānaṁ sāsanaṁ manasi kātuṁ. Handāhaṁ vīriyaṁ ārabhāmi …pe…	80	
PA_an_8:80.12.4	idaṁ, bhikkhave, catutthaṁ ārambhavatthu.	80	
PA_an_8:80.13.1	Puna caparaṁ, bhikkhave, bhikkhu gāmaṁ vā nigamaṁ vā piṇḍāya caranto na labhati lūkhassa vā paṇītassa vā bhojanassa yāvadatthaṁ pāripūriṁ.	80	
PA_an_8:80.13.2	Tassa evaṁ hoti—	80	
PA_an_8:80.13.3	ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa vā paṇītassa vā bhojanassa yāvadatthaṁ pāripūriṁ. Tassa me kāyo lahuko kammañño. Handāhaṁ vīriyaṁ ārabhāmi …pe…	80	
PA_an_8:80.13.4	idaṁ, bhikkhave, pañcamaṁ ārambhavatthu.	80	
PA_an_8:80.14.1	Puna caparaṁ, bhikkhave, bhikkhu gāmaṁ vā nigamaṁ vā piṇḍāya caranto labhati lūkhassa vā paṇītassa vā bhojanassa yāvadatthaṁ pāripūriṁ.	80	
PA_an_8:80.14.2	Tassa evaṁ hoti—	80	
PA_an_8:80.14.3	ahaṁ kho gāmaṁ vā nigamaṁ vā piṇḍāya caranto alatthaṁ lūkhassa vā paṇītassa vā bhojanassa yāvadatthaṁ pāripūriṁ. Tassa me kāyo balavā kammañño. Handāhaṁ vīriyaṁ ārabhāmi …pe…	80	
PA_an_8:80.14.4	idaṁ, bhikkhave, chaṭṭhaṁ ārambhavatthu.	80	
PA_an_8:80.15.1	Puna caparaṁ, bhikkhave, bhikkhuno uppanno hoti appamattako ābādho.	80	
PA_an_8:80.15.2	Tassa evaṁ hoti—	80	
PA_an_8:80.15.3	uppanno kho me ayaṁ appamattako ābādho. Ṭhānaṁ kho panetaṁ vijjati yaṁ me ābādho pavaḍḍheyya. Handāhaṁ paṭikacceva vīriyaṁ ārabhāmi …pe…	80	
PA_an_8:80.15.4	idaṁ, bhikkhave, sattamaṁ ārambhavatthu.	80	
PA_an_8:80.16.1	Puna caparaṁ, bhikkhave, bhikkhu gilānā vuṭṭhito hoti aciravuṭṭhito gelaññā.	80	
PA_an_8:80.16.2	Tassa evaṁ hoti:	80	
PA_an_8:80.16.3_0	‘ahaṁ kho gilānā vuṭṭhito aciravuṭṭhito gelaññā. Ṭhānaṁ kho panetaṁ vijjati yaṁ me	80	
PA_an_8:80.16.3_1	ābādho paccudāvatteyya. Handāhaṁ paṭikacceva vīriyaṁ ārabhāmi appattassa pattiyā	80	
PA_an_8:80.16.3_2	anadhigatassa adhigamāya asacchikatassa sacchikiriyāyā’ti.	80	
PA_an_8:80.16.4	So vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	80	
PA_an_8:80.16.5	Idaṁ, bhikkhave, aṭṭhamaṁ ārambhavatthu.	80	
PA_an_8:80.17.1	Imāni kho, bhikkhave, aṭṭha ārambhavatthūnī”ti.	80	
PA_an_8:80.17.2	Dasamaṁ.	80	
PA_an_8:80.17.3	Yamakavaggo tatiyo.	80	
PA_an_8:80.18.0	Tassuddānaṁ	80	
PA_an_8:80.18.1	Dve saddhā dve maraṇassatī,	80	
PA_an_8:80.18.2	dve sampadā athāpare;	80	
PA_an_8:80.18.3	Icchā alaṁ parihānaṁ,	80	
PA_an_8:80.18.4	kusītārambhavatthūnīti.	80	
PA_an_8:81.0.1	Aṅguttara Nikāya 8.81	81	
PA_an_8:81.0.2	9. Sativagga	81	
PA_an_8:81.0.3	Satisampajaññasutta	81	
PA_an_8:81.1.1	“Satisampajaññe, bhikkhave, asati satisampajaññavipannassa hatūpanisaṁ hoti hirottappaṁ.	81	
PA_an_8:81.1.2	Hirottappe asati hirottappavipannassa hatūpaniso hoti indriyasaṁvaro.	81	
PA_an_8:81.1.3	Indriyasaṁvare asati indriyasaṁvaravipannassa hatūpanisaṁ hoti sīlaṁ.	81	
PA_an_8:81.1.4	Sīle asati sīlavipannassa hatūpaniso hoti sammāsamādhi.	81	
PA_an_8:81.1.5	Sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ.	81	
PA_an_8:81.1.6	Yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo.	81	
PA_an_8:81.1.7	Nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	81	
PA_an_8:81.1.8	Seyyathāpi, bhikkhave, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati.	81	
PA_an_8:81.1.9	Evamevaṁ kho, bhikkhave, satisampajaññe asati satisampajaññavipannassa hatūpanisaṁ hoti hirottappaṁ;	81	
PA_an_8:81.1.10	hirottappe asati hirottappavipannassa hatūpaniso hoti …pe…	81	
PA_an_8:81.1.11	vimuttiñāṇadassanaṁ.	81	
PA_an_8:81.2.1	Satisampajaññe, bhikkhave, sati satisampajaññasampannassa upanisasampannaṁ hoti hirottappaṁ.	81	
PA_an_8:81.2.2	Hirottappe sati hirottappasampannassa upanisasampanno hoti indriyasaṁvaro.	81	
PA_an_8:81.2.3	Indriyasaṁvare sati indriyasaṁvarasampannassa upanisasampannaṁ hoti sīlaṁ.	81	
PA_an_8:81.2.4	Sīle sati sīlasampannassa upanisasampanno hoti sammāsamādhi.	81	
PA_an_8:81.2.5	Sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ.	81	
PA_an_8:81.2.6	Yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo.	81	
PA_an_8:81.2.7	Nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.	81	
PA_an_8:81.2.8	Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati.	81	
PA_an_8:81.2.9	Evamevaṁ kho, bhikkhave, satisampajaññe sati satisampajaññasampannassa upanisasampannaṁ hoti hirottappaṁ;	81	
PA_an_8:81.2.10	hirottappe sati hirottappasampannassa upanisasampanno hoti …pe…	81	
PA_an_8:81.2.11	vimuttiñāṇadassanan”ti.	81	
PA_an_8:81.2.12	Paṭhamaṁ.	81	
PA_an_8:82.0.1	Aṅguttara Nikāya 8.82	82	
PA_an_8:82.0.2	9. Sativagga	82	
PA_an_8:82.0.3	Puṇṇiyasutta	82	
PA_an_8:82.1.1	Atha kho āyasmā puṇṇiyo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā puṇṇiyo bhagavantaṁ etadavoca:	82	
PA_an_8:82.1.2	“ko nu kho, bhante, hetu ko paccayo yena appekadā tathāgataṁ dhammadesanā paṭibhāti, appekadā na paṭibhātī”ti?	82	
PA_an_8:82.1.3	“Saddho ca, puṇṇiya, bhikkhu hoti, no cupasaṅkamitā;	82	
PA_an_8:82.1.4	neva tathāgataṁ dhammadesanā paṭibhāti.	82	
PA_an_8:82.1.5	Yato ca kho, puṇṇiya, bhikkhu saddho ca hoti, upasaṅkamitā ca;	82	
PA_an_8:82.1.6	evaṁ tathāgataṁ dhammadesanā paṭibhāti.	82	
PA_an_8:82.1.7	Saddho ca, puṇṇiya, bhikkhu hoti, upasaṅkamitā ca, no ca payirupāsitā …pe…	82	
PA_an_8:82.1.8	payirupāsitā ca, no ca paripucchitā …	82	
PA_an_8:82.1.9	paripucchitā ca, no ca ohitasoto dhammaṁ suṇāti …	82	
PA_an_8:82.1.10	ohitasoto ca dhammaṁ suṇāti, no ca sutvā dhammaṁ dhāreti …	82	
PA_an_8:82.1.11	sutvā ca dhammaṁ dhāreti, no ca dhātānaṁ dhammānaṁ atthaṁ upaparikkhati …	82	
PA_an_8:82.1.12	dhātānañca dhammānaṁ atthaṁ upaparikkhati, no ca atthamaññāya dhammamaññāya dhammānudhammappaṭipanno hoti.	82	
PA_an_8:82.1.13	Neva tāva tathāgataṁ dhammadesanā paṭibhāti.	82	
PA_an_8:82.2.1_0	Yato ca kho, puṇṇiya, bhikkhu saddho ca hoti, upasaṅkamitā ca, payirupāsitā ca, paripucchitā	82	
PA_an_8:82.2.1_1	ca, ohitasoto ca dhammaṁ suṇāti, sutvā ca dhammaṁ dhāreti, dhātānañca dhammānaṁ atthaṁ	82	
PA_an_8:82.2.1_2	upaparikkhati, atthamaññāya dhammamaññāya dhammānudhammappaṭipanno ca hoti;	82	
PA_an_8:82.2.2	evaṁ tathāgataṁ dhammadesanā paṭibhāti.	82	
PA_an_8:82.2.3	Imehi kho, puṇṇiya, aṭṭhahi dhammehi samannāgatā ekantapaṭibhānā tathāgataṁ dhammadesanā hotī”ti.	82	
PA_an_8:82.2.4	Dutiyaṁ.	82	
PA_an_8:83.0.1	Aṅguttara Nikāya 8.83	83	
PA_an_8:83.0.2	9. Sativagga	83	
PA_an_8:83.0.3	Mūlakasutta	83	
PA_an_8:83.1.1	“Sace, bhikkhave, aññatitthiyā paribbājakā evaṁ puccheyyuṁ:	83	
PA_an_8:83.1.2_0	‘kiṁmūlakā, āvuso, sabbe dhammā, kiṁsambhavā sabbe dhammā, kiṁsamudayā sabbe dhammā,	83	
PA_an_8:83.1.2_1	kiṁsamosaraṇā sabbe dhammā, kiṁpamukhā sabbe dhammā, kiṁadhipateyyā sabbe dhammā,	83	
PA_an_8:83.1.2_2	kiṁuttarā sabbe dhammā, kiṁsārā sabbe dhammā’ti, evaṁ puṭṭhā tumhe, bhikkhave, tesaṁ	83	
PA_an_8:83.1.2_3	aññatitthiyānaṁ paribbājakānaṁ kinti byākareyyāthā”ti?	83	
PA_an_8:83.1.3	“Bhagavaṁmūlakā no, bhante, dhammā, bhagavaṁnettikā bhagavaṁpaṭisaraṇā. Sādhu, bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	83	
PA_an_8:83.2.1	“Tena hi, bhikkhave, desessāmi.	83	
PA_an_8:83.2.2	Taṁ suṇātha, sādhukaṁ manasi karotha, bhāsissāmī”ti.	83	
PA_an_8:83.2.3	“Evaṁ, bhante”ti kho te bhikkhū bhagavato paccassosuṁ.	83	
PA_an_8:83.2.4	Bhagavā etadavoca:	83	
PA_an_8:83.2.5	“sace, bhikkhave, aññatitthiyā paribbājakā evaṁ puccheyyuṁ:	83	
PA_an_8:83.2.6_0	‘kiṁmūlakā, āvuso, sabbe dhammā, kiṁsambhavā sabbe dhammā, kiṁsamudayā sabbe dhammā,	83	
PA_an_8:83.2.6_1	kiṁsamosaraṇā sabbe dhammā, kiṁpamukhā sabbe dhammā, kiṁadhipateyyā sabbe dhammā,	83	
PA_an_8:83.2.6_2	kiṁuttarā sabbe dhammā, kiṁsārā sabbe dhammā’ti,	83	
PA_an_8:83.2.7	evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	83	
PA_an_8:83.2.8_0	‘chandamūlakā, āvuso, sabbe dhammā, manasikārasambhavā sabbe dhammā, phassasamudayā	83	
PA_an_8:83.2.8_1	sabbe dhammā, vedanāsamosaraṇā sabbe dhammā, samādhippamukhā sabbe dhammā, satādhipateyyā	83	
PA_an_8:83.2.8_2	sabbe dhammā, paññuttarā sabbe dhammā, vimuttisārā sabbe dhammā’ti,	83	
PA_an_8:83.2.9	evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti.	83	
PA_an_8:83.2.10	Tatiyaṁ.	83	
PA_an_8:84.0.1	Aṅguttara Nikāya 8.84	84	
PA_an_8:84.0.2	9. Sativagga	84	
PA_an_8:84.0.3	Corasutta	84	
PA_an_8:84.1.1	“Aṭṭhahi, bhikkhave, aṅgehi samannāgato mahācoro khippaṁ pariyāpajjati, na ciraṭṭhitiko hoti.	84	
PA_an_8:84.1.2	Katamehi aṭṭhahi?	84	
PA_an_8:84.1.3	Appaharantassa paharati, anavasesaṁ ādiyati, itthiṁ hanati, kumāriṁ dūseti, pabbajitaṁ vilumpati, rājakosaṁ vilumpati, accāsanne kammaṁ karoti, na ca nidhānakusalo hoti.	84	
PA_an_8:84.1.4	Imehi kho, bhikkhave, aṭṭhahaṅgehi samannāgato mahācoro khippaṁ pariyāpajjati, na ciraṭṭhitiko hoti.	84	
PA_an_8:84.2.1	Aṭṭhahi, bhikkhave, aṅgehi samannāgato mahācoro na khippaṁ pariyāpajjati, ciraṭṭhitiko hoti.	84	
PA_an_8:84.2.2	Katamehi aṭṭhahi?	84	
PA_an_8:84.2.3_0	Na appaharantassa paharati, na anavasesaṁ ādiyati, na itthiṁ hanati, na kumāriṁ dūseti,	84	
PA_an_8:84.2.3_1	na pabbajitaṁ vilumpati, na rājakosaṁ vilumpati, na accāsanne kammaṁ karoti, nidhānakusalo ca hoti.	84	
PA_an_8:84.2.4	Imehi kho, bhikkhave, aṭṭhahaṅgehi samannāgato mahācoro na khippaṁ pariyāpajjati, ciraṭṭhitiko hotī”ti.	84	
PA_an_8:84.2.5	Catutthaṁ.	84	
PA_an_8:85.0.1	Aṅguttara Nikāya 8.85	85	
PA_an_8:85.0.2	9. Sativagga	85	
PA_an_8:85.0.3	Samaṇasutta	85	
PA_an_8:85.1.1	“‘Samaṇo’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.2	‘Brāhmaṇo’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.3	‘Vedagū’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.4	‘Bhisakko’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.5	‘Nimmalo’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.6	‘Vimalo’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.7	‘Ñāṇī’ti, bhikkhave, tathāgatassetaṁ adhivacanaṁ arahato sammāsambuddhassa.	85	
PA_an_8:85.1.8	‘Vimutto’ti, bhikkhave, tathāgatassetaṁ adhivacanaṁ arahato sammāsambuddhassāti.	85	
PA_an_8:85.2.1	Yaṁ samaṇena pattabbaṁ,	85	
PA_an_8:85.2.2	brāhmaṇena vusīmatā;	85	
PA_an_8:85.2.3	Yaṁ vedagunā pattabbaṁ,	85	
PA_an_8:85.2.4	bhisakkena anuttaraṁ.	85	
PA_an_8:85.3.1	Yaṁ nimmalena pattabbaṁ,	85	
PA_an_8:85.3.2	vimalena sucīmatā;	85	
PA_an_8:85.3.3	Yaṁ ñāṇinā ca pattabbaṁ,	85	
PA_an_8:85.3.4	vimuttena anuttaraṁ.	85	
PA_an_8:85.4.1	Sohaṁ vijitasaṅgāmo,	85	
PA_an_8:85.4.2	mutto mocemi bandhanā;	85	
PA_an_8:85.4.3	Nāgomhi paramadanto,	85	
PA_an_8:85.4.4	asekho parinibbuto”ti.	85	
PA_an_8:85.4.5	Pañcamaṁ.	85	
PA_an_8:86.0.1	Aṅguttara Nikāya 8.86	86	
PA_an_8:86.0.2	9. Sativagga	86	
PA_an_8:86.0.3	Yasasutta	86	
PA_an_8:86.1.1	Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.	86	
PA_an_8:86.1.2	Tatra sudaṁ bhagavā icchānaṅgale viharati icchānaṅgalavanasaṇḍe.	86	
PA_an_8:86.1.3	Assosuṁ kho icchānaṅgalakā brāhmaṇagahapatikā:	86	
PA_an_8:86.1.4	“samaṇo khalu bho gotamo sakyaputto sakyakulā pabbajito icchānaṅgalaṁ anuppatto icchānaṅgale viharati icchānaṅgalavanasaṇḍe.	86	
PA_an_8:86.1.5	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	86	
PA_an_8:86.1.6	‘itipi so bhagavā arahaṁ sammāsambuddho …pe…	86	
PA_an_8:86.1.7	sādhu kho pana tathārūpānaṁ arahataṁ dassanaṁ hotī’”ti.	86	
PA_an_8:86.2.1_0	Atha kho icchānaṅgalakā brāhmaṇagahapatikā tassā rattiyā accayena pahutaṁ khādanīyaṁ	86	
PA_an_8:86.2.1_1	bhojanīyaṁ ādāya yena icchānaṅgalavanasaṇḍo tenupasaṅkamiṁsu; upasaṅkamitvā bahidvārakoṭṭhake	86	
PA_an_8:86.2.1_2	aṭṭhaṁsu uccāsaddā mahāsaddā.	86	
PA_an_8:86.2.2	Tena kho pana samayena āyasmā nāgito bhagavato upaṭṭhāko hoti.	86	
PA_an_8:86.2.3	Atha kho bhagavā āyasmantaṁ nāgitaṁ āmantesi:	86	
PA_an_8:86.2.4	“ke pana te, nāgita, uccāsaddā mahāsaddā kevaṭṭā maññe macchavilope”ti?	86	
PA_an_8:86.2.5	“Ete, bhante, icchānaṅgalakā brāhmaṇagahapatikā pahutaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaṁyeva uddissa bhikkhusaṅghañcā”ti.	86	
PA_an_8:86.2.6	“Māhaṁ, nāgita, yasena samāgamaṁ, mā ca mayā yaso.	86	
PA_an_8:86.2.7_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	86	
PA_an_8:86.2.7_1	nikāmalābhī assa akicchalābhī akasiralābhī. Yassāhaṁ nekkhammasukhassa pavivekasukhassa	86	
PA_an_8:86.2.7_2	upasamasukhassa sambodhasukhassa nikāmalābhī akicchalābhī akasiralābhī,	86	
PA_an_8:86.2.8	so taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.	86	
PA_an_8:86.3.1	“Adhivāsetu dāni, bhante, bhagavā. Adhivāsetu sugato.	86	
PA_an_8:86.3.2	Adhivāsanakālo dāni, bhante, bhagavato.	86	
PA_an_8:86.3.3	Yena yeneva dāni, bhante, bhagavā gamissati tanninnāva bhavissanti brāhmaṇagahapatikā negamā ceva jānapadā ca.	86	
PA_an_8:86.3.4	Seyyathāpi, bhante, thullaphusitake deve vassante yathāninnaṁ udakāni pavattanti;	86	
PA_an_8:86.3.5	evamevaṁ kho, bhante, yena yeneva dāni bhagavā gamissati tanninnāva bhavissanti brāhmaṇagahapatikā negamā ceva jānapadā ca.	86	
PA_an_8:86.3.6	Taṁ kissa hetu?	86	
PA_an_8:86.3.7	Tathā hi, bhante, bhagavato sīlapaññāṇan”ti.	86	
PA_an_8:86.4.1	“Māhaṁ, nāgita, yasena samāgamaṁ, mā ca mayā yaso.	86	
PA_an_8:86.4.2_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	86	
PA_an_8:86.4.2_1	nikāmalābhī assa akicchalābhī akasiralābhī. Yassāhaṁ nekkhammasukhassa pavivekasukhassa	86	
PA_an_8:86.4.2_2	upasamasukhassa sambodhasukhassa nikāmalābhī akicchalābhī akasiralābhī,	86	
PA_an_8:86.4.3	so taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.	86	
PA_an_8:86.5.1_0	devatāpi kho, nāgita, ekaccā nayimassa nekkhammasukhassa pavivekasukhassa upasamasukhassa	86	
PA_an_8:86.5.1_1	sambodhasukhassa nikāmalābhiniyo assu akicchalābhiniyo akasiralābhiniyo, yassāhaṁ	86	
PA_an_8:86.5.1_2	nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.	86	
PA_an_8:86.5.2	Tumhākampi kho, nāgita, saṅgamma samāgamma saṅgaṇikavihāraṁ anuyuttānaṁ viharataṁ evaṁ hoti:	86	
PA_an_8:86.5.3_0	‘na hi nūname āyasmanto imassa nekkhammasukhassa pavivekasukhassa upasamasukhassa	86	
PA_an_8:86.5.3_1	sambodhasukhassa nikāmalābhino assu akicchalābhino akasiralābhino. Yassāhaṁ nekkhammasukhassa	86	
PA_an_8:86.5.3_2	pavivekasukhassa upasamasukhassa sambodhasukhassa nikāmalābhī akicchalābhī akasiralābhī.	86	
PA_an_8:86.5.4	Tathā hi paname āyasmanto saṅgamma samāgamma saṅgaṇikavihāraṁ anuyuttā viharanti’.	86	
PA_an_8:86.6.1	Idhāhaṁ, nāgita, bhikkhū passāmi aññamaññaṁ aṅgulipatodakena sañjagghante saṅkīḷante.	86	
PA_an_8:86.6.2	Tassa mayhaṁ, nāgita, evaṁ hoti:	86	
PA_an_8:86.6.3_0	‘na hi nūname āyasmanto imassa nekkhammasukhassa pavivekasukhassa upasamasukhassa	86	
PA_an_8:86.6.3_1	sambodhasukhassa nikāmalābhino assu akicchalābhino akasiralābhino. Yassāhaṁ nekkhammasukhassa	86	
PA_an_8:86.6.3_2	pavivekasukhassa upasamasukhassa sambodhasukhassa nikāmalābhī akicchalābhī akasiralābhī.	86	
PA_an_8:86.6.4	Tathā hi paname āyasmanto aññamaññaṁ aṅgulipatodakena sañjagghanti saṅkīḷanti’.	86	
PA_an_8:86.7.1	Idha panāhaṁ, nāgita, bhikkhū passāmi yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutte viharante.	86	
PA_an_8:86.7.2	Tassa mayhaṁ, nāgita, evaṁ hoti:	86	
PA_an_8:86.7.3_0	‘na hi nūname āyasmanto imassa nekkhammasukhassa pavivekasukhassa upasamasukhassa	86	
PA_an_8:86.7.3_1	sambodhasukhassa nikāmalābhino assu akicchalābhino akasiralābhino. Yassāhaṁ nekkhammasukhassa	86	
PA_an_8:86.7.3_2	pavivekasukhassa upasamasukhassa sambodhasukhassa nikāmalābhī akicchalābhī akasiralābhī.	86	
PA_an_8:86.7.4	Tathā hi paname āyasmanto yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyuttā viharanti’.	86	
PA_an_8:86.8.1	Idhāhaṁ, nāgita, bhikkhuṁ passāmi gāmantavihāriṁ samāhitaṁ nisinnaṁ.	86	
PA_an_8:86.8.2	Tassa mayhaṁ, nāgita, evaṁ hoti:	86	
PA_an_8:86.8.3	‘idāni imaṁ āyasmantaṁ ārāmiko vā upaṭṭhahissati samaṇuddeso vā. Taṁ tamhā samādhimhā cāvessatī’ti.	86	
PA_an_8:86.8.4	Tenāhaṁ, nāgita, tassa bhikkhuno na attamano homi gāmantavihārena.	86	
PA_an_8:86.9.1	Idha panāhaṁ, nāgita, bhikkhuṁ passāmi āraññikaṁ araññe pacalāyamānaṁ nisinnaṁ.	86	
PA_an_8:86.9.2	Tassa mayhaṁ, nāgita, evaṁ hoti:	86	
PA_an_8:86.9.3	‘idāni ayamāyasmā imaṁ niddākilamathaṁ paṭivinodetvā araññasaññaṁyeva manasi karissati ekattan’ti.	86	
PA_an_8:86.9.4	Tenāhaṁ, nāgita, tassa bhikkhuno attamano homi araññavihārena.	86	
PA_an_8:86.10.1	Idha panāhaṁ, nāgita, bhikkhuṁ passāmi āraññikaṁ araññe asamāhitaṁ nisinnaṁ.	86	
PA_an_8:86.10.2	Tassa mayhaṁ, nāgita, evaṁ hoti:	86	
PA_an_8:86.10.3	‘idāni ayamāyasmā asamāhitaṁ vā cittaṁ samādahissati, samāhitaṁ vā cittaṁ anurakkhissatī’ti.	86	
PA_an_8:86.10.4	Tenāhaṁ, nāgita, tassa bhikkhuno attamano homi araññavihārena.	86	
PA_an_8:86.11.1	Idha panāhaṁ, nāgita, bhikkhuṁ passāmi āraññikaṁ araññe samāhitaṁ nisinnaṁ.	86	
PA_an_8:86.11.2	Tassa mayhaṁ, nāgita, evaṁ hoti:	86	
PA_an_8:86.11.3	‘idāni ayamāyasmā avimuttaṁ vā cittaṁ vimuccissati, vimuttaṁ vā cittaṁ anurakkhissatī’ti.	86	
PA_an_8:86.11.4	Tenāhaṁ, nāgita, tassa bhikkhuno attamano homi araññavihārena.	86	
PA_an_8:86.12.1	Idha panāhaṁ, nāgita, bhikkhuṁ passāmi gāmantavihāriṁ lābhiṁ cīvarapiṇḍapātasenāsanagilānapaccayabhesajjaparikkhārānaṁ.	86	
PA_an_8:86.12.2	So taṁ lābhasakkārasilokaṁ nikāmayamāno riñcati paṭisallānaṁ, riñcati araññavanapatthāni pantāni senāsanāni;	86	
PA_an_8:86.12.3	gāmanigamarājadhāniṁ osaritvā vāsaṁ kappeti.	86	
PA_an_8:86.12.4	Tenāhaṁ, nāgita, tassa bhikkhuno na attamano homi gāmantavihārena.	86	
PA_an_8:86.13.1	Idha panāhaṁ, nāgita, bhikkhuṁ passāmi āraññikaṁ lābhiṁ cīvarapiṇḍapātasenāsanagilānapaccayabhesajjaparikkhārānaṁ.	86	
PA_an_8:86.13.2	So taṁ lābhasakkārasilokaṁ paṭipaṇāmetvā na riñcati paṭisallānaṁ, na riñcati araññavanapatthāni pantāni senāsanāni.	86	
PA_an_8:86.13.3	Tenāhaṁ, nāgita, tassa bhikkhuno attamano homi araññavihārena.	86	
PA_an_8:86.14.1	Yasmāhaṁ, nāgita, samaye addhānamaggappaṭipanno na kañci passāmi purato vā pacchato vā, phāsu me, nāgita, tasmiṁ samaye hoti antamaso uccārapassāvakammāyā”ti.	86	
PA_an_8:86.14.2	Chaṭṭhaṁ.	86	
PA_an_8:87.0.1	Aṅguttara Nikāya 8.87	87	
PA_an_8:87.0.2	9. Sativagga	87	
PA_an_8:87.0.3	Pattanikujjanasutta	87	
PA_an_8:87.1.1	“Aṭṭhahi, bhikkhave, aṅgehi samannāgatassa upāsakassa ākaṅkhamāno saṅgho pattaṁ nikkujjeyya.	87	
PA_an_8:87.1.2	Katamehi aṭṭhahi?	87	
PA_an_8:87.1.3_0	Bhikkhūnaṁ alābhāya parisakkati, bhikkhūnaṁ anatthāya parisakkati, bhikkhūnaṁ avāsāya	87	
PA_an_8:87.1.3_1	parisakkati, bhikkhū akkosati paribhāsati, bhikkhū bhikkhūhi bhedeti, buddhassa avaṇṇaṁ	87	
PA_an_8:87.1.3_2	bhāsati, dhammassa avaṇṇaṁ bhāsati, saṅghassa avaṇṇaṁ bhāsati.	87	
PA_an_8:87.1.4	Imehi kho, bhikkhave, aṭṭhahaṅgehi samannāgatassa upāsakassa ākaṅkhamāno saṅgho pattaṁ nikkujjeyya.	87	
PA_an_8:87.2.1	Aṭṭhahi, bhikkhave, aṅgehi samannāgatassa upāsakassa ākaṅkhamāno saṅgho pattaṁ ukkujjeyya.	87	
PA_an_8:87.2.2	Katamehi aṭṭhahi?	87	
PA_an_8:87.2.3_0	Na bhikkhūnaṁ alābhāya parisakkati, na bhikkhūnaṁ anatthāya parisakkati, na bhikkhūnaṁ	87	
PA_an_8:87.2.3_1	avāsāya parisakkati, na bhikkhū akkosati paribhāsati, na bhikkhū bhikkhūhi bhedeti,	87	
PA_an_8:87.2.3_2	buddhassa vaṇṇaṁ bhāsati, dhammassa vaṇṇaṁ bhāsati, saṅghassa vaṇṇaṁ bhāsati.	87	
PA_an_8:87.2.4	Imehi kho, bhikkhave, aṭṭhahaṅgehi samannāgatassa upāsakassa ākaṅkhamāno saṅgho pattaṁ ukkujjeyyā”ti.	87	
PA_an_8:87.2.5	Sattamaṁ.	87	
PA_an_8:88.0.1	Aṅguttara Nikāya 8.88	88	
PA_an_8:88.0.2	9. Sativagga	88	
PA_an_8:88.0.3	Appasādapavedanīyasutta	88	
PA_an_8:88.1.1	“Aṭṭhahi, bhikkhave, dhammehi samannāgatassa bhikkhuno ākaṅkhamānā upāsakā appasādaṁ pavedeyyuṁ.	88	
PA_an_8:88.1.2	Katamehi aṭṭhahi?	88	
PA_an_8:88.1.3_0	Gihīnaṁ alābhāya parisakkati, gihīnaṁ anatthāya parisakkati, gihī akkosati paribhāsati,	88	
PA_an_8:88.1.3_1	gihī gihīhi bhedeti, buddhassa avaṇṇaṁ bhāsati, dhammassa avaṇṇaṁ bhāsati, saṅghassa	88	
PA_an_8:88.1.3_2	avaṇṇaṁ bhāsati, agocare ca naṁ passanti.	88	
PA_an_8:88.1.4	Imehi kho, bhikkhave, aṭṭhahi dhammehi samannāgatassa bhikkhuno ākaṅkhamānā upāsakā appasādaṁ pavedeyyuṁ.	88	
PA_an_8:88.2.1	Aṭṭhahi, bhikkhave, dhammehi samannāgatassa bhikkhuno ākaṅkhamānā upāsakā pasādaṁ pavedeyyuṁ.	88	
PA_an_8:88.2.2	Katamehi aṭṭhahi?	88	
PA_an_8:88.2.3_0	Na gihīnaṁ alābhāya parisakkati, na gihīnaṁ anatthāya parisakkati, na gihī akkosati	88	
PA_an_8:88.2.3_1	paribhāsati, na gihī gihīhi bhedeti, buddhassa vaṇṇaṁ bhāsati, dhammassa vaṇṇaṁ bhāsati,	88	
PA_an_8:88.2.3_2	saṅghassa vaṇṇaṁ bhāsati, gocare ca naṁ passanti.	88	
PA_an_8:88.2.4	Imehi kho, bhikkhave, aṭṭhahi dhammehi samannāgatassa bhikkhuno ākaṅkhamānā upāsakā pasādaṁ pavedeyyun”ti.	88	
PA_an_8:88.2.5	Aṭṭhamaṁ.	88	
PA_an_8:89.0.1	Aṅguttara Nikāya 8.89	89	
PA_an_8:89.0.2	9. Sativagga	89	
PA_an_8:89.0.3	Paṭisāraṇīyasutta	89	
PA_an_8:89.1.1	“Aṭṭhahi, bhikkhave, dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ kareyya.	89	
PA_an_8:89.1.2	Katamehi aṭṭhahi?	89	
PA_an_8:89.1.3_0	Gihīnaṁ alābhāya parisakkati, gihīnaṁ anatthāya parisakkati, gihī akkosati paribhāsati,	89	
PA_an_8:89.1.3_1	gihī gihīhi bhedeti, buddhassa avaṇṇaṁ bhāsati, dhammassa avaṇṇaṁ bhāsati, saṅghassa	89	
PA_an_8:89.1.3_2	avaṇṇaṁ bhāsati, dhammikañca gihipaṭissavaṁ na saccāpeti.	89	
PA_an_8:89.1.4	Imehi kho, bhikkhave, aṭṭhahi dhammehi samannāgatassa bhikkhuno ākaṅkhamāno saṅgho paṭisāraṇīyaṁ kammaṁ kareyya.	89	
PA_an_8:89.2.1	Aṭṭhahi, bhikkhave, dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ paṭippassambheyya.	89	
PA_an_8:89.2.2	Katamehi aṭṭhahi?	89	
PA_an_8:89.2.3_0	Na gihīnaṁ alābhāya parisakkati, na gihīnaṁ anatthāya parisakkati, na gihī akkosati	89	
PA_an_8:89.2.3_1	paribhāsati, na gihī gihīhi bhedeti, buddhassa vaṇṇaṁ bhāsati, dhammassa vaṇṇaṁ bhāsati,	89	
PA_an_8:89.2.3_2	saṅghassa vaṇṇaṁ bhāsati, dhammikañca gihipaṭissavaṁ saccāpeti.	89	
PA_an_8:89.2.4	Imehi kho, bhikkhave, aṭṭhahi dhammehi samannāgatassa bhikkhuno ākaṅkhamāno saṅgho paṭisāraṇīyakammaṁ paṭippassambheyyā”ti.	89	
PA_an_8:89.2.5	Navamaṁ.	89	
PA_an_8:90.0.1	Aṅguttara Nikāya 8.90	90	
PA_an_8:90.0.2	9. Sativagga	90	
PA_an_8:90.0.3	Sammāvattanasutta	90	
PA_an_8:90.1.1	“Tassapāpiyasikakammakatena, bhikkhave, bhikkhunā aṭṭhasu dhammesu sammā vattitabbaṁ—	90	
PA_an_8:90.1.2_0	na upasampādetabbo, na nissayo dātabbo, na sāmaṇero upaṭṭhāpetabbo, na bhikkhunovādakasammuti	90	
PA_an_8:90.1.2_1	sāditabbā, sammatenapi bhikkhuniyo na ovaditabbā, na kāci saṅghasammuti sāditabbā,	90	
PA_an_8:90.1.2_2	na kismiñci paccekaṭṭhāne ṭhapetabbo, na ca tena mūlena vuṭṭhāpetabbo.	90	
PA_an_8:90.1.3	Tassapāpiyasikakammakatena, bhikkhave, bhikkhunā imesu aṭṭhasu dhammesu sammā vattitabban”ti.	90	
PA_an_8:90.1.4	Dasamaṁ.	90	
PA_an_8:90.1.5	Sativaggo catuttho.	90	
PA_an_8:90.2.0	Tassuddānaṁ	90	
PA_an_8:90.2.1	Satipuṇṇiyamūlena,	90	
PA_an_8:90.2.2	Corasamaṇena pañcamaṁ;	90	
PA_an_8:90.2.3	Yaso pattappasādena,	90	
PA_an_8:90.2.4	Paṭisāraṇīyañca vattananti.	90	
PA_an_8:91-117.0.1	Aṅguttara Nikāya 8	91-117	
PA_an_8:91-117.0.2	10. Sāmaññavagga	91-117	
PA_an_8:91-117.1.1_0	Atha kho bojjhā upāsikā, sirīmā, padumā, sutanā, manujā, uttarā, muttā, khemā, rucī,	91-117	
PA_an_8:91-117.1.1_1	cundī, bimbī, sumanā, mallikā, tissā, tissamātā, soṇā, soṇāya mātā, kāṇā, kāṇamātā,	91-117	
PA_an_8:91-117.1.1_2	uttarā nandamātā, visākhā migāramātā, khujjuttarā upāsikā, sāmāvatī upāsikā, suppavāsā	91-117	
PA_an_8:91-117.1.1_3	koliyadhītā, suppiyā upāsikā, nakulamātā gahapatānī.	91-117	
PA_an_8:91-117.1.2	Sāmaññavaggo pañcamo.	91-117	
PA_an_8:91-117.1.3	Dutiyo paṇṇāsako samatto.	91-117	
PA_an_8:118.0.1	Aṅguttara Nikāya 8	118	
PA_an_8:118.0.2	11. Rāgapeyyāla	118	
PA_an_8:118.1.1	“Rāgassa, bhikkhave, abhiññāya aṭṭha dhammā bhāvetabbā.	118	
PA_an_8:118.1.2	Katame aṭṭha?	118	
PA_an_8:118.1.3	Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi—	118	
PA_an_8:118.1.4	rāgassa, bhikkhave, abhiññāya ime aṭṭha dhammā bhāvetabbā”ti.	118	
PA_an_8:119.0.1	Aṅguttara Nikāya 8	119	
PA_an_8:119.0.2	11. Rāgapeyyāla	119	
PA_an_8:119.1.1	“Rāgassa, bhikkhave, abhiññāya aṭṭha dhammā bhāvetabbā.	119	
PA_an_8:119.1.2	Katame aṭṭha?	119	
PA_an_8:119.1.3	Ajjhattaṁ rūpasaññī bahiddhā rūpāni passati parittāni suvaṇṇadubbaṇṇāni,	119	
PA_an_8:119.1.4	tāni abhibhuyya ‘jānāmi passāmī’ti evaṁsaññī hoti.	119	
PA_an_8:119.1.5	Ajjhattaṁ rūpasaññī bahiddhā rūpāni passati appamāṇāni suvaṇṇadubbaṇṇāni, tāni abhibhuyya ‘jānāmi passāmī’ti evaṁsaññī hoti.	119	
PA_an_8:119.1.6	Ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni, tāni abhibhuyya ‘jānāmi passāmī’ti evaṁsaññī hoti.	119	
PA_an_8:119.1.7	Ajjhattaṁ arūpasaññī bahiddhā rūpāni passati appamāṇāni suvaṇṇadubbaṇṇāni, tāni abhibhuyya ‘jānāmi passāmī’ti evaṁsaññī hoti.	119	
PA_an_8:119.1.8	Ajjhattaṁ arūpasaññī bahiddhā rūpāni passati nīlāni nīlavaṇṇāni nīlanidassanāni nīlanibhāsāni	119	
PA_an_8:119.1.9	pītāni pītavaṇṇāni …pe…	119	
PA_an_8:119.1.10	lohitakāni lohitakavaṇṇāni …pe…	119	
PA_an_8:119.1.11	odātāni odātavaṇṇāni …pe… odātanibhāsāni,	119	
PA_an_8:119.1.12	tāni abhibhuyya ‘jānāmi passāmī’ti evaṁsaññī hoti—	119	
PA_an_8:119.1.13	rāgassa, bhikkhave, abhiññāya ime aṭṭha dhammā bhāvetabbā”.	119	
PA_an_8:120.0.1	Aṅguttara Nikāya 8	120	
PA_an_8:120.0.2	11. Rāgapeyyāla	120	
PA_an_8:120.1.1	“Rāgassa, bhikkhave, abhiññāya aṭṭha dhammā bhāvetabbā.	120	
PA_an_8:120.1.2	Katame aṭṭha?	120	
PA_an_8:120.1.3_0	Rūpī rūpāni passati, ajjhattaṁ arūpasaññī bahiddhā rūpāni passati, subhanteva adhimutto	120	
PA_an_8:120.1.3_1	hoti, sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ	120	
PA_an_8:120.1.3_2	amanasikārā ‘ananto ākāso’ti ākāsānañcāyatanaṁ upasampajja viharati, sabbaso ākāsānañcāyatanaṁ	120	
PA_an_8:120.1.3_3	samatikkamma ‘anantaṁ viññāṇan’ti viññāṇañcāyatanaṁ upasampajja viharati, sabbaso	120	
PA_an_8:120.1.3_4	viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati,	120	
PA_an_8:120.1.3_5	sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati,	120	
PA_an_8:120.1.3_6	sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati—	120	
PA_an_8:120.1.4	rāgassa, bhikkhave, abhiññāya ime aṭṭha dhammā bhāvetabbā”.	120	
PA_an_8:121-147.0.1	Aṅguttara Nikāya 8	121-147	
PA_an_8:121-147.0.2	11. Rāgapeyyāla	121-147	
PA_an_8:121-147.1.1	“Rāgassa, bhikkhave, pariññāya …pe…	121-147	
PA_an_8:121-147.1.2	parikkhayāya …	121-147	
PA_an_8:121-147.1.3	pahānāya …	121-147	
PA_an_8:121-147.1.4	khayāya …	121-147	
PA_an_8:121-147.1.5	vayāya …	121-147	
PA_an_8:121-147.1.6	virāgāya …	121-147	
PA_an_8:121-147.1.7	nirodhāya …	121-147	
PA_an_8:121-147.1.8	cāgāya …	121-147	
PA_an_8:121-147.1.9	paṭinissaggāya …pe…	121-147	
PA_an_8:121-147.1.10	ime aṭṭha dhammā bhāvetabbā”.	121-147	
PA_an_8:148-627.0.1	Aṅguttara Nikāya 8	148-627	
PA_an_8:148-627.0.2	11. Rāgapeyyāla	148-627	
PA_an_8:148-627.1.1	“Dosassa …pe…	148-627	
PA_an_8:148-627.1.2	mohassa …	148-627	
PA_an_8:148-627.1.3	kodhassa …	148-627	
PA_an_8:148-627.1.4	upanāhassa …	148-627	
PA_an_8:148-627.1.5	makkhassa …	148-627	
PA_an_8:148-627.1.6	paḷāsassa …	148-627	
PA_an_8:148-627.1.7	issāya …	148-627	
PA_an_8:148-627.1.8	macchariyassa …	148-627	
PA_an_8:148-627.1.9	māyāya …	148-627	
PA_an_8:148-627.1.10	sāṭheyyassa …	148-627	
PA_an_8:148-627.1.11	thambhassa …	148-627	
PA_an_8:148-627.1.12	sārambhassa …	148-627	
PA_an_8:148-627.1.13	mānassa …	148-627	
PA_an_8:148-627.1.14	atimānassa …	148-627	
PA_an_8:148-627.1.15	madassa …	148-627	
PA_an_8:148-627.1.16	pamādassa abhiññāya …pe…	148-627	
PA_an_8:148-627.1.17	pariññāya …	148-627	
PA_an_8:148-627.1.18	parikkhayāya …	148-627	
PA_an_8:148-627.1.19	pahānāya …	148-627	
PA_an_8:148-627.1.20	khayāya …	148-627	
PA_an_8:148-627.1.21	vayāya …	148-627	
PA_an_8:148-627.1.22	virāgāya …	148-627	
PA_an_8:148-627.1.23	nirodhāya …	148-627	
PA_an_8:148-627.1.24	cāgāya …	148-627	
PA_an_8:148-627.1.25	paṭinissaggāya …pe…	148-627	
PA_an_8:148-627.1.26	ime aṭṭha dhammā bhāvetabbā”ti.	148-627	
PA_an_8:148-627.1.27	Rāgapeyyālaṁ niṭṭhitaṁ.	148-627	
PA_an_8:148-627.1.28	Aṭṭhakanipātapāḷi niṭṭhitā.	148-627	
