segmentnr	original	folio	analyzed
PA_anya-e01_02n:0	Namo tassa bhagavato arahato sammāsambuddhassa	0	
PA_anya-e01_02n:1	Visuddhimaggo	0	
PA_anya-e01_02n:2	(Dutiyo bhāgo)	0	
PA_anya-e01_02n:3	12. Iddhividhaniddeso	0	
PA_anya-e01_02n:4	Abhiññākathā	0	
PA_anya-e01_02n:5_0	365. Idāni yāsaṃ lokikābhiññānaṃ vasena ayaṃ samādhibhāvanā abhiññānisaṃsāti vuttā,	5	
PA_anya-e01_02n:5_1	tā abhiññā sampādetuṃ yasmā pathavīkasiṇādīsu adhigatacatutthajjhānena yoginā yogo	5	
PA_anya-e01_02n:5_2	kātabbo. Evañhissa sā samādhibhāvanā adhigatānisaṃsā ceva bhavissati thiratarā ca,	5	
PA_anya-e01_02n:5_3	so adhigatānisaṃsāya thiratarāya samādhibhāvanāya samannāgato sukheneva paññābhāvanaṃ	5	
PA_anya-e01_02n:5_4	sampādessati. Tasmā abhiññākathaṃ tāva ārabhissāma.	5	
PA_anya-e01_02n:6_0	Bhagavatā hi adhigatacatutthajjhānasamādhīnaṃ kulaputtānaṃ samādhibhāvanānisaṃsadassanatthañceva	6	
PA_anya-e01_02n:6_1	uttaruttari paṇītapaṇītadhammadesanatthañca “so evaṃ samāhite citte parisuddhe pariyodāte	6	
PA_anya-e01_02n:6_2	anaṅgaṇe vigatūpakkilese mudubhūte kammaniye ṭhite āneñjappatte iddhividhāya cittaṃ	6	
PA_anya-e01_02n:6_3	abhinīharati abhininnāmeti. So anekavihitaṃ iddhividhaṃ paccanubhoti ekopi hutvā	6	
PA_anya-e01_02n:6_4	bahudhā hotī”tiādinā nayena iddhividhaṃ, dibbasotadhātuñāṇaṃ, cetopariyañāṇaṃ, pubbenivāsānussatiñāṇaṃ,	6	
PA_anya-e01_02n:6_5	sattānaṃ cutūpapāte ñāṇanti pañca lokikābhiññā vuttā.	6	
PA_anya-e01_02n:7	Tattha ekopi hutvā bahudhā hotītiādikaṃ iddhivikubbanaṃ kātukāmena ādikammikena yoginā odātakasiṇapariyantesu aṭṭhasu kasiṇesu aṭṭha aṭṭha samāpattiyo nibbattetvā –	0	
PA_anya-e01_02n:8_0	Kasiṇānulomato, kasiṇapaṭilomato, kasiṇānulomapaṭilomato, jhānānulomato, jhānapaṭilomato,	8	
PA_anya-e01_02n:8_1	jhānānulomapaṭilomato, jhānukkantikato, kasiṇukkantikato, jhānakasiṇukkantikato,	8	
PA_anya-e01_02n:8_2	aṅgasaṅkantito, ārammaṇasaṅkantito, aṅgārammaṇasaṅkantito, aṅgavavatthāpanato, ārammaṇavavatthāpanatoti.	8	
PA_anya-e01_02n:9	Imehi cuddasahi ākārehi cittaṃ paridametabbaṃ.	0	
PA_anya-e01_02n:10_0	366. Katamaṃ panettha kasiṇānulomaṃ…pe… katamaṃ ārammaṇavavatthāpananti. Idha bhikkhu	10	
PA_anya-e01_02n:10_1	pathavīkasiṇe jhānaṃ samāpajjati, tato āpokasiṇeti evaṃ paṭipāṭiyā aṭṭhasu kasiṇesu	10	
PA_anya-e01_02n:10_2	satakkhattumpi sahassakkhattumpi samāpajjati, idaṃ kasiṇānulomaṃ nāma.	10	
PA_anya-e01_02n:11	Odātakasiṇato pana paṭṭhāya tatheva paṭilomakkamena samāpajjanaṃ kasiṇapaṭilomaṃ nāma.	1	
PA_anya-e01_02n:12	Pathavīkasiṇato paṭṭhāya yāva odātakasiṇaṃ, odātakasiṇatopi paṭṭhāya yāva pathavīkasiṇanti evaṃ anulomapaṭilomavasena punappunaṃ samāpajjanaṃ kasiṇānulomapaṭilomaṃ nāma.	1	
PA_anya-e01_02n:13	Paṭhamajjhānato pana paṭṭhāya paṭipāṭiyā yāva nevasaññānāsaññāyatanaṃ, tāva punappunaṃ samāpajjanaṃ jhānānulomaṃ nāma.	1	
PA_anya-e01_02n:14	Nevasaññānāsaññāyatanato paṭṭhāya yāva paṭhamajjhānaṃ, tāva punappunaṃ samāpajjanaṃ jhānapaṭilomaṃ nāma.	1	
PA_anya-e01_02n:15_0	Paṭhamajjhānato paṭṭhāya yāva nevasaññānāsaññāyatanaṃ, nevasaññānāsaññāyatanato paṭṭhāya	15	
PA_anya-e01_02n:15_1	yāva paṭhamajjhānanti evaṃ anulomapaṭilomavasena punappunaṃ samāpajjanaṃ jhānānulomapaṭilomaṃ nāma.	15	
PA_anya-e01_02n:16_0	Pathavīkasiṇe pana paṭhamaṃ jhānaṃ samāpajjitvā tattheva tatiyaṃ samāpajjati, tato	16	
PA_anya-e01_02n:16_1	tadeva ugghāṭetvā ākāsānañcāyatanaṃ, tato ākiñcaññāyatananti evaṃ kasiṇaṃ anukkamitvā	16	
PA_anya-e01_02n:16_2	jhānasseva ekantarikabhāvena ukkamanaṃ jhānukkantikaṃ nāma. Evaṃ āpokasiṇādimūlikāpi yojanā kātabbā.	16	
PA_anya-e01_02n:17_0	Pathavīkasiṇe paṭhamaṃ jhānaṃ samāpajjitvā puna tadeva tejokasiṇe, tato nīlakasiṇe,	17	
PA_anya-e01_02n:17_1	tato lohitakasiṇeti iminā nayena jhānaṃ anukkamitvā kasiṇasseva ekantarikabhāvena	17	
PA_anya-e01_02n:17_2	ukkamanaṃ kasiṇukkantikaṃ nāma.	17	
PA_anya-e01_02n:18_0	Pathavīkasiṇe paṭhamaṃ jhānaṃ samāpajjitvā tato tejokasiṇe tatiyaṃ, nīlakasiṇaṃ ugghāṭetvā	18	
PA_anya-e01_02n:18_1	ākāsānañcāyatanaṃ, lohitakasiṇato ākiñcaññāyatananti iminā nayena jhānassa ceva kasiṇassa	18	
PA_anya-e01_02n:18_2	ca ukkamanaṃ jhānakasiṇukkantikaṃ nāma.	18	
PA_anya-e01_02n:19	Pathavīkasiṇe pana paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkantikaṃ nāma.	1	
PA_anya-e01_02n:20	Pathavīkasiṇe paṭhamaṃ jhānaṃ samāpajjitvā tadeva āpokasiṇe…pe… tadeva odātakasiṇeti evaṃ sabbakasiṇesu ekasseva jhānassa samāpajjanaṃ ārammaṇasaṅkantikaṃ nāma.	2	
PA_anya-e01_02n:21_0	Pathavīkasiṇe paṭhamaṃ jhānaṃ samāpajjitvā āpokasiṇe dutiyaṃ, tejokasiṇe tatiyaṃ,	21	
PA_anya-e01_02n:21_1	vāyokasiṇe catutthaṃ, nīlakasiṇaṃ ugghāṭetvā ākāsānañcāyatanaṃ, pītakasiṇato viññāṇañcāyatanaṃ,	21	
PA_anya-e01_02n:21_2	lohitakasiṇato ākiñcaññāyatanaṃ, odātakasiṇato nevasaññānāsaññāyatananti evaṃ ekantarikavasena	21	
PA_anya-e01_02n:21_3	aṅgānañca ārammaṇānañca saṅkamanaṃ aṅgārammaṇasaṅkantikaṃ nāma.	21	
PA_anya-e01_02n:22_0	Paṭhamaṃ jhānaṃ pana pañcaṅgikanti vavatthapetvā dutiyaṃ tivaṅgikaṃ, tatiyaṃ duvaṅgikaṃ,	22	
PA_anya-e01_02n:22_1	tathā catutthaṃ ākāsānañcāyatanaṃ…pe… nevasaññānāsaññāyatananti evaṃ jhānaṅgamattasseva	22	
PA_anya-e01_02n:22_2	vavatthāpanaṃ aṅgavavatthāpanaṃ nāma.	22	
PA_anya-e01_02n:23_0	Tathā idaṃ pathavīkasiṇanti vavatthapetvā idaṃ āpokasiṇaṃ…pe… idaṃ odātakasiṇanti	23	
PA_anya-e01_02n:23_1	evaṃ ārammaṇamattasseva vavatthāpanaṃ ārammaṇavavatthāpanaṃ nāma. Aṅgārammaṇavavatthāpanampi	23	
PA_anya-e01_02n:23_2	eke icchanti. Aṭṭhakathāsu pana anāgatattā addhā taṃ bhāvanāmukhaṃ na hoti.	23	
PA_anya-e01_02n:24_0	367. Imehi pana cuddasahi ākārehi cittaṃ aparidametvā pubbe abhāvitabhāvano ādikammiko	24	
PA_anya-e01_02n:24_1	yogāvacaro iddhivikubbanaṃ sampādessatīti netaṃ ṭhānaṃ vijjati. Ādikammikassa hi	24	
PA_anya-e01_02n:24_2	kasiṇaparikammampi bhāro, satesu sahassesu vā ekova sakkoti. Katakasiṇaparikammassa	24	
PA_anya-e01_02n:24_3	nimittuppādanaṃ bhāro, satesu sahassesu vā ekova sakkoti. Uppanne nimitte taṃ vaḍḍhetvā	24	
PA_anya-e01_02n:24_4	appanādhigamo bhāro, satesu sahassesu vā ekova sakkoti. Adhigatappanassa cuddasahākārehi	24	
PA_anya-e01_02n:24_5	cittaparidamanaṃ bhāro, satesu sahassesu vā ekova sakkoti. Cuddasahākārehi paridamitacittassāpi	24	
PA_anya-e01_02n:24_6	iddhivikubbanaṃ nāma bhāro, satesu sahassesu vā ekova sakkoti. Vikubbanappattassāpi	24	
PA_anya-e01_02n:24_7	khippanisantibhāvo nāma bhāro, satesu sahassesu vā ekova khippanisantī hoti. Therambatthale	24	
PA_anya-e01_02n:24_8	mahārohaṇaguttattherassa gilānupaṭṭhānaṃ āgatesu tiṃsamattesu iddhimantasahassesu	24	
PA_anya-e01_02n:24_9	upasampadāya aṭṭhavassiko rakkhitatthero viya. Tassānubhāvo pathavīkasiṇaniddese	24	
PA_anya-e01_02n:24_10	vuttoyeva. Taṃ panassānubhāvaṃ disvā thero āha “āvuso, sace rakkhito nābhavissa sabbe	241	
PA_anya-e01_02n:24_11	garahappattā assāma ‘nāgarājānaṃ rakkhituṃ nāsakkhiṃsū’ti. Tasmā attanā gahetvā vicaritabbaṃ	241	
PA_anya-e01_02n:24_12	āvudhaṃ nāma malaṃ sodhetvāva gahetvā vicarituṃ vaṭṭatī”ti. Te therassa ovāde ṭhatvā	241	
PA_anya-e01_02n:24_13	tiṃsasahassāpi bhikkhū khippanisantino ahesuṃ.	241	
PA_anya-e01_02n:25_0	Khippanisantiyāpi ca sati parassa patiṭṭhābhāvo bhāro, satesu sahassesu vā ekova	25	
PA_anya-e01_02n:25_1	hoti, giribhaṇḍavāhanapūjāya mārena aṅgāravasse pavattite ākāse pathaviṃ māpetvā	25	
PA_anya-e01_02n:25_2	aṅgāravassaparittārako thero viya.	25	
PA_anya-e01_02n:26_0	Balavapubbayogānaṃ pana buddhapaccekabuddhaaggasāvakādīnaṃ vināpi iminā vuttappakārena	26	
PA_anya-e01_02n:26_1	bhāvanānukkamena arahattapaṭilābheneva idañca iddhivikubbanaṃ aññe ca paṭisambhidādibhedā	26	
PA_anya-e01_02n:26_2	guṇā ijjhanti. Tasmā yathā piḷandhanavikatiṃ kattukāmo suvaṇṇakāro aggidhamanādīhi	26	
PA_anya-e01_02n:26_3	suvaṇṇaṃ muduṃ kammaññaṃ katvāva karoti, yathā ca bhājanavikatiṃ kattukāmo kumbhakāro	26	
PA_anya-e01_02n:26_4	mattikaṃ suparimadditaṃ muduṃ katvā karoti, evameva ādikammikena imehi cuddasahākārehi	26	
PA_anya-e01_02n:26_5	cittaṃ paridametvā chandasīsacittasīsavīriyasīsavīmaṃsāsīsasamāpajjanavasena ceva	26	
PA_anya-e01_02n:26_6	āvajjanādivasībhāvavasena ca muduṃ kammaññaṃ katvā iddhividhāya yogo karaṇīyo. Pubbahetusampannena	26	
PA_anya-e01_02n:26_7	pana kasiṇesu catutthajjhānamatte ciṇṇavasināpi kātuṃ vaṭṭati. Yathā panettha yogo	26	
PA_anya-e01_02n:26_8	kātabbo, taṃ vidhiṃ dassento bhagavā “so evaṃ samāhite citte”tiādimāha.	26	
PA_anya-e01_02n:27_0	368. Tatrāyaṃ pāḷinayānusāreneva vinicchayakathā. Tattha soti so adhigatacatutthajjhāno	27	
PA_anya-e01_02n:27_1	yogī. Evanti catutthajjhānakkamanidassanametaṃ. Iminā paṭhamajjhānādhigamādinā kamena	27	
PA_anya-e01_02n:27_2	catutthajjhānaṃ paṭilabhitvāti vuttaṃ hoti. Samāhiteti iminā catutthajjhānasamādhinā	27	
PA_anya-e01_02n:27_3	samāhite. Citteti rūpāvacaracitte. Parisuddhetiādīsu pana upekkhāsatipārisuddhibhāvena	27	
PA_anya-e01_02n:27_4	parisuddhe. Parisuddhattāyeva pariyodāte, pabhassareti vuttaṃ hoti. Sukhādīnaṃ paccayānaṃ	27	
PA_anya-e01_02n:27_5	ghātena vihatarāgādiaṅgaṇattā anaṅgaṇe. Anaṅgaṇattāyeva vigatūpakkilese. Aṅgaṇena	27	
PA_anya-e01_02n:27_6	hi taṃ cittaṃ upakkilissati. Subhāvitattā mudubhūte, vasībhāvappatteti vuttaṃ hoti.	27	
PA_anya-e01_02n:27_7	Vase vattamānaṃ hi cittaṃ mudunti vuccati. Muduttāyeva ca kammaniye, kammakkhame	27	
PA_anya-e01_02n:27_8	kammayoggeti vuttaṃ hoti. Muduṃ hi cittaṃ kammaniyaṃ hoti sudantamiva suvaṇṇaṃ, tañca	27	
PA_anya-e01_02n:27_9	ubhayampi subhāvitattāyevāti. Yathāha “nāhaṃ, bhikkhave, aññaṃ ekadhammampi samanupassāmi,	27	
PA_anya-e01_02n:27_10	yaṃ evaṃ bhāvitaṃ bahulīkataṃ muduñca hoti kammaniyañca, yathayidaṃ, bhikkhave, citta”nti.	271	
PA_anya-e01_02n:28_0	Etesu parisuddhabhāvādīsu ṭhitattā ṭhite. Ṭhitattāyeva āneñjappatte, acale niriñjaneti	28	
PA_anya-e01_02n:28_1	vuttaṃ hoti. Mudukammaññabhāvena vā attano vase ṭhitattā ṭhite. Saddhādīhi pariggahitattā	28	
PA_anya-e01_02n:28_2	āneñjappatte. Saddhāpariggahitaṃ hi cittaṃ assaddhiyena na iñjati. Vīriyapariggahitaṃ	28	
PA_anya-e01_02n:28_3	kosajjena na iñjati. Satipariggahitaṃ pamādena na iñjati. Samādhipariggahitaṃ uddhaccena	28	
PA_anya-e01_02n:28_4	na iñjati. Paññāpariggahitaṃ avijjāya na iñjati. Obhāsagataṃ kilesandhakārena na	28	
PA_anya-e01_02n:28_5	iñjati. Imehi chahi dhammehi pariggahitaṃ āneñjappattaṃ hoti. Evaṃ aṭṭhaṅgasamannāgataṃ	28	
PA_anya-e01_02n:28_6	cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.	28	
PA_anya-e01_02n:29_0	Aparo nayo, catutthajjhānasamādhinā samāhite. Nīvaraṇadūrabhāvena parisuddhe. Vitakkādisamatikkamena	29	
PA_anya-e01_02n:29_1	pariyodāte. Jhānapaṭilābhapaccayānaṃ icchāvacarānaṃ abhāvena anaṅgaṇe. Abhijjhādīnaṃ	29	
PA_anya-e01_02n:29_2	cittassa upakkilesānaṃ vigamena vigatūpakkilese. Ubhayampi cetaṃ anaṅgaṇasuttavatthasuttānusārena	29	
PA_anya-e01_02n:29_3	veditabbaṃ. Vasippattiyā mudubhūte. Iddhipādabhāvūpagamena kammaniye. Bhāvanāpāripūriyā	29	
PA_anya-e01_02n:29_4	paṇītabhāvūpagamena ṭhite āneñjappatte. Yathā āneñjappattaṃ hoti, evaṃ ṭhiteti attho.	29	
PA_anya-e01_02n:29_5	Evampi aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ	29	
PA_anya-e01_02n:29_6	dhammānaṃ abhiññāsacchikiriyāya pādakaṃ padaṭṭhānabhūtanti.	29	
PA_anya-e01_02n:30	Dasaiddhikathā	3	
PA_anya-e01_02n:31_0	369. Iddhividhāya cittaṃ abhinīharati abhininnāmetīti ettha ijjhanaṭṭhena iddhi,	31	
PA_anya-e01_02n:31_1	nipphattiatthena paṭilābhaṭṭhena cāti vuttaṃ hoti. Yañhi nipphajjati paṭilabbhati	31	
PA_anya-e01_02n:31_2	ca, taṃ ijjhatīti vuccati. Yathāha “kāmaṃ kāmayamānassa, tassa cetaṃ samijjhatī”ti.	31	
PA_anya-e01_02n:31_3	Tathā “nekkhammaṃ ijjhatīti iddhi, paṭiharatīti pāṭihāriyaṃ. Arahattamaggo ijjhatīti	31	
PA_anya-e01_02n:31_4	iddhi, paṭiharatīti pāṭihāriya”nti.	31	
PA_anya-e01_02n:32_0	Aparo nayo, ijjhanaṭṭhena iddhi. Upāyasampadāyetamadhivacanaṃ. Upāyasampadā hi ijjhati	32	
PA_anya-e01_02n:32_1	adhippetaphalappasavanato. Yathāha – “ayaṃ kho citto gahapati sīlavā kalyāṇadhammo,	32	
PA_anya-e01_02n:32_2	sace paṇidahissati ‘anāgatamaddhānaṃ rājā assaṃ cakkavattī’ti, tassa kho ayaṃ ijjhissati	32	
PA_anya-e01_02n:32_3	sīlavato cetopaṇidhi visuddhattā”ti.	32	
PA_anya-e01_02n:33_0	Aparo nayo, etāya sattā ijjhantīti iddhi. Ijjhantīti iddhā vuddhā ukkaṃsagatā hontīti	33	
PA_anya-e01_02n:33_1	vuttaṃ hoti. Sā dasavidhā. Yathāha “kati iddhiyoti dasa iddhiyo”. Puna caparaṃ āha	33	
PA_anya-e01_02n:33_2	“katamā dasa iddhiyo? Adhiṭṭhānā iddhi, vikubbanā iddhi, manomayā iddhi, ñāṇavipphārā	33	
PA_anya-e01_02n:33_3	iddhi, samādhivipphārā iddhi, ariyā iddhi, kammavipākajā iddhi, puññavato iddhi,	33	
PA_anya-e01_02n:33_4	vijjāmayā iddhi, tattha tattha sammāpayogapaccayā ijjhanaṭṭhena iddhī”ti.	33	
PA_anya-e01_02n:34_0	370. Tattha “pakatiyā eko bahukaṃ āvajjati. Sataṃ vā sahassaṃ vā satasahassaṃ vā	34	
PA_anya-e01_02n:34_1	āvajjitvā ñāṇena adhiṭṭhāti ‘bahuko homī”’ti evaṃ vibhajitvā dassitā iddhi adhiṭṭhānavasena	34	
PA_anya-e01_02n:34_2	nipphannattā adhiṭṭhānā iddhi nāma.	34	
PA_anya-e01_02n:35_0	371. “So pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā…pe… vividhampi	35	
PA_anya-e01_02n:35_1	senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā	35	
PA_anya-e01_02n:35_2	vikubbanā iddhi nāma.	35	
PA_anya-e01_02n:36_0	372. “Idha bhikkhu imamhā kāyā aññaṃ kāyaṃ abhinimmināti rūpiṃ manomaya”nti iminā	36	
PA_anya-e01_02n:36_1	nayena āgatā iddhi sarīrabbhantare aññasseva manomayassa sarīrassa nipphattivasena	36	
PA_anya-e01_02n:36_2	pavattattā manomayā iddhi nāma.	36	
PA_anya-e01_02n:37_0	373. Ñāṇuppattito pana pubbe vā pacchā vā taṃkhaṇe vā ñāṇānubhāvanibbatto viseso	37	
PA_anya-e01_02n:37_1	ñāṇavipphārā iddhi nāma. Vuttañhetaṃ – “aniccānupassanāya niccasaññāya pahānaṭṭho	37	
PA_anya-e01_02n:37_2	ijjhatīti ñāṇavipphārā iddhi…pe… arahattamaggena sabbakilesānaṃ pahānaṭṭho ijjhatīti	37	
PA_anya-e01_02n:37_3	ñāṇavipphārā iddhi. Āyasmato bākkulassa ñāṇavipphārā iddhi. Āyasmato saṃkiccassa	37	
PA_anya-e01_02n:37_4	ñāṇavipphārā iddhi. Āyasmato bhūtapālassa ñāṇavipphārā iddhī”ti.	37	
PA_anya-e01_02n:38_0	Tattha āyasmā bākkulo daharova maṅgaladivase nadiyā nhāpiyamāno dhātiyā pamādena	38	
PA_anya-e01_02n:38_1	sote patito. Tamenaṃ maccho gilitvā bārāṇasītitthaṃ agamāsi. Tatra taṃ macchabandho	38	
PA_anya-e01_02n:38_2	gahetvā seṭṭhibhariyāya vikkiṇi. Sā macche sinehaṃ uppādetvā ahameva naṃ pacissāmīti	38	
PA_anya-e01_02n:38_3	phālentī macchakucchiyaṃ suvaṇṇabimbaṃ viya dārakaṃ disvā putto me laddhoti somanassajātā	38	
PA_anya-e01_02n:38_4	ahosi. Iti macchakucchiyaṃ arogabhāvo āyasmato bākkulassa pacchimabhavikassa tena	38	
PA_anya-e01_02n:38_5	attabhāvena paṭilabhitabbaarahattamaggañāṇānubhāvena nibbattattā ñāṇavipphārā iddhi	38	
PA_anya-e01_02n:38_6	nāma. Vatthu pana vitthārena kathetabbaṃ.	38	
PA_anya-e01_02n:39_0	Saṃkiccattherassa pana gabbhagatasseva mātā kālamakāsi. Tassā citakaṃ āropetvā sūlehi	39	
PA_anya-e01_02n:39_1	vijjhitvā jhāpiyamānāya dārako sūlakoṭiyā akkhikūṭe pahāraṃ labhitvā saddaṃ akāsi.	39	
PA_anya-e01_02n:39_2	Tato dārako jīvatīti otāretvā kucchiṃ phāletvā dārakaṃ ayyikāya adaṃsu. So tāya paṭijaggito	39	
PA_anya-e01_02n:39_3	vuddhimanvāya pabbajitvā saha paṭisambhidāhi arahattaṃ pāpuṇi. Iti vuttanayeneva	39	
PA_anya-e01_02n:39_4	dārucitakāya arogabhāvo āyasmato saṃkiccassa ñāṇavipphārā iddhi nāma.	39	
PA_anya-e01_02n:40_0	Bhūtapāladārakassa pana pitā rājagahe daliddamanusso. So dārūnaṃ atthāya sakaṭena	40	
PA_anya-e01_02n:40_1	aṭaviṃ gantvā dārubhāraṃ katvā sāyaṃ nagaradvārasamīpaṃ patto. Athassa goṇā yugaṃ	40	
PA_anya-e01_02n:40_2	ossajjitvā nagaraṃ pavisiṃsu. So sakaṭamūle puttakaṃ nisīdāpetvā goṇānaṃ anupadaṃ	40	
PA_anya-e01_02n:40_3	gacchanto nagarameva pāvisi. Tassa anikkhantasseva dvāraṃ pihitaṃ. Dārakassa vāḷayakkhānucaritepi	40	
PA_anya-e01_02n:40_4	bahinagare tiyāmarattiṃ arogabhāvo vuttanayeneva ñāṇavipphārā iddhi nāma. Vatthu	40	
PA_anya-e01_02n:40_5	pana vitthāretabbaṃ.	40	
PA_anya-e01_02n:41_0	374. Samādhito pubbe vā pacchā vā taṃkhaṇe vā samathānubhāvanibbatto viseso samādhivipphārā	41	
PA_anya-e01_02n:41_1	iddhi. Vuttañhetaṃ “paṭhamajjhānena nīvaraṇānaṃ pahānaṭṭho ijjhatīti samādhivipphārā	41	
PA_anya-e01_02n:41_2	iddhi…pe… nevasaññānāsaññāyatanasamāpattiyā ākiñcaññāyatanasaññāya pahānaṭṭho ijjhatīti	41	
PA_anya-e01_02n:41_3	samādhivipphārā iddhi. Āyasmato sāriputtassa samādhivipphārā iddhi, āyasmato sañjīvassa,	41	
PA_anya-e01_02n:41_4	āyasmato khāṇukoṇḍaññassa, uttarāya upāsikāya, sāmāvatiyā upāsikāya samādhivipphārā iddhī”ti.	41	
PA_anya-e01_02n:42_0	Tattha yadā āyasmato sāriputtassa mahāmoggallānattherena saddhiṃ kapotakandarāyaṃ	42	
PA_anya-e01_02n:42_1	viharato juṇhāya rattiyā navoropitehi kesehi ajjhokāse nisinnassa eko duṭṭhayakkho	42	
PA_anya-e01_02n:42_2	sahāyakena yakkhena vāriyamānopi sīse pahāramadāsi. Yassa meghassa viya gajjato saddo	42	
PA_anya-e01_02n:42_3	ahosi. Tadā thero tassa paharaṇasamaye samāpattiṃ appesi. Athassa tena pahārena na	42	
PA_anya-e01_02n:42_4	koci ābādho ahosi. Ayaṃ tassāyasmato samādhivipphārā iddhi. Vatthu pana udāne āgatameva.	42	
PA_anya-e01_02n:43_0	Sañjīvattheraṃ pana nirodhasamāpannaṃ kālakatoti sallakkhetvā gopālakādayo tiṇakaṭṭhagomayāni	43	
PA_anya-e01_02n:43_1	saṅkaḍḍhetvā aggiṃ adaṃsu. Therassa cīvare aṃsumattampi najjhāyittha. Ayamassa anupubbasamāpattivasena	43	
PA_anya-e01_02n:43_2	pavattasamathānubhāvanibbattattā samādhivipphārā iddhi. Vatthu pana sutte āgatameva.	43	
PA_anya-e01_02n:44_0	Khāṇukoṇḍaññatthero pana pakatiyāva samāpattibahulo. So aññatarasmiṃ araññe rattiṃ	44	
PA_anya-e01_02n:44_1	samāpattiṃ appetvā nisīdi. Pañcasatā corā bhaṇḍakaṃ thenetvā gacchantā “idāni amhākaṃ	44	
PA_anya-e01_02n:44_2	anupathaṃ āgacchantā natthī”ti vissamitukāmā bhaṇḍakaṃ oropayamānā “khāṇuko aya”nti	44	
PA_anya-e01_02n:44_3	maññamānā therasseva upari sabbabhaṇḍakāni ṭhapesuṃ. Tesaṃ vissamitvā gacchantānaṃ	44	
PA_anya-e01_02n:44_4	paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi. Te therassa	44	
PA_anya-e01_02n:44_5	calanākāraṃ disvā bhītā viraviṃsu. Thero “mā bhāyittha upāsakā, bhikkhu aha”nti āha.	44	
PA_anya-e01_02n:44_6	Te āgantvā vanditvā theragatena pasādena pabbajitvā saha paṭisambhidāhi arahattaṃ	44	
PA_anya-e01_02n:44_7	pāpuṇiṃsu. Ayamettha pañcahi bhaṇḍakasatehi ajjhotthaṭassa therassa ābādhābhāvo samādhivipphārā iddhi.	44	
PA_anya-e01_02n:45_0	Uttarā pana upāsikā puṇṇaseṭṭhissa dhītā. Tassā sirimā nāma gaṇikā issāpakatā tattatelakaṭāhaṃ	45	
PA_anya-e01_02n:45_1	sīse āsiñci. Uttarā taṃkhaṇaññeva mettaṃ samāpajji. Telaṃ pokkharapattato udakabindu	45	
PA_anya-e01_02n:45_2	viya vivaṭṭamānaṃ agamāsi. Ayamassā samādhivipphārā iddhi. Vatthu pana vitthāretabbaṃ.	45	
PA_anya-e01_02n:46_0	Sāmāvatī nāma udenassa rañño aggamahesī. Māgaṇḍiyabrāhmaṇo attano dhītāya aggamahesiṭṭhānaṃ	46	
PA_anya-e01_02n:46_1	patthayamāno tassā vīṇāya āsīvisaṃ pakkhipāpetvā rājānaṃ āha “mahārāja, sāmāvatī	46	
PA_anya-e01_02n:46_2	taṃ māretukāmā vīṇāya āsīvisaṃ gahetvā pariharatī”ti. Rājā taṃ disvā kupito sāmāvatiṃ	46	
PA_anya-e01_02n:46_3	vadhissāmīti dhanuṃ āropetvā visapītaṃ khurappaṃ sannayhi. Sāmāvatī saparivārā rājānaṃ	46	
PA_anya-e01_02n:46_4	mettāya phari. Rājā neva saraṃ khipituṃ na oropetuṃ sakkonto vedhamāno aṭṭhāsi. Tato	46	
PA_anya-e01_02n:46_5	naṃ devī āha “kiṃ, mahārāja, kilamasī”ti? “Āma kilamāmī”ti. “Tena hi dhanuṃ oropehī”ti.	46	
PA_anya-e01_02n:46_6	Saro rañño pādamūleyeva pati. Tato naṃ devī “mahārāja, appaduṭṭhassa nappadussitabba”nti	46	
PA_anya-e01_02n:46_7	ovadi. Iti rañño saraṃ muñcituṃ avisahanabhāvo sāmāvatiyā upāsikāya samādhivipphārā iddhīti.	46	
PA_anya-e01_02n:47_0	375. Paṭikkūlādīsu appaṭikkūlasaññivihārādikā pana ariyā iddhi nāma. Yathāha – “katamā	47	
PA_anya-e01_02n:47_1	ariyā iddhi? Idha – bhikkhu sace ākaṅkhati ‘paṭikkūle appaṭikkūlasaññī vihareyya’nti,	47	
PA_anya-e01_02n:47_2	appaṭikkūlasaññī tattha viharati…pe… upekkhako tattha viharati sato sampajāno”ti.	47	
PA_anya-e01_02n:47_3	Ayañhi cetovasippattānaṃ ariyānaṃyeva sambhavato ariyā iddhīti vuccati.	47	
PA_anya-e01_02n:48_0	Etāya hi samannāgato khīṇāsavo bhikkhu paṭikkūle aniṭṭhe vatthusmiṃ mettāpharaṇaṃ	48	
PA_anya-e01_02n:48_1	vā dhātumanasikāraṃ vā karonto appaṭikkūlasaññī viharati. Appaṭikkūle iṭṭhe vatthusmiṃ	48	
PA_anya-e01_02n:48_2	asubhapharaṇaṃ vā aniccanti manasikāraṃ vā karonto paṭikkūlasaññī viharati. Tathā	48	
PA_anya-e01_02n:48_3	paṭikkūlāpaṭikkūlesu tadeva mettāpharaṇaṃ vā dhātumanasikāraṃ vā karonto appaṭikkūlasaññī	48	
PA_anya-e01_02n:48_4	viharati. Appaṭikkūlapaṭikkūlesu ca tadeva asubhapharaṇaṃ vā aniccanti manasikāraṃ	48	
PA_anya-e01_02n:48_5	vā karonto paṭikkūlasaññī viharati. Cakkhunā rūpaṃ disvā neva sumano hotītiādinā	48	
PA_anya-e01_02n:48_6	nayena vuttaṃ pana chaḷaṅgupekkhaṃ pavattayamāno paṭikkūle ca appaṭikkūle ca tadubhayaṃ	48	
PA_anya-e01_02n:48_7	abhinivajjitvā upekkhako viharati sato sampajāno. Paṭisambhidāyañhi “kathaṃ paṭikkūle	48	
PA_anya-e01_02n:48_8	appaṭikkūlasaññī viharati? Aniṭṭhasmiṃ vatthusmiṃ mettāya vā pharati dhātuso vā upasaṃharatī”tiādinā	48	
PA_anya-e01_02n:48_9	nayena ayameva attho vibhatto. Ayaṃ cetovasippattānaṃ ariyānaṃyeva sambhavato ariyā iddhīti vuccati.	48	
PA_anya-e01_02n:49_0	376. Pakkhīādīnaṃ pana vehāsagamanādikā kammavipākajā iddhi nāma. Yathāha – “katamā	49	
PA_anya-e01_02n:49_1	kammavipākajā iddhi? Sabbesaṃ pakkhīnaṃ sabbesaṃ devānaṃ ekaccānaṃ manussānaṃ ekaccānañca	49	
PA_anya-e01_02n:49_2	vinipātikānaṃ ayaṃ kammavipākajā iddhī”ti. Ettha hi sabbesaṃ pakkhīnaṃ jhānaṃ vā	49	
PA_anya-e01_02n:49_3	vipassanaṃ vā vināyeva ākāsena gamanaṃ. Tathā sabbesaṃ devānaṃ paṭhamakappikānañca	49	
PA_anya-e01_02n:49_4	ekaccānaṃ manussānaṃ. Tathā piyaṅkaramātā yakkhinī uttaramātā phussamittā dhammaguttāti	49	
PA_anya-e01_02n:49_5	evamādīnaṃ ekaccānaṃ vinipātikānaṃ ākāsena gamanaṃ kammavipākajā iddhīti.	49	
PA_anya-e01_02n:50_0	377. Cakkavattiādīnaṃ vehāsagamanādikā pana puññavato iddhi nāma. Yathāha “katamā	50	
PA_anya-e01_02n:50_1	puññavato iddhi? Rājā cakkavattī vehāsaṃ gacchati saddhiṃ caturaṅginiyā senāya antamaso	50	
PA_anya-e01_02n:50_2	assabandhagobandhapurise upādāya. Jotikassa gahapatissa puññavato iddhi. Jaṭilakassa	50	
PA_anya-e01_02n:50_3	gahapatissa puññavato iddhi. Ghositassa gahapatissa puññavato iddhi. Meṇḍakassa gahapatissa	50	
PA_anya-e01_02n:50_4	puññavato iddhi. Pañcannaṃ mahāpuññānaṃ puññavato iddhī”ti. Saṅkhepato pana paripākaṃ	50	
PA_anya-e01_02n:50_5	gate puññasambhāre ijjhanakaviseso puññavato iddhi.	50	
PA_anya-e01_02n:51_0	Ettha ca jotikassa gahapatissa pathaviṃ bhinditvā maṇipāsādo uṭṭhahi. Catusaṭṭhi	51	
PA_anya-e01_02n:51_1	ca kapparukkhāti ayamassa puññavato iddhi. Jaṭilakassa asītihattho suvaṇṇapabbato	51	
PA_anya-e01_02n:51_2	nibbatti. Ghositassa sattasu ṭhānesu māraṇatthāya upakkame katepi arogabhāvo puññavato	51	
PA_anya-e01_02n:51_3	iddhi. Meṇḍakassa ekakarīsamatte padese sattaratanamayānaṃ meṇḍakānaṃ pātubhāvo puññavato	51	
PA_anya-e01_02n:51_4	iddhi. Pañca mahāpuññā nāma meṇḍakaseṭṭhi, tassa bhariyā candapadumasirī, putto dhanañcayaseṭṭhi,	51	
PA_anya-e01_02n:51_5	suṇisā sumanadevī, dāso puṇṇo nāmāti. Tesu seṭṭhissa sīsaṃ nhātassa ākāsaṃ ullokanakāle	51	
PA_anya-e01_02n:51_6	aḍḍhateḷasakoṭṭhasahassāni ākāsato rattasālīnaṃ pūrenti. Bhariyāya nāḷikodanamattampi	51	
PA_anya-e01_02n:51_7	gahetvā sakalajambudīpavāsike parivisamānāya bhattaṃ na khīyati. Puttassa sahassatthavikaṃ	51	
PA_anya-e01_02n:51_8	gahetvā sakalajambudīpavāsikānampi dentassa kahāpaṇā na khīyanti. Suṇisāya ekaṃ vīhitumbaṃ	51	
PA_anya-e01_02n:51_9	gahetvā sakalajambudīpavāsikānampi bhājayamānāya dhaññaṃ na khīyati. Dāsassa ekena	51	
PA_anya-e01_02n:51_10	naṅgalena kasato ito satta ito sattāti cuddasa maggā honti. Ayaṃ nesaṃ puññavato iddhi.	511	
PA_anya-e01_02n:52_0	378. Vijjādharādīnaṃ vehāsagamanādikā pana vijjāmayā iddhi. Yathāha “katamā vijjāmayā	52	
PA_anya-e01_02n:52_1	iddhi? Vijjādharā vijjaṃ parijapitvā vehāsaṃ gacchanti. Ākāse antalikkhe hatthimpi	52	
PA_anya-e01_02n:52_2	dassenti…pe… vividhampi senābyūhaṃ dassentī”ti.	52	
PA_anya-e01_02n:53_0	379. Tena tena pana sammāpayogena tassa tassa kammassa ijjhanaṃ tattha tattha sammāpayogapaccayā	53	
PA_anya-e01_02n:53_1	ijjhanaṭṭhena iddhi. Yathāha – “nekkhammena kāmacchandassa pahānaṭṭho ijjhatīti tattha	53	
PA_anya-e01_02n:53_2	tattha sammāpayogapaccayā ijjhanaṭṭhena iddhi…pe… arahattamaggena sabbakilesānaṃ	53	
PA_anya-e01_02n:53_3	pahānaṭṭho ijjhatīti tattha tattha sammāpayogapaccayā ijjhanaṭṭhena iddhī”ti. Ettha	53	
PA_anya-e01_02n:53_4	ca paṭipattisaṅkhātasseva sammāpayogassa dīpanavasena purimapāḷisadisāva pāḷi āgatā.	53	
PA_anya-e01_02n:53_5	Aṭṭhakathāyaṃ pana sakaṭabyūhādikaraṇavasena yaṃkiñci sippakammaṃ yaṃkiñci vejjakammaṃ	53	
PA_anya-e01_02n:53_6	tiṇṇaṃ bedānaṃ uggahaṇaṃ tiṇṇaṃ piṭakānaṃ uggahaṇaṃ antamaso kasanavapanādīni upādāya	53	
PA_anya-e01_02n:53_7	taṃ taṃ kammaṃ katvā nibbattaviseso tattha tattha sammāpayogapaccayā ijjhanaṭṭhena iddhīti āgatā. (10)	53	
PA_anya-e01_02n:54	Iti imāsu dasasu iddhīsu iddhividhāyāti imasmiṃ pade adhiṭṭhānā iddhiyeva āgatā. Imasmiṃ panatthe vikubbanāmanomayāiddhiyopi icchitabbā eva.	5	
PA_anya-e01_02n:55_0	380. Iddhividhāyāti iddhikoṭṭhāsāya, iddhivikappāya vā. Cittaṃ abhinīharati abhininnāmetīti	55	
PA_anya-e01_02n:55_1	so bhikkhu vuttappakāravasena tasmiṃ citte abhiññāpādake jāte iddhividhādhigamatthāya	55	
PA_anya-e01_02n:55_2	parikammacittaṃ abhinīharati kasiṇārammaṇato apanetvā iddhividhābhimukhaṃ peseti.	55	
PA_anya-e01_02n:55_3	Abhininnāmetīti adhigantabbaiddhipoṇaṃ iddhipabbhāraṃ karoti. Soti so evaṃ katacittābhinīhāro	55	
PA_anya-e01_02n:55_4	bhikkhu. Anekavihitanti anekavidhaṃ nānappakārakaṃ. Iddhividhanti iddhikoṭṭhāsaṃ.	55	
PA_anya-e01_02n:55_5	Paccanubhotīti paccanubhavati, phusati sacchikaroti pāpuṇātīti attho. Idānissa anekavihitabhāvaṃ	55	
PA_anya-e01_02n:55_6	dassento “ekopi hutvā”tiādimāha. Tattha ekopi hutvāti iddhikaraṇato pubbe pakatiyā	55	
PA_anya-e01_02n:55_7	ekopi hutvā. Bahudhā hotīti bahūnaṃ santike caṅkamitukāmo vā sajjhāyaṃ vā kattukāmo	55	
PA_anya-e01_02n:55_8	pañhaṃ vā pucchitukāmo hutvā satampi sahassampi hoti. Kathaṃ panāyamevaṃ hoti? Iddhiyā	55	
PA_anya-e01_02n:55_9	catasso bhūmiyo cattāro pādā aṭṭha padāni soḷasa ca mūlāni sampādetvā ñāṇena adhiṭṭhahanto.	55	
PA_anya-e01_02n:56_0	381. Tattha catasso bhūmiyoti cattāri jhānāni veditabbāni. Vuttañhetaṃ dhammasenāpatinā	56	
PA_anya-e01_02n:56_1	“iddhiyā katamā catasso bhūmiyo? Vivekajabhūmi paṭhamaṃ jhānaṃ, pītisukhabhūmi dutiyaṃ	56	
PA_anya-e01_02n:56_2	jhānaṃ, upekkhāsukhabhūmi tatiyaṃ jhānaṃ, adukkhamasukhabhūmi catutthaṃ jhānaṃ. Iddhiyā	56	
PA_anya-e01_02n:56_3	imā catasso bhūmiyo iddhilābhāya iddhipaṭilābhāya iddhivikubbanatāya iddhivisavitāya	56	
PA_anya-e01_02n:56_4	iddhivasitāya iddhivesārajjāya saṃvattantī”ti. Ettha ca purimāni tīṇi jhānāni yasmā	56	
PA_anya-e01_02n:56_5	pītipharaṇena ca sukhapharaṇena ca sukhasaññañca lahusaññañca okkamitvā lahumudukammaññakāyo	56	
PA_anya-e01_02n:56_6	iddhiṃ pāpuṇāti, tasmā iminā pariyāyena iddhilābhāya saṃvattanato sambhārabhūmiyoti	56	
PA_anya-e01_02n:56_7	veditabbāni. Catutthajjhānaṃ pana iddhilābhāya pakatibhūmiyeva.	56	
PA_anya-e01_02n:57_0	382. Cattāro pādāti cattāro iddhipādā veditabbā. Vuttañhetaṃ “iddhiyā katame cattāro	57	
PA_anya-e01_02n:57_1	pādā? Idha bhikkhu chandasamādhipadhānasaṅkhārasamannāgataṃ iddhipādaṃ bhāveti. Vīriya…	57	
PA_anya-e01_02n:57_2	citta… vīmaṃsāsamādhipadhānasaṅkhārasamannāgataṃ iddhipādaṃ bhāveti. Iddhiyā ime	57	
PA_anya-e01_02n:57_3	cattāro pādā iddhilābhāya…pe… iddhivesārajjāya saṃvattantī”ti. Ettha ca chandahetuko	57	
PA_anya-e01_02n:57_4	chandādhiko vā samādhi chandasamādhi. Kattukamyatāchandaṃ adhipatiṃ karitvā paṭiladdhasamādhissetaṃ	57	
PA_anya-e01_02n:57_5	adhivacanaṃ. Padhānabhūtā saṅkhārā padhānasaṅkhārā. Catukiccasādhakassa sammappadhānavīriyassetaṃ	57	
PA_anya-e01_02n:57_6	adhivacanaṃ. Samannāgatanti chandasamādhinā ca padhānasaṅkhārehi ca upetaṃ. Iddhipādanti	57	
PA_anya-e01_02n:57_7	nipphattipariyāyena vā ijjhanaṭṭhena, ijjhanti etāya sattā iddhā vuddhā ukkaṃsagatā	57	
PA_anya-e01_02n:57_8	hontīti iminā vā pariyāyena iddhīti saṅkhaṃ gatānaṃ abhiññācittasampayuttānaṃ chandasamādhipadhānasaṅkhārānaṃ	57	
PA_anya-e01_02n:57_9	adhiṭṭhānaṭṭhena pādabhūtaṃ sesacittacetasikarāsinti attho. Vuttañhetaṃ “iddhipādoti	57	
PA_anya-e01_02n:57_10	tathābhūtassa vedanākkhandho…pe… viññāṇakkhandho”ti.	571	
PA_anya-e01_02n:58_0	Atha vā pajjate anenāti pādo. Pāpuṇīyatīti attho. Iddhiyā pādo iddhipādo. Chandādīnametaṃ	58	
PA_anya-e01_02n:58_1	adhivacanaṃ. Yathāha – “chandañce, bhikkhave, bhikkhu nissāya labhati samādhiṃ, labhati	58	
PA_anya-e01_02n:58_2	cittassekaggataṃ, ayaṃ vuccati chandasamādhi. So anuppannānaṃ pāpakānaṃ…pe… padahati,	58	
PA_anya-e01_02n:58_3	ime vuccanti padhānasaṅkhārā. Iti ayañca chando ayañca chandasamādhi ime ca padhānasaṅkhārā,	58	
PA_anya-e01_02n:58_4	ayaṃ vuccati, bhikkhave, chandasamādhipadhānasaṅkhārasamannāgato iddhipādo”ti. Evaṃ	58	
PA_anya-e01_02n:58_5	sesiddhipādesupi attho veditabbo.	58	
PA_anya-e01_02n:59_0	383. Aṭṭha padānīti chandādīni aṭṭha veditabbāni. Vuttañhetaṃ “iddhiyā katamāni aṭṭha	59	
PA_anya-e01_02n:59_1	padāni? Chandañce bhikkhu nissāya labhati samādhiṃ, labhati cittassekaggataṃ. Chando	59	
PA_anya-e01_02n:59_2	na samādhi, samādhi na chando. Añño chando, añño samādhi. Vīriyañce bhikkhu… cittañce	59	
PA_anya-e01_02n:59_3	bhikkhu… vīmaṃsañce bhikkhu nissāya labhati samādhiṃ, labhati cittassekaggataṃ. Vīmaṃsā	59	
PA_anya-e01_02n:59_4	na samādhi, samādhi na vīmaṃsā. Aññā vīmaṃsā, añño samādhi. Iddhiyā imāni aṭṭha padāni	59	
PA_anya-e01_02n:59_5	iddhilābhāya…pe… iddhivesārajjāya saṃvattantī”ti. Ettha hi iddhimuppādetukāmatāchando	59	
PA_anya-e01_02n:59_6	samādhinā ekato niyuttova iddhilābhāya saṃvattati; tathā vīriyādayo. Tasmā imāni	59	
PA_anya-e01_02n:59_7	aṭṭha padāni vuttānīti veditabbāni.	59	
PA_anya-e01_02n:60_0	384. Soḷasa mūlānīti soḷasahi ākārehi āneñjatā cittassa veditabbā. Vuttañhetaṃ –	60	
PA_anya-e01_02n:60_1	“iddhiyā kati mūlāni? Soḷasa mūlāni – anonataṃ cittaṃ kosajje na iñjatīti āneñjaṃ,	60	
PA_anya-e01_02n:60_2	anunnataṃ cittaṃ uddhacce na iñjatīti āneñjaṃ, anabhinataṃ cittaṃ rāge na iñjatīti	60	
PA_anya-e01_02n:60_3	āneñjaṃ, anapanataṃ cittaṃ byāpāde na iñjatīti āneñjaṃ, anissitaṃ cittaṃ diṭṭhiyā	60	
PA_anya-e01_02n:60_4	na iñjatīti āneñjaṃ, appaṭibaddhaṃ cittaṃ chandarāge na iñjatīti āneñjaṃ, vippamuttaṃ	60	
PA_anya-e01_02n:60_5	cittaṃ kāmarāge na iñjatīti āneñjaṃ, visaṃyuttaṃ cittaṃ kilese na iñjatīti āneñjaṃ,	60	
PA_anya-e01_02n:60_6	vimariyādikataṃ cittaṃ kilesamariyāde na iñjatīti āneñjaṃ, ekattagataṃ cittaṃ nānattakilese	60	
PA_anya-e01_02n:60_7	na iñjatīti āneñjaṃ, saddhāya pariggahitaṃ cittaṃ assaddhiye na iñjatīti āneñjaṃ,	60	
PA_anya-e01_02n:60_8	vīriyena pariggahitaṃ cittaṃ kosajje na iñjatīti āneñjaṃ, satiyā pariggahitaṃ cittaṃ	60	
PA_anya-e01_02n:60_9	pamāde na iñjatīti āneñjaṃ, samādhinā pariggahitaṃ cittaṃ uddhacce na iñjatīti āneñjaṃ,	60	
PA_anya-e01_02n:60_10	paññāya pariggahitaṃ cittaṃ avijjāya na iñjatīti āneñjaṃ, obhāsagataṃ cittaṃ avijjandhakāre	601	
PA_anya-e01_02n:60_11	na iñjatīti āneñjaṃ. Iddhiyā imāni soḷasa mūlāni iddhilābhāya…pe… iddhivesārajjāya saṃvattantī”ti.	601	
PA_anya-e01_02n:61_0	Kāmañca esa attho evaṃ samāhite cittetiādināpi siddhoyeva, paṭhamajjhānādīnaṃ pana	61	
PA_anya-e01_02n:61_1	iddhiyā bhūmipādapadamūlabhāvadassanatthaṃ puna vutto. Purimo ca suttesu āgatanayo.	61	
PA_anya-e01_02n:61_2	Ayaṃ paṭisambhidāyaṃ. Iti ubhayattha asammohatthampi puna vutto.	61	
PA_anya-e01_02n:62_0	385. Ñāṇena adhiṭṭhahantoti svāyamete iddhiyā bhūmipādapadabhūte dhamme sampādetvā	62	
PA_anya-e01_02n:62_1	abhiññāpādakaṃ jhānaṃ samāpajjitvā vuṭṭhāya sace sataṃ icchati “sataṃ homi sataṃ	62	
PA_anya-e01_02n:62_2	homī”ti parikammaṃ katvā puna abhiññāpādakaṃ jhānaṃ samāpajjitvā vuṭṭhāya adhiṭṭhāti,	62	
PA_anya-e01_02n:62_3	adhiṭṭhānacittena saheva sataṃ hoti. Sahassādīsupi eseva nayo. Sace evaṃ na ijjhati	62	
PA_anya-e01_02n:62_4	puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ. Saṃyuttaṭṭhakathāyaṃ	62	
PA_anya-e01_02n:62_5	hi ekavāraṃ dvevāraṃ samāpajjituṃ vaṭṭatīti vuttaṃ. Tattha pādakajjhānacittaṃ nimittārammaṇaṃ.	62	
PA_anya-e01_02n:62_6	Parikammacittāni satārammaṇāni vā sahassārammaṇāni vā, tāni ca kho vaṇṇavasena, no	62	
PA_anya-e01_02n:62_7	paṇṇattivasena. Adhiṭṭhānacittampi tatheva satārammaṇaṃ vā sahassārammaṇaṃ vā. Taṃ	62	
PA_anya-e01_02n:62_8	pubbe vuttaṃ appanācittamiva gotrabhuanantaraṃ ekameva uppajjati rūpāvacaracatutthajjhānikaṃ.	62	
PA_anya-e01_02n:63_0	386. Yampi paṭisambhidāyaṃ vuttaṃ “pakatiyā eko bahukaṃ āvajjati sataṃ vā sahassaṃ	63	
PA_anya-e01_02n:63_1	vā satasahassaṃ vā, āvajjitvā ñāṇena adhiṭṭhāti ‘bahuko homī’ti, bahuko hoti, yathā	63	
PA_anya-e01_02n:63_2	āyasmā cūḷapanthako”ti. Tatrāpi āvajjatīti parikammavaseneva vuttaṃ. Āvajjitvā ñāṇena	63	
PA_anya-e01_02n:63_3	adhiṭṭhātīti abhiññāñāṇavasena vuttaṃ. Tasmā bahukaṃ āvajjati, tato tesampi parikammacittānaṃ	63	
PA_anya-e01_02n:63_4	avasāne samāpajjati, samāpattito vuṭṭhahitvā puna bahuko homīti āvajjitvā tato paraṃ	63	
PA_anya-e01_02n:63_5	pavattānaṃ tiṇṇaṃ catunnaṃ vā pubbabhāgacittānaṃ anantarā uppannena sanniṭṭhāpanavasena	63	
PA_anya-e01_02n:63_6	adhiṭṭhānanti laddhanāmena ekeneva abhiññāñāṇena adhiṭṭhātīti evamettha attho daṭṭhabbo.	63	
PA_anya-e01_02n:64_0	Yaṃ pana vuttaṃ “yathā āyasmā cūḷapanthako”ti, taṃ bahudhābhāvassa kāyasakkhidassanatthaṃ	64	
PA_anya-e01_02n:64_1	vuttaṃ. Taṃ pana vatthunā dīpetabbaṃ. Te kira dvebhātaro panthe jātattā panthakāti	64	
PA_anya-e01_02n:64_2	nāmaṃ labhiṃsu. Tesaṃ jeṭṭho mahāpanthako, so pabbajitvā saha paṭisambhidāhi arahattaṃ	64	
PA_anya-e01_02n:64_3	pāpuṇi. Arahā hutvā cūḷapanthakaṃ pabbājetvā –	64	
PA_anya-e01_02n:65	Padumaṃ yathā kokanadaṃ sugandhaṃ, pāto siyā phullamavītagandhaṃ;	6	
PA_anya-e01_02n:66	Aṅgīrasaṃ passa virocamānaṃ, tapantamādiccamivantalikkheti. –	6	
PA_anya-e01_02n:67_0	Imaṃ gāthaṃ adāsi. So taṃ catūhi māsehi paguṇaṃ kātuṃ nāsakkhi. Atha naṃ thero abhabbo	67	
PA_anya-e01_02n:67_1	tvaṃ sāsaneti vihārato nīhari. Tasmiñca kāle thero bhattuddesako hoti. Jīvako theraṃ	67	
PA_anya-e01_02n:67_2	upasaṅkamitvā “sve, bhante, bhagavatā saddhiṃ pañcabhikkhusatāni gahetvā amhākaṃ	67	
PA_anya-e01_02n:67_3	gehe bhikkhaṃ gaṇhathā”ti āha. Theropi ṭhapetvā cūḷapanthakaṃ sesānaṃ adhivāsemīti adhivāsesi.	67	
PA_anya-e01_02n:68_0	Cūḷapanthako dvārakoṭṭhake ṭhatvā rodati. Bhagavā dibbacakkhunā disvā taṃ upasaṅkamitvā	68	
PA_anya-e01_02n:68_1	kasmā rodasīti āha. So taṃ pavattimācikkhi. Bhagavā na sajjhāyaṃ kātuṃ asakkonto	68	
PA_anya-e01_02n:68_2	mama sāsane abhabbo nāma hoti, mā soci bhikkhūti taṃ bāhāyaṃ gahetvā vihāraṃ pavisitvā	68	
PA_anya-e01_02n:68_3	iddhiyā pilotikakhaṇḍaṃ abhinimminitvā adāsi, handa bhikkhu imaṃ parimajjanto rajoharaṇaṃ	68	
PA_anya-e01_02n:68_4	rajoharaṇanti punappunaṃ sajjhāyaṃ karohīti. Tassa tathā karoto taṃ kāḷavaṇṇaṃ ahosi.	68	
PA_anya-e01_02n:68_5	So parisuddhaṃ vatthaṃ, natthettha doso, attabhāvassa panāyaṃ dosoti saññaṃ paṭilabhitvā	68	
PA_anya-e01_02n:68_6	pañcasu khandhesu ñāṇaṃ otāretvā vipassanaṃ vaḍḍhetvā anulomato gotrabhusamīpaṃ pāpesi.	68	
PA_anya-e01_02n:68_7	Athassa bhagavā obhāsagāthā abhāsi –	68	
PA_anya-e01_02n:69	“Rāgo rajo na ca pana reṇu vuccati,	6	
PA_anya-e01_02n:70	Rāgassetaṃ adhivacanaṃ rajoti;	7	
PA_anya-e01_02n:71	Etaṃ rajaṃ vippajahitvā paṇḍitā,	7	
PA_anya-e01_02n:72	Viharanti te vigatarajassa sāsane.	7	
PA_anya-e01_02n:73	“Doso …pe….	7	
PA_anya-e01_02n:74	“Moho rajo na ca pana reṇu vuccati,	7	
PA_anya-e01_02n:75	Mohassetaṃ adhivacanaṃ rajoti;	7	
PA_anya-e01_02n:76	Etaṃ rajaṃ vippajahitvā paṇḍitā,	7	
PA_anya-e01_02n:77	Viharanti te vigatarajassa sāsane”ti. ;	7	
PA_anya-e01_02n:78	Tassa gāthāpariyosāne catupaṭisambhidāchaḷabhiññāparivārā nava lokuttaradhammā hatthagatāva ahesuṃ.	7	
PA_anya-e01_02n:79_0	Satthā dutiyadivase jīvakassa gehaṃ agamāsi saddhiṃ bhikkhusaṅghena. Atha dakkhiṇodakāvasāne	79	
PA_anya-e01_02n:79_1	yāguyā diyyamānāya hatthena pattaṃ pidahi. Jīvako kiṃ bhanteti pucchi. Vihāre eko	79	
PA_anya-e01_02n:79_2	bhikkhu atthīti. So purisaṃ pesesi “gaccha, ayyaṃ gahetvā sīghaṃ ehī”ti. Vihārato	79	
PA_anya-e01_02n:79_3	nikkhante pana bhagavati,	79	
PA_anya-e01_02n:80	Sahassakkhattumattānaṃ, nimminitvāna panthako;	8	
PA_anya-e01_02n:81	Nisīdambavane ramme, yāva kālappavedanāti. ;	8	
PA_anya-e01_02n:82_0	Atha so puriso gantvā kāsāvehi ekapajjotaṃ ārāmaṃ disvā āgantvā bhikkhūhi bharito	82	
PA_anya-e01_02n:82_1	bhante ārāmo, nāhaṃ jānāmi katamo so ayyoti āha. Tato naṃ bhagavā āha “gaccha yaṃ	82	
PA_anya-e01_02n:82_2	paṭhamaṃ passasi, taṃ cīvarakaṇṇe gahetvā ‘satthā taṃ āmantetī’ti vatvā ānehī”ti.	82	
PA_anya-e01_02n:82_3	So taṃ gantvā therasseva cīvarakaṇṇe aggahesi. Tāvadeva sabbepi nimmitā antaradhāyiṃsu.	82	
PA_anya-e01_02n:82_4	Thero “gaccha tva”nti taṃ uyyojetvā mukhadhovanādisarīrakiccaṃ niṭṭhapetvā paṭhamataraṃ	82	
PA_anya-e01_02n:82_5	gantvā pattāsane nisīdi. Idaṃ sandhāya vuttaṃ “yathā āyasmā cūḷapanthako”ti.	82	
PA_anya-e01_02n:83_0	Tatra ye te bahū nimmitā te aniyametvā nimmitattā iddhimatā sadisāva honti. Ṭhānanisajjādīsu	83	
PA_anya-e01_02n:83_1	vā bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti. Sace pana	83	
PA_anya-e01_02n:83_2	nānāvaṇṇe kātukāmo hoti, keci paṭhamavaye, keci majjhimavaye, keci pacchimavaye,	83	
PA_anya-e01_02n:83_3	tathā dīghakese, upaḍḍhamuṇḍe, muṇḍe, missakese, upaḍḍharattacīvare, paṇḍukacīvare,	83	
PA_anya-e01_02n:83_4	padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni	83	
PA_anya-e01_02n:83_5	karonte aparepi vā nānappakārake kātukāmo hoti, tena pādakajjhānato vuṭṭhāya ettakā	83	
PA_anya-e01_02n:83_6	bhikkhū paṭhamavayā hontūtiādinā nayena parikammaṃ katvā puna samāpajjitvā vuṭṭhāya	83	
PA_anya-e01_02n:83_7	adhiṭṭhātabbaṃ. Adhiṭṭhānacittena saddhiṃ icchiticchitappakārāyeva hontīti. Esa nayo	83	
PA_anya-e01_02n:83_8	bahudhāpi hutvā eko hotītiādīsu.	83	
PA_anya-e01_02n:84_0	Ayaṃ pana viseso, iminā bhikkhunā evaṃ bahubhāvaṃ nimminitvā puna “ekova hutvā caṅkamissāmi,	84	
PA_anya-e01_02n:84_1	sajjhāyaṃ karissāmi, pañhaṃ pucchissāmī”ti cintetvā vā, “ayaṃ vihāro appabhikkhuko,	84	
PA_anya-e01_02n:84_2	sace keci āgamissanti ‘kuto ime ettakā ekasadisā bhikkhū, addhā therassa esa ānubhāvo’ti	84	
PA_anya-e01_02n:84_3	maṃ jānissantī”ti appicchatāya vā antarāva “eko homī”ti icchantena pādakajjhānaṃ	84	
PA_anya-e01_02n:84_4	samāpajjitvā vuṭṭhāya “eko homī”ti parikammaṃ katvā puna samāpajjitvā vuṭṭhāya “eko	84	
PA_anya-e01_02n:84_5	homī”ti adhiṭṭhātabbaṃ. Adhiṭṭhānacittena saddhiṃyeva eko hoti. Evaṃ akaronto pana	84	
PA_anya-e01_02n:84_6	yathā paricchinnakālavasena sayameva eko hoti.	84	
PA_anya-e01_02n:85_0	387. Āvibhāvaṃ tirobhāvanti ettha āvibhāvaṃ karoti tirobhāvaṃ karotīti ayamattho.	85	
PA_anya-e01_02n:85_1	Idameva hi sandhāya paṭisambhidāyaṃ vuttaṃ “āvibhāvanti kenaci anāvaṭaṃ hoti appaṭicchannaṃ	85	
PA_anya-e01_02n:85_2	vivaṭaṃ pākaṭaṃ. Tirobhāvanti kenaci āvaṭaṃ hoti paṭicchannaṃ pihitaṃ paṭikujjita”nti.	85	
PA_anya-e01_02n:85_3	Tatrāyaṃ iddhimā āvibhāvaṃ kātukāmo andhakāraṃ vā ālokaṃ karoti, paṭicchannaṃ vā	85	
PA_anya-e01_02n:85_4	vivaṭaṃ, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi	85	
PA_anya-e01_02n:85_5	vā dissati, evaṃ attānaṃ vā paraṃ vā kātukāmo pādakajjhānato vuṭṭhāya idaṃ andhakāraṭṭhānaṃ	85	
PA_anya-e01_02n:85_6	ālokajātaṃ hotūti vā, idaṃ paṭicchannaṃ vivaṭaṃ hotūti vā, idaṃ anāpāthaṃ āpāthaṃ	85	
PA_anya-e01_02n:85_7	hotūti vā āvajjitvā parikammaṃ katvā vuttanayeneva adhiṭṭhāti, saha adhiṭṭhānacittena	85	
PA_anya-e01_02n:85_8	yathādhiṭṭhitameva hoti. Pare dūre ṭhitāpi passanti. Sayampi passitukāmo passati.	85	
PA_anya-e01_02n:86_0	388. Etaṃ pana pāṭihāriyaṃ kena katapubbanti? Bhagavatā. Bhagavā hi cūḷasubhaddāya	86	
PA_anya-e01_02n:86_1	nimantito vissakammunā nimmitehi pañcahi kūṭāgārasatehi sāvatthito sattayojanabbhantaraṃ	86	
PA_anya-e01_02n:86_2	sāketaṃ gacchanto yathā sāketanagaravāsino sāvatthivāsike, sāvatthivāsino ca sāketavāsike	86	
PA_anya-e01_02n:86_3	passanti, evaṃ adhiṭṭhāsi. Nagaramajjhe ca otaritvā pathaviṃ dvidhā bhinditvā yāva	86	
PA_anya-e01_02n:86_4	avīciṃ ākāsañca dvidhā viyūhitvā yāva brahmalokaṃ dassesi.	86	
PA_anya-e01_02n:87_0	Devorohaṇenapi ca ayamattho vibhāvetabbo. Bhagavā kira yamakapāṭihāriyaṃ katvā caturāsītipāṇasahassāni	87	
PA_anya-e01_02n:87_1	bandhanā pamocetvā atītā buddhā yamakapāṭihāriyāvasāne kuhiṃ gatāti āvajjitvā tāvatiṃsabhavanaṃ	87	
PA_anya-e01_02n:87_2	gatāti addasa. Athekena pādena pathavītalaṃ akkamitvā dutiyaṃ yugandharapabbate patiṭṭhapetvā	87	
PA_anya-e01_02n:87_3	puna purimapādaṃ uddharitvā sinerumatthakaṃ akkamitvā tattha paṇḍukambalasilātale	87	
PA_anya-e01_02n:87_4	vassaṃ upagantvā sannipatitānaṃ dasasahassacakkavāḷadevatānaṃ ādito paṭṭhāya abhidhammakathaṃ	87	
PA_anya-e01_02n:87_5	ārabhi. Bhikkhācāravelāya nimmitabuddhaṃ māpesi. So dhammaṃ deseti. Bhagavā nāgalatādantakaṭṭhaṃ	87	
PA_anya-e01_02n:87_6	khāditvā anotattadahe mukhaṃ dhovitvā uttarakurūsu piṇḍapātaṃ gahetvā anotattadahatīre	87	
PA_anya-e01_02n:87_7	paribhuñjati. Sāriputtatthero tattha gantvā bhagavantaṃ vandati. Bhagavā ajja ettakaṃ	87	
PA_anya-e01_02n:87_8	dhammaṃ desesinti therassa nayaṃ deti. Evaṃ tayo māse abbocchinnaṃ abhidhammakathaṃ	87	
PA_anya-e01_02n:87_9	kathesi. Taṃ sutvā asītikoṭidevatānaṃ dhammābhisamayo ahosi.	87	
PA_anya-e01_02n:88_0	Yamakapāṭihāriye sannipatitāpi dvādasayojanā parisā bhagavantaṃ passitvāva gamissāmāti	88	
PA_anya-e01_02n:88_1	khandhāvāraṃ bandhitvā aṭṭhāsi. Taṃ cūḷaanāthapiṇḍikaseṭṭhiyeva sabbapaccayehi upaṭṭhāsi.	88	
PA_anya-e01_02n:88_2	Manussā kuhiṃ bhagavāti jānanatthāya anuruddhattheraṃ yāciṃsu. Thero ālokaṃ vaḍḍhetvā	88	
PA_anya-e01_02n:88_3	addasa dibbena cakkhunā tattha vassūpagataṃ bhagavantaṃ disvā ārocesi.	88	
PA_anya-e01_02n:89_0	Te bhagavato vandanatthāya mahāmoggallānattheraṃ yāciṃsu. Thero parisamajjheyeva	89	
PA_anya-e01_02n:89_1	mahāpathaviyaṃ nimujjitvā sinerupabbataṃ nibbijjhitvā tathāgatapādamūle bhagavato	89	
PA_anya-e01_02n:89_2	pāde vandamānova ummujjitvā bhagavantaṃ etadavoca “jambudīpavāsino, bhante, bhagavato	89	
PA_anya-e01_02n:89_3	pāde vanditvā passitvāva gamissāmāti vadantī”ti. Bhagavā āha “kuhiṃ pana te, moggallāna,	89	
PA_anya-e01_02n:89_4	etarahi jeṭṭhabhātā dhammasenāpatī”ti? “Saṅkassanagare bhante”ti. “Moggallāna, maṃ	89	
PA_anya-e01_02n:89_5	daṭṭhukāmā sve saṅkassanagaraṃ āgacchantu, ahaṃ sve mahāpavāraṇapuṇṇamāsīuposathadivase	89	
PA_anya-e01_02n:89_6	saṅkassanagare otarissāmī”ti. “Sādhu, bhante”ti thero dasabalaṃ vanditvā āgatamaggeneva	89	
PA_anya-e01_02n:89_7	oruyha manussānaṃ santikaṃ sampāpuṇi. Gamanāgamanakāle ca yathā naṃ manussā passanti,	89	
PA_anya-e01_02n:89_8	evaṃ adhiṭṭhāsi. Idaṃ tāvettha mahāmoggallānatthero āvibhāvapāṭihāriyaṃ akāsi.	89	
PA_anya-e01_02n:90_0	So evaṃ āgato taṃ pavattiṃ ārocetvā “dūranti saññaṃ akatvā katapātarāsāva nikkhamathā”ti	90	
PA_anya-e01_02n:90_1	āha. Bhagavā sakkassa devarañño ārocesi “mahārāja, sve manussalokaṃ gacchāmī”ti.	90	
PA_anya-e01_02n:90_2	Devarājā vissakammaṃ āṇāpesi “tāta, sve bhagavā manussalokaṃ gantukāmo, tisso sopānapantiyo	90	
PA_anya-e01_02n:90_3	māpehi ekaṃ kanakamayaṃ, ekaṃ rajatamayaṃ, ekaṃ maṇimaya”nti. So tathā akāsi. Bhagavā	90	
PA_anya-e01_02n:90_4	dutiyadivase sinerumuddhani ṭhatvā puratthimalokadhātuṃ olokesi, anekāni cakkavāḷasahassāni	90	
PA_anya-e01_02n:90_5	vivaṭāni hutvā ekaṅgaṇaṃ viya pakāsiṃsu. Yathā ca puratthimena, evaṃ pacchimenapi	90	
PA_anya-e01_02n:90_6	uttarenapi dakkhiṇenapi sabbaṃ vivaṭamaddasa. Heṭṭhāpi yāva avīci, upari yāva akaniṭṭhabhavanaṃ, tāva addasa.	90	
PA_anya-e01_02n:91_0	Taṃ divasaṃ kira lokavivaraṇaṃ nāma ahosi. Manussāpi deve passanti, devāpi manusse.	91	
PA_anya-e01_02n:91_1	Tattha neva manussā uddhaṃ ullokenti, na devā adho olokenti, sabbe sammukhāva aññamaññaṃ	91	
PA_anya-e01_02n:91_2	passanti. Bhagavā majjhe maṇimayena sopānena otarati, chakāmāvacaradevā vāmapasse	91	
PA_anya-e01_02n:91_3	kanakamayena, suddhāvāsā ca mahābrahmā ca dakkhiṇapasse rajatamayena. Devarājā pattacīvaraṃ	91	
PA_anya-e01_02n:91_4	aggahesi, mahābrahmā tiyojanikaṃ setacchattaṃ, suyāmo vāḷabījaniṃ, pañcasikho gandhabbaputto	91	
PA_anya-e01_02n:91_5	tigāvutamattaṃ beḷuvapaṇḍuvīṇaṃ gahetvā tathāgatassa pūjaṃ karonto otarati. Taṃdivasaṃ	91	
PA_anya-e01_02n:91_6	bhagavantaṃ disvā buddhabhāvāya pihaṃ anuppādetvā ṭhitasatto nāma natthi. Idamettha	91	
PA_anya-e01_02n:91_7	bhagavā āvibhāvapāṭihāriyaṃ akāsi.	91	
PA_anya-e01_02n:92_0	Apica tambapaṇṇidīpe talaṅgaravāsī dhammadinnattheropi tissamahāvihāre cetiyaṅgaṇasmiṃ	92	
PA_anya-e01_02n:92_1	nisīditvā “tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno	92	
PA_anya-e01_02n:92_2	hotī”ti apaṇṇakasuttaṃ kathento heṭṭhāmukhaṃ bījaniṃ akāsi, yāva avīcito ekaṅgaṇaṃ	92	
PA_anya-e01_02n:92_3	ahosi. Tato uparimukhaṃ akāsi, yāva brahmalokā ekaṅgaṇaṃ ahosi. Thero nirayabhayena	92	
PA_anya-e01_02n:92_4	tajjetvā saggasukhena ca palobhetvā dhammaṃ desesi. Keci sotāpannā ahesuṃ, keci sakadāgāmī anāgāmī arahantoti.	92	
PA_anya-e01_02n:93_0	389. Tirobhāvaṃ kātukāmo pana ālokaṃ vā andhakāraṃ karoti, appaṭicchannaṃ vā paṭicchannaṃ,	93	
PA_anya-e01_02n:93_1	āpāthaṃ vā anāpāthaṃ karoti. Kathaṃ? Ayañhi yathā appaṭicchannopi samīpe ṭhitopi	93	
PA_anya-e01_02n:93_2	vā na dissati, evaṃ attānaṃ vā paraṃ vā kātukāmo pādakajjhānato vuṭṭhāya “idaṃ ālokaṭṭhānaṃ	93	
PA_anya-e01_02n:93_3	andhakāraṃ hotū”ti vā, “idaṃ appaṭicchannaṃ paṭicchannaṃ hotū”ti vā, “idaṃ āpāthaṃ	93	
PA_anya-e01_02n:93_4	anāpāthaṃ hotū”ti vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānacittena	93	
PA_anya-e01_02n:93_5	yathādhiṭṭhitameva hoti. Pare samīpe ṭhitāpi na passanti. Sayampi apassitukāmo na passati.	93	
PA_anya-e01_02n:94_0	390. Etaṃ pana pāṭihāriyaṃ kena katapubbanti? Bhagavatā. Bhagavā hi yasaṃ kulaputtaṃ	94	
PA_anya-e01_02n:94_1	samīpe nisinnaṃyeva yathā naṃ pitā na passati, evamakāsi. Tathā vīsayojanasataṃ mahākappinassa	94	
PA_anya-e01_02n:94_2	paccuggamanaṃ katvā taṃ anāgāmiphale, amaccasahassañcassa sotāpattiphale patiṭṭhāpetvā,	94	
PA_anya-e01_02n:94_3	tassa anumaggaṃ āgatā sahassitthiparivārā anojādevī āgantvā samīpe nisinnāpi yathā	94	
PA_anya-e01_02n:94_4	saparisaṃ rājānaṃ na passati, tathā katvā “api, bhante, rājānaṃ passathā”ti vutte	94	
PA_anya-e01_02n:94_5	“kiṃ pana te rājānaṃ gavesituṃ varaṃ, udāhu attāna”nti? “Attānaṃ, bhante”ti vatvā	94	
PA_anya-e01_02n:94_6	nisinnāya tassā tathā dhammaṃ desesi, yathā sā saddhiṃ itthisahassena sotāpattiphale	94	
PA_anya-e01_02n:94_7	patiṭṭhāsi, amaccā anāgāmiphale, rājā arahatteti. Apica tambapaṇṇidīpaṃ āgatadivase	94	
PA_anya-e01_02n:94_8	yathā attanā saddhiṃ āgate avasese rājā na passati, evaṃ karontena mahindattherenāpi idaṃ katameva.	94	
PA_anya-e01_02n:95_0	391. Apica sabbampi pākaṭaṃ pāṭihāriyaṃ āvibhāvaṃ nāma. Apākaṭapāṭihāriyaṃ tirobhāvaṃ	95	
PA_anya-e01_02n:95_1	nāma. Tattha pākaṭapāṭihāriye iddhipi paññāyati iddhimāpi. Taṃ yamakapāṭihāriyena	95	
PA_anya-e01_02n:95_2	dīpetabbaṃ. Tatra hi “idha tathāgato yamakapāṭihāriyaṃ karoti asādhāraṇaṃ sāvakehi.	95	
PA_anya-e01_02n:95_3	Uparimakāyato aggikkhandho pavattati, heṭṭhimakāyato udakadhārā pavattatī”ti evaṃ	95	
PA_anya-e01_02n:95_4	ubhayaṃ paññāyittha. Apākaṭapāṭihāriye iddhiyeva paññāyati, na iddhimā. Taṃ mahakasuttena	95	
PA_anya-e01_02n:95_5	ca brahmanimantanikasuttena ca dīpetabbaṃ. Tatra hi āyasmato ca mahakassa, bhagavato	95	
PA_anya-e01_02n:95_6	ca iddhiyeva paññāyittha, na iddhimā.	95	
PA_anya-e01_02n:96	Yathāha –	9	
PA_anya-e01_02n:97_0	“Ekamantaṃ nisinno kho citto gahapati āyasmantaṃ mahakaṃ etadavoca ‘sādhu me, bhante,	97	
PA_anya-e01_02n:97_1	ayyo mahako uttarimanussadhammā iddhipāṭihāriyaṃ dassetū’ti. Tena hi tvaṃ gahapati	97	
PA_anya-e01_02n:97_2	āḷinde uttarāsaṅgaṃ paññāpetvā tiṇakalāpaṃ okāsehīti. ‘Evaṃ, bhante’ti kho citto	97	
PA_anya-e01_02n:97_3	gahapati āyasmato mahakassa paṭissutvā āḷinde uttarāsaṅgaṃ paññāpetvā tiṇakalāpaṃ	97	
PA_anya-e01_02n:97_4	okāsesi. Atha kho āyasmā mahako vihāraṃ pavisitvā tathārūpaṃ iddhābhisaṅkhāraṃ abhisaṅkhāsi,	97	
PA_anya-e01_02n:97_5	yathā tālacchiggaḷena ca aggaḷantarikāya ca acci nikkhamitvā tiṇāni jhāpesi, uttarāsaṅgaṃ na jhāpesī”ti.	97	
PA_anya-e01_02n:98	Yathā cāha –	9	
PA_anya-e01_02n:99_0	“Atha khvāhaṃ, bhikkhave, tathārūpaṃ iddhābhisaṅkhāraṃ abhisaṅkhāsiṃ ‘ettāvatā brahmā	99	
PA_anya-e01_02n:99_1	ca brahmaparisā ca brahmapārisajjā ca saddañca me sossanti, na ca maṃ dakkhissantī’ti	99	
PA_anya-e01_02n:99_2	antarahito imaṃ gāthaṃ abhāsiṃ –	99	
PA_anya-e01_02n:100	‘Bhave vāhaṃ bhayaṃ disvā, bhavañca vibhavesinaṃ;	10	
PA_anya-e01_02n:101	Bhavaṃ nābhivadiṃ kiñci, nandiñca na upādiyi”’nti. ;	10	
PA_anya-e01_02n:102_0	392. Tirokuṭṭaṃ tiropākāraṃ tiropabbataṃ asajjamāno gacchati seyyathāpi ākāseti ettha	102	
PA_anya-e01_02n:102_1	tirokuṭṭanti parakuṭṭaṃ, kuṭṭassa parabhāganti vuttaṃ hoti. Esa nayo itaresu. Kuṭṭoti	102	
PA_anya-e01_02n:102_2	ca gehabhittiyā etamadhivacanaṃ. Pākāroti gehavihāragāmādīnaṃ parikkhepapākāro. Pabbatoti	102	
PA_anya-e01_02n:102_3	paṃsupabbato vā pāsāṇapabbato vā. Asajjamānoti alaggamāno. Seyyathāpi ākāseti ākāse	102	
PA_anya-e01_02n:102_4	viya. Evaṃ gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ	102	
PA_anya-e01_02n:102_5	vā sinerucakkavāḷesupi aññataraṃ pabbataṃ vā āvajjitvā kataparikammena ākāso hotūti	102	
PA_anya-e01_02n:102_6	adhiṭṭhātabbo. Ākāsoyeva hoti. Adho otaritukāmassa, uddhaṃ vā ārohitukāmassa susiro	102	
PA_anya-e01_02n:102_7	hoti, vinivijjhitvā gantukāmassa chiddo. So tattha asajjamāno gacchati.	102	
PA_anya-e01_02n:103_0	Tipiṭakacūḷābhayatthero panetthāha – “ākāsakasiṇasamāpajjanaṃ, āvuso, kimatthiyaṃ,	103	
PA_anya-e01_02n:103_1	kiṃ hatthiassādīni abhinimminitukāmo hatthiassādi kasiṇāni samāpajjati, nanu yattha	103	
PA_anya-e01_02n:103_2	katthaci kasiṇe parikammaṃ katvā aṭṭhasamāpattivasībhāvoyeva pamāṇaṃ. Yaṃ yaṃ icchati,	103	
PA_anya-e01_02n:103_3	taṃ tadeva hotī”ti. Bhikkhū āhaṃsu – “pāḷiyā, bhante, ākāsakasiṇaṃyeva āgataṃ, tasmā	103	
PA_anya-e01_02n:103_4	avassametaṃ vattabba”nti. Tatrāyaṃ pāḷi –	103	
PA_anya-e01_02n:104_0	“Pakatiyā ākāsakasiṇasamāpattiyā lābhī hoti. Tirokuṭṭaṃ tiropākāraṃ tiropabbataṃ	104	
PA_anya-e01_02n:104_1	āvajjati. Āvajjitvā ñāṇena adhiṭṭhāti – ‘ākāso hotū’ti. Ākāso hoti. Tirokuṭṭaṃ tiropākāraṃ	104	
PA_anya-e01_02n:104_2	tiropabbataṃ asajjamāno gacchati. Yathā manussā pakatiyā aniddhimanto kenaci anāvaṭe	104	
PA_anya-e01_02n:104_3	aparikkhitte asajjamānā gacchanti, evameva so iddhimā cetovasippatto tirokuṭṭaṃ tiropākāraṃ	104	
PA_anya-e01_02n:104_4	tiropabbataṃ asajjamāno gacchati, seyyathāpi ākāse”ti.	104	
PA_anya-e01_02n:105_0	Sace panassa bhikkhuno adhiṭṭhahitvā gacchantassa antarā pabbato vā rukkho vā uṭṭheti,	105	
PA_anya-e01_02n:105_1	kiṃ puna samāpajjitvā adhiṭṭhātabbanti? Doso natthi. Puna samāpajjitvā adhiṭṭhānaṃ	105	
PA_anya-e01_02n:105_2	hi upajjhāyassa santike nissayaggahaṇasadisaṃ hoti. Iminā ca pana bhikkhunā ākāso	105	
PA_anya-e01_02n:105_3	hotūti adhiṭṭhitattā ākāso hotiyeva. Purimādhiṭṭhānabaleneva cassa antarā añño pabbato	105	
PA_anya-e01_02n:105_4	vā rukkho vā utumayo uṭṭhahissatīti aṭṭhānamevetaṃ. Aññena iddhimatā nimmite pana	105	
PA_anya-e01_02n:105_5	paṭhamanimmānaṃ balavaṃ hoti. Itarena tassa uddhaṃ vā adho vā gantabbaṃ.	105	
PA_anya-e01_02n:106_0	393. Pathaviyāpi ummujjanimujjanti ettha ummujjanti uṭṭhānaṃ vuccati. Nimujjanti	106	
PA_anya-e01_02n:106_1	saṃsīdanaṃ. Ummujjañca nimujjañca ummujjanimujjaṃ. Evaṃ kātukāmena āpokasiṇaṃ samāpajjitvā	106	
PA_anya-e01_02n:106_2	uṭṭhāya ettake ṭhāne pathavī udakaṃ hotūti paricchinditvā parikammaṃ katvā vuttanayeneva	106	
PA_anya-e01_02n:106_3	adhiṭṭhātabbaṃ. Saha adhiṭṭhānena yathā paricchinne ṭhāne pathavī udakameva hoti.	106	
PA_anya-e01_02n:106_4	So tattha ummujjanimujjaṃ karoti. Tatrāyaṃ pāḷi –	106	
PA_anya-e01_02n:107_0	“Pakatiyā āpokasiṇasamāpattiyā lābhī hoti. Pathaviṃ āvajjati. Āvajjitvā ñāṇena adhiṭṭhāti	107	
PA_anya-e01_02n:107_1	– ‘udakaṃ hotū’ti. Udakaṃ hoti. So pathaviyā ummujjanimujjaṃ karoti. Yathā manussā	107	
PA_anya-e01_02n:107_2	pakatiyā aniddhimanto udake ummujjanimujjaṃ karonti, evameva so iddhimā cetovasippatto	107	
PA_anya-e01_02n:107_3	pathaviyā ummujjanimujjaṃ karoti, seyyathāpi udake”ti.	107	
PA_anya-e01_02n:108_0	Na kevalañca ummujjanimujjameva, nhānapānamukhadhovanabhaṇḍakadhovanādīsu yaṃ yaṃ	108	
PA_anya-e01_02n:108_1	icchati, taṃ taṃ karoti. Na kevalañca udakameva, sappitelamadhuphāṇitādīsupi yaṃ	108	
PA_anya-e01_02n:108_2	yaṃ icchati, taṃ taṃ idañcidañca ettakaṃ hotūti āvajjitvā parikammaṃ katvā adhiṭṭhahantassa	108	
PA_anya-e01_02n:108_3	yathādhiṭṭhitameva hoti. Uddharitvā bhājanagataṃ karontassa sappi sappimeva hoti.	108	
PA_anya-e01_02n:108_4	Telādīni telādīniyeva. Udakaṃ udakameva. So tattha temitukāmova temeti, na temitukāmo	108	
PA_anya-e01_02n:108_5	na temeti. Tasseva ca sā pathavī udakaṃ hoti sesajanassa pathavīyeva. Tattha manussā	108	
PA_anya-e01_02n:108_6	pattikāpi gacchanti, yānādīhipi gacchanti, kasikammādīnipi karontiyeva. Sace panāyaṃ	108	
PA_anya-e01_02n:108_7	tesampi udakaṃ hotūti icchati, hotiyeva. Paricchinnakālaṃ pana atikkamitvā yaṃ pakatiyā	108	
PA_anya-e01_02n:108_8	ghaṭataḷākādīsu udakaṃ, taṃ ṭhapetvā avasesaṃ paricchinnaṭṭhānaṃ pathavīyeva hoti.	108	
PA_anya-e01_02n:109_0	394. Udakepi abhijjamāneti ettha yaṃ udakaṃ akkamitvā saṃsīdati, taṃ bhijjamānanti	109	
PA_anya-e01_02n:109_1	vuccati. Viparītaṃ abhijjamānaṃ. Evaṃ gantukāmena pana pathavīkasiṇaṃ samāpajjitvā	109	
PA_anya-e01_02n:109_2	vuṭṭhāya ettake ṭhāne udakaṃ pathavī hotūti paricchinditvā parikammaṃ katvā vuttanayeneva	109	
PA_anya-e01_02n:109_3	adhiṭṭhātabbaṃ. Saha adhiṭṭhānena yathā paricchinnaṭṭhāne udakaṃ pathavīyeva hoti.	109	
PA_anya-e01_02n:109_4	So tattha gacchati, tatrāyaṃ pāḷi –	109	
PA_anya-e01_02n:110_0	“Pakatiyā pathavīkasiṇasamāpattiyā lābhī hoti. Udakaṃ āvajjati. Āvajjitvā ñāṇena	110	
PA_anya-e01_02n:110_1	adhiṭṭhāti – ‘pathavī hotū’ti. Pathavī hoti. So abhijjamāne udake gacchati. Yathā	110	
PA_anya-e01_02n:110_2	manussā pakatiyā aniddhimanto abhijjamānāya pathaviyā gacchanti, evameva so iddhimā	110	
PA_anya-e01_02n:110_3	cetovasippatto abhijjamāne udake gacchati, seyyathāpi pathaviya”nti.	110	
PA_anya-e01_02n:111_0	Na kevalañca gacchati, yaṃ yaṃ iriyāpathaṃ icchati, taṃ taṃ karoti. Na kevalañca	111	
PA_anya-e01_02n:111_1	pathavimeva karoti, maṇisuvaṇṇapabbatarukkhādīsupi yaṃ yaṃ icchati, taṃ taṃ vuttanayeneva	111	
PA_anya-e01_02n:111_2	āvajjitvā adhiṭṭhāti, yathādhiṭṭhitameva hoti. Tasseva ca taṃ udakaṃ pathavī hoti,	111	
PA_anya-e01_02n:111_3	sesajanassa udakameva, macchakacchapā ca udakakākādayo ca yathāruci vicaranti. Sace	111	
PA_anya-e01_02n:111_4	panāyaṃ aññesampi manussānaṃ taṃ pathaviṃ kātuṃ icchati, karotiyeva. Paricchinnakālātikkamena	111	
PA_anya-e01_02n:111_5	pana udakameva hoti.	111	
PA_anya-e01_02n:112_0	395. Pallaṅkena kamatīti pallaṅkena gacchati. Pakkhī sakuṇoti pakkhehi yuttasakuṇo.	112	
PA_anya-e01_02n:112_1	Evaṃ kātukāmena pana pathavīkasiṇaṃ samāpajjitvā vuṭṭhāya sace nisinno gantumicchati,	112	
PA_anya-e01_02n:112_2	pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ.	112	
PA_anya-e01_02n:112_3	Sace nipanno gantukāmo hoti mañcappamāṇaṃ, sace padasā gantukāmo hoti maggappamāṇanti	112	
PA_anya-e01_02n:112_4	evaṃ yathānurūpaṃ ṭhānaṃ paricchinditvā vuttanayeneva pathavī hotūti adhiṭṭhātabbaṃ,	112	
PA_anya-e01_02n:112_5	saha adhiṭṭhānena pathavīyeva hoti. Tatrāyaṃ pāḷi –	112	
PA_anya-e01_02n:113_0	“Ākāsepi pallaṅkena kamati, seyyathāpi pakkhī sakuṇoti. Pakatiyā pathavīkasiṇasamāpattiyā	113	
PA_anya-e01_02n:113_1	lābhī hoti, ākāsaṃ āvajjati. Āvajjitvā ñāṇena adhiṭṭhāti – ‘pathavī hotū’ti. Pathavī	113	
PA_anya-e01_02n:113_2	hoti. So ākāse antalikkhe caṅkamatipi tiṭṭhatipi nisīdatipi seyyampi kappeti. Yathā	113	
PA_anya-e01_02n:113_3	manussā pakatiyā aniddhimanto pathaviyaṃ caṅkamantipi…pe… seyyampi kappenti, evameva	113	
PA_anya-e01_02n:113_4	so iddhimā cetovasippatto ākāse antalikkhe caṅkamatipi…pe… seyyampi kappetī”ti.	113	
PA_anya-e01_02n:114_0	Ākāse gantukāmena ca bhikkhunā dibbacakkhulābhināpi bhavitabbaṃ. Kasmā? Antare utusamuṭṭhānā	114	
PA_anya-e01_02n:114_1	vā pabbatarukkhādayo honti, nāgasupaṇṇādayo vā usūyantā māpenti, nesaṃ dassanatthaṃ.	114	
PA_anya-e01_02n:114_2	Te pana disvā kiṃ kātabbanti? Pādakajjhānaṃ samāpajjitvā vuṭṭhāya ākāso hotūti parikammaṃ	114	
PA_anya-e01_02n:114_3	katvā adhiṭṭhātabbaṃ. Thero panāha “samāpattisamāpajjanaṃ, āvuso, kimatthiyaṃ, nanu	114	
PA_anya-e01_02n:114_4	samāhitamevassa cittaṃ, tena yaṃ yaṃ ṭhānaṃ ākāso hotūti adhiṭṭhāti, ākāsoyeva hotī”ti.	114	
PA_anya-e01_02n:114_5	Kiñcāpi evamāha, atha kho tirokuṭṭapārihāriye vuttanayeneva paṭipajjitabbaṃ.	114	
PA_anya-e01_02n:115_0	Apica okāse orohaṇatthampi iminā dibbacakkhulābhinā bhavitabbaṃ, ayañhi sace anokāse	115	
PA_anya-e01_02n:115_1	nhānatitthe vā gāmadvāre vā orohati. Mahājanassa pākaṭo hoti. Tasmā dibbacakkhunā	115	
PA_anya-e01_02n:115_2	passitvā anokāsaṃ vajjetvā okāse otaratīti.	115	
PA_anya-e01_02n:116_0	396. Imepi candimasūriye evaṃmahiddhike evaṃmahānubhāve pāṇinā parāmasati parimajjatīti	116	
PA_anya-e01_02n:116_1	ettha candimasūriyānaṃ dvācattālīsayojanasahassassa upari caraṇena mahiddhikatā,	116	
PA_anya-e01_02n:116_2	tīsu dīpesu ekakkhaṇe ālokakaraṇena mahānubhāvatā veditabbā. Evaṃ upari caraṇaālokakaraṇehi	116	
PA_anya-e01_02n:116_3	vā mahiddhike teneva mahānubhāve. Parāmasatīti pariggaṇhati ekadese vā chupati. Parimajjatīti	116	
PA_anya-e01_02n:116_4	samantato ādāsatalaṃ viya parimajjati. Ayaṃ panassa iddhi abhiññāpādakajjhānavaseneva	116	
PA_anya-e01_02n:116_5	ijjhati, natthettha kasiṇasamāpattiniyamo. Vuttañhetaṃ paṭisambhidāyaṃ –	116	
PA_anya-e01_02n:117_0	“Imepi candimasūriye…pe… parimajjatīti idha so iddhimā cetovasippatto candimasūriye	117	
PA_anya-e01_02n:117_1	āvajjati, āvajjitvā ñāṇena adhiṭṭhāti – ‘hatthapāse hotū’ti. Hatthapāse hoti. So	117	
PA_anya-e01_02n:117_2	nisinnako vā nipannako vā candimasūriye pāṇinā āmasati parāmasati parimajjati. Yathā	117	
PA_anya-e01_02n:117_3	manussā pakatiyā aniddhimanto kiñcideva rūpagataṃ hatthapāse āmasanti parāmasanti	117	
PA_anya-e01_02n:117_4	parimajjanti, evameva so iddhimā…pe… parimajjatī”ti.	117	
PA_anya-e01_02n:118_0	Svāyaṃ yadi icchati gantvā parāmasituṃ, gantvā parāmasati, yadi pana idheva nisinnako	118	
PA_anya-e01_02n:118_1	vā nipannako vā parāmasitukāmo hoti, hatthapāse hotūti adhiṭṭhāti, adhiṭṭhānabalena	118	
PA_anya-e01_02n:118_2	vaṇṭā muttatālaphalaṃ viya āgantvā hatthapāse ṭhite vā parāmasati, hatthaṃ vā vaḍḍhetvā.	118	
PA_anya-e01_02n:118_3	Vaḍḍhentassa pana kiṃ upādiṇṇakaṃ vaḍḍhati, anupādiṇṇakanti? Upādiṇṇakaṃ nissāya	118	
PA_anya-e01_02n:118_4	anupādiṇṇakaṃ vaḍḍhati.	118	
PA_anya-e01_02n:119_0	Tattha tipiṭakacūḷanāgatthero āha “kiṃ panāvuso, upādiṇṇakaṃ khuddakampi mahantampi	119	
PA_anya-e01_02n:119_1	na hoti, nanu yadā bhikkhu tālacchiddādīhi nikkhamati, tadā upādiṇṇakaṃ khuddakaṃ	119	
PA_anya-e01_02n:119_2	hoti. Yadā mahantaṃ attabhāvaṃ karoti, tadā mahantaṃ hoti mahāmoggallānattherassa viyā”ti.	119	
PA_anya-e01_02n:120	Nandopanandanāgadamanakathā	12	
PA_anya-e01_02n:121_0	Ekasmiṃ kira samaye anāthapiṇḍiko gahapati bhagavato dhammadesanaṃ sutvā “sve, bhante,	121	
PA_anya-e01_02n:121_1	pañcahi bhikkhusatehi saddhiṃ amhākaṃ gehe bhikkhaṃ gaṇhathā”ti nimantetvā pakkami.	121	
PA_anya-e01_02n:121_2	Bhagavā adhivāsetvā taṃdivasāvasesaṃ rattibhāgañca vītināmetvā paccūsasamaye dasasahassilokadhātuṃ	121	
PA_anya-e01_02n:121_3	olokesi. Athassa nandopanando nāma nāgarājā ñāṇamukhe āpāthamāgacchi. Bhagavā “ayaṃ	121	
PA_anya-e01_02n:121_4	nāgarājā mayhaṃ ñāṇamukhe āpāthamāgacchi, atthi nu kho assa upanissayo”ti āvajjento	121	
PA_anya-e01_02n:121_5	“ayaṃ micchādiṭṭhiko tīsu ratanesu appasannoti disvā ko nu kho imaṃ micchādiṭṭhito	121	
PA_anya-e01_02n:121_6	viveceyyā”ti āvajjento mahāmoggallānattheraṃ addasa.	121	
PA_anya-e01_02n:122_0	Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – “ānanda,	122	
PA_anya-e01_02n:122_1	pañcannaṃ bhikkhusatānaṃ ārocehi tathāgato devacārikaṃ gacchatī”ti. Taṃ divasañca	122	
PA_anya-e01_02n:122_2	nandopanandassa āpānabhūmiṃ sajjayiṃsu. So dibbaratanapallaṅke dibbena setacchattena	122	
PA_anya-e01_02n:122_3	dhāriyamānena tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ	122	
PA_anya-e01_02n:122_4	annapānavidhiṃ olokayamāno nisinno hoti. Atha bhagavā yathā nāgarājā passati, tathā	122	
PA_anya-e01_02n:122_5	katvā tassa vitānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.	122	
PA_anya-e01_02n:123_0	Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ	123	
PA_anya-e01_02n:123_1	hoti – “ime hi nāma muṇḍakā samaṇakā amhākaṃ uparūparibhavanena devānaṃ tāvatiṃsānaṃ	123	
PA_anya-e01_02n:123_2	bhavanaṃ pavisantipi nikkhamantipi, na dāni ito paṭṭhāya imesaṃ amhākaṃ matthake	123	
PA_anya-e01_02n:123_3	pādapaṃsuṃ okirantānaṃ gantuṃ dassāmī”ti uṭṭhāya sinerupādaṃ gantvā taṃ attabhāvaṃ	123	
PA_anya-e01_02n:123_4	vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ	123	
PA_anya-e01_02n:123_5	avakujjena phaṇena gahetvā adassanaṃ gamesi.	123	
PA_anya-e01_02n:124_0	Atha kho āyasmā raṭṭhapālo bhagavantaṃ etadavoca “pubbe, bhante, imasmiṃ padese ṭhito	124	
PA_anya-e01_02n:124_1	sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ passāmi,	124	
PA_anya-e01_02n:124_2	vejayantassa pāsādassa upari dhajaṃ passāmi. Ko nu kho, bhante, hetu ko paccayo,	124	
PA_anya-e01_02n:124_3	yaṃ etarahi neva sineruṃ passāmi…pe… na vejayantassa pāsādassa upari dhajaṃ passāmī”ti.	124	
PA_anya-e01_02n:124_4	“Ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ	124	
PA_anya-e01_02n:124_5	bhogehi parikkhipitvā upari phaṇena paṭicchādetvā andhakāraṃ katvā ṭhito”ti. “Damemi	124	
PA_anya-e01_02n:124_6	naṃ, bhante”ti. Na bhagavā anujāni. Atha kho āyasmā bhaddiyo āyasmā rāhuloti anukkamena	124	
PA_anya-e01_02n:124_7	sabbepi bhikkhū uṭṭhahiṃsu. Na bhagavā anujāni.	124	
PA_anya-e01_02n:125_0	Avasāne mahāmoggallānatthero “ahaṃ, bhante, damemi na”nti āha. “Damehi moggallānā”ti	125	
PA_anya-e01_02n:125_1	bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā	125	
PA_anya-e01_02n:125_2	nandopanandaṃ cuddasakkhattuṃ bhogehi parikkhipitvā tassa phaṇamatthake attano phaṇaṃ	125	
PA_anya-e01_02n:125_3	ṭhapetvā sinerunā saddhiṃ abhinippīḷesi. Nāgarājā padhūmāyi. Theropi na tuyhaṃyeva	125	
PA_anya-e01_02n:125_4	sarīre dhūmo atthi, mayhampi atthīti padhūmāyi. Nāgarājassa dhūmo theraṃ na bādhati.	125	
PA_anya-e01_02n:125_5	Therassa pana dhūmo nāgarājānaṃ bādhati. Tato nāgarājā pajjali. Theropi na tuyhaṃyeva	125	
PA_anya-e01_02n:125_6	sarīre aggi atthi, mayhampi atthīti pajjali. Nāgarājassa tejo theraṃ na bādhati.	125	
PA_anya-e01_02n:125_7	Therassa pana tejo nāgarājānaṃ bādhati. Nāgarājā ayaṃ maṃ sinerunā abhinippīḷetvā	125	
PA_anya-e01_02n:125_8	dhūmāyati ceva pajjalati cāti cintetvā “bho tvaṃ kosī”ti paṭipucchi. “Ahaṃ kho, nanda,	125	
PA_anya-e01_02n:125_9	moggallāno”ti. “Bhante, attano bhikkhubhāvena tiṭṭhāhī”ti.	125	
PA_anya-e01_02n:126_0	Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena	126	
PA_anya-e01_02n:126_1	nikkhami, vāmakaṇṇasotena pavisitvā dakkhiṇakaṇṇasotena nikkhami, tathā dakkhiṇanāsasotena	126	
PA_anya-e01_02n:126_2	pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.	126	
PA_anya-e01_02n:126_3	Tato nāgarājā mukhaṃ vivari. Thero mukhena pavisitvā antokucchiyaṃ pācīnena ca pacchimena	126	
PA_anya-e01_02n:126_4	ca caṅkamati. Bhagavā “moggallāna, manasikarohi mahiddhiko esa nāgo”ti āha. Thero	126	
PA_anya-e01_02n:126_5	“mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā	126	
PA_anya-e01_02n:126_6	paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ	126	
PA_anya-e01_02n:126_7	nāgarājānaṃ satampi sahassampi satasahassampi dameyya”nti āha.	126	
PA_anya-e01_02n:127_0	Nāgarājā cintesi “pavisanto tāva me na diṭṭho, nikkhamanakāle dāni naṃ dāṭhantare	127	
PA_anya-e01_02n:127_1	pakkhipitvā saṅkhādissāmī”ti cintetvā nikkhama bhante, mā maṃ antokucchiyaṃ aparāparaṃ	127	
PA_anya-e01_02n:127_2	caṅkamanto bādhayitthāti āha. Thero nikkhamitvā bahi aṭṭhāsi. Nāgarājā ayaṃ soti	127	
PA_anya-e01_02n:127_3	disvā nāsavātaṃ vissajji. Thero catutthaṃ jhānaṃ samāpajji. Lomakūpampissa vāto cāletuṃ	127	
PA_anya-e01_02n:127_4	nāsakkhi. Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,	127	
PA_anya-e01_02n:127_5	imaṃ pana ṭhānaṃ patvā evaṃ khippanisantino hutvā samāpajjituṃ na sakkhissantīti	127	
PA_anya-e01_02n:127_6	tesaṃ bhagavā nāgarājadamanaṃ nānujāni.	127	
PA_anya-e01_02n:128_0	Nāgarājā “ahaṃ imassa samaṇassa nāsavātena lomakūpampi cāletuṃ nāsakkhiṃ, mahiddhiko	128	
PA_anya-e01_02n:128_1	samaṇo”ti cintesi. Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ	128	
PA_anya-e01_02n:128_2	dassento nāgarājānaṃ anubandhi. Nāgarājā taṃ attabhāvaṃ vijahitvā māṇavakavaṇṇaṃ	128	
PA_anya-e01_02n:128_3	abhinimminitvā “bhante, tumhākaṃ saraṇaṃ gacchāmī”ti vadanto therassa pāde vandi.	128	
PA_anya-e01_02n:128_4	Thero “satthā, nanda, āgato, ehi gamissāmā”ti nāgarājānaṃ damayitvā nibbisaṃ katvā	128	
PA_anya-e01_02n:128_5	gahetvā bhagavato santikaṃ agamāsi. Nāgarājā bhagavantaṃ vanditvā “bhante, tumhākaṃ	128	
PA_anya-e01_02n:128_6	saraṇaṃ gacchāmī”ti āha. Bhagavā “sukhī hohi, nāgarājā”ti vatvā bhikkhusaṅghaparivuto	128	
PA_anya-e01_02n:128_7	anāthapiṇḍikassa nivesanaṃ agamāsi.	128	
PA_anya-e01_02n:129_0	Anāthapiṇḍiko “kiṃ, bhante, atidivā āgatatthā”ti āha. Moggallānassa ca nandopanandassa	129	
PA_anya-e01_02n:129_1	ca saṅgāmo ahosīti. Kassa, bhante, jayo, kassa parājayoti. Moggallānassa jayo, nandassa	129	
PA_anya-e01_02n:129_2	parājayoti. Anāthapiṇḍiko “adhivāsetu me, bhante, bhagavā sattāhaṃ ekapaṭipāṭiyā	129	
PA_anya-e01_02n:129_3	bhattaṃ, sattāhaṃ therassa sakkāraṃ karissāmī”ti vatvā sattāhaṃ buddhapamukhānaṃ	129	
PA_anya-e01_02n:129_4	pañcannaṃ bhikkhusatānaṃ mahāsakkāraṃ akāsi. Iti imaṃ imasmiṃ nandopanandadamane	129	
PA_anya-e01_02n:129_5	kataṃ mahantaṃ attabhāvaṃ sandhāyetaṃ vuttaṃ “yadā mahantaṃ attabhāvaṃ karoti, tadā	129	
PA_anya-e01_02n:129_6	mahantaṃ hoti mahāmoggallānattherassa viyā”ti. Evaṃ vuttepi bhikkhū upādiṇṇakaṃ nissāya	129	
PA_anya-e01_02n:129_7	anupādiṇṇakameva vaḍḍhatīti āhaṃsu. Ayameva cettha yutti.	129	
PA_anya-e01_02n:130_0	So evaṃ katvā na kevalaṃ candimasūriye parāmasati. Sace icchati pādakathalikaṃ katvā	130	
PA_anya-e01_02n:130_1	pāde ṭhapeti, pīṭhaṃ katvā nisīdati, mañcaṃ katvā nipajjati, apassenaphalakaṃ katvā	130	
PA_anya-e01_02n:130_2	apassayati. Yathā ca eko, evaṃ aparopi. Anekesupi hi bhikkhusatasahassesu evaṃ karontesu	130	
PA_anya-e01_02n:130_3	tesañca ekamekassa tatheva ijjhati. Candimasūriyānañca gamanampi ālokakaraṇampi tatheva	130	
PA_anya-e01_02n:130_4	hoti. Yathā hi pātisahassesu udakapūresu sabbapātīsu ca candamaṇḍalāni dissanti.	130	
PA_anya-e01_02n:130_5	Pākatikameva ca candassa gamanaṃ ālokakaraṇañca hoti. Tathūpamametaṃ pāṭihāriyaṃ.	130	
PA_anya-e01_02n:131_0	397. Yāva brahmalokāpīti brahmalokampi paricchedaṃ katvā. Kāyena vasaṃ vattetīti	131	
PA_anya-e01_02n:131_1	tattha brahmaloke kāyena attano vasaṃ vatteti. Tassattho pāḷiṃ anugantvā veditabbo. Ayañhettha pāḷi –	131	
PA_anya-e01_02n:132_0	“Yāva brahmalokāpi kāyena vasaṃ vattetīti. Sace so iddhimā cetovasippatto brahmalokaṃ	132	
PA_anya-e01_02n:132_1	gantukāmo hoti, dūrepi santike adhiṭṭhāti santike hotūti, santike hoti. Santikepi	132	
PA_anya-e01_02n:132_2	dūre adhiṭṭhāti dūre hotūti, dūre hoti. Bahukampi thokanti adhiṭṭhāti thokaṃ hotūti,	132	
PA_anya-e01_02n:132_3	thokaṃ hoti. Thokampi bahukanti adhiṭṭhāti bahukaṃ hotūti, bahukaṃ hoti. Dibbena	132	
PA_anya-e01_02n:132_4	cakkhunā tassa brahmuno rūpaṃ passati. Dibbāya sotadhātuyā tassa brahmuno saddaṃ	132	
PA_anya-e01_02n:132_5	suṇāti. Cetopariyañāṇena tassa brahmuno cittaṃ pajānāti. Sace so iddhimā cetovasippatto	132	
PA_anya-e01_02n:132_6	dissamānena kāyena brahmalokaṃ gantukāmo hoti, kāyavasena cittaṃ pariṇāmeti, kāyavasena	132	
PA_anya-e01_02n:132_7	cittaṃ adhiṭṭhāti, kāyavasena cittaṃ pariṇāmetvā kāyavasena cittaṃ adhiṭṭhahitvā	132	
PA_anya-e01_02n:132_8	sukhasaññañca lahusaññañca okkamitvā dissamānena kāyena brahmalokaṃ gacchati. Sace	132	
PA_anya-e01_02n:132_9	so iddhimā cetovasippatto adissamānena kāyena brahmalokaṃ gantukāmo hoti, cittavasena	132	
PA_anya-e01_02n:132_10	kāyaṃ pariṇāmeti, cittavasena kāyaṃ adhiṭṭhāti. Cittavasena kāyaṃ pariṇāmetvā cittavasena	1321	
PA_anya-e01_02n:132_11	kāyaṃ adhiṭṭhahitvā sukhasaññañca lahusaññañca okkamitvā adissamānena kāyena brahmalokaṃ	1321	
PA_anya-e01_02n:132_12	gacchati. So tassa brahmuno purato rūpaṃ abhinimmināti manomayaṃ sabbaṅgapañcaṅgiṃ	1321	
PA_anya-e01_02n:132_13	ahīnindriyaṃ. Sace so iddhimā caṅkamati, nimmitopi tattha caṅkamati. Sace so iddhimā	1321	
PA_anya-e01_02n:132_14	tiṭṭhati, nisīdati, seyyaṃ kappeti, nimmitopi tattha seyyaṃ kappeti. Sace so iddhimā	1321	
PA_anya-e01_02n:132_15	dhūmāyati, pajjalati, dhammaṃ bhāsati, pañhaṃ pucchati, pañhaṃ puṭṭho vissajjeti,	1321	
PA_anya-e01_02n:132_16	nimmitopi tattha pañhaṃ puṭṭho vissajjeti. Sace so iddhimā tena brahmunā saddhiṃ	1321	
PA_anya-e01_02n:132_17	santiṭṭhati, sallapati, sākacchaṃ samāpajjati, nimmitopi tattha tena brahmunā saddhiṃ	1321	
PA_anya-e01_02n:132_18	santiṭṭhati, sallapati, sākacchaṃ samāpajjati. Yaṃ yadeva hi so iddhimā karoti, taṃ	1321	
PA_anya-e01_02n:132_19	tadeva nimmito karotī”ti.	1321	
PA_anya-e01_02n:133_0	Tattha dūrepi santike adhiṭṭhātīti pādakajjhānato vuṭṭhāya dūre devalokaṃ vā brahmalokaṃ	133	
PA_anya-e01_02n:133_1	vā āvajjati santike hotūti. Āvajjitvā parikammaṃ katvā puna samāpajjitvā ñāṇena adhiṭṭhāti	133	
PA_anya-e01_02n:133_2	santike hotūti, santike hoti. Esa nayo sesapadesupi.	133	
PA_anya-e01_02n:134_0	Tattha ko dūraṃ gahetvā santikaṃ akāsīti? Bhagavā. Bhagavā hi yamakapāṭihāriyāvasāne	134	
PA_anya-e01_02n:134_1	devalokaṃ gacchanto yugandharañca sineruñca santike katvā pathavītalato ekapādaṃ	134	
PA_anya-e01_02n:134_2	yugandhare patiṭṭhapetvā dutiyaṃ sinerumatthake ṭhapesi. Añño ko akāsi? Mahāmoggallānatthero.	134	
PA_anya-e01_02n:134_3	Thero hi sāvatthito bhattakiccaṃ katvā nikkhantaṃ dvādasayojanikaṃ parisaṃ tiṃsayojanaṃ	134	
PA_anya-e01_02n:134_4	saṅkassanagaramaggaṃ saṅkhipitvā taṅkhaṇaññeva sampāpesi.	134	
PA_anya-e01_02n:135_0	Apica tambapaṇṇidīpe cūḷasamuddattheropi akāsi. Dubbhikkhasamaye kira therassa santikaṃ	135	
PA_anya-e01_02n:135_1	pātova satta bhikkhusatāni āgamaṃsu. Thero “mahā bhikkhusaṅgho kuhiṃ bhikkhācāro	135	
PA_anya-e01_02n:135_2	bhavissatī”ti cintento sakalatambapaṇṇidīpe adisvā “paratīre pāṭaliputte bhavissatī”ti	135	
PA_anya-e01_02n:135_3	disvā bhikkhū pattacīvaraṃ gāhāpetvā “ethāvuso, bhikkhācāraṃ gamissāmā”ti pathaviṃ	135	
PA_anya-e01_02n:135_4	saṅkhipitvā pāṭaliputtaṃ gato. Bhikkhū “kataraṃ, bhante, imaṃ nagara”nti pucchiṃsu.	135	
PA_anya-e01_02n:135_5	Pāṭaliputtaṃ, āvusoti. Pāṭaliputtaṃ nāma dūre bhanteti. Āvuso, mahallakattherā nāma	135	
PA_anya-e01_02n:135_6	dūrepi gahetvā santike karontīti. Mahāsamuddo kuhiṃ, bhanteti? Nanu, āvuso, antarā	135	
PA_anya-e01_02n:135_7	ekaṃ nīlamātikaṃ atikkamitvā āgatatthāti? Āma, bhante. Mahāsamuddo pana mahantoti.	135	
PA_anya-e01_02n:135_8	Āvuso, mahallakattherā nāma mahantampi khuddakaṃ karontīti.	135	
PA_anya-e01_02n:136	Yathā cāyaṃ, evaṃ tissadattattheropi sāyanhasamaye nhāyitvā katuttarāsaṅgo mahābodhiṃ vandissāmīti citte uppanne santike akāsi.	13	
PA_anya-e01_02n:137	Santikaṃ pana gahetvā ko dūramakāsīti? Bhagavā. Bhagavā hi attano ca aṅgulimālassa ca antaraṃ santikampi dūramakāsīti.	13	
PA_anya-e01_02n:138_0	Atha ko bahukaṃ thokaṃ akāsīti? Mahākassapatthero. Rājagahe kira nakkhattadivase	138	
PA_anya-e01_02n:138_1	pañcasatā kumāriyo candapūve gahetvā nakkhattakīḷanatthāya gacchantiyo bhagavantaṃ	138	
PA_anya-e01_02n:138_2	disvā kiñci nādaṃsu. Pacchato āgacchantaṃ pana theraṃ disvā amhākaṃ thero eti pūvaṃ	138	
PA_anya-e01_02n:138_3	dassāmāti sabbā pūve gahetvā theraṃ upasaṅkamiṃsu. Thero pattaṃ nīharitvā sabbaṃ	138	
PA_anya-e01_02n:138_4	ekapattapūramattamakāsi. Bhagavā theraṃ āgamayamāno purato nisīdi. Thero āharitvā bhagavato adāsi.	138	
PA_anya-e01_02n:139_0	Illisaseṭṭhivatthusmiṃ pana mahāmoggallānatthero thokaṃ bahukamakāsi, kākavaliyavatthusmiñca	139	
PA_anya-e01_02n:139_1	bhagavā. Mahākassapatthero kira sattāhaṃ samāpattiyā vītināmetvā daliddasaṅgahaṃ	139	
PA_anya-e01_02n:139_2	karonto kākavaliyassa nāma duggatamanussassa gharadvāre aṭṭhāsi. Tassa jāyā theraṃ	139	
PA_anya-e01_02n:139_3	disvā patino pakkaṃ aloṇambilayāguṃ patte ākiri. Thero taṃ gahetvā bhagavato hatthe	139	
PA_anya-e01_02n:139_4	ṭhapesi. Bhagavā mahābhikkhusaṅghassa pahonakaṃ katvā adhiṭṭhāsi. Ekapattena ābhatā	139	
PA_anya-e01_02n:139_5	sabbesaṃ pahosi. Kākavaliyopi sattame divase seṭṭhiṭṭhānaṃ alatthāti.	139	
PA_anya-e01_02n:140_0	Na kevalañca thokassa bahukaraṇaṃ, madhuraṃ amadhuraṃ, amadhuraṃ madhurantiādīsupi	140	
PA_anya-e01_02n:140_1	yaṃ yaṃ icchati, sabbaṃ iddhimato ijjhati. Tathā hi mahāanuḷatthero nāma sambahule	140	
PA_anya-e01_02n:140_2	bhikkhū piṇḍāya caritvā sukkhabhattameva labhitvā gaṅgātīre nisīditvā paribhuñjamāne	140	
PA_anya-e01_02n:140_3	disvā gaṅgāya udakaṃ sappimaṇḍanti adhiṭṭhahitvā sāmaṇerānaṃ saññaṃ adāsi. Te thālakehi	140	
PA_anya-e01_02n:140_4	āharitvā bhikkhusaṅghassa adaṃsu. Sabbe madhurena sappimaṇḍena bhuñjiṃsūti.	140	
PA_anya-e01_02n:141_0	Dibbena cakkhunāti idheva ṭhito ālokaṃ vaḍḍhetvā tassa brahmuno rūpaṃ passati. Idheva	141	
PA_anya-e01_02n:141_1	ca ṭhito sabbaṃ tassa bhāsato saddaṃ suṇāti. Cittaṃ pajānāti. Kāyavasena cittaṃ pariṇāmetīti	141	
PA_anya-e01_02n:141_2	karajakāyassa vasena cittaṃ pariṇāmeti. Pādakajjhānacittaṃ gahetvā kāye āropeti.	141	
PA_anya-e01_02n:141_3	Kāyānugatikaṃ karoti dandhagamanaṃ. Kāyagamanaṃ hi dandhaṃ hoti. Sukhasaññañca lahusaññañca	141	
PA_anya-e01_02n:141_4	okkamatīti pādakajjhānārammaṇena iddhicittena sahajātaṃ sukhasaññañca lahusaññañca	141	
PA_anya-e01_02n:141_5	okkamati pavisati phasseti sampāpuṇāti. Sukhasaññā nāma upekkhāsampayuttasaññā. Upekkhā	141	
PA_anya-e01_02n:141_6	hi santaṃ sukhanti vuttā. Sāyeva ca saññā nīvaraṇehi ceva vitakkādīhi paccanīkehi	141	
PA_anya-e01_02n:141_7	ca vimuttattā lahusaññātipi veditabbā. Taṃ okkantassa panassa karajakāyopi tūlapicu	141	
PA_anya-e01_02n:141_8	viya sallahuko hoti. So evaṃ vāyukkhittatūlapicunā viya sallahukena dissamānena kāyena	141	
PA_anya-e01_02n:141_9	brahmalokaṃ gacchati. Evaṃ gacchanto ca sace icchati pathavīkasiṇavasena ākāse maggaṃ	141	
PA_anya-e01_02n:141_10	nimminitvā padasā gacchati. Sace icchati vāyokasiṇavasena vāyuṃ adhiṭṭhahitvā tūlapicu	1411	
PA_anya-e01_02n:141_11	viya vāyunā gacchati. Apica gantukāmatā eva ettha pamāṇaṃ. “Sati hi gantukāmatāya”	1411	
PA_anya-e01_02n:141_12	evaṃ katacittādhiṭṭhāno adhiṭṭhānavegukkhittova so issāsakhittasaro viya dissamāno gacchati.	1411	
PA_anya-e01_02n:142_0	Cittavasena kāyaṃ pariṇāmetīti kāyaṃ gahetvā citte āropeti. Cittānugatikaṃ karoti	142	
PA_anya-e01_02n:142_1	sīghagamanaṃ. Cittagamanaṃ hi sīghaṃ hoti. Sukhasaññañca lahusaññañca okkamatīti	142	
PA_anya-e01_02n:142_2	rūpakāyārammaṇena iddhicittena sahajātaṃ sukhasaññañca lahusaññañca okkamatīti. Sesaṃ	142	
PA_anya-e01_02n:142_3	vuttanayeneva veditabbaṃ. Idaṃ pana cittagamanameva hoti. Evaṃ adissamānena kāyena	142	
PA_anya-e01_02n:142_4	gacchanto panāyaṃ kiṃ tassa adhiṭṭhānacittassa uppādakkhaṇe gacchati, udāhu ṭhitikkhaṇe	142	
PA_anya-e01_02n:142_5	bhaṅgakkhaṇe vāti vutte tīsupi khaṇesu gacchatīti thero āha. Kiṃ pana so sayaṃ gacchati	142	
PA_anya-e01_02n:142_6	nimmitaṃ pesetīti. Yathāruci karoti. Idha panassa sayaṃ gamanameva āgataṃ.	142	
PA_anya-e01_02n:143_0	Manomayanti adhiṭṭhānamanena nimmitattā manomayaṃ. Ahīnindriyanti idaṃ cakkhusotādīnaṃ	143	
PA_anya-e01_02n:143_1	saṇṭhānavasena vuttaṃ. Nimmitarūpe pana pasādo nāma natthi. Sace iddhimā caṅkamati	143	
PA_anya-e01_02n:143_2	nimmitopi tattha caṅkamatītiādi sabbaṃ sāvakanimmitaṃ sandhāya vuttaṃ. Buddhanimmito	143	
PA_anya-e01_02n:143_3	pana yaṃ yaṃ bhagavā karoti, taṃ tampi karoti. Bhagavato rucivasena aññampi karotīti.	143	
PA_anya-e01_02n:143_4	Ettha ca yaṃ so iddhimā idheva ṭhito dibbena cakkhunā rūpaṃ passati, dibbāya sotadhātuyā	143	
PA_anya-e01_02n:143_5	saddaṃ suṇāti, cetopariyañāṇena cittaṃ pajānāti, na ettāvatā kāyena vasaṃ vatteti.	143	
PA_anya-e01_02n:143_6	Yampi so idheva ṭhito tena brahmunā saddhiṃ santiṭṭhati sallapati sākacchaṃ samāpajjati,	143	
PA_anya-e01_02n:143_7	ettāvatāpi na kāyena vasaṃ vatteti. Yampissa dūrepi santike adhiṭṭhātītiādikaṃ adhiṭṭhānaṃ,	143	
PA_anya-e01_02n:143_8	ettāvatāpi na kāyena vasaṃ vatteti. Yampi so dissamānena vā adissamānena vā kāyena	143	
PA_anya-e01_02n:143_9	brahmalokaṃ gacchati, ettāvatāpi na kāyena vasaṃ vatteti. Yañca kho so tassa brahmuno	143	
PA_anya-e01_02n:143_10	purato rūpaṃ abhinimminātītiādinā nayena vuttavidhānaṃ āpajjati, ettāvatā kāyena	1431	
PA_anya-e01_02n:143_11	vasaṃ vatteti nāmaṃ. Sesaṃ panettha kāyena vasaṃ vattanāya pubbabhāgadassanatthaṃ	1431	
PA_anya-e01_02n:143_12	vuttanti ayaṃ tāva adhiṭṭhānā iddhi.	1431	
PA_anya-e01_02n:144_0	398. Vikubbanāya pana manomayāya ca idaṃ nānākaraṇaṃ. Vikubbanaṃ tāva karontena “so	144	
PA_anya-e01_02n:144_1	pakativaṇṇaṃ vijahitvā kumārakavaṇṇaṃ vā dasseti, nāgavaṇṇaṃ vā dasseti, supaṇṇavaṇṇaṃ	144	
PA_anya-e01_02n:144_2	vā dasseti, asuravaṇṇaṃ vā dasseti, indavaṇṇaṃ vā dasseti, devavaṇṇaṃ vā dasseti,	144	
PA_anya-e01_02n:144_3	brahmavaṇṇaṃ vā dasseti, samuddavaṇṇaṃ vā dasseti, pabbatavaṇṇaṃ vā dasseti, sīhavaṇṇaṃ	144	
PA_anya-e01_02n:144_4	vā dasseti, byagghavaṇṇaṃ vā dasseti, dīpivaṇṇaṃ vā dasseti, hatthimpi dasseti, assampi	144	
PA_anya-e01_02n:144_5	dasseti, rathampi dasseti, pattimpi dasseti, vividhampi senābyūhaṃ dassetī”ti evaṃ	144	
PA_anya-e01_02n:144_6	vuttesu kumārakavaṇṇādīsu yaṃ yaṃ ākaṅkhati, taṃ taṃ adhiṭṭhātabbaṃ. Adhiṭṭhahantena	144	
PA_anya-e01_02n:144_7	ca pathavīkasiṇādīsu aññatarārammaṇato abhiññāpādakajjhānato vuṭṭhāya attano kumārakavaṇṇo	144	
PA_anya-e01_02n:144_8	āvajjitabbo. Āvajjitvā parikammāvasāne puna samāpajjitvā vuṭṭhāya evarūpo nāma kumārako	144	
PA_anya-e01_02n:144_9	homīti adhiṭṭhātabbaṃ. Saha adhiṭṭhānacittena kumārako hoti devadatto viya. Esa nayo sabbattha.	144	
PA_anya-e01_02n:145_0	Hatthimpi dassetītiādi panettha bahiddhāpi hatthiādidassanavasena vuttaṃ. Tattha	145	
PA_anya-e01_02n:145_1	hatthī homīti anadhiṭṭhahitvā hatthī hotūti adhiṭṭhātabbaṃ, assādīsupi eseva nayoti.	145	
PA_anya-e01_02n:145_2	Ayaṃ vikubbanā iddhi.	145	
PA_anya-e01_02n:146_0	399. Manomayaṃ kātukāmo pana pādakajjhānato vuṭṭhāya kāyaṃ tāva āvajjitvā vuttanayeneva	146	
PA_anya-e01_02n:146_1	susiro hotūti adhiṭṭhāti, susiro hoti. Athassa abbhantare aññaṃ kāyaṃ āvajjitvā parikammaṃ	146	
PA_anya-e01_02n:146_2	katvā vuttanayeneva adhiṭṭhāti, tassa abbhantare añño kāyo hotūti. So taṃ muñjamhā	146	
PA_anya-e01_02n:146_3	īsikaṃ viya kosiyā asiṃ viya karaṇḍāya ahiṃ viya ca abbāhati. Tena vuttaṃ “idha bhikkhu	146	
PA_anya-e01_02n:146_4	imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ ahīnindriyaṃ.	146	
PA_anya-e01_02n:146_5	Seyyathāpi puriso muñjamhā īsikaṃ pavāheyya, tassa evamassa ayaṃ muñjo ayaṃ īsikā,	146	
PA_anya-e01_02n:146_6	añño muñjo aññā īsikā, muñjamhātveva īsikā pavāḷhā”tiādi. Ettha ca yathā īsikādayo	146	
PA_anya-e01_02n:146_7	muñjādīhi sadisā honti, evaṃ manomayarūpaṃ iddhimatāsadisameva hotīti dassanatthaṃ	146	
PA_anya-e01_02n:146_8	etā upamā vuttāti. Ayaṃ manomayā iddhi.	146	
PA_anya-e01_02n:147	Iti sādhujanapāmojjatthāya kate visuddhimagge	14	
PA_anya-e01_02n:148	Iddhividhaniddeso nāma	14	
PA_anya-e01_02n:149	Dvādasamo paricchedo.	14	
PA_anya-e01_02n:150	13. Abhiññāniddeso	15	
PA_anya-e01_02n:151	Dibbasotadhātukathā	15	
PA_anya-e01_02n:152_0	400. Idāni dibbasotadhātuyā niddesakkamo anuppatto. Tattha tato parāsu ca tīsu abhiññāsu	152	
PA_anya-e01_02n:152_1	so evaṃ samāhite cittetiādīnaṃ attho vuttanayeneva veditabbo. Sabbattha pana visesamattameva	152	
PA_anya-e01_02n:152_2	vaṇṇayissāma. Tatra dibbāya sotadhātuyāti ettha dibbasadisattā dibbā. Devānaṃ hi	152	
PA_anya-e01_02n:152_3	sucaritakammanibbattā pittasemharuhirādīhi apalibuddhā upakkilesavimuttatāya dūrepi	152	
PA_anya-e01_02n:152_4	ārammaṇaṃ sampaṭicchanasamatthā dibbapasādasotadhātu hoti. Ayañcāpi imassa bhikkhuno	152	
PA_anya-e01_02n:152_5	vīriyabhāvanābalanibbattā ñāṇasotadhātu tādisāyevāti dibbasadisattā dibbā. Apica	152	
PA_anya-e01_02n:152_6	dibbavihāravasena paṭiladdhattā attanā ca dibbavihārasannissitattāpi dibbā. Savanaṭṭhena	152	
PA_anya-e01_02n:152_7	nijjīvaṭṭhena ca sotadhātu. Sotadhātukiccakaraṇena ca sotadhātu viyātipi sotadhātu.	152	
PA_anya-e01_02n:152_8	Tāya dibbāya sotadhātuyā.	152	
PA_anya-e01_02n:153_0	Visuddhāyāti parisuddhāya nirupakkilesāya. Atikkantamānusikāyāti manussūpacāraṃ atikkamitvā	153	
PA_anya-e01_02n:153_1	saddasavanena mānusikaṃ maṃsasotadhātuṃ atikkantāya vītivattitvā ṭhitāya. Ubho sadde	153	
PA_anya-e01_02n:153_2	suṇātīti dve sadde suṇāti. Katame dve? Dibbe ca mānuse ca, devānañca manussānañca	153	
PA_anya-e01_02n:153_3	saddeti vuttaṃ hoti. Etena padesapariyādānaṃ veditabbaṃ. Ye dūre santike cāti ye	153	
PA_anya-e01_02n:153_4	saddā dūre paracakkavāḷepi ye ca santike antamaso sadehasannissitapāṇakasaddāpi,	153	
PA_anya-e01_02n:153_5	te suṇātīti vuttaṃ hoti. Etena nippadesapariyādānaṃ veditabbaṃ.	153	
PA_anya-e01_02n:154_0	Kathaṃ panāyaṃ uppādetabbāti? Tena bhikkhunā abhiññāpādakajjhānaṃ samāpajjitvā vuṭṭhāya	154	
PA_anya-e01_02n:154_1	parikammasamādhicittena paṭhamataraṃ pakatisotapathe dūre oḷāriko araññe sīhādīnaṃ	154	
PA_anya-e01_02n:154_2	saddo āvajjitabbo. Vihāre ghaṇḍisaddo, bherisaddo, saṅkhasaddo, sāmaṇeradaharabhikkhūnaṃ	154	
PA_anya-e01_02n:154_3	sabbathāmena sajjhāyantānaṃ sajjhāyanasaddo, pakatikathaṃ kathentānaṃ “kiṃ bhante,	154	
PA_anya-e01_02n:154_4	kimāvuso”tiādisaddo, sakuṇasaddo, vātasaddo, padasaddo, pakkuthitaudakassa cicciṭāyanasaddo,	154	
PA_anya-e01_02n:154_5	ātape sussamānatālapaṇṇasaddo, kunthakipillikādisaddoti evaṃ sabboḷārikato pabhuti	154	
PA_anya-e01_02n:154_6	yathākkamena sukhumasaddā āvajjitabbā. Tena puratthimāya disāya saddānaṃ saddanimittaṃ	154	
PA_anya-e01_02n:154_7	manasikātabbaṃ. Pacchimāya, uttarāya, dakkhiṇāya, heṭṭhimāya, uparimāya disāya, puratthimāya	154	
PA_anya-e01_02n:154_8	anudisāya, pacchimāya, uttarāya, dakkhiṇāya anudisāya saddānaṃ saddanimittaṃ manasikātabbaṃ.	154	
PA_anya-e01_02n:154_9	Oḷārikānampi sukhumānampi saddānaṃ saddanimittaṃ manasikātabbaṃ. Tassa te saddā pākatikacittassāpi	154	
PA_anya-e01_02n:154_10	pākaṭā honti. Parikammasamādhicittassa pana ativiya pākaṭā.	1541	
PA_anya-e01_02n:155_0	Tassevaṃ saddanimittaṃ manasikaroto idāni dibbasotadhātu uppajjissatīti tesu saddesu	155	
PA_anya-e01_02n:155_1	aññataraṃ ārammaṇaṃ katvā manodvārāvajjanaṃ uppajjati. Tasmiṃ niruddhe cattāri pañca	155	
PA_anya-e01_02n:155_2	vā javanāni javanti, yesaṃ purimāni tīṇi cattāri vā parikammaupacārānulomagotrabhunāmakāni	155	
PA_anya-e01_02n:155_3	kāmāvacarāni, catutthaṃ pañcamaṃ vā appanācittaṃ rūpāvacaraṃ catutthajjhānikaṃ. Tattha	155	
PA_anya-e01_02n:155_4	yaṃ tena appanācittena saddhiṃ uppannaṃ ñāṇaṃ, ayaṃ dibbasotadhātūti veditabbā. Tato	155	
PA_anya-e01_02n:155_5	paraṃ tasmiṃ sote patito hoti. Taṃ thāmajātaṃ karontena “etthantare saddaṃ suṇāmī”ti	155	
PA_anya-e01_02n:155_6	ekaṅgulamattaṃ paricchinditvā vaḍḍhetabbaṃ. Tato dvaṅgulacaturaṅgulaaṭṭhaṅgulavidatthiratanaantogabbhapamukhapāsādapariveṇasaṅghārāmagocaragāmajanapadādivasena	155	
PA_anya-e01_02n:155_7	yāva cakkavāḷaṃ tato vā bhiyyopi paricchinditvā paricchinditvā vaḍḍhetabbaṃ.	155	
PA_anya-e01_02n:156_0	Evaṃ adhigatābhiñño esa pādakajjhānārammaṇena phuṭṭhokāsabbhantaragatepi sadde puna	156	
PA_anya-e01_02n:156_1	pādakajjhānaṃ asamāpajjitvāpi abhiññāñāṇena suṇātiyeva. Evaṃ suṇanto ca sacepi yāva	156	
PA_anya-e01_02n:156_2	brahmalokā saṅkhabheripaṇavādisaddehi ekakolāhalaṃ hoti, pāṭiyekkaṃ vavatthapetukāmatāya	156	
PA_anya-e01_02n:156_3	sati ayaṃ saṅkhasaddo ayaṃ bherisaddoti vavatthapetuṃ sakkotiyevāti.	156	
PA_anya-e01_02n:157	Dibbasotadhātukathā niṭṭhitā.	15	
PA_anya-e01_02n:158	Cetopariyañāṇakathā	15	
PA_anya-e01_02n:159_0	401. Cetopariyañāṇakathāya cetopariyañāṇāyāti ettha pariyātīti pariyaṃ, paricchindatīti	159	
PA_anya-e01_02n:159_1	attho. Cetaso pariyaṃ cetopariyaṃ. Cetopariyañca taṃ ñāṇañcāti cetopariyañāṇaṃ. Tadatthāyāti	159	
PA_anya-e01_02n:159_2	vuttaṃ hoti. Parasattānanti attānaṃ ṭhapetvā sesasattānaṃ. Parapuggalānanti idampi	159	
PA_anya-e01_02n:159_3	iminā ekatthameva. Veneyyavasena pana desanāvilāsena ca byañjananānattaṃ kataṃ. Cetasā	159	
PA_anya-e01_02n:159_4	cetoti attano cittena tesaṃ cittaṃ. Paricca pajānātīti paricchinditvā sarāgādivasena	159	
PA_anya-e01_02n:159_5	nānappakārato jānāti.	159	
PA_anya-e01_02n:160_0	Kathaṃ panetaṃ ñāṇaṃ uppādetabbanti? Etañhi dibbacakkhuvasena ijjhati, taṃ etassa	160	
PA_anya-e01_02n:160_1	parikammaṃ. Tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ	160	
PA_anya-e01_02n:160_2	nissāya vattamānassa lohitassa vaṇṇaṃ passitvā cittaṃ pariyesitabbaṃ. Yadā hi somanassacittaṃ	160	
PA_anya-e01_02n:160_3	vattati, tadā rattaṃ nigrodhapakkasadisaṃ hoti. Yadā domanassacittaṃ vattati, tadā	160	
PA_anya-e01_02n:160_4	kāḷakaṃ jambupakkasadisaṃ. Yadā upekkhācittaṃ vattati, tadā pasannatilatelasadisaṃ.	160	
PA_anya-e01_02n:160_5	Tasmā tena “idaṃ rūpaṃ somanassindriyasamuṭṭhānaṃ, idaṃ domanassindriyasamuṭṭhānaṃ,	160	
PA_anya-e01_02n:160_6	idaṃ upekkhindriyasamuṭṭhāna”nti parassa hadayalohitavaṇṇaṃ passitvā cittaṃ pariyesantena	160	
PA_anya-e01_02n:160_7	cetopariyañāṇaṃ thāmagataṃ kātabbaṃ. Evaṃ thāmagate hi tasmiṃ anukkamena sabbampi	160	
PA_anya-e01_02n:160_8	kāmāvacaracittaṃ rūpāvacarārūpāvacaracittañca pajānāti cittā cittameva saṅkamanto	160	
PA_anya-e01_02n:160_9	vināpi hadayarūpadassanena. Vuttampi cetaṃ aṭṭhakathāyaṃ “āruppe parassa cittaṃ jānitukāmo	160	
PA_anya-e01_02n:160_10	kassa hadayarūpaṃ passati, kassindriyavikāraṃ oloketīti? Na kassaci. Iddhimato visayo	1601	
PA_anya-e01_02n:160_11	esa yadidaṃ yattha katthaci cittaṃ āvajjanto soḷasappabhedaṃ cittaṃ jānāti. Akatābhinivesassa	1601	
PA_anya-e01_02n:160_12	pana vasena ayaṃ kathā”ti.	1601	
PA_anya-e01_02n:161_0	Sarāgaṃ vā cittantiādīsu pana aṭṭhavidhaṃ lobhasahagataṃ cittaṃ sarāgaṃ cittanti	161	
PA_anya-e01_02n:161_1	veditabbaṃ. Avasesaṃ catubhūmakaṃ kusalābyākataṃ cittaṃ vītarāgaṃ. Dve domanassacittāni	161	
PA_anya-e01_02n:161_2	dve vicikicchuddhaccacittānīti imāni pana cattāri cittāni imasmiṃ duke saṅgahaṃ na	161	
PA_anya-e01_02n:161_3	gacchanti. Keci pana therā tānipi saṅgaṇhanti. Duvidhaṃ pana domanassacittaṃ sadosaṃ	161	
PA_anya-e01_02n:161_4	cittaṃ nāma. Sabbampi catubhūmakaṃ kusalābyākataṃ vītadosaṃ. Sesāni dasākusalacittāni	161	
PA_anya-e01_02n:161_5	imasmiṃ duke saṅgahaṃ na gacchanti. Keci pana therā tānipi saṅgaṇhanti.	161	
PA_anya-e01_02n:162_0	Samohaṃ vītamohanti ettha pana pāṭipuggalikanayena vicikicchuddhaccasahagatadvayameva	162	
PA_anya-e01_02n:162_1	samohaṃ, mohassa pana sabbākusalesu sambhavato dvādasavidhampi akusalacittaṃ samohaṃ	162	
PA_anya-e01_02n:162_2	cittanti veditabbaṃ. Avasesaṃ vītamohaṃ. Thinamiddhānugataṃ pana saṃkhittaṃ. Uddhaccānugataṃ	162	
PA_anya-e01_02n:162_3	vikkhittaṃ. Rūpāvacarārūpāvacaraṃ mahaggataṃ. Avasesaṃ amahaggataṃ. Sabbampi tebhūmakaṃ	162	
PA_anya-e01_02n:162_4	sauttaraṃ. Lokuttaraṃ anuttaraṃ. Upacārappattaṃ appanāppattañca samāhitaṃ. Ubhayamappattaṃ	162	
PA_anya-e01_02n:162_5	asamāhitaṃ. Tadaṅgavikkhambhanasamucchedapaṭipassaddhinissaraṇavimuttippattaṃ vimuttaṃ.	162	
PA_anya-e01_02n:162_6	Pañcavidhampi etaṃ vimuttimappattaṃ avimuttanti veditabbaṃ. Iti cetopariyañāṇalābhī	162	
PA_anya-e01_02n:162_7	bhikkhu sabbappakārampi idaṃ sarāgaṃ vā cittaṃ…pe… avimuttaṃ vā cittaṃ avimuttaṃ	162	
PA_anya-e01_02n:162_8	cittanti pajānātīti.	162	
PA_anya-e01_02n:163	Cetopariyañāṇakathā niṭṭhitā.	16	
PA_anya-e01_02n:164	Pubbenivāsānussatiñāṇakathā	16	
PA_anya-e01_02n:165_0	402. Pubbenivāsānussatiñāṇakathāyaṃ pubbenivāsānussatiñāṇāyāti pubbenivāsānussatimhi	165	
PA_anya-e01_02n:165_1	yaṃ ñāṇaṃ, tadatthāya. Pubbenivāsoti pubbe atītajātīsu nivutthakkhandhā. Nivutthāti	165	
PA_anya-e01_02n:165_2	ajjhāvutthā anubhūtā attano santāne uppajjitvā niruddhā. Nivutthadhammā vā. Nivutthāti	165	
PA_anya-e01_02n:165_3	gocaranivāsena nivutthā attano viññāṇena viññātā paricchinnā, paraviññāṇaviññātāpi	165	
PA_anya-e01_02n:165_4	vā chinnavaṭumakānussaraṇādīsu, te buddhānaṃyeva labbhanti. Pubbenivāsānussatīti	165	
PA_anya-e01_02n:165_5	yāya satiyā pubbenivāsaṃ anussarati, sā pubbenivāsānussati. Ñāṇanti tāya satiyā sampayuttañāṇaṃ.	165	
PA_anya-e01_02n:165_6	Evamimassa pubbenivāsānussatiñāṇassa atthāya pubbenivāsānussatiñāṇāya etassa ñāṇassa	165	
PA_anya-e01_02n:165_7	adhigamāya pattiyāti vuttaṃ hoti.	165	
PA_anya-e01_02n:166_0	Anekavihitanti anekavidhaṃ, anekehi vā pakārehi pavattitaṃ, saṃvaṇṇitanti attho.	166	
PA_anya-e01_02n:166_1	Pubbenivāsanti samanantarātītabhavaṃ ādiṃ katvā tattha tattha nivutthasantānaṃ. Anussaratīti	166	
PA_anya-e01_02n:166_2	khandhapaṭipāṭivasena cutipaṭisandhivasena vā anugantvā anugantvā sarati. Imañhi	166	
PA_anya-e01_02n:166_3	pubbenivāsaṃ cha janā anussaranti – titthiyā, pakatisāvakā, mahāsāvakā, aggasāvakā,	166	
PA_anya-e01_02n:166_4	paccekabuddhā, buddhāti.	166	
PA_anya-e01_02n:167_0	Tattha titthiyā cattālīsaṃyeva kappe anussaranti, na tato paraṃ. Kasmā, dubbalapaññattā.	167	
PA_anya-e01_02n:167_1	Tesañhi nāmarūpaparicchedavirahitattā dubbalā paññā hoti. Pakatisāvakā kappasatampi	167	
PA_anya-e01_02n:167_2	kappasahassampi anussarantiyeva, balavapaññattā. Asītimahāsāvakā satasahassakappe	167	
PA_anya-e01_02n:167_3	anussaranti. Dve aggasāvakā ekaṃ asaṅkhyeyyaṃ satasahassañca. Paccekabuddhā dve asaṅkhyeyyāni	167	
PA_anya-e01_02n:167_4	satasahassañca. Ettako hi etesaṃ abhinīhāro. Buddhānaṃ pana paricchedo nāma natthi.	167	
PA_anya-e01_02n:168_0	Titthiyā ca khandhapaṭipāṭimeva saranti, paṭipāṭiṃ muñcitvā cutipaṭisandhivasena	168	
PA_anya-e01_02n:168_1	sarituṃ na sakkonti. Tesañhi andhānaṃ viya icchitapadesokkamanaṃ natthi. Yathā pana	168	
PA_anya-e01_02n:168_2	andhā yaṭṭhiṃ amuñcitvāva gacchanti, evaṃ te khandhānaṃ paṭipāṭiṃ amuñcitvāva saranti.	168	
PA_anya-e01_02n:168_3	Pakatisāvakā khandhapaṭipāṭiyāpi anussaranti cutipaṭisandhivasenapi saṅkamanti. Tathā	168	
PA_anya-e01_02n:168_4	asītimahāsāvakā. Dvinnaṃ pana aggasāvakānaṃ khandhapaṭipāṭikiccaṃ natthi. Ekassa	168	
PA_anya-e01_02n:168_5	attabhāvassa cutiṃ disvā paṭisandhiṃ passanti, puna aparassa cutiṃ disvā paṭisandhinti	168	
PA_anya-e01_02n:168_6	evaṃ cutipaṭisandhivaseneva saṅkamantā gacchanti. Tathā paccekabuddhā.	168	
PA_anya-e01_02n:169_0	Buddhānaṃ pana neva khandhapaṭipāṭikiccaṃ, na cutipaṭisandhivasena saṅkamanakiccaṃ	169	
PA_anya-e01_02n:169_1	atthi. Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti, taṃ	169	
PA_anya-e01_02n:169_2	taṃ pākaṭameva hoti. Tasmā anekāpi kappakoṭiyo peyyālapāḷiṃ viya saṃkhipitvā yaṃ	169	
PA_anya-e01_02n:169_3	yaṃ icchanti, tatra tatreva okkamantā sīhokkantavasena gacchanti. Evaṃ gacchantānañca	169	
PA_anya-e01_02n:169_4	nesaṃ ñāṇaṃ yathā nāma katavālavedhaparicayassa sarabhaṅgasadisassa dhanuggahassa	169	
PA_anya-e01_02n:169_5	khitto saro antarā rukkhalatādīsu asajjamāno lakkheyeva patati, na sajjati, na virajjhati,	169	
PA_anya-e01_02n:169_6	evaṃ antarantarāsu jātīsu na sajjati, na virajjhati, asajjamānaṃ avirajjhamānaṃ icchiticchitaṭṭhānaṃyeva gaṇhāti.	169	
PA_anya-e01_02n:170_0	Imesu ca pana pubbenivāsaṃ anussaraṇasattesu titthiyānaṃ pubbenivāsadassanaṃ khajjupanakapabhāsadisaṃ	170	
PA_anya-e01_02n:170_1	hutvā upaṭṭhāti. Pakatisāvakānaṃ dīpappabhāsadisaṃ. Mahāsāvakānaṃ ukkāpabhāsadisaṃ.	170	
PA_anya-e01_02n:170_2	Aggasāvakānaṃ osadhitārakappabhāsadisaṃ. Paccekabuddhānaṃ candappabhāsadisaṃ. Buddhānaṃ	170	
PA_anya-e01_02n:170_3	rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti.	170	
PA_anya-e01_02n:171_0	Titthiyānañca pubbenivāsānussaraṇaṃ andhānaṃ yaṭṭhikoṭigamanaṃ viya hoti. Pakatisāvakānaṃ	171	
PA_anya-e01_02n:171_1	daṇḍakasetugamanaṃ viya. Mahāsāvakānaṃ jaṅghasetugamanaṃ viya. Aggasāvakānaṃ sakaṭasetugamanaṃ	171	
PA_anya-e01_02n:171_2	viya. Paccekabuddhānaṃ mahājaṅghamaggagamanaṃ viya. Buddhānaṃ mahāsakaṭamaggagamanaṃ viya.	171	
PA_anya-e01_02n:172	Imasmiṃ pana adhikāre sāvakānaṃ pubbenivāsānussaraṇaṃ adhippetaṃ. Tena vuttaṃ “anussaratīti khandhapaṭipāṭivasena cutipaṭisandhivasena vā anugantvā anugantvā saratī”ti.	17	
PA_anya-e01_02n:173_0	403. Tasmā evamanussaritukāmena ādikammikena bhikkhunā pacchābhattaṃ piṇḍapātapaṭikkantena	173	
PA_anya-e01_02n:173_1	rahogatena paṭisallinena paṭipāṭiyā cattāri jhānāni samāpajjitvā abhiññāpādakacatutthajjhānato	173	
PA_anya-e01_02n:173_2	vuṭṭhāya sabbapacchimā nisajjā āvajjitabbā. Tato āsanapaññāpanaṃ, senāsanappavesanaṃ,	173	
PA_anya-e01_02n:173_3	pattacīvarapaṭisāmanaṃ, bhojanakālo, gāmato āgamanakālo, gāme piṇḍāya caritakālo,	173	
PA_anya-e01_02n:173_4	gāmaṃ piṇḍāya paviṭṭhakālo, vihārato nikkhamanakālo, cetiyaṅgaṇabodhiyaṅgaṇavandanakālo,	173	
PA_anya-e01_02n:173_5	pattadhovanakālo, pattapaṭiggahaṇakālo, pattapaṭiggahaṇato yāva mukhadhovanā katakiccaṃ,	173	
PA_anya-e01_02n:173_6	paccūsakāle katakiccaṃ, majjhimayāme katakiccaṃ, paṭhamayāme katakiccanti evaṃ paṭilomakkamena	173	
PA_anya-e01_02n:173_7	sakalaṃ rattindivaṃ katakiccaṃ āvajjitabbaṃ. Ettakaṃ pana pakaticittassapi pākaṭaṃ	173	
PA_anya-e01_02n:173_8	hoti. Parikammasamādhicittassa pana atipākaṭameva.	173	
PA_anya-e01_02n:174_0	Sace panettha kiñci na pākaṭaṃ hoti, puna pādakajjhānaṃ samāpajjitvā vuṭṭhāya āvajjitabbaṃ.	174	
PA_anya-e01_02n:174_1	Ettakena dīpe jalite viya pākaṭaṃ hoti. Evaṃ paṭilomakkameneva dutiyadivasepi tatiyacatutthapañcamadivasepi	174	
PA_anya-e01_02n:174_2	dasāhepi aḍḍhamāsepi māsepi yāva saṃvaccharāpi katakiccaṃ āvajjitabbaṃ. Eteneva upāyena	174	
PA_anya-e01_02n:174_3	dasavassāni vīsativassānīti yāva imasmiṃ bhave attano paṭisandhi, tāva āvajjantena	174	
PA_anya-e01_02n:174_4	purimabhave cutikkhaṇe pavattitanāmarūpaṃ āvajjitabbaṃ. Pahoti hi paṇḍito bhikkhu	174	
PA_anya-e01_02n:174_5	paṭhamavāreneva paṭisandhiṃ ugghāṭetvā cutikkhaṇe nāmarūpamārammaṇaṃ kātuṃ.	174	
PA_anya-e01_02n:175_0	Yasmā pana purimabhave nāmarūpaṃ asesaṃ niruddhaṃ aññaṃ uppannaṃ, tasmā taṃ ṭhānaṃ	175	
PA_anya-e01_02n:175_1	āhundarikaṃ andhatamamiva hoti duddasaṃ duppaññena. Tenāpi “na sakkomahaṃ paṭisandhiṃ	175	
PA_anya-e01_02n:175_2	ugghāṭetvā cutikkhaṇe pavattitanāmarūpamārammaṇaṃ kātu”nti dhuranikkhepo na kātabbo.	175	
PA_anya-e01_02n:175_3	Tadeva pana pādakajjhānaṃ punappunaṃ samāpajjitabbaṃ. Tato ca vuṭṭhāya vuṭṭhāya taṃ	175	
PA_anya-e01_02n:175_4	ṭhānaṃ āvajjitabbaṃ.	175	
PA_anya-e01_02n:176_0	Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto	176	
PA_anya-e01_02n:176_1	sākhāpalāsacchedanamatteneva pharasudhārāya vipannāya mahārukkhaṃ chindituṃ asakkontopi	176	
PA_anya-e01_02n:176_2	dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna āgantvā	176	
PA_anya-e01_02n:176_3	chindeyya, puna vipannāya ca punapi tatheva kāretvā chindeyya. So evaṃ chindanto	176	
PA_anya-e01_02n:176_4	chinnassa chinnassa puna chetabbābhāvato acchinnassa ca chedanato nacirasseva mahārukkhaṃ	176	
PA_anya-e01_02n:176_5	pāteyya, evamevaṃ pādakajjhānā vuṭṭhāya pubbe āvajjitaṃ anāvajjitvā paṭisandhimeva	176	
PA_anya-e01_02n:176_6	āvajjanto nacirasseva paṭisandhiṃ ugghāṭetvā cutikkhaṇe pavattitanāmarūpaṃ ārammaṇaṃ	176	
PA_anya-e01_02n:176_7	kareyyāti. Kaṭṭhaphālakakesohārakādīhipi ayamattho dīpetabbo.	176	
PA_anya-e01_02n:177_0	Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ	177	
PA_anya-e01_02n:177_1	pubbenivāsañāṇaṃ nāma na hoti. Taṃ pana parikammasamādhiñāṇaṃ nāma hoti. Atītaṃsañāṇantipi	177	
PA_anya-e01_02n:177_2	eke vadanti. Taṃ rūpāvacaraṃ sandhāya na yujjati. Yadā panassa bhikkhuno paṭisandhiṃ	177	
PA_anya-e01_02n:177_3	atikkamma cutikkhaṇe pavattitanāmarūpaṃ ārammaṇaṃ katvā manodvārāvajjanaṃ uppajjati,	177	
PA_anya-e01_02n:177_4	tasmiñca niruddhe tadevārammaṇaṃ katvā cattāri pañca vā javanāni javanti. Sesaṃ pubbe	177	
PA_anya-e01_02n:177_5	vuttanayeneva purimāni parikammādināmakāni kāmāvacarāni honti. Pacchimaṃ rūpāvacaraṃ	177	
PA_anya-e01_02n:177_6	catutthajjhānikaṃ appanācittaṃ. Tadāssa yaṃ tena cittena saha ñāṇaṃ uppajjati, idaṃ	177	
PA_anya-e01_02n:177_7	pubbenivāsānussatiñāṇaṃ nāma. Tena ñāṇena sampayuttāya satiyā anekavihitaṃ pubbenivāsaṃ	177	
PA_anya-e01_02n:177_8	anussarati. Seyyathidaṃ, ekampi jātiṃ dvepi jātiyo…pe… iti sākāraṃ sauddesaṃ anekavihitaṃ	177	
PA_anya-e01_02n:177_9	pubbenivāsaṃ anussaratīti.	177	
PA_anya-e01_02n:178_0	404. Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ	178	
PA_anya-e01_02n:178_1	khandhasantānaṃ. Esa nayo dvepi jātiyotiādīsupi. Anekepi saṃvaṭṭakappetiādīsu pana	178	
PA_anya-e01_02n:178_2	parihāyamāno kappo saṃvaṭṭakappo, vaḍḍhamāno vivaṭṭakappoti veditabbo. Tattha saṃvaṭṭena	178	
PA_anya-e01_02n:178_3	saṃvaṭṭaṭṭhāyī gahito hoti, taṃmūlakattā. Vivaṭṭena ca vivaṭṭaṭṭhāyī, evañhi sati	178	
PA_anya-e01_02n:178_4	yāni tāni “cattārimāni, bhikkhave, kappassa asaṅkhyeyyāni. Katamāni cattāri? Saṃvaṭṭo,	178	
PA_anya-e01_02n:178_5	saṃvaṭṭaṭṭhāyī, vivaṭṭo, vivaṭṭaṭṭhāyīti vuttāni, tāni pariggahitāni honti.	178	
PA_anya-e01_02n:179	Tattha tayo saṃvaṭṭā – āposaṃvaṭṭo, tejosaṃvaṭṭo, vāyosaṃvaṭṭoti. Tisso saṃvaṭṭasīmā – ābhassarā, subhakiṇhā, vehapphalāti.	17	
PA_anya-e01_02n:180_0	Yadā kappo tejena saṃvaṭṭati, ābhassarato heṭṭhā agginā ḍayhati. Yadā āpena saṃvaṭṭati,	180	
PA_anya-e01_02n:180_1	subhakiṇhato heṭṭhā udakena vilīyati. Yadā vāyunā saṃvaṭṭati, vehapphalato heṭṭhā	180	
PA_anya-e01_02n:180_2	vātena viddhaṃsati. Vitthārato pana sadāpi ekaṃ buddhakhettaṃ vinassati.	180	
PA_anya-e01_02n:181_0	Buddhakhettaṃ nāma tividhaṃ hoti – jātikhettaṃ, āṇākhettaṃ, visayakhettañca. Tattha	181	
PA_anya-e01_02n:181_1	jātikhettaṃ dasasahassacakkavāḷapariyantaṃ hoti. Yaṃ tathāgatassa paṭisandhigahaṇādīsu	181	
PA_anya-e01_02n:181_2	kampati. Āṇākhettaṃ koṭisatasahassacakkavāḷapariyantaṃ, yattha ratanasuttaṃ khandhaparittaṃ	181	
PA_anya-e01_02n:181_3	dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.	181	
PA_anya-e01_02n:181_4	Visayakhettaṃ anantamaparimāṇaṃ. Yaṃ “yāvatā vā pana ākaṅkheyyā”ti vuttaṃ, yattha	181	
PA_anya-e01_02n:181_5	yaṃ yaṃ tathāgato ākaṅkhati, taṃ taṃ jānāti. Evametesu tīsu buddhakhettesu ekaṃ āṇākhettaṃ	181	
PA_anya-e01_02n:181_6	vinassati. Tasmiṃ pana vinassante jātikhettampi vinaṭṭhameva hoti. Vinassantañca	181	
PA_anya-e01_02n:181_7	ekatova vinassati, saṇṭhahantampi ekato saṇṭhahati. Tassevaṃ vināso ca saṇṭhahanañca veditabbaṃ.	181	
PA_anya-e01_02n:182_0	405. Yasmiṃ hi samaye kappo agginā nassati, āditova kappavināsakamahāmegho vuṭṭhahitvā	182	
PA_anya-e01_02n:182_1	koṭisatasahassacakkavāḷe ekaṃ mahāvassaṃ vassati. Manussā tuṭṭhahaṭṭhā sabbabījāni	182	
PA_anya-e01_02n:182_2	nīharitvā vapanti. Sassesu pana gokhāyitakamattesu jātesu gadrabharavaṃ ravanto ekabindumpi	182	
PA_anya-e01_02n:182_3	na vassati, tadā pacchinnaṃ pacchinnameva vassaṃ hoti. Idaṃ sandhāya hi bhagavatā	182	
PA_anya-e01_02n:182_4	“hoti kho so, bhikkhave, samayo yaṃ bahūni vassāni bahūni vassasatāni bahūni vassasahassāni	182	
PA_anya-e01_02n:182_5	bahūni vassasatasahassāni devo na vassatī”ti vuttaṃ. Vassūpajīvino sattā kālaṅkatvā	182	
PA_anya-e01_02n:182_6	brahmaloke nibbattanti, pupphaphalūpajīviniyo ca devatā. Evaṃ dīghe addhāne vītivatte	182	
PA_anya-e01_02n:182_7	tattha tattha udakaṃ parikkhayaṃ gacchati, athānupubbena macchakacchapāpi kālaṅkatvā	182	
PA_anya-e01_02n:182_8	brahmaloke nibbattanti, nerayikasattāpi. Tattha nerayikā sattamasūriyapātubhāve vinassantīti eke.	182	
PA_anya-e01_02n:183_0	Jhānaṃ vinā natthi brahmaloke nibbatti, etesañca keci dubbhikkhapīḷitā keci abhabbā	183	
PA_anya-e01_02n:183_1	jhānādhigamāya, te kathaṃ tattha nibbattantīti. Devaloke paṭiladdhajjhānavasena.	183	
PA_anya-e01_02n:183_2	Tadā hi “vassasatasahassassaccayena kappuṭṭhānaṃ bhavissatī”ti lokabyūhā nāma kāmāvacaradevā	183	
PA_anya-e01_02n:183_3	muttasirā vikiṇṇakesā rudamukhā assūni hatthehi puñchamānā rattavatthanivatthā ativiya	183	
PA_anya-e01_02n:183_4	virūpavesadhārino hutvā manussapathe vicarantā evaṃ ārocenti “mārisā ito vassasatasahassassaccayena	183	
PA_anya-e01_02n:183_5	kappavuṭṭhānaṃ bhavissati, ayaṃ loko vinassissati, mahāsamuddopi ussussissati, ayañca	183	
PA_anya-e01_02n:183_6	mahāpathavī sineru ca pabbatarājā uddayhissanti vinassissanti. Yāva brahmalokā lokavināso	183	
PA_anya-e01_02n:183_7	bhavissati. Mettaṃ mārisā bhāvetha, karuṇaṃ, muditaṃ, upekkhaṃ mārisā bhāvetha, mātaraṃ	183	
PA_anya-e01_02n:183_8	upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.	183	
PA_anya-e01_02n:184_0	Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ	184	
PA_anya-e01_02n:184_1	muducittā hutvā mettādīni puññāni karitvā devaloke nibbattanti. Tattha dibbasudhābhojanaṃ	184	
PA_anya-e01_02n:184_2	bhuñjitvā vāyokasiṇe parikammaṃ katvā jhānaṃ paṭilabhanti. Tadaññe pana aparāpariyavedanīyena	184	
PA_anya-e01_02n:184_3	kammena devaloke nibbattanti. Aparāpariyavedanīyakammarahito hi saṃsāre saṃsaramāno	184	
PA_anya-e01_02n:184_4	satto nāma natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena	184	
PA_anya-e01_02n:184_5	sabbepi brahmaloke nibbattantīti.	184	
PA_anya-e01_02n:185_0	Vassūpacchedato pana uddhaṃ dīghassa addhuno accayena dutiyo sūriyo pātubhavati.	185	
PA_anya-e01_02n:185_1	Vuttampi cetaṃ bhagavatā “hoti kho so, bhikkhave, samayo”ti sattasūriyaṃ vitthāretabbaṃ.	185	
PA_anya-e01_02n:185_2	Pātubhūte ca pana tasmiṃ neva rattiparicchedo, na divāparicchedo paññāyati. Eko sūriyo	185	
PA_anya-e01_02n:185_3	uṭṭheti, eko atthaṃ gacchati. Avicchinnasūriyasantāpova loko hoti. Yathā ca pakatisūriye	185	
PA_anya-e01_02n:185_4	sūriyadevaputto hoti, evaṃ kappavināsakasūriye natthi. Tattha pakatisūriye vattamāne	185	
PA_anya-e01_02n:185_5	ākāse valāhakāpi dhūmasikhāpi caranti. Kappavināsakasūriye vattamāne vigatadhūmavalāhakaṃ	185	
PA_anya-e01_02n:185_6	ādāsamaṇḍalaṃ viya nimmalaṃ nabhaṃ hoti. Ṭhapetvā pañca mahānadiyo sesakunnadīādīsu udakaṃ sussati.	185	
PA_anya-e01_02n:186	Tatopi dīghassa addhuno accayena tatiyo sūriyo pātubhavati. Yassa pātubhāvā mahānadiyopi sussanti.	18	
PA_anya-e01_02n:187_0	Tatopi dīghassa addhuno accayena catuttho sūriyo pātubhavati. Yassa pātubhāvā himavati	187	
PA_anya-e01_02n:187_1	mahānadīnaṃ pabhavā “sīhapapāto haṃsapātano kaṇṇamuṇḍako rathakāradaho anotattadaho	187	
PA_anya-e01_02n:187_2	chaddantadaho kuṇāladaho”ti ime satta mahāsarā sussanti.	187	
PA_anya-e01_02n:188	Tatopi dīghassa addhuno accayena pañcamo sūriyo pātubhavati. Yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.	18	
PA_anya-e01_02n:189_0	Tatopi dīghassa addhuno accayena chaṭṭho sūriyo pātubhavati. Yassa pātubhāvā sakalacakkavāḷaṃ	189	
PA_anya-e01_02n:189_1	ekadhūmaṃ hoti. Pariyādiṇṇasinehaṃ dhūmena. Yathā cidaṃ, evaṃ koṭisatasahassacakkavāḷānipi.	189	
PA_anya-e01_02n:190_0	Tatopi dīghassa addhuno accayena sattamo sūriyo pātubhavati. Yassa pātubhāvā sakalacakkavāḷaṃ	190	
PA_anya-e01_02n:190_1	ekajālaṃ hoti saddhiṃ koṭisatasahassacakkavāḷehi. Yojanasatikādibhedāni sinerukūṭānipi	190	
PA_anya-e01_02n:190_2	palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.	190	
PA_anya-e01_02n:190_3	Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Eteneva	190	
PA_anya-e01_02n:190_4	upāyena yāva paṭhamajjhānabhūmiṃ gaṇhāti. Tattha tayopi brahmaloke jhāpetvā ābhassare	190	
PA_anya-e01_02n:190_5	āhacca tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā	190	
PA_anya-e01_02n:190_6	pana sappitelajhāpanaggisikhā viya chārikampi anavasesetvā nibbāyati. Heṭṭhāākāsena	190	
PA_anya-e01_02n:190_7	saha upariākāso eko hoti mahandhakāro.	190	
PA_anya-e01_02n:191_0	406. Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ	191	
PA_anya-e01_02n:191_1	vassati. Anupubbena kumudanāḷayaṭṭhimusalatālakkhandhādippamāṇāhi dhārāhi vassanto	191	
PA_anya-e01_02n:191_2	koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati. Taṃ udakaṃ	191	
PA_anya-e01_02n:191_3	heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminipatte udakabindusadisaṃ.	191	
PA_anya-e01_02n:191_4	Kathaṃ tāva mahantaṃ udakarāsiṃ ghanaṃ karotīti ce? Vivarasampadānato. Tañhissa tamhi	191	
PA_anya-e01_02n:191_5	tamhi vivaraṃ deti. Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ	191	
PA_anya-e01_02n:191_6	anupubbena heṭṭhā otarati. Otiṇṇe otiṇṇe udake brahmalokaṭṭhāne brahmalokā, upari	191	
PA_anya-e01_02n:191_7	catukāmāvacaradevalokaṭṭhāne ca devalokā pātubhavanti.	191	
PA_anya-e01_02n:192_0	Purimapathaviṭṭhānaṃ otiṇṇe pana balavavātā uppajjanti. Te taṃ pihitadvāre dhamakaraṇe	192	
PA_anya-e01_02n:192_1	ṭhitaudakamiva nirassāsaṃ katvā rundhanti. Madhurodakaṃ parikkhayaṃ gacchamānaṃ upari	192	
PA_anya-e01_02n:192_2	rasapathaviṃ samuṭṭhāpeti. Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.	192	
PA_anya-e01_02n:193_0	Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā	193	
PA_anya-e01_02n:193_1	vā tato cavitvā idhūpapajjanti. Te honti sayaṃpabhā antalikkhacarā. Te aggaññasutte	193	
PA_anya-e01_02n:193_2	vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.	193	
PA_anya-e01_02n:193_3	Atha nesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti.	193	
PA_anya-e01_02n:194_0	Tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ sūriyamaṇḍalaṃ	194	
PA_anya-e01_02n:194_1	pātubhavati, te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ	194	
PA_anya-e01_02n:194_2	bhayaṃ nāsetvā sūrabhāvaṃ janayanto uṭṭhito, tasmā “sūriyo hotū”ti sūriyotvevassa nāmaṃ karonti.	194	
PA_anya-e01_02n:195_0	Atha sūriye divasaṃ ālokaṃ katvā atthaṅgate yampi ālokaṃ labhimhā, sopi no naṭṭhoti	195	
PA_anya-e01_02n:195_1	puna bhītā honti. Tesaṃ evaṃ hoti “sādhu vatassa sace aññaṃ ālokaṃ labheyyāmā”ti.	195	
PA_anya-e01_02n:195_2	Tesaṃ cittaṃ ñatvā viya ekūnapaṇṇāsayojanaṃ candamaṇḍalaṃ pātubhavati. Te taṃ disvā	195	
PA_anya-e01_02n:195_3	bhiyyoso mattāya haṭṭhatuṭṭhā hutvā “amhākaṃ chandaṃ ñatvā viya uṭṭhito, tasmā cando	195	
PA_anya-e01_02n:195_4	hotū”ti candotvevassa nāmaṃ karonti. Evaṃ candimasūriyesu pātubhūtesu nakkhattāni	195	
PA_anya-e01_02n:195_5	tārakarūpāni pātubhavanti.	195	
PA_anya-e01_02n:196_0	Tato pabhuti rattindivā paññāyanti, anukkamena ca māsaddhamāsautusaṃvaccharā. Candimasūriyānaṃ	196	
PA_anya-e01_02n:196_1	pana pātubhūtadivaseyeva sinerucakkavāḷahimavantapabbatā pātubhavanti. Te ca kho	196	
PA_anya-e01_02n:196_2	apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā nāma kaṅgubhatte	196	
PA_anya-e01_02n:196_3	paccamāne ekappahāreneva pupphuḷakāni uṭṭhahanti. Eke padesā thūpathūpā honti, eke	196	
PA_anya-e01_02n:196_4	ninnaninnā, eke samasamā. Evamevaṃ thūpathūpaṭṭhāne pabbatā honti, ninnaninnaṭṭhāne	196	
PA_anya-e01_02n:196_5	samuddā, samasamaṭṭhāne dīpāti.	196	
PA_anya-e01_02n:197_0	Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto, ekacce	197	
PA_anya-e01_02n:197_1	dubbaṇṇā honti. Tattha vaṇṇavanto dubbaṇṇe atimaññanti. Tesaṃ atimānapaccayā sāpi	197	
PA_anya-e01_02n:197_2	rasapathavī antaradhāyati. Bhūmipappaṭako pātubhavati. Atha nesaṃ teneva nayena sopi	197	
PA_anya-e01_02n:197_3	antaradhāyati. Padālatā pātubhavati. Teneva nayena sāpi antaradhāyati. Akaṭṭhapāko	197	
PA_anya-e01_02n:197_4	sāli pātubhavati akaṇo athuso suddho sugandho taṇḍulapphalo.	197	
PA_anya-e01_02n:198_0	Tato nesaṃ bhājanāni uppajjanti. Te sāliṃ bhājane ṭhapetvā pāsāṇapiṭṭhiyā ṭhapenti,	198	
PA_anya-e01_02n:198_1	sayameva jālasikhā uṭṭhahitvā taṃ pacati. So hoti odano sumanajātipupphasadiso, na	198	
PA_anya-e01_02n:198_2	tassa sūpena vā byañjanena vā karaṇīyaṃ atthi. Yaṃ yaṃ rasaṃ bhuñjitukāmā honti,	198	
PA_anya-e01_02n:198_3	taṃ taṃ rasova hoti. Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ	198	
PA_anya-e01_02n:198_4	sañjāyati. Atha nesaṃ tassa nikkhamanatthāya vaṇamukhāni pabhijjanti, purisassa purisabhāvo,	198	
PA_anya-e01_02n:198_5	itthiyāpi itthibhāvo pātubhavati.	198	
PA_anya-e01_02n:199_0	Tatra sudaṃ itthī purisaṃ, puriso ca itthiṃ ativelaṃ upanijjhāyati. Tesaṃ ativelaṃ	199	
PA_anya-e01_02n:199_1	upanijjhāyanapaccayā kāmapariḷāho uppajjati. Tato methunadhammaṃ paṭisevanti. Te	199	
PA_anya-e01_02n:199_2	asaddhammapaṭisevanapaccayā viññūhi garahiyamānā viheṭhiyamānā tassa asaddhammassa	199	
PA_anya-e01_02n:199_3	paṭicchādanahetu agārāni karonti. Te agāraṃ ajjhāvasamānā anukkamena aññatarassa	199	
PA_anya-e01_02n:199_4	alasajātikassa sattassa diṭṭhānugatiṃ āpajjantā sannidhiṃ karonti. Tato pabhuti kaṇopi	199	
PA_anya-e01_02n:199_5	thusopi taṇḍulaṃ pariyonandhati, lāyitaṭṭhānampi na paṭivirūhati.	199	
PA_anya-e01_02n:200_0	Te sannipatitvā anutthunanti “pāpakā vata bho dhammā sattesu pātubhūtā, mayaṃ hi	200	
PA_anya-e01_02n:200_1	pubbe manomayā ahumhā”ti aggaññasutte vuttanayena vitthāretabbaṃ. Tato mariyādaṃ	200	
PA_anya-e01_02n:200_2	ṭhapenti. Atha aññataro satto aññassa bhāgaṃ adinnaṃ ādiyati. Taṃ dvikkhattuṃ paribhāsetvā	200	
PA_anya-e01_02n:200_3	tatiyavāre pāṇileṭṭudaṇḍehi paharanti. Te evaṃ adinnādānagarahamusāvādadaṇḍādānesu	200	
PA_anya-e01_02n:200_4	uppannesu sannipatitvā cintayanti “yaṃnūna mayaṃ ekaṃ sattaṃ sammanneyyāma, yo no	200	
PA_anya-e01_02n:200_5	sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya, mayaṃ	200	
PA_anya-e01_02n:200_6	panassa sālīnaṃ bhāgaṃ anuppadassāmā”ti.	200	
PA_anya-e01_02n:201_0	Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto	201	
PA_anya-e01_02n:201_1	tena samayena tesu sattesu abhirūpataro ca dassanīyataro ca mahesakkhataro ca buddhisampanno	201	
PA_anya-e01_02n:201_2	paṭibalo niggahapaggahaṃ kātuṃ. Te taṃ upasaṅkamitvā yācitvā sammanniṃsu. So tena	201	
PA_anya-e01_02n:201_3	mahājanena sammatoti mahāsammato, khettānaṃ adhipatīti khattiyo, dhammena samena	201	
PA_anya-e01_02n:201_4	pare rañjetīti rājāti tīhi nāmehi paññāyittha. Yañhi loke acchariyaṭṭhānaṃ, bodhisattova	201	
PA_anya-e01_02n:201_5	tattha ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena	201	
PA_anya-e01_02n:201_6	brāhmaṇādayopi vaṇṇā saṇṭhahiṃsu.	201	
PA_anya-e01_02n:202	Tattha kappavināsakamahāmeghato yāva jālupacchedo, idamekaṃ asaṅkhyeyyaṃ saṃvaṭṭoti vuccati.	20	
PA_anya-e01_02n:203	Kappavināsakajālupacchedato yāva koṭisatasahassacakkavāḷaparipūrako sampattimahāmegho, idaṃ dutiyaṃ asaṅkhyeyyaṃ saṃvaṭṭaṭṭhāyīti vuccati.	20	
PA_anya-e01_02n:204	Sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ vivaṭṭoti vuccati.	20	
PA_anya-e01_02n:205_0	Candimasūriyapātubhāvato yāva puna kappavināsakamahāmegho, idaṃ catutthaṃ asaṅkhyeyyaṃ	205	
PA_anya-e01_02n:205_1	vivaṭṭaṭṭhāyīti vuccati. Imāni cattāri asaṅkhyeyyāni eko mahākappo hoti. Evaṃ tāva	205	
PA_anya-e01_02n:205_2	agginā vināso ca saṇṭhahanañca veditabbaṃ.	205	
PA_anya-e01_02n:206_0	407. Yasmiṃ pana samaye kappo udakena nassati, āditova kappavināsakamahāmegho uṭṭhahitvāti	206	
PA_anya-e01_02n:206_1	pubbe vuttanayeneva vitthāretabbaṃ. Ayaṃ pana viseso, yathā tattha dutiyasūriyo,	206	
PA_anya-e01_02n:206_2	evamidha kappavināsako khārudakamahāmegho vuṭṭhāti. So ādito sukhumaṃ sukhumaṃ vassanto	206	
PA_anya-e01_02n:206_3	anukkamena mahādhārāhi koṭisatasahassacakkavāḷānaṃ pūrento vassati. Khārudakena phuṭṭhaphuṭṭhā	206	
PA_anya-e01_02n:206_4	pathavīpabbatādayo vilīyanti, udakaṃ samantato vātehi dhāriyati. Pathavito yāva dutiyajjhānabhūmiṃ	206	
PA_anya-e01_02n:206_5	udakaṃ gaṇhāti. Tattha tayopi brahmaloke vilīyāpetvā subhakiṇhe āhacca tiṭṭhati.	206	
PA_anya-e01_02n:206_6	Taṃ yāva aṇumattampi saṅkhāragataṃ atthi, tāva na vūpasammati. Udakānugataṃ pana	206	
PA_anya-e01_02n:206_7	sabbasaṅkhāragataṃ abhibhavitvā sahasā vūpasammati antaradhānaṃ gacchati. Heṭṭhāākāsena	206	
PA_anya-e01_02n:206_8	saha upariākāso eko hoti mahandhakāroti sabbaṃ vuttasadisaṃ. Kevalaṃ panidha ābhassarabrahmalokaṃ	206	
PA_anya-e01_02n:206_9	ādiṃ katvā loko pātubhavati. Subhakiṇhato ca cavitvā ābhassaraṭṭhānādīsu sattā nibbattanti.	206	
PA_anya-e01_02n:207_0	Tattha kappavināsakamahāmeghato yāva kappavināsakudakūpacchedo, idamekaṃ asaṅkhyeyyaṃ.	207	
PA_anya-e01_02n:207_1	Udakūpacchedato yāva sampattimahāmegho, idaṃ dutiyaṃ asaṅkhyeyyaṃ. Sampattimahāmeghato…pe…	207	
PA_anya-e01_02n:207_2	imāni cattāri asaṅkhyeyyāni eko mahākappo hoti. Evaṃ udakena vināso ca saṇṭhahanañca veditabbaṃ.	207	
PA_anya-e01_02n:208_0	408. Yasmiṃ samaye kappo vātena vinassati, āditova kappavināsakamahāmegho uṭṭhahitvāti	208	
PA_anya-e01_02n:208_1	pubbe vuttanayeneva vitthāretabbaṃ. Ayaṃ pana viseso, yathā tattha dutiyasūriyo,	208	
PA_anya-e01_02n:208_2	evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti. Tato	208	
PA_anya-e01_02n:208_3	saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe	208	
PA_anya-e01_02n:208_4	visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na ca puna patanti.	208	
PA_anya-e01_02n:208_5	Tattheva cuṇṇavicuṇṇā hutvā abhāvaṃ gacchanti.	208	
PA_anya-e01_02n:209_0	Athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ	209	
PA_anya-e01_02n:209_1	katvā ākāse khipati. Yojanasatappamāṇāpi pathavippadesā dviyojanatiyojanacatuyojanapañcayojanasatappamāṇāpi	209	
PA_anya-e01_02n:209_2	bhijjitvā vātavegena khittā ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi	209	
PA_anya-e01_02n:209_3	sinerupabbatampi vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā	209	
PA_anya-e01_02n:209_4	hutvā vinassanti. Eteneva upāyena bhummaṭṭhakavimānāni ca ākāsaṭṭhakavimānāni ca	209	
PA_anya-e01_02n:209_5	vināsento chakāmāvacaradevaloke vināsetvā koṭisatasahassacakkavāḷāni vināseti. Tattha	209	
PA_anya-e01_02n:209_6	cakkavāḷā cakkavāḷehi himavantā himavantehi sinerū sinerūhi aññamaññaṃ samāgantvā	209	
PA_anya-e01_02n:209_7	cuṇṇavicuṇṇā hutvā vinassanti. Pathavito yāva tatiyajjhānabhūmiṃ vāto gaṇhāti. Tattha	209	
PA_anya-e01_02n:209_8	tayopi brahmaloke vināsetvā vehapphalaṃ āhacca tiṭṭhati. Evaṃ sabbasaṅkhāragataṃ	209	
PA_anya-e01_02n:209_9	vināsetvā sayampi vinassati. Heṭṭhāākāsena saha upariākāso eko hoti mahandhakāroti	209	
PA_anya-e01_02n:209_10	sabbaṃ vuttasadisaṃ. Idha pana subhakiṇhabrahmalokaṃ ādiṃ katvā loko pātubhavati.	2091	
PA_anya-e01_02n:209_11	Vehapphalato ca cavitvā subhakiṇhaṭṭhānādīsu sattā nibbattanti.	2091	
PA_anya-e01_02n:210_0	Tattha kappavināsakamahāmeghato yāva kappavināsakavātūpacchedo, idamekaṃ asaṅkhyeyyaṃ.	210	
PA_anya-e01_02n:210_1	Vātūpacchedato yāva sampattimahāmegho, idaṃ dutiyaṃ asaṅkhyeyyaṃ…pe… imāni cattāri	210	
PA_anya-e01_02n:210_2	asaṅkhyeyyāni eko mahākappo hoti. Evaṃ vātena vināso ca saṇṭhahanañca veditabbaṃ.	210	
PA_anya-e01_02n:211_0	409. Kiṃkāraṇā evaṃ loko vinassati? Akusalamūlakāraṇā. Akusalamūlesu hi ussannesu	211	
PA_anya-e01_02n:211_1	evaṃ loko vinassati. So ca kho rāge ussannatare agginā vinassati. Dose ussannatare	211	
PA_anya-e01_02n:211_2	udakena vinassati. Keci pana dose ussannatare agginā. Rāge ussannatare udakenāti	211	
PA_anya-e01_02n:211_3	vadanti. Mohe ussannatare vātena vinassati. Evaṃ vinassantopi ca nirantarameva sattavāre	211	
PA_anya-e01_02n:211_4	agginā vinassati. Aṭṭhame vāre udakena. Puna sattavāre agginā. Aṭṭhame vāre udakenāti	211	
PA_anya-e01_02n:211_5	evaṃ aṭṭhame aṭṭhame vāre vinassanto sattakkhattuṃ udakena vinassitvā puna sattavāre	211	
PA_anya-e01_02n:211_6	agginā nassati. Ettāvatā tesaṭṭhi kappā atītā honti. Etthantare udakena nassanavāraṃ	211	
PA_anya-e01_02n:211_7	sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.	211	
PA_anya-e01_02n:212_0	410. Pubbenivāsaṃ anussarantopi ca kappānussaraṇako bhikkhu etesu kappesu anekepi	212	
PA_anya-e01_02n:212_1	saṃvaṭṭakappe anekepi vivaṭṭakappe anekepi saṃvaṭṭavivaṭṭakappe anussarati. Kathaṃ?	212	
PA_anya-e01_02n:212_2	“Amutrāsi”ntiādinā nayena.	212	
PA_anya-e01_02n:213_0	Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā	213	
PA_anya-e01_02n:213_1	viññāṇaṭṭhitiyā vā sattāvāse vā sattanikāye vā āsiṃ. Evaṃnāmoti tisso vā phusso vā.	213	
PA_anya-e01_02n:213_2	Evaṃgottoti kaccāno vā kassapo vā. Idamassa atītabhave attano nāmagottānussaraṇavasena	213	
PA_anya-e01_02n:213_3	vuttaṃ. Sace pana tasmiṃ kāle attano vaṇṇasampattiṃ vā lūkhapaṇītajīvikabhāvaṃ vā	213	
PA_anya-e01_02n:213_4	sukhadukkhabahulataṃ vā appāyukadīghāyukabhāvaṃ vā anussaritukāmo hoti, tampi anussaratiyeva.	213	
PA_anya-e01_02n:213_5	Tenāha “evaṃvaṇṇo…pe… evamāyupariyanto”ti.	213	
PA_anya-e01_02n:214_0	Tattha evaṃvaṇṇoti odāto vā sāmo vā. Evamāhāroti sālimaṃsodanāhāro vā pavattaphalabhojano	214	
PA_anya-e01_02n:214_1	vā. Evaṃ sukhadukkhapaṭisaṃvedīti anekappakārena kāyikacetasikānaṃ sāmisanirāmisādippabhedānaṃ	214	
PA_anya-e01_02n:214_2	vā sukhadukkhānaṃ paṭisaṃvedī. Evamāyupariyantoti evaṃ vassasataparimāṇāyupariyanto	214	
PA_anya-e01_02n:214_3	vā caturāsītikappasatasahassāyupariyanto vā. So tato cuto amutra udapādinti sohaṃ	214	
PA_anya-e01_02n:214_4	tato bhavato yonito gatito viññāṇaṭṭhitito sattāvāsato sattanikāyato vā cuto puna	214	
PA_anya-e01_02n:214_5	amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.	214	
PA_anya-e01_02n:214_6	Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye	214	
PA_anya-e01_02n:214_7	vā puna ahosiṃ. Evaṃnāmotiādi vuttanayameva.	214	
PA_anya-e01_02n:215_0	Apica yasmā amutrāsinti idaṃ anupubbena ārohantassa yāvadicchakaṃ anussaraṇaṃ. So	215	
PA_anya-e01_02n:215_1	tato cutoti paṭinivattantassa paccavekkhaṇaṃ, tasmā “idhūpapanno”ti imissā idhūpapattiyā	215	
PA_anya-e01_02n:215_2	anantaramevassa upapattiṭṭhānaṃ sandhāya “amutra udapādi”nti idaṃ vuttanti veditabbaṃ.	215	
PA_anya-e01_02n:215_3	Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṃ	215	
PA_anya-e01_02n:215_4	anussaraṇadassanatthaṃ vuttaṃ. So tato cuto idhūpapannoti svāhaṃ tato anantarūpapattiṭṭhānato	215	
PA_anya-e01_02n:215_5	cuto idha asukasmiṃ nāma khattiyakule vā brāhmaṇakule vā nibbattoti. Itīti evaṃ.	215	
PA_anya-e01_02n:215_6	Sākāraṃ sauddesanti nāmagottavasena sauddesaṃ, vaṇṇādivasena sākāraṃ. Nāmagottena	215	
PA_anya-e01_02n:215_7	hi satto tisso kassapoti uddisīyati. Vaṇṇādīhi sāmo odātoti nānattato paññāyati.	215	
PA_anya-e01_02n:215_8	Tasmā nāmagottaṃ uddeso, itare ākārā. Anekavihitaṃ pubbenivāsamanussaratīti idaṃ uttānatthamevāti.	215	
PA_anya-e01_02n:216	Pubbenivāsānussatiñāṇakathā niṭṭhitā.	21	
PA_anya-e01_02n:217	Cutūpapātañāṇakathā	21	
PA_anya-e01_02n:218_0	411. Sattānaṃ cutūpapātañāṇakathāya cutūpapātañāṇāyāti cutiyā ca upapāte ca ñāṇāya.	218	
PA_anya-e01_02n:218_1	Yena ñāṇena sattānaṃ cuti ca upapāto ca ñāyati, tadatthaṃ dibbacakkhuñāṇatthanti	218	
PA_anya-e01_02n:218_2	vuttaṃ hoti. Cittaṃ abhinīharati abhininnāmetīti parikammacittaṃ abhinīharati ceva	218	
PA_anya-e01_02n:218_3	abhininnāmeti ca. Soti so katacittābhinīhāro bhikkhu. Dibbenātiādīsu pana dibbasadisattā	218	
PA_anya-e01_02n:218_4	dibbaṃ. Devatānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya	218	
PA_anya-e01_02n:218_5	dūrepi ārammaṇaṃ sampaṭicchanasamatthaṃ dibbaṃ pasādacakkhu hoti. Idañcāpi vīriyabhāvanābalanibbattaṃ	218	
PA_anya-e01_02n:218_6	ñāṇacakkhu tādisamevāti dibbasadisattā dibbaṃ. Dibbavihāravasena paṭiladdhattā attanā	218	
PA_anya-e01_02n:218_7	ca dibbavihārasannissitattāpi dibbaṃ. Ālokapariggahena mahājutikattāpi dibbaṃ. Tirokuṭṭādigatarūpadassanena	218	
PA_anya-e01_02n:218_8	mahāgatikattāpi dibbaṃ. Taṃ sabbaṃ saddasatthānusāreneva veditabbaṃ.	218	
PA_anya-e01_02n:219_0	Dassanaṭṭhena cakkhu. Cakkhukiccakaraṇena cakkhumivātipi cakkhu. Cutūpapātadassanena	219	
PA_anya-e01_02n:219_1	diṭṭhivisuddhihetuttā visuddhaṃ. Yo hi cutimattameva passati, na upapātaṃ. So ucchedadiṭṭhiṃ	219	
PA_anya-e01_02n:219_2	gaṇhāti. Yo upapātamattameva passati, na cutiṃ, so navasattapātubhāvadiṭṭhiṃ gaṇhāti.	219	
PA_anya-e01_02n:219_3	Yo pana tadubhayaṃ passati, so yasmā duvidhampi taṃ diṭṭhigataṃ ativattati. Tasmāssa	219	
PA_anya-e01_02n:219_4	taṃdassanaṃ diṭṭhivisuddhihetu hoti. Ubhayampi cetaṃ buddhaputtā passanti. Tena vuttaṃ	219	
PA_anya-e01_02n:219_5	“cutūpapātadassanena diṭṭhivisuddhihetuttā visuddha”nti.	219	
PA_anya-e01_02n:220_0	Manussūpacāraṃ atikkamitvā rūpadassanena atikkantamānusakaṃ, mānusakaṃ vā maṃsacakkhuṃ	220	
PA_anya-e01_02n:220_1	atikkantattā atikkantamānusakanti veditabbaṃ. Tena dibbena cakkhunā visuddhena atikkantamānusakena.	220	
PA_anya-e01_02n:220_2	Satte passatīti manussānaṃ maṃsacakkhunā viya satte oloketi.	220	
PA_anya-e01_02n:221_0	Cavamāne upapajjamāneti ettha cutikkhaṇe upapattikkhaṇe vā dibbacakkhunā daṭṭhuṃ	221	
PA_anya-e01_02n:221_1	na sakkā. Ye pana āsannacutikā idāni cavissanti, te cavamānā. Ye ca gahitapaṭisandhikā	221	
PA_anya-e01_02n:221_2	sampatinibbattāva, te upapajjamānāti adhippetā. Te evarūpe cavamāne ca upapajjamāne	221	
PA_anya-e01_02n:221_3	ca passatīti dasseti.	221	
PA_anya-e01_02n:222_0	Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite oññāte	222	
PA_anya-e01_02n:222_1	avaññāte. Paṇīteti amohanissandayuttattā tabbiparīte. Suvaṇṇeti adosanissandayuttattā	222	
PA_anya-e01_02n:222_2	iṭṭhakantamanāpavaṇṇayutte. Dubbaṇṇeti dosanissandayuttattā aniṭṭhākantaamanāpavaṇṇayutte.	222	
PA_anya-e01_02n:222_3	Anabhirūpe virūpetipi attho. Sugateti sugatigate. Alobhanissandayuttattā vā aḍḍhe	222	
PA_anya-e01_02n:222_4	mahaddhane. Duggateti duggatigate. Lobhanissandayuttattā vā dalidde appannapāne.	222	
PA_anya-e01_02n:223_0	Yathākammupageti yaṃ yaṃ kammaṃ upacitaṃ, tena tena upagate. Tattha purimehi cavamānetiādīhi	223	
PA_anya-e01_02n:223_1	dibbacakkhukiccaṃ vuttaṃ. Iminā pana padena yathākammupagañāṇakiccaṃ. Tassa ca ñāṇassa	223	
PA_anya-e01_02n:223_2	ayamuppattikkamo, idha bhikkhu heṭṭhā nirayābhimukhaṃ ālokaṃ vaḍḍhetvā nerayike satte	223	
PA_anya-e01_02n:223_3	passati mahādukkhamanubhavamāne. Taṃ dassanaṃ dibbacakkhukiccameva. So evaṃ manasikaroti	223	
PA_anya-e01_02n:223_4	“kiṃ nu kho kammaṃ katvā ime sattā etaṃ dukkhaṃ anubhavantī”ti. Athassa idaṃ nāma	223	
PA_anya-e01_02n:223_5	katvāti taṃkammārammaṇaṃ ñāṇaṃ uppajjati. Tathā uparidevalokābhimukhaṃ ālokaṃ vaḍḍhetvā	223	
PA_anya-e01_02n:223_6	nandanavanamissakavanaphārusakavanādīsu satte passati mahāsampattiṃ anubhavamāne.	223	
PA_anya-e01_02n:223_7	Tampi dassanaṃ dibbacakkhukiccameva. So evaṃ manasikaroti “kiṃ nu kho kammaṃ katvā	223	
PA_anya-e01_02n:223_8	ime sattā etaṃ sampattiṃ anubhavantī”ti. Athassa idaṃ nāma katvāti taṃkammārammaṇaṃ	223	
PA_anya-e01_02n:223_9	ñāṇaṃ uppajjati. Idaṃ yathākammupagañāṇaṃ nāma. Imassa visuṃ parikammaṃ nāma natthi,	223	
PA_anya-e01_02n:223_10	yathā cimassa, evaṃ anāgataṃsañāṇassāpi. Dibbacakkhupādakāneva hi imāni dibbacakkhunā saheva ijjhanti.	2231	
PA_anya-e01_02n:224_0	Kāyaduccaritenātiādīsu duṭṭhu caritaṃ, duṭṭhaṃ vā caritaṃ kilesapūtikattāti duccaritaṃ.	224	
PA_anya-e01_02n:224_1	Kāyena duccaritaṃ, kāyato vā uppannaṃ duccaritanti kāyaduccaritaṃ, itaresupi eseva	224	
PA_anya-e01_02n:224_2	nayo. Samannāgatāti samaṅgībhūtā. Ariyānaṃ upavādakāti buddhapaccekabuddhasāvakānaṃ	224	
PA_anya-e01_02n:224_3	ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena	224	
PA_anya-e01_02n:224_4	vā upavādakā akkosakā garahakāti vuttaṃ hoti. Tattha natthi imesaṃ samaṇadhammo,	224	
PA_anya-e01_02n:224_5	assamaṇā eteti vadanto antimavatthunā upavadati. Natthi imesaṃ jhānaṃ vā vimokkho	224	
PA_anya-e01_02n:224_6	vā maggo vā phalaṃ vātiādīni vadanto guṇaparidhaṃsanavasena upavadatīti veditabbo.	224	
PA_anya-e01_02n:224_7	So ca jānaṃ vā upavadeyya ajānaṃ vā, ubhayathāpi ariyūpavādova hoti. Bhāriyaṃ kammaṃ	224	
PA_anya-e01_02n:224_8	ānantariyasadisaṃ saggāvaraṇañca maggāvaraṇañca, satekicchaṃ pana hoti. Tassa āvibhāvatthaṃ	224	
PA_anya-e01_02n:224_9	idaṃ vatthu veditabbaṃ.	224	
PA_anya-e01_02n:225_0	Aññatarasmiṃ kira gāme eko thero ca daharabhikkhu ca piṇḍāya caranti. Te paṭhamaghareyeva	225	
PA_anya-e01_02n:225_1	uḷuṅkamattaṃ uṇhayāguṃ labhiṃsu. Therassa ca kucchivāto rujjhati. So cintesi “ayaṃ	225	
PA_anya-e01_02n:225_2	yāgu mayhaṃ sappāyā, yāva na sītalā hoti, tāva naṃ pivāmī”ti. So manussehi ummāratthāya	225	
PA_anya-e01_02n:225_3	āhaṭe dārukhaṇḍe nisīditvā pivi. Itaro taṃ jigucchanto “atikhuddābhibhūto mahallako,	225	
PA_anya-e01_02n:225_4	amhākaṃ lajjitabbakaṃ akāsī”ti āha. Thero gāme caritvā vihāraṃ gantvā daharabhikkhuṃ	225	
PA_anya-e01_02n:225_5	āha “atthi te, āvuso, imasmiṃ sāsane patiṭṭhā”ti? Āma, bhante, sotāpanno ahanti.	225	
PA_anya-e01_02n:225_6	Tena hāvuso, uparimaggatthāya vāyāmaṃ mā akāsi. Khīṇāsavo tayā upavaditoti. So taṃ	225	
PA_anya-e01_02n:225_7	khamāpesi. Tenassa taṃ kammaṃ pākatikaṃ ahosi.	225	
PA_anya-e01_02n:226_0	Tasmā yo aññopi ariyaṃ upavadati, tena gantvā sace attanā vuḍḍhataro hoti, ukkuṭikaṃ	226	
PA_anya-e01_02n:226_1	nisīditvā “ahaṃ āyasmantaṃ idañcidañca avacaṃ, taṃ me khamāhī”ti khamāpetabbo. Sace	226	
PA_anya-e01_02n:226_2	navakataro hoti, vanditvā ukkuṭikaṃ nisīditvā añjaliṃ paggahetvā “ahaṃ, bhante, tumhe	226	
PA_anya-e01_02n:226_3	idañcidañca avacaṃ, taṃ me khamathā”ti khamāpetabbo. Sace disāpakkanto hoti, sayaṃ	226	
PA_anya-e01_02n:226_4	vā gantvā saddhivihārikādike vā pesetvā khamāpetabbo.	226	
PA_anya-e01_02n:227_0	Sace ca nāpi gantuṃ, na pesetuṃ sakkā hoti, ye tasmiṃ vihāre bhikkhū vasanti, tesaṃ	227	
PA_anya-e01_02n:227_1	santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā, vuḍḍhe	227	
PA_anya-e01_02n:227_2	vuttanayeneva paṭipajjitvā “ahaṃ, bhante, asukaṃ nāma āyasmantaṃ idañcidañca avacaṃ,	227	
PA_anya-e01_02n:227_3	khamatu me so āyasmā”ti vatvā khamāpetabbaṃ. Sammukhā akhamantepi etadeva kattabbaṃ.	227	
PA_anya-e01_02n:228_0	Sace ekacārikabhikkhu hoti, nevassa vasanaṭṭhānaṃ, na gataṭṭhānaṃ paññāyati, ekassa	228	
PA_anya-e01_02n:228_1	paṇḍitassa bhikkhuno santikaṃ gantvā “ahaṃ, bhante, asukaṃ nāma āyasmantaṃ idañcidañca	228	
PA_anya-e01_02n:228_2	avacaṃ, taṃ me anussarato vippaṭisāro hoti, kiṃ karomī”ti vattabbaṃ. So vakkhati	228	
PA_anya-e01_02n:228_3	“tumhe mā cintayittha, thero tumhākaṃ khamati, cittaṃ vūpasamethā”ti. Tenāpi ariyassa	228	
PA_anya-e01_02n:228_4	gatadisābhimukhena añjaliṃ paggahetvā khamatūti vattabbaṃ. Sace so parinibbuto hoti,	228	
PA_anya-e01_02n:228_5	parinibbutamañcaṭṭhānaṃ gantvā yāvasivathikaṃ gantvāpi khamāpetabbaṃ. Evaṃ kate neva	228	
PA_anya-e01_02n:228_6	saggāvaraṇaṃ, na maggāvaraṇaṃ hoti, pākatikameva hotīti.	228	
PA_anya-e01_02n:229_0	Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena	229	
PA_anya-e01_02n:229_1	samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.	229	
PA_anya-e01_02n:229_2	Ettha ca vacīduccaritaggahaṇeneva ariyūpavāde manoduccaritaggahaṇena ca micchādiṭṭhiyā	229	
PA_anya-e01_02n:229_3	saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.	229	
PA_anya-e01_02n:229_4	Mahāsāvajjo hi ariyūpavādo, ānantariyasadisattā. Vuttampi cetaṃ “seyyathāpi, sāriputta,	229	
PA_anya-e01_02n:229_5	bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,	229	
PA_anya-e01_02n:229_6	evaṃsampadamidaṃ, sāriputta, vadāmi taṃ vācaṃ appahāya taṃ cittaṃ appahāya taṃ diṭṭhiṃ	229	
PA_anya-e01_02n:229_7	appaṭinissajjitvā yathābhataṃ nikkhitto, evaṃ niraye”ti. Micchādiṭṭhito ca mahāsāvajjataraṃ	229	
PA_anya-e01_02n:229_8	nāma aññaṃ natthi. Yathāha “nāhaṃ, bhikkhave, aññaṃ ekadhammampi samanupassāmi, yaṃ	229	
PA_anya-e01_02n:229_9	evaṃ mahāsāvajjaṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, vajjānī”ti.	229	
PA_anya-e01_02n:230_0	Kāyassa bhedāti upādiṇṇakkhandhapariccāgā. Parammaraṇāti tadanantaraṃ abhinibbattikkhandhaggahaṇe.	230	
PA_anya-e01_02n:230_1	Atha vā kāyassa bhedāti jīvitindriyassa upacchedā. Parammaraṇāti cuticittato uddhaṃ.	230	
PA_anya-e01_02n:230_2	Apāyanti evamādi sabbaṃ nirayavevacanameva.	230	
PA_anya-e01_02n:231_0	Nirayo hi saggamokkhahetubhūtā puññasammatā ayā apetattā, sukhānaṃ vā āyassa abhāvā	231	
PA_anya-e01_02n:231_1	apāyo. Dukkhassa gati paṭisaraṇanti duggati, dosabahulatāya vā duṭṭhena kammunā nibbattā	231	
PA_anya-e01_02n:231_2	gatīti duggati. Vivasā nipatanti ettha dukkaṭakārinoti vinipāto. Vinassantā vā ettha	231	
PA_anya-e01_02n:231_3	patanti saṃbhijjamānaṅgapaccaṅgātipi vinipāto. Natthi ettha assādasaññito ayoti nirayo.	231	
PA_anya-e01_02n:232_0	Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,	232	
PA_anya-e01_02n:232_1	na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ.	232	
PA_anya-e01_02n:232_2	So hi apāyo ceva duggati ca, sugatito apetattā dukkhassa ca gatibhūtattā. Na tu vinipāto	232	
PA_anya-e01_02n:232_3	asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena	232	
PA_anya-e01_02n:232_4	apāyo ceva duggati ca sabbasamussayehi ca vinipatitattā vinipātoti vuccati. Nirayaggahaṇena	232	
PA_anya-e01_02n:232_5	avīciādianekappakāraṃ nirayamevāti. Upapannāti upagatā, tattha abhinibbattāti adhippāyo.	232	
PA_anya-e01_02n:232_6	Vuttavipariyāyena sukkapakkho veditabbo.	232	
PA_anya-e01_02n:233_0	Ayaṃ pana viseso, tattha sugatiggahaṇena manussagatipi saṅgayhati. Saggaggahaṇena	233	
PA_anya-e01_02n:233_1	devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.	233	
PA_anya-e01_02n:233_2	So sabbopi lujjanapalujjanaṭṭhena lokoti ayaṃ vacanattho.	233	
PA_anya-e01_02n:234	“Iti dibbena cakkhunā”tiādi sabbaṃ nigamanavacanaṃ. Evaṃ dibbena cakkhunā…pe… passatīti ayamettha saṅkhepattho.	23	
PA_anya-e01_02n:235_0	412. Evaṃ passitukāmena pana ādikammikena kulaputtena kasiṇārammaṇaṃ abhiññāpādakajjhānaṃ	235	
PA_anya-e01_02n:235_1	sabbākārena abhinīhārakkhamaṃ katvā “tejokasiṇaṃ, odātakasiṇaṃ, ālokakasiṇa”nti imesu	235	
PA_anya-e01_02n:235_2	tīsu kasiṇesu aññataraṃ āsannaṃ kātabbaṃ. Upacārajjhānagocaraṃ katvā vaḍḍhetvā ṭhapetabbaṃ.	235	
PA_anya-e01_02n:235_3	Na tattha appanā uppādetabbāti adhippāyo. Sace hi uppādeti, pādakajjhānanissayaṃ	235	
PA_anya-e01_02n:235_4	hoti, na parikammanissayaṃ. Imesu ca pana tīsu ālokakasiṇaṃyeva seṭṭhataraṃ. Tasmā	235	
PA_anya-e01_02n:235_5	taṃ vā itaresaṃ vā aññataraṃ kasiṇaniddese vuttanayena uppādetvā upacārabhūmiyaṃyeva	235	
PA_anya-e01_02n:235_6	ṭhatvā vaḍḍhetabbaṃ. Vaḍḍhanānayopi cassa tattha vuttanayeneva veditabbo.	235	
PA_anya-e01_02n:236_0	Vaḍḍhitaṭṭhānassa antoyeva rūpagataṃ passitabbaṃ. Rūpagataṃ passato panassa parikammassa	236	
PA_anya-e01_02n:236_1	vāro atikkamati. Tato āloko antaradhāyati. Tasmiṃ antarahite rūpagatampi na dissati.	236	
PA_anya-e01_02n:236_2	Athānena punappunaṃ pādakajjhānameva pavisitvā tato vuṭṭhāya āloko pharitabbo. Evaṃ	236	
PA_anya-e01_02n:236_3	anukkamena āloko thāmagato hotīti ettha āloko hotūti yattakaṃ ṭhānaṃ paricchindati,	236	
PA_anya-e01_02n:236_4	tattha āloko tiṭṭhatiyeva. Divasampi nisīditvā passato rūpadassanaṃ hoti. Rattiṃ	236	
PA_anya-e01_02n:236_5	tiṇukkāya maggapaṭipanno cettha puriso opammaṃ.	236	
PA_anya-e01_02n:237_0	Eko kira rattiṃ tiṇukkāya maggaṃ paṭipajji. Tassa sā tiṇukkā vijjhāyi. Athassa samavisamāni	237	
PA_anya-e01_02n:237_1	na paññāyiṃsu. So taṃ tiṇukkaṃ bhūmiyaṃ ghaṃsitvā tiṇukkā puna ujjālesi. Sā pajjalitvā	237	
PA_anya-e01_02n:237_2	purimālokato mahantataraṃ ālokaṃ akāsi. Evaṃ punappunaṃ vijjhātaṃ ujjālayato kamena	237	
PA_anya-e01_02n:237_3	sūriyo uṭṭhāsi. Sūriye uṭṭhite ukkāya kammaṃ natthīti taṃ chaḍḍetvā divasampi agamāsi.	237	
PA_anya-e01_02n:237_4	Tattha ukkāloko viya parikammakāle kasiṇāloko. Ukkāya vijjhātāya samavisamānaṃ adassanaṃ	237	
PA_anya-e01_02n:237_5	viya rūpagataṃ passato parikammassa vārātikkamena āloke antarahite rūpagatānaṃ adassanaṃ.	237	
PA_anya-e01_02n:237_6	Ukkāya ghaṃsanaṃ viya punappunaṃ pavesanaṃ. Ukkāya purimālokato mahantatarālokakaraṇaṃ	237	
PA_anya-e01_02n:237_7	viya puna parikammaṃ karoto balavatarālokapharaṇaṃ. Sūriyuṭṭhānaṃ viya thāmagatālokassa	237	
PA_anya-e01_02n:237_8	yathāparicchedena ṭhānaṃ. Tiṇukkaṃ chaḍḍetvā divasampi gamanaṃ viya parittālokaṃ	237	
PA_anya-e01_02n:237_9	chaḍḍetvā thāmagatenālokena divasampi rūpadassanaṃ.	237	
PA_anya-e01_02n:238_0	Tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ	238	
PA_anya-e01_02n:238_1	heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti idaṃ rūpaṃ	238	
PA_anya-e01_02n:238_2	ñāṇacakkhussa āpāthaṃ āgacchati, maṃsacakkhunā dissamānaṃ viya hoti, tadā dibbacakkhu	238	
PA_anya-e01_02n:238_3	uppannaṃ hotīti veditabbaṃ. Tadeva cettha rūpadassanasamatthaṃ, na pubbabhāgacittāni.	238	
PA_anya-e01_02n:239_0	Taṃ panetaṃ puthujjanassa paribandho hoti. Kasmā? So hi yasmā yattha yattha āloko	239	
PA_anya-e01_02n:239_1	hotūti adhiṭṭhāti, taṃ taṃ pathavīsamuddapabbate vinivijjhitvāpi ekālokaṃ hoti, athassa	239	
PA_anya-e01_02n:239_2	tattha bhayānakāni yakkharakkhasādirūpāni passato bhayaṃ uppajjati. Yena cittavikkhepaṃ	239	
PA_anya-e01_02n:239_3	patvā jhānavibbhantako hoti, tasmā rūpadassane appamattena bhavitabbaṃ.	239	
PA_anya-e01_02n:240_0	Tatrāyaṃ dibbacakkhuno uppattikkamo. Vuttappakārametaṃ rūpamārammaṇaṃ katvā manodvārāvajjane	240	
PA_anya-e01_02n:240_1	uppajjitvā niruddhe tadeva rūpaṃ ārammaṇaṃ katvā cattāri pañca vā javanāni uppajjantīti	240	
PA_anya-e01_02n:240_2	sabbaṃ purimanayeneva veditabbaṃ. Idhāpi pubbabhāgacittāni savitakkasavicārāni kāmāvacarāni.	240	
PA_anya-e01_02n:240_3	Pariyosāne atthasādhakacittaṃ catutthajjhānikaṃ rūpāvacaraṃ. Tena sahajātaṃ ñāṇaṃ	240	
PA_anya-e01_02n:240_4	sattānaṃ cutūpapāte ñāṇantipi dibbacakkhuñāṇantipi vuccatīti.	240	
PA_anya-e01_02n:241	Cutūpapātañāṇakathā niṭṭhitā.	24	
PA_anya-e01_02n:242	Pakiṇṇakakathā	24	
PA_anya-e01_02n:244	Iti pañcakkhandhavidū, pañca abhiññā avoca yā nātho;	24	
PA_anya-e01_02n:245	Tā ñatvā tāsu ayaṃ, pakiṇṇakakathāpi viññeyyā.	24	
PA_anya-e01_02n:246_0	Etāsu hi yadetaṃ cutūpapātañāṇasaṅkhātaṃ dibbacakkhu, tassa anāgataṃsañāṇañca yathākammupagañāṇañcāti	246	
PA_anya-e01_02n:246_1	dvepi paribhaṇḍañāṇāni honti. Iti imāni ca dve iddhividhādīni ca pañcāti satta abhiññāñāṇāni	246	
PA_anya-e01_02n:246_2	idhāgatāni. Idāni tesaṃ ārammaṇavibhāge asammohatthaṃ –	246	
PA_anya-e01_02n:247	Ārammaṇattikā vuttā, ye cattāro mahesinā;	24	
PA_anya-e01_02n:248	Sattannamapi ñāṇānaṃ, pavattiṃ tesu dīpaye.	24	
PA_anya-e01_02n:249	Tatrāyaṃ dīpanā. Cattāro hi ārammaṇattikā mahesinā vuttā. Katame cattāro? Parittārammaṇattiko, maggārammaṇattiko, atītārammaṇattiko, ajjhattārammaṇattikoti.	24	
PA_anya-e01_02n:250_0	414. Tattha iddhividhañāṇaṃ parittamahaggataatītānāgatapaccuppannaajjhattabahiddhārammaṇavasena	250	
PA_anya-e01_02n:250_1	sattasu ārammaṇesu pavattati. Kathaṃ? Tañhi yadā kāyaṃ cittasannissitaṃ katvā adissamānena	250	
PA_anya-e01_02n:250_2	kāyena gantukāmo cittavasena kāyaṃ pariṇāmeti, mahaggatacitte samodahati samāropeti,	250	
PA_anya-e01_02n:250_3	tadā upayogaladdhaṃ ārammaṇaṃ hotīti katvā rūpakāyārammaṇato parittārammaṇaṃ hoti.	250	
PA_anya-e01_02n:250_4	Yadā cittaṃ kāyasannissitaṃ katvā dissamānena kāyena gantukāmo kāyavasena cittaṃ	250	
PA_anya-e01_02n:250_5	pariṇāmeti, pādakajjhānacittaṃ rūpakāye samodahati samāropeti, tadā upayogaladdhaṃ	250	
PA_anya-e01_02n:250_6	ārammaṇaṃ hotīti katvā mahaggatacittārammaṇato mahaggatārammaṇaṃ hoti.	250	
PA_anya-e01_02n:251_0	Yasmā pana tadeva cittaṃ atītaṃ niruddhaṃ ārammaṇaṃ karoti, tasmā atītārammaṇaṃ hoti.	251	
PA_anya-e01_02n:251_1	Mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ	251	
PA_anya-e01_02n:251_2	hoti. Mahākassapatthero kira mahādhātunidhānaṃ karonto “anāgate aṭṭhārasavassādhikāni	251	
PA_anya-e01_02n:251_3	dvevassasatāni ime gandhā mā sussiṃsu, pupphāni mā milāyiṃsu, dīpā mā nibbāyiṃsū”ti	251	
PA_anya-e01_02n:251_4	adhiṭṭhahi. Sabbaṃ tatheva ahosi. Assaguttatthero vattaniyasenāsane bhikkhusaṅghaṃ	251	
PA_anya-e01_02n:251_5	sukkhabhattaṃ bhuñjamānaṃ disvā udakasoṇḍiṃ divase divase purebhatte dadhirasaṃ hotūti	251	
PA_anya-e01_02n:251_6	adhiṭṭhāsi. Purebhatte gahitaṃ dadhirasaṃ hoti. Pacchābhatte pākatikaudakameva. Kāyaṃ	251	
PA_anya-e01_02n:251_7	pana cittasannissitaṃ katvā adissamānena kāyena gamanakāle paccuppannārammaṇaṃ hoti.	251	
PA_anya-e01_02n:252_0	Kāyavasena cittaṃ, cittavasena vā kāyaṃ pariṇāmanakāle attano kumārakavaṇṇādinimmānakāle	252	
PA_anya-e01_02n:252_1	ca sakāyacittānaṃ ārammaṇakaraṇato ajjhattārammaṇaṃ hoti. Bahiddhā hatthiassādidassanakāle	252	
PA_anya-e01_02n:252_2	pana bahiddhārammaṇanti evaṃ tāva iddhividhañāṇassa sattasu ārammaṇesu pavatti veditabbā.	252	
PA_anya-e01_02n:253_0	415. Dibbasotadhātuñāṇaṃ parittapaccuppannaajjhattabahiddhārammaṇavasena catūsu ārammaṇesu	253	
PA_anya-e01_02n:253_1	pavattati. Kathaṃ? Tañhi yasmā saddaṃ ārammaṇaṃ karoti, saddo ca paritto, tasmā parittārammaṇaṃ	253	
PA_anya-e01_02n:253_2	hoti. Vijjamānaṃyeva pana saddaṃ ārammaṇaṃ katvā pavattanato paccuppannārammaṇaṃ	253	
PA_anya-e01_02n:253_3	hoti. Taṃ attano kucchisaddasavanakāle ajjhattārammaṇaṃ. Paresaṃ saddasavanakāle	253	
PA_anya-e01_02n:253_4	bahiddhārammaṇanti evaṃ dibbasotadhātuñāṇassa catūsu ārammaṇesu pavatti veditabbā.	253	
PA_anya-e01_02n:254_0	416. Cetopariyañāṇaṃ parittamahaggataappamāṇamaggaatītānāgatapaccuppannabahiddhārammaṇavasena	254	
PA_anya-e01_02n:254_1	aṭṭhasu ārammaṇesu pavattati. Kathaṃ? Tañhi paresaṃ kāmāvacaracittajānanakāle parittārammaṇaṃ	254	
PA_anya-e01_02n:254_2	hoti. Rūpāvacaraarūpāvacaracittajānanakāle mahaggatārammaṇaṃ hoti. Maggaphalajānanakāle	254	
PA_anya-e01_02n:254_3	appamāṇārammaṇaṃ hoti.	254	
PA_anya-e01_02n:255_0	Ettha ca puthujjano sotāpannassa cittaṃ na jānāti. Sotāpanno vā sakadāgāmissāti evaṃ	255	
PA_anya-e01_02n:255_1	yāva arahato netabbaṃ. Arahā pana sabbesaṃ cittaṃ jānāti. Aññopi ca uparimo heṭṭhimassāti	255	
PA_anya-e01_02n:255_2	ayaṃ viseso veditabbo. Maggacittārammaṇakāle maggārammaṇaṃ hoti. Yadā pana atīte	255	
PA_anya-e01_02n:255_3	sattadivasabbhantare ca anāgate sattadivasabbhantare ca paresaṃ cittaṃ jānāti, tadā	255	
PA_anya-e01_02n:255_4	atītārammaṇaṃ anāgatārammaṇañca hoti.	255	
PA_anya-e01_02n:256_0	Kathaṃ paccuppannārammaṇaṃ hoti. Paccuppannaṃ nāma tividhaṃ – khaṇapaccuppannaṃ,	256	
PA_anya-e01_02n:256_1	santatipaccuppannaṃ, addhāpaccuppannañca. Tattha uppādaṭṭhitibhaṅgappattaṃ khaṇapaccuppannaṃ.	256	
PA_anya-e01_02n:256_2	Ekadvesantativārapariyāpannaṃ santatipaccuppannaṃ. Tattha andhakāre nisīditvā ālokaṭṭhānaṃ	256	
PA_anya-e01_02n:256_3	gatassa na tāva ārammaṇaṃ pākaṭaṃ hoti, yāva pana taṃ pākaṭaṃ hoti, etthantare ekadvesantativārā	256	
PA_anya-e01_02n:256_4	veditabbā. Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ	256	
PA_anya-e01_02n:256_5	hoti, yāva pana taṃ pākaṭaṃ hoti, etthantare ekadvesantativārā veditabbā. Dūre ṭhatvā	256	
PA_anya-e01_02n:256_6	pana rajakānaṃ hatthavikāraṃ, ghaṇḍibherīākoṭanavikārañca disvāpi na tāva saddaṃ	256	
PA_anya-e01_02n:256_7	suṇāti, yāva pana taṃ suṇāti, etasmimpi antare ekadvesantativārā veditabbā. Evaṃ	256	
PA_anya-e01_02n:256_8	tāva majjhimabhāṇakā.	256	
PA_anya-e01_02n:257_0	Saṃyuttabhāṇakā pana rūpasantati arūpasantatīti dve santatiyo vatvā udakaṃ akkamitvā	257	
PA_anya-e01_02n:257_1	gatassa yāva tīre akkantaudakalekhā na vippasīdati, addhānato āgatassa yāva kāye	257	
PA_anya-e01_02n:257_2	usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo	257	
PA_anya-e01_02n:257_3	na vigacchati, antogabbhe kammaṭṭhānaṃ manasi karitvā divā vātapānaṃ vivaritvā olokentassa	257	
PA_anya-e01_02n:257_4	yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā	257	
PA_anya-e01_02n:257_5	arūpasantati nāmāti vatvā tadubhayampi santatipaccuppannaṃ nāmāti vadanti.	257	
PA_anya-e01_02n:258_0	Ekabhavaparicchinnaṃ pana addhāpaccuppannaṃ nāma. Yaṃ sandhāya bhaddekarattasutte	258	
PA_anya-e01_02n:258_1	“yo cāvuso, mano ye ca dhammā ubhayametaṃ paccuppannaṃ, tasmiṃ ce paccuppanne chandarāgappaṭibaddhaṃ	258	
PA_anya-e01_02n:258_2	hoti viññāṇaṃ, chandarāgappaṭibaddhattā viññāṇassa tadabhinandati, tadabhinandanto	258	
PA_anya-e01_02n:258_3	paccuppannesu dhammesu saṃhīratī”ti vuttaṃ. Santatipaccuppannañcettha aṭṭhakathāsu	258	
PA_anya-e01_02n:258_4	āgataṃ. Addhāpaccuppannaṃ sutte.	258	
PA_anya-e01_02n:259_0	Tattha keci khaṇapaccuppannaṃ cittaṃ cetopariyañāṇassa ārammaṇaṃ hotīti vadanti.	259	
PA_anya-e01_02n:259_1	Kiṃ kāraṇā? Yasmā iddhimato ca parassa ca ekakkhaṇe cittaṃ uppajjatīti. Idañca nesaṃ	259	
PA_anya-e01_02n:259_2	opammaṃ, yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭena vaṇṭaṃ	259	
PA_anya-e01_02n:259_3	paṭivijjhati, evaṃ parassa cittaṃ jānissāmīti rāsivasena mahājanassa citte āvajjite	259	
PA_anya-e01_02n:259_4	avassaṃ ekassa cittaṃ ekena cittena uppādakkhaṇe vā ṭhitikkhaṇe vā bhaṅgakkhaṇe vā	259	
PA_anya-e01_02n:259_5	paṭivijjhatīti. Taṃ pana vassasatampi vassasahassampi āvajjanto yena ca cittena āvajjati,	259	
PA_anya-e01_02n:259_6	yena ca jānāti. Tesaṃ dvinnaṃ sahaṭhānābhāvato āvajjanajavanānañca aniṭṭhaṭṭhāne	259	
PA_anya-e01_02n:259_7	nānārammaṇabhāvappattidosato ayuttanti aṭṭhakathāsu paṭikkhittaṃ.	259	
PA_anya-e01_02n:260_0	Santatipaccuppannaṃ pana addhāpaccuppannañca ārammaṇaṃ hotīti veditabbaṃ. Tattha	260	
PA_anya-e01_02n:260_1	yaṃ vattamānajavanavīthito atītānāgatavasena dvittijavanavīthiparimāṇe kāle parassa	260	
PA_anya-e01_02n:260_2	cittaṃ, taṃ sabbampi santatipaccuppannaṃ nāma. “Addhāpaccuppannaṃ pana javanavārena	260	
PA_anya-e01_02n:260_3	dīpetabba”nti saṃyuttaṭṭhakathāyaṃ vuttaṃ. Taṃ suṭṭhu vuttaṃ.	260	
PA_anya-e01_02n:261_0	Tatrāyaṃ dīpanā, iddhimā parassa cittaṃ jānitukāmo āvajjati, āvajjanaṃ khaṇapaccuppannaṃ	261	
PA_anya-e01_02n:261_1	ārammaṇaṃ katvā teneva saha nirujjhati. Tato cattāri pañca vā javanāni. Yesaṃ pacchimaṃ	261	
PA_anya-e01_02n:261_2	iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittamārammaṇaṃ	261	
PA_anya-e01_02n:261_3	hoti, na ca tāni nānārammaṇāni honti, addhāvasena paccuppannārammaṇattā. Ekārammaṇattepi	261	
PA_anya-e01_02n:261_4	ca iddhicittameva parassa cittaṃ jānāti, na itarāni. Yathā cakkhudvāre cakkhuviññāṇameva	261	
PA_anya-e01_02n:261_5	rūpaṃ passati, na itarānīti. Iti idaṃ santatipaccuppannassa ceva addhāpaccuppannassa	261	
PA_anya-e01_02n:261_6	ca vasena paccuppannārammaṇaṃ hoti. Yasmā vā santatipaccuppannampi addhāpaccuppanneyeva	261	
PA_anya-e01_02n:261_7	patati, tasmā addhāpaccuppannavasenevetaṃ paccuppannārammaṇanti veditabbaṃ. Parassa	261	
PA_anya-e01_02n:261_8	cittārammaṇattāyeva pana bahiddhārammaṇaṃ hotīti evaṃ cetopariyañāṇassa aṭṭhasu ārammaṇesu pavatti veditabbā.	261	
PA_anya-e01_02n:262_0	417. Pubbenivāsañāṇaṃ parittamahaggataappamāṇamaggaatītaajjhattabahiddhānavattabbārammaṇavasena	262	
PA_anya-e01_02n:262_1	aṭṭhasu ārammaṇesu pavattati. Kathaṃ? Tañhi kāmāvacarakkhandhānussaraṇakāle parittārammaṇaṃ	262	
PA_anya-e01_02n:262_2	hoti. Rūpāvacarārūpāvacarakkhandhānussaraṇakāle mahaggatārammaṇaṃ. Atīte attanā parehi	262	
PA_anya-e01_02n:262_3	vā bhāvitamaggaṃ sacchikataphalañca anussaraṇakāle appamāṇārammaṇaṃ. Bhāvitamaggameva	262	
PA_anya-e01_02n:262_4	anussaraṇakāle maggārammaṇaṃ. Niyamato panetaṃ atītārammaṇameva.	262	
PA_anya-e01_02n:263_0	Tattha kiñcāpi cetopariyañāṇayathākammupagañāṇānipi atītārammaṇāni honti, atha kho	263	
PA_anya-e01_02n:263_1	tesaṃ cetopariyañāṇassa sattadivasabbhantarātītaṃ cittameva ārammaṇaṃ. Tañhi aññaṃ	263	
PA_anya-e01_02n:263_2	khandhaṃ vā khandhapaṭibaddhaṃ vā na jānāti. Maggasampayuttacittārammaṇattā pana	263	
PA_anya-e01_02n:263_3	pariyāyato maggārammaṇanti vuttaṃ. Yathākammupagañāṇassa ca atītaṃ cetanāmattameva	263	
PA_anya-e01_02n:263_4	ārammaṇaṃ. Pubbenivāsañāṇassa pana atītā khandhā khandhapaṭibaddhañca kiñci anārammaṇaṃ	263	
PA_anya-e01_02n:263_5	nāma natthi. Tañhi atītakkhandhakhandhapaṭibaddhesu dhammesu sabbaññutaññāṇagatikaṃ	263	
PA_anya-e01_02n:263_6	hotīti ayaṃ viseso veditabbo. Ayamettha aṭṭhakathānayo. Yasmā pana “kusalā khandhā	263	
PA_anya-e01_02n:263_7	iddhividhañāṇassa cetopariyañāṇassa pubbenivāsānussatiñāṇassa yathākammupagañāṇassa	263	
PA_anya-e01_02n:263_8	anāgataṃsañāṇassa ārammaṇapaccayena paccayo”ti paṭṭhāne vuttaṃ. Tasmā cattāropi khandhā	263	
PA_anya-e01_02n:263_9	cetopariyañāṇayathākammupagañāṇānaṃ ārammaṇā honti. Tatrāpi yathākammupagañāṇassa kusalākusalā evāti.	263	
PA_anya-e01_02n:264_0	Attano khandhānussaraṇakāle panetaṃ ajjhattārammaṇaṃ. Parassa khandhānussaraṇakāle	264	
PA_anya-e01_02n:264_1	bahiddhārammaṇaṃ. “Atīte vipassī bhagavā ahosi. Tassa mātā bandhumatī, pitā bandhumā”tiādinā	264	
PA_anya-e01_02n:264_2	nayena nāmagottapathavīnimittādianussaraṇakāle navattabbārammaṇaṃ hoti. Nāmagottanti	264	
PA_anya-e01_02n:264_3	cettha khandhūpanibandho sammutisiddho byañjanattho daṭṭhabbo, na byañjanaṃ. Byañjanañhi	264	
PA_anya-e01_02n:264_4	saddāyatanasaṅgahitattā parittaṃ hoti. Yathāha “niruttipaṭisambhidā parittārammaṇā”ti.	264	
PA_anya-e01_02n:264_5	Ayamettha amhākaṃ khanti. Evaṃ pubbenivāsañāṇassa aṭṭhasu ārammaṇesu pavatti veditabbā.	264	
PA_anya-e01_02n:265_0	418. Dibbacakkhuñāṇaṃ parittapaccuppannaajjhattabahiddhārammaṇavasena catūsu ārammaṇesu	265	
PA_anya-e01_02n:265_1	pavattati. Kathaṃ? Tañhi yasmā rūpaṃ ārammaṇaṃ karoti, rūpañca parittaṃ, tasmā parittārammaṇaṃ	265	
PA_anya-e01_02n:265_2	hoti. Vijjamāneyeva ca rūpe pavattattā paccuppannārammaṇaṃ. Attano kucchigatādirūpadassanakāle	265	
PA_anya-e01_02n:265_3	ajjhattārammaṇaṃ. Parassa rūpadassanakāle bahiddhārammaṇanti evaṃ dibbacakkhuñāṇassa	265	
PA_anya-e01_02n:265_4	catūsu ārammaṇesu pavatti veditabbā.	265	
PA_anya-e01_02n:266_0	419. Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena	266	
PA_anya-e01_02n:266_1	aṭṭhasu ārammaṇesu pavattati. Kathaṃ? Tañhi “ayaṃ anāgate kāmāvacare nibbattissatī”ti	266	
PA_anya-e01_02n:266_2	jānanakāle parittārammaṇaṃ hoti. “Rūpāvacare arūpāvacare vā nibbattissatī”ti jānanakāle	266	
PA_anya-e01_02n:266_3	mahaggatārammaṇaṃ. “Maggaṃ bhāvessati, phalaṃ sacchikarissatī”ti jānanakāle appamāṇārammaṇaṃ.	266	
PA_anya-e01_02n:266_4	“Maggaṃ bhāvessati”cceva jānanakāle maggārammaṇaṃ. Niyamato pana taṃ anāgatārammaṇameva.	266	
PA_anya-e01_02n:267_0	Tattha kiñcāpi cetopariyañāṇampi anāgatārammaṇaṃ hoti, atha kho tassa sattadivasabbhantarānāgataṃ	267	
PA_anya-e01_02n:267_1	cittameva ārammaṇaṃ. Tañhi aññaṃ khandhaṃ vā khandhapaṭibaddhaṃ vā na jānāti. Anāgataṃsañāṇassa	267	
PA_anya-e01_02n:267_2	pubbenivāsañāṇe vuttanayena anāgate anārammaṇaṃ nāma natthi. “Ahaṃ amutra nibbattissāmī”ti	267	
PA_anya-e01_02n:267_3	jānanakāle ajjhattārammaṇaṃ. “Asuko amutra nibbattissatī”ti jānanakāle bahiddhārammaṇaṃ.	267	
PA_anya-e01_02n:267_4	“Anāgate metteyyo bhagavā uppajjissati. Subrahmā nāmassa brāhmaṇo pitā bhavissati.	267	
PA_anya-e01_02n:267_5	Brahmavatī nāma brāhmaṇī mātā”tiādinā pana nayena nāmagottajānanakāle pubbenivāsañāṇe	267	
PA_anya-e01_02n:267_6	vuttanayeneva na vattabbārammaṇaṃ hotīti evaṃ anāgataṃsañāṇassa aṭṭhasu ārammaṇesu pavatti veditabbā.	267	
PA_anya-e01_02n:268_0	420. Yathākammupagañāṇaṃ parittamahaggataatītaajjhattabahiddhārammaṇavasena pañcasu	268	
PA_anya-e01_02n:268_1	ārammaṇesu pavattati. Kathaṃ? Tañhi kāmāvacarakammajānanakāle parittārammaṇaṃ hoti.	268	
PA_anya-e01_02n:268_2	Rūpāvacarārūpāvacarakammajānanakāle mahaggatārammaṇaṃ. Atītameva jānātīti atītārammaṇaṃ.	268	
PA_anya-e01_02n:268_3	Attano kammaṃ jānanakāle ajjhattārammaṇaṃ. Parassa kammaṃ jānanakāle bahiddhārammaṇaṃ	268	
PA_anya-e01_02n:268_4	hoti. Evaṃ yathākammupagañāṇassa pañcasu ārammaṇesu pavatti veditabbā. Yañcettha	268	
PA_anya-e01_02n:268_5	ajjhattārammaṇañceva bahiddhārammaṇañcāti vuttaṃ, taṃ kālena ajjhattaṃ kālena bahiddhā	268	
PA_anya-e01_02n:268_6	jānanakāle ajjhattabahiddhārammaṇampi hotiyevāti.	268	
PA_anya-e01_02n:269	Iti sādhujanapāmojjatthāya kate visuddhimagge	26	
PA_anya-e01_02n:270	Abhiññāniddeso nāma	27	
PA_anya-e01_02n:271	Terasamo paricchedo.	27	
PA_anya-e01_02n:272	14. Khandhaniddeso	27	
PA_anya-e01_02n:273	Paññākathā	27	
PA_anya-e01_02n:274_0	421. Idāni yasmā evaṃ abhiññāvasena adhigatānisaṃsāya thiratarāya samādhibhāvanāya	274	
PA_anya-e01_02n:274_1	samannāgatena bhikkhunā sīle patiṭṭhāya naro sapañño, cittaṃ paññañca bhāvayanti	274	
PA_anya-e01_02n:274_2	ettha cittasīsena niddiṭṭho samādhi sabbākārena bhāvito hoti.	274	
PA_anya-e01_02n:275	Tadanantarā pana paññā bhāvetabbā. Sā ca atisaṅkhepadesitattā viññātumpi tāva na sukarā, pageva bhāvetuṃ. Tasmā tassā vitthāraṃ bhāvanānayañca dassetuṃ idaṃ pañhākammaṃ hoti.	27	
PA_anya-e01_02n:276	Kā paññā, kenaṭṭhena paññā, kānassā lakkhaṇarasapaccupaṭṭhānapadaṭṭhānāni, katividhā paññā, kathaṃ bhāvetabbā, paññābhāvanāya ko ānisaṃsoti?	27	
PA_anya-e01_02n:277_0	422. Tatridaṃ vissajjanaṃ, kā paññāti paññā bahuvidhā nānappakārā. Taṃ sabbaṃ vibhāvayituṃ	277	
PA_anya-e01_02n:277_1	ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya	277	
PA_anya-e01_02n:277_2	saṃvatteyya, tasmā idha adhippetameva sandhāya vadāma. Kusalacittasampayuttaṃ vipassanāñāṇaṃ paññā.	277	
PA_anya-e01_02n:278_0	423. Kenaṭṭhena paññāti pajānanaṭṭhena paññā. Kimidaṃ pajānanaṃ nāma? Sañjānanavijānanākāravisiṭṭhaṃ	278	
PA_anya-e01_02n:278_1	nānappakārato jānanaṃ. Saññāviññāṇapaññānaṃ hi samānepi jānanabhāve, saññā “nīlaṃ	278	
PA_anya-e01_02n:278_2	pītaka”nti ārammaṇasañjānanamattameva hoti. “Aniccaṃ dukkhamanattā”ti lakkhaṇapaṭivedhaṃ	278	
PA_anya-e01_02n:278_3	pāpetuṃ na sakkoti. Viññāṇaṃ “nīlaṃ pītaka”nti ārammaṇañca jānāti, lakkhaṇapaṭivedhañca	278	
PA_anya-e01_02n:278_4	pāpeti. Ussakkitvā pana maggapātubhāvaṃ pāpetuṃ na sakkoti. Paññā vuttanayavasena	278	
PA_anya-e01_02n:278_5	ārammaṇañca jānāti, lakkhaṇapaṭivedhañca pāpeti, ussakkitvā maggapātubhāvañca pāpeti.	278	
PA_anya-e01_02n:279_0	Yathā hi heraññikaphalake ṭhapitaṃ kahāpaṇarāsiṃ eko ajātabuddhidārako, eko gāmikapuriso,	279	
PA_anya-e01_02n:279_1	eko heraññikoti tīsu janesu passamānesu ajātabuddhidārako kahāpaṇānaṃ cittavicittadīghacaturassaparimaṇḍalabhāvamattameva	279	
PA_anya-e01_02n:279_2	jānāti, “idaṃ manussānaṃ upabhogaparibhogaṃ ratanasammata”nti na jānāti. Gāmikapuriso	279	
PA_anya-e01_02n:279_3	cittavicittādibhāvaṃ jānāti, “idaṃ manussānaṃ upabhogaparibhogaṃ ratanasammata”nti	279	
PA_anya-e01_02n:279_4	ca. “Ayaṃ cheko, ayaṃ kūṭo, ayaṃ addhasāro”ti imaṃ pana vibhāgaṃ na jānāti. Heraññiko	279	
PA_anya-e01_02n:279_5	sabbepi te pakāre jānāti, jānanto ca kahāpaṇaṃ oloketvāpi jānāti, ākoṭitassa saddaṃ	279	
PA_anya-e01_02n:279_6	sutvāpi, gandhaṃ ghāyitvāpi, rasaṃ sāyitvāpi, hatthena dhārayitvāpi, asukasmiṃ nāma	279	
PA_anya-e01_02n:279_7	gāme vā nigame vā nagare vā pabbate vā nadītīre vā katotipi, asukācariyena katotipi	279	
PA_anya-e01_02n:279_8	jānāti, evaṃsampadamidaṃ veditabbaṃ.	279	
PA_anya-e01_02n:280_0	Saññā hi ajātabuddhino dārakassa kahāpaṇadassanaṃ viya hoti, nīlādivasena ārammaṇassa	280	
PA_anya-e01_02n:280_1	upaṭṭhānākāramattagahaṇato. Viññāṇaṃ gāmikassa purisassa kahāpaṇadassanamiva hoti,	280	
PA_anya-e01_02n:280_2	nīlādivasena ārammaṇākāragahaṇato, uddhaṃpi ca lakkhaṇapaṭivedhasampāpanato. Paññā	280	
PA_anya-e01_02n:280_3	heraññikassa kahāpaṇadassanamiva hoti, nīlādivasena ārammaṇākāraṃ gahetvā, lakkhaṇapaṭivedhañca	280	
PA_anya-e01_02n:280_4	pāpetvā, tato uddhampi maggapātubhāvapāpanato. Tasmā yadetaṃ sañjānanavijānanākāravisiṭṭhaṃ	280	
PA_anya-e01_02n:280_5	nānappakārato jānanaṃ. Idaṃ pajānananti veditabbaṃ. Idaṃ sandhāya hi etaṃ vuttaṃ	280	
PA_anya-e01_02n:280_6	“pajānanaṭṭhena paññā”ti.	280	
PA_anya-e01_02n:281_0	Sā panesā yattha saññāviññāṇāni, na tattha ekaṃsena hoti. Yadā pana hoti, tadā avinibbhuttā	281	
PA_anya-e01_02n:281_1	tehi dhammehi “ayaṃ saññā, idaṃ viññāṇaṃ, ayaṃ paññā”ti vinibbhujjitvā alabbhaneyyanānattā	281	
PA_anya-e01_02n:281_2	sukhumā duddasā. Tenāha āyasmā nāgaseno “dukkaraṃ, mahārāja, bhagavatā kata”nti.	281	
PA_anya-e01_02n:281_3	Kiṃ, bhante, nāgasena bhagavatā dukkaraṃ katanti? ‘Dukkaraṃ, mahārāja, bhagavatā	281	
PA_anya-e01_02n:281_4	kataṃ yaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ	281	
PA_anya-e01_02n:281_5	akkhātaṃ ayaṃ phasso, ayaṃ vedanā, ayaṃ saññā, ayaṃ cetanā, idaṃ citta”’nti.	281	
PA_anya-e01_02n:282_0	424. Kānassā lakkhaṇarasapaccupaṭṭhānapadaṭṭhānānīti ettha pana dhammasabhāvapaṭivedhalakkhaṇā	282	
PA_anya-e01_02n:282_1	paññā, dhammānaṃ sabhāvapaṭicchādakamohandhakāraviddhaṃsanarasā, asammohapaccupaṭṭhānā.	282	
PA_anya-e01_02n:282_2	“Samāhito yathābhūtaṃ jānāti passatī”ti vacanato pana samādhi tassā padaṭṭhānaṃ.	282	
PA_anya-e01_02n:283	Paññāpabhedakathā	28	
PA_anya-e01_02n:284_0	425. Katividhā paññāti dhammasabhāvapaṭivedhalakkhaṇena tāva ekavidhā. Lokiyalokuttaravasena	284	
PA_anya-e01_02n:284_1	duvidhā. Tathā sāsavānāsavādivasena, nāmarūpavavatthāpanavasena, somanassupekkhāsahagatavasena,	284	
PA_anya-e01_02n:284_2	dassanabhāvanābhūmivasena ca. Tividhā cintāsutabhāvanāmayavasena. Tathā parittamahaggataappamāṇārammaṇavasena,	284	
PA_anya-e01_02n:284_3	āyāpāyaupāyakosallavasena, ajjhattābhinivesādivasena ca. Catubbidhā catūsu saccesu	284	
PA_anya-e01_02n:284_4	ñāṇavasena catupaṭisambhidāvasena cāti.	284	
PA_anya-e01_02n:285	426. Tattha ekavidhakoṭṭhāso uttānatthoyeva. Duvidhakoṭṭhāse lokiyamaggasampayuttā lokiyā. Lokuttaramaggasampayuttā lokuttarāti evaṃ lokiyalokuttaravasena duvidhā.	28	
PA_anya-e01_02n:286_0	Dutiyaduke āsavānaṃ ārammaṇabhūtā sāsavā. Tesaṃ anārammaṇā anāsavā. Atthato panesā	286	
PA_anya-e01_02n:286_1	lokiyalokuttarāva hoti. Āsavasampayuttā sāsavā. Āsavavippayuttā anāsavātiādīsupi	286	
PA_anya-e01_02n:286_2	eseva nayo. Evaṃ sāsavānāsavādivasena duvidhā.	286	
PA_anya-e01_02n:287_0	Tatiyaduke yā vipassanaṃ ārabhitukāmassa catunnaṃ arūpakkhandhānaṃ vavatthāpane paññā,	287	
PA_anya-e01_02n:287_1	ayaṃ nāmavavatthāpanapaññā. Yā rūpakkhandhassa vavatthāpane paññā, ayaṃ rūpavavatthāpanapaññāti	287	
PA_anya-e01_02n:287_2	evaṃ nāmarūpavavatthāpanavasena duvidhā.	287	
PA_anya-e01_02n:288_0	Catutthaduke dvīsu kāmāvacarakusalacittesu soḷasasu ca pañcakanayena catukkajjhānikesu	288	
PA_anya-e01_02n:288_1	maggacittesu paññā somanassasahagatā. Dvīsu kāmāvacarakusalacittesu catūsu ca pañcamajjhānikesu	288	
PA_anya-e01_02n:288_2	maggacittesu paññā upekkhāsahagatāti evaṃ somanassupekkhāsahagatavasena duvidhā.	288	
PA_anya-e01_02n:289	Pañcamaduke paṭhamamaggapaññā dassanabhūmi. Avasesamaggattayapaññā bhāvanābhūmīti evaṃ dassanabhāvanābhūmivasena duvidhā.	28	
PA_anya-e01_02n:290_0	427. Tikesu paṭhamattike parato assutvā paṭiladdhapaññā attano cintāvasena nipphannattā	290	
PA_anya-e01_02n:290_1	cintāmayā. Parato sutvā paṭiladdhapaññā sutavasena nipphannattā sutamayā. Yathā tathā	290	
PA_anya-e01_02n:290_2	vā bhāvanāvasena nipphannā appanāppattā paññā bhāvanāmayā. Vuttañhetaṃ –	290	
PA_anya-e01_02n:291_0	“Tattha katamā cintāmayā paññā? Yogavihitesu vā kammāyatanesu yogavihitesu vā sippāyatanesu	291	
PA_anya-e01_02n:291_1	yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti	291	
PA_anya-e01_02n:291_2	vā vedanā…pe… saññā… saṅkhārā… viññāṇaṃ aniccanti vā, yaṃ evarūpiṃ anulomikaṃ khantiṃ	291	
PA_anya-e01_02n:291_3	diṭṭhiṃ ruciṃ mutiṃ pekkhaṃ dhammanijjhānakhantiṃ parato assutvā paṭilabhati, ayaṃ	291	
PA_anya-e01_02n:291_4	vuccati cintāmayā paññā…pe… sutvā paṭilabhati, ayaṃ vuccati sutamayā paññā. Sabbāpi	291	
PA_anya-e01_02n:291_5	samāpannassa paññā bhāvanāmayā paññā”ti.	291	
PA_anya-e01_02n:292	Evaṃ cintāsutabhāvanāmayavasena tividhā.	29	
PA_anya-e01_02n:293_0	Dutiyattike kāmāvacaradhamme ārabbha pavattā paññā parittārammaṇā. Rūpāvacarārūpāvacare	293	
PA_anya-e01_02n:293_1	ārabbha pavattā mahaggatārammaṇā. Sā lokiyavipassanā. Nibbānaṃ ārabbha pavattā appamāṇārammaṇā.	293	
PA_anya-e01_02n:293_2	Sā lokuttaravipassanāti evaṃ parittamahaggatāppamāṇārammaṇavasena tividhā.	293	
PA_anya-e01_02n:294	Tatiyattike āyo nāma vuddhi, sā duvidhā anatthahānito atthuppattito ca. Tattha kosallaṃ āyakosallaṃ. Yathāha –	29	
PA_anya-e01_02n:295_0	“Tattha katamaṃ āyakosallaṃ? Ime me dhamme manasikaroto anuppannā ceva akusalā dhammā	295	
PA_anya-e01_02n:295_1	na uppajjanti, uppannā ca akusalā dhammā pahīyanti, ime vā panime dhamme manasikaroto	295	
PA_anya-e01_02n:295_2	anuppannā ceva kusalā dhammā uppajjanti. Uppannā ca kusalā dhammā bhiyyobhāvāya vepullāya	295	
PA_anya-e01_02n:295_3	bhāvanāya pāripūriyā saṃvattantīti, yā tattha paññā pajānanā…pe… amoho dhammavicayo	295	
PA_anya-e01_02n:295_4	sammādiṭṭhi, idaṃ vuccati āyakosalla”nti.	295	
PA_anya-e01_02n:296_0	Apāyoti pana avuddhi, sāpi duvidhā atthahānito ca anatthuppattito ca. Tattha kosallaṃ	296	
PA_anya-e01_02n:296_1	apāyakosallaṃ. Yathāha “tattha katamaṃ apāyakosallaṃ? Ime dhamme manasikaroto anuppannā	296	
PA_anya-e01_02n:296_2	ceva kusalā dhammā na uppajjantī”tiādi.	296	
PA_anya-e01_02n:297_0	Sabbattha pana tesaṃ tesaṃ dhammānaṃ upāyesu nibbattikāraṇesu taṃkhaṇappavattaṃ ṭhānuppattikaṃ	297	
PA_anya-e01_02n:297_1	kosallaṃ upāyakosallaṃ nāma. Yathāha – “sabbāpi tatrupāyā paññā upāyakosalla”nti.	297	
PA_anya-e01_02n:297_2	Evaṃ āyāpāyaupāyakosallavasena tividhā.	297	
PA_anya-e01_02n:298_0	Catutthattike attano khandhe gahetvā āraddhā vipassanā paññā ajjhattābhinivesā. Parassa	298	
PA_anya-e01_02n:298_1	khandhe bāhiraṃ vā anindriyabaddharūpaṃ gahetvā āraddhā bahiddhābhinivesā. Ubhayaṃ	298	
PA_anya-e01_02n:298_2	gahetvā āraddhā ajjhattabahiddhābhinivesāti evaṃ ajjhattābhinivesādivasena tividhā.	298	
PA_anya-e01_02n:299_0	428. Catukkesu paṭhamacatukke dukkhasaccaṃ ārabbha pavattaṃ ñāṇaṃ dukkhe ñāṇaṃ. Dukkhasamudayaṃ	299	
PA_anya-e01_02n:299_1	ārabbha pavattaṃ ñāṇaṃ dukkhasamudaye ñāṇaṃ. Dukkhanirodhaṃ ārabbha pavattaṃ ñāṇaṃ	299	
PA_anya-e01_02n:299_2	dukkhanirodhe ñāṇaṃ. Dukkhanirodhagāminiṃ paṭipadaṃ ārabbha pavattaṃ ñāṇaṃ dukkhanirodhagāminiyā	299	
PA_anya-e01_02n:299_3	paṭipadāya ñāṇanti evaṃ catūsu saccesu ñāṇavasena catubbidhā.	299	
PA_anya-e01_02n:300_0	Dutiyacatukke catasso paṭisambhidā nāma atthādīsu pabhedagatāni cattāri ñāṇāni. Vuttañhetaṃ	300	
PA_anya-e01_02n:300_1	– “atthe ñāṇaṃ atthapaṭisambhidā. Dhamme ñāṇaṃ dhammapaṭisambhidā. Tatradhammaniruttābhilāpe	300	
PA_anya-e01_02n:300_2	ñāṇaṃ niruttipaṭisambhidā. Ñāṇesu ñāṇaṃ paṭibhānapaṭisambhidā”ti.	300	
PA_anya-e01_02n:301_0	Tattha atthoti saṅkhepato hetuphalassetaṃ adhivacanaṃ. Hetuphalaṃ hi yasmā hetuanusārena	301	
PA_anya-e01_02n:301_1	ariyati adhigamiyati sampāpuṇiyati, tasmā atthoti vuccati. Pabhedato pana yaṃ kiñci	301	
PA_anya-e01_02n:301_2	paccayasambhūtaṃ, nibbānaṃ, bhāsitattho, vipāko, kiriyāti ime pañca dhammā atthoti	301	
PA_anya-e01_02n:301_3	veditabbā. Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.	301	
PA_anya-e01_02n:301_4	Dhammotipi saṅkhepato paccayassetaṃ adhivacanaṃ. Paccayo hi yasmā taṃ taṃ dahati	301	
PA_anya-e01_02n:301_5	pavatteti vā sampāpuṇituṃ vā deti, tasmā dhammoti vuccati. Pabhedato pana yo koci	301	
PA_anya-e01_02n:301_6	phalanibbattako hetu, ariyamaggo, bhāsitaṃ, kusalaṃ, akusalanti ime pañca dhammā	301	
PA_anya-e01_02n:301_7	dhammoti veditabbā. Taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.	301	
PA_anya-e01_02n:302	Ayameva hi attho abhidhamme –	30	
PA_anya-e01_02n:303_0	“Dukkhe ñāṇaṃ atthapaṭisambhidā. Dukkhasamudaye ñāṇaṃ dhammapaṭisambhidā. Hetumhi	303	
PA_anya-e01_02n:303_1	ñāṇaṃ dhammapaṭisambhidā. Hetuphale ñāṇaṃ atthapaṭisambhidā. Ye dhammā jātā bhūtā	303	
PA_anya-e01_02n:303_2	sañjātā nibbattā abhinibbattā pātubhūtā. Imesu dhammesu ñāṇaṃ atthapaṭisambhidā.	303	
PA_anya-e01_02n:303_3	Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu	303	
PA_anya-e01_02n:303_4	ñāṇaṃ dhammapaṭisambhidā. Jarāmaraṇe ñāṇaṃ atthapaṭisambhidā. Jarāmaraṇasamudaye	303	
PA_anya-e01_02n:303_5	ñāṇaṃ dhammapaṭisambhidā…pe… saṅkhāranirodhe ñāṇaṃ atthapaṭisambhidā. Saṅkhāranirodhagāminiyā	303	
PA_anya-e01_02n:303_6	paṭipadāya ñāṇaṃ dhammapaṭisambhidā. Idha bhikkhu dhammaṃ jānāti suttaṃ geyyaṃ…pe…	303	
PA_anya-e01_02n:303_7	vedallaṃ. Ayaṃ vuccati dhammapaṭisambhidā. So tassa tasseva bhāsitassa atthaṃ jānāti	303	
PA_anya-e01_02n:303_8	‘ayaṃ imassa bhāsitassa attho, ayaṃ imassa bhāsitassa attho’ti. Ayaṃ vuccati atthapaṭisambhidā.	303	
PA_anya-e01_02n:303_9	Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti…pe…	303	
PA_anya-e01_02n:303_10	ime dhammā kusalā. Imesu dhammesu ñāṇaṃ dhammapaṭisambhidā. Tesaṃ vipāke ñāṇaṃ atthapaṭisambhidā”tiādinā	3031	
PA_anya-e01_02n:303_11	nayena vibhajitvā dassito.	3031	
PA_anya-e01_02n:304_0	Tatradhammaniruttābhilāpe ñāṇanti tasmiṃ atthe ca dhamme ca yā sabhāvanirutti abyabhicārī	304	
PA_anya-e01_02n:304_1	vohāro. Tadabhilāpe tassa bhāsane udīraṇe taṃ bhāsitaṃ lapitaṃ udīritaṃ sutvāva ayaṃ	304	
PA_anya-e01_02n:304_2	sabhāvanirutti, ayaṃ na sabhāvaniruttīti evaṃ tassā dhammaniruttisaññitāya sabhāvaniruttiyā	304	
PA_anya-e01_02n:304_3	māgadhikāya sabbasattānaṃ mūlabhāsāya pabhedagataṃ ñāṇaṃ niruttipaṭisambhidā. Niruttipaṭisambhidāppatto	304	
PA_anya-e01_02n:304_4	hi phasso vedanāti evamādivacanaṃ sutvāva ayaṃ sabhāvaniruttīti jānāti. Phassā vedanoti	304	
PA_anya-e01_02n:304_5	evamādikaṃ pana ayaṃ na sabhāvaniruttīti.	304	
PA_anya-e01_02n:305_0	Ñāṇesu ñāṇanti sabbattha ñāṇamārammaṇaṃ katvā paccavekkhantassa ñāṇārammaṇaṃ ñāṇaṃ,	305	
PA_anya-e01_02n:305_1	yathāvuttesu vā tesu ñāṇesu sagocarakiccādivasena vitthārato ñāṇaṃ paṭibhānapaṭisambhidāti attho.	305	
PA_anya-e01_02n:306	429. Catassopi cetā paṭisambhidā dvīsu ṭhānesu pabhedaṃ gacchanti sekkhabhūmiyañca asekkhabhūmiyañca.	30	
PA_anya-e01_02n:307_0	Tattha aggasāvakānaṃ mahāsāvakānañca asekkhabhūmiyaṃ pabhedagatā. Ānandattheracittagahapatidhammikaupāsakaupāligahapatikhujjuttarāupāsikādīnaṃ	307	
PA_anya-e01_02n:307_1	sekkhabhūmiyaṃ. Evaṃ dvīsu bhūmīsu pabhedaṃ gacchantiyopi cetā adhigamena pariyattiyā	307	
PA_anya-e01_02n:307_2	savanena paripucchāya pubbayogena cāti imehi pañcahākārehi visadā honti.	307	
PA_anya-e01_02n:308_0	Tattha adhigamo nāma arahattappatti. Pariyatti nāma buddhavacanassa pariyāpuṇanaṃ.	308	
PA_anya-e01_02n:308_1	Savanaṃ nāma sakkaccaṃ atthiṃ katvā dhammassavanaṃ. Paripucchā nāma pāḷiaṭṭhakathādīsu	308	
PA_anya-e01_02n:308_2	gaṇṭhipadaatthapadavinicchayakathā, pubbayogo nāma pubbabuddhānaṃ sāsane gatapaccāgatikabhāvena	308	
PA_anya-e01_02n:308_3	yāva anulomaṃ gotrabhusamīpaṃ, tāva vipassanānuyogo.	308	
PA_anya-e01_02n:309	Apare āhu –	30	
PA_anya-e01_02n:310	“Pubbayogo bāhusaccaṃ, desabhāsā ca āgamo;	31	
PA_anya-e01_02n:311	Paripucchā adhigamo, garusannissayo tathā;	31	
PA_anya-e01_02n:312	Mittasampatti cevāti, paṭisambhidapaccayā”ti.	31	
PA_anya-e01_02n:313_0	Tattha pubbayogo vuttanayova. Bāhusaccaṃ nāma tesu tesu satthesu ca sippāyatanesu	313	
PA_anya-e01_02n:313_1	ca kusalatā. Desabhāsā nāma ekasatavohārakusalatā. Visesena pana māgadhike kosallaṃ.	313	
PA_anya-e01_02n:313_2	Āgamo nāma antamaso opammavaggamattassapi buddhavacanassa pariyāpuṇanaṃ. Paripucchā	313	
PA_anya-e01_02n:313_3	nāma ekagāthāyapi atthavinicchayapucchanaṃ. Adhigamo nāma sotāpannatā vā…pe… arahattaṃ	313	
PA_anya-e01_02n:313_4	vā. Garusannissayo nāma sutapaṭibhānabahulānaṃ garūnaṃ santike vāso. Mittasampatti	313	
PA_anya-e01_02n:313_5	nāma tathārūpānaṃyeva mittānaṃ paṭilābhoti.	313	
PA_anya-e01_02n:314_0	Tattha buddhā ca paccekabuddhā ca pubbayogañceva adhigamañca nissāya paṭisambhidā	314	
PA_anya-e01_02n:314_1	pāpuṇanti. Sāvakā sabbānipi etāni kāraṇāni. Paṭisambhidāppattiyā ca pāṭiyekko kammaṭṭhānabhāvanānuyogo	314	
PA_anya-e01_02n:314_2	nāma natthi. Sekkhānaṃ pana sekkhaphalavimokkhantikā. Asekkhānaṃ asekkhaphalavimokkhantikāva	314	
PA_anya-e01_02n:314_3	paṭisambhidāppatti hoti. Tathāgatānaṃ hi dasabalāni viya ariyānaṃ ariyaphaleneva	314	
PA_anya-e01_02n:314_4	paṭisambhidā ijjhantīti imā paṭisambhidā sandhāya vuttaṃ catupaṭisambhidāvasena catubbidhāti.	314	
PA_anya-e01_02n:315	Paññābhūmi-mūla-sarīravavatthānaṃ	31	
PA_anya-e01_02n:316_0	430. Kathaṃ bhāvetabbāti ettha pana yasmā imāya paññāya khandhāyatanadhātuindriyasaccapaṭiccasamuppādādibhedā	316	
PA_anya-e01_02n:316_1	dhammā bhūmi. Sīlavisuddhi ceva cittavisuddhi cāti imā dve visuddhiyo mūlaṃ. Diṭṭhivisuddhi,	316	
PA_anya-e01_02n:316_2	kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,	316	
PA_anya-e01_02n:316_3	ñāṇadassanavisuddhīti imā pañca visuddhiyo sarīraṃ. Tasmā tesu bhūmibhūtesu dhammesu	316	
PA_anya-e01_02n:316_4	uggahaparipucchāvasena ñāṇaparicayaṃ katvā mūlabhūtā dve visuddhiyo sampādetvā sarīrabhūtā	316	
PA_anya-e01_02n:316_5	pañca visuddhiyo sampādentena bhāvetabbā. Ayamettha saṅkhepo.	316	
PA_anya-e01_02n:317_0	431. Ayaṃ pana vitthāro, yaṃ tāva vuttaṃ “khandhāyatanadhātuindriyasaccapaṭiccasamuppādādibhedā	317	
PA_anya-e01_02n:317_1	dhammā bhūmī”ti, ettha khandhāti pañca khandhā rūpakkhandho vedanākkhandho saññākkhandho	317	
PA_anya-e01_02n:317_2	saṅkhārakkhandho viññāṇakkhandhoti.	317	
PA_anya-e01_02n:318	Rūpakkhandhakathā	31	
PA_anya-e01_02n:319	432. Tattha yaṃ kiñci sītādīhi ruppanalakkhaṇaṃ dhammajātaṃ, sabbaṃ taṃ ekato katvā rūpakkhandhoti veditabbaṃ.	31	
PA_anya-e01_02n:320	Tadetaṃ ruppanalakkhaṇena ekavidhampi bhūtopādāyabhedato duvidhaṃ.	32	
PA_anya-e01_02n:321_0	Tattha bhūtarūpaṃ catubbidhaṃ – pathavīdhātu āpodhātu tejodhātu vāyodhātūti. Tāsaṃ	321	
PA_anya-e01_02n:321_1	lakkhaṇarasapaccupaṭṭhānāni catudhātuvavatthāne vuttāni. Padaṭṭhānato pana tā sabbāpi	321	
PA_anya-e01_02n:321_2	avasesadhātuttayapadaṭṭhānā.	321	
PA_anya-e01_02n:322_0	Upādārūpaṃ catuvīsatividhaṃ – cakkhu, sotaṃ, ghānaṃ, jivhā, kāyo, rūpaṃ, saddo, gandho,	322	
PA_anya-e01_02n:322_1	raso, itthindriyaṃ, purisindriyaṃ, jīvitindriyaṃ, hadayavatthu, kāyaviññatti, vacīviññatti,	322	
PA_anya-e01_02n:322_2	ākāsadhātu, rūpassa lahutā, rūpassa mudutā, rūpassa kammaññatā, rūpassa upacayo,	322	
PA_anya-e01_02n:322_3	rūpassa santati, rūpassa jaratā, rūpassa aniccatā, kabaḷīkāro āhāroti.	322	
PA_anya-e01_02n:323_0	433. Tattha rūpābhighātārahatappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ	323	
PA_anya-e01_02n:323_1	vā cakkhu, rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.	323	
PA_anya-e01_02n:324_0	Saddābhighātārahabhūtappasādalakkhaṇaṃ, sotukāmatānidānakammasamuṭṭhānabhūtappasādalakkhaṇaṃ	324	
PA_anya-e01_02n:324_1	vā sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.	324	
PA_anya-e01_02n:325_0	Gandhābhighātārahabhūtappasādalakkhaṇaṃ, ghāyitukāmatānidānakammasamuṭṭhānabhūtappasādalakkhaṇaṃ	325	
PA_anya-e01_02n:325_1	vā ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ, ghāyitukāmatānidānakammajabhūtapadaṭṭhānaṃ.	325	
PA_anya-e01_02n:326_0	Rasābhighātārahabhūtappasādalakkhaṇā, sāyitukāmatānidānakammasamuṭṭhānabhūtappasādalakkhaṇā	326	
PA_anya-e01_02n:326_1	vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.	326	
PA_anya-e01_02n:327_0	Phoṭṭhabbābhighātārahabhūtappasādalakkhaṇo, phusitukāmatānidānakammasamuṭṭhānabhūtappasādalakkhaṇo	327	
PA_anya-e01_02n:327_1	vā kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.	327	
PA_anya-e01_02n:328_0	434. Keci pana “tejādhikānaṃ bhūtānaṃ pasādo cakkhu, vāyupathavīāpādhikānaṃ bhūtānaṃ	328	
PA_anya-e01_02n:328_1	pasādā sotaghānajivhā, kāyo sabbesampī”ti vadanti. Apare “tejādhikānaṃ pasādo cakkhu,	328	
PA_anya-e01_02n:328_2	vivaravāyuāpapathavādhikānaṃ sotaghānajivhākāyā”ti vadanti. Te vattabbā “suttaṃ āharathā”ti.	328	
PA_anya-e01_02n:328_3	Addhā suttameva na dakkhissanti. Keci panettha “tejādīnaṃ guṇehi rūpādīhi anugayhabhāvato”ti	328	
PA_anya-e01_02n:328_4	kāraṇaṃ dassenti. Te vattabbā “ko panevamāharūpādayo tejādīnaṃ guṇā’ti. Avinibbhogavuttīsu	328	
PA_anya-e01_02n:328_5	hi bhūtesu ayaṃ imassa guṇo ayaṃ imassa guṇoti na labbhā vattu”nti. Athāpi vadeyyuṃ	328	
PA_anya-e01_02n:328_6	“yathā tesu tesu sambhāresu tassa tassa bhūtassa adhikatāya pathavīādīnaṃ sandhāraṇādīni	328	
PA_anya-e01_02n:328_7	kiccāni icchatha, evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ	328	
PA_anya-e01_02n:328_8	rūpādayo tesaṃ guṇā”ti. Te vattabbā “iccheyyāma, yadi āpādhikassa āsavassa gandhato	328	
PA_anya-e01_02n:328_9	pathavīadhike kappāse gandho adhikataro siyā, tejādhikassa ca uṇhodakassa vaṇṇato	328	
PA_anya-e01_02n:328_10	sītudakassa vaṇṇo parihāyetha”. Yasmā panetaṃ ubhayampi natthi, tasmā pahāyetaṃ etesaṃ	3281	
PA_anya-e01_02n:328_11	nissayabhūtānaṃ visesakappanaṃ, “yathā avisesepi ekakalāpe bhūtānaṃ rūparasādayo	3281	
PA_anya-e01_02n:328_12	aññamaññaṃ visadisā honti, evaṃ cakkhupasādādayo avijjamānepi aññasmiṃ visesakāraṇe”ti gahetabbametaṃ.	3281	
PA_anya-e01_02n:329_0	Kiṃ pana taṃ yaṃ aññamaññassa asādhāraṇaṃ? Kammameva nesaṃ visesakāraṇaṃ. Tasmā kammavisesato	329	
PA_anya-e01_02n:329_1	etesaṃ viseso, na bhūtavisesato. Bhūtavisese hi sati pasādova na uppajjati. Samānānañhi	329	
PA_anya-e01_02n:329_2	pasādo, na visamānānanti porāṇā.	329	
PA_anya-e01_02n:330_0	435. Evaṃ kammavisesato visesavantesu ca etesu cakkhusotāni asampattavisayagāhakāni,	330	
PA_anya-e01_02n:330_1	attano nissayaṃ anallīnanissaye eva visaye viññāṇahetuttā. Ghānajivhākāyā sampattavisayagāhakā,	330	
PA_anya-e01_02n:330_2	nissayavasena ceva, sayañca, attano nissayaṃ allīneyeva visaye viññāṇahetuttā.	330	
PA_anya-e01_02n:331_0	436. Cakkhu cettha yadetaṃ loke nīlapakhumasamākiṇṇakaṇhasukkamaṇḍalavicittaṃ nīluppaladalasannibhaṃ	331	
PA_anya-e01_02n:331_1	cakkhūti vuccati. Tassa sasambhāracakkhuno setamaṇḍalaparikkhittassa kaṇhamaṇḍalassa	331	
PA_anya-e01_02n:331_2	majjhe abhimukhe ṭhitānaṃ sarīrasaṇṭhānuppattipadese sattasu picupaṭalesu āsittatelaṃ	331	
PA_anya-e01_02n:331_3	picupaṭalāni viya satta akkhipaṭalānibyāpetvā dhāraṇanhāpanamaṇḍanabījanakiccāhi	331	
PA_anya-e01_02n:331_4	catūhi dhātīhi khattiyakumāro viya sandhāraṇabandhanaparipācanasamudīraṇakiccāhi	331	
PA_anya-e01_02n:331_5	catūhi dhātūhi katūpakāraṃ utucittāhārehi upatthambhiyamānaṃ āyunā anupāliyamānaṃ	331	
PA_anya-e01_02n:331_6	vaṇṇagandharasādīhi parivutaṃ pamāṇato ūkāsiramattaṃ cakkhuviññāṇādīnaṃ yathārahaṃ	331	
PA_anya-e01_02n:331_7	vatthudvārabhāvaṃ sādhayamānaṃ tiṭṭhati. Vuttampi cetaṃ dhammasenāpatinā –	331	
PA_anya-e01_02n:332	“Yena cakkhupasādena, rūpāni manupassati;	33	
PA_anya-e01_02n:333	Parittaṃ sukhumaṃ etaṃ, ūkāsirasamūpama”nti.	33	
PA_anya-e01_02n:334_0	Sasambhārasotabilassa anto tanutambalomācite aṅgulivedhakasaṇṭhāne padese sotaṃ vuttappakārāhi	334	
PA_anya-e01_02n:334_1	dhātūhi katūpakāraṃ utucittāhārehi upatthambhiyamānaṃ āyunā anupāliyamānaṃ vaṇṇādīhi	334	
PA_anya-e01_02n:334_2	parivutaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.	334	
PA_anya-e01_02n:335	Sasambhāraghānabilassa anto ajapadasaṇṭhāne padese ghānaṃ yathāvuttappakārupakārupatthambhanānupālanaparivāraṃ ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.	33	
PA_anya-e01_02n:336_0	Sasambhārajivhāmajjhassa upari uppaladalaggasaṇṭhāne padese jivhā yathāvuttappakārupakārupatthambhanānupālanaparivārā	336	
PA_anya-e01_02n:336_1	jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.	336	
PA_anya-e01_02n:337_0	Yāvatā pana imasmiṃ kāye upādiṇṇarūpaṃ nāma atthi. Sabbattha kāyo kappāsapaṭale sneho	337	
PA_anya-e01_02n:337_1	viya vuttappakārupakārupatthambhanānupālanaparivārova hutvā kāyaviññāṇādīnaṃ yathārahaṃ	337	
PA_anya-e01_02n:337_2	vatthudvārabhāvaṃ sādhayamāno tiṭṭhati.	337	
PA_anya-e01_02n:338	Vammikaudakākāsagāmasivathikasaṅkhātasagocaraninnā viya ca ahisusumārapakkhīkukkurasiṅgālārūpādisagocaraninnāva ete cakkhādayoti daṭṭhabbā.	33	
PA_anya-e01_02n:339_0	437. Tato paresu pana rūpādīsu cakkhupaṭihananalakkhaṇaṃ rūpaṃ, cakkhuviññāṇassa	339	
PA_anya-e01_02n:339_1	visayabhāvarasaṃ, tasseva gocarapaccupaṭṭhānaṃ, catumahābhūtapadaṭṭhānaṃ. Yathā cetaṃ	339	
PA_anya-e01_02n:339_2	tathā sabbānipi upādārūpāni. Yattha pana viseso atthi, tattha vakkhāma. Tayidaṃ nīlaṃ	339	
PA_anya-e01_02n:339_3	pītakantiādivasena anekavidhaṃ.	339	
PA_anya-e01_02n:340	Sotapaṭihananalakkhaṇo saddo, sotaviññāṇassa visayabhāvaraso, tasseva gocarapaccupaṭṭhāno. Bherisaddo mudiṅgasaddotiādinā nayena anekavidho.	34	
PA_anya-e01_02n:341	Ghānapaṭihananalakkhaṇo gandho, ghānaviññāṇassa visayabhāvaraso, tasseva gocarapaccupaṭṭhāno. Mūlagandho sāragandhotiādinā nayena anekavidho.	34	
PA_anya-e01_02n:342	Jivhāpaṭihananalakkhaṇo raso, jivhāviññāṇassa visayabhāvaraso, tasseva gocarapaccupaṭṭhāno. Mūlaraso khandharasotiādinā nayena anekavidho.	34	
PA_anya-e01_02n:343_0	438. Itthibhāvalakkhaṇaṃ itthindriyaṃ, itthīti pakāsanarasaṃ, itthiliṅganimittakuttākappānaṃ	343	
PA_anya-e01_02n:343_1	kāraṇabhāvapaccupaṭṭhānaṃ. Purisabhāvalakkhaṇaṃ purisindriyaṃ, purisoti pakāsanarasaṃ,	343	
PA_anya-e01_02n:343_2	purisaliṅganimittakuttākappānaṃ kāraṇabhāvapaccupaṭṭhānaṃ. Tadubhayampi kāyappasādo	343	
PA_anya-e01_02n:343_3	viya sakalasarīraṃ byāpakameva, na ca kāyapasādena ṭhitokāse ṭhitanti vā aṭṭhitokāse	343	
PA_anya-e01_02n:343_4	ṭhitanti vāti vattabbataṃ āpajjati, rūparasādayo viya aññamaññaṃ saṅkaro natthi.	343	
PA_anya-e01_02n:344_0	439. Sahajarūpānupālanalakkhaṇaṃ jīvitindriyaṃ, tesaṃ pavattanarasaṃ, tesaññeva ṭhapanapaccupaṭṭhānaṃ,	344	
PA_anya-e01_02n:344_1	yāpayitabbabhūtapadaṭṭhānaṃ. Santepi ca anupālanalakkhaṇādimhi vidhāne atthikkhaṇeyeva	344	
PA_anya-e01_02n:344_2	taṃ sahajarūpāni anupāleti udakaṃ viya uppalādīni. Yathāsakaṃ paccayuppannepi ca	344	
PA_anya-e01_02n:344_3	dhamme pāleti dhāti viya kumāraṃ. Sayaṃ pavattitadhammasambandheneva ca pavattati	344	
PA_anya-e01_02n:344_4	niyāmako viya. Na bhaṅgato uddhaṃ pavattati, attano ca pavattayitabbānañca abhāvā.	344	
PA_anya-e01_02n:344_5	Na bhaṅgakkhaṇe ṭhapeti, sayaṃ bhijjamānattā. Khīyamāno viya vaṭṭisneho dīpasikhaṃ.	344	
PA_anya-e01_02n:344_6	Na ca anupālanapavattanaṭṭhapanānubhāvavirahitaṃ, yathāvuttakkhaṇe tassa tassa sādhanatoti daṭṭhabbaṃ.	344	
PA_anya-e01_02n:345_0	440. Manodhātumanoviññāṇadhātūnaṃ nissayalakkhaṇaṃ hadayavatthu, tāsaññeva dhātūnaṃ	345	
PA_anya-e01_02n:345_1	ādhāraṇarasaṃ, ubbahanapaccupaṭṭhānaṃ. Hadayassa anto kāyagatāsatikathāyaṃ vuttappakāraṃ	345	
PA_anya-e01_02n:345_2	lohitaṃ nissāya sandhāraṇādikiccehi bhūtehi katūpakāraṃ utucittāhārehi upatthambhiyamānaṃ	345	
PA_anya-e01_02n:345_3	āyunā anupāliyamānaṃ manodhātumanoviññāṇadhātūnañceva taṃsampayuttadhammānañca vatthubhāvaṃ	345	
PA_anya-e01_02n:345_4	sādhayamānaṃ tiṭṭhati.	345	
PA_anya-e01_02n:346_0	441. Abhikkamādipavattakacittasamuṭṭhānavāyodhātuyā sahajarūpakāyathambhanasandhāraṇacalanassa	346	
PA_anya-e01_02n:346_1	paccayo ākāravikāro kāyaviññatti, adhippāyapakāsanarasā, kāyavipphandanahetubhāvapaccupaṭṭhānā,	346	
PA_anya-e01_02n:346_2	cittasamuṭṭhānavāyodhātupadaṭṭhānā. Sā panesā kāyavipphandanena adhippāyaviññāpanahetuttā,	346	
PA_anya-e01_02n:346_3	sayañca tena kāyavipphandanasaṅkhātena kāyena viññeyyattā “kāyaviññattī”ti vuccati.	346	
PA_anya-e01_02n:346_4	Tāya ca pana calitehi cittajarūpehi abhisambandhānaṃ utujādīnampi calanato abhikkamādayo	346	
PA_anya-e01_02n:346_5	pavattantīti veditabbā.	346	
PA_anya-e01_02n:347_0	Vacībhedapavattakacittasamuṭṭhānapathavīdhātuyā upādiṇṇaghaṭṭanassa paccayo ākāravikāro	347	
PA_anya-e01_02n:347_1	vacīviññatti, adhippāyappakāsanarasā, vacīghosahetubhāvapaccupaṭṭhānā, cittasamuṭṭhānapathavīdhātupadaṭṭhānā.	347	
PA_anya-e01_02n:347_2	Sā panesā vacīghosena adhippāyaviññāpanahetuttā, sayañca tāya vacīghosasaṅkhātāya	347	
PA_anya-e01_02n:347_3	vācāya viññeyyattā “vacīviññattī”ti vuccati. Yathā hi araññe ussāpetvā bandhagosīsādiudakanimittaṃ	347	
PA_anya-e01_02n:347_4	disvā udakamettha atthīti viññāyati, evaṃ kāyavipphandanañceva vacīghosañca gahetvā	347	
PA_anya-e01_02n:347_5	kāyavacīviññattiyopi viññāyanti.	347	
PA_anya-e01_02n:348_0	442. Rūpaparicchedalakkhaṇā ākāsadhātu, rūpapariyantappakāsanarasā, rūpamariyādāpaccupaṭṭhānā,	348	
PA_anya-e01_02n:348_1	asamphuṭṭhabhāvacchiddavivarabhāvapaccupaṭṭhānā vā, paricchinnarūpapadaṭṭhānā. Yāya	348	
PA_anya-e01_02n:348_2	paricchinnesu rūpesu idamito uddhamadho tiriyanti ca hoti.	348	
PA_anya-e01_02n:349_0	443. Adandhatālakkhaṇā rūpassa lahutā, rūpānaṃ garubhāvavinodanarasā, lahuparivattitāpaccupaṭṭhānā,	349	
PA_anya-e01_02n:349_1	lahurūpapadaṭṭhānā. Athaddhatālakkhaṇā rūpassa mudutā, rūpānaṃ thaddhabhāvavinodanarasā,	349	
PA_anya-e01_02n:349_2	sabbakiriyāsu avirodhitāpaccupaṭṭhānā, mudurūpapadaṭṭhānā. Sarīrakiriyānukūlakammaññabhāvalakkhaṇā	349	
PA_anya-e01_02n:349_3	rūpassa kammaññatā, akammaññatāvinodanarasā, adubbalabhāvapaccupaṭṭhānā, kammaññarūpapadaṭṭhānā.	349	
PA_anya-e01_02n:350_0	Etā pana tisso na aññamaññaṃ vijahanti, evaṃ santepi yo arogino viya rūpānaṃ lahubhāvo	350	
PA_anya-e01_02n:350_1	adandhatā lahuparivattippakāro rūpadandhattakaradhātukkhobhapaṭipakkhapaccayasamuṭṭhāno,	350	
PA_anya-e01_02n:350_2	so rūpavikāro rūpassa lahutā. Yo pana suparimadditacammasseva rūpānaṃ mudubhāvo sabbakiriyāvisesesu	350	
PA_anya-e01_02n:350_3	vasavattanabhāvamaddavappakāro rūpatthaddhattakaradhātukkhobhapaṭipakkhapaccayasamuṭṭhāno,	350	
PA_anya-e01_02n:350_4	so rūpavikāro rūpassa mudutā. Yo pana sudantasuvaṇṇasseva rūpānaṃ kammaññabhāvo sarīrakiriyānukūlabhāvappakāro	350	
PA_anya-e01_02n:350_5	sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno, so rūpavikāro	350	
PA_anya-e01_02n:350_6	rūpassa kammaññatāti evametāsaṃ viseso veditabbo.	350	
PA_anya-e01_02n:351_0	444. Ācayalakkhaṇo rūpassa upacayo, pubbantato rūpānaṃ ummujjāpanaraso, niyyātanapaccupaṭṭhāno,	351	
PA_anya-e01_02n:351_1	paripuṇṇabhāvapaccupaṭṭhāno vā, upacitarūpapadaṭṭhāno. Pavattilakkhaṇā rūpassa santati,	351	
PA_anya-e01_02n:351_2	anuppabandhanarasā, anupacchedapaccupaṭṭhānā, anuppabandhakarūpapadaṭṭhānā. Ubhayampetaṃ	351	
PA_anya-e01_02n:351_3	jātirūpassevādhivacanaṃ, ākāranānattato pana veneyyavasena ca “upacayo santatī”ti	351	
PA_anya-e01_02n:351_4	uddesadesanā katā. Yasmā panettha atthato nānattaṃ natthi, tasmā imesaṃ padānaṃ niddese	351	
PA_anya-e01_02n:351_5	“yo āyatanānaṃ ācayo, so rūpassa upacayo. Yo rūpassa upacayo, sā rūpassa santatī”ti	351	
PA_anya-e01_02n:351_6	vuttaṃ. Aṭṭhakathāyampi “ācayo nāma nibbatti, upacayo nāma vaḍḍhi, santati nāma pavattī”ti	351	
PA_anya-e01_02n:351_7	vatvā “nadītīre khatakūpakamhi udakuggamanakālo viya ācayo nibbatti, paripuṇṇakālo	351	
PA_anya-e01_02n:351_8	viya upacayo vaḍḍhi, ajjhottharitvā gamanakālo viya santati pavattī”ti upamā katā.	351	
PA_anya-e01_02n:352_0	Upamāvasāne ca “evaṃ kiṃ kathitaṃ hoti? Āyatanena ācayo kathito, ācayena āyatanaṃ	352	
PA_anya-e01_02n:352_1	kathita”nti vuttaṃ. Tasmā yā rūpānaṃ paṭhamābhinibbatti, sā ācayo. Yā tesaṃ upari	352	
PA_anya-e01_02n:352_2	aññesampi nibbattamānānaṃ nibbatti, sā vaḍḍhiākārena upaṭṭhānato upacayo. Yā tesampi	352	
PA_anya-e01_02n:352_3	upari punappunaṃ aññesaṃ nibbattamānānaṃ nibbatti, sā anupabandhākārena upaṭṭhānato	352	
PA_anya-e01_02n:352_4	santatīti ca pavuccatīti veditabbā.	352	
PA_anya-e01_02n:353_0	Rūpaparipākalakkhaṇā jaratā, upanayanarasā, sabhāvānapagamepi navabhāvāpagamapaccupaṭṭhānā	353	
PA_anya-e01_02n:353_1	vīhipurāṇabhāvo viya, paripaccamānarūpapadaṭṭhānā. Khaṇḍiccādibhāvena dantādīsu vikāradassanato	353	
PA_anya-e01_02n:353_2	idaṃ pākaṭajaraṃ sandhāya vuttaṃ. Arūpadhammānaṃ pana paṭicchannajarā nāma hoti,	353	
PA_anya-e01_02n:353_3	tassā esa vikāro natthi, yā ca pathavī udakapabbatacandimasūriyādīsu avīcijarā nāma.	353	
PA_anya-e01_02n:354	Paribhedalakkhaṇā rūpassa aniccatā, saṃsīdanarasā, khayavayapaccupaṭṭhānā, paribhijjamānarūpapadaṭṭhānā.	35	
PA_anya-e01_02n:355	445. Ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṃ katvā āharitabbavatthupadaṭṭhāno. Yāya ojāya sattā yāpenti, tassā etaṃ adhivacanaṃ.	35	
PA_anya-e01_02n:356_0	446. Imāni tāva pāḷiyaṃ āgatarūpāneva. Aṭṭhakathāyaṃ pana balarūpaṃ sambhavarūpaṃ	356	
PA_anya-e01_02n:356_1	jātirūpaṃ rogarūpaṃ ekaccānaṃ matena middharūpanti evaṃ aññānipi rūpāni āharitvā	356	
PA_anya-e01_02n:356_2	“addhā munīsi sambuddho, natthi nīvaraṇā tavā”tiādīni vatvā middharūpaṃ tāva natthiyevāti	356	
PA_anya-e01_02n:356_3	paṭikkhittaṃ. Itaresu rogarūpaṃ jaratāaniccatāggahaṇena gahitameva, jātirūpaṃ upacayasantatiggahaṇena,	356	
PA_anya-e01_02n:356_4	sambhavarūpaṃ āpodhātuggahaṇena, balarūpaṃ vāyodhātuggahaṇena gahitameva. Tasmā tesu	356	
PA_anya-e01_02n:356_5	ekampi visuṃ natthīti sanniṭṭhānaṃ kataṃ.	356	
PA_anya-e01_02n:357	Iti idaṃ catuvīsatividhaṃ upādārūpaṃ pubbe vuttaṃ catubbidhaṃ bhūtarūpañcāti aṭṭhavīsatividhaṃ rūpaṃ hoti anūnamanadhikaṃ.	35	
PA_anya-e01_02n:358	447. Taṃ sabbampi na hetu ahetukaṃ hetuvippayuttaṃ sappaccayaṃ lokiyaṃ sāsavamevātiādinā nayena ekavidhaṃ.	35	
PA_anya-e01_02n:359	Ajjhattikaṃ bāhiraṃ, oḷārikaṃ sukhumaṃ, dūre santike, nipphannaṃ anipphannaṃ, pasādarūpaṃ napasādarūpaṃ, indriyaṃ anindriyaṃ, upādiṇṇaṃ anupādiṇṇantiādivasena duvidhaṃ.	35	
PA_anya-e01_02n:360_0	Tattha cakkhādipañcavidhaṃ attabhāvaṃ adhikicca pavattattā ajjhattikaṃ, sesaṃ tato	360	
PA_anya-e01_02n:360_1	bāhirattā bāhiraṃ. Cakkhādīni nava āpodhātuvajjitā tisso dhātuyo cāti dvādasavidhaṃ	360	
PA_anya-e01_02n:360_2	ghaṭṭanavasena gahetabbato oḷārikaṃ, sesaṃ tato viparītattā sukhumaṃ. Yaṃ sukhumaṃ	360	
PA_anya-e01_02n:360_3	tadeva duppaṭivijjhasabhāvattā dūre, itaraṃ suppaṭivijjhasabhāvattā santike. Catasso	360	
PA_anya-e01_02n:360_4	dhātuyo, cakkhādīni terasa, kabaḷīkārāhāro cāti aṭṭhārasavidhaṃ rūpaṃ paricchedavikāralakkhaṇabhāvaṃ	360	
PA_anya-e01_02n:360_5	atikkamitvā sabhāveneva pariggahetabbato nipphannaṃ, sesaṃ tabbiparītatāya anipphannaṃ.	360	
PA_anya-e01_02n:360_6	Cakkhādipañcavidhaṃ rūpādīnaṃ gahaṇapaccayabhāvena ādāsatalaṃ viya vippasannattā	360	
PA_anya-e01_02n:360_7	pasādarūpaṃ, itaraṃ tato viparītattā napasādarūpaṃ. Pasādarūpameva itthindriyādittayena	360	
PA_anya-e01_02n:360_8	saddhiṃ adhipatiyaṭṭhena indriyaṃ, sesaṃ tato viparītattā anindriyaṃ. Yaṃ kammajanti	360	
PA_anya-e01_02n:360_9	parato vakkhāma, taṃ kammena upādiṇṇattā upādiṇṇaṃ, sesaṃ tato viparītattā anupādiṇṇaṃ.	360	
PA_anya-e01_02n:361_0	448. Puna sabbameva rūpaṃ sanidassanakammajādīnaṃ tikānaṃ vasena tividhaṃ hoti. Tattha	361	
PA_anya-e01_02n:361_1	oḷārike rūpaṃ sanidassanasappaṭighaṃ, sesaṃ anidassanasappaṭighaṃ. Sabbampi sukhumaṃ	361	
PA_anya-e01_02n:361_2	anidassanaappaṭighaṃ. Evaṃ tāva sanidassanattikavasena tividhaṃ. Kammajādittikavasena	361	
PA_anya-e01_02n:361_3	pana kammato jātaṃ kammajaṃ, tadaññapaccayajātaṃ akammajaṃ, nakutocijātaṃ neva kammajaṃ	361	
PA_anya-e01_02n:361_4	nākammajaṃ. Cittato jātaṃ cittajaṃ, tadaññapaccayajātaṃ acittajaṃ, nakutocijātaṃ	361	
PA_anya-e01_02n:361_5	neva cittajaṃ nācittajaṃ, āhārato jātaṃ āhārajaṃ, tadaññapaccayajātaṃ anāhārajaṃ,	361	
PA_anya-e01_02n:361_6	nakutocijātaṃ neva āhārajaṃ naanāhārajaṃ. Ututo jātaṃ utujaṃ, tadaññapaccayajātaṃ	361	
PA_anya-e01_02n:361_7	anutujaṃ, nakutocijātaṃ neva utujaṃ naanutujanti evaṃ kammajādittikavasena tividhaṃ.	361	
PA_anya-e01_02n:362_0	449. Puna diṭṭhādirūparūpādivatthādicatukkavasena catubbidhaṃ. Tattha rūpāyatanaṃ	362	
PA_anya-e01_02n:362_1	diṭṭhaṃ nāma dassanavisayattā, saddāyatanaṃ sutaṃ nāma savanavisayattā, gandharasaphoṭṭhabbattayaṃ	362	
PA_anya-e01_02n:362_2	mutaṃ nāma sampattagāhakaindriyavisayattā, sesaṃ viññātaṃ nāma viññāṇasseva visayattāti	362	
PA_anya-e01_02n:362_3	evaṃ tāva diṭṭhādicatukkavasena catubbidhaṃ.	362	
PA_anya-e01_02n:363_0	Nipphannarūpaṃ panettha rūparūpaṃ nāma, ākāsadhātu paricchedarūpaṃ nāma, kāyaviññattiādi	363	
PA_anya-e01_02n:363_1	kammaññatāpariyantaṃ vikārarūpaṃ nāma, jātijarābhaṅgaṃ lakkhaṇarūpaṃ nāmāti evaṃ	363	
PA_anya-e01_02n:363_2	rūparūpādicatukkavasena catubbidhaṃ.	363	
PA_anya-e01_02n:364_0	Yaṃ panettha hadayarūpaṃ nāma, taṃ vatthu na dvāraṃ. Viññattidvayaṃ dvāraṃ na vatthu.	364	
PA_anya-e01_02n:364_1	Pasādarūpaṃ vatthu ceva dvārañca. Sesaṃ neva vatthu na dvāranti evaṃ vatthādicatukkavasena catubbidhaṃ.	364	
PA_anya-e01_02n:365_0	450. Puna ekajaṃ, dvijaṃ, tijaṃ, catujaṃ, nakutocijātanti imesaṃ vasena pañcavidhaṃ.	365	
PA_anya-e01_02n:365_1	Tattha kammajameva cittajameva ca ekajaṃ nāma. Tesu saddhiṃ hadayavatthunā indriyarūpaṃ	365	
PA_anya-e01_02n:365_2	kammajameva. Viññattidvayaṃ cittajameva. Yaṃ pana cittato ca ututo ca jātaṃ, taṃ	365	
PA_anya-e01_02n:365_3	dvijaṃ nāma, taṃ saddāyatanameva. Yaṃ utucittāhārehi jātaṃ, taṃ tijaṃ nāma, taṃ pana	365	
PA_anya-e01_02n:365_4	lahutādittayameva. Yaṃ catūhipi kammādīhi jātaṃ, taṃ catujaṃ nāma, taṃ lakkhaṇarūpavajjaṃ	365	
PA_anya-e01_02n:365_5	avasesaṃ hoti. Lakkhaṇarūpaṃ pana nakutocijātaṃ. Kasmā? Na hi uppādassa uppādo atthi,	365	
PA_anya-e01_02n:365_6	uppannassa ca paripākabhedamattaṃ itaradvayaṃ. Yampi “rūpāyatanaṃ saddāyatanaṃ gandhāyatanaṃ	365	
PA_anya-e01_02n:365_7	rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā, rūpassa mudutā,	365	
PA_anya-e01_02n:365_8	rūpassa kammaññatā, rūpassa upacayo, rūpassa santati, kabaḷīkāro āhāro, ime dhammā	365	
PA_anya-e01_02n:365_9	cittasamuṭṭhānā”tiādīsu jātiyā kutocijātattaṃ anuññātaṃ, taṃ pana rūpajanakapaccayānaṃ	365	
PA_anya-e01_02n:365_10	kiccānubhāvakkhaṇe diṭṭhattāti veditabbaṃ.	3651	
PA_anya-e01_02n:366	Idaṃ tāva rūpakkhandhe vitthārakathāmukhaṃ.	36	
PA_anya-e01_02n:367	Viññāṇakkhandhakathā	36	
PA_anya-e01_02n:368_0	451. Itaresu pana yaṃkiñci vedayitalakkhaṇaṃ, sabbaṃ taṃ ekato katvā vedanākkhandho;	368	
PA_anya-e01_02n:368_1	yaṃkiñci sañjānanalakkhaṇaṃ, sabbaṃ taṃ ekato katvā saññākkhandho; yaṃkiñci abhisaṅkharaṇalakkhaṇaṃ,	368	
PA_anya-e01_02n:368_2	sabbaṃ taṃ ekato katvā saṅkhārakkhandho; yaṃkiñci vijānanalakkhaṇaṃ, sabbaṃ taṃ ekato	368	
PA_anya-e01_02n:368_3	katvā viññāṇakkhandho veditabbo. Tattha yasmā viññāṇakkhandhe viññāte itare suviññeyyā	368	
PA_anya-e01_02n:368_4	honti, tasmā viññāṇakkhandhaṃ ādiṃ katvā vaṇṇanaṃ karissāma.	368	
PA_anya-e01_02n:369_0	Yaṃkiñci vijānanalakkhaṇaṃ, sabbaṃ taṃ ekato katvā viññāṇakkhandho veditabboti hi	369	
PA_anya-e01_02n:369_1	vuttaṃ. Kiñca vijānanalakkhaṇaṃ viññāṇaṃ? Yathāha “vijānāti vijānātīti kho, āvuso,	369	
PA_anya-e01_02n:369_2	tasmā viññāṇanti vuccatī”ti. Viññāṇaṃ cittaṃ manoti atthato ekaṃ. Tadetaṃ vijānanalakkhaṇena	369	
PA_anya-e01_02n:369_3	sabhāvato ekavidhampi jātivasena tividhaṃ kusalaṃ, akusalaṃ, abyākatañca.	369	
PA_anya-e01_02n:370_0	452. Tattha kusalaṃ bhūmibhedato catubbidhaṃ kāmāvacaraṃ rūpāvacaraṃ arūpāvacaraṃ	370	
PA_anya-e01_02n:370_1	lokuttarañca. Tattha kāmāvacaraṃ somanassupekkhāñāṇasaṅkhārabhedato aṭṭhavidhaṃ.	370	
PA_anya-e01_02n:370_2	Seyyathidaṃ – somanassasahagataṃ ñāṇasampayuttaṃ asaṅkhāraṃ sasaṅkhārañca, tathā	370	
PA_anya-e01_02n:370_3	ñāṇavippayuttaṃ. Upekkhāsahagataṃ ñāṇasampayuttaṃ asaṅkhāraṃ sasaṅkhārañca, tathā ñāṇavippayuttaṃ.	370	
PA_anya-e01_02n:371_0	Yadā hi deyyadhammapaṭiggāhakādisampattiṃ aññaṃ vā somanassahetuṃ āgamma haṭṭhapahaṭṭho	371	
PA_anya-e01_02n:371_1	“atthi dinna”ntiādinayappavattaṃ sammādiṭṭhiṃ purakkhatvā asaṃsīdanto anussāhito	371	
PA_anya-e01_02n:371_2	parehi dānādīni puññāni karoti, tadāssa somanassasahagataṃ ñāṇasampayuttaṃ cittaṃ	371	
PA_anya-e01_02n:371_3	asaṅkhāraṃ hoti. Yadā pana vuttanayena haṭṭhatuṭṭho sammādiṭṭhiṃ purakkhatvā amuttacāgatādivasena	371	
PA_anya-e01_02n:371_4	saṃsīdamāno vā parehi vā ussāhito karoti, tadāssa tadeva cittaṃ sasaṅkhāraṃ hoti.	371	
PA_anya-e01_02n:371_5	Imasmiñhi atthe saṅkhāroti etaṃ attano vā paresaṃ vā vasena pavattassa pubbapayogassādhivacanaṃ.	371	
PA_anya-e01_02n:371_6	Yadā pana ñātijanassa paṭipattidassanena jātaparicayā bāladārakā bhikkhū disvā somanassajātā	371	
PA_anya-e01_02n:371_7	sahasā kiñcideva hatthagataṃ dadanti vā vandanti vā, tadā tatiyaṃ cittaṃ uppajjati.	371	
PA_anya-e01_02n:371_8	Yadā pana “detha vandathāti” ñātīhi ussāhitā evaṃ paṭipajjanti, tadā catutthaṃ cittaṃ	371	
PA_anya-e01_02n:371_9	uppajjati. Yadā pana deyyadhammapaṭiggāhakādīnaṃ asampattiṃ aññesaṃ vā somanassahetūnaṃ	371	
PA_anya-e01_02n:371_10	abhāvaṃ āgamma catūsupi vikappesu somanassarahitā honti, tadā sesāni cattāri upekkhāsahagatāni	3711	
PA_anya-e01_02n:371_11	uppajjantīti. Evaṃ somanassupekkhāñāṇasaṅkhārabhedato aṭṭhavidhaṃ kāmāvacarakusalaṃ veditabbaṃ.	3711	
PA_anya-e01_02n:372_0	Rūpāvacaraṃ pana jhānaṅgayogabhedato pañcavidhaṃ hoti. Seyyathidaṃ, vitakkavicārapītisukhasamādhiyuttaṃ	372	
PA_anya-e01_02n:372_1	paṭhamaṃ, atikkantavitakkaṃ dutiyaṃ, tato atikkantavicāraṃ tatiyaṃ, tato virattapītikaṃ	372	
PA_anya-e01_02n:372_2	catutthaṃ, atthaṅgatasukhaṃ upekkhāsamādhiyuttaṃ pañcamanti.	372	
PA_anya-e01_02n:373_0	Arūpāvacaraṃ catunnaṃ āruppānaṃ yogavasena catubbidhaṃ. Vuttappakārena hi ākāsānañcāyatanajjhānena	373	
PA_anya-e01_02n:373_1	sampayuttaṃ paṭhamaṃ, viññāṇañcāyatanādīhi dutiyatatiyacatutthāni. Lokuttaraṃ catumaggasampayogato	373	
PA_anya-e01_02n:373_2	catubbidhanti evaṃ tāva kusalaviññāṇameva ekavīsatividhaṃ hoti.	373	
PA_anya-e01_02n:374	453. Akusalaṃ pana bhūmito ekavidhaṃ kāmāvacarameva, mūlato tividhaṃ lobhamūlaṃ dosamūlaṃ mohamūlañca.	37	
PA_anya-e01_02n:375_0	Tattha lobhamūlaṃ somanassupekkhādiṭṭhigatasaṅkhārabhedato aṭṭhavidhaṃ. Seyyathidaṃ,	375	
PA_anya-e01_02n:375_1	somanassasahagataṃ diṭṭhigatasampayuttaṃ asaṅkhāraṃ sasaṅkhārañca, tathā diṭṭhigatavippayuttaṃ.	375	
PA_anya-e01_02n:375_2	Upekkhāsahagataṃ diṭṭhigatasampayuttaṃ asaṅkhāraṃ sasaṅkhārañca, tathā diṭṭhigatavippayuttaṃ.	375	
PA_anya-e01_02n:376_0	Yadā hi “natthi kāmesu ādīnavo”ti ādinā nayena micchādiṭṭhiṃ purakkhatvā haṭṭhatuṭṭho	376	
PA_anya-e01_02n:376_1	kāme vā paribhuñjati, diṭṭhamaṅgalādīni vā sārato pacceti sabhāvatikkheneva anussāhitena	376	
PA_anya-e01_02n:376_2	cittena, tadā paṭhamaṃ akusalacittaṃ uppajjati. Yadā mandena samussāhitena cittena,	376	
PA_anya-e01_02n:376_3	tadā dutiyaṃ. Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ vā sevati,	376	
PA_anya-e01_02n:376_4	parasampattiṃ vā abhijjhāyati, parabhaṇḍaṃ vā harati sabhāvatikkheneva anussāhitena	376	
PA_anya-e01_02n:376_5	cittena, tadā tatiyaṃ. Yadā mandena samussāhitena cittena, tadā catutthaṃ. Yadā pana	376	
PA_anya-e01_02n:376_6	kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi vikappesu	376	
PA_anya-e01_02n:376_7	somanassarahitā honti, tadā sesāni cattāri upekkhāsahagatāni uppajjantīti evaṃ somanassupekkhādiṭṭhigatasaṅkhārabhedato	376	
PA_anya-e01_02n:376_8	aṭṭhavidhaṃ lobhamūlaṃ veditabbaṃ.	376	
PA_anya-e01_02n:377	Dosamūlaṃ pana domanassasahagataṃ paṭighasampayuttaṃ asaṅkhāraṃ sasaṅkhāranti duvidhameva hoti, tassa pāṇātipātādīsu tikkhamandappavattikāle pavatti veditabbā.	37	
PA_anya-e01_02n:378	Mohamūlaṃ upekkhāsahagataṃ vicikicchāsampayuttaṃ uddhaccasampayuttañcāti duvidhaṃ. Tassa sanniṭṭhānavikkhepakāle pavatti veditabbāti evaṃ akusalaviññāṇaṃ dvādasavidhaṃ hoti.	37	
PA_anya-e01_02n:379_0	454. Abyākataṃ jātibhedato duvidhaṃ vipākaṃ kiriyañca. Tattha vipākaṃ bhūmito catubbidhaṃ	379	
PA_anya-e01_02n:379_1	kāmāvacaraṃ rūpāvacaraṃ arūpāvacaraṃ lokuttarañca. Tattha kāmāvacaraṃ duvidhaṃ kusalavipākaṃ	379	
PA_anya-e01_02n:379_2	akusalavipākañca. Kusalavipākampi duvidhaṃ ahetukaṃ sahetukañca.	379	
PA_anya-e01_02n:380	Tattha alobhādivipākahetuvirahitaṃ ahetukaṃ, taṃ cakkhuviññāṇaṃ, sotaghānajivhākāyaviññāṇaṃ, sampaṭicchanakiccā manodhātu, santīraṇādikiccā dve manoviññāṇadhātuyo cāti aṭṭhavidhaṃ.	38	
PA_anya-e01_02n:381_0	Tattha cakkhusannissitarūpavijānanalakkhaṇaṃ cakkhuviññāṇaṃ, rūpamattārammaṇarasaṃ,	381	
PA_anya-e01_02n:381_1	rūpābhimukhabhāvapaccupaṭṭhānaṃ, rūpārammaṇāya kiriyamanodhātuyā apagamapadaṭṭhānaṃ.	381	
PA_anya-e01_02n:381_2	Sotādisannissitasaddādivijānanalakkhaṇāni sotaghānajivhākāyaviññāṇāni, saddādimattārammaṇarasāni,	381	
PA_anya-e01_02n:381_3	saddādiabhimukhabhāvapaccupaṭṭhānāni, saddārammaṇādīnaṃ kiriyamanodhātūnaṃ apagamapadaṭṭhānāni.	381	
PA_anya-e01_02n:382	Cakkhuviññāṇādīnaṃ anantaraṃ rūpādivijānanalakkhaṇā manodhātu, rūpādisampaṭicchanarasā, tathābhāvapaccupaṭṭhānā, cakkhuviññāṇādiapagamapadaṭṭhānā.	38	
PA_anya-e01_02n:383_0	Ahetukavipākā saḷārammaṇavijānanalakkhaṇā duvidhāpi santīraṇādikiccā manoviññāṇadhātu,	383	
PA_anya-e01_02n:383_1	santīraṇādirasā, tathābhāvapaccupaṭṭhānā, hadayavatthupadaṭṭhānā. Somanassupekkhāyogato	383	
PA_anya-e01_02n:383_2	pana dvipañcaṭṭhānabhedato ca tassā bhedo. Etāsu hi ekā ekantamiṭṭhārammaṇe pavattisabbhāvato	383	
PA_anya-e01_02n:383_3	somanassasampayuttā hutvā santīraṇatadārammaṇavasena pañcadvāre ceva javanāvasāne	383	
PA_anya-e01_02n:383_4	ca pavattanato dviṭṭhānā hoti. Ekā iṭṭhamajjhattārammaṇe pavattisabbhāvato upekkhāsampayuttā	383	
PA_anya-e01_02n:383_5	hutvā santīraṇatadārammaṇapaṭisandhibhavaṅgacutivasena pavattanato pañcaṭṭhānā hoti.	383	
PA_anya-e01_02n:384_0	Aṭṭhavidhampi cetaṃ ahetukavipākaviññāṇaṃ niyatāniyatārammaṇattā duvidhaṃ. Upekkhāsukhasomanassabhedato	384	
PA_anya-e01_02n:384_1	tividhaṃ. Viññāṇapañcakaṃ hettha niyatārammaṇaṃ yathākkamaṃ rūpādīsuyeva pavattito,	384	
PA_anya-e01_02n:384_2	sesaṃ aniyatārammaṇaṃ. Tatra hi manodhātu pañcasupi rūpādīsu pavattati, manoviññāṇadhātudvayaṃ	384	
PA_anya-e01_02n:384_3	chasūti. Kāyaviññāṇaṃ panettha sukhayuttaṃ, dviṭṭhānā manoviññāṇadhātu somanassayuttā,	384	
PA_anya-e01_02n:384_4	sesaṃ upekkhāyuttanti. Evaṃ tāva kusalavipākāhetukaṃ aṭṭhavidhaṃ veditabbaṃ.	384	
PA_anya-e01_02n:385_0	Alobhādivipākahetusampayuttaṃ pana sahetukaṃ, taṃ kāmāvacarakusalaṃ viya somanassādi	385	
PA_anya-e01_02n:385_1	bhedato aṭṭhavidhaṃ. Yathā pana kusalaṃ dānādivasena chasu ārammaṇesu pavattati,	385	
PA_anya-e01_02n:385_2	na idaṃ tathā. Idañhi paṭisandhibhavaṅgacutitadārammaṇavasena parittadhammapariyāpannesuyeva	385	
PA_anya-e01_02n:385_3	chasu ārammaṇesu pavattati. Saṅkhārāsaṅkhārabhāvo panettha āgamanādivasena veditabbo.	385	
PA_anya-e01_02n:385_4	Sampayuttadhammānañca visese asatipi ādāsatalādīsu mukhanimittaṃ viya nirussāhaṃ	385	
PA_anya-e01_02n:385_5	vipākaṃ, mukhaṃ viya saussāhaṃ kusalanti veditabbaṃ.	385	
PA_anya-e01_02n:386_0	Kevalaṃ hi akusalavipākaṃ ahetukameva, taṃ cakkhuviññāṇaṃ, sotaghānajivhākāyaviññāṇaṃ,	386	
PA_anya-e01_02n:386_1	sampaṭicchanakiccā manodhātu, santīraṇādikiccā pañcaṭṭhānā manoviññāṇadhātūti sattavidhaṃ.	386	
PA_anya-e01_02n:386_2	Taṃ lakkhaṇādito kusalāhetukavipāke vuttanayeneva veditabbaṃ.	386	
PA_anya-e01_02n:387_0	Kevalañhi kusalavipākāni iṭṭhaiṭṭhamajjhattārammaṇāni, imāni aniṭṭhaaniṭṭhamajjhattārammaṇāni.	387	
PA_anya-e01_02n:387_1	Tāni ca upekkhāsukhasomanassabhedato tividhāni, imāni dukkhaupekkhāvasena duvidhāni.	387	
PA_anya-e01_02n:387_2	Ettha hi kāyaviññāṇaṃ dukkhasahagatameva, sesāni upekkhāsahagatāni. Sā ca tesu upekkhā	387	
PA_anya-e01_02n:387_3	hīnā dukkhaṃ viya nātitikhiṇā, itaresu upekkhā paṇītā sukhaṃ viya nātitikhiṇā. Iti	387	
PA_anya-e01_02n:387_4	imesaṃ sattannaṃ akusalavipākānaṃ purimānañca soḷasannaṃ kusalavipākānaṃ vasena kāmāvacaraṃ	387	
PA_anya-e01_02n:387_5	vipākaviññāṇaṃ tevīsatividhaṃ.	387	
PA_anya-e01_02n:388_0	Rūpāvacaraṃ pana kusalaṃ viya pañcavidhaṃ. Kusalaṃ pana samāpattivasena javanavīthiyaṃ	388	
PA_anya-e01_02n:388_1	pavattati. Idaṃ upapattiyaṃ paṭisandhibhavaṅgacutivasena. Yathā ca rūpāvacaraṃ, evaṃ	388	
PA_anya-e01_02n:388_2	arūpāvacarampi kusalaṃ viya catubbidhaṃ. Pavattibhedopissa rūpāvacare vuttanayo eva.	388	
PA_anya-e01_02n:388_3	Lokuttaravipākaṃ catumaggayuttacittaphalattā catubbidhaṃ, taṃ maggavīthivasena ceva	388	
PA_anya-e01_02n:388_4	samāpattivasena ca dvidhā pavattati. Evaṃ sabbampi catūsu bhūmīsu chattiṃsavidhaṃ	388	
PA_anya-e01_02n:388_5	vipākaviññāṇaṃ hoti.	388	
PA_anya-e01_02n:389_0	Kiriyaṃ pana bhūmibhedato tividhaṃ kāmāvacaraṃ rūpāvacaraṃ arūpāvacarañca. Tattha	389	
PA_anya-e01_02n:389_1	kāmāvacaraṃ duvidhaṃ ahetukaṃ sahetukañca. Tattha alobhādikiriyahetuvirahitaṃ ahetukaṃ,	389	
PA_anya-e01_02n:389_2	taṃ manodhātumanoviññāṇadhātubhedato duvidhaṃ.	389	
PA_anya-e01_02n:390	Tattha cakkhuviññāṇādipurecararūpādivijānanalakkhaṇā manodhātu, āvajjanarasā, rūpādiabhimukhabhāvapaccupaṭṭhānā, bhavaṅgavicchedapadaṭṭhānā, sā upekkhāyuttāva hoti.	39	
PA_anya-e01_02n:391_0	Manoviññāṇadhātu pana duvidhā sādhāraṇā asādhāraṇā ca. Tattha sādhāraṇā upekkhāsahagatāhetukakiriyā	391	
PA_anya-e01_02n:391_1	saḷārammaṇavijānanalakkhaṇā, kiccavasena pañcadvāramanodvāresu voṭṭhabbanāvajjanarasā,	391	
PA_anya-e01_02n:391_2	tathābhāvapaccupaṭṭhānā, ahetukavipākamanoviññāṇadhātu bhavaṅgānaṃ aññatarāpagamapadaṭṭhānā.	391	
PA_anya-e01_02n:392_0	Asādhāraṇā somanassasahagatāhetukakiriyā saḷārammaṇavijānanalakkhaṇā, kiccavasena	392	
PA_anya-e01_02n:392_1	arahataṃ anuḷāresu vatthūsu hasituppādanarasā, tathābhāvapaccupaṭṭhānā, ekantato	392	
PA_anya-e01_02n:392_2	hadayavatthupadaṭṭhānāti. Iti kāmāvacarakiriyaṃ ahetukaṃ tividhaṃ.	392	
PA_anya-e01_02n:393_0	Sahetukaṃ pana somanassādibhedato kusalaṃ viya aṭṭhavidhaṃ. Kevalañhi kusalaṃ sekkhaputhujjanānaṃ	393	
PA_anya-e01_02n:393_1	uppajjati, idaṃ arahataṃyevāti ayamettha viseso. Evaṃ tāva kāmāvacaraṃ ekādasavidhaṃ.	393	
PA_anya-e01_02n:394_0	Rūpāvacaraṃ pana arūpāvacarañca kusalaṃ viya pañcavidhaṃ catubbidhañca hoti. Arahataṃ	394	
PA_anya-e01_02n:394_1	uppattivaseneva cassa kusalato viseso veditabboti. Evaṃ sabbampi tīsu bhūmīsu vīsatividhaṃ	394	
PA_anya-e01_02n:394_2	kiriyaviññāṇaṃ hoti.	394	
PA_anya-e01_02n:395_0	455. Iti ekavīsati kusalāni dvādasākusalāni chattiṃsa vipākāni vīsati kiriyānīti	395	
PA_anya-e01_02n:395_1	sabbānipi ekūnanavuti viññāṇāni honti. Yāni paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena	395	
PA_anya-e01_02n:395_2	cuddasahi ākārehi pavattanti.	395	
PA_anya-e01_02n:396_0	Kathaṃ? Yadā hi aṭṭhannaṃ kāmāvacarakusalānaṃ ānubhāvena devamanussesu sattā nibbattanti,	396	
PA_anya-e01_02n:396_1	tadā nesaṃ maraṇakāle paccupaṭṭhitaṃ kammakammanimittagatinimittānaṃ aññataraṃ ārammaṇaṃ	396	
PA_anya-e01_02n:396_2	katvā aṭṭha sahetukakāmāvacaravipākāni, manussesu paṇḍakādibhāvaṃ āpajjamānānaṃ dubbaladvihetukakusalavipākaupekkhāsahagatāhetukavipākamanoviññāṇadhātu	396	
PA_anya-e01_02n:396_3	cāti paṭisandhivasena nava vipākacittāni pavattanti. Yadā rūpāvacarārūpāvacarakusalānubhāvena	396	
PA_anya-e01_02n:396_4	rūpārūpabhavesu nibbattanti, tadā nesaṃ maraṇakāle paccupaṭṭhitaṃ kammanimittameva	396	
PA_anya-e01_02n:396_5	ārammaṇaṃ katvā nava rūpārūpāvacaravipākāni paṭisandhivasena pavattanti.	396	
PA_anya-e01_02n:397_0	Yadā pana akusalānubhāvena apāye nibbattanti, tadā nesaṃ maraṇakāle paccupaṭṭhitaṃ	397	
PA_anya-e01_02n:397_1	kammakammanimittagatinimittānaṃ aññataraṃ ārammaṇaṃ katvā ekā akusalavipākāhetukamanoviññāṇadhātu	397	
PA_anya-e01_02n:397_2	paṭisandhivasena pavattatīti evaṃ tāvettha ekūnavīsatiyā vipākaviññāṇānaṃ paṭisandhivasena pavatti veditabbā.	397	
PA_anya-e01_02n:398_0	Paṭisandhiviññāṇe pana niruddhe taṃ taṃ paṭisandhiviññāṇamanubandhamānaṃ tassa tasseva	398	
PA_anya-e01_02n:398_1	kammassa vipākabhūtaṃ tasmiññeva ārammaṇe tādisameva bhavaṅgaviññāṇaṃ nāma pavattati,	398	
PA_anya-e01_02n:398_2	punapi tādisanti evaṃ asati santānavinivattake aññasmiṃ cittuppāde nadīsotaṃ viya	398	
PA_anya-e01_02n:398_3	supinaṃ apassato niddokkamanakālādīsu aparimāṇasaṅkhyampi pavattatiyevāti evaṃ tesaññeva	398	
PA_anya-e01_02n:398_4	viññāṇānaṃ bhavaṅgavasenāpi pavatti veditabbā.	398	
PA_anya-e01_02n:399_0	Evaṃ pavatte pana bhavaṅgasantāne yadā sattānaṃ indriyāni ārammaṇagahaṇakkhamāni	399	
PA_anya-e01_02n:399_1	honti, tadā cakkhussāpāthagate rūpe rūpaṃ paṭicca cakkhupasādassa ghaṭṭanā hoti,	399	
PA_anya-e01_02n:399_2	tato ghaṭṭanānubhāvena bhavaṅgacalanaṃ hoti, atha niruddhe bhavaṅge tadeva rūpaṃ	399	
PA_anya-e01_02n:399_3	ārammaṇaṃ katvā bhavaṅgaṃ vicchindamānā viya āvajjanakiccaṃ sādhayamānā kiriyamanodhātu	399	
PA_anya-e01_02n:399_4	uppajjati. Sotadvārādīsupi eseva nayo. Manodvāre pana chabbidhepi ārammaṇe āpāthagate	399	
PA_anya-e01_02n:399_5	bhavaṅgacalanānantaraṃ bhavaṅgaṃ vicchindamānā viya āvajjanakiccaṃ sādhayamānā ahetukakiriyamanoviññāṇadhātu	399	
PA_anya-e01_02n:399_6	uppajjati upekkhāsahagatāti evaṃ dvinnaṃ kiriyaviññāṇānaṃ āvajjanavasena pavatti veditabbā.	399	
PA_anya-e01_02n:400_0	Āvajjanānantaraṃ pana cakkhudvāre tāva dassanakiccaṃ sādhayamānaṃ cakkhupasādavatthukaṃ	400	
PA_anya-e01_02n:400_1	cakkhuviññāṇaṃ, sotadvārādīsu savanādikiccaṃ sādhayamānāni sotaghānajivhākāyaviññāṇāni	400	
PA_anya-e01_02n:400_2	pavattanti. Tāni iṭṭhaiṭṭhamajjhattesu visayesu kusalavipākāni, aniṭṭhaaniṭṭhamajjhattesu	400	
PA_anya-e01_02n:400_3	visayesu akusalavipākānīti evaṃ dasannaṃ vipākaviññāṇānaṃ dassanasavanaghāyanasāyanaphusanavasena pavatti veditabbā.	400	
PA_anya-e01_02n:401_0	“Cakkhuviññāṇadhātuyā uppajjitvā niruddhasamanantarā uppajjati cittaṃ mano mānasaṃ	401	
PA_anya-e01_02n:401_1	tajjā manodhātū”tiādivacanato pana cakkhuviññāṇādīnaṃ anantarā tesaññeva visayaṃ	401	
PA_anya-e01_02n:401_2	sampaṭicchamānā kusalavipākānantaraṃ kusalavipākā, akusalavipākānantaraṃ akusalavipākā	401	
PA_anya-e01_02n:401_3	manodhātu uppajjati. Evaṃ dvinnaṃ vipākaviññāṇānaṃ sampaṭicchanavasena pavatti veditabbā.	401	
PA_anya-e01_02n:402_0	“Manodhātuyāpi uppajjitvā niruddhasamanantarā uppajjati cittaṃ mano mānasaṃ tajjāmanoviññāṇadhātū”ti	402	
PA_anya-e01_02n:402_1	vacanato pana manodhātuyā sampaṭicchitameva visayaṃ santīrayamānā akusalavipākamanodhātuyā	402	
PA_anya-e01_02n:402_2	anantarā akusalavipākā, kusalavipākāya anantarā iṭṭhārammaṇe somanassasahagatā, iṭṭhamajjhatte	402	
PA_anya-e01_02n:402_3	upekkhāsahagatā uppajjati vipākāhetukamanoviññāṇadhātūti evaṃ tiṇṇaṃ vipākaviññāṇānaṃ	402	
PA_anya-e01_02n:402_4	santīraṇavasena pavatti veditabbā.	402	
PA_anya-e01_02n:403	Santīraṇānantaraṃ pana tameva visayaṃ vavatthāpayamānā uppajjati kiriyāhetukamanoviññāṇadhātu upekkhāsahagatāti evaṃ ekasseva kiriyaviññāṇassa voṭṭhabbanavasena pavatti veditabbā.	40	
PA_anya-e01_02n:404_0	Voṭṭhabbanānantaraṃ pana sace mahantaṃ hoti rūpādiārammaṇaṃ, atha yathāvavatthāpite	404	
PA_anya-e01_02n:404_1	visaye aṭṭhannaṃ vā kāmāvacarakusalānaṃ dvādasannaṃ vā akusalānaṃ navannaṃ vā avasesakāmāvacarakiriyānaṃ	404	
PA_anya-e01_02n:404_2	aññataravasena cha satta vā javanāni javanti, eso tāva pañcadvāre nayo.	404	
PA_anya-e01_02n:405_0	Manodvāre pana manodvārāvajjanānantaraṃ tāniyeva. Gotrabhuto uddhaṃ rūpāvacarato	405	
PA_anya-e01_02n:405_1	pañca kusalāni pañca kiriyāni, arūpāvacarato cattāri kusalāni cattāri kiriyāni, lokuttarato	405	
PA_anya-e01_02n:405_2	cattāri maggacittāni cattāri phalacittānīti imesu yaṃ yaṃ laddhapaccayaṃ hoti, taṃ	405	
PA_anya-e01_02n:405_3	taṃ javatīti evaṃ pañcapaññāsāya kusalākusalakiriyavipākaviññāṇānaṃ javanavasena pavatti veditabbā.	405	
PA_anya-e01_02n:406_0	Javanāvasāne pana sace pañcadvāre atimahantaṃ, manodvāre ca vibhūtamārammaṇaṃ hoti,	406	
PA_anya-e01_02n:406_1	atha kāmāvacarasattānaṃ kāmāvacarajavanāvasāne iṭṭhārammaṇādīnaṃ purimakammajavanacittādīnañca	406	
PA_anya-e01_02n:406_2	vasena yo yo paccayo laddho hoti, tassa tassa vasena aṭṭhasu sahetukakāmāvacaravipākesu	406	
PA_anya-e01_02n:406_3	tīsu vipākāhetukamanoviññāṇadhātūsu ca aññataraṃ paṭisotagataṃ nāvaṃ anubandhamānaṃ	406	
PA_anya-e01_02n:406_4	kiñci antaraṃ udakamiva bhavaṅgassārammaṇato aññasmiṃ ārammaṇe javitaṃ javanamanubandhaṃ	406	
PA_anya-e01_02n:406_5	dvikkhattuṃ sakiṃ vā vipākaviññāṇaṃ uppajjati. Tadetaṃ javanāvasāne bhavaṅgassa ārammaṇe	406	
PA_anya-e01_02n:406_6	pavattanārahaṃ samānaṃ tassa javanassa ārammaṇaṃ ārammaṇaṃ katvā pavattattā tadārammaṇanti	406	
PA_anya-e01_02n:406_7	vuccati. Evaṃ ekādasannaṃ vipākaviññāṇānaṃ tadārammaṇavasena pavatti veditabbā.	406	
PA_anya-e01_02n:407_0	Tadārammaṇāvasāne pana puna bhavaṅgameva pavattati, bhavaṅge vicchinne puna āvajjanādīnīti	407	
PA_anya-e01_02n:407_1	evaṃ laddhapaccayacittasantānaṃ bhavaṅgānantaraṃ āvajjanaṃ āvajjanānantaraṃ dassanādīnīti	407	
PA_anya-e01_02n:407_2	cittaniyamavaseneva punappunaṃ tāva pavattati, yāva ekasmiṃ bhave bhavaṅgassa parikkhayo.	407	
PA_anya-e01_02n:407_3	Ekasmiṃ hi bhave yaṃ sabbapacchimaṃ bhavaṅgacittaṃ, taṃ tato cavanattā cutīti vuccati.	407	
PA_anya-e01_02n:407_4	Tasmā tampi ekūnavīsatividhameva hoti. Evaṃ ekūnavīsatiyā vipākaviññāṇānaṃ cutivasena pavatti veditabbā.	407	
PA_anya-e01_02n:408_0	Cutito pana puna paṭisandhi, paṭisandhito puna bhavaṅganti evaṃ bhavagatiṭhitinivāsesu	408	
PA_anya-e01_02n:408_1	saṃsaramānānaṃ sattānaṃ avicchinnaṃ cittasantānaṃ pavattatiyeva. Yo panettha arahattaṃ	408	
PA_anya-e01_02n:408_2	pāpuṇāti, tassa cuticitte niruddhe niruddhameva hotīti.	408	
PA_anya-e01_02n:409	Idaṃ viññāṇakkhandhe vitthārakathāmukhaṃ.	40	
PA_anya-e01_02n:410	Vedanākkhandhakathā	41	
PA_anya-e01_02n:411_0	456. Idāni yaṃ vuttaṃ “yaṃkiñci vedayitalakkhaṇaṃ, sabbaṃ taṃ ekato katvā vedanākkhandho	411	
PA_anya-e01_02n:411_1	veditabbo”ti, etthāpi vedayitalakkhaṇaṃ nāma vedanāva. Yathāha – “vedayati vedayatīti	411	
PA_anya-e01_02n:411_2	kho āvuso, tasmā vedanāti vuccatī”ti. Sā pana vedayitalakkhaṇena sabhāvato ekavidhāpi	411	
PA_anya-e01_02n:411_3	jātivasena tividhā hoti kusalā, akusalā, abyākatā cāti.	411	
PA_anya-e01_02n:412_0	Tattha kāmāvacaraṃ somanassupekkhāñāṇasaṅkhārabhedato aṭṭhavidhantiādinā nayena vuttena	412	
PA_anya-e01_02n:412_1	kusalaviññāṇena sampayuttā kusalā, akusalena sampayuttā akusalā, abyākatena sampayuttā	412	
PA_anya-e01_02n:412_2	abyākatāti veditabbā. Sā sabhāvabhedato pañcavidhā hoti – sukhaṃ dukkhaṃ somanassaṃ	412	
PA_anya-e01_02n:412_3	domanassaṃ upekkhāti.	412	
PA_anya-e01_02n:413_0	Tattha kusalavipākena kāyaviññāṇena sampayuttaṃ sukhaṃ. Akusalavipākena dukkhaṃ.	413	
PA_anya-e01_02n:413_1	Kāmāvacarato catūhi kusalehi, catūhi sahetukavipākehi, ekena ahetukavipākena, catūhi	413	
PA_anya-e01_02n:413_2	sahetukakiriyehi, ekena ahetukakiriyena, catūhi akusalehi, rūpāvacarato ṭhapetvā	413	
PA_anya-e01_02n:413_3	pañcamajjhānaviññāṇaṃ catūhi kusalehi, catūhi vipākehi, catūhi kiriyehi, lokuttaraṃ	413	
PA_anya-e01_02n:413_4	pana yasmā ajhānikaṃ nāma natthi, tasmā aṭṭha lokuttarāni pañcannaṃ jhānānaṃ vasena	413	
PA_anya-e01_02n:413_5	cattālīsaṃ honti. Tesu ṭhapetvā aṭṭha pañcamajjhānikāni sesehi dvattiṃsāya kusalavipākehīti	413	
PA_anya-e01_02n:413_6	evaṃ somanassaṃ dvāsaṭṭhiyā viññāṇehi sampayuttaṃ. Domanassaṃ dvīhi akusalehi. Upekkhā	413	
PA_anya-e01_02n:413_7	avasesapañcapaññāsāya viññāṇehi sampayuttā.	413	
PA_anya-e01_02n:414	Tattha iṭṭhaphoṭṭhabbānubhavanalakkhaṇaṃ sukhaṃ, sampayuttānaṃ upabrūhanarasaṃ, kāyikaassādapaccupaṭṭhānaṃ, kāyindriyapadaṭṭhānaṃ.	41	
PA_anya-e01_02n:415	Aniṭṭhaphoṭṭhabbānubhavanalakkhaṇaṃ dukkhaṃ, sampayuttānaṃ milāpanarasaṃ, kāyikābādhapaccupaṭṭhānaṃ, kāyindriyapadaṭṭhānaṃ.	41	
PA_anya-e01_02n:416	Iṭṭhārammaṇānubhavanalakkhaṇaṃ somanassaṃ, yathā tathā vā iṭṭhākārasambhogarasaṃ, cetasikaassādapaccupaṭṭhānaṃ, passaddhipadaṭṭhānaṃ.	41	
PA_anya-e01_02n:417	Aniṭṭhārammaṇānubhavanalakkhaṇaṃ domanassaṃ, yathā tathā vā aniṭṭhākārasambhogarasaṃ, cetasikābādhapaccupaṭṭhānaṃ, ekanteneva hadayavatthupadaṭṭhānaṃ.	41	
PA_anya-e01_02n:418	Majjhattavedayitalakkhaṇā upekkhā, sampayuttānaṃ nātiupabrūhanamilāpanarasā, santabhāvapaccupaṭṭhānā, nippītikacittapadaṭṭhānāti.	41	
PA_anya-e01_02n:419	Idaṃ vedanākkhandhe vitthārakathāmukhaṃ.	41	
PA_anya-e01_02n:420	Saññākkhandhakathā	42	
PA_anya-e01_02n:421_0	457. Idāni yaṃ vuttaṃ “yaṃkiñci sañjānanalakkhaṇaṃ, sabbaṃ taṃ ekato katvā saññākkhandho	421	
PA_anya-e01_02n:421_1	veditabbo”ti, etthāpi sañjānanalakkhaṇaṃ nāma saññāva. Yathāha – “sañjānāti sañjānātīti	421	
PA_anya-e01_02n:421_2	kho, āvuso, tasmā saññāti vuccatī”ti. Sā panesā sañjānanalakkhaṇena sabhāvato ekavidhāpi	421	
PA_anya-e01_02n:421_3	jātivasena tividhā hoti kusalā, akusalā, abyākatā ca.	421	
PA_anya-e01_02n:422_0	Tattha kusalaviññāṇasampayuttā kusalā, akusalasampayuttā akusalā, abyākatasampayuttā	422	
PA_anya-e01_02n:422_1	abyākatā. Na hi taṃ viññāṇaṃ atthi, yaṃ saññāya vippayuttaṃ, tasmā yattako viññāṇassa	422	
PA_anya-e01_02n:422_2	bhedo, tattako saññāyāti.	422	
PA_anya-e01_02n:423_0	Sā panesā evaṃ viññāṇena samappabhedāpi lakkhaṇādito sabbāva sañjānanalakkhaṇā, tadevetanti	423	
PA_anya-e01_02n:423_1	puna sañjānanapaccayanimittakaraṇarasā dāruādīsu tacchakādayo viya, yathāgahitanimittavasena	423	
PA_anya-e01_02n:423_2	abhinivesakaraṇapaccupaṭṭhānā hatthidassakaandhā viya, yathāupaṭṭhitavisayapadaṭṭhānā	423	
PA_anya-e01_02n:423_3	tiṇapurisakesu migapotakānaṃ purisāti uppannasaññā viyāti.	423	
PA_anya-e01_02n:424	Idaṃ saññākkhandhe vitthārakathāmukhaṃ.	42	
PA_anya-e01_02n:425	Saṅkhārakkhandhakathā	42	
PA_anya-e01_02n:426_0	458. Yaṃ pana vuttaṃ “yaṃkiñci abhisaṅkharaṇalakkhaṇaṃ, sabbaṃ taṃ ekato katvā saṅkhārakkhandho	426	
PA_anya-e01_02n:426_1	veditabbo”ti, ettha abhisaṅkharaṇalakkhaṇaṃ nāma rāsikaraṇalakkhaṇaṃ. Kiṃ pana tanti,	426	
PA_anya-e01_02n:426_2	saṅkhārāyeva. Yathāha – “saṅkhatamabhisaṅkharontīti kho, bhikkhave, tasmā saṅkhārāti	426	
PA_anya-e01_02n:426_3	vuccantī”ti. Te abhisaṅkharaṇalakkhaṇā, āyūhanarasā, vipphārapaccupaṭṭhānā, sesakhandhattayapadaṭṭhānā.	426	
PA_anya-e01_02n:427	Evaṃ lakkhaṇādito ekavidhāpi ca jātivasena tividhā kusalā, akusalā, abyākatāti. Tesu kusalaviññāṇasampayuttā kusalā. Akusalasampayuttā akusalā. Abyākatasampayuttā abyākatā.	42	
PA_anya-e01_02n:428_0	Tattha kāmāvacarapaṭhamakusalaviññāṇasampayuttā tāva niyatā sarūpena āgatā sattavīsati,	428	
PA_anya-e01_02n:428_1	yevāpanakā cattāro, aniyatā pañcāti chattiṃsa. Tattha phasso, cetanā, vitakko, vicāro,	428	
PA_anya-e01_02n:428_2	pīti, vīriyaṃ, jīvitaṃ, samādhi, saddhā, sati, hirī, ottappaṃ, alobho, adoso, amoho,	428	
PA_anya-e01_02n:428_3	kāyapassaddhi, cittapassaddhi, kāyalahutā, cittalahutā, kāyamudutā, cittamudutā,	428	
PA_anya-e01_02n:428_4	kāyakammaññatā, cittakammaññatā, kāyapāguññatā, cittapāguññatā, kāyujukatā, cittujukatāti	428	
PA_anya-e01_02n:428_5	ime sarūpena āgatā sattavīsati. Chando, adhimokkho, manasikāro, tatramajjhattatāti	428	
PA_anya-e01_02n:428_6	ime yevāpanakā cattāro. Karuṇā, muditā, kāyaduccaritavirati, vacīduccaritavirati,	428	
PA_anya-e01_02n:428_7	micchājīvaviratīti ime aniyatā pañca. Ete hi kadāci uppajjanti, uppajjamānāpi ca	428	
PA_anya-e01_02n:428_8	na ekato uppajjanti.	428	
PA_anya-e01_02n:429_0	459. Tattha phusatīti phasso. Svāyaṃ phusanalakkhaṇo. Saṅghaṭṭanaraso, sannipātapaccupaṭṭhāno,	429	
PA_anya-e01_02n:429_1	āpāthagatavisayapadaṭṭhāno. Ayañhi arūpadhammopi samāno ārammaṇe phusanākāreneva	429	
PA_anya-e01_02n:429_2	pavattati. Ekadesena ca analliyamānopi rūpaṃ viya cakkhu, saddo viya ca sotaṃ cittaṃ	429	
PA_anya-e01_02n:429_3	ārammaṇañca saṅghaṭṭeti, tikasannipātasaṅkhātassa attano kāraṇassa vasena paveditattā	429	
PA_anya-e01_02n:429_4	sannipātapaccupaṭṭhāno. Tajjāsamannāhārena ceva indriyena ca parikkhate visaye anantarāyeneva	429	
PA_anya-e01_02n:429_5	uppajjanato āpāthagatavisayapadaṭṭhānoti vuccati. Vedanādhiṭṭhānabhāvato pana niccammagāvī viya daṭṭhabbo.	429	
PA_anya-e01_02n:430_0	460. Cetayatīti cetanā. Abhisandahatīti attho. Sā cetanābhāvalakkhaṇā, āyūhanarasā,	430	
PA_anya-e01_02n:430_1	saṃvidahanapaccupaṭṭhānā sakiccaparakiccasādhikā jeṭṭhasissamahāvaḍḍhakīādayo viya.	430	
PA_anya-e01_02n:430_2	Accāyikakammānussaraṇādīsu ca panāyaṃ sampayuttānaṃ ussahanabhāvena pavattamānā pākaṭā hoti.	430	
PA_anya-e01_02n:431	Vitakkavicārapītīsu yaṃ vattabbaṃ siyā, taṃ sabbaṃ pathavīkasiṇaniddese paṭhamajjhānavaṇṇanāyaṃ vuttameva.	43	
PA_anya-e01_02n:432_0	461. Vīrabhāvo vīriyaṃ. Taṃ ussahanalakkhaṇaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ.	432	
PA_anya-e01_02n:432_1	“Saṃviggo yoniso padahatī”ti vacanato saṃvegapadaṭṭhānaṃ, vīriyārambhavatthupadaṭṭhānaṃ	432	
PA_anya-e01_02n:432_2	vā, sammā āraddhaṃ sabbasampattīnaṃ mūlaṃ hotīti daṭṭhabbaṃ.	432	
PA_anya-e01_02n:433_0	462. Jīvanti tena, sayaṃ vā jīvati, jīvanamattameva vā tanti jīvitaṃ. Lakkhaṇādīni	433	
PA_anya-e01_02n:433_1	panassa rūpajīvite vuttanayeneva veditabbāni. Tañhi rūpadhammānaṃ jīvitaṃ, idaṃ arūpadhammānanti	433	
PA_anya-e01_02n:433_2	idamevettha nānākaraṇaṃ.	433	
PA_anya-e01_02n:434_0	463. Ārammaṇe cittaṃ samaṃ ādhiyati, sammā vā ādhiyati, samādhānamattameva vā etaṃ	434	
PA_anya-e01_02n:434_1	cittassāti samādhi. So avisāralakkhaṇo, avikkhepalakkhaṇo vā, sahajātānaṃ sampiṇḍanaraso	434	
PA_anya-e01_02n:434_2	nhāniyacuṇṇānaṃ udakaṃ viya, upasamapaccupaṭṭhāno, visesato sukhapadaṭṭhāno, nivāte	434	
PA_anya-e01_02n:434_3	dīpaccīnaṃ ṭhiti viya cetaso ṭhitīti daṭṭhabbo.	434	
PA_anya-e01_02n:435_0	464. Saddahanti etāya, sayaṃ vā saddahati, saddahanamattameva vā esāti saddhā. Sā	435	
PA_anya-e01_02n:435_1	saddahanalakkhaṇā, okappanalakkhaṇā vā, pasādanarasā udakappasādakamaṇi viya, pakkhandanarasā	435	
PA_anya-e01_02n:435_2	vā oghuttaraṇo viya. Akālussiyapaccupaṭṭhānā, adhimuttipaccupaṭṭhānā vā, saddheyyavatthupadaṭṭhānā,	435	
PA_anya-e01_02n:435_3	saddhammassavanādisotāpattiyaṅga padaṭṭhānā vā, hatthavittabījāni viya daṭṭhabbā.	435	
PA_anya-e01_02n:436_0	465. Saranti tāya, sayaṃ vā sarati saraṇamattameva vā esāti sati. Sā apilāpanalakkhaṇā,	436	
PA_anya-e01_02n:436_1	asammosarasā, ārakkhapaccupaṭṭhānā, visayābhimukhabhāvapaccupaṭṭhānā vā, thirasaññāpadaṭṭhānā,	436	
PA_anya-e01_02n:436_2	kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā pana esikā viya, cakkhudvārādirakkhaṇato	436	
PA_anya-e01_02n:436_3	dovāriko viya ca daṭṭhabbā.	436	
PA_anya-e01_02n:437_0	466. Kāyaduccaritādīhi hiriyatīti hirī. Lajjāyetaṃ adhivacanaṃ. Tehiyeva ottappatīti	437	
PA_anya-e01_02n:437_1	ottappaṃ. Pāpato ubbegassetaṃ adhivacanaṃ. Tattha pāpato jigucchanalakkhaṇā hirī.	437	
PA_anya-e01_02n:437_2	Uttāsanalakkhaṇaṃ ottappaṃ. Lajjākārena pāpānaṃ akaraṇarasā hirī. Uttāsākārena ottappaṃ.	437	
PA_anya-e01_02n:437_3	Vuttappakāreneva ca pāpato saṅkocanapaccupaṭṭhānā etā, attagāravaparagāravapadaṭṭhānā.	437	
PA_anya-e01_02n:437_4	Attānaṃ garuṃ katvā hiriyā pāpaṃ jahāti kulavadhū viya. Paraṃ garuṃ katvā ottappena	437	
PA_anya-e01_02n:437_5	pāpaṃ jahāti vesiyā viya. Ime ca pana dve dhammā lokapālakāti daṭṭhabbā.	437	
PA_anya-e01_02n:438_0	467. Na lubbhanti tena, sayaṃ vā na lubbhati, alubbhanamattameva vā tanti alobho.	438	
PA_anya-e01_02n:438_1	Adosāmohesupi eseva nayo. Tesu alobho ārammaṇe cittassa agedhalakkhaṇo, alaggabhāvalakkhaṇo	438	
PA_anya-e01_02n:438_2	vā kamaladale jalabindu viya. Apariggaharaso muttabhikkhu viya, anallīnabhāvapaccupaṭṭhāno	438	
PA_anya-e01_02n:438_3	asucimhi patitapuriso viya.	438	
PA_anya-e01_02n:439	468. Adoso acaṇḍikkalakkhaṇo, avirodhalakkhaṇo vā anukūlamitto viya, āghātavinayaraso, pariḷāhavinayaraso vā candanaṃ viya, sommabhāvapaccupaṭṭhāno puṇṇacando viya.	43	
PA_anya-e01_02n:440_0	469. Amoho yathāsabhāvapaṭivedhalakkhaṇo, akkhalitapaṭivedhalakkhaṇo vā kusalissāsakhittausupaṭivedho	440	
PA_anya-e01_02n:440_1	viya, visayobhāsanaraso padīpo viya. Asammohapaccupaṭṭhāno araññagatasudesako viya.	440	
PA_anya-e01_02n:440_2	Tayopi cete sabbakusalānaṃ mūlabhūtāti daṭṭhabbā.	440	
PA_anya-e01_02n:441_0	470. Kāyassa passambhanaṃ kāyapassaddhi. Cittassa passambhanaṃ cittapassaddhi. Kāyoti	441	
PA_anya-e01_02n:441_1	cettha vedanādayo tayo khandhā. Ubhopi panetā ekato katvā kāyacittadarathavūpasamalakkhaṇā	441	
PA_anya-e01_02n:441_2	kāyacittapassaddhiyo, kāyacittadarathanimaddanarasā, kāyacittānaṃ aparipphandanasītibhāvapaccupaṭṭhānā,	441	
PA_anya-e01_02n:441_3	kāyacittapadaṭṭhānā. Kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.	441	
PA_anya-e01_02n:442_0	Kāyassa lahubhāvo kāyalahutā. Cittassa lahubhāvo cittalahutā. Tā kāyacittagarubhāvavūpasamalakkhaṇā,	442	
PA_anya-e01_02n:442_1	kāyacittagarubhāvanimaddanarasā, kāyacittānaṃ adandhatāpaccupaṭṭhānā, kāyacittapadaṭṭhānā.	442	
PA_anya-e01_02n:442_2	Kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.	442	
PA_anya-e01_02n:443_0	Kāyassa mudubhāvo kāyamudutā. Cittassa mudubhāvo cittamudutā. Tā kāyacittatthambhavūpasamalakkhaṇā,	443	
PA_anya-e01_02n:443_1	kāyacittathaddhabhāvanimaddanarasā, appaṭighātapaccupaṭṭhānā, kāyacittapadaṭṭhānā.	443	
PA_anya-e01_02n:443_2	Kāyacittānaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.	443	
PA_anya-e01_02n:444_0	Kāyassa kammaññabhāvo kāyakammaññatā. Cittassa kammaññabhāvo cittakammaññatā. Tā	444	
PA_anya-e01_02n:444_1	kāyacittākammaññabhāvavūpasamalakkhaṇā, kāyacittākammaññabhāvanimaddanarasā, kāyacittānaṃ	444	
PA_anya-e01_02n:444_2	ārammaṇakaraṇasampattipaccupaṭṭhānā, kāyacittapadaṭṭhānā. Kāyacittānaṃ akammaññabhāvakarāvasesanīvaraṇādipaṭipakkhabhūtā,	444	
PA_anya-e01_02n:444_3	pasādanīyavatthūsu pasādāvahā, hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.	444	
PA_anya-e01_02n:445_0	Kāyassa pāguññabhāvo kāyapāguññatā. Cittassa pāguññabhāvo cittapāguññatā. Tā kāyacittānaṃ	445	
PA_anya-e01_02n:445_1	agelaññabhāvalakkhaṇā, kāyacittagelaññanimaddanarasā, nirādīnavapaccupaṭṭhānā, kāyacittapadaṭṭhānā.	445	
PA_anya-e01_02n:445_2	Kāyacittānaṃ gelaññakaraasaddhiyādipaṭipakkhabhūtāti daṭṭhabbā.	445	
PA_anya-e01_02n:446_0	Kāyassa ujukabhāvo kāyujukatā. Cittassa ujukabhāvo cittujukatā. Tā kāyacittaajjavalakkhaṇā,	446	
PA_anya-e01_02n:446_1	kāyacittakuṭilabhāvanimaddanarasā, ajimhatāpaccupaṭṭhānā, kāyacittapadaṭṭhānā. Kāyacittānaṃ	446	
PA_anya-e01_02n:446_2	kuṭilabhāvakaramāyāsāṭheyyādipaṭipakkhabhūtāti daṭṭhabbā.	446	
PA_anya-e01_02n:447_0	471. Chandoti kattukāmatāyetaṃ adhivacanaṃ. Tasmā so kattukāmatālakkhaṇo chando,	447	
PA_anya-e01_02n:447_1	ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhānaṃ.	447	
PA_anya-e01_02n:447_2	Ārammaṇaggahaṇe ayaṃ cetaso hatthappasāraṇaṃ viya daṭṭhabbo.	447	
PA_anya-e01_02n:448	472. Adhimuccanaṃ adhimokkho. So sanniṭṭhānalakkhaṇo, asaṃsappanaraso, nicchayapaccupaṭṭhāno, sanniṭṭheyyadhammapadaṭṭhāno, ārammaṇe niccalabhāvena indakhīlo viya daṭṭhabbo.	44	
PA_anya-e01_02n:449	473. Kiriyā kāro. Manamhi kāro manasikāro. Purimamanato visadisamanaṃ karotītipi manasikāro. Svāyaṃ ārammaṇapaṭipādako, vīthipaṭipādako, javanapaṭipādakoti tippakāro.	44	
PA_anya-e01_02n:450_0	Tattha ārammaṇapaṭipādako manamhi kāroti manasikāro. So sāraṇalakkhaṇo, sampayuttānaṃ	450	
PA_anya-e01_02n:450_1	ārammaṇe saṃyojanaraso, ārammaṇābhimukhabhāvapaccupaṭṭhāno, ārammaṇapadaṭṭhāno. Saṅkhārakkhandhapariyāpanno,	450	
PA_anya-e01_02n:450_2	ārammaṇapaṭipādakattena sampayuttānaṃ sārathi viya daṭṭhabbo. Vīthipaṭipādakoti pana	450	
PA_anya-e01_02n:450_3	pañcadvārāvajjanassetaṃ adhivacanaṃ. Javanapaṭipādakoti manodvārāvajjanassetaṃ adhivacanaṃ.	450	
PA_anya-e01_02n:450_4	Na te idha adhippetā.	450	
PA_anya-e01_02n:451_0	474. Tesu dhammesu majjhattatā tatramajjhattatā. Sā cittacetasikānaṃ samavāhitalakkhaṇā,	451	
PA_anya-e01_02n:451_1	ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā,	451	
PA_anya-e01_02n:451_2	cittacetasikānaṃ ajjhupekkhanabhāvena samappavattānaṃ ājānīyānaṃ ajjhupekkhakasārathi viya daṭṭhabbā.	451	
PA_anya-e01_02n:452	Karuṇāmuditā ca brahmavihāraniddese vuttanayeneva veditabbā. Kevalañhi tā appanāppattā rūpāvacarā, imā kāmāvacarāti ayameva viseso.	45	
PA_anya-e01_02n:453	Keci pana mettupekkhāyopi aniyatesu icchanti, taṃ na gahetabbaṃ. Atthato hi adosoyeva mettā, tatramajjhattupekkhāyeva upekkhāti.	45	
PA_anya-e01_02n:454_0	475. Kāyaduccaritato virati kāyaduccaritavirati. Esa nayo sesāsupi. Lakkhaṇādito	454	
PA_anya-e01_02n:454_1	panetā tissopi kāyaduccaritādivatthūnaṃ avītikkamalakkhaṇā, amaddanalakkhaṇāti vuttaṃ	454	
PA_anya-e01_02n:454_2	hoti. Kāyaduccaritādivatthuto saṅkocanarasā, akiriyapaccupaṭṭhānā, saddhāhirottappaappicchatādiguṇapadaṭṭhānā,	454	
PA_anya-e01_02n:454_3	pāpakiriyato cittassa vimukhabhāvabhūtāti daṭṭhabbā.	454	
PA_anya-e01_02n:455	476. Iti imeva chattiṃsa saṅkhārā paṭhamena kāmāvacarakusalaviññāṇena sampayogaṃ gacchantīti veditabbā. Yathā ca paṭhamena, evaṃ dutiyenāpi. Sasaṅkhārabhāvamattameva hettha viseso.	45	
PA_anya-e01_02n:456	Tatiyena pana ṭhapetvā amohaṃ avasesā veditabbā. Tathā catutthena. Sasaṅkhārabhāvamattameva hettha viseso.	45	
PA_anya-e01_02n:457_0	Paṭhame vuttesu pana ṭhapetvā pītiṃ avasesā pañcamena sampayogaṃ gacchanti. Yathā	457	
PA_anya-e01_02n:457_1	ca pañcamena, evaṃ chaṭṭhenāpi. Sasaṅkhārabhāvamattameva hettha viseso. Sattamena	457	
PA_anya-e01_02n:457_2	ca pana ṭhapetvā amohaṃ avasesā veditabbā. Tathā aṭṭhamena. Sasaṅkhārabhāvamattameva hettha viseso.	457	
PA_anya-e01_02n:458_0	Paṭhame vuttesu ṭhapetvā viratittayaṃ sesā rūpāvacarakusalesu paṭhamena sampayogaṃ	458	
PA_anya-e01_02n:458_1	gacchanti. Dutiyena tato vitakkavajjā. Tatiyena tato vicāravajjā. Catutthena tato	458	
PA_anya-e01_02n:458_2	pītivajjā. Pañcamena tato aniyatesu karuṇāmuditāvajjā. Teyeva catūsu āruppakusalesu.	458	
PA_anya-e01_02n:458_3	Arūpāvacarabhāvoyeva hi ettha viseso.	458	
PA_anya-e01_02n:459_0	Lokuttaresu paṭhamajjhānike tāva maggaviññāṇe paṭhamarūpāvacaraviññāṇe vuttanayena,	459	
PA_anya-e01_02n:459_1	dutiyajjhānikādibhede dutiyarūpāvacaraviññāṇādīsu vuttanayeneva veditabbā. Karuṇāmuditānaṃ	459	
PA_anya-e01_02n:459_2	pana abhāvo, niyataviratitā, lokuttaratā cāti ayamettha viseso. Evaṃ tāva kusalāyeva saṅkhārā veditabbā.	459	
PA_anya-e01_02n:460_0	477. Akusalesu lobhamūle paṭhamākusalasampayuttā tāva niyatā sarūpena āgatā terasa,	460	
PA_anya-e01_02n:460_1	yevāpanakā cattāroti sattarasa. Tattha phasso, cetanā, vitakko, vicāro, pīti, vīriyaṃ,	460	
PA_anya-e01_02n:460_2	jīvitaṃ, samādhi, ahirikaṃ, anottappaṃ, lobho, moho, micchādiṭṭhīti ime sarūpena	460	
PA_anya-e01_02n:460_3	āgatā terasa. Chando, adhimokkho, uddhaccaṃ, manasikāroti ime yevāpanakā cattāro.	460	
PA_anya-e01_02n:461_0	478. Tattha na hiriyatīti ahiriko. Ahirikassa bhāvo ahirikaṃ. Na otappatīti anottappaṃ.	461	
PA_anya-e01_02n:461_1	Tesu ahirikaṃ kāyaduccaritādīhi ajigucchanalakkhaṇaṃ, alajjālakkhaṇaṃ vā. Anottappaṃ	461	
PA_anya-e01_02n:461_2	teheva asārajjalakkhaṇaṃ, anuttāsalakkhaṇaṃ vā. Ayamettha saṅkhepo. Vitthāro pana	461	
PA_anya-e01_02n:461_3	hirottappānaṃ vuttapaṭipakkhavasena veditabbo.	461	
PA_anya-e01_02n:462_0	479. Lubbhanti tena, sayaṃ vā lubbhati, lubbhanamattameva vā tanti lobho. Muyhanti	462	
PA_anya-e01_02n:462_1	tena, sayaṃ vā muyhati, muyhanamattameva vā tanti moho. Tesu lobho ārammaṇaggahaṇalakkhaṇo	462	
PA_anya-e01_02n:462_2	makkaṭālepo viya, abhisaṅgaraso tattakapāle khittamaṃsapesi viya. Apariccāgapaccupaṭṭhāno	462	
PA_anya-e01_02n:462_3	telañjanarāgo viya. Saṃyojaniyadhammesu assādadassanapadaṭṭhāno. Taṇhānadībhāvena	462	
PA_anya-e01_02n:462_4	vaḍḍhamāno sīghasotā nadī iva mahāsamuddaṃ apāyameva gahetvā gacchatīti daṭṭhabbo.	462	
PA_anya-e01_02n:463_0	480. Moho cittassa andhabhāvalakkhaṇo, aññāṇalakkhaṇo vā, asampaṭivedharaso, ārammaṇasabhāvacchādanaraso	463	
PA_anya-e01_02n:463_1	vā, asammāpaṭipattipaccupaṭṭhāno, andhakārapaccupaṭṭhāno vā, ayonisomanasikārapadaṭṭhāno,	463	
PA_anya-e01_02n:463_2	sabbākusalānaṃ mūlanti daṭṭhabbo.	463	
PA_anya-e01_02n:464_0	481. Micchā passanti tāya, sayaṃ vā micchā passati, micchādassanamattaṃ vā esāti	464	
PA_anya-e01_02n:464_1	micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,	464	
PA_anya-e01_02n:464_2	ariyānaṃ adassanakāmatādipadaṭṭhānā, paramaṃ vajjanti daṭṭhabbā.	464	
PA_anya-e01_02n:465_0	482. Uddhatabhāvo uddhaccaṃ. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ	465	
PA_anya-e01_02n:465_1	vātābhighātacaladhajapaṭākā viya, bhantattapaccupaṭṭhānaṃ pāsāṇābhighātasamuddhatabhasmaṃ	465	
PA_anya-e01_02n:465_2	viya, cetaso avūpasame ayonisomanasikārapadaṭṭhānaṃ, cittavikkhepoti daṭṭhabbaṃ.	465	
PA_anya-e01_02n:465_3	Sesā kusale vuttanayeneva veditabbā. Akusalabhāvoyeva hi akusalabhāvena ca lāmakattaṃ etesaṃ tehi viseso.	465	
PA_anya-e01_02n:466_0	483. Iti ime sattarasa saṅkhārā paṭhamena akusalaviññāṇena sampayogaṃ gacchantīti	466	
PA_anya-e01_02n:466_1	veditabbā. Yathā ca paṭhamena, evaṃ dutiyenāpi. Sasaṅkhāratā panettha thinamiddhassa	466	
PA_anya-e01_02n:466_2	ca aniyatatā viseso.	466	
PA_anya-e01_02n:467_0	Tattha thinanatā thinaṃ. Middhanatā middhaṃ. Anussāhasaṃhananatā asattivighāto cāti	467	
PA_anya-e01_02n:467_1	attho. Thinañca middhañca thinamiddhaṃ. Tattha thinaṃ anussāhalakkhaṇaṃ, vīriyavinodanarasaṃ,	467	
PA_anya-e01_02n:467_2	saṃsīdanapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnatāpaccupaṭṭhānaṃ,	467	
PA_anya-e01_02n:467_3	pacalāyikāniddāpaccupaṭṭhānaṃ vā. Ubhayampi arativijambhikādīsu ayonisomanasikārapadaṭṭhānaṃ.	467	
PA_anya-e01_02n:468_0	Tatiyena paṭhame vuttesu ṭhapetvā micchādiṭṭhiṃ avasesā veditabbā. Māno panettha	468	
PA_anya-e01_02n:468_1	aniyato hoti. Ayaṃ viseso, so uṇṇatilakkhaṇo, sampaggaharaso, ketukamyatāpaccupaṭṭhāno,	468	
PA_anya-e01_02n:468_2	diṭṭhivippayuttalobhapadaṭṭhāno, ummādo viya daṭṭhabbo.	468	
PA_anya-e01_02n:469_0	Catutthena dutiye vuttesu ṭhapetvā micchādiṭṭhiṃ avasesā veditabbā. Etthāpi ca māno	469	
PA_anya-e01_02n:469_1	aniyatesu hotiyeva. Paṭhame vuttesu pana ṭhapetvā pītiṃ avasesā pañcamena sampayogaṃ	469	
PA_anya-e01_02n:469_2	gacchanti. Yathā ca pañcamena, evaṃ chaṭṭhenāpi. Sasaṅkhāratā panettha thinamiddhassa	469	
PA_anya-e01_02n:469_3	ca aniyatabhāvo viseso. Sattamena pañcame vuttesu ṭhapetvā diṭṭhiṃ avasesā veditabbā.	469	
PA_anya-e01_02n:469_4	Māno panettha aniyato hoti. Aṭṭhamena chaṭṭhe vuttesu ṭhapetvā diṭṭhiṃ avasesā veditabbā.	469	
PA_anya-e01_02n:469_5	Etthāpi ca māno aniyatesu hotiyevāti.	469	
PA_anya-e01_02n:470_0	484. Dosamūlesu pana dvīsu paṭhamasampayuttā tāva niyatā sarūpena āgatā ekādasa,	470	
PA_anya-e01_02n:470_1	yevāpanakā cattāro, aniyatā tayoti aṭṭhārasa. Tattha phasso, cetanā, vitakko, vicāro,	470	
PA_anya-e01_02n:470_2	vīriyaṃ, jīvitaṃ, samādhi, ahirikaṃ, anoppattaṃ, doso, mohoti ime sarūpena āgatā	470	
PA_anya-e01_02n:470_3	ekādasa. Chando, adhimokkho, uddhaccaṃ, manasikāroti ime yevāpanakā cattāro. Issā,	470	
PA_anya-e01_02n:470_4	macchariyaṃ, kukkuccanti ime aniyatā tayo.	470	
PA_anya-e01_02n:471_0	485. Tattha dussanti tena, sayaṃ vā dussati, dussanamattameva vā tanti doso. So caṇḍikkalakkhaṇo	471	
PA_anya-e01_02n:471_1	pahaṭāsīviso viya, visappanaraso visanipāto viya, attano nissayadahanaraso vā dāvaggi	471	
PA_anya-e01_02n:471_2	viya. Dūsanapaccupaṭṭhāno laddhokāso viya sapatto, āghātavatthupadaṭṭhāno, visasaṃsaṭṭhapūtimuttaṃ viya daṭṭhabbo.	471	
PA_anya-e01_02n:472	486. Issāyanā issā. Sā parasampattīnaṃ usūyanalakkhaṇā. Tattheva anabhiratirasā, tato vimukhabhāvapaccupaṭṭhānā, parasampattipadaṭṭhānā, saṃyojananti daṭṭhabbā.	47	
PA_anya-e01_02n:473_0	487. Maccharabhāvo macchariyaṃ. Taṃ laddhānaṃ vā labhitabbānaṃ vā attano sampattīnaṃ	473	
PA_anya-e01_02n:473_1	nigūhanalakkhaṇaṃ, tāsaṃyeva parehi sādhāraṇabhāvaakkhamanarasaṃ, saṅkocanapaccupaṭṭhānaṃ,	473	
PA_anya-e01_02n:473_2	kaṭukañcukatāpaccupaṭṭhānaṃ vā, attasampattipadaṭṭhānaṃ, cetaso virūpabhāvoti daṭṭhabbaṃ.	473	
PA_anya-e01_02n:474_0	488. Kucchitaṃ kataṃ kukataṃ. Tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ,	474	
PA_anya-e01_02n:474_1	vippaṭisārapaccupaṭṭhānaṃ, katākatapadaṭṭhānaṃ, dāsabyamiva daṭṭhabbaṃ. Sesā vuttappakārāyevāti.	474	
PA_anya-e01_02n:475	Iti ime aṭṭhārasa saṅkhārā paṭhamena dosamūlena sampayogaṃ gacchantīti veditabbā. Yathā ca paṭhamena, evaṃ dutiyenāpi. Sasaṅkhāratā pana aniyatesu ca thinamiddhasambhavova viseso.	47	
PA_anya-e01_02n:476_0	489. Mohamūlesu dvīsu vicikicchāsampayuttena tāva phasso, cetanā, vitakko, vicāro,	476	
PA_anya-e01_02n:476_1	vīriyaṃ, jīvitaṃ, cittaṭṭhiti, ahirikaṃ, anottappaṃ, moho, vicikicchāti sarūpena	476	
PA_anya-e01_02n:476_2	āgatā ekādasa, uddhaccaṃ, manasikāroti yevāpanakā dve cāti terasa.	476	
PA_anya-e01_02n:477_0	490. Tattha cittaṭṭhitīti pavattiṭṭhitimatto dubbalo samādhi. Vigatā cikicchāti vicikicchā.	477	
PA_anya-e01_02n:477_1	Sā saṃsayalakkhaṇā, kampanarasā, anicchayapaccupaṭṭhānā, anekaṃsagāhapaccupaṭṭhānā	477	
PA_anya-e01_02n:477_2	vā, vicikicchāyaṃ ayonisomanasikārapadaṭṭhānā, paṭipattiantarāyakarāti daṭṭhabbā.	477	
PA_anya-e01_02n:477_3	Sesā vuttappakārāyeva.	477	
PA_anya-e01_02n:478_0	Uddhaccasampayuttena vicikicchāsampayutte vuttesu ṭhapetvā vicikicchaṃ sesā dvādasa.	478	
PA_anya-e01_02n:478_1	Vicikicchāya abhāvena panettha adhimokkho uppajjati. Tena saddhiṃ teraseva, adhimokkhasabbhāvato	478	
PA_anya-e01_02n:478_2	ca balavataro samādhi hoti. Yañcettha uddhaccaṃ, taṃ sarūpeneva āgataṃ. Adhimokkhamanasikārā	478	
PA_anya-e01_02n:478_3	yevāpanakavasenāti evaṃ akusalasaṅkhārā veditabbā.	478	
PA_anya-e01_02n:479_0	491. Abyākatesu vipākābyākatā tāva ahetukasahetukabhedato duvidhā. Tesu ahetukavipākaviññāṇasampayuttā	479	
PA_anya-e01_02n:479_1	ahetukā. Tattha kusalākusalavipākacakkhuviññāṇasampayuttā tāva phasso, cetanā, jīvitaṃ,	479	
PA_anya-e01_02n:479_2	cittaṭṭhitīti sarūpena āgatā cattāro, yevāpanako manasikāroyevāti pañca. Sotaghānajivhākāyaviññāṇasampayuttāpi	479	
PA_anya-e01_02n:479_3	eteyeva. Ubhayavipākamanodhātuyā ete ceva vitakkavicārādhimokkhā cāti aṭṭha, tathā	479	
PA_anya-e01_02n:479_4	tividhāyapi ahetukamanoviññāṇadhātuyā. Yā panettha somanassasahagatā, tāya saddhiṃ	479	
PA_anya-e01_02n:479_5	pīti adhikā hotīti veditabbā.	479	
PA_anya-e01_02n:480_0	Sahetukavipākaviññāṇasampayuttā pana sahetukā. Tesu aṭṭhakāmāvacaravipākasampayuttā	480	
PA_anya-e01_02n:480_1	tāva aṭṭhahi kāmāvacarakusalehi sampayuttasaṅkhārasadisāyeva. Yā pana tā aniyatesu	480	
PA_anya-e01_02n:480_2	karuṇāmuditā, tā sattārammaṇattā vipākesu na santi. Ekantaparittārammaṇā hi kāmāvacaravipākā.	480	
PA_anya-e01_02n:480_3	Na kevalañca karuṇāmuditā, viratiyopi vipākesu na santi. “Pañca sikkhāpadā kusalāyevā”ti hi vuttaṃ.	480	
PA_anya-e01_02n:481	Rūpāvacarārūpāvacaralokuttaravipākaviññāṇasampayuttā pana tesaṃ kusalaviññāṇasampayuttasaṅkhārehi sadisā eva.	48	
PA_anya-e01_02n:482_0	492. Kiriyābyākatāpi ahetukasahetukabhedato duvidhā. Tesu ahetukakiriyaviññāṇasampayuttā	482	
PA_anya-e01_02n:482_1	ahetukā. Te ca kusalavipākamanodhātuahetukamanoviññāṇadhātudvayayuttehi samānā. Manoviññāṇadhātudvaye	482	
PA_anya-e01_02n:482_2	pana vīriyaṃ adhikaṃ. Vīriyasabbhāvato balappatto samādhi hoti. Ayamettha viseso.	482	
PA_anya-e01_02n:483_0	Sahetukakiriyaviññāṇasampayuttā pana sahetukā. Tesu aṭṭhakāmāvacarakiriyaviññāṇasampayuttā	483	
PA_anya-e01_02n:483_1	tāva ṭhapetvā viratiyo aṭṭhahi kāmāvacarakusalehi sampayuttasaṅkhārasadisā. Rūpāvacarārūpāvacarakiriyasampayuttā	483	
PA_anya-e01_02n:483_2	pana sabbākārenapi tesaṃ kusalaviññāṇasampayuttasadisāyevāti evaṃ abyākatāpi saṅkhārā veditabbāti.	483	
PA_anya-e01_02n:484	Idaṃ saṅkhārakkhandhe vitthārakathāmukhaṃ.	48	
PA_anya-e01_02n:485	Idaṃ tāva abhidhamme padabhājanīyanayena khandhesu vitthārakathāmukhaṃ.	48	
PA_anya-e01_02n:486	Atītādivibhāgakathā	48	
PA_anya-e01_02n:487	493. Bhagavatā pana –	48	
PA_anya-e01_02n:488_0	“Yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ	488	
PA_anya-e01_02n:488_1	vā hīnaṃ vā paṇītaṃ vā yaṃ dūre santike vā, tadekajjhaṃ abhisaṃyūhitvā abhisaṅkhipitvā	488	
PA_anya-e01_02n:488_2	ayaṃ vuccati rūpakkhandho. Yā kāci vedanā… yā kāci saññā… ye keci saṅkhārā… yaṃkiñci	488	
PA_anya-e01_02n:488_3	viññāṇaṃ atītānāgatapaccuppannaṃ…pe… abhisaṅkhipitvā ayaṃ vuccati viññāṇakkhandho”ti –	488	
PA_anya-e01_02n:489	Evaṃ khandhā vitthāritā.	48	
PA_anya-e01_02n:490_0	Tattha yaṃkiñcīti anavasesapariyādānaṃ. Rūpanti atippasaṅganiyamanaṃ. Evaṃ padadvayenāpi	490	
PA_anya-e01_02n:490_1	rūpassa anavasesapariggaho kato hoti. Athassa atītādinā vibhāgaṃ ārabhati. Tañhi	490	
PA_anya-e01_02n:490_2	kiñci atītaṃ, kiñci anāgatādibhedanti. Esa nayo vedanādīsu.	490	
PA_anya-e01_02n:491	494. Tattha rūpaṃ tāva addhāsantatisamayakhaṇavasena catudhā atītaṃ nāma hoti. Tathā anāgatapaccuppannaṃ.	49	
PA_anya-e01_02n:492	Tattha addhāvasena tāva ekassa ekasmiṃ bhave paṭisandhito pubbe atītaṃ, cutito uddhaṃ anāgataṃ, ubhinnamantare paccuppannaṃ.	49	
PA_anya-e01_02n:493_0	Santativasena sabhāgaekautusamuṭṭhānaṃ ekāhārasamuṭṭhānañca pubbāpariyavasena vattamānampi	493	
PA_anya-e01_02n:493_1	paccuppannaṃ, tato pubbe visabhāgautuāhārasamuṭṭhānaṃ atītaṃ, pacchā anāgataṃ. Cittajaṃ	493	
PA_anya-e01_02n:493_2	ekavīthiekajavanaekasamāpattisamuṭṭhānaṃ paccuppannaṃ, tato pubbe atītaṃ, pacchā	493	
PA_anya-e01_02n:493_3	anāgataṃ. Kammasamuṭṭhānassa pāṭiyekkaṃ santativasena atītādibhedo natthi, tesaññeva	493	
PA_anya-e01_02n:493_4	pana utuāhāracittasamuṭṭhānānaṃ upatthambhakavasena tassa atītādibhāvo veditabbo.	493	
PA_anya-e01_02n:494	Samayavasena ekamuhuttapubbaṇhasāyanharattindivādīsu samayesu santānavasena pavattamānaṃ taṃ taṃ samayaṃ paccuppannaṃ nāma, tato pubbe atītaṃ, pacchā anāgataṃ.	49	
PA_anya-e01_02n:495_0	Khaṇavasena uppādādikhaṇattayapariyāpannaṃ paccuppannaṃ, tato pubbe anāgataṃ, pacchā	495	
PA_anya-e01_02n:495_1	atītaṃ. Apica atikkantahetupaccayakiccaṃ atītaṃ, niṭṭhitahetukiccaṃ aniṭṭhitapaccayakiccaṃ	495	
PA_anya-e01_02n:495_2	paccuppannaṃ, ubhayakiccaṃ asampattaṃ anāgataṃ. Sakiccakkhaṇe vā paccuppannaṃ, tato	495	
PA_anya-e01_02n:495_3	pubbe anāgataṃ, pacchā atītaṃ. Ettha ca khaṇādikathāva nippariyāyā. Sesā sapariyāyā.	495	
PA_anya-e01_02n:496	495. Ajjhattabahiddhābhedo vuttanayo eva. Apica idha niyakajjhattampi ajjhattaṃ parapuggalikampi ca bahiddhāti veditabbaṃ. Oḷārikasukhumabhedo vuttanayova.	49	
PA_anya-e01_02n:497_0	496. Hīnapaṇītabhedo duvidho pariyāyato nippariyāyato ca. Tattha akaniṭṭhānaṃ rūpato	497	
PA_anya-e01_02n:497_1	sudassīnaṃ rūpaṃ hīnaṃ. Tadeva sudassānaṃ rūpato paṇītaṃ. Evaṃ yāva narakasattānaṃ	497	
PA_anya-e01_02n:497_2	rūpaṃ, tāva pariyāyato hīnapaṇītatā veditabbā. Nippariyāyato pana yattha akusalavipākaṃ	497	
PA_anya-e01_02n:497_3	uppajjati, taṃ hīnaṃ. Yattha kusalavipākaṃ, taṃ paṇītaṃ.	497	
PA_anya-e01_02n:498	Dūre santiketi idampi vuttanayameva. Apica okāsatopettha upādāyupādāya dūrasantikatā veditabbā.	49	
PA_anya-e01_02n:499_0	497. Tadekajjhaṃ abhisaṃyūhitvā abhisaṅkhipitvāti taṃ atītādīhi padehi visuṃ visuṃ	499	
PA_anya-e01_02n:499_1	niddiṭṭhaṃ rūpaṃ sabbaṃ ruppanalakkhaṇasaṅkhāte ekavidhabhāve paññāya rāsiṃ katvā	499	
PA_anya-e01_02n:499_2	rūpakkhandhoti vuccatīti ayamettha attho. Etena sabbampi rūpaṃ ruppanalakkhaṇe rāsibhāvūpagamanena	499	
PA_anya-e01_02n:499_3	rūpakkhandhoti dassitaṃ hoti. Na hi rūpato añño rūpakkhandho nāma atthi.	499	
PA_anya-e01_02n:500	498. Yathā ca rūpaṃ, evaṃ vedanādayopi vedayitalakkhaṇādīsu rāsibhāvūpagamanena. Na hi vedanādīhi aññe vedanākkhandhādayo nāma atthi.	50	
PA_anya-e01_02n:501_0	Atītādivibhāge panettha santativasena khaṇādivasena ca vedanāya atītānāgatapaccuppannabhāvo	501	
PA_anya-e01_02n:501_1	veditabbo. Tattha santativasena ekavīthiekajavanaekasamāpattipariyāpannā ekavīthivisayasamāyogappavattā	501	
PA_anya-e01_02n:501_2	ca paccuppannā, tato pubbe atītā, pacchā anāgatā. Khaṇādivasena khaṇattayapariyāpannā	501	
PA_anya-e01_02n:501_3	pubbantāparantamajjhattagatā sakiccañca kurumānā vedanā paccuppannā, tato pubbe atītā,	501	
PA_anya-e01_02n:501_4	pacchā anāgatā. Ajjhattabahiddhābhedo niyakajjhattavasena veditabbo.	501	
PA_anya-e01_02n:502_0	499. Oḷārikasukhumabhedo “akusalā vedanā oḷārikā, kusalābyākatā vedanā sukhumā”tiādinā	502	
PA_anya-e01_02n:502_1	nayena vibhaṅge vuttena jātisabhāvapuggalalokiyalokuttaravasena veditabbo. Jātivasena	502	
PA_anya-e01_02n:502_2	tāva akusalā vedanā sāvajjakiriyahetuto, kilesasantāpabhāvato ca avūpasantavuttīti	502	
PA_anya-e01_02n:502_3	kusalavedanāya oḷārikā, sabyāpārato, saussāhato, savipākato, kilesasantāpabhāvato,	502	
PA_anya-e01_02n:502_4	sāvajjato ca vipākābyākatāya oḷārikā, savipākato, kilesasantāpabhāvato, sabyābajjhato,	502	
PA_anya-e01_02n:502_5	sāvajjato ca kiriyābyākatāya oḷārikā. Kusalābyākatā pana vuttavipariyāyato akusalāya	502	
PA_anya-e01_02n:502_6	sukhumā. Dvepi kusalākusalavedanā sabyāpārato, saussāhato, savipākato ca yathāyogaṃ	502	
PA_anya-e01_02n:502_7	duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā.	502	
PA_anya-e01_02n:502_8	Evaṃ tāva jātivasena oḷārikasukhumatā veditabbā.	502	
PA_anya-e01_02n:503_0	500. Sabhāvavasena pana dukkhā vedanā nirassādato, savipphārato, khobhakaraṇato,	503	
PA_anya-e01_02n:503_1	ubbejanīyato, abhibhavanato ca itarāhi dvīhi oḷārikā, itarā pana dve sātato, santato,	503	
PA_anya-e01_02n:503_2	paṇītato, manāpato, majjhattato ca yathāyogaṃ dukkhāya sukhumā. Ubho pana sukhadukkhā	503	
PA_anya-e01_02n:503_3	savipphārato, khobhakaraṇato, pākaṭato ca adukkhamasukhāya oḷārikā, sā vuttavipariyāyena	503	
PA_anya-e01_02n:503_4	tadubhayato sukhumā. Evaṃ sabhāvavasena oḷārikasukhumatā veditabbā.	503	
PA_anya-e01_02n:504	501. Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā, vipariyāyena itarā sukhumā. Evaṃ puggalavasena oḷārikasukhumatā veditabbā.	50	
PA_anya-e01_02n:505_0	Lokiyalokuttaravasena pana sāsavā vedanā lokiyā, sā āsavuppattihetuto, oghaniyato,	505	
PA_anya-e01_02n:505_1	yoganiyato, ganthaniyato, nīvaraṇiyato, upādāniyato, saṃkilesikato, puthujjanasādhāraṇato	505	
PA_anya-e01_02n:505_2	ca anāsavāya oḷārikā. Sā vipariyāyena sāsavāya sukhumā. Evaṃ lokiyalokuttaravasena	505	
PA_anya-e01_02n:505_3	oḷārikasukhumatā veditabbā.	505	
PA_anya-e01_02n:506_0	502. Tattha jātiādivasena sambhedo pariharitabbo. Akusalavipākakaāyaviññāṇasampayuttā	506	
PA_anya-e01_02n:506_1	hi vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṃ	506	
PA_anya-e01_02n:506_2	“abyākatā vedanā sukhumā. Dukkhā vedanā oḷārikā. Samāpannassa vedanā sukhumā. Asamāpannassa	506	
PA_anya-e01_02n:506_3	vedanā oḷārikā. Sāsavā vedanā oḷārikā. Anāsavā vedanā sukhumā”ti. Yathā ca dukkhā	506	
PA_anya-e01_02n:506_4	vedanā, evaṃ sukhādayopi jātivasena oḷārikā sabhāvādivasena sukhumā honti. Tasmā	506	
PA_anya-e01_02n:506_5	yathā jātiādivasena sambhedo na hoti, tathā vedanānaṃ oḷārikasukhumatā veditabbā.	506	
PA_anya-e01_02n:506_6	Seyyathidaṃ – abyākatā jātivasena kusalākusalāhi sukhumā. Tattha katamā abyākatā?	506	
PA_anya-e01_02n:506_7	Kiṃ dukkhā? Kiṃ sukhā? Kiṃ samāpannassa? Kiṃ asamāpannassa? Kiṃ sāsavā? Kiṃ anāsavāti?	506	
PA_anya-e01_02n:506_8	Evaṃ sabhāvādibhedo na parāmasitabbo. Esa nayo sabbattha.	506	
PA_anya-e01_02n:507_0	Apica taṃ taṃ vā pana vedanaṃ upādāyupādāya vedanā oḷārikasukhumā daṭṭhabbāti vacanato	507	
PA_anya-e01_02n:507_1	akusalādīsupi lobhasahagatāya dosasahagatā vedanā aggi viya attano nissayadahanato	507	
PA_anya-e01_02n:507_2	oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi	507	
PA_anya-e01_02n:507_3	kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā	507	
PA_anya-e01_02n:507_4	sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā	507	
PA_anya-e01_02n:507_5	kappaṭṭhitikā asaṅkhārikā oḷārikā, itarā sukhumā. Avisesena ca akusalā bahuvipākā	507	
PA_anya-e01_02n:507_6	oḷārikā, appavipākā sukhumā. Kusalā pana appavipākā oḷārikā, bahuvipākā sukhumā.	507	
PA_anya-e01_02n:508_0	Apica kāmāvacarakusalā oḷārikā. Rūpāvacarā sukhumā. Tato arūpāvacarā. Tato lokuttarā.	508	
PA_anya-e01_02n:508_1	Kāmāvacarā dānamayā oḷārikā. Sīlamayā sukhumā. Tato bhāvanāmayā. Bhāvanāmayāpi duhetukā	508	
PA_anya-e01_02n:508_2	oḷārikā. Tihetukā sukhumā. Tihetukāpi sasaṅkhārikā oḷārikā. Asaṅkhārikā sukhumā.	508	
PA_anya-e01_02n:508_3	Rūpāvacarā ca paṭhamajjhānikā oḷārikā…pe… pañcamajjhānikā sukhumā. Arūpāvacarā ca	508	
PA_anya-e01_02n:508_4	ākāsānañcāyatanasampayuttā oḷārikā…pe… nevasaññānāsaññāyatanasampayuttā sukhumāva.	508	
PA_anya-e01_02n:508_5	Lokuttarā ca sotāpattimaggasampayuttā oḷārikā…pe… arahattamaggasampayuttā sukhumāva.	508	
PA_anya-e01_02n:508_6	Esa nayo taṃ taṃ bhūmivipākakiriyavedanāsu ca dukkhādiasamāpannādisāsavādivasena vuttavedanāsu ca.	508	
PA_anya-e01_02n:509_0	Okāsavasena cāpi niraye dukkhā oḷārikā. Tiracchānayoniyaṃ sukhumā…pe… paranimmitavasavattīsu	509	
PA_anya-e01_02n:509_1	sukhumāva. Yathā ca dukkhā, evaṃ sukhāpi sabbattha yathānurūpaṃ yojetabbā. Vatthuvasena	509	
PA_anya-e01_02n:509_2	cāpi hīnavatthukā yā kāci vedanā oḷārikā, paṇītavatthukā sukhumā.	509	
PA_anya-e01_02n:510	Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.	51	
PA_anya-e01_02n:511_0	503. Dūrapadaṃ pana “akusalā vedanā kusalābyākatāhi vedanāhi dūre”. Santikepadaṃ	511	
PA_anya-e01_02n:511_1	“akusalā vedanā akusalāya vedanāya santike”tiādinā nayena vibhaṅge vibhattaṃ. Tasmā	511	
PA_anya-e01_02n:511_2	akusalā vedanā visabhāgato, asaṃsaṭṭhato, asarikkhato ca kusalābyākatāhi dūre, tathā	511	
PA_anya-e01_02n:511_3	kusalābyākatā akusalāya. Esa nayo sabbavāresu. Akusalā pana vedanā sabhāgato, sarikkhato	511	
PA_anya-e01_02n:511_4	ca akusalāya santiketi. Idaṃ vedanākkhandhassa atītādivibhāge vitthārakathāmukhaṃ.	511	
PA_anya-e01_02n:511_5	Taṃtaṃvedanāsampayuttānaṃ pana saññādīnampi evameva veditabbaṃ.	511	
PA_anya-e01_02n:512	Kamādivinicchayakathā	51	
PA_anya-e01_02n:513	504. Evaṃ viditvā ca puna etesveva –	51	
PA_anya-e01_02n:514	Khandhesu ñāṇabhedatthaṃ, kamatotha visesato;	51	
PA_anya-e01_02n:515	Anūnādhikato ceva, upamāto tatheva ca.	51	
PA_anya-e01_02n:516	Daṭṭhabbato dvidhā evaṃ, passantassatthasiddhito;	51	
PA_anya-e01_02n:517	Vinicchayanayo sammā, viññātabbo vibhāvinā.	51	
PA_anya-e01_02n:518	Tattha kamatoti idha uppattikkamo, pahānakkamo, paṭipattikkamo, bhūmikkamo, desanākkamoti bahuvidho kamo.	51	
PA_anya-e01_02n:519_0	Tattha “paṭhamaṃ kalalaṃ hoti, kalalā hoti abbuda”nti evamādi uppattikkamo. “Dassanena	519	
PA_anya-e01_02n:519_1	pahātabbā dhammā, bhāvanāya pahātabbā dhammā”ti evamādi pahānakkamo. “Sīlavisuddhi,	519	
PA_anya-e01_02n:519_2	cittavisuddhī”ti evamādi paṭipattikkamo. “Kāmāvacarā, rūpāvacarā”ti evamādi bhūmikkamo.	519	
PA_anya-e01_02n:519_3	“Cattāro satipaṭṭhānā, cattāro sammappadhānā”ti vā, “dānakathaṃ, sīlakatha”nti vā	519	
PA_anya-e01_02n:519_4	evamādi desanākkamo. Tesu idha uppattikkamo tāva na yujjati, kalalādīnaṃ viya khandhānaṃ	519	
PA_anya-e01_02n:519_5	pubbāpariyavavatthānena anuppattito. Na pahānakkamo, kusalābyākatānaṃ appahātabbato.	519	
PA_anya-e01_02n:519_6	Napaṭipattikkamo, akusalānaṃ appaṭipajjanīyato. Na bhūmikkamo, vedanādīnaṃ catubhūmipariyāpannattā.	519	
PA_anya-e01_02n:519_7	Desanākkamo pana yujjati.	519	
PA_anya-e01_02n:520_0	Abhedena hi pañcasu khandhesu attagāhapatitaṃ veneyyajanaṃ samūhaghanavinibbhogadassanena	520	
PA_anya-e01_02n:520_1	attagāhato mocetukāmo bhagavā hitakāmo tassa tassa janassa sukhagahaṇatthaṃ cakkhuādīnampi	520	
PA_anya-e01_02n:520_2	visayabhūtaṃ oḷārikaṃ paṭhamaṃ rūpakkhandhaṃ desesi. Tato iṭṭhāniṭṭharūpasaṃvedanikaṃ	520	
PA_anya-e01_02n:520_3	vedanaṃ. “Yaṃ vedayati, taṃ sañjānātī”ti evaṃ vedanāvisayassa ākāragāhikaṃ saññaṃ.	520	
PA_anya-e01_02n:520_4	Saññāvasena abhisaṅkhārake saṅkhāre. Tesaṃ vedanādīnaṃ nissayaṃ adhipatibhūtañca	520	
PA_anya-e01_02n:520_5	nesaṃ viññāṇanti evaṃ tāva kamato vinicchayanayo viññātabbo.	520	
PA_anya-e01_02n:521	505. Visesatoti khandhānañca upādānakkhandhānañca visesato. Ko pana nesaṃ viseso, khandhā tāva avisesato vuttā. Upādānakkhandhā sāsavaupādāniyabhāvena visesetvā. Yathāha –	52	
PA_anya-e01_02n:522_0	“Pañca ceva vo, bhikkhave, khandhe desessāmi pañcupādānakkhandhe ca, taṃ suṇātha.	522	
PA_anya-e01_02n:522_1	Katame ca, bhikkhave, pañcakkhandhā, yaṃkiñci, bhikkhave, rūpaṃ atītānāgatapaccuppannaṃ…pe…	522	
PA_anya-e01_02n:522_2	santike vā, ayaṃ vuccati, bhikkhave, rūpakkhandho. Yā kāci vedanā…pe… yaṃkiñci viññāṇaṃ…pe…	522	
PA_anya-e01_02n:522_3	santike vā, ayaṃ vuccati, bhikkhave, viññāṇakkhandho. Ime vuccanti, bhikkhave, pañcakkhandhā.	522	
PA_anya-e01_02n:522_4	Katame ca, bhikkhave, pañcupādānakkhandhā. Yaṃkiñci, bhikkhave, rūpaṃ…pe… santike	522	
PA_anya-e01_02n:522_5	vā sāsavaṃ upādāniyaṃ, ayaṃ vuccati, bhikkhave, rūpupādānakkhandho. Yā kāci vedanā…pe…	522	
PA_anya-e01_02n:522_6	yaṃkiñci viññāṇaṃ…pe… santike vā sāsavaṃ upādāniyaṃ, ayaṃ vuccati, bhikkhave, viññāṇupādānakkhandho.	522	
PA_anya-e01_02n:522_7	Ime vuccanti, bhikkhave, pañcupādānakkhandhā”ti.	522	
PA_anya-e01_02n:523_0	Ettha ca yathā vedanādayo anāsavāpi atthi, na evaṃ rūpaṃ. Yasmā panassa rāsaṭṭhena	523	
PA_anya-e01_02n:523_1	khandhabhāvo yujjati, tasmā khandhesu vuttaṃ. Yasmā rāsaṭṭhena ca sāsavaṭṭhena ca	523	
PA_anya-e01_02n:523_2	upādānakkhandhabhāvo yujjati, tasmā upādānakkhandhesu vuttaṃ. Vedanādayo pana anāsavāva	523	
PA_anya-e01_02n:523_3	khandhesu vuttā. Sāsavā upādānakkhandhesu. Upādānakkhandhāti cettha upādānagocarā	523	
PA_anya-e01_02n:523_4	khandhā upādānakkhandhāti evamattho daṭṭhabbo. Idha pana sabbepete ekajjhaṃ katvā	523	
PA_anya-e01_02n:523_5	khandhāti adhippetā.	523	
PA_anya-e01_02n:524_0	506. Anūnādhikatoti kasmā pana bhagavatā pañceva khandhā vuttā anūnā anadhikāti.	524	
PA_anya-e01_02n:524_1	Sabbasaṅkhatasabhāgekasaṅgahato attattaniyagāhavatthussa etaparamato aññesañca tadavarodhato.	524	
PA_anya-e01_02n:524_2	Anekappabhedesu hi saṅkhatadhammesu sabhāgavasena saṅgayhamānesu rūpampi rūpasabhāgekasaṅgahavasena	524	
PA_anya-e01_02n:524_3	eko khandho hoti. Vedanā vedanāsabhāgekasaṅgahavasena eko khandho hoti. Esa nayo	524	
PA_anya-e01_02n:524_4	saññādīsu. Tasmā sabbasaṅkhatasabhāgekasaṅgahato pañceva vuttā. Etaparamañcetaṃ attattaniyagāhavatthu	524	
PA_anya-e01_02n:524_5	yadidaṃ rūpādayo pañca. Vuttañhetaṃ “rūpe kho, bhikkhave, sati rūpaṃ upādāya rūpaṃ	524	
PA_anya-e01_02n:524_6	abhinivissa evaṃ diṭṭhi uppajjati ‘etaṃ mama, esohamasmi, eso me attā’ti. Vedanāya,	524	
PA_anya-e01_02n:524_7	saññāya, saṅkhāresu, viññāṇe sati viññāṇaṃ upādāya viññāṇaṃ abhinivissa evaṃ diṭṭhi	524	
PA_anya-e01_02n:524_8	uppajjati ‘etaṃ mama, esohamasmi, eso me attā”ti. Tasmā attattaniyagāhavatthussa	524	
PA_anya-e01_02n:524_9	etaparamatopi pañceva vuttā. Yepi caññe sīlādayo pañca dhammakkhandhā vuttā, tepi	524	
PA_anya-e01_02n:524_10	saṅkhārakkhandhe pariyāpannattā ettheva avarodhaṃ gacchanti. Tasmā aññesaṃ tadavarodhatopi	5241	
PA_anya-e01_02n:524_11	pañceva vuttāti evaṃ anūnādhikato vinicchayanayo viññātabbo.	5241	
PA_anya-e01_02n:525_0	507. Upamātoti ettha hi gilānasālupamo rūpupādānakkhandho, gilānupamassa viññāṇupādānakkhandhassa	525	
PA_anya-e01_02n:525_1	vatthudvārārammaṇavasena nivāsaṭṭhānato. Gelaññupamo vedanupādānakkhandho, ābādhakattā.	525	
PA_anya-e01_02n:525_2	Gelaññasamuṭṭhānupamo saññupādānakkhandho, kāmasaññādivasena rāgādisampayuttavedanāsabbhāvā.	525	
PA_anya-e01_02n:525_3	Asappāyasevanupamo saṅkhārupādānakkhandho, vedanāgelaññassa nidānattā. “Vedanaṃ vedanatthāya	525	
PA_anya-e01_02n:525_4	abhisaṅkharontī”ti hi vuttaṃ. Tathā “akusalassa kammassa katattā upacitattā vipākaṃ	525	
PA_anya-e01_02n:525_5	kāyaviññāṇaṃ uppannaṃ hoti dukkhasahagata”nti. Gilānupamo viññāṇupādānakkhandho,	525	
PA_anya-e01_02n:525_6	vedanāgelaññena aparimuttattā. Apica cārakakāraṇaaparādhakāraṇakārakaaparādhikupamā	525	
PA_anya-e01_02n:525_7	ete bhājanabhojanabyañjanaparivesakabhuñjakūpamā cāti evaṃ upamāto vinicchayanayo viññātabbo.	525	
PA_anya-e01_02n:526_0	508. Daṭṭhabbato dvidhāti saṅkhepato vitthārato cāti evaṃ dvidhā daṭṭhabbatopettha	526	
PA_anya-e01_02n:526_1	vinicchayanayo viññātabbo. Saṅkhepato hi pañcupādānakkhandhā āsīvisūpame vuttanayena	526	
PA_anya-e01_02n:526_2	ukkhittāsikapaccatthikato, bhārasuttavasena bhārato, khajjanīyapariyāyavasena khādakato,	526	
PA_anya-e01_02n:526_3	yamakasuttavasena aniccadukkhānattasaṅkhatavadhakato daṭṭhabbā. Vitthārato panettha	526	
PA_anya-e01_02n:526_4	pheṇapiṇḍo viya rūpaṃ daṭṭhabbaṃ, parimaddanāsahanato. Udakapubbuḷaṃ viya vedanā,	526	
PA_anya-e01_02n:526_5	muhuttaramaṇīyato. Marīcikā viya saññā, vippalambhanato. Kadalikkhandho viya saṅkhārā,	526	
PA_anya-e01_02n:526_6	asārakato. Māyā viya viññāṇaṃ, vañcakato. Visesato ca suḷārampi ajjhattikaṃ rūpaṃ	526	
PA_anya-e01_02n:526_7	asubhanti daṭṭhabbaṃ. Vedanā tīhi dukkhatāhi avinimuttato dukkhāti. Saññāsaṅkhārā	526	
PA_anya-e01_02n:526_8	avidheyyato anattāti. Viññāṇaṃ udayabbayadhammato aniccanti daṭṭhabbaṃ.	526	
PA_anya-e01_02n:527_0	509. Evaṃ passantassatthasiddhitoti evañca saṅkhepavitthāravasena dvidhā passato	527	
PA_anya-e01_02n:527_1	yā atthasiddhi hoti, tatopi vinicchayanayo viññātabbo. Seyyathidaṃ – saṅkhepato tāva	527	
PA_anya-e01_02n:527_2	pañcupādānakkhandhe ukkhittāsikapaccatthikādibhāvena passanto khandhehi na vihaññati.	527	
PA_anya-e01_02n:527_3	Vitthārato pana rūpādīni pheṇapiṇḍādisadisabhāvena passanto na asāresu sāradassī hoti.	527	
PA_anya-e01_02n:528_0	Visesato ca ajjhattikarūpaṃ asubhato passanto kabaḷīkārāhāraṃ parijānāti, asubhe	528	
PA_anya-e01_02n:528_1	subhanti vipallāsaṃ pajahati. Kāmoghaṃ uttarati, kāmayogena visaṃyujjati, kāmāsavena	528	
PA_anya-e01_02n:528_2	anāsavo hoti, abhijjhākāyaganthaṃ bhindati, kāmupādānaṃ na upādiyati.	528	
PA_anya-e01_02n:529_0	Vedanaṃ dukkhato passanto phassāhāraṃ parijānāti, dukkhe sukhanti vipallāsaṃ pajahati,	529	
PA_anya-e01_02n:529_1	bhavoghaṃ uttarati, bhavayogena visaṃyujjati, bhavāsavena anāsavo hoti, byāpādakāyaganthaṃ	529	
PA_anya-e01_02n:529_2	bhindati, sīlabbatupādānaṃ na upādiyati.	529	
PA_anya-e01_02n:530_0	Saññaṃ saṅkhāre ca anattato passanto manosañcetanāhāraṃ parijānāti, anattani attāti	530	
PA_anya-e01_02n:530_1	vipallāsaṃ pajahati, diṭṭhoghaṃ uttarati, diṭṭhiyogena visaṃyujjati, diṭṭhāsavena	530	
PA_anya-e01_02n:530_2	anāsavo hoti. Idaṃsaccābhinivesakāyaganthaṃ bhindati, attavādupādānaṃ na upādiyati.	530	
PA_anya-e01_02n:531_0	Viññāṇaṃ aniccato passanto viññāṇāhāraṃ parijānāti, anicce niccanti vipallāsaṃ pajahati,	531	
PA_anya-e01_02n:531_1	avijjoghaṃ uttarati, avijjāyogena visaṃyujjati, avijjāsavena anāsavo hoti, sīlabbataparāmāsakāyaganthaṃ	531	
PA_anya-e01_02n:531_2	bhindati, diṭṭhupādānaṃ na upādiyati.	531	
PA_anya-e01_02n:532	Evaṃ mahānisaṃsaṃ, vadhakādivasena dassanaṃ yasmā;	53	
PA_anya-e01_02n:533	Tasmā khandhe dhīro, vadhakādivasena passeyyāti.	53	
PA_anya-e01_02n:534	Iti sādhujanapāmojjatthāya kate visuddhimagge	53	
PA_anya-e01_02n:535	Paññābhāvanādhikāre	53	
PA_anya-e01_02n:536	Khandhaniddeso nāma	53	
PA_anya-e01_02n:537	Cuddasamo paricchedo.	53	
PA_anya-e01_02n:538	15. Āyatanadhātuniddeso	53	
PA_anya-e01_02n:539	Āyatanavitthārakathā	53	
PA_anya-e01_02n:540_0	510. Āyatanānīti dvādasāyatanāni – cakkhāyatanaṃ, rūpāyatanaṃ, sotāyatanaṃ, saddāyatanaṃ,	540	
PA_anya-e01_02n:540_1	ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ,	540	
PA_anya-e01_02n:540_2	manāyatanaṃ, dhammāyatananti. Tattha –	540	
PA_anya-e01_02n:541	Attha lakkhaṇa tāvatva, kama saṅkhepa vitthārā;	54	
PA_anya-e01_02n:542	Tathā daṭṭhabbato ceva, viññātabbo vinicchayo.	54	
PA_anya-e01_02n:543_0	Tattha visesato tāva cakkhatīti cakkhu, rūpaṃ assādeti vibhāveti cāti attho. Rūpayatīti	543	
PA_anya-e01_02n:543_1	rūpaṃ, vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Suṇātīti sotaṃ.	543	
PA_anya-e01_02n:543_2	Sappatīti saddo, udāhariyatīti attho. Ghāyatīti ghānaṃ. Gandhayatīti gandho. Attano	543	
PA_anya-e01_02n:543_3	vatthuṃ sūcayatīti attho. Jīvitaṃ avhayatīti jivhā. Rasanti taṃ sattāti raso, assādentīti	543	
PA_anya-e01_02n:543_4	attho. Kucchitānaṃ sāsavadhammānaṃ āyoti kāyo. Āyoti uppattideso. Phusiyatīti phoṭṭhabbaṃ.	543	
PA_anya-e01_02n:543_5	Munātīti mano. Attano lakkhaṇaṃ dhārentīti dhammā.	543	
PA_anya-e01_02n:544_0	511. Avisesato pana āyatanato, āyānaṃ tananato, āyatassa ca nayanato āyatananti veditabbaṃ.	544	
PA_anya-e01_02n:544_1	Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā	544	
PA_anya-e01_02n:544_2	kiccena āyatanti uṭṭhahanti ghaṭanti, vāyamantīti vuttaṃ hoti. Te ca āyabhūte dhamme	544	
PA_anya-e01_02n:544_3	etāni tanonti, vitthārentīti vuttaṃ hoti, idañca anamatagge saṃsāre pavattaṃ atīva	544	
PA_anya-e01_02n:544_4	āyataṃ saṃsāradukkhaṃ yāva na nivattati, tāva nayanteva, pavattayantīti vuttaṃ hoti.	544	
PA_anya-e01_02n:544_5	Iti sabbepime dhammā āyatanato, āyānaṃ tananato, āyatassa ca nayanato āyatanaṃ āyatananti vuccanti.	544	
PA_anya-e01_02n:545_0	512. Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena	545	
PA_anya-e01_02n:545_1	kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ vāsudevāyatana”ntiādīsu	545	
PA_anya-e01_02n:545_2	nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu ākaro. Sāsane	545	
PA_anya-e01_02n:545_3	pana “manoramme āyatane sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho	545	
PA_anya-e01_02n:545_4	gunnaṃ āyatana”ntiādīsu sañjātideso. “Tatra tatreva sakkhibhabbataṃ pāpuṇāti sati	545	
PA_anya-e01_02n:545_5	satiāyatane”tiādīsu kāraṇaṃ.	545	
PA_anya-e01_02n:546_0	Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo	546	
PA_anya-e01_02n:546_1	ca nesaṃ nivāsaṭṭhānaṃ. Cakkhādīsu ca te ākiṇṇā tannissitattā tadārammaṇattā cāti	546	
PA_anya-e01_02n:546_2	cakkhādayo nesaṃ ākaro. Cakkhādayo ca nesaṃ samosaraṇaṭṭhānaṃ, tattha tattha vatthudvārārammaṇavasena	546	
PA_anya-e01_02n:546_3	samosaraṇato. Cakkhādayo ca nesaṃ sañjātideso, tannissayārammaṇabhāvena tattheva	546	
PA_anya-e01_02n:546_4	uppattito. Cakkhādayo ca nesaṃ kāraṇaṃ, tesaṃ abhāve abhāvatoti. Iti nivāsaṭṭhānaṭṭhena,	546	
PA_anya-e01_02n:546_5	ākaraṭṭhena, samosaraṇaṭṭhānaṭṭhena, sañjātidesaṭṭhena, kāraṇaṭṭhenacāti imehipi	546	
PA_anya-e01_02n:546_6	kāraṇehi ete dhammā āyatanaṃ āyatananti vuccanti.	546	
PA_anya-e01_02n:547	Tasmā yathāvuttena atthena cakkhu ca taṃ āyatanañcāti cakkhāyatanaṃ…pe… dhammā ca te āyatanañcāti dhammāyatananti evaṃ tāvettha atthato viññātabbo vinicchayo.	54	
PA_anya-e01_02n:548	513. Lakkhaṇāti cakkhādīnaṃ lakkhaṇatopettha viññātabbo vinicchayo. Tāni ca pana tesaṃ lakkhaṇāni khandhaniddese vuttanayeneva veditabbāni.	54	
PA_anya-e01_02n:549_0	Tāvatvatoti tāvabhāvato. Idaṃ vuttaṃ hoti – cakkhādayopi hi dhammā eva, evaṃ sati	549	
PA_anya-e01_02n:549_1	dhammāyatanamicceva avatvā kasmā dvādasāyatanānīti vuttānīti ce. Chaviññāṇakāyuppattidvārārammaṇavavatthānato	549	
PA_anya-e01_02n:549_2	idha channaṃ viññāṇakāyānaṃ dvārabhāvena ārammaṇabhāvena ca vavatthānato ayametesaṃ	549	
PA_anya-e01_02n:549_3	bhedo hotīti dvādasa vuttāni, cakkhuviññāṇavīthipariyāpannassa hi viññāṇakāyassa	549	
PA_anya-e01_02n:549_4	cakkhāyatanameva uppattidvāraṃ, rūpāyatanameva cārammaṇaṃ, tathā itarāni itaresaṃ.	549	
PA_anya-e01_02n:549_5	Chaṭṭhassa pana bhavaṅgamanasaṅkhāto manāyatanekadesova uppattidvāraṃ, asādhāraṇameva	549	
PA_anya-e01_02n:549_6	ca dhammāyatanaṃ ārammaṇanti. Iti channaṃ viññāṇakāyānaṃ uppattidvārārammaṇavavatthānato	549	
PA_anya-e01_02n:549_7	dvādasa vuttānīti evamettha tāvatvato viññātabbo vinicchayo.	549	
PA_anya-e01_02n:550_0	514. Kamatoti idhāpi pubbe vuttesu uppattikkamādīsu desanākkamova yujjati. Ajjhattikesu	550	
PA_anya-e01_02n:550_1	hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ,	550	
PA_anya-e01_02n:550_2	tato anidassanasappaṭighavisayāni sotāyatanādīni. Atha vā dassanānuttariyasavanānuttariyahetubhāvena	550	
PA_anya-e01_02n:550_3	bahūpakārattā ajjhattikesu cakkhāyatanasotāyatanāni paṭhamaṃ desitāni, tato ghānāyatanādīni	550	
PA_anya-e01_02n:550_4	tīṇi, pañcannampi gocaravisayattā ante manāyatanaṃ, cakkhāyatanādīnaṃ pana gocarattā	550	
PA_anya-e01_02n:550_5	tassa tassa antarantarāni bāhiresu rūpāyatanādīni. Apica viññāṇuppattikāraṇavavatthānatopi	550	
PA_anya-e01_02n:550_6	ayametesaṃ kamo veditabbo. Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…	550	
PA_anya-e01_02n:550_7	manañca paṭicca dhamme ca uppajjati manoviññāṇa”nti. Evaṃ kamatopettha viññātabbo vinicchayo.	550	
PA_anya-e01_02n:551_0	515. Saṅkhepavitthārāti saṅkhepato hi manāyatanassa ceva dhammāyatanekadesassa ca	551	
PA_anya-e01_02n:551_1	nāmena tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva	551	
PA_anya-e01_02n:551_2	honti. Vitthārato pana ajjhattikesu tāva cakkhāyatanaṃ jātivasena cakkhupasādamattameva,	551	
PA_anya-e01_02n:551_3	paccayagatinikāyapuggalabhedato pana anantappabhedaṃ. Tathā sotāyatanādīni cattāri.	551	
PA_anya-e01_02n:551_4	Manāyatanaṃ kusalākusalavipākakiriyaviññāṇabhedena ekūnanavutippabhedaṃ ekavīsuttarasatappabhedañca.	551	
PA_anya-e01_02n:551_5	Vatthupaṭipadādibhedato pana anantappabhedaṃ. Rūpasaddagandharasāyatanāni visabhāgapaccayādibhedato	551	
PA_anya-e01_02n:551_6	anantappabhedāni. Phoṭṭhabbāyatanaṃ pathavīdhātutejodhātuvāyodhātuvasena tippabhedaṃ.	551	
PA_anya-e01_02n:551_7	Paccayādibhedato anekappabhedaṃ. Dhammāyatanaṃ vedanāsaññāsaṅkhārakkhandhasukhumarūpanibbānānaṃ	551	
PA_anya-e01_02n:551_8	sabhāvanānattabhedato anekappabhedanti. Evaṃ saṅkhepavitthārā viññātabbo vinicchayo.	551	
PA_anya-e01_02n:552_0	516. Daṭṭhabbatoti ettha pana sabbāneva saṅkhatāni āyatanāni anāgamanato aniggamanato	552	
PA_anya-e01_02n:552_1	ca daṭṭhabbāni. Na hi tāni pubbe udayā kutoci āgacchanti, napi uddhaṃ vayā kuhiñci	552	
PA_anya-e01_02n:552_2	gacchanti, atha kho pubbe udayā appaṭiladdhasabhāvāni, uddhaṃ vayā paribhinnasabhāvāni,	552	
PA_anya-e01_02n:552_3	pubbantāparantavemajjhe paccayāyattavuttitāya avasāni pavattanti. Tasmā anāgamanato	552	
PA_anya-e01_02n:552_4	aniggamanato ca daṭṭhabbāni. Tathā nirīhakato abyāpārato ca. Na hi cakkhurūpādīnaṃ	552	
PA_anya-e01_02n:552_5	evaṃ hoti “aho vata amhākaṃ sāmaggiyaṃ viññāṇaṃ nāma uppajjeyyā”ti, na ca tāni viññāṇuppādanatthaṃ	552	
PA_anya-e01_02n:552_6	dvārabhāvena vatthubhāvena ārammaṇabhāvena vā īhanti, na byāpāramāpajjanti, atha	552	
PA_anya-e01_02n:552_7	kho dhammatāvesā, yaṃ cakkhurūpādisāmaggiyaṃ cakkhuviññāṇādīni sambhavantīti. Tasmā	552	
PA_anya-e01_02n:552_8	nirīhakato abyāpārato ca daṭṭhabbāni. Apica ajjhattikāni suññagāmo viya daṭṭhabbāni,	552	
PA_anya-e01_02n:552_9	dhuvasubhasukhattabhāvavirahitattā. Bāhirāni gāmaghātakacorā viya, ajjhattikānaṃ	552	
PA_anya-e01_02n:552_10	abhighātakattā. Vuttañhetaṃ “cakkhu, bhikkhave, haññati manāpāmanāpehi rūpehī”ti	5521	
PA_anya-e01_02n:552_11	vitthāro. Apica ajjhattikāni cha pāṇakā viya daṭṭhabbāni, bāhirāni tesaṃ gocarā viyāti.	5521	
PA_anya-e01_02n:552_12	Evamettha daṭṭhabbato viññātabbo vinicchayo.	5521	
PA_anya-e01_02n:553	Idaṃ tāva āyatanānaṃ vitthārakathāmukhaṃ.	55	
PA_anya-e01_02n:554	Dhātuvitthārakathā	55	
PA_anya-e01_02n:555_0	517. Tadanantarā pana dhātuyoti aṭṭhārasa dhātuyo – cakkhudhātu, rūpadhātu, cakkhuviññāṇadhātu,	555	
PA_anya-e01_02n:555_1	sotadhātu, saddadhātu, sotaviññāṇadhātu, ghānadhātu, gandhadhātu, ghānaviññāṇadhātu,	555	
PA_anya-e01_02n:555_2	jivhādhātu, rasadhātu, jivhāviññāṇadhātu, kāyadhātu, phoṭṭhabbadhātu, kāyaviññāṇadhātu,	555	
PA_anya-e01_02n:555_3	manodhātu, dhammadhātu, manoviññāṇadhātūti. Tattha –	555	
PA_anya-e01_02n:556	Atthato lakkhaṇādīhi, kama tāvatvasaṅkhato;	55	
PA_anya-e01_02n:557	Paccayā atha daṭṭhabbā, veditabbo vinicchayo.	55	
PA_anya-e01_02n:558_0	Tattha atthatoti cakkhatīti cakkhu. Rūpayatīti rūpaṃ. Cakkhussa viññāṇaṃ cakkhuviññāṇanti	558	
PA_anya-e01_02n:558_1	evamādinā tāva nayena cakkhādīnaṃ visesatthato veditabbo vinicchayo. Avisesena pana	558	
PA_anya-e01_02n:558_2	vidahati, dhīyate, vidhānaṃ, vidhīyate etāya, ettha vā dhīyatīti dhātu. Lokiyā hi	558	
PA_anya-e01_02n:558_3	dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ,	558	
PA_anya-e01_02n:558_4	anekappakāraṃ saṃsāradukkhaṃ vidahanti. Bhārahārehi ca bhāro viya, sattehi dhīyante,	558	
PA_anya-e01_02n:558_5	dhāriyantīti attho. Dukkhavidhānamattameva cesā, avasavattanato. Etāhi ca karaṇabhūtāhi	558	
PA_anya-e01_02n:558_6	saṃsāradukkhaṃ sattehi anuvidhīyati. Tathāvihitañca taṃ etāsveva dhīyati, ṭhapiyatīti	558	
PA_anya-e01_02n:558_7	attho. Iti cakkhādīsu ekeko dhammo yathāsambhavaṃ vidahati, dhīyatītiādinā atthavasena dhātūti vuccati.	558	
PA_anya-e01_02n:559_0	518. Apica yathā titthiyānaṃ attā nāma sabhāvato natthi, na evametā, etā pana attano	559	
PA_anya-e01_02n:559_1	sabhāvaṃ dhārentīti dhātuyo. Yathā loke vicittā haritālamanosilādayo selāvayavā dhātuyoti	559	
PA_anya-e01_02n:559_2	vuccanti, evametāpi dhātuyo viya dhātuyo. Vicittā hete ñāṇañeyyāvayavāti. Yathā vā	559	
PA_anya-e01_02n:559_3	sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu	559	
PA_anya-e01_02n:559_4	dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā	559	
PA_anya-e01_02n:559_5	veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti	559	
PA_anya-e01_02n:559_6	nijjīvamattassevetaṃ adhivacanaṃ. Tathā hi bhagavā “cha dhāturo ayaṃ bhikkhu puriso”tiādīsu	559	
PA_anya-e01_02n:559_7	jīvasaññāsamūhananatthaṃ dhātudesanaṃ akāsīti.	559	
PA_anya-e01_02n:560	Tasmā yathāvuttena atthena cakkhu ca taṃ dhātu ca cakkhudhātu…pe… manoviññāṇañca taṃ dhātu ca manoviññāṇadhātūti. Evaṃ tāvettha atthato veditabbo vinicchayo.	56	
PA_anya-e01_02n:561	519. Lakkhaṇāditoti cakkhādīnaṃ lakkhaṇāditopettha veditabbo vinicchayo. Tāni ca pana nesaṃ lakkhaṇādīni khandhaniddese vuttanayeneva veditabbāni.	56	
PA_anya-e01_02n:562_0	Kamatoti idhāpi pubbe vuttesu uppattikkamādīsu desanākkamova yujjati. So ca panāyaṃ	562	
PA_anya-e01_02n:562_1	hetuphalānupubbavavatthānavasena vutto. Cakkhudhātu rūpadhātūti idañhi dvayaṃ hetu,	562	
PA_anya-e01_02n:562_2	cakkhuviññāṇadhātūti phalaṃ. Evaṃ sabbattha.	562	
PA_anya-e01_02n:563_0	520. Tāvatvatoti tāvabhāvato. Idaṃ vuttaṃ hoti – tesu tesu hi suttābhidhammappadesesu	563	
PA_anya-e01_02n:563_1	“ābhādhātu, subhadhātu, ākāsānañcāyatanadhātu, viññāṇañcāyatanadhātu, ākiñcaññāyatanadhātu,	563	
PA_anya-e01_02n:563_2	nevasaññānāsaññāyatanadhātu, saññāvedayitanirodhadhātu”, “kāmadhātu, byāpādadhātu,	563	
PA_anya-e01_02n:563_3	vihiṃsādhātu, nekkhammadhātu, abyāpādadhātu, avihiṃsādhātu”, “sukhadhātu, dukkhadhātu,	563	
PA_anya-e01_02n:563_4	somanassadhātu, domanassadhātu, upekkhādhātu, avijjādhātu”, “ārambhadhātu, nikkamadhātu,	563	
PA_anya-e01_02n:563_5	parakkamadhātu”, “hīnadhātu, majjhimadhātu, paṇītadhātu”, “pathavīdhātu, āpodhātu,	563	
PA_anya-e01_02n:563_6	tejodhātu, vāyodhātu, ākāsadhātu, viññāṇadhātu”, “saṅkhatadhātu, asaṅkhatadhātu”,	563	
PA_anya-e01_02n:563_7	“anekadhātu nānādhātu loko”ti evamādayo aññāpi dhātuyo dissanti. Evaṃ sati sabbāsaṃ	563	
PA_anya-e01_02n:563_8	vasena paricchedaṃ akatvā kasmā aṭṭhārasāti ayameva paricchedo katoti ce. Sabhāvato	563	
PA_anya-e01_02n:563_9	vijjamānānaṃ sabbadhātūnaṃ tadantogadhattā.	563	
PA_anya-e01_02n:564_0	Rūpadhātuyeva hi ābhādhātu, subhadhātu pana rūpādipaṭibaddhā. Kasmā, subhanimittattā.	564	
PA_anya-e01_02n:564_1	Subhanimittañhi subhadhātu. Tañca rūpādivinimuttaṃ na vijjati. Kusalavipākārammaṇā	564	
PA_anya-e01_02n:564_2	vā rūpādayo eva subhadhātūti rūpādimattamevesā. Ākāsānañcāyatanadhātuādīsu cittaṃ	564	
PA_anya-e01_02n:564_3	manoviññāṇadhātuyeva, sesā dhammadhātu. Saññāvedayitanirodhadhātu pana sabhāvato	564	
PA_anya-e01_02n:564_4	natthi. Dhātudvayanirodhamattameva hi sā.	564	
PA_anya-e01_02n:565_0	Kāmadhātu dhammadhātumattaṃ vā hoti. Yathāha – “tattha katamā kāmadhātu? Kāmapaṭisaṃyutto	565	
PA_anya-e01_02n:565_1	takko vitakko micchāsaṅkappo”ti. Aṭṭhārasāpi vā dhātuyo. Yathāha – “heṭṭhato avīcinirayaṃ	565	
PA_anya-e01_02n:565_2	pariyantaṃ karitvā uparito paranimmitavasavattī deve antokaritvā yaṃ etasmiṃ antare	565	
PA_anya-e01_02n:565_3	etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,	565	
PA_anya-e01_02n:565_4	ayaṃ vuccati kāmadhātū”ti.	565	
PA_anya-e01_02n:566_0	Nekkhammadhātu dhammadhātu eva, “sabbepi kusalā dhammā nekkhammadhātū”ti vacanato	566	
PA_anya-e01_02n:566_1	manoviññāṇadhātupi hotiyeva. Byāpādavihiṃsā-abyāpāda-avihiṃsāsukha-dukkha-somanassa-domanassupekkhā-avijjāārambha-nikkama-parakkamadhātuyo dhammadhātuyeva.	566	
PA_anya-e01_02n:567_0	Hīnamajjhimapaṇītadhātuyo aṭṭhārasa dhātumattameva. Hīnā hi cakkhādayo hīnā dhātu,	567	
PA_anya-e01_02n:567_1	majjhimapaṇītā majjhimā ceva paṇītā ca. Nippariyāyena pana akusalā dhammadhātumanoviññāṇadhātuyo	567	
PA_anya-e01_02n:567_2	hīnadhātu, lokiyā kusalābyākatā ubhopi cakkhudhātuādayo ca majjhimadhātu, lokuttarā	567	
PA_anya-e01_02n:567_3	pana dhammadhātumanoviññāṇadhātuyo paṇītadhātu.	567	
PA_anya-e01_02n:568	Pathavītejovāyodhātuyo phoṭṭhabbadhātuyeva, āpodhātu ākāsadhātu ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.	56	
PA_anya-e01_02n:569_0	Sattarasa dhātuyo dhammadhātuekadeso ca saṅkhatadhātu, asaṅkhatā pana dhātu dhammadhātuekadesova.	569	
PA_anya-e01_02n:569_1	Anekadhātunānādhātuloko pana aṭṭhārasa dhātuppabhedamattamevāti. Iti sabhāvato vijjamānānaṃ	569	
PA_anya-e01_02n:569_2	sabbadhātūnaṃ tadantogadhattā aṭṭhāraseva vuttāti.	569	
PA_anya-e01_02n:570_0	521. Apica vijānanasabhāve viññāṇe jīvasaññīnaṃ saññāsamūhananatthampi aṭṭhāraseva	570	
PA_anya-e01_02n:570_1	vuttā. Santi hi sattā vijānanasabhāve viññāṇe jīvasaññino, tesaṃ cakkhusotaghānajivhākāyamanodhātumanoviññāṇadhātubhedena	570	
PA_anya-e01_02n:570_2	tassa anekataṃ cakkhurūpādipaccayāyattavuttitāya aniccatañca pakāsetvā dīgharattānusayitaṃ	570	
PA_anya-e01_02n:570_3	jīvasaññaṃ samūhanitukāmena bhagavatā aṭṭhārasa dhātuyo pakāsitā. Kiñca bhiyyo tathā	570	
PA_anya-e01_02n:570_4	veneyyajjhāsayavasena ca. Ye ca imāya anatisaṅkhepavitthārāya desanāya veneyyasattā,	570	
PA_anya-e01_02n:570_5	tadajjhāsayavasena ca aṭṭhāraseva pakāsitā.	570	
PA_anya-e01_02n:571	Saṅkhepavitthāranayena tathā tathā hi,	57	
PA_anya-e01_02n:572	Dhammaṃ pakāsayati esa yathā yathāssa;	57	
PA_anya-e01_02n:573	Saddhammatejavihataṃ vilayaṃ khaṇena,	57	
PA_anya-e01_02n:574	Veneyyasattahadayesu tamo payātīti.	57	
PA_anya-e01_02n:575	Evamettha tāvatvato veditabbo vinicchayo.	57	
PA_anya-e01_02n:576_0	522. Saṅkhatoti cakkhudhātu tāva jātito eko dhammotveva saṅkhaṃ gacchati cakkhupasādavasena,	576	
PA_anya-e01_02n:576_1	tathā sotaghānajivhākāyarūpasaddagandharasadhātuyo sotappasādādivasena, phoṭṭhabbadhātu	576	
PA_anya-e01_02n:576_2	pana pathavītejovāyovasena tayo dhammāti saṅkhaṃ gacchati. Cakkhuviññāṇadhātu kusalākusalavipākavasena	576	
PA_anya-e01_02n:576_3	dve dhammāti saṅkhaṃ gacchati, tathā sotaghānajivhākāyaviññāṇadhātuyo. Manodhātu	576	
PA_anya-e01_02n:576_4	pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ	576	
PA_anya-e01_02n:576_5	gacchati. Dhammadhātu tiṇṇaṃ arūpakkhandhānaṃ soḷasannaṃ sukhumarūpānaṃ asaṅkhatāya	576	
PA_anya-e01_02n:576_6	ca dhātuyā vasena vīsati dhammāti saṅkhaṃ gacchati. Manoviññāṇadhātu sesakusalākusalābyākataviññāṇavasena	576	
PA_anya-e01_02n:576_7	chasattati dhammāti saṅkhaṃ gacchati. Evamettha saṅkhatopi veditabbo vinicchayo.	576	
PA_anya-e01_02n:577_0	523. Paccayāti ettha ca cakkhudhātu tāva cakkhuviññāṇadhātuyā vippayuttapurejātaatthiavigatanissayindriyapaccayānaṃ	577	
PA_anya-e01_02n:577_1	vasena chahi paccayehi paccayo hoti, rūpadhātu purejātaatthiavigatārammaṇapaccayānaṃ	577	
PA_anya-e01_02n:577_2	vasena catūhi paccayehi paccayo hoti. Evaṃ sotaviññāṇadhātuādīnaṃ sotadhātusaddadhātuādayo.	577	
PA_anya-e01_02n:577_3	Pañcannaṃ pana nesaṃ āvajjanamanodhātu anantarasamanantaranatthivigatānantarūpanissayavasena	577	
PA_anya-e01_02n:577_4	pañcahi paccayehi paccayo hoti, tā ca pañcapi sampaṭicchanamanodhātuyā. Tathā sampaṭicchanamanodhātu	577	
PA_anya-e01_02n:577_5	santīraṇamanoviññāṇadhātuyā, sā ca voṭṭhabbanamanoviññāṇadhātuyā, voṭṭhabbanamanoviññāṇadhātu	577	
PA_anya-e01_02n:577_6	ca javanamanoviññāṇadhātuyā. Javanamanoviññāṇadhātu pana anantarāya javanamanoviññāṇadhātuyā	577	
PA_anya-e01_02n:577_7	tehi ceva pañcahi āsevanapaccayena cāti chahi paccayehi paccayo hoti. Esa tāva pañcadvāre nayo.	577	
PA_anya-e01_02n:578_0	Manodvāre pana bhavaṅgamanoviññāṇadhātu āvajjanamanoviññāṇadhātuyā. Āvajjanamanoviññāṇadhātu	578	
PA_anya-e01_02n:578_1	ca javanamanoviññāṇadhātuyā purimehi pañcahi paccayehi paccayo hoti. Dhammadhātu	578	
PA_anya-e01_02n:578_2	pana sattannampi viññāṇadhātūnaṃ sahajātaaññamaññanissayasampayuttaatthiavigatādīhi	578	
PA_anya-e01_02n:578_3	bahudhā paccayo hoti. Cakkhudhātuādayo pana ekaccā ca dhammadhātu ekaccāya manoviññāṇadhātuyā	578	
PA_anya-e01_02n:578_4	ārammaṇapaccayādīhipi paccayā honti. Cakkhuviññāṇadhātuādīnañca na kevalaṃ cakkhurūpādayo	578	
PA_anya-e01_02n:578_5	paccayā honti, atha kho ālokādayopi. Tenāhu pubbācariyā –	578	
PA_anya-e01_02n:579_0	“Cakkhurūpālokamanasikāre paṭicca uppajjati cakkhuviññāṇaṃ. Sotasaddavivaramanasikāre	579	
PA_anya-e01_02n:579_1	paṭicca uppajjati sotaviññāṇaṃ. Ghānagandhavāyumanasikāre paṭicca uppajjati ghānaviññāṇaṃ.	579	
PA_anya-e01_02n:579_2	Jivhārasaāpamanasikāre paṭicca uppajjati jivhāviññāṇaṃ. Kāyaphoṭṭhabbapathavīmanasikāre	579	
PA_anya-e01_02n:579_3	paṭicca uppajjati kāyaviññāṇaṃ. Bhavaṅgamanadhammamanasikāre paṭicca uppajjati manoviññāṇa”nti.	579	
PA_anya-e01_02n:580	Ayamettha saṅkhepo. Vitthārato pana paccayappabhedo paṭiccasamuppādaniddese āvibhavissatīti evamettha paccayatopi veditabbo vinicchayo.	58	
PA_anya-e01_02n:581_0	524. Daṭṭhabbatoti daṭṭhabbatopettha vinicchayo veditabboti attho. Sabbā eva hi saṅkhatadhātuyo	581	
PA_anya-e01_02n:581_1	pubbantāparantavivittato dhuvasubhasukhattabhāvasuññato paccayāyattavuttito ca daṭṭhabbā.	581	
PA_anya-e01_02n:582_0	Visesato panettha bheritalaṃ viya cakkhudhātu daṭṭhabbā, daṇḍo viya rūpadhātu, saddo	582	
PA_anya-e01_02n:582_1	viya cakkhuviññāṇadhātu. Tathā ādāsatalaṃ viya cakkhudhātu, mukhaṃ viya rūpadhātu,	582	
PA_anya-e01_02n:582_2	mukhanimittaṃ viya cakkhuviññāṇadhātu. Atha vā ucchutilā viya cakkhudhātu, yantacakkayaṭṭhi	582	
PA_anya-e01_02n:582_3	viya rūpadhātu, ucchurasatelāni viya cakkhuviññāṇadhātu. Tathā adharāraṇī viya cakkhudhātu,	582	
PA_anya-e01_02n:582_4	uttarāraṇī viya rūpadhātu, aggi viya cakkhuviññāṇadhātu. Esa nayo sotadhātuādīsu.	582	
PA_anya-e01_02n:583	Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.	58	
PA_anya-e01_02n:584_0	Dhammadhātuyā vedanākkhandho sallamiva sūlamiva ca daṭṭhabbo. Saññāsaṅkhārakkhandhā	584	
PA_anya-e01_02n:584_1	vedanāsallasūlayogāāturā viya, puthujjanānaṃ vā saññā āsādukkhajananato rittamuṭṭhi	584	
PA_anya-e01_02n:584_2	viya. Ayathābhuccanimittagāhakato vanamigo viya. Saṅkhārā paṭisandhiyaṃ pakkhipanato	584	
PA_anya-e01_02n:584_3	aṅgārakāsuyaṃ khipanakapurisā viya. Jāti dukkhānubandhato rājapurisānubandhacorā	584	
PA_anya-e01_02n:584_4	viya. Sabbānatthāvahassa khandhasantānassa hetuto visarukkhabījāni viya. Rūpaṃ nānāvidhupaddavanimittato	584	
PA_anya-e01_02n:584_5	khuracakkaṃ viya daṭṭhabbaṃ. Asaṅkhatā pana dhātu amatato santato khemato ca daṭṭhabbā.	584	
PA_anya-e01_02n:584_6	Kasmā? Sabbānatthāvahassa paṭipakkhabhūtattā.	584	
PA_anya-e01_02n:585_0	Manoviññāṇadhātu ārammaṇesu vavatthānābhāvato araññamakkaṭo viya, duddamanato assakhaḷuṅko	585	
PA_anya-e01_02n:585_1	viya, yatthakāmanipātito vehāsakkhittadaṇḍo viya, lobhadosādinānappakārakilesavesayogato	585	
PA_anya-e01_02n:585_2	raṅganaṭo viya daṭṭhabbāti.	585	
PA_anya-e01_02n:586	Iti sādhujanapāmojjatthāya kate visuddhimagge	58	
PA_anya-e01_02n:587	Paññābhāvanādhikāre	58	
PA_anya-e01_02n:588	Āyatanadhātuniddeso nāma	58	
PA_anya-e01_02n:589	Pannarasamo paricchedo.	58	
PA_anya-e01_02n:590	16. Indriyasaccaniddeso	59	
PA_anya-e01_02n:591	Indriyavitthārakathā	59	
PA_anya-e01_02n:592_0	525. Dhātūnaṃ anantaraṃ uddiṭṭhāni pana indriyānīti bāvīsatindriyāni – cakkhundriyaṃ	592	
PA_anya-e01_02n:592_1	sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ purisindriyaṃ	592	
PA_anya-e01_02n:592_2	jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ	592	
PA_anya-e01_02n:592_3	saddhindriyaṃ vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ	592	
PA_anya-e01_02n:592_4	aññindriyaṃ aññātāvindriyanti. Tattha –	592	
PA_anya-e01_02n:593	Atthato lakkhaṇādīhi, kamato ca vijāniyā;	59	
PA_anya-e01_02n:594	Bhedābhedā tathā kiccā, bhūmito ca vinicchayaṃ.	59	
PA_anya-e01_02n:595_0	Tattha cakkhādīnaṃ tāva cakkhatīti cakkhūtiādinā nayena attho pakāsito. Pacchimesu	595	
PA_anya-e01_02n:595_1	pana tīsu paṭhamaṃ pubbabhāge anaññātaṃ amataṃ padaṃ catusaccadhammaṃ vā jānissāmīti	595	
PA_anya-e01_02n:595_2	evaṃ paṭipannassa uppajjanato indriyaṭṭhasambhavato ca anaññātaññassāmītindriyanti	595	
PA_anya-e01_02n:595_3	vuttaṃ. Dutiyaṃ ājānanato indriyaṭṭhasambhavato ca aññindriyaṃ. Tatiyaṃ aññātāvino	595	
PA_anya-e01_02n:595_4	catūsu saccesu niṭṭhitaññāṇakiccassa khīṇāsavassa uppajjanato indriyaṭṭhasambhavato ca aññātāvindriyaṃ.	595	
PA_anya-e01_02n:596_0	Ko pana nesaṃ indriyaṭṭho nāmāti? Indaliṅgaṭṭho indriyaṭṭho. Indadesitaṭṭho indriyaṭṭho.	596	
PA_anya-e01_02n:596_1	Indadiṭṭhaṭṭho indriyaṭṭho. Indasiṭṭhaṭṭho indriyaṭṭho. Indajuṭṭhaṭṭho indriyaṭṭho.	596	
PA_anya-e01_02n:596_2	So sabbopi idha yathāyogaṃ yujjati. Bhagavā hi sammāsambuddho paramissariyabhāvato	596	
PA_anya-e01_02n:596_3	indo. Kusalākusalañca kammaṃ, kammesu kassaci issariyābhāvato. Tenevettha kammasañjanitāni	596	
PA_anya-e01_02n:596_4	tāva indriyāni kusalākusalakammaṃ ulliṅgenti. Tena ca siṭṭhānīti indaliṅgaṭṭhena	596	
PA_anya-e01_02n:596_5	indasiṭṭhaṭṭhena ca indriyāni. Sabbāneva panetāni bhagavatā yathābhūtato pakāsitāni	596	
PA_anya-e01_02n:596_6	abhisambuddhāni cāti indadesitaṭṭhena indadiṭṭhaṭṭhena ca indriyāni. Teneva bhagavatā	596	
PA_anya-e01_02n:596_7	munindena kānici gocarāsevanāya kānici bhāvanāsevanāya sevitānīti indajuṭṭhaṭṭhenāpi indriyāni.	596	
PA_anya-e01_02n:597_0	Apica ādhipaccasaṅkhātena issariyaṭṭhenāpi etāni indriyāni. Cakkhuviññāṇādippavattiyañhi	597	
PA_anya-e01_02n:597_1	cakkhādīnaṃ siddhaṃ ādhipaccaṃ, tasmiṃ tikkhe tikkhattā mande ca mandattāti. Ayaṃ	597	
PA_anya-e01_02n:597_2	tāvettha atthato vinicchayo.	597	
PA_anya-e01_02n:598_0	Lakkhaṇādīhīti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ vijāniyāti	598	
PA_anya-e01_02n:598_1	attho. Tāni ca nesaṃ lakkhaṇādīni khandhaniddese vuttāneva. Paññindriyādīni hi cattāri	598	
PA_anya-e01_02n:598_2	atthato amohoyeva. Sesāni tattha sarūpeneva āgatāni.	598	
PA_anya-e01_02n:599_0	526. Kamatoti ayampi desanākkamova. Tattha ajjhattadhamme pariññāya ariyabhūmipaṭilābho	599	
PA_anya-e01_02n:599_1	hotīti attabhāvapariyāpannāni cakkhundriyādīni paṭhamaṃ desitāni. So pana attabhāvo	599	
PA_anya-e01_02n:599_2	yaṃ dhammaṃ upādāya itthīti vā purisoti vā saṅkhaṃ gacchati, ayaṃ soti nidassanatthaṃ	599	
PA_anya-e01_02n:599_3	tato itthindriyaṃ purisindriyañca. So duvidhopi jīvitindriyapaṭibaddhavuttīti ñāpanatthaṃ	599	
PA_anya-e01_02n:599_4	tato jīvitindriyaṃ. Yāva tassa pavatti, tāva etesaṃ vedayitānaṃ anivatti. Yañca kiñci	599	
PA_anya-e01_02n:599_5	vedayitaṃ, sabbaṃ taṃ dukkhanti ñāpanatthaṃ tato sukhindriyādīni. Taṃnirodhatthaṃ	599	
PA_anya-e01_02n:599_6	pana ete dhammā bhāvetabbāti paṭipattidassanatthaṃ tato saddhādīni. Imāya paṭipattiyā	599	
PA_anya-e01_02n:599_7	esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato	599	
PA_anya-e01_02n:599_8	anaññātaññassāmītindriyaṃ. Tasseva phalattā tato anantaraṃ bhāvetabbato ca tato aññindriyaṃ.	599	
PA_anya-e01_02n:599_9	Tato paraṃ bhāvanāya imassa adhigamo, adhigate ca pana imasmiṃ natthi kiñci uttari	599	
PA_anya-e01_02n:599_10	karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.	5991	
PA_anya-e01_02n:600	Bhedābhedāti jīvitindriyasseva cettha bhedo. Tañhi rūpajīvitindriyaṃ arūpajīvitindriyanti duvidhaṃ hoti. Sesānaṃ abhedoti evamettha bhedābhedato vinicchayaṃ vijāniyā.	60	
PA_anya-e01_02n:601_0	527. Kiccāti kiṃ indriyānaṃ kiccanti ce. Cakkhundriyassa tāva “cakkhāyatanaṃ cakkhuviññāṇadhātuyā	601	
PA_anya-e01_02n:601_1	taṃsampayuttakānañca dhammānaṃ indriyapaccayena paccayo”ti vacanato yaṃ taṃ indriyapaccayabhāvena	601	
PA_anya-e01_02n:601_2	sādhetabbaṃ attano tikkhamandādibhāvena cakkhuviññāṇādidhammānaṃ tikkhamandādisaṅkhātaṃ	601	
PA_anya-e01_02n:601_3	attākārānuvattāpanaṃ, idaṃ kiccaṃ. Evaṃ sotaghānajivhākāyānaṃ. Manindriyassa pana	601	
PA_anya-e01_02n:601_4	sahajātadhammānaṃ attano vasavattāpanaṃ. Jīvitindriyassa sahajātadhammānupālanaṃ.	601	
PA_anya-e01_02n:601_5	Itthindriyapurisindriyānaṃ itthipurisaliṅganimittakuttākappākārānuvidhānaṃ. Sukhadukkhasomanassadomanassindriyānaṃ	601	
PA_anya-e01_02n:601_6	sahajātadhamme abhibhavitvā yathāsakaṃ oḷārikākārānupāpanaṃ. Upekkhindriyassa santapaṇītamajjhattākārānupāpanaṃ.	601	
PA_anya-e01_02n:601_7	Saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ.	601	
PA_anya-e01_02n:601_8	Anaññātaññassāmītindriyassa saṃyojanattayappahānañceva sampayuttānañca tappahānābhimukhabhāvakaraṇaṃ.	601	
PA_anya-e01_02n:601_9	Aññindriyassa kāmarāgabyāpādāditanukaraṇappahānañceva sahajātānañca attano vasānuvattāpanaṃ.	601	
PA_anya-e01_02n:601_10	Aññātāvindriyassa sabbakiccesu ussukkappahānañceva amatābhimukhabhāvapaccayatā ca	6011	
PA_anya-e01_02n:601_11	sampayuttānanti evamettha kiccato vinicchayaṃ vijāniyā.	6011	
PA_anya-e01_02n:602_0	528. Bhūmitoti cakkhusotaghānajivhākāyaitthipurisasukhadukkhadomanassindriyāni cettha	602	
PA_anya-e01_02n:602_1	kāmāvacarāneva. Manindriyajīvitindriyaupekkhindriyāni saddhāvīriyasatisamādhipaññindriyāni	602	
PA_anya-e01_02n:602_2	ca catubhūmipariyāpannāni. Somanassindriyaṃ kāmāvacararūpāvacaralokuttaravasena bhūmittayapariyāpannaṃ.	602	
PA_anya-e01_02n:602_3	Avasāne tīṇi lokuttarānevāti evamettha bhūmitopi vinicchayaṃ vijāneyya. Evaṃ hi vijānanto –	602	
PA_anya-e01_02n:603	Saṃvegabahulo bhikkhu, ṭhito indriyasaṃvare;	60	
PA_anya-e01_02n:604	Indriyāni pariññāya, dukkhassantaṃ karissatīti.	60	
PA_anya-e01_02n:605	Idaṃ indriyānaṃ vitthārakathāmukhaṃ.	60	
PA_anya-e01_02n:606	Saccavitthārakathā	60	
PA_anya-e01_02n:607_0	529. Tadanantarāni pana saccānīti cattāri ariyasaccāni – dukkhaṃ ariyasaccaṃ, dukkhasamudayo	607	
PA_anya-e01_02n:607_1	ariyasaccaṃ, dukkhanirodho ariyasaccaṃ, dukkhanirodhagāminī paṭipadā ariyasaccanti. Tattha –	607	
PA_anya-e01_02n:608	Vibhāgato nibbacana, lakkhaṇādippabhedato;	60	
PA_anya-e01_02n:609	Atthatthuddhārato ceva, anūnādhikato tathā.	60	
PA_anya-e01_02n:610	Kamato jātiādīnaṃ, nicchayā ñāṇakiccato;	61	
PA_anya-e01_02n:611	Antogadhānaṃ pabhedā, upamāto catukkato.	61	
PA_anya-e01_02n:612	Suññatekavidhādīhi, sabhāgavisabhāgato;	61	
PA_anya-e01_02n:613	Vinicchayo veditabbo, viññunā sāsanakkame.	61	
PA_anya-e01_02n:614_0	Tattha vibhāgatoti dukkhādīnaṃ hi cattāro cattāro atthā vibhattā tathā avitathā anaññathā,	614	
PA_anya-e01_02n:614_1	ye dukkhādīni abhisamentehi abhisametabbā. Yathāha – “dukkhassa pīḷanaṭṭho saṅkhataṭṭho	614	
PA_anya-e01_02n:614_2	santāpaṭṭho vipariṇāmaṭṭho, ime cattāro dukkhassa dukkhaṭṭhā tathā avitathā anaññathā.	614	
PA_anya-e01_02n:614_3	Samudayassa āyūhanaṭṭho nidānaṭṭho saṃyogaṭṭho palibodhaṭṭho. Nirodhassa nissaraṇaṭṭho	614	
PA_anya-e01_02n:614_4	vivekaṭṭho asaṅkhataṭṭho amataṭṭho. Maggassa niyyānaṭṭho hetuṭṭho dassanaṭṭho adhipateyyaṭṭho.	614	
PA_anya-e01_02n:614_5	Ime cattāro maggassa maggaṭṭhā tathā avitathā anaññathā”ti. Tathā “dukkhassa pīḷanaṭṭho	614	
PA_anya-e01_02n:614_6	saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādi. Iti evaṃ vibhattānaṃ	614	
PA_anya-e01_02n:614_7	catunnaṃ catunnaṃ atthānaṃ vasena dukkhādīni veditabbānīti. Ayaṃ tāvettha vibhāgato vinicchayo.	614	
PA_anya-e01_02n:615_0	530. Nibbacanalakkhaṇādippabhedatoti ettha pana nibbacanato tāva idha du-iti ayaṃ	615	
PA_anya-e01_02n:615_1	saddo kucchite dissati. Kucchitaṃ hi puttaṃ dupputtoti vadanti. Khaṃ-saddo pana tucche.	615	
PA_anya-e01_02n:615_2	Tucchaṃ hi ākāsaṃ “kha”nti vuccati. Idañca paṭhamasaccaṃ kucchitaṃ anekaupaddavādhiṭṭhānato.	615	
PA_anya-e01_02n:615_3	Tucchaṃ bālajanaparikappitadhuvasubhasukhattabhāvavirahitato. Tasmā kucchitattā tucchattā	615	
PA_anya-e01_02n:615_4	ca dukkhanti vuccati.	615	
PA_anya-e01_02n:616_0	Saṃ-iti ca ayaṃ saddo “samāgamo sameta”ntiādīsu saṃyogaṃ dīpeti. U-iti ayaṃ “uppannaṃ	616	
PA_anya-e01_02n:616_1	udita”ntiādīsu uppattiṃ. Aya-saddo kāraṇaṃ dīpeti. Idañcāpi dutiyasaccaṃ avasesapaccayasamāyoge	616	
PA_anya-e01_02n:616_2	sati dukkhassuppattikāraṇaṃ. Iti dukkhassa saṃyoge uppattikāraṇattā dukkhasamudayanti vuccati.	616	
PA_anya-e01_02n:617_0	Tatiyasaccaṃ pana yasmā ni-saddo abhāvaṃ, rodha-saddo ca cārakaṃ dīpeti. Tasmā abhāvo	617	
PA_anya-e01_02n:617_1	ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ	617	
PA_anya-e01_02n:617_2	saṃsāracārakasaṅkhātassa dukkharodhassa abhāvo hoti, tappaṭipakkhattātipi dukkhanirodhanti	617	
PA_anya-e01_02n:617_3	vuccati. Dukkhassa vā anuppādanirodhapaccayattā dukkhanirodhanti.	617	
PA_anya-e01_02n:618	Catutthasaccaṃ pana yasmā etaṃ dukkhanirodhaṃ gacchati ārammaṇavasena tadabhimukhabhūtattā, paṭipadā ca hoti dukkhanirodhappattiyā. Tasmā dukkhanirodhagāminī paṭipadāti vuccati.	61	
PA_anya-e01_02n:619_0	531. Yasmā panetāni buddhādayo ariyā paṭivijjhanti, tasmā ariyasaccānīti vuccanti.	619	
PA_anya-e01_02n:619_1	Yathāha “cattārimāni, bhikkhave, ariyasaccāni. Katamāni…pe… imāni kho, bhikkhave,	619	
PA_anya-e01_02n:619_2	cattāri ariyasaccāni. Ariyā imāni paṭivijjhanti, tasmā ariyasaccānīti vuccantī”ti.	619	
PA_anya-e01_02n:619_3	Apica ariyassa saccānītipi ariyasaccāni. Yathāha “sadevake, bhikkhave, loke…pe… manussāya	619	
PA_anya-e01_02n:619_4	tathāgato ariyo, tasmā ariyasaccānīti vuccantī”ti. Atha vā etesaṃ abhisambuddhattā	619	
PA_anya-e01_02n:619_5	ariyabhāvasiddhitopi ariyasaccāni. Yathāha – “imesaṃ kho, bhikkhave, catunnaṃ ariyasaccānaṃ	619	
PA_anya-e01_02n:619_6	yathābhūtaṃ abhisambuddhattā tathāgato arahaṃ sammāsambuddho ariyoti vuccatī”ti.	619	
PA_anya-e01_02n:619_7	Apica kho pana ariyāni saccānītipi ariyasaccāni. Ariyānīti tathāni avitathāni avisaṃvādakānīti	619	
PA_anya-e01_02n:619_8	attho. Yathāha – “imāni kho, bhikkhave, cattāri ariyasaccāni tathāni avitathāni anaññathāni,	619	
PA_anya-e01_02n:619_9	tasmā ariyasaccānīti vuccantī”ti evamettha nibbacanato vinicchayo veditabbo.	619	
PA_anya-e01_02n:620_0	532. Kathaṃ lakkhaṇādippabhedato? Ettha hi bādhanalakkhaṇaṃ dukkhasaccaṃ, santāpanarasaṃ,	620	
PA_anya-e01_02n:620_1	pavattipaccupaṭṭhānaṃ. Pabhavalakkhaṇaṃ samudayasaccaṃ, anupacchedakaraṇarasaṃ, palibodhapaccupaṭṭhānaṃ.	620	
PA_anya-e01_02n:620_2	Santilakkhaṇaṃ nirodhasaccaṃ, accutirasaṃ, animittapaccupaṭṭhānaṃ. Niyyānalakkhaṇaṃ	620	
PA_anya-e01_02n:620_3	maggasaccaṃ, kilesappahānarasaṃ, vuṭṭhānapaccupaṭṭhānaṃ. Apica pavattipavattananivattinivattanalakkhaṇāni	620	
PA_anya-e01_02n:620_4	paṭipāṭiyā. Tathā saṅkhatataṇhā asaṅkhatadassanalakkhaṇāni cāti evamettha lakkhaṇādippabhedato	620	
PA_anya-e01_02n:620_5	vinicchayo veditabbo.	620	
PA_anya-e01_02n:621_0	533. Atthatthuddhārato cevāti ettha pana atthato tāva ko saccaṭṭhoti ce? Yo paññācakkhunā	621	
PA_anya-e01_02n:621_1	upaparikkhamānānaṃ māyāva viparīto, marīciva visaṃvādako, titthiyānaṃ attāva anupalabbhasabhāvo	621	
PA_anya-e01_02n:621_2	ca na hoti, atha kho bādhanappabhavasantiniyyānappakārena tacchāviparītabhūtabhāvena	621	
PA_anya-e01_02n:621_3	ariyañāṇassa gocaro hotiyeva. Esa aggilakkhaṇaṃ viya, lokapakati viya ca tacchāviparītabhūtabhāvo	621	
PA_anya-e01_02n:621_4	saccaṭṭhoti veditabbo. Yathāha – “idaṃ dukkhanti, bhikkhave, tathametaṃ avitathametaṃ	621	
PA_anya-e01_02n:621_5	anaññathameta”nti vitthāro. Apica –	621	
PA_anya-e01_02n:622	Nābādhakaṃ yato dukkhaṃ, dukkhā aññaṃ na bādhakaṃ;	62	
PA_anya-e01_02n:623	Bādhakattaniyāmena, tato saccamidaṃ mataṃ.	62	
PA_anya-e01_02n:624	Taṃ vinā nāññato dukkhaṃ, na hoti na ca taṃ tato;	62	
PA_anya-e01_02n:625	Dukkhahetuniyāmena, iti saccaṃ visattikā.	62	
PA_anya-e01_02n:626	Nāññā nibbānato santi, santaṃ na ca na taṃ yato;	62	
PA_anya-e01_02n:627	Santabhāvaniyāmena, tato saccamidaṃ mataṃ.	62	
PA_anya-e01_02n:628	Maggā aññaṃ na niyyānaṃ, aniyyāno na cāpi so;	62	
PA_anya-e01_02n:629	Tacchaniyyānabhāvattā, iti so saccasammato.	62	
PA_anya-e01_02n:630	Iti tacchāvipallāsa, bhūtabhāvaṃ catūsvapi;	63	
PA_anya-e01_02n:631	Dukkhādīsvavisesena, saccaṭṭhaṃ āhu paṇḍitāti.	63	
PA_anya-e01_02n:632	Evaṃ atthato vinicchayo veditabbo.	63	
PA_anya-e01_02n:633_0	534. Kathaṃ atthuddhārato? Idhāyaṃ sacca-saddo anekesu atthesu dissati. Seyyathidaṃ	633	
PA_anya-e01_02n:633_1	– “saccaṃ bhaṇe na kujjheyyā”tiādīsu vācāsacce. “Sacce ṭhitā samaṇabrāhmaṇā cā”tiādīsu	633	
PA_anya-e01_02n:633_2	viratisacce. “Kasmā nu saccāni vadanti nānā pavādiyāse kusalāvadānā”tiādīsu diṭṭhisacce.	633	
PA_anya-e01_02n:633_3	“Ekaṃ hi saccaṃ na dutiya”ntiādīsu paramatthasacce nibbāne ceva magge ca. “Catunnaṃ	633	
PA_anya-e01_02n:633_4	ariyasaccānaṃ kati kusalā”tiādīsu ariyasacce. Svāyamidhāpi ariyasacce vattatīti evamettha	633	
PA_anya-e01_02n:633_5	atthuddhāratopi vinicchayo veditabbo.	633	
PA_anya-e01_02n:634_0	535. Anūnādhikatoti kasmā pana cattāreva ariyasaccāni vuttāni anūnāni anadhikānīti	634	
PA_anya-e01_02n:634_1	ce? Aññassāsambhavato aññatarassa ca apaneyyābhāvato. Na hi etehi aññaṃ adhikaṃ vā,	634	
PA_anya-e01_02n:634_2	etesaṃ vā ekampi apanetabbaṃ sambhoti. Yathāha – “idha, bhikkhave, āgaccheyya samaṇo	634	
PA_anya-e01_02n:634_3	vā brāhmaṇo vā ‘netaṃ dukkhaṃ ariyasaccaṃ, aññaṃ dukkhaṃ ariyasaccaṃ. Ahametaṃ dukkhaṃ	634	
PA_anya-e01_02n:634_4	ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.	634	
PA_anya-e01_02n:634_5	Yathā cāha – “yo hi koci, bhikkhave, samaṇo vā brāhmaṇo vā evaṃ vadeyya ‘netaṃ dukkhaṃ	634	
PA_anya-e01_02n:634_6	paṭhamaṃ ariyasaccaṃ yaṃ samaṇena gotamena desitaṃ, ahametaṃ dukkhaṃ paṭhamaṃ ariyasaccaṃ	634	
PA_anya-e01_02n:634_7	paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.	634	
PA_anya-e01_02n:635_0	Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ	635	
PA_anya-e01_02n:635_1	etaparamato cattāreva vuttāni. Tathā pariññeyyapahātabbasacchikātabbabhāvetabbānaṃ,	635	
PA_anya-e01_02n:635_2	taṇhāvatthutaṇhātaṇhānirodhataṇhānirodhupāyānaṃ, ālayaālayārāmatāālayasamugghātaālayasamugghātupāyānañca	635	
PA_anya-e01_02n:635_3	vasenāpi cattāreva vuttānīti evamettha anūnādhikato vinicchayo veditabbo.	635	
PA_anya-e01_02n:636_0	536. Kamatoti ayampi desanākkamova. Ettha ca oḷārikattā, sabbasattasādhāraṇattā ca	636	
PA_anya-e01_02n:636_1	suviññeyyanti dukkhasaccaṃ paṭhamaṃ vuttaṃ. Tasseva hetudassanatthaṃ tadanantaraṃ	636	
PA_anya-e01_02n:636_2	samudayasaccaṃ. Hetunirodhā phalanirodhoti ñāpanatthaṃ tato nirodhasaccaṃ. Tadadhigamupāyadassanatthaṃ	636	
PA_anya-e01_02n:636_3	ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ	636	
PA_anya-e01_02n:636_4	dukkhamāha. Taṃ neva akataṃ āgacchati, na issaranimmānādito hoti, ito pana hotīti	636	
PA_anya-e01_02n:636_5	ñāpanatthaṃ tadanantaraṃ samudayaṃ. Tato sahetukena dukkhena abhibhūtattā saṃviggamānasānaṃ	636	
PA_anya-e01_02n:636_6	dukkhanissaraṇagavesīnaṃ nissaraṇadassanena assāsajananatthaṃ nirodhaṃ. Tato nirodhādhigamatthaṃ	636	
PA_anya-e01_02n:636_7	nirodhasampāpakaṃ magganti evamettha kamato vinicchayo veditabbo.	636	
PA_anya-e01_02n:637_0	537. Jātiādīnaṃ nicchayāti ye te ariyasaccāni niddisantena bhagavatā “jātipi dukkhā,	637	
PA_anya-e01_02n:637_1	jarāpi dukkhā, maraṇampi dukkhaṃ, sokaparidevadukkhadomanassupāyāsāpi dukkhā, appiyehi	637	
PA_anya-e01_02n:637_2	sampayogo dukkho, piyehi vippayogo dukkho, yampicchaṃ na labhati tampi dukkhaṃ, saṃkhittena	637	
PA_anya-e01_02n:637_3	pañcupādānakkhandhā dukkhā”ti dukkhaniddese dvādasa dhammā, “yāyaṃ taṇhā ponobbhavikā	637	
PA_anya-e01_02n:637_4	nandīrāgasahagatā tatratatrābhinandinī. Seyyathidaṃ, kāmataṇhā, bhavataṇhā, vibhavataṇhā”ti	637	
PA_anya-e01_02n:637_5	samudayaniddese tividhā taṇhā, “yo tassāyeva taṇhāya asesavirāganirodho cāgo paṭinissaggo	637	
PA_anya-e01_02n:637_6	mutti anālayo”ti evaṃ nirodhaniddese atthato ekameva nibbānaṃ, “katamaṃ dukkhanirodhagāminīpaṭipadā	637	
PA_anya-e01_02n:637_7	ariyasaccaṃ, ayameva ariyo aṭṭhaṅgiko maggo. Seyyathidaṃ – sammādiṭṭhi…pe… sammāsamādhī”ti	637	
PA_anya-e01_02n:637_8	evaṃ magganiddese aṭṭha dhammāti iti catunnaṃ saccānaṃ niddese jātiādayo dhammā vuttā,	637	
PA_anya-e01_02n:637_9	tesaṃ jātiādīnaṃ nicchayāpi ettha vinicchayo veditabbo.	637	
PA_anya-e01_02n:638	Dukkhaniddesakathā	63	
PA_anya-e01_02n:639	Jātiniddeso	63	
PA_anya-e01_02n:640_0	Seyyathidaṃ, ayañhi jāti-saddo anekattho. Tathā hesa “ekampi jātiṃ dvepi jātiyo”ti	640	
PA_anya-e01_02n:640_1	ettha bhave āgato. “Atthi, visākhe, nigaṇṭhā nāma samaṇajātī”ti ettha nikāye. “Jāti	640	
PA_anya-e01_02n:640_2	dvīhi khandhehi saṅgahitā”ti ettha saṅkhatalakkhaṇe. “Yaṃ mātukucchismiṃ paṭhamaṃ	640	
PA_anya-e01_02n:640_3	cittaṃ uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”ti ettha paṭisandhiyaṃ.	640	
PA_anya-e01_02n:640_4	“Sampatijāto, ānanda, bodhisatto”ti ettha pasūtiyaṃ. “Akkhitto anupakuṭṭho jātivādenā”ti	640	
PA_anya-e01_02n:640_5	ettha kule. “Yatohaṃ, bhagini, ariyāya jātiyā jāto”ti ettha ariyasīle.	640	
PA_anya-e01_02n:641_0	538. Svāyamidha gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,	641	
PA_anya-e01_02n:641_1	tāva pavattesu khandhesu. Itaresaṃ paṭisandhikhandhesvevāti daṭṭhabbo. Ayampi ca	641	
PA_anya-e01_02n:641_2	pariyāyakathāva. Nippariyāyato pana tattha tattha nibbattamānānaṃ sattānaṃ ye ye	641	
PA_anya-e01_02n:641_3	khandhā pātubhavanti, tesaṃ tesaṃ paṭhamapātubhāvo jāti nāma.	641	
PA_anya-e01_02n:642	Sā panesā tattha tattha bhave paṭhamābhinibbattilakkhaṇā, niyyātanarasā, atītabhavato idha ummujjanapaccupaṭṭhānā, dukkhavicittatāpaccupaṭṭhānā vā.	64	
PA_anya-e01_02n:643_0	539. Kasmā panesā dukkhāti ce? Anekesaṃ dukkhānaṃ vatthubhāvato. Anekāni hi dukkhāni.	643	
PA_anya-e01_02n:643_1	Seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,	643	
PA_anya-e01_02n:643_2	appaṭicchannadukkhaṃ, pariyāyadukkhaṃ, nippariyāyadukkhanti.	643	
PA_anya-e01_02n:644	Tattha kāyikacetasikā dukkhā vedanāsabhāvato ca nāmato ca dukkhattā dukkhadukkhanti vuccati.	64	
PA_anya-e01_02n:645	Sukhā vedanā vipariṇāmena dukkhuppattihetuto vipariṇāmadukkhaṃ.	64	
PA_anya-e01_02n:646_0	Upekkhā vedanā ceva avasesā ca tebhūmakā saṅkhārā udayabbayappaṭipīḷitattā saṅkhāradukkhaṃ.	646	
PA_anya-e01_02n:646_1	Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā	646	
PA_anya-e01_02n:646_2	jānitabbato upakkamassa ca apākaṭabhāvato paṭicchannadukkhaṃ nāma. Apākaṭadukkhantipi vuccati.	646	
PA_anya-e01_02n:647	Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ nāma. Pākaṭadukkhantipi vuccati.	64	
PA_anya-e01_02n:648	Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti vuccati.	64	
PA_anya-e01_02n:649_0	Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ	649	
PA_anya-e01_02n:649_1	dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati,	649	
PA_anya-e01_02n:649_2	tassa vatthubhāvato dukkhā.	649	
PA_anya-e01_02n:650_0	540. Tatridaṃ gabbhokkantimūlakādibhedaṃ dukkhaṃ – ayaṃ hi satto mātukucchimhi nibbattamāno	650	
PA_anya-e01_02n:650_1	na uppalapadumapuṇḍarīkādīsu nibbattati, atha kho heṭṭhā āmāsayassa upari pakkāsayassa	650	
PA_anya-e01_02n:650_2	udarapaṭalapiṭṭhikaṇṭakānaṃ vemajjhe paramasambādhe tibbandhakārenānākuṇapagandhaparibhāvitaparamaduggandhapavanavicarite	650	
PA_anya-e01_02n:650_3	adhimattajegucche kucchipadese pūtimacchapūtikummāsacandanikādīsu kimi viya nibbattati.	650	
PA_anya-e01_02n:650_4	So tattha nibbatto dasa māse mātukucchisambhavena usmanā puṭapākaṃ viya paccamāno	650	
PA_anya-e01_02n:650_5	piṭṭhapiṇḍi viya sediyamāno samiñjanapasāraṇādirahito adhimattaṃ dukkhamanubhotīti,	650	
PA_anya-e01_02n:650_6	idaṃ tāva gabbhokkantimūlakaṃ dukkhaṃ.	650	
PA_anya-e01_02n:651_0	Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato	651	
PA_anya-e01_02n:651_1	eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhūnananiddhūnanādinā	651	
PA_anya-e01_02n:651_2	upakkamena adhimattaṃ dukkhamanubhavati, yañca mātu sītūdakapānakāle sītanarakupapanno	651	
PA_anya-e01_02n:651_3	viya, uṇhayāgubhattādiajjhoharaṇakāle aṅgāravuṭṭhisamparikiṇṇo viya, loṇambilādiajjhoharaṇakāle	651	
PA_anya-e01_02n:651_4	khārāpaṭicchakādikammakāraṇapatto viya tibbaṃ dukkhamanubhoti, idaṃ gabbhapariharaṇamūlakaṃ dukkhaṃ.	651	
PA_anya-e01_02n:652	Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati, idaṃ gabbhavipattimūlakaṃ dukkhaṃ.	65	
PA_anya-e01_02n:653_0	Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ	653	
PA_anya-e01_02n:653_1	yonimaggaṃ paṭipātiyamānassa paramasambādhena yonimukhena tāḷacchiggaḷena viya nikkaḍḍhiyamānassa	653	
PA_anya-e01_02n:653_2	mahānāgassa narakasattassa viya ca saṅghātapabbatehi vicuṇṇiyamānassa dukkhaṃ uppajjati,	653	
PA_anya-e01_02n:653_3	idaṃ vijāyanamūlakaṃ dukkhaṃ.	653	
PA_anya-e01_02n:654_0	Yaṃ pana jātassa taruṇavaṇasadisasukhumālasarīrassa hatthagahaṇanahāpanadhovanacoḷaparimajjanādikāle	654	
PA_anya-e01_02n:654_1	sūcimukhakhuradhārāhi vijjhanaphālanasadisaṃ dukkhaṃ uppajjati, idaṃ mātukucchito	654	
PA_anya-e01_02n:654_2	bahinikkhamanamūlakaṃ dukkhaṃ.	654	
PA_anya-e01_02n:655_0	Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa,	655	
PA_anya-e01_02n:655_1	kodhavasena abhuñjantassa, ubbandhantassa ca dukkhaṃ uppajjati, idaṃ attūpakkamamūlakaṃ	655	
PA_anya-e01_02n:655_2	dukkhaṃ. Yaṃ pana parato vadhabandhanādīni anubhavantassa uppajjati, idaṃ parūpakkamamūlakaṃ dukkhanti.	655	
PA_anya-e01_02n:656	Iti imassa sabbassāpi dukkhassa ayaṃ jāti vatthumeva hoti.	65	
PA_anya-e01_02n:657	541. Tenetaṃ vuccati –	65	
PA_anya-e01_02n:658	Jāyetha no ce narakesu satto,	65	
PA_anya-e01_02n:659	Tattaggidāhādikamappasayhaṃ;	65	
PA_anya-e01_02n:660	Labhetha dukkhaṃ nu kuhiṃ patiṭṭhaṃ,	66	
PA_anya-e01_02n:661	Iccāha dukkhāti munīdha jātiṃ.	66	
PA_anya-e01_02n:662	Dukkhaṃ tiracchesu kasāpatoda-	66	
PA_anya-e01_02n:663	Daṇḍābhighātādibhavaṃ anekaṃ;	66	
PA_anya-e01_02n:664	Yaṃ taṃ kathaṃ tattha bhaveyya jātiṃ,	66	
PA_anya-e01_02n:665	Vinā tahiṃ jāti tatopi dukkhā.	66	
PA_anya-e01_02n:666	Petesu dukkhaṃ pana khuppipāsā-	66	
PA_anya-e01_02n:667	Vātātapādippabhavaṃ vicittaṃ;	66	
PA_anya-e01_02n:668	Yasmā ajātassa na tattha atthi,	66	
PA_anya-e01_02n:669	Tasmāpi dukkhaṃ muni jātimāha.	66	
PA_anya-e01_02n:670	Tibbandhakāre ca asayhasīte,	67	
PA_anya-e01_02n:671	Lokantare yaṃ asuresu dukkhaṃ;	67	
PA_anya-e01_02n:672	Na taṃ bhave tattha na cassa jāti,	67	
PA_anya-e01_02n:673	Yato ayaṃ jāti tatopi dukkhā.	67	
PA_anya-e01_02n:674	Yañcāpi gūthanarake viya mātugabbhe,	67	
PA_anya-e01_02n:675	Satto vasaṃ ciramato bahi nikkhamañca;	67	
PA_anya-e01_02n:676	Pappoti dukkhamatighoramidampi natthi,	67	
PA_anya-e01_02n:677	Jātiṃ vinā itipi jāti ayañhi dukkhā.	67	
PA_anya-e01_02n:678	Kiṃ bhāsitena bahunā nanu yaṃ kuhiñci,	67	
PA_anya-e01_02n:679	Atthīdha kiñcidapi dukkhamidaṃ kadāci;	67	
PA_anya-e01_02n:680	Nevatthi jātivirahena yato mahesi,	68	
PA_anya-e01_02n:681	Dukkhāti sabbapaṭhamaṃ imamāha jātinti.	68	
PA_anya-e01_02n:682	Ayaṃ tāva jātiyaṃ vinicchayo.	68	
PA_anya-e01_02n:683	Jarāniddeso	68	
PA_anya-e01_02n:684_0	542. Jarāpi dukkhāti ettha duvidhā jarā saṅkhatalakkhaṇañca, khaṇḍiccādisammato santatiyaṃ	684	
PA_anya-e01_02n:684_1	ekabhavapariyāpannakhandhapurāṇabhāvo ca, sā idha adhippetā. Sā panesā jarā khandhaparipākalakkhaṇā,	684	
PA_anya-e01_02n:684_2	maraṇūpanayanarasā, yobbanavināsapaccupaṭṭhānā. Dukkhā saṅkhāradukkhabhāvato ceva	684	
PA_anya-e01_02n:684_3	dukkhavatthuto ca. Yaṃ hi aṅgapaccaṅgasithilībhāvaindriyavikāravirūpatāyobbanavināsabalūpaghātasatimativippavāsaparaparibhavādianekapaccayaṃ	684	
PA_anya-e01_02n:684_4	kāyikacetasikadukkhaṃ uppajjati, jarā tassa vatthu. Tenetaṃ vuccati –	684	
PA_anya-e01_02n:685	“Aṅgānaṃ sithilībhāvā, indriyānaṃ vikārato;	68	
PA_anya-e01_02n:686	Yobbanassa vināsena, balassa upaghātato.	68	
PA_anya-e01_02n:687	“Vippavāsā satādīnaṃ, puttadārehi attano;	68	
PA_anya-e01_02n:688	Apasādanīyato ceva, bhiyyo bālattapattiyā.	68	
PA_anya-e01_02n:689	“Pappoti dukkhaṃ yaṃ macco, kāyikaṃ mānasaṃ tathā;	68	
PA_anya-e01_02n:690	Sabbametaṃ jarāhetu, yasmā tasmā jarā dukhā”ti.	69	
PA_anya-e01_02n:691	Ayaṃ jarāyaṃ vinicchayo.	69	
PA_anya-e01_02n:692	Maraṇaniddeso	69	
PA_anya-e01_02n:693_0	543. Maraṇampi dukkhanti etthāpi duvidhaṃ maraṇaṃ saṅkhatalakkhaṇañca, yaṃ sandhāya	693	
PA_anya-e01_02n:693_1	vuttaṃ “jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyappabandhavicchedo	693	
PA_anya-e01_02n:693_2	ca, yaṃ sandhāya vuttaṃ “niccaṃ maraṇato bhaya”nti. Taṃ idha adhippetaṃ. Jātipaccayā	693	
PA_anya-e01_02n:693_3	maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva	693	
PA_anya-e01_02n:693_4	nāmaṃ. Tayidaṃ cutilakkhaṇaṃ, viyogarasaṃ, gativippavāsapaccupaṭṭhānaṃ. Dukkhassa	693	
PA_anya-e01_02n:693_5	pana vatthubhāvato dukkhanti veditabbaṃ. Tenetaṃ vuccati –	693	
PA_anya-e01_02n:694	“Pāpassa pāpakammādi-nimittamanupassato;	69	
PA_anya-e01_02n:695	Bhaddassāpasahantassa, viyogaṃ piyavatthukaṃ;	69	
PA_anya-e01_02n:696	Mīyamānassa yaṃ dukkhaṃ, mānasaṃ avisesato.	69	
PA_anya-e01_02n:697	Sabbesañcāpi yaṃ sandhi-bandhanacchedanādikaṃ;	69	
PA_anya-e01_02n:698	Vitujjamānamammānaṃ, hoti dukkhaṃ sarīrajaṃ.	69	
PA_anya-e01_02n:699	Asayhamappatikāraṃ, dukkhassetassidaṃ yato;	69	
PA_anya-e01_02n:700	Maraṇaṃ vatthu tenetaṃ, dukkhamicceva bhāsita”nti.	70	
PA_anya-e01_02n:701	Ayaṃ maraṇe vinicchayo.	70	
PA_anya-e01_02n:702	Sokādiniddesā	70	
PA_anya-e01_02n:703_0	544. Sokādīsu soko nāma ñātibyasanādīhi phuṭṭhassa cittasantāpo. So kiñcāpi atthato	703	
PA_anya-e01_02n:703_1	domanassameva hoti. Evaṃ santepi antonijjhānalakkhaṇo, cetaso parijjhāpanaraso, anusocanapaccupaṭṭhāno.	703	
PA_anya-e01_02n:703_2	Dukkho pana dukkhadukkhato dukkhavatthuto ca. Tenetaṃ vuccati –	703	
PA_anya-e01_02n:704	“Sattānaṃ hadayaṃ soko, visasallaṃva tujjati;	70	
PA_anya-e01_02n:705	Aggitattova nārāco, bhusaṃva dahate puna.	70	
PA_anya-e01_02n:706	“Samāvahati ca byādhi-jarāmaraṇabhedanaṃ;	70	
PA_anya-e01_02n:707	Dukkhampi vividhaṃ yasmā, tasmā dukkhoti vuccatī”ti.	70	
PA_anya-e01_02n:708	Ayaṃ soke vinicchayo.	70	
PA_anya-e01_02n:709	Paridevo	70	
PA_anya-e01_02n:710_0	545. Paridevo nāma ñātibyasanādīhi phuṭṭhassa vacīpalāpo. So lālappanalakkhaṇo, guṇadosakittanaraso,	710	
PA_anya-e01_02n:710_1	sambhamapaccupaṭṭhāno. Dukkho pana saṅkhāradukkhabhāvato dukkhavatthuto ca. Tenetaṃ vuccati –	710	
PA_anya-e01_02n:711	“Yaṃ sokasallavihato paridevamāno,	71	
PA_anya-e01_02n:712	Kaṇṭhoṭṭhatālutalasosajamappasayhaṃ;	71	
PA_anya-e01_02n:713	Bhiyyodhimattamadhigacchatiyeva dukkhaṃ,	71	
PA_anya-e01_02n:714	Dukkhoti tena bhagavā paridevamāhā”ti.	71	
PA_anya-e01_02n:715	Ayaṃ parideve vinicchayo.	71	
PA_anya-e01_02n:716	Dukkhaṃ	71	
PA_anya-e01_02n:717_0	546. Dukkhaṃ nāma kāyikaṃ dukkhaṃ, taṃ kāyapīḷanalakkhaṇaṃ, duppaññānaṃ domanassakaraṇarasaṃ,	717	
PA_anya-e01_02n:717_1	kāyikābādhapaccupaṭṭhānaṃ. Dukkhaṃ pana dukkhadukkhato mānasadukkhāvahanato ca. Tenetaṃ vuccati –	717	
PA_anya-e01_02n:718	“Pīḷeti kāyikamidaṃ, dukkhañca mānasaṃ bhiyyo;	71	
PA_anya-e01_02n:719	Janayati yasmā tasmā, dukkhanti visesato vutta”nti.	71	
PA_anya-e01_02n:720	Ayaṃ dukkhe vinicchayo.	72	
PA_anya-e01_02n:721	Domanassaṃ	72	
PA_anya-e01_02n:722_0	547. Domanassaṃ nāma mānasaṃ dukkhaṃ. Taṃ cittapīḷanalakkhaṇaṃ, manovighātarasaṃ,	722	
PA_anya-e01_02n:722_1	mānasabyādhipaccupaṭṭhānaṃ. Dukkhaṃ pana dukkhadukkhato kāyikadukkhāvahanato ca.	722	
PA_anya-e01_02n:722_2	Cetodukkhasamappitā hi kese pakiriya kandanti, urāni paṭipisanti, āvaṭṭanti, vivaṭṭanti,	722	
PA_anya-e01_02n:722_3	uddhaṃpādaṃ papatanti, satthaṃ āharanti, visaṃ khādanti, rajjuyā ubbandhanti, aggiṃ	722	
PA_anya-e01_02n:722_4	pavisantīti taṃ nānappakārakaṃ dukkhamanubhavanti. Tenetaṃ vuccati –	722	
PA_anya-e01_02n:723	“Pīḷeti yato cittaṃ, kāyassa ca pīḷanaṃ samāvahati;	72	
PA_anya-e01_02n:724	Dukkhanti domanassaṃ, vidomanassā tato āhū”ti.	72	
PA_anya-e01_02n:725	Ayaṃ domanasse vinicchayo.	72	
PA_anya-e01_02n:726	Upāyāso	72	
PA_anya-e01_02n:727_0	548. Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva.	727	
PA_anya-e01_02n:727_1	Saṅkhārakkhandhapariyāpanno eko dhammoti eke. So cittaparidahanalakkhaṇo, nitthunanaraso,	727	
PA_anya-e01_02n:727_2	visādapaccupaṭṭhāno. Dukkho pana saṅkhāradukkhabhāvato cittaparidahanato kāyavisādanato	727	
PA_anya-e01_02n:727_3	ca. Tenetaṃ vuccati –	727	
PA_anya-e01_02n:728	“Cittassa ca paridahanā, kāyassa visādanā ca adhimattaṃ;	72	
PA_anya-e01_02n:729	Yaṃ dukkhamupāyāso, janeti dukkho tato vutto”ti.	72	
PA_anya-e01_02n:730	Ayaṃ upāyāse vinicchayo.	73	
PA_anya-e01_02n:731_0	Ettha ca mandagginā antobhājane pāko viya soko. Tikkhagginā paccamānassa bhājanato	731	
PA_anya-e01_02n:731_1	bahinikkhamanaṃ viya paridevo. Bahinikkhantāvasesassa nikkhamituṃ appahontassa antobhājaneyeva	731	
PA_anya-e01_02n:731_2	yāva parikkhayā pāko viya upāyāso daṭṭhabbo.	731	
PA_anya-e01_02n:732	Appiyasampayogo	73	
PA_anya-e01_02n:733_0	549. Appiyasampayogo nāma amanāpehi sattasaṅkhārehi samodhānaṃ. So aniṭṭhasamodhānalakkhaṇo,	733	
PA_anya-e01_02n:733_1	cittavighātakaraṇaraso, anatthabhāvapaccupaṭṭhāno. Dukkho pana dukkhavatthuto. Tenetaṃ vuccati –	733	
PA_anya-e01_02n:734	“Disvāva appiye dukkhaṃ, paṭhamaṃ hoti cetasi;	73	
PA_anya-e01_02n:735	Tadupakkamasambhūta-mathakāye yato idha.	73	
PA_anya-e01_02n:736	“Tato dukkhadvayassāpi, vatthuto so mahesinā;	73	
PA_anya-e01_02n:737	Dukkho vuttoti viññeyyo, appiyehi samāgamo”ti.	73	
PA_anya-e01_02n:738	Ayaṃ appiyasampayoge vinicchayo.	73	
PA_anya-e01_02n:739	Piyavippayogo	73	
PA_anya-e01_02n:740_0	550. Piyavippayogo nāma manāpehi sattasaṅkhārehi vinābhāvo. So iṭṭhavatthuviyogalakkhaṇo,	740	
PA_anya-e01_02n:740_1	sokuppādanaraso, byasanapaccupaṭṭhāno. Dukkho pana sokadukkhassa vatthuto. Tenetaṃ vuccati –	740	
PA_anya-e01_02n:741	“Ñātidhanādiviyogā,	74	
PA_anya-e01_02n:742	Sokasarasamappitā vitujjanti;	74	
PA_anya-e01_02n:743	Bālā yato tato yaṃ,	74	
PA_anya-e01_02n:744	Dukkhoti mato piyavippayogo”ti.	74	
PA_anya-e01_02n:745	Ayaṃ piyavippayoge vinicchayo.	74	
PA_anya-e01_02n:746	Icchitālābho	74	
PA_anya-e01_02n:747_0	551. Yampicchaṃ na labhatīti ettha “aho vata mayaṃ na jātidhammā assāmā”tiādīsu alabbhaneyyavatthūsu	747	
PA_anya-e01_02n:747_1	icchāva yampicchaṃ na labhati, tampi dukkhanti vuttā. Sā alabbhaneyyavatthuicchanalakkhaṇā,	747	
PA_anya-e01_02n:747_2	tappariyesanarasā, tesaṃ appattipaccupaṭṭhānā. Dukkhā pana dukkhavatthuto. Tenetaṃ vuccati –	747	
PA_anya-e01_02n:748	“Taṃ taṃ patthayamānānaṃ, tassa tassa alābhato;	74	
PA_anya-e01_02n:749	Yaṃ vighātamayaṃ dukkhaṃ, sattānaṃ idha jāyati.	74	
PA_anya-e01_02n:750	“Alabbhaneyyavatthūnaṃ, patthanā tassa kāraṇaṃ;	75	
PA_anya-e01_02n:751	Yasmā tasmā jino dukkhaṃ, icchitālābhamabravī”ti.	75	
PA_anya-e01_02n:752	Ayaṃ icchitālābhe vinicchayo.	75	
PA_anya-e01_02n:753	Pañcupādānakkhandhā	75	
PA_anya-e01_02n:754	552. Saṃkhittena pañcupādānakkhandhā dukkhāti ettha pana –	75	
PA_anya-e01_02n:755	Jātippabhutikaṃ dukkhaṃ, yaṃ vuttamidha tādinā;	75	
PA_anya-e01_02n:756	Avuttaṃ yañca taṃ sabbaṃ, vinā ete na vijjati.	75	
PA_anya-e01_02n:757	Yasmā tasmā upādāna-kkhandhā saṅkhepato ime;	75	
PA_anya-e01_02n:758	Dukkhāti vuttā dukkhanta-desakena mahesinā.	75	
PA_anya-e01_02n:759_0	Tathā hi indhanamiva pāvako, lakkhamiva paharaṇāni, gorūpaṃ viya ḍaṃsamakasādayo,	759	
PA_anya-e01_02n:759_1	khettamiva lāyakā, gāmaṃ viya gāmaghātakā upādānakkhandhapañcakameva jātiādayo nānappakārehi	759	
PA_anya-e01_02n:759_2	vibādhentā tiṇalatādīni viya bhūmiyaṃ, pupphaphalapallavāni viya rukkhesu upādānakkhandhesuyeva	759	
PA_anya-e01_02n:759_3	nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ	759	
PA_anya-e01_02n:759_4	maraṇaṃ, māraṇantikadukkhābhighātena pariḍayhanadukkhaṃ soko, tadasahanato lālappanadukkhaṃ	759	
PA_anya-e01_02n:759_5	paridevo, tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ	759	
PA_anya-e01_02n:759_6	dukkhaṃ, tena bādhiyamānānaṃ puthujjanānaṃ tattha paṭighuppattito cetobādhanadukkhaṃ	759	
PA_anya-e01_02n:759_7	domanassaṃ, sokādivuddhiyā janitavisādānaṃ anutthunanadukkhaṃ upāyāso, manorathavighātappattānaṃ	759	
PA_anya-e01_02n:759_8	icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva	759	
PA_anya-e01_02n:759_9	dukkhāti. Yadetaṃ ekamekaṃ dassetvā vuccamānaṃ anekehipi kappehi na sakkā asesato	759	
PA_anya-e01_02n:759_10	vattuṃ, tasmā taṃ sabbampi dukkhaṃ ekajalabindumhi sakalasamuddajalarasaṃ viya yesu	7591	
PA_anya-e01_02n:759_11	kesuci pañcasu upādānakkhandhesu saṃkhipitvā dassetuṃ “saṃkhittena pañcupādānakkhandhā	7591	
PA_anya-e01_02n:759_12	dukkhā”ti bhagavā avocāti. Ayaṃ upādānakkhandhesu vinicchayo.	7591	
PA_anya-e01_02n:760	Ayaṃ tāva dukkhaniddese nayo.	76	
PA_anya-e01_02n:761	Samudayaniddesakathā	76	
PA_anya-e01_02n:762_0	553. Samudayaniddese pana yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ	762	
PA_anya-e01_02n:762_1	punobbhavo, punobbhavo sīlametissāti ponobbhavikā. Nandīrāgena sahagatāti nandīrāgasahagatā,	762	
PA_anya-e01_02n:762_2	nandīrāgena saddhiṃ atthato ekattameva gatāti vuttaṃ hoti. Tatra tatrābhinandinīti	762	
PA_anya-e01_02n:762_3	yatra yatra attabhāvo nibbattati, tatra tatrābhinandinī. Seyyathidanti nipāto, tassa	762	
PA_anya-e01_02n:762_4	sā katamāti ceti attho. Kāmataṇhā bhavataṇhā vibhavataṇhāti imā paṭiccasamuppādaniddese	762	
PA_anya-e01_02n:762_5	āvibhavissanti. Idha panāyaṃ tividhāpi dukkhasaccassa nibbattakaṭṭhena ekattaṃ upanetvā	762	
PA_anya-e01_02n:762_6	dukkhasamudayaṃ ariyasaccanti vuttāti veditabbā.	762	
PA_anya-e01_02n:763	Ayaṃ samudayaniddese nayo.	76	
PA_anya-e01_02n:764	Nirodhaniddesakathā	76	
PA_anya-e01_02n:765_0	554. Dukkhanirodhaniddese yo tassāyeva taṇhāyātiādinā nayena samudayanirodho vutto,	765	
PA_anya-e01_02n:765_1	so kasmāti ce? Samudayanirodhena dukkhanirodho. Samudayanirodhena hi dukkhaṃ nirujjhati,	765	
PA_anya-e01_02n:765_2	na aññathā. Tenāha –	765	
PA_anya-e01_02n:766	“Yathāpi mūle anupaddave daḷhe,	76	
PA_anya-e01_02n:767	Chinnopi rukkho punadeva rūhati;	76	
PA_anya-e01_02n:768	Evampi taṇhānusaye anūhate,	76	
PA_anya-e01_02n:769	Nibbattatī dukkhamidaṃ punappuna”nti. ;	76	
PA_anya-e01_02n:770_0	Iti yasmā samudayanirodheneva dukkhaṃ nirujjhati, tasmā bhagavā dukkhanirodhaṃ desento	770	
PA_anya-e01_02n:770_1	samudayanirodheneva desesi. Sīhasamānavuttino hi tathāgatā. Te dukkhaṃ nirodhentā	770	
PA_anya-e01_02n:770_2	dukkhanirodhañca desentā hetumhi paṭipajjanti, na phale. Suvānavuttino pana titthiyā.	770	
PA_anya-e01_02n:770_3	Te dukkhaṃ nirodhentā dukkhanirodhañca desentā attakilamathānuyogadesanādīhi phale	770	
PA_anya-e01_02n:770_4	paṭipajjanti, na hetumhīti. Evaṃ tāva dukkhanirodhassa samudayanirodhavasena desanāya	770	
PA_anya-e01_02n:770_5	payojanaṃ veditabbaṃ.	770	
PA_anya-e01_02n:771_0	555. Ayaṃ panattho – tassāyeva taṇhāyāti tassā “ponobbhavikā”ti vatvā kāmataṇhādivasena	771	
PA_anya-e01_02n:771_1	vibhattataṇhāya. Virāgo vuccati maggo. “Virāgā vimuccatī”ti hi vuttaṃ. Virāgena nirodho	771	
PA_anya-e01_02n:771_2	virāganirodho. Anusayasamugghātato aseso virāganirodho asesavirāganirodho. Atha vā	771	
PA_anya-e01_02n:771_3	virāgoti pahānaṃ vuccati, tasmā aseso virāgo aseso nirodhoti evampettha yojanā daṭṭhabbā.	771	
PA_anya-e01_02n:771_4	Atthato pana sabbāneva etāni nibbānassa vevacanāni. Paramatthato hi dukkhanirodho	771	
PA_anya-e01_02n:771_5	ariyasaccanti nibbānaṃ vuccati. Yasmā pana taṃ āgamma taṇhā virajjati ceva nirujjhati	771	
PA_anya-e01_02n:771_6	ca, tasmā virāgoti ca nirodhoti ca vuccati. Yasmā ca tadeva āgamma tassā cāgādayo	771	
PA_anya-e01_02n:771_7	honti, kāmaguṇālayesu cettha ekopi ālayo natthi, tasmā “cāgo paṭinissaggo mutti anālayo”ti vuccati.	771	
PA_anya-e01_02n:772	556. Tayidaṃ santilakkhaṇaṃ, accutirasaṃ, assāsakaraṇarasaṃ vā, animittapaccupaṭṭhānaṃ, nippapañcapaccupaṭṭhānaṃ vā.	77	
PA_anya-e01_02n:773	Nibbānakathā	77	
PA_anya-e01_02n:774_0	557. Nattheva nibbānaṃ, sasavisāṇaṃ viya anupalabbhanīyatoti ce? Na, upāyena upalabbhanīyato.	774	
PA_anya-e01_02n:774_1	Upalabbhati hi taṃ tadanurūpapaṭipattisaṅkhātena upāyena, cetopariyañāṇena paresaṃ	774	
PA_anya-e01_02n:774_2	lokuttaracittaṃ viya, tasmā “anupalabbhanīyato natthī”ti na vattabbaṃ. Na hi “yaṃ	774	
PA_anya-e01_02n:774_3	bālaputhujjanā na upalabhanti, taṃ natthī”ti vattabbaṃ.	774	
PA_anya-e01_02n:775_0	558. Apica nibbānaṃ natthīti na vattabbaṃ, kasmā? Paṭipattiyā vañjhabhāvāpajjanato.	775	
PA_anya-e01_02n:775_1	Asati hi nibbāne sammādiṭṭhipurejavāya sīlādikhandhattayasaṅgahāya sammāpaṭipattiyā	775	
PA_anya-e01_02n:775_2	vañjhabhāvo āpajjati. Na cāyaṃ vañjhā, nibbānapāpanatoti. Na paṭipattiyā vañjhabhāvāpatti,	775	
PA_anya-e01_02n:775_3	abhāvapāpakattāti ce. Na, atītānāgatābhāvepi nibbānapattiyā abhāvato. Vattamānānampi	775	
PA_anya-e01_02n:775_4	abhāvo nibbānanti ce. Na, tesaṃ abhāvāsambhavato, abhāve ca avattamānabhāvāpajjanato,	775	
PA_anya-e01_02n:775_5	vattamānakkhandhanissitamaggakkhaṇe ca sopādisesanibbānadhātuppattiyā abhāvadosato.	775	
PA_anya-e01_02n:775_6	Tadā kilesānaṃ avattamānattā na dosoti ce. Na, ariyamaggassa niratthakabhāvāpajjanato.	775	
PA_anya-e01_02n:775_7	Evañhi sati ariyamaggakkhaṇato pubbepi kilesā na santīti ariyamaggassa niratthakabhāvo	775	
PA_anya-e01_02n:775_8	āpajjati. Tasmā akāraṇametaṃ.	775	
PA_anya-e01_02n:776_0	559. “Yo kho, āvuso, rāgakkhayo”tiādivacanato “khayo nibbāna”nti ce. Na, arahattassāpi	776	
PA_anya-e01_02n:776_1	khayamattāpajjanato. Tampi hi “yo kho, āvuso, rāgakkhayo”tiādinā nayena niddiṭṭhaṃ.	776	
PA_anya-e01_02n:776_2	Kiñca bhiyyo nibbānassa ittarakālādippattidosato. Evañhi sati nibbānaṃ ittarakālaṃ,	776	
PA_anya-e01_02n:776_3	saṅkhatalakkhaṇaṃ, sammāvāyāmanirapekkhādhigamanīyabhāvañca āpajjati. Saṅkhatalakkhaṇattāyeva	776	
PA_anya-e01_02n:776_4	ca saṅkhatapariyāpannaṃ, saṅkhatapariyāpannattā rāgādīhi aggīhi ādittaṃ, ādittattā	776	
PA_anya-e01_02n:776_5	dukkhañcātipi āpajjati. Yasmā khayā paṭṭhāya na bhiyyo pavatti nāma hoti, tassa nibbānabhāvato	776	
PA_anya-e01_02n:776_6	na dosoti ce. Na, tādisassa khayassa abhāvato. Bhāvepi cassa vuttappakāradosānativattanato,	776	
PA_anya-e01_02n:776_7	ariyamaggassa ca nibbānabhāvāpajjanato. Ariyamaggo hi dose khīṇeti, tasmā khayoti	776	
PA_anya-e01_02n:776_8	vuccati. Tato ca paṭṭhāya na bhiyyo dosānaṃ pavattīti.	776	
PA_anya-e01_02n:777_0	Anuppattinirodhasaṅkhātassa pana khayassa pariyāyena upanissayattā, yassa upanissayo	777	
PA_anya-e01_02n:777_1	hoti tadupacārena “khayo”ti vuttaṃ. Sarūpeneva kasmā na vuttanti ce. Atisukhumattā.	777	
PA_anya-e01_02n:777_2	Atisukhumatā cassa bhagavato apposukkabhāvāvahanato, ariyena cakkhunā passitabbato ca siddhāti.	777	
PA_anya-e01_02n:778_0	560. Tayidaṃ maggasamaṅginā pattabbato asādhāraṇaṃ, purimakoṭiyā abhāvato appabhavaṃ.	778	
PA_anya-e01_02n:778_1	Maggabhāve bhāvato na appabhavanti ce. Na, maggena anuppādanīyato. Pattabbameva hetaṃ	778	
PA_anya-e01_02n:778_2	maggena, na uppādetabbaṃ. Tasmā appabhavameva. Appabhavattā ajarāmaraṇaṃ. Pabhavajarāmaraṇānaṃ abhāvato niccaṃ.	778	
PA_anya-e01_02n:779_0	Nibbānasseva aṇuādīnampi niccabhāvāpattīti ce. Na, hetuno abhāvā. Nibbānassa niccattā	779	
PA_anya-e01_02n:779_1	te niccāti ce. Na, hetulakkhaṇassa anupapattito. Niccā uppādādīnaṃ abhāvato nibbānaṃ	779	
PA_anya-e01_02n:779_2	viyāti ce. Na, aṇuādīnaṃ asiddhattā.	779	
PA_anya-e01_02n:780_0	561. Yathāvuttayuttisabbhāvato pana idameva niccaṃ, rūpasabhāvātikkamato arūpaṃ.	780	
PA_anya-e01_02n:780_1	Buddhādīnaṃ niṭṭhāya visesābhāvato ekāva niṭṭhā. Yena bhāvanāya pattaṃ, tassa kilesavūpasamaṃ,	780	
PA_anya-e01_02n:780_2	upādisesañca upādāya paññāpanīyattā saha upādisesena paññāpiyatīti saupādisesaṃ.	780	
PA_anya-e01_02n:780_3	Yo cassa samudayappahānena upahatāyatikammaphalassa carimacittato ca uddhaṃ pavattikhandhānaṃ	780	
PA_anya-e01_02n:780_4	anuppādanato, uppannānañca antaradhānato upādisesābhāvo, taṃ upādāya paññāpanīyato	780	
PA_anya-e01_02n:780_5	natthi ettha upādisesoti anupādisesaṃ.	780	
PA_anya-e01_02n:781_0	Asithilaparakkamasiddhena ñāṇavisesena adhigamanīyato, sabbaññuvacanato ca paramatthena	781	
PA_anya-e01_02n:781_1	sabhāvato nibbānaṃ nāvijjamānaṃ. Vuttañhetaṃ “atthi, bhikkhave, ajātaṃ abhūtaṃ akataṃ asaṅkhata”nti.	781	
PA_anya-e01_02n:782	Idaṃ dukkhanirodhaniddese vinicchayakathāmukhaṃ.	78	
PA_anya-e01_02n:783	Magganiddesakathā	78	
PA_anya-e01_02n:784_0	562. Dukkhanirodhagāminipaṭipadāniddese vuttā pana aṭṭha dhammā kāmaṃ khandhaniddesepi	784	
PA_anya-e01_02n:784_1	atthato pakāsitāyeva, idha pana nesaṃ ekakkhaṇe pavattamānānaṃ visesāvabodhanatthaṃ	784	
PA_anya-e01_02n:784_2	vadāma. Saṅkhepato hi catusaccapaṭivedhāya paṭipannassa yogino nibbānārammaṇaṃ avijjānusayasamugghātakaṃ	784	
PA_anya-e01_02n:784_3	paññācakkhu sammādiṭṭhi. Sā sammā dassanalakkhaṇā, dhātuppakāsanarasā, avijjandhakāraviddhaṃsanapaccupaṭṭhānā.	784	
PA_anya-e01_02n:784_4	Tathā sampannadiṭṭhino taṃsampayuttaṃ micchāsaṅkappanighātakaṃ cetaso nibbānapadābhiniropanaṃ	784	
PA_anya-e01_02n:784_5	sammāsaṅkappo. So sammā cittābhiniropanalakkhaṇo, appanāraso, micchāsaṅkappappahānapaccupaṭṭhāno.	784	
PA_anya-e01_02n:785_0	Tathā passato vitakkayato ca taṃsampayuttāva vacīduccaritasamugghātikā micchāvācāya	785	
PA_anya-e01_02n:785_1	virati sammāvācā nāma. Sā pariggahalakkhaṇā, viramaṇarasā, micchāvācāppahānapaccupaṭṭhānā.	785	
PA_anya-e01_02n:785_2	Tathā viramato taṃsampayuttāva micchākammantasamucchedikā pāṇātipātādivirati sammākammanto	785	
PA_anya-e01_02n:785_3	nāma. So samuṭṭhāpanalakkhaṇo, viramaṇaraso, micchākammantappahānapaccupaṭṭhāno.	785	
PA_anya-e01_02n:785_4	Yā panassa tesaṃ sammāvācākammantānaṃ visuddhibhūtā taṃsampayuttāva kuhanādiupacchedikā	785	
PA_anya-e01_02n:785_5	micchājīvavirati, so sammāājīvo nāma. So vodānalakkhaṇo, ñāyājīvapavattiraso, micchājīvappahānapaccupaṭṭhāno.	785	
PA_anya-e01_02n:786_0	Athassa yo tassā sammāvācākammantājīvasaṅkhātāya sīlabhūmiyaṃ patiṭṭhitassa tadanurūpo	786	
PA_anya-e01_02n:786_1	taṃsampayuttova kosajjasamucchedako vīriyārambho, esa sammāvāyāmo nāma. So paggahalakkhaṇo,	786	
PA_anya-e01_02n:786_2	anuppannaakusalānuppādanādiraso, micchāvāyāmappahānapaccupaṭṭhāno. Tassevaṃ vāyamato	786	
PA_anya-e01_02n:786_3	taṃsampayuttova micchāsativiniddhunano cetaso asammoso sammāsati nāma. Sā upaṭṭhānalakkhaṇā,	786	
PA_anya-e01_02n:786_4	asammussanarasā, micchāsatippahānapaccupaṭṭhānā. Evaṃ anuttarāya satiyā saṃrakkhiyamānacittassa	786	
PA_anya-e01_02n:786_5	taṃsampayuttāva micchāsamādhividdhaṃsikā cittekaggatā sammāsamādhi nāma. So avikkhepalakkhaṇo,	786	
PA_anya-e01_02n:786_6	samādhānaraso, micchāsamādhippahānapaccupaṭṭhānoti. Ayaṃ dukkhanirodhagāminipaṭipadāniddese	786	
PA_anya-e01_02n:786_7	nayo. Evamettha jātiādīnaṃ vinicchayo veditabbo.	786	
PA_anya-e01_02n:787_0	563. Ñāṇakiccatoti saccañāṇassa kiccatopi vinicchayo veditabbo. Duvidhaṃ hi saccañāṇaṃ	787	
PA_anya-e01_02n:787_1	– anubodhañāṇaṃ paṭivedhañāṇañca. Tattha anubodhañāṇaṃ lokiyaṃ anussavādivasena nirodhe	787	
PA_anya-e01_02n:787_2	magge ca pavattati. Paṭivedhañāṇaṃ lokuttaraṃ nirodhamārammaṇaṃ katvā kiccato cattāri	787	
PA_anya-e01_02n:787_3	saccāni paṭivijjhati. Yathāha – “yo, bhikkhave, dukkhaṃ passati, dukkhasamudayampi	787	
PA_anya-e01_02n:787_4	so passati, dukkhanirodhampi passati, dukkhanirodhagāminiṃ paṭipadampi passatī”ti	787	
PA_anya-e01_02n:787_5	sabbaṃ vattabbaṃ. Taṃ panassa kiccaṃ ñāṇadassanavisuddhiyaṃ āvibhavissati.	787	
PA_anya-e01_02n:788_0	Yaṃ panetaṃ lokiyaṃ, tattha dukkhañāṇaṃ pariyuṭṭhānābhibhavavasena pavattamānaṃ sakkāyadiṭṭhiṃ	788	
PA_anya-e01_02n:788_1	nivatteti. Samudayañāṇaṃ ucchedadiṭṭhiṃ. Nirodhañāṇaṃ sassatadiṭṭhiṃ. Maggañāṇaṃ	788	
PA_anya-e01_02n:788_2	akiriyadiṭṭhiṃ. Dukkhañāṇaṃ vā dhuvasubhasukhattabhāvavirahitesu khandhesu dhuvasubhasukhattabhāvasaññāsaṅkhātaṃ	788	
PA_anya-e01_02n:788_3	phale vippaṭipattiṃ. Samudayañāṇaṃ issarapadhānakālasabhāvādīhi loko pavattatīti	788	
PA_anya-e01_02n:788_4	akāraṇe kāraṇābhimānappavattaṃ hetumhi vippaṭipattiṃ. Nirodhañāṇaṃ arūpalokalokathūpikādīsu	788	
PA_anya-e01_02n:788_5	apavaggagāhabhūtaṃ nirodhe vippaṭipattiṃ. Maggañāṇaṃ kāmasukhallikaattakilamathānuyogappabhede	788	
PA_anya-e01_02n:788_6	avisuddhimagge visuddhimaggagāhavasena pavattaṃ upāye vippaṭipattiṃ nivatteti. Tenetaṃ vuccati –	788	
PA_anya-e01_02n:789	“Loke lokappabhave, lokatthagame sive ca tadupāye;	78	
PA_anya-e01_02n:790	Sammuyhati tāva naro, na vijānāti yāva saccānī”ti.	79	
PA_anya-e01_02n:791	Evamettha ñāṇakiccatopi vinicchayo veditabbo.	79	
PA_anya-e01_02n:792_0	564. Antogadhānaṃ pabhedāti dukkhasaccasmiṃ hi ṭhapetvā taṇhañceva anāsavadhamme	792	
PA_anya-e01_02n:792_1	ca sesā sabbadhammā antogadhā. Samudayasacce chattiṃsa taṇhāvicaritāni. Nirodhasaccaṃ	792	
PA_anya-e01_02n:792_2	asammissaṃ. Maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.	792	
PA_anya-e01_02n:792_3	Sammāsaṅkappāpadesena tayo nekkhammavitakkādayo. Sammāvācāpadesena cattāri vacīsucaritāni.	792	
PA_anya-e01_02n:792_4	Sammākammantāpadesena tīṇi kāyasucaritāni. Sammājīvamukhena appicchatā santuṭṭhitā	792	
PA_anya-e01_02n:792_5	ca. Sabbesaṃyeva vā etesaṃ sammāvācākammantājīvānaṃ ariyakantasīlattā ariyakantasīlassa	792	
PA_anya-e01_02n:792_6	ca saddhāhatthena paṭiggahetabbattā tesaṃ atthitāya atthibhāvato saddhindriyasaddhābalachandiddhipādā.	792	
PA_anya-e01_02n:792_7	Sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni.	792	
PA_anya-e01_02n:792_8	Sammāsatiapadesena catubbidhasatipaṭṭhānasatindriyasatibalasatisambojjhaṅgāni. Sammāsamādhiapadesena	792	
PA_anya-e01_02n:792_9	savitakkasavicārādayo tayo samādhī cittasamādhi samādhindriyasamādhibalapītipassaddhisamādhiupekkhāsambojjhaṅgāni	792	
PA_anya-e01_02n:792_10	antogadhānīti evamettha antogadhānaṃ pabhedatopi vinicchayo veditabbo.	7921	
PA_anya-e01_02n:793_0	565. Upamātoti bhāro viya hi dukkhasaccaṃ daṭṭhabbaṃ, bhārādānamiva samudayasaccaṃ,	793	
PA_anya-e01_02n:793_1	bhāranikkhepanamiva nirodhasaccaṃ, bhāranikkhepanupāyo viya maggasaccaṃ. Rogo viya	793	
PA_anya-e01_02n:793_2	ca dukkhasaccaṃ, roganidānamiva samudayasaccaṃ, rogavūpasamo viya nirodhasaccaṃ,	793	
PA_anya-e01_02n:793_3	bhesajjamiva maggasaccaṃ. Dubbhikkhamiva vā dukkhasaccaṃ, dubbuṭṭhi viya samudayasaccaṃ,	793	
PA_anya-e01_02n:793_4	subhikkhamiva nirodhasaccaṃ, suvuṭṭhi viya maggasaccaṃ. Apica verī-veramūla-verasamugghāta-verasamugghātupāyehi,	793	
PA_anya-e01_02n:793_5	visarukkha-rukkhamūla-mūlupaccheda-tadupacchedupāyehi, bhaya-bhayamūla-nibbhaya-tadadhigamupāyehi,	793	
PA_anya-e01_02n:793_6	orimatīra-mahoghapārimatīra-taṃsampāpakavāyāmehi ca yojetvāpetāni upamāto veditabbānīti	793	
PA_anya-e01_02n:793_7	evamettha upamāto vinicchayo veditabbo.	793	
PA_anya-e01_02n:794_0	566. Catukkatoti atthi cettha dukkhaṃ na ariyasaccaṃ, atthi ariyasaccaṃ na dukkhaṃ,	794	
PA_anya-e01_02n:794_1	atthi dukkhañceva ariyasaccañca, atthi neva dukkhaṃ na ariyasaccaṃ. Esa nayo samudayādīsu.	794	
PA_anya-e01_02n:794_2	Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato	794	
PA_anya-e01_02n:794_3	saṅkhāradukkhatāya dukkhaṃ, na ariyasaccaṃ. Nirodho ariyasaccaṃ, na dukkhaṃ. Itaraṃ	794	
PA_anya-e01_02n:794_4	pana ariyasaccadvayaṃ siyā dukkhaṃ aniccato, na pana yassa pariññāya bhagavati brahmacariyaṃ	794	
PA_anya-e01_02n:794_5	vussati tathattena. Sabbākārena pana upādānakkhandhapañcakaṃ dukkhañceva ariyasaccañca	794	
PA_anya-e01_02n:794_6	aññatra taṇhāya. Maggasampayuttā dhammā sāmaññaphalāni ca yassa pariññatthaṃ bhagavati	794	
PA_anya-e01_02n:794_7	brahmacariyaṃ vussati tathattena neva dukkhaṃ na ariyasaccaṃ. Evaṃ samudayādīsupi	794	
PA_anya-e01_02n:794_8	yathāyogaṃ yojetvā catukkatopettha vinicchayo veditabbo.	794	
PA_anya-e01_02n:795	567. Suññatekavidhādīhītiettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni. Tenetaṃ vuccati –	79	
PA_anya-e01_02n:796	“Dukkhameva hi, na koci dukkhito;	79	
PA_anya-e01_02n:797	Kārako na, kiriyāva vijjati.	79	
PA_anya-e01_02n:798	Atthi nibbuti, na nibbuto pumā;	79	
PA_anya-e01_02n:799	Maggamatthi, gamako na vijjatī”ti.	79	
PA_anya-e01_02n:800	Atha vā,	80	
PA_anya-e01_02n:801	Dhuvasubhasukhattasuññaṃ, purimadvayamattasuññamamatapadaṃ;	80	
PA_anya-e01_02n:802	Dhuvasukhaattavirahito, maggoiti suññatā tesu.	80	
PA_anya-e01_02n:803_0	Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye	803	
PA_anya-e01_02n:803_1	dukkhassābhāvato, magge ca nirodhassa, na phalena sagabbho pakativādīnaṃ pakati viya.	803	
PA_anya-e01_02n:803_2	Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ	803	
PA_anya-e01_02n:803_3	hetuphalaṃ samavāyavādīnaṃ dviaṇukādi viya. Tenetaṃ vuccati –	803	
PA_anya-e01_02n:804	“Tayamidha nirodhasuññaṃ, tayena tenāpi nibbuti suññā;	80	
PA_anya-e01_02n:805	Suñño phalena hetu, phalampi taṃhetunā suñña”nti.	80	
PA_anya-e01_02n:806	Evaṃ tāva suññato vinicchayo veditabbo.	80	
PA_anya-e01_02n:807	Ekavidhādivinicchayakathā	80	
PA_anya-e01_02n:808_0	568. Ekavidhādīhīti sabbameva cettha dukkhaṃ ekavidhaṃ pavattibhāvato. Duvidhaṃ nāmarūpato.	808	
PA_anya-e01_02n:808_1	Tividhaṃ kāmarūpārūpūpapattibhavabhedato. Catubbidhaṃ catuāhārabhedato. Pañcavidhaṃ	808	
PA_anya-e01_02n:808_2	pañcupādānakkhandhabhedato.	808	
PA_anya-e01_02n:809_0	Samudayopi ekavidho pavattakabhāvato. Duvidho diṭṭhisampayuttāsampayuttato. Tividho	809	
PA_anya-e01_02n:809_1	kāmabhavavibhavataṇhābhedato. Catubbidho catumaggappaheyyato. Pañcavidho rūpābhinandanādibhedato.	809	
PA_anya-e01_02n:809_2	Chabbidho chataṇhākāyabhedato.	809	
PA_anya-e01_02n:810_0	Nirodhopi ekavidho asaṅkhatadhātubhāvato. Pariyāyena pana duvidho saupādisesaanupādisesabhedato.	810	
PA_anya-e01_02n:810_1	Tividho bhavattayavūpasamato. Catubbidho catumaggādhigamanīyato. Pañcavidho pañcābhinandanavūpasamato.	810	
PA_anya-e01_02n:810_2	Chabbidho chataṇhākāyakkhayabhedato.	810	
PA_anya-e01_02n:811_0	Maggopi ekavidho bhāvetabbato. Duvidho samathavipassanābhedato, dassanabhāvanābhedato	811	
PA_anya-e01_02n:811_1	vā. Tividho khandhattayabhedato. Ayañhi sappadesattā nagaraṃ viya rajjena nippadesehi	811	
PA_anya-e01_02n:811_2	tīhi khandhehi saṅgahito. Yathāha –	811	
PA_anya-e01_02n:812_0	“Na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi	812	
PA_anya-e01_02n:812_1	ca kho, āvuso visākha, khandhehi ariyo aṭṭhaṅgiko maggo saṅgahito. Yā cāvuso visākha,	812	
PA_anya-e01_02n:812_2	sammāvācā, yo ca sammākammanto, yo ca sammāājīvo, ime dhammā sīlakkhandhe saṅgahitā.	812	
PA_anya-e01_02n:812_3	Yo ca sammāvāyāmo, yā ca sammāsati, yo ca sammāsamādhi, ime dhammā samādhikkhandhe	812	
PA_anya-e01_02n:812_4	saṅgahitā. Yā ca sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti.	812	
PA_anya-e01_02n:813_0	Ettha hi sammāvācādayo tayo sīlameva, tasmā te sajātito sīlakkhandhena saṅgahitā.	813	
PA_anya-e01_02n:813_1	Kiñcāpi hi pāḷiyaṃ sīlakkhandheti bhummena niddeso kato, attho pana karaṇavaseneva	813	
PA_anya-e01_02n:813_2	veditabbo. Sammāvāyāmādīsu pana tīsu samādhi attano dhammatāya ārammaṇe ekaggabhāvena	813	
PA_anya-e01_02n:813_3	appetuṃ na sakkoti, vīriye pana paggahakiccaṃ sādhente satiyā ca apilāpanakiccaṃ	813	
PA_anya-e01_02n:813_4	sādhentiyā laddhupakāro hutvā sakkoti.	813	
PA_anya-e01_02n:814_0	Tatrāyaṃ upamā – yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu	814	
PA_anya-e01_02n:814_1	eko supupphitaṃ campakarukkhaṃ disvā hatthaṃ ukkhipitvā gahetumpi na sakkuṇeyya.	814	
PA_anya-e01_02n:814_2	Athassa dutiyo onamitvā piṭṭhiṃ dadeyya, so tassa piṭṭhiyaṃ ṭhatvāpi kampamāno gahetuṃ	814	
PA_anya-e01_02n:814_3	na sakkuṇeyya. Athassa itaro aṃsakūṭaṃ upanāmeyya. So ekassa piṭṭhiyaṃ ṭhatvā ekassa	814	
PA_anya-e01_02n:814_4	aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ daṭṭhabbaṃ.	814	
PA_anya-e01_02n:815_0	Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā.	815	
PA_anya-e01_02n:815_1	Supupphitacampako viya ārammaṇaṃ. Hatthaṃ ukkhipitvāpi gahetuṃ asakkonto viya attano	815	
PA_anya-e01_02n:815_2	dhammatāya ārammaṇe ekaggabhāvena appetuṃ asakkonto samādhi. Piṭṭhiṃ datvā onatasahāyo	815	
PA_anya-e01_02n:815_3	viya vāyāmo. Aṃsakūṭaṃ datvā ṭhitasahāyo viya sati. Yathā tesu ekassa piṭṭhiyaṃ ṭhatvā	815	
PA_anya-e01_02n:815_4	ekassa aṃsakūṭaṃ olubbha itaro yathāruci pupphaṃ gahetuṃ sakkoti, evameva vīriye	815	
PA_anya-e01_02n:815_5	paggahakiccaṃ sādhente satiyā ca apilāpanakiccaṃ sādhentiyā laddhupakāro samādhi	815	
PA_anya-e01_02n:815_6	sakkoti ārammaṇe ekaggabhāvena appetuṃ. Tasmā samādhiyevettha sajātito samādhikkhandhena	815	
PA_anya-e01_02n:815_7	saṅgahito, vāyāmasatiyo pana kiriyato saṅgahitā honti.	815	
PA_anya-e01_02n:816_0	Sammādiṭṭhisammāsaṅkappesupi paññā attano dhammatāya aniccaṃ dukkhamanattāti ārammaṇaṃ	816	
PA_anya-e01_02n:816_1	nicchetuṃ na sakkoti. Vitakke pana ākoṭetvā ākoṭetvā dente sakkoti. Kathaṃ? Yathā	816	
PA_anya-e01_02n:816_2	hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva	816	
PA_anya-e01_02n:816_3	parivattetuṃ sakkoti. Aṅgulipabbehi pana parivattetvā parivattetvā ito cito ca oloketuṃ	816	
PA_anya-e01_02n:816_4	sakkoti, evameva na paññā attano dhammatāya aniccādivasena ārammaṇaṃ nicchetuṃ sakkoti.	816	
PA_anya-e01_02n:816_5	Abhiniropanalakkhaṇena pana āhananapariyāhananarasena vitakkena ākoṭentena viya parivattentena	816	
PA_anya-e01_02n:816_6	viya ca ādāyādāya dinnameva nicchetuṃ sakkoti. Tasmā idhāpi sammādiṭṭhiyeva sajātito	816	
PA_anya-e01_02n:816_7	paññākkhandhena saṅgahitā, sammāsaṅkappo pana kiriyavasena saṅgahito hoti.	816	
PA_anya-e01_02n:817	Iti imehi tīhi khandhehi maggo saṅgahaṃ gacchati. Tena vuttaṃ “tividho khandhattayabhedato”ti. Catubbidho sotāpattimaggādivaseneva.	81	
PA_anya-e01_02n:818_0	Apica sabbāneva saccāni ekavidhāni avitathattā, abhiññeyyattā vā. Duvidhāni lokiyalokuttarato,	818	
PA_anya-e01_02n:818_1	saṅkhatāsaṅkhatato vā. Tividhāni dassana-bhāvanāhi pahātabbato, appahātabbato ca.	818	
PA_anya-e01_02n:818_2	Catubbidhāni pariññeyyādibhedatoti evamettha ekavidhādīhi vinicchayo veditabbo.	818	
PA_anya-e01_02n:819	569. Sabhāgavisabhāgatoti sabbāneva saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –	81	
PA_anya-e01_02n:820_0	“Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā,	820	
PA_anya-e01_02n:820_1	yo vā dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,	820	
PA_anya-e01_02n:820_2	yo vā satadhā bhinnassa vālassa koṭiyā koṭiṃ paṭivijjheyyāti? Etadeva, bhante, dukkaratarañceva	820	
PA_anya-e01_02n:820_3	durabhisambhavatarañca, yo vā satadhā bhinnassa vālassa koṭiyā koṭiṃ paṭivijjheyyāti.	820	
PA_anya-e01_02n:820_4	Tato kho te, ānanda, duppaṭivijjhataraṃ paṭivijjhanti. Ye idaṃ dukkhanti yathābhūtaṃ	820	
PA_anya-e01_02n:820_5	paṭivijjhanti…pe… ayaṃ dukkhanirodhagāminī paṭipadāti yathābhūtaṃ paṭivijjhantī”ti.	820	
PA_anya-e01_02n:821_0	Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā	821	
PA_anya-e01_02n:821_1	lokiyattā sāsavattā ca. Visabhāgāni phalahetubhedato pariññeyyappahātabbato ca. Pacchimānipi	821	
PA_anya-e01_02n:821_2	dve sabhāgāni gambhīrattena duravagāhattā lokuttarattā anāsavattā ca. Visabhāgāni	821	
PA_anya-e01_02n:821_3	visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni	821	
PA_anya-e01_02n:821_4	phalāpadesato. Visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato.	821	
PA_anya-e01_02n:821_5	Visabhāgāni ekantakusalākusalato. Paṭhamacatutthāni cāpi sabhāgāni saṅkhatato. Visabhāgāni	821	
PA_anya-e01_02n:821_6	lokiyalokuttarato. Dutiyatatiyāni cāpi sabhāgāni nevasekkhānāsekkhabhāvato. Visabhāgāni	821	
PA_anya-e01_02n:821_7	sārammaṇānārammaṇato.	821	
PA_anya-e01_02n:822	Iti evaṃ pakārehi, nayehi ca vicakkhaṇo;	82	
PA_anya-e01_02n:823	Vijaññā ariyasaccānaṃ, sabhāgavisabhāgatanti.	82	
PA_anya-e01_02n:824	Iti sādhujanapāmojjatthāya kate visuddhimagge	82	
PA_anya-e01_02n:825	Paññābhāvanādhikāre	82	
PA_anya-e01_02n:826	Indriyasaccaniddeso nāma	82	
PA_anya-e01_02n:827	Soḷasamo paricchedo.	82	
PA_anya-e01_02n:828	17. Paññābhūminiddeso	82	
PA_anya-e01_02n:829	Paṭiccasamuppādakathā	82	
PA_anya-e01_02n:830_0	570. Idāni “khandhāyatanadhātuindriyasaccapaṭiccasamuppādādibhedā dhammā bhūmī”ti	830	
PA_anya-e01_02n:830_1	evaṃ vuttesu imissā paññāya bhūmibhūtesu dhammesu yasmā paṭiccasamuppādoceva, ādisaddena	830	
PA_anya-e01_02n:830_2	saṅgahitā paṭiccasamuppannā dhammā ca avasesā honti, tasmā tesaṃ vaṇṇanākkamo anuppatto.	830	
PA_anya-e01_02n:831	Tattha avijjādayo tāva dhammā paṭiccasamuppādoti veditabbā. Vuttañhetaṃ bhagavatā –	83	
PA_anya-e01_02n:832_0	“Katamo ca, bhikkhave, paṭiccasamuppādo? Avijjāpaccayā, bhikkhave, saṅkhārā, saṅkhārapaccayā	832	
PA_anya-e01_02n:832_1	viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā	832	
PA_anya-e01_02n:832_2	phasso, phassapaccayā vedanā, vedanāpaccayā taṇhā, taṇhāpaccayā upādānaṃ, upādānapaccayā	832	
PA_anya-e01_02n:832_3	bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā	832	
PA_anya-e01_02n:832_4	sambhavanti. Evametassa kevalassa dukkhakkhandhassa samudayo hoti. Ayaṃ vuccati,	832	
PA_anya-e01_02n:832_5	bhikkhave, paṭiccasamuppādo”ti.	832	
PA_anya-e01_02n:833	Jarāmaraṇādayo pana paṭiccasamuppannā dhammāti veditabbā. Vuttañhetaṃ bhagavatā –	83	
PA_anya-e01_02n:834_0	“Katame ca, bhikkhave, paṭiccasamuppannā dhammā? Jarāmaraṇaṃ, bhikkhave, aniccaṃ	834	
PA_anya-e01_02n:834_1	saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammaṃ.	834	
PA_anya-e01_02n:834_2	Jāti, bhikkhave…pe… bhavo… upādānaṃ… taṇhā… vedanā… phasso… saḷāyatanaṃ… nāmarūpaṃ…	834	
PA_anya-e01_02n:834_3	viññāṇaṃ… saṅkhārā… avijjā, bhikkhave, aniccā saṅkhatā paṭiccasamuppannā khayadhammā	834	
PA_anya-e01_02n:834_4	vayadhammā virāgadhammā nirodhadhammā. Ime vuccanti, bhikkhave, paṭiccasamuppannā dhammā”ti.	834	
PA_anya-e01_02n:835_0	571. Ayaṃ panettha saṅkhepo. Paṭiccasamuppādoti paccayadhammā veditabbā. Paṭiccasamuppannā	835	
PA_anya-e01_02n:835_1	dhammāti tehi tehi paccayehi nibbattadhammā. Kathamidaṃ jānitabbanti ce? Bhagavato	835	
PA_anya-e01_02n:835_2	vacanena. Bhagavatā hi paṭiccasamuppādapaṭiccasamuppannadhammadesanāsutte –	835	
PA_anya-e01_02n:836_0	“Katamo ca, bhikkhave, paṭiccasamuppādo? Jātipaccayā, bhikkhave, jarāmaraṇaṃ, uppādā	836	
PA_anya-e01_02n:836_1	vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā	836	
PA_anya-e01_02n:836_2	idappaccayatā. Taṃ tathāgato abhisambujjhati abhisameti, abhisambujjhitvā abhisametvā	836	
PA_anya-e01_02n:836_3	ācikkhati deseti paññapeti paṭṭhapeti vivarati vibhajati uttānīkaroti, passathāti	836	
PA_anya-e01_02n:836_4	cāha. Jātipaccayā, bhikkhave, jarāmaraṇaṃ. Bhavapaccayā, bhikkhave, jāti…pe… avijjāpaccayā,	836	
PA_anya-e01_02n:836_5	bhikkhave, saṅkhārā uppādā vā tathāgatānaṃ…pe… uttānīkaroti passathāti cāha. Avijjāpaccayā,	836	
PA_anya-e01_02n:836_6	bhikkhave, saṅkhārā. Iti kho, bhikkhave, yā tatra tathatā avitathatā anaññathatā	836	
PA_anya-e01_02n:836_7	idappaccayatā. Ayaṃ vuccati, bhikkhave, paṭiccasamuppādo”ti.	836	
PA_anya-e01_02n:837_0	572. Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti	837	
PA_anya-e01_02n:837_1	vuttā. Tasmā jarāmaraṇādīnaṃ dhammānaṃ paccayalakkhaṇo paṭiccasamuppādo, dukkhānubandhanaraso,	837	
PA_anya-e01_02n:837_2	kummaggapaccupaṭṭhānoti veditabbo.	837	
PA_anya-e01_02n:838_0	So panāyaṃ tehi tehi paccayehi anūnādhikeheva tassa tassa dhammassa sambhavato tathatāti,	838	
PA_anya-e01_02n:838_1	sāmaggiṃ upagatesu paccayesu muhuttampi tato nibbattadhammānaṃ asambhavābhāvato avitathatāti,	838	
PA_anya-e01_02n:838_2	aññadhammapaccayehi aññadhammānuppattito anaññathatāti, yathāvuttānaṃ etesaṃ jarāmaraṇādīnaṃ	838	
PA_anya-e01_02n:838_3	paccayato vā paccayasamūhato vā idappaccayatāti vutto.	838	
PA_anya-e01_02n:839	573. Tatrāyaṃ vacanattho, imesaṃ paccayā idappaccayā. Idappaccayā eva idappaccayatā. Idappaccayānaṃ vā samūho idappaccayatā. Lakkhaṇaṃ panettha saddasatthato pariyesitabbaṃ.	83	
PA_anya-e01_02n:840_0	574. Keci pana paṭicca sammā ca titthiyaparikappitapakatipurisādikāraṇanirapekkho	840	
PA_anya-e01_02n:840_1	uppādo paṭiccasamuppādoti evaṃ uppādamattaṃ paṭiccasamuppādoti vadanti, taṃ na yujjati.	840	
PA_anya-e01_02n:840_2	Kasmā? Suttābhāvato, suttavirodhato, gambhīranayāsambhavato, saddabhedato ca. “Uppādamattaṃ	840	
PA_anya-e01_02n:840_3	paṭiccasamuppādo”ti hi suttaṃ natthi. Taṃ “paṭiccasamuppādo”ti ca vadantassa padesavihārasuttavirodho	840	
PA_anya-e01_02n:840_4	āpajjati. Kathaṃ? Bhagavato hi “atha kho bhagavā rattiyā paṭhamaṃ yāmaṃ paṭiccasamuppādaṃ	840	
PA_anya-e01_02n:840_5	anulomapaṭilomaṃ manasākāsī”ti ādivacanato paṭiccasamuppādamanasikāro paṭhamābhisambuddhavihāro,	840	
PA_anya-e01_02n:840_6	padesavihāro ca tassekadesavihāro. Yathāha “yena svāhaṃ, bhikkhave, vihārena paṭhamābhisambuddho	840	
PA_anya-e01_02n:840_7	viharāmi, tassa padesena vihāsi”nti. Tatra ca paccayākāradassanena vihāsi, na uppādamattadassanenāti.	840	
PA_anya-e01_02n:840_8	Yathāha “so evaṃ pajānāmi micchādiṭṭhipaccayāpi vedayitaṃ sammādiṭṭhipaccayāpi vedayitaṃ	840	
PA_anya-e01_02n:840_9	micchāsaṅkappapaccayāpi vedayita”nti sabbaṃ vitthāretabbaṃ. Evaṃ uppādamattaṃ “paṭiccasamuppādo”ti	840	
PA_anya-e01_02n:840_10	vadantassa padesavihārasuttavirodho āpajjati. Tathā kaccānasuttavirodho.	8401	
PA_anya-e01_02n:841_0	Kaccānasuttepi hi “lokasamudayaṃ kho, kaccāna, yathābhūtaṃ sammappaññāya passato	841	
PA_anya-e01_02n:841_1	yā loke natthitā, sā na hotī”ti anulomapaṭiccasamuppādo lokapaccayato “lokasamudayo”ti	841	
PA_anya-e01_02n:841_2	ucchedadiṭṭhisamugghātatthaṃ pakāsito, na uppādamattaṃ. Na hi uppādamattadassanena	841	
PA_anya-e01_02n:841_3	ucchedadiṭṭhiyā samugghāto hoti. Paccayānuparamadassanena pana hoti. Paccayānuparame	841	
PA_anya-e01_02n:841_4	phalānuparamatoti. Evaṃ uppādamattaṃ “paṭiccasamuppādo”ti vadantassa kaccānasuttavirodhopi āpajjati.	841	
PA_anya-e01_02n:842_0	Gambhīranayāsambhavatoti vuttaṃ kho panetaṃ bhagavatā “gambhīro cāyaṃ, ānanda, paṭiccasamuppādo	842	
PA_anya-e01_02n:842_1	gambhīrāvabhāso cā”ti. Gambhīrattañca nāma catubbidhaṃ, taṃ parato vaṇṇayissāma.	842	
PA_anya-e01_02n:842_2	Taṃ uppādamatte natthi. Catubbidhanayapaṭimaṇḍitañcetaṃ paṭiccasamuppādaṃ vaṇṇayanti,	842	
PA_anya-e01_02n:842_3	tampi nayacatukkaṃ uppādamatte natthīti gambhīranayāsambhavatopi na uppādamattaṃ paṭiccasamuppādo.	842	
PA_anya-e01_02n:843_0	575. Saddabhedatoti paṭiccasaddo ca panāyaṃ samāne kattari pubbakāle payujjamāno	843	
PA_anya-e01_02n:843_1	atthasiddhikaro hoti. Seyyathidaṃ, “cakkhuñca paṭicca rūpe ca uppajjati cakkhuviññāṇa”nti.	843	
PA_anya-e01_02n:843_2	Idha pana bhāvasādhanena uppādasaddena saddhiṃ payujjamāno samānassa kattu abhāvato	843	
PA_anya-e01_02n:843_3	saddabhedaṃ gacchati, na ca kiñci atthaṃ sādhetīti saddabhedatopi na uppādamattaṃ paṭiccasamuppādoti.	843	
PA_anya-e01_02n:844_0	Tattha siyā – “hoti-saddena saddhiṃ yojayissāma ‘paṭiccasamuppādo hotī’ti”, taṃ na	844	
PA_anya-e01_02n:844_1	yuttaṃ. Kasmā? Yogābhāvato ceva, uppādassa ca uppādapattidosato. “Paṭiccasamuppādaṃ	844	
PA_anya-e01_02n:844_2	vo, bhikkhave, desessāmi. Katamo ca, bhikkhave, paṭiccasamuppādo…pe… ayaṃ vuccati,	844	
PA_anya-e01_02n:844_3	bhikkhave, paṭiccasamuppādo”ti. Imesu hi padesu ekenapi saddhiṃ hoti-saddo yogaṃ	844	
PA_anya-e01_02n:844_4	na gacchati, na ca uppādo hoti. Sace bhaveyya, uppādassāpi uppādo pāpuṇeyyāti.	844	
PA_anya-e01_02n:845_0	576. Yepi maññanti “idappaccayānaṃ bhāvo idappaccayatā, bhāvo ca nāma yo ākāro avijjādīnaṃ	845	
PA_anya-e01_02n:845_1	saṅkhārādipātubhāve hetu, so. Tasmiñca saṅkhāravikāre paṭiccasamuppādasaññā”ti, tesaṃ	845	
PA_anya-e01_02n:845_2	taṃ na yujjati. Kasmā? Avijjādīnaṃ hetuvacanato. Bhagavatā hi “tasmātiha, ānanda,	845	
PA_anya-e01_02n:845_3	eseva hetu, etaṃ nidānaṃ, esa samudayo, esa paccayo jarāmaraṇassa yadidaṃ jāti…pe…	845	
PA_anya-e01_02n:845_4	saṅkhārānaṃ, yadidaṃ avijjā”ti evaṃ avijjādayova hetūti vuttā, na tesaṃ vikāro. Tasmā	845	
PA_anya-e01_02n:845_5	“paṭiccasamuppādoti paccayadhammā veditabbā”ti iti yaṃ taṃ vuttaṃ, taṃ sammā vuttanti veditabbaṃ.	845	
PA_anya-e01_02n:846	577. Yā panettha “paṭiccasamuppādo”ti imāya byañjanacchāyāya uppādoyevāyaṃ vuttoti saññā uppajjati, sā imassa padassa evamatthaṃ gahetvā vūpasametabbā. Bhagavatā hi,	84	
PA_anya-e01_02n:847	Dvedhā tato pavatte, dhammasamūhe yato idaṃ vacanaṃ;	84	
PA_anya-e01_02n:848	Tappaccayo tatoyaṃ, phalopacārena iti vutto.	84	
PA_anya-e01_02n:849_0	Yo hi ayaṃ paccayatāya pavatto dhammasamūho, tattha paṭiccasamuppādoti idaṃ vacanaṃ	849	
PA_anya-e01_02n:849_1	dvidhā icchanti. So hi yasmā patīyamāno hitāya sukhāya ca saṃvattati, tasmā paccetumarahanti	849	
PA_anya-e01_02n:849_2	naṃ paṇḍitāti paṭicco. Uppajjamāno ca saha sammā ca uppajjati, na ekekato, nāpi ahetutoti	849	
PA_anya-e01_02n:849_3	samuppādo. Evaṃ paṭicco ca so samuppādo cāti paṭiccasamuppādo. Apica saha uppajjatīti	849	
PA_anya-e01_02n:849_4	samuppādo, paccayasāmaggiṃ pana paṭicca apaccakkhāyāti evampi paṭiccasamuppādo. Tassa	849	
PA_anya-e01_02n:849_5	cāyaṃ hetusamūho paccayoti tappaccayattā ayampi, yathā loke semhassa paccayo guḷo	849	
PA_anya-e01_02n:849_6	semho guḷoti vuccati, yathā ca sāsane sukhappaccayo buddhānaṃ uppādo “sukho buddhānaṃ	849	
PA_anya-e01_02n:849_7	uppādo”ti vuccati, tathā paṭiccasamuppādo icceva phalavohārena vuttoti veditabbo.	849	
PA_anya-e01_02n:850	578. Atha vā,	85	
PA_anya-e01_02n:851	Paṭimukhamitoti vutto, hetusamūho ayaṃ paṭiccoti;	85	
PA_anya-e01_02n:852	Sahite uppādeti ca, iti vutto so samuppādo.	85	
PA_anya-e01_02n:853_0	Yo hi esa saṅkhārādīnaṃ pātubhāvāya avijjādiekekahetusīsena niddiṭṭho hetusamūho,	853	
PA_anya-e01_02n:853_1	so sādhāraṇaphalanipphādakaṭṭhena avekallaṭṭhena ca sāmaggiaṅgānaṃ aññamaññena paṭimukhaṃ	853	
PA_anya-e01_02n:853_2	ito gatoti katvā paṭiccoti vuccati. Svāyaṃ sahiteyeva aññamaññaṃ avinibbhogavuttidhamme	853	
PA_anya-e01_02n:853_3	uppādetīti samuppādotipi vutto. Evampi paṭicco ca so samuppādo cāti paṭiccasamuppādo.	853	
PA_anya-e01_02n:854	579. Aparo nayo –	85	
PA_anya-e01_02n:855	Paccayatā aññoññaṃ, paṭicca yasmā samaṃ saha ca dhamme;	85	
PA_anya-e01_02n:856	Ayamuppādeti tatopi, evamidha bhāsitā muninā.	85	
PA_anya-e01_02n:857_0	Avijjādisīsena niddiṭṭhapaccayesu hi ye paccayā yaṃ saṅkhārādikaṃ dhammaṃ uppādenti,	857	
PA_anya-e01_02n:857_1	na te aññamaññaṃ apaṭicca aññamaññavekalle sati uppādetuṃ samatthāti. Tasmā paṭicca	857	
PA_anya-e01_02n:857_2	samaṃ saha ca na ekekadesaṃ, nāpi pubbāparabhāvena ayaṃ paccayatā dhamme uppādetīti	857	
PA_anya-e01_02n:857_3	atthānusāravohārakusalena muninā evamidha bhāsitā, paṭiccasamuppādotveva bhāsitāti attho.	857	
PA_anya-e01_02n:858	580. Evaṃ bhāsamānena ca,	85	
PA_anya-e01_02n:859	Purimena sassatādīna, mabhāvo pacchimena ca padena;	85	
PA_anya-e01_02n:860	Ucchedādivighāto, dvayena paridīpito ñāyo.	86	
PA_anya-e01_02n:861_0	Purimenāti paccayasāmaggiparidīpakena paṭiccapadena pavattidhammānaṃ paccayasāmaggiyaṃ	861	
PA_anya-e01_02n:861_1	āyattavuttittā sassatāhetuvisamahetuvasavattivādappabhedānaṃ sassatādīnaṃ abhāvo	861	
PA_anya-e01_02n:861_2	paridīpito hoti? Kiṃ hi sassatānaṃ, ahetuādivasena vā pavattānaṃ paccayasāmaggiyāti?	861	
PA_anya-e01_02n:861_3	Pacchimena ca padenāti dhammānaṃ uppādaparidīpakena samuppādapadena paccayasāmaggiyaṃ	861	
PA_anya-e01_02n:861_4	dhammānaṃ uppattito vihatā ucchedanatthikaakiriyavādāti ucchedādivighāto paridīpito	861	
PA_anya-e01_02n:861_5	hoti. Purimapurimapaccayavasena hi punappunaṃ uppajjamānesu dhammesu kuto ucchedo,	861	
PA_anya-e01_02n:861_6	natthikākiriyavādā cāti. Dvayenāti sakalena paṭiccasamuppādavacanena tassā tassā	861	
PA_anya-e01_02n:861_7	paccayasāmaggiyā santatiṃ avicchinditvā tesaṃ tesaṃ dhammānaṃ sambhavato majjhimā	861	
PA_anya-e01_02n:861_8	paṭipadā, “so karoti so paṭisaṃvedeti, añño karoti añño paṭisaṃvedetī”ti vādappahānaṃ,	861	
PA_anya-e01_02n:861_9	janapadaniruttiyā anabhiniveso, samaññāya anatidhāvananti ayaṃ ñāyo paridīpito hotīti	861	
PA_anya-e01_02n:861_10	ayaṃ tāva paṭiccasamuppādoti vacanamattassa attho.	8611	
PA_anya-e01_02n:862_0	581. Yā panāyaṃ bhagavatā paṭiccasamuppādaṃ desentena “avijjāpaccayā saṅkhārā”tiādinā	862	
PA_anya-e01_02n:862_1	nayena nikkhittā tanti, tassā atthasaṃvaṇṇanaṃ karontena vibhajjavādimaṇḍalaṃ otaritvā	862	
PA_anya-e01_02n:862_2	ācariye anabbhācikkhantena sakasamayaṃ avokkamantena parasamayaṃ anāyūhantena suttaṃ	862	
PA_anya-e01_02n:862_3	appaṭibāhantena vinayaṃ anulomentena mahāpadese olokentena dhammaṃ dīpentena atthaṃ	862	
PA_anya-e01_02n:862_4	saṅgāhentena tamevatthaṃ punarāvattetvā aparehipi pariyāyantarehi niddisantena ca	862	
PA_anya-e01_02n:862_5	yasmā atthasaṃvaṇṇanā kātabbā hoti, pakatiyāpi ca dukkarāva paṭiccasamuppādassa atthasaṃvaṇṇanā. Yathāhu porāṇā –	862	
PA_anya-e01_02n:863	“Saccaṃ satto paṭisandhi, paccayākārameva ca;	86	
PA_anya-e01_02n:864	Duddasā caturo dhammā, desetuṃ ca sudukkarā”ti.	86	
PA_anya-e01_02n:865	Tasmā aññatra āgamādhigamappattehi na sukarā paṭiccasamuppādassatthavaṇṇanāti paritulayitvā,	86	
PA_anya-e01_02n:866	Vattukāmo ahaṃ ajja, paccayākāravaṇṇanaṃ;	86	
PA_anya-e01_02n:867	Patiṭṭhaṃ nādhigacchāmi, ajjhogāḷhova sāgaraṃ.	86	
PA_anya-e01_02n:868	Sāsanaṃ panidaṃ nānā, desanānayamaṇḍitaṃ;	86	
PA_anya-e01_02n:869	Pubbācariyamaggo ca, abbocchinno pavattati.	86	
PA_anya-e01_02n:870	Yasmā tasmā tadubhayaṃ, sannissāyatthavaṇṇanaṃ;	87	
PA_anya-e01_02n:871	Ārabhissāmi etassa, taṃ suṇātha samāhitā.	87	
PA_anya-e01_02n:872	Vuttañhetaṃ pubbācariyehi –	87	
PA_anya-e01_02n:873	“Yo koci maṃ aṭṭhikatvā suṇeyya,	87	
PA_anya-e01_02n:874	Labhetha pubbāpariyaṃ visesaṃ;	87	
PA_anya-e01_02n:875	Laddhāna pubbāpariyaṃ visesaṃ,	87	
PA_anya-e01_02n:876	Adassanaṃ maccurājassa gacche”ti.	87	
PA_anya-e01_02n:877	582. Iti avijjāpaccayā saṅkhārātiādīsu hi āditoyeva tāva,	87	
PA_anya-e01_02n:878	Desanābhedato attha, lakkhaṇekavidhādito. Aṅgānañca vavatthānā, viññātabbo vinicchayo.	87	
PA_anya-e01_02n:879_0	Tattha desanābhedatoti bhagavato hi vallihārakānaṃ catunnaṃ purisānaṃ valligahaṇaṃ	879	
PA_anya-e01_02n:879_1	viya ādito vā majjhato vā paṭṭhāya yāva pariyosānaṃ, tathā pariyosānato vā majjhato	879	
PA_anya-e01_02n:879_2	vā paṭṭhāya yāva ādīti catubbidhā paṭiccasamuppādadesanā.	879	
PA_anya-e01_02n:880_0	Yathā hi vallihārakesu catūsu purisesu eko valliyā mūlameva paṭhamaṃ passati, so	880	
PA_anya-e01_02n:880_1	taṃ mūle chetvā sabbaṃ ākaḍḍhitvā ādāya kamme upaneti, evaṃ bhagavā “iti kho, bhikkhave,	880	
PA_anya-e01_02n:880_2	avijjāpaccayā saṅkhārā…pe… jātipaccayā jarāmaraṇa”nti ādito paṭṭhāya yāva pariyosānāpi	880	
PA_anya-e01_02n:880_3	paṭiccasamuppādaṃ deseti.	880	
PA_anya-e01_02n:881_0	Yathā pana tesu purisesu eko valliyā majjhaṃ paṭhamaṃ passati, so majjhe chinditvā	881	
PA_anya-e01_02n:881_1	uparibhāgaññeva ākaḍḍhitvā ādāya kamme upaneti, evaṃ bhagavā “tassa taṃ vedanaṃ abhinandato	881	
PA_anya-e01_02n:881_2	abhivadato ajjhosāya tiṭṭhato uppajjati nandī. Yā vedanāsu nandī, tadupādānaṃ. Tassupādānapaccayā	881	
PA_anya-e01_02n:881_3	bhavo, bhavapaccayā jātī”ti majjhato paṭṭhāya yāva pariyosānāpi deseti.	881	
PA_anya-e01_02n:882_0	Yathā ca tesu purisesu eko valliyā aggaṃ paṭhamaṃ passati, so agge gahetvā aggānusārena	882	
PA_anya-e01_02n:882_1	yāva mūlā sabbaṃ ādāya kamme upaneti, evaṃ bhagavā “jātipaccayā jarāmaraṇanti iti	882	
PA_anya-e01_02n:882_2	kho panetaṃ vuttaṃ, jātipaccayā nu kho, bhikkhave, jarāmaraṇaṃ no vā kathaṃ vo ettha	882	
PA_anya-e01_02n:882_3	hotīti? Jātipaccayā, bhante, jarāmaraṇaṃ. Evaṃ no ettha hoti jātipaccayā jarāmaraṇanti.	882	
PA_anya-e01_02n:882_4	Bhavapaccayā jāti…pe… avijjāpaccayā saṅkhārāti iti kho panetaṃ vuttaṃ, avijjāpaccayā	882	
PA_anya-e01_02n:882_5	nu kho, bhikkhave, saṅkhārā no vā kathaṃ vo ettha hotī”ti pariyosānato paṭṭhāya yāva	882	
PA_anya-e01_02n:882_6	āditopi paṭiccasamuppādaṃ deseti.	882	
PA_anya-e01_02n:883_0	Yathā panetesu purisesu eko valliyā majjhameva paṭhamaṃ passati, so majjhe chinditvā	883	
PA_anya-e01_02n:883_1	heṭṭhā otaranto yāva mūlā ādāya kamme upaneti, evaṃ bhagavā “ime ca, bhikkhave, cattāro	883	
PA_anya-e01_02n:883_2	āhārā kinnidānā, kiṃsamudayā, kiṃjātikā, kiṃpabhavā? Ime cattāro āhārā taṇhānidānā,	883	
PA_anya-e01_02n:883_3	taṇhāsamudayā, taṇhājātikā, taṇhāpabhavā. Taṇhā kinnidānā… vedanā… phasso… saḷāyatanaṃ…	883	
PA_anya-e01_02n:883_4	nāmarūpaṃ… viññāṇaṃ… saṅkhārā kinnidānā…pe… saṅkhārā avijjānidānā…pe… avijjāpabhavā”ti	883	
PA_anya-e01_02n:883_5	majjhato paṭṭhāya yāva ādito deseti.	883	
PA_anya-e01_02n:884_0	583. Kasmā panevaṃ desetīti? Paṭiccasamuppādassa samantabhaddakattā sayañca desanāvilāsappattattā.	884	
PA_anya-e01_02n:884_1	Samantabhaddako hi paṭiccasamuppādo, tato tato ñāyapaṭivedhāya saṃvattatiyeva. Desanāvilāsappatto	884	
PA_anya-e01_02n:884_2	ca bhagavā catuvesārajjapaṭisambhidāyogena catubbidhagambhīrabhāvappattiyā ca. So	884	
PA_anya-e01_02n:884_3	desanāvilāsappattattā nānānayeheva dhammaṃ deseti.	884	
PA_anya-e01_02n:885_0	Visesato panassa yā ādito paṭṭhāya anulomadesanā, sā pavattikāraṇavibhāgasaṃmūḷhaṃ	885	
PA_anya-e01_02n:885_1	veneyyajanaṃ samanupassato yathāsakehi kāraṇehi pavattisandassanatthaṃ uppattikkamasandassanatthañca	885	
PA_anya-e01_02n:885_2	pavattāti viññātabbā. Yā pariyosānato paṭṭhāya paṭilomadesanā, sā “kicchaṃ vatāyaṃ	885	
PA_anya-e01_02n:885_3	loko āpanno jāyati ca jīyati ca mīyati ca cavati ca upapajjati cā”tiādinā nayena	885	
PA_anya-e01_02n:885_4	kicchāpannaṃ lokaṃ anuvilokayato pubbabhāgapaṭivedhānusārena tassa tassa jarāmaraṇādikassa	885	
PA_anya-e01_02n:885_5	dukkhassa attanā adhigatakāraṇasandassanatthaṃ. Yā majjhato paṭṭhāya yāva ādi pavattā,	885	
PA_anya-e01_02n:885_6	sā āhāranidānavavatthāpanānusārena yāva atītaṃ addhānaṃ atiharitvā puna atītaddhato	885	
PA_anya-e01_02n:885_7	pabhuti hetuphalapaṭipāṭisandassanatthaṃ. Yā pana majjhato paṭṭhāya yāva pariyosānaṃ	885	
PA_anya-e01_02n:885_8	pavattā, sā paccuppanne addhāne anāgataddhahetusamuṭṭhānato pabhuti anāgataddhasandassanatthaṃ.	885	
PA_anya-e01_02n:885_9	Tāsu yā pavattikāraṇasammūḷhassa veneyyajanassa yathāsakehi kāraṇehi pavattisandassanatthaṃ	885	
PA_anya-e01_02n:885_10	uppattikkamasandassanatthañca ādito paṭṭhāya anulomadesanā vuttā, sā idha nikkhittāti veditabbā.	8851	
PA_anya-e01_02n:886_0	584. Kasmā panettha avijjā ādito vuttā, kiṃ pakativādīnaṃ pakati viya avijjāpi akāraṇaṃ	886	
PA_anya-e01_02n:886_1	mūlakāraṇaṃ lokassāti? Na akāraṇaṃ. “Āsavasamudayā avijjāsamudayo”ti hi avijjāya	886	
PA_anya-e01_02n:886_2	kāraṇaṃ vuttaṃ. Atthi pana pariyāyo yena mūlakāraṇaṃ siyā, ko pana soti? Vaṭṭakathāya sīsabhāvo.	886	
PA_anya-e01_02n:887_0	Bhagavā hi vaṭṭakathaṃ kathento dve dhamme sīsaṃ katvā katheti, avijjaṃ vā. Yathāha	887	
PA_anya-e01_02n:887_1	– “purimā, bhikkhave, koṭi na paññāyati avijjāya ‘ito pubbe avijjā nāhosi, atha pacchā	887	
PA_anya-e01_02n:887_2	samabhavī’ti, evañcetaṃ, bhikkhave, vuccati, atha ca pana paññāyati idappaccayā avijjā”ti.	887	
PA_anya-e01_02n:887_3	Bhavataṇhaṃ vā. Yathāha – “purimā, bhikkhave, koṭi na paññāyati bhavataṇhāya ‘ito	887	
PA_anya-e01_02n:887_4	pubbe bhavataṇhā nāhosi, atha pacchā samabhavī’ti, evañcetaṃ, bhikkhave, vuccati,	887	
PA_anya-e01_02n:887_5	atha ca pana paññāyati idappaccayā bhavataṇhā”ti.	887	
PA_anya-e01_02n:888_0	585. Kasmā pana bhagavā vaṭṭakathaṃ kathento ime dve dhamme sīsaṃ katvā kathetīti?	888	
PA_anya-e01_02n:888_1	Sugatiduggatigāmino kammassa visesahetubhūtattā. Duggatigāmino hi kammassa visesahetu	888	
PA_anya-e01_02n:888_2	avijjā. Kasmā? Yasmā avijjābhibhūto puthujjano aggisantāpalaguḷābhighātaparissamābhibhūtā	888	
PA_anya-e01_02n:888_3	vajjhagāvī tāya parissamāturatāya nirassādampi attano anatthāvahampi ca uṇhodakapānaṃ	888	
PA_anya-e01_02n:888_4	viya kilesasantāpato nirassādampi duggatinipātanato ca attano anatthāvahampi pāṇātipātādiṃ	888	
PA_anya-e01_02n:888_5	anekappakāraṃ duggatigāmikammaṃ ārabhati. Sugatigāmino pana kammassa visesahetu bhavataṇhā.	888	
PA_anya-e01_02n:888_6	Kasmā? Yasmā bhavataṇhābhibhūto puthujjano sā vuttappakārā gāvī sītūdakataṇhāya saassādaṃ	888	
PA_anya-e01_02n:888_7	attano parissamavinodanañca sītūdakapānaṃ viya kilesasantāpavirahato saassādaṃ sugatisampāpanena	888	
PA_anya-e01_02n:888_8	attano duggatidukkhaparissamavinodanañca pāṇātipātā veramaṇiādiṃ anekappakāraṃ sugatigāmikammaṃ ārabhati.	888	
PA_anya-e01_02n:889_0	586. Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ	889	
PA_anya-e01_02n:889_1	desanaṃ deseti. Seyyathidaṃ, “iti kho, bhikkhave, avijjūpanisā saṅkhārā, saṅkhārūpanisaṃ	889	
PA_anya-e01_02n:889_2	viññāṇa”ntiādi. Tathā “upādāniyesu, bhikkhave, dhammesu assādānupassino viharato	889	
PA_anya-e01_02n:889_3	taṇhā pavaḍḍhati, taṇhāpaccayā upādāna”ntiādi. Katthaci ubhayamūlikampi. Seyyathidaṃ,	889	
PA_anya-e01_02n:889_4	“avijjānīvaraṇassa, bhikkhave, bālassa taṇhāya sampayuttassa evamayaṃ kāyo samudāgato.	889	
PA_anya-e01_02n:889_5	Iti ayañceva kāyo bahiddhā ca nāmarūpaṃ itthetaṃ dvayaṃ. Dvayaṃ paṭicca phasso saḷevāyatanāni,	889	
PA_anya-e01_02n:889_6	yehi phuṭṭho bālo sukhadukkhaṃ paṭisaṃvedetī”tiādi. Tāsu desanāsu “avijjāpaccayā	889	
PA_anya-e01_02n:889_7	saṅkhārā”ti ayamidha avijjāvasena ekadhammamūlikā desanāti veditabbā. Evaṃ tāvettha	889	
PA_anya-e01_02n:889_8	desanābhedato viññātabbo vinicchayo.	889	
PA_anya-e01_02n:890_0	587. Atthatoti avijjādīnaṃ padānaṃ atthato. Seyyathidaṃ, pūretuṃ ayuttaṭṭhena kāyaduccaritādi	890	
PA_anya-e01_02n:890_1	avindiyaṃ nāma, aladdhabbanti attho. Taṃ avindiyaṃ vindatīti avijjā. Tabbiparītato	890	
PA_anya-e01_02n:890_2	kāyasucaritādi vindiyaṃ nāma, taṃ vindiyaṃ na vindatīti avijjā. Khandhānaṃ rāsaṭṭhaṃ,	890	
PA_anya-e01_02n:890_3	āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ, saccānaṃ	890	
PA_anya-e01_02n:890_4	tathaṭṭhaṃ aviditaṃ karotītipi avijjā. Dukkhādīnaṃ pīḷanādivasena vuttaṃ catubbidhaṃ	890	
PA_anya-e01_02n:890_5	atthaṃ aviditaṃ karotītipi avijjā. Antavirahite saṃsāre sabbayonigatibhavaviññāṇaṭṭhitisattāvāsesu	890	
PA_anya-e01_02n:890_6	satte javāpetīti avijjā. Paramatthato avijjamānesu itthipurisādīsu javati, vijjamānesupi	890	
PA_anya-e01_02n:890_7	khandhādīsu na javatīti avijjā. Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca	890	
PA_anya-e01_02n:890_8	dhammānaṃ chādanatopi avijjā.	890	
PA_anya-e01_02n:891_0	Yaṃ paṭicca phalameti, so paccayo. Paṭiccāti na vinā apaccakkhatvāti attho. Etīti	891	
PA_anya-e01_02n:891_1	uppajjati ceva pavattati cāti attho. Apica upakārakaṭṭho paccayaṭṭho. Avijjā ca sā	891	
PA_anya-e01_02n:891_2	paccayo cāti avijjāpaccayo. Tasmā avijjāpaccayā.	891	
PA_anya-e01_02n:892_0	Saṅkhatamabhisaṅkharontīti saṅkhārā. Apica avijjāpaccayā saṅkhārā, saṅkhārasaddena	892	
PA_anya-e01_02n:892_1	āgatasaṅkhārāti duvidhā saṅkhārā. Tattha puññāpuññāneñjābhisaṅkhārā tayo, kāyavacīcittasaṅkhārā	892	
PA_anya-e01_02n:892_2	tayoti ime cha avijjāpaccayā saṅkhārā. Te sabbepi lokiyakusalākusalacetanāmattameva honti.	892	
PA_anya-e01_02n:893_0	Saṅkhatasaṅkhāro, abhisaṅkhatasaṅkhāro, abhisaṅkharaṇakasaṅkhāro, payogābhisaṅkhāroti	893	
PA_anya-e01_02n:893_1	ime pana cattāro saṅkhāra-saddena āgatasaṅkhārā. Tattha “aniccā vata saṅkhārā”tiādīsu	893	
PA_anya-e01_02n:893_2	vuttā sabbepi sappaccayā dhammā saṅkhatasaṅkhārā nāma. Kammanibbattā tebhūmakā rūpārūpadhammā	893	
PA_anya-e01_02n:893_3	abhisaṅkhatasaṅkhārāti aṭṭhakathāsu vuttā, tepi “aniccā vata saṅkhārā”ti ettheva	893	
PA_anya-e01_02n:893_4	saṅgahaṃ gacchanti. Visuṃ pana nesaṃ āgataṭṭhānaṃ na paññāyati. Tebhūmikakusalākusalacetanā	893	
PA_anya-e01_02n:893_5	pana abhisaṅkharaṇakasaṅkhāroti vuccati, tassa “avijjāgatoyaṃ, bhikkhave, purisapuggalo	893	
PA_anya-e01_02n:893_6	puññañceva saṅkhāraṃ abhisaṅkharotī”tiādīsu āgataṭṭhānaṃ paññāyati. Kāyikacetasikaṃ	893	
PA_anya-e01_02n:893_7	pana vīriyaṃ payogābhisaṅkhāroti vuccati, so “yāvatikā abhisaṅkhārassa gati, tāvatikā	893	
PA_anya-e01_02n:893_8	gantvā akkhāhataṃ maññe aṭṭhāsī”tiādīsu āgato.	893	
PA_anya-e01_02n:894_0	Na kevalañca eteyeva, aññepi “saññāvedayitanirodhaṃ samāpajjantassa kho, āvuso visākha,	894	
PA_anya-e01_02n:894_1	bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro”tiādinā	894	
PA_anya-e01_02n:894_2	nayena saṅkhāra-saddena āgatā aneke saṅkhārā. Tesu natthi so saṅkhāro, yo saṅkhatasaṅkhārehi	894	
PA_anya-e01_02n:894_3	saṅgahaṃ na gaccheyya, ito paraṃ saṅkhārapaccayā viññāṇantiādīsu vuttaṃ vuttanayeneva veditabbaṃ.	894	
PA_anya-e01_02n:895_0	Avutte pana vijānātīti viññāṇaṃ. Namatīti nāmaṃ. Ruppatīti rūpaṃ. Āye tanoti āyatañca	895	
PA_anya-e01_02n:895_1	nayatīti āyatanaṃ. Phusatīti phasso. Vedayatīti vedanā. Paritassatīti taṇhā. Upādiyatīti	895	
PA_anya-e01_02n:895_2	upādānaṃ. Bhavati bhāvayati cāti bhavo. Jananaṃ jāti. Jiraṇaṃ jarā. Maranti etenāti	895	
PA_anya-e01_02n:895_3	maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ. Uppādaṭṭhitivasena	895	
PA_anya-e01_02n:895_4	vā dvidhā khaṇatītipi dukkhaṃ. Dummanabhāvo domanassaṃ. Bhuso āyāso upāyāso.	895	
PA_anya-e01_02n:896_0	Sambhavantīti abhinibbattanti. Na kevalañca sokādīheva, atha kho sabbapadehi sambhavanti-saddassa	896	
PA_anya-e01_02n:896_1	yojanā kātabbā. Itarathā hi “avijjāpaccayā saṅkhārā”ti vutte kiṃ karontīti na paññāyeyya,	896	
PA_anya-e01_02n:896_2	sambhavantīti pana yojanāya sati avijjā ca sā paccayo cāti avijjāpaccayo. Tasmā avijjāpaccayā	896	
PA_anya-e01_02n:896_3	saṅkhārā sambhavantīti paccayapaccayuppannavavatthānaṃ kataṃ hoti. Esa nayo sabbattha.	896	
PA_anya-e01_02n:897_0	Evanti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti	897	
PA_anya-e01_02n:897_1	dasseti. Etassāti yathāvuttassa. Kevalassāti asammissassa, sakalassa vā. Dukkhakkhandhassāti	897	
PA_anya-e01_02n:897_2	dukkhasamūhassa, na sattassa, na sukhasubhādīnaṃ. Samudayoti nibbatti. Hotīti sambhavati.	897	
PA_anya-e01_02n:897_3	Evamettha atthato viññātabbo vinicchayo.	897	
PA_anya-e01_02n:898_0	588. Lakkhaṇāditoti avijjādīnaṃ lakkhaṇādito. Seyyathidaṃ – aññāṇalakkhaṇā avijjā,	898	
PA_anya-e01_02n:898_1	sammohanarasā, chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā saṅkhārā,	898	
PA_anya-e01_02n:898_2	āyūhanarasā, cetanāpaccupaṭṭhānā, avijjāpadaṭṭhānā. Vijānanalakkhaṇaṃ viññāṇaṃ, pubbaṅgamarasaṃ,	898	
PA_anya-e01_02n:898_3	paṭisandhipaccupaṭṭhānaṃ, saṅkhārapadaṭṭhānaṃ, vatthārammaṇapadaṭṭhānaṃ vā. Namanalakkhaṇaṃ	898	
PA_anya-e01_02n:898_4	nāmaṃ, sampayogarasaṃ, avinibbhogapaccupaṭṭhānaṃ, viññāṇapadaṭṭhānaṃ. Ruppanalakkhaṇaṃ	898	
PA_anya-e01_02n:898_5	rūpaṃ, vikiraṇarasaṃ, abyākatapaccupaṭṭhānaṃ, viññāṇapadaṭṭhānaṃ. Āyatanalakkhaṇaṃ	898	
PA_anya-e01_02n:898_6	saḷāyatanaṃ, dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ.	898	
PA_anya-e01_02n:898_7	Phusanalakkhaṇo phasso, saṅghaṭṭanaraso, saṅgatipaccupaṭṭhāno, saḷāyatanapadaṭṭhāno.	898	
PA_anya-e01_02n:898_8	Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā, phassapadaṭṭhānā.	898	
PA_anya-e01_02n:898_9	Hetulakkhaṇā taṇhā, abhinandanarasā, atittabhāvapaccupaṭṭhānā, vedanāpadaṭṭhānā.	898	
PA_anya-e01_02n:898_10	Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ.	8981	
PA_anya-e01_02n:898_11	Kammakammaphalalakkhaṇo bhavo, bhāvanabhavanaraso, kusalākusalābyākatapaccupaṭṭhāno,	8981	
PA_anya-e01_02n:898_12	upādānapadaṭṭhāno. Jātiādīnaṃ lakkhaṇādīni saccaniddese vuttanayeneva veditabbāni.	8981	
PA_anya-e01_02n:898_13	Evamettha lakkhaṇāditopi viññātabbo vinicchayo.	8981	
PA_anya-e01_02n:899_0	589. Ekavidhāditoti ettha avijjā aññāṇādassanamohādibhāvato ekavidhā. Appaṭipattimicchāpaṭipattito	899	
PA_anya-e01_02n:899_1	duvidhā. Tathā sasaṅkhārāsaṅkhārato. Vedanattayasampayogato tividhā. Catusaccapaṭivedhato	899	
PA_anya-e01_02n:899_2	catubbidhā. Gatipañcakādīnavacchādanato pañcavidhā. Dvārārammaṇato pana sabbesupi	899	
PA_anya-e01_02n:899_3	arūpadhammesu chabbidhatā veditabbā.	899	
PA_anya-e01_02n:900_0	Saṅkhārā sāsavavipākadhammadhammādibhāvato ekavidhā. Kusalākusalato duvidhā. Tathā	900	
PA_anya-e01_02n:900_1	parittamahaggatahīnamajjhimamicchattaniyatāniyatato. Tividhā puññābhisaṅkhārādibhāvato.	900	
PA_anya-e01_02n:900_2	Catubbidhā catuyonisaṃvattanato. Pañcavidhā pañcagatigāmito.	900	
PA_anya-e01_02n:901_0	Viññāṇaṃ lokiyavipākādibhāvato ekavidhaṃ. Sahetukāhetukādito duvidhaṃ. Bhavattayapariyāpannato,	901	
PA_anya-e01_02n:901_1	vedanattayasampayogato, ahetukadvihetukatihetukato ca tividhaṃ. Yonigativasena catubbidhaṃ, pañcavidhañca.	901	
PA_anya-e01_02n:902	Nāmarūpaṃ viññāṇasannissayato kammapaccayato ca ekavidhaṃ. Sārammaṇanārammaṇato duvidhaṃ. Atītādito tividhaṃ. Yonigativasena catubbidhaṃ, pañcavidhañca.	90	
PA_anya-e01_02n:903_0	Saḷāyatanaṃ sañjātisamosaraṇaṭṭhānato ekavidhaṃ. Bhūtappasādaviññāṇādito duvidhaṃ.	903	
PA_anya-e01_02n:903_1	Sampattāsampattanobhayagocarato tividhaṃ. Yonigatipariyāpannato catubbidhaṃ pañcavidhañcāti	903	
PA_anya-e01_02n:903_2	iminā nayena phassādīnampi ekavidhādibhāvo veditabboti evamettha ekavidhāditopi viññātabbo vinicchayo.	903	
PA_anya-e01_02n:904_0	590. Aṅgānañca vavatthānāti sokādayo cettha bhavacakkassa avicchedadassanatthaṃ vuttā.	904	
PA_anya-e01_02n:904_1	Jarāmaraṇabbhāhatassa hi bālassa te sambhavanti. Yathāha – “assutavā, bhikkhave,	904	
PA_anya-e01_02n:904_2	puthujjano sārīrikāya dukkhāya vedanāya phuṭṭho samāno socati kilamati paridevati	904	
PA_anya-e01_02n:904_3	urattāḷiṃ kandati sammohamāpajjatī”ti. Yāva ca tesaṃ pavatti, tāva avijjāyāti punapi	904	
PA_anya-e01_02n:904_4	avijjāpaccayā saṅkhārāti sambandhameva hoti bhavacakkaṃ. Tasmā tesaṃ jarāmaraṇeneva	904	
PA_anya-e01_02n:904_5	ekasaṅkhepaṃ katvā dvādaseva paṭiccasamuppādaṅgānīti veditabbāni. Evamettha aṅgānaṃ	904	
PA_anya-e01_02n:904_6	vavatthānatopi viññātabbo vinicchayo.	904	
PA_anya-e01_02n:905	Ayaṃ tāvettha saṅkhepakathā.	90	
PA_anya-e01_02n:906	Avijjāpaccayāsaṅkhārapadakathā	90	
PA_anya-e01_02n:907_0	561. Ayaṃ pana vitthāranayo – avijjāti suttantapariyāyena dukkhādīsu catūsu ṭhānesu	907	
PA_anya-e01_02n:907_1	aññāṇaṃ, abhidhammapariyāyena pubbantādīhi saddhiṃ aṭṭhasu. Vuttañhetaṃ “tattha katamā	907	
PA_anya-e01_02n:907_2	avijjā, dukkhe aññāṇaṃ…pe… dukkhanirodhagāminiyā paṭipadāya aññāṇaṃ, pubbante aññāṇaṃ,	907	
PA_anya-e01_02n:907_3	aparante, pubbantāparante, idappaccayatāpaṭiccasamuppannesu dhammesu aññāṇa”nti.	907	
PA_anya-e01_02n:907_4	Tattha kiñcāpi ṭhapetvā lokuttaraṃ saccadvayaṃ sesaṭṭhānesu ārammaṇavasena avijjā	907	
PA_anya-e01_02n:907_5	uppajjati, evaṃ santepi paṭicchādanavaseneva idha adhippetā. Sā hi uppannā dukkhasaccaṃ	907	
PA_anya-e01_02n:907_6	paṭicchādetvā tiṭṭhati, yāthāvasarasalakkhaṇaṃ paṭivijjhituṃ na deti, tathā samudayaṃ,	907	
PA_anya-e01_02n:907_7	nirodhaṃ, maggaṃ, pubbantasaṅkhātaṃ atītaṃ khandhapañcakaṃ, aparantasaṅkhātaṃ anāgataṃ	907	
PA_anya-e01_02n:907_8	khandhapañcakaṃ, pubbantāparantasaṅkhātaṃ tadubhayaṃ, idappaccayatāpaṭiccasamuppannadhammasaṅkhātaṃ	907	
PA_anya-e01_02n:907_9	idappaccayatañceva paṭiccasamuppannadhamme ca paṭicchādetvā tiṭṭhati. “Ayaṃ avijjā,	907	
PA_anya-e01_02n:907_10	ime saṅkhārā”ti evaṃ yāthāvasarasalakkhaṇamettha paṭivijjhituṃ na deti. Tasmā dukkhe	9071	
PA_anya-e01_02n:907_11	aññāṇaṃ…pe… idappaccayatāpaṭiccasamuppannesu dhammesu aññāṇanti vuccati.	9071	
PA_anya-e01_02n:908_0	592. Saṅkhārāti puññādayo tayo kāyasaṅkhārādayo tayoti evaṃ pubbe saṅkhepato vuttā	908	
PA_anya-e01_02n:908_1	cha, vitthārato panettha puññābhisaṅkhāro dānasīlādivasena pavattā aṭṭha kāmāvacarakusalacetanā	908	
PA_anya-e01_02n:908_2	ceva bhāvanāvasena pavattā pañca rūpāvacarakusalacetanā cāti terasa cetanā honti.	908	
PA_anya-e01_02n:908_3	Apuññābhisaṅkhāro pāṇātipātādivasena pavattā dvādasa akusalacetanā. Āneñjābhisaṅkhāro	908	
PA_anya-e01_02n:908_4	bhāvanāvaseneva pavattā catasso arūpāvacarakusalacetanā cāti tayopi saṅkhārā ekūnatiṃsa cetanā honti.	908	
PA_anya-e01_02n:909_0	Itaresu pana tīsu kāyasañcetanā kāyasaṅkhāro, vacīsañcetanā vacīsaṅkhāro, manosañcetanā	909	
PA_anya-e01_02n:909_1	cittasaṅkhāro. Ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ	909	
PA_anya-e01_02n:909_2	vutto. Kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,	909	
PA_anya-e01_02n:909_3	dvādasa akusalacetanāti samavīsati cetanā kāyasaṅkhāro nāma. Tā eva vacīviññattiṃ	909	
PA_anya-e01_02n:909_4	samuṭṭhāpetvā vacīdvārato pavattā vacīsaṅkhāro nāma. Abhiññācetanā panettha parato	909	
PA_anya-e01_02n:909_5	viññāṇassa paccayo na hotīti na gahitā. Yathā ca abhiññācetanā, evaṃ uddhaccacetanāpi	909	
PA_anya-e01_02n:909_6	na hoti. Tasmā sāpi viññāṇassa paccayabhāve apanetabbā, avijjāpaccayā pana sabbāpetā	909	
PA_anya-e01_02n:909_7	honti. Ubhopi viññattiyo asamuṭṭhāpetvā manodvāre uppannā pana sabbāpi ekūnatiṃsati	909	
PA_anya-e01_02n:909_8	cetanā cittasaṅkhāroti. Iti ayaṃ tiko purimattikameva pavisatīti atthato puññābhisaṅkhārādīnaṃyeva	909	
PA_anya-e01_02n:909_9	vasena avijjāya paccayabhāvo veditabbo.	909	
PA_anya-e01_02n:910_0	593. Tattha siyā – kathaṃ panetaṃ jānitabbaṃ “ime saṅkhārā avijjā paccayā hontī”ti?	910	
PA_anya-e01_02n:910_1	Avijjābhāve bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti,	910	
PA_anya-e01_02n:910_2	so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva	910	
PA_anya-e01_02n:910_3	hetubhūte tividhepi saṅkhāre ārabhati. Samudaye aññāṇena dukkhahetubhūtepi taṇhāparikkhāre	910	
PA_anya-e01_02n:910_4	saṅkhāre sukhahetuto maññamāno ārabhati. Nirodhe pana magge ca aññāṇena dukkhassa	910	
PA_anya-e01_02n:910_5	anirodhabhūtepi gativisese dukkhanirodhasaññī hutvā nirodhassa ca amaggabhūtesupi	910	
PA_anya-e01_02n:910_6	yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena	910	
PA_anya-e01_02n:910_7	tividhepi saṅkhāre ārabhati.	910	
PA_anya-e01_02n:911_0	Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi	911	
PA_anya-e01_02n:911_1	puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ	911	
PA_anya-e01_02n:911_2	puññābhisaṅkhāraṃ ārabhati devaccharakāmako viya maruppapātaṃ. Sukhasammatassāpi	911	
PA_anya-e01_02n:911_3	ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca	911	
PA_anya-e01_02n:911_4	apassantopi tappaccayaṃ vuttappakārameva puññābhisaṅkhāraṃ ārabhati salabho viya	911	
PA_anya-e01_02n:911_5	dīpasikhābhinipātaṃ, madhubindugiddho viya ca madhulittasatthadhārālehanaṃ. Kāmupasevanādīsu	911	
PA_anya-e01_02n:911_6	ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi	911	
PA_anya-e01_02n:911_7	apuññābhisaṅkhāraṃ ārabhati, bālo viya gūthakīḷanaṃ, maritukāmo viya ca visakhādanaṃ.	911	
PA_anya-e01_02n:911_8	Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena	911	
PA_anya-e01_02n:911_9	cittasaṅkhārabhūtaṃ āneñjābhisaṅkhāraṃ ārabhati, disāmūḷho viya pisācanagarābhimukhamaggagamanaṃ.	911	
PA_anya-e01_02n:912_0	Evaṃ yasmā avijjābhāvatova saṅkhārabhāvo, na abhāvato. Tasmā jānitabbametaṃ “ime	912	
PA_anya-e01_02n:912_1	saṅkhārā avijjāpaccayā hontī”ti. Vuttampi cetaṃ “avidvā, bhikkhave, avijjāgato puññābhisaṅkhārampi	912	
PA_anya-e01_02n:912_2	abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.	912	
PA_anya-e01_02n:912_3	Yato ca kho, bhikkhave, bhikkhuno avijjā pahīnā, vijjā uppannā; so avijjāvirāgā vijjuppādā	912	
PA_anya-e01_02n:912_4	neva puññābhisaṅkhāraṃ abhisaṅkharotī”ti.	912	
PA_anya-e01_02n:913	Paṭṭhānapaccayakathā	91	
PA_anya-e01_02n:914_0	594. Etthāha – gaṇhāma tāva etaṃ avijjā saṅkhārānaṃ paccayoti, idaṃ pana vattabbaṃ	914	
PA_anya-e01_02n:914_1	katamesaṃ saṅkhārānaṃ kathaṃ paccayo hotīti? Tatridaṃ vuccati, bhagavatā hi “hetupaccayo,	914	
PA_anya-e01_02n:914_2	ārammaṇapaccayo, adhipatipaccayo, anantarapaccayo, samanantarapaccayo, sahajātapaccayo,	914	
PA_anya-e01_02n:914_3	aññamaññapaccayo, nissayapaccayo, upanissayapaccayo, purejātapaccayo, pacchājātapaccayo,	914	
PA_anya-e01_02n:914_4	āsevanapaccayo, kammapaccayo, vipākapaccayo, āhārapaccayo, indriyapaccayo, jhānapaccayo,	914	
PA_anya-e01_02n:914_5	maggapaccayo, sampayuttapaccayo, vippayuttapaccayo, atthipaccayo, natthipaccayo,	914	
PA_anya-e01_02n:914_6	vigatapaccayo, avigatapaccayo”ti catuvīsati paccayā vuttā.	914	
PA_anya-e01_02n:915	Tattha hetu ca so paccayo cāti hetupaccayo, hetu hutvā paccayo, hetubhāvena paccayoti vuttaṃ hoti. Ārammaṇapaccayādīsupi eseva nayo.	91	
PA_anya-e01_02n:916_0	595. Tattha hetūti vacanāvayavakāraṇamūlānametaṃ adhivacanaṃ. “Paṭiññā, hetū”tiādīsu	916	
PA_anya-e01_02n:916_1	hi loke vacanāvayavo hetūti vuccati. Sāsane pana “ye dhammā hetuppabhavā”tiādīsu	916	
PA_anya-e01_02n:916_2	kāraṇaṃ. “Tayo kusalahetū, tayo akusalahetū”tiādīsu mūlaṃ hetūti vuccati, taṃ idha	916	
PA_anya-e01_02n:916_3	adhippetaṃ. Paccayoti ettha pana ayaṃ vacanattho, paṭicca etasmā etīti paccayo. Apaccakkhāya	916	
PA_anya-e01_02n:916_4	naṃ vattatīti attho. Yo hi dhammo yaṃ dhammaṃ apaccakkhāya tiṭṭhati vā uppajjati	916	
PA_anya-e01_02n:916_5	vā, so tassa paccayoti vuttaṃ hoti. Lakkhaṇato pana upakārakalakkhaṇo paccayo. Yo	916	
PA_anya-e01_02n:916_6	hi dhammo yassa dhammassa ṭhitiyā vā uppattiyā vā upakārako hoti, so tassa paccayoti	916	
PA_anya-e01_02n:916_7	vuccati. Paccayo, hetu, kāraṇaṃ, nidānaṃ, sambhavo, pabhavotiādi atthato ekaṃ, byañjanato	916	
PA_anya-e01_02n:916_8	nānaṃ. Iti mūlaṭṭhena hetu, upakārakaṭṭhena paccayoti saṅkhepato mūlaṭṭhena upakārako dhammo hetupaccayo.	916	
PA_anya-e01_02n:917_0	So sāliādīnaṃ sālibījādīni viya, maṇipabhādīnaṃ viya ca maṇivaṇṇādayo kusalādīnaṃ	917	
PA_anya-e01_02n:917_1	kusalādibhāvasādhakoti ācariyānaṃ adhippāyo. Evaṃ sante pana taṃsamuṭṭhānarūpesu	917	
PA_anya-e01_02n:917_2	hetupaccayatā na sampajjati. Na hi so tesaṃ kusalādibhāvaṃ sādheti, na ca paccayo	917	
PA_anya-e01_02n:917_3	na hoti. Vuttañhetaṃ “hetū hetusampayuttakānaṃ dhammānaṃ taṃsamuṭṭhānānañca rūpānaṃ	917	
PA_anya-e01_02n:917_4	hetupaccayena paccayo”ti. Ahetukacittānañca vinā etena abyākatabhāvo siddho, sahetukānampi	917	
PA_anya-e01_02n:917_5	ca yonisomanasikārādipaṭibaddho kusalādibhāvo, na sampayuttahetupaṭibaddho. Yadi	917	
PA_anya-e01_02n:917_6	ca sampayuttahetūsu sabhāvatova kusalādibhāvo siyā, sampayuttesu hetupaṭibaddho alobho	917	
PA_anya-e01_02n:917_7	kusalo vā siyā abyākato vā. Yasmā pana ubhayathāpi hoti, tasmā yathā sampayuttesu,	917	
PA_anya-e01_02n:917_8	evaṃ hetūsupi kusalāditā pariyesitabbā.	917	
PA_anya-e01_02n:918_0	Kusalādibhāvasādhanavasena pana hetūnaṃ mūlaṭṭhaṃ agahetvā suppatiṭṭhitabhāvasādhanavasena	918	
PA_anya-e01_02n:918_1	gayhamāne na kiñci virujjhati. Laddhahetupaccayā hi dhammā virūḷhamūlā viya pādapā	918	
PA_anya-e01_02n:918_2	thirā honti suppatiṭṭhitā, ahetukā tilabījakādisevālā viya na suppatiṭṭhitā. Iti	918	
PA_anya-e01_02n:918_3	mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.	918	
PA_anya-e01_02n:919_0	596. Tato paresu ārammaṇabhāvena upakārako dhammo ārammaṇapaccayo. So “rūpāyatanaṃ	919	
PA_anya-e01_02n:919_1	cakkhuviññāṇadhātuyā”ti ārabhitvāpi “yaṃ yaṃ dhammaṃ ārabbha ye ye dhammā uppajjanti	919	
PA_anya-e01_02n:919_2	cittacetasikā dhammā, te te dhammā tesaṃ tesaṃ dhammānaṃ ārammaṇapaccayena paccayo”ti	919	
PA_anya-e01_02n:919_3	osāpitattā na koci dhammo na hoti. Yathā hi dubbalo puriso daṇḍaṃ vā rajjuṃ vā ālambitvāva	919	
PA_anya-e01_02n:919_4	uṭṭhahati ceva tiṭṭhati ca, evaṃ cittacetasikā dhammā rūpādiārammaṇaṃ ārabbheva uppajjanti	919	
PA_anya-e01_02n:919_5	ceva tiṭṭhanti ca. Tasmā sabbepi cittacetasikānaṃ ārammaṇabhūtā dhammā ārammaṇapaccayoti veditabbā.	919	
PA_anya-e01_02n:920_0	597. Jeṭṭhakaṭṭhena upakārako dhammo adhipatipaccayo, so sahajātārammaṇavasena duvidho.	920	
PA_anya-e01_02n:920_1	Tattha “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ	920	
PA_anya-e01_02n:920_2	adhipatipaccayena paccayo”tiādivacanato chandavīriyacittavīmaṃsāsaṅkhātā cattāro	920	
PA_anya-e01_02n:920_3	dhammā adhipatipaccayoti veditabbā, no ca kho ekato. Yadā hi chandaṃ dhuraṃ chandaṃ	920	
PA_anya-e01_02n:920_4	jeṭṭhakaṃ katvā cittaṃ pavattati, tadā chandova adhipati, na itare. Esa nayo sesesupi.	920	
PA_anya-e01_02n:921_0	Yaṃ pana dhammaṃ garuṃ katvā arūpadhammā pavattanti, so nesaṃ ārammaṇādhipati. Tena	921	
PA_anya-e01_02n:921_1	vuttaṃ “yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,	921	
PA_anya-e01_02n:921_2	te te dhammā tesaṃ tesaṃ dhammānaṃ adhipatipaccayena paccayo”ti.	921	
PA_anya-e01_02n:922_0	598. Anantarabhāvena upakārako dhammo anantarapaccayo. Samanantarabhāvena upakārako	922	
PA_anya-e01_02n:922_1	dhammo samanantarapaccayo. Idañca paccayadvayaṃ bahudhā papañcayanti. Ayaṃ panettha	922	
PA_anya-e01_02n:922_2	sāro, yo hi esa cakkhuviññāṇānantarā manodhātu, manodhātuanantarā manoviññāṇadhātūtiādi	922	
PA_anya-e01_02n:922_3	cittaniyamo, so yasmā purimapurimacittavaseneva ijjhati, na aññathā, tasmā attano	922	
PA_anya-e01_02n:922_4	attano anantaraṃ anurūpassa cittuppādassa uppādanasamattho dhammo anantarapaccayo.	922	
PA_anya-e01_02n:922_5	Tenevāha – “anantarapaccayoti cakkhuviññāṇadhātu taṃsampayuttakā ca dhammā manodhātuyā	922	
PA_anya-e01_02n:922_6	taṃsampayuttakānañca dhammānaṃ anantarapaccayena paccayo”tiādi. Yo anantarapaccayo,	922	
PA_anya-e01_02n:922_7	sveva samanantarapaccayo. Byañjanamattameva hettha nānaṃ, upacayasantatīsu viya adhivacananiruttidukādīsu	922	
PA_anya-e01_02n:922_8	viya ca. Atthato pana nānaṃ natthi.	922	
PA_anya-e01_02n:923_0	Yampi “atthānantaratāya anantarapaccayo, kālānantaratāya samanantarapaccayo”ti ācariyānaṃ	923	
PA_anya-e01_02n:923_1	mataṃ, taṃ “nirodhā vuṭṭhahantassa nevasaññānāsaññāyatanakusalaṃ phalasamāpattiyā	923	
PA_anya-e01_02n:923_2	samanantarapaccayena paccayo”tiādīhi virujjhati. Yampi tattha vadanti “dhammānaṃ	923	
PA_anya-e01_02n:923_3	samuṭṭhāpanasamatthatā na parihāyati, bhāvanābalena pana vāritattā dhammā samanantarā	923	
PA_anya-e01_02n:923_4	nuppajjantī”ti, tampi kālānantaratāya abhāvameva sādheti. Bhāvanābalena hi tattha	923	
PA_anya-e01_02n:923_5	kālānantaratā natthīti, mayampi etadeva vadāma. Yasmā ca kālānantaratā natthi, tasmā	923	
PA_anya-e01_02n:923_6	samanantarapaccayatā na yujjati. Kālānantaratāya hi tesaṃ samanantarapaccayo hotīti	923	
PA_anya-e01_02n:923_7	laddhi. Tasmā abhinivesaṃ akatvā byañjanamattatovettha nānākaraṇaṃ paccetabbaṃ, na	923	
PA_anya-e01_02n:923_8	atthato. Kathaṃ? Natthi etesaṃ antaranti hi anantarā. Saṇṭhānābhāvato suṭṭhu anantarāti samanantarā.	923	
PA_anya-e01_02n:924_0	599. Uppajjamānova saha uppādanabhāvena upakārako dhammo sahajātapaccayo pakāsassa	924	
PA_anya-e01_02n:924_1	padīpo viya. So arūpakkhandhādivasena chabbidho hoti. Yathāha – “cattāro khandhā	924	
PA_anya-e01_02n:924_2	arūpino aññamaññaṃ sahajātapaccayena paccayo. Cattāro mahābhūtā aññamaññaṃ, okkantikkhaṇe	924	
PA_anya-e01_02n:924_3	nāmarūpaṃ aññamaññaṃ, cittacetasikā dhammā cittasamuṭṭhānānaṃ rūpānaṃ, mahābhūtā	924	
PA_anya-e01_02n:924_4	upādārūpānaṃ, rūpino dhammā arūpīnaṃ dhammānaṃ kiñcikāle sahajātapaccayena paccayo,	924	
PA_anya-e01_02n:924_5	kiñcikāle na sahajātapaccayena paccayo”ti. Idaṃ hadayavatthumeva sandhāya vuttaṃ.	924	
PA_anya-e01_02n:925_0	600. Aññamaññaṃ uppādanupatthambhanabhāvena upakārako dhammo aññamaññapaccayo aññamaññūpatthambhakaṃ	925	
PA_anya-e01_02n:925_1	tidaṇḍakaṃ viya. So arūpakkhandhādivasena tividho hoti. Yathāha – “cattāro khandhā	925	
PA_anya-e01_02n:925_2	arūpino aññamaññapaccayena paccayo. Cattāro mahābhūtā okkantikkhaṇe nāmarūpaṃ aññamaññapaccayena paccayo”ti.	925	
PA_anya-e01_02n:926_0	601. Adhiṭṭhānākārena nissayākārena ca upakārako dhammo nissayapaccayo tarucittakammādīnaṃ	926	
PA_anya-e01_02n:926_1	pathavīpaṭādayo viya. So “cattāro khandhā arūpino aññamaññaṃ nissayapaccayena paccayo”ti	926	
PA_anya-e01_02n:926_2	evaṃ sahajāte vuttanayeneva veditabbo. Chaṭṭho panettha koṭṭhāso “cakkhāyatanaṃ cakkhuviññāṇadhātuyā…pe…	926	
PA_anya-e01_02n:926_3	sota… ghāna… jivhā… kāyāyatanaṃ kāyaviññāṇadhātuyā taṃsampayuttakānañca dhammānaṃ	926	
PA_anya-e01_02n:926_4	nissayapaccayena paccayo. Yaṃ rūpaṃ nissāya manodhātu ca manoviññāṇadhātu ca vattanti,	926	
PA_anya-e01_02n:926_5	taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena	926	
PA_anya-e01_02n:926_6	paccayo”ti evaṃ vibhatto.	926	
PA_anya-e01_02n:927_0	602. Upanissayapaccayoti ettha pana ayaṃ tāva vacanattho, tadadhīnavuttitāya attano	927	
PA_anya-e01_02n:927_1	phalena nissito na paṭikkhittoti nissayo. Yathā pana bhuso āyāso upāyāso, evaṃ bhuso	927	
PA_anya-e01_02n:927_2	nissayo upanissayo, balavakāraṇassetaṃ adhivacanaṃ. Tasmā balavakāraṇabhāvena upakārako	927	
PA_anya-e01_02n:927_3	dhammo upanissayapaccayoti veditabbo.	927	
PA_anya-e01_02n:928_0	So ārammaṇūpanissayo anantarūpanissayo pakatūpanissayoti tividho hoti. Tattha “dānaṃ	928	
PA_anya-e01_02n:928_1	datvā sīlaṃ samādiyitvā uposathakammaṃ katvā taṃ garuṃkatvā paccavekkhati, pubbe	928	
PA_anya-e01_02n:928_2	suciṇṇāni garuṃkatvā paccavekkhati, jhānā vuṭṭhahitvā jhānaṃ garuṃkatvā paccavekkhati,	928	
PA_anya-e01_02n:928_3	sekkhā gotrabhuṃ garuṃkatvā paccavekkhanti, vodānaṃ garuṃkatvā paccavekkhanti. Sekkhā	928	
PA_anya-e01_02n:928_4	maggā vuṭṭhahitvā maggaṃ garuṃkatvā paccavekkhantī”ti evamādinā nayena ārammaṇūpanissayo	928	
PA_anya-e01_02n:928_5	tāva ārammaṇādhipatinā saddhiṃ nānattaṃ akatvāva vibhatto. Tattha yaṃ ārammaṇaṃ garuṃkatvā	928	
PA_anya-e01_02n:928_6	cittacetasikā uppajjanti, taṃ niyamato tesu ārammaṇesu balavārammaṇaṃ hoti. Iti garukattabbamattaṭṭhena	928	
PA_anya-e01_02n:928_7	ārammaṇādhipati, balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.	928	
PA_anya-e01_02n:929_0	Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ	929	
PA_anya-e01_02n:929_1	khandhānaṃ upanissayapaccayena paccayo”tiādinā nayena anantarapaccayena saddhiṃ nānattaṃ	929	
PA_anya-e01_02n:929_2	akatvāva vibhatto. Mātikānikkhepe pana nesaṃ “cakkhuviññāṇadhātu taṃsampayuttakā	929	
PA_anya-e01_02n:929_3	ca dhammā manodhātuyā taṃsampayuttakānañca dhammānaṃ anantarapaccayena paccayo”tiādinā	929	
PA_anya-e01_02n:929_4	nayena anantarassa, “purimā purimā kusalā dhammā pacchimānaṃ pacchimānaṃ kusalānaṃ	929	
PA_anya-e01_02n:929_5	dhammānaṃ upanissayapaccayena paccayo”tiādinā nayena upanissayassa āgatattā nikkhepe	929	
PA_anya-e01_02n:929_6	viseso atthi. Sopi atthato ekībhāvameva gacchati. Evaṃ santepi attano attano anantarā	929	
PA_anya-e01_02n:929_7	anurūpassa cittuppādassa pavattanasamatthatāya anantaratā, purimacittassa pacchimacittuppādane	929	
PA_anya-e01_02n:929_8	balavatāya anantarūpanissayatā veditabbā. Yathā hi hetupaccayādīsu kiñci dhammaṃ	929	
PA_anya-e01_02n:929_9	vināpi cittaṃ uppajjati, na evaṃ anantaracittaṃ vinā cittassa uppatti nāma atthi.	929	
PA_anya-e01_02n:929_10	Tasmā balavapaccayo hoti. Iti attano attano anantarā anurūpacittuppādanavasena anantarapaccayo,	9291	
PA_anya-e01_02n:929_11	balavakāraṇavasena anantarūpanissayoti evametesaṃ nānattaṃ veditabbaṃ.	9291	
PA_anya-e01_02n:930_0	Pakatūpanissayo pana pakato upanissayo pakatūpanissayo. Pakato nāma attano santāne	930	
PA_anya-e01_02n:930_1	nipphādito vā saddhāsīlādi upasevito vā utubhojanādi. Pakatiyā eva vā upanissayo	930	
PA_anya-e01_02n:930_2	pakatūpanissayo, ārammaṇānantarehi asammissoti attho. Tassa pakatūpanissayo “saddhaṃ	930	
PA_anya-e01_02n:930_3	upanissāya dānaṃ deti, sīlaṃ samādiyati, uposathakammaṃ karoti, jhānaṃ uppādeti,	930	
PA_anya-e01_02n:930_4	vipassanaṃ uppādeti, maggaṃ uppādeti, abhiññaṃ uppādeti, samāpattiṃ uppādeti. Sīlaṃ,	930	
PA_anya-e01_02n:930_5	sutaṃ, cāgaṃ, paññaṃ upanissāya dānaṃ deti…pe… samāpattiṃ uppādeti. Saddhā, sīlaṃ,	930	
PA_anya-e01_02n:930_6	sutaṃ, cāgo, paññā saddhāya, sīlassa, sutassa, cāgassa, paññāya, upanissayapaccayena	930	
PA_anya-e01_02n:930_7	paccayo”tiādinā nayena anekappakārato pabhedo veditabbo. Iti ime saddhādayo pakatā	930	
PA_anya-e01_02n:930_8	ceva balavakāraṇaṭṭhena upanissayā cāti pakatūpanissayoti.	930	
PA_anya-e01_02n:931_0	603. Paṭhamataraṃ uppajjitvā vattamānabhāvena upakārako dhammo purejātapaccayo. So	931	
PA_anya-e01_02n:931_1	pañcadvāre vatthārammaṇahadayavatthuvasena ekādasavidho hoti. Yathāha – “cakkhāyatanaṃ	931	
PA_anya-e01_02n:931_2	cakkhuviññāṇadhātuyā taṃsampayuttakānañca dhammānaṃ purejātapaccayena paccayo. Sota…pe…	931	
PA_anya-e01_02n:931_3	ghāna, jivhā, kāyāyatanaṃ, rūpa, sadda, gandha, rasa, phoṭṭhabbāyatanaṃ kāyaviññāṇadhātuyā	931	
PA_anya-e01_02n:931_4	taṃsampayuttakānañca dhammānaṃ purejātapaccayena paccayo. Rūpa, sadda, gandha, rasa,	931	
PA_anya-e01_02n:931_5	phoṭṭhabbāyatanaṃ manodhātuyā. Yaṃ rūpaṃ nissāya manodhātu ca manoviññāṇadhātu ca	931	
PA_anya-e01_02n:931_6	vattanti, taṃ rūpaṃ manodhātuyā taṃsampayuttakānañca dhammānaṃ purejātapaccayena	931	
PA_anya-e01_02n:931_7	paccayo. Manoviññāṇadhātuyā taṃsampayuttakānañca dhammānaṃ kiñcikāle purejātapaccayena	931	
PA_anya-e01_02n:931_8	paccayo. Kiñcikāle na purejātapaccayena paccayo”ti.	931	
PA_anya-e01_02n:932_0	604. Purejātānaṃ rūpadhammānaṃ upatthambhakattena upakārako arūpadhammo pacchājātapaccayo	932	
PA_anya-e01_02n:932_1	gijjhapotakasarīrānaṃ āhārāsācetanā viya. Tena vuttaṃ “pacchājātā cittacetasikā dhammā	932	
PA_anya-e01_02n:932_2	purejātassa imassa kāyassa pacchājātapaccayena paccayo”ti.	932	
PA_anya-e01_02n:933_0	605. Āsevanaṭṭhena anantarānaṃ paguṇabalavabhāvāya upakārako dhammo āsevanapaccayo	933	
PA_anya-e01_02n:933_1	ganthādīsu purimapurimābhiyogo viya. So kusalākusalakiriyajavanavasena tividho hoti.	933	
PA_anya-e01_02n:933_2	Yathāha – “purimā purimā kusalā dhammā pacchimānaṃ pacchimānaṃ kusalānaṃ dhammānaṃ	933	
PA_anya-e01_02n:933_3	āsevanapaccayena paccayo. Purimā purimā akusalā…pe… kiriyābyākatā dhammā pacchimānaṃ	933	
PA_anya-e01_02n:933_4	pacchimānaṃ kiriyābyākatānaṃ dhammānaṃ āsevanapaccayena paccayo”ti.	933	
PA_anya-e01_02n:934_0	606. Cittapayogasaṅkhātena kiriyabhāvena upakārako dhammo kammapaccayo. So nānakkhaṇikāya	934	
PA_anya-e01_02n:934_1	ceva kusalākusalacetanāya sahajātāya ca sabbāyapi cetanāya vasena duvidho hoti. Yathāha	934	
PA_anya-e01_02n:934_2	– “kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.	934	
PA_anya-e01_02n:934_3	Cetanā sampayuttakānaṃ dhammānaṃ taṃsamuṭṭhānānañca rūpānaṃ kammapaccayena paccayo”ti.	934	
PA_anya-e01_02n:935_0	607. Nirussāhasantabhāvena nirussāhasantabhāvāya upakārako vipākadhammo vipākapaccayo.	935	
PA_anya-e01_02n:935_1	So pavatte taṃsamuṭṭhānānaṃ, paṭisandhiyaṃ kaṭattā ca rūpānaṃ, sabbattha ca sampayuttadhammānaṃ	935	
PA_anya-e01_02n:935_2	paccayo hoti. Yathāha –“vipākābyākato eko khandho tiṇṇannaṃ khandhānaṃ cittasamuṭṭhānānañca	935	
PA_anya-e01_02n:935_3	rūpānaṃ vipākapaccayena paccayo…pe… paṭisandhikkhaṇe vipākābyākato eko khandho tiṇṇannaṃ	935	
PA_anya-e01_02n:935_4	khandhānaṃ kaṭattā ca rūpānaṃ. Tayo khandhā ekassa khandhassa. Dve khandhā dvinnaṃ	935	
PA_anya-e01_02n:935_5	khandhānaṃ kaṭattā ca rūpānaṃ vipākapaccayena paccayo. Khandhā vatthussa vipākapaccayena paccayo”ti.	935	
PA_anya-e01_02n:936_0	608. Rūpārūpānaṃ upatthambhakaṭṭhena upakārakā cattāro āhārā āhārapaccayo. Yathāha	936	
PA_anya-e01_02n:936_1	–“kabaḷīkāro āhāro imassa kāyassa āhārapaccayena paccayo. Arūpino āhārā sampayuttakānaṃ	936	
PA_anya-e01_02n:936_2	dhammānaṃ taṃsamuṭṭhānānañca rūpānaṃ āhārapaccayena paccayo”ti. Pañhāvāre pana “paṭisandhikkhaṇe	936	
PA_anya-e01_02n:936_3	vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena	936	
PA_anya-e01_02n:936_4	paccayo”tipi vuttaṃ.	936	
PA_anya-e01_02n:937_0	609. Adhipatiyaṭṭhena upakārakā itthindriyapurisindriyavajjā vīsatindriyā indriyapaccayo.	937	
PA_anya-e01_02n:937_1	Tattha cakkhundriyādayo arūpadhammānaṃyeva, sesā rūpārūpānaṃ paccayā honti. Yathāha	937	
PA_anya-e01_02n:937_2	– “cakkhundriyaṃ cakkhuviññāṇadhātuyā…pe… sota… ghāna… jivhā… kāyindriyaṃ kāyaviññāṇadhātuyā	937	
PA_anya-e01_02n:937_3	taṃsampayuttakānañca dhammānaṃ indriyapaccayena paccayo. Rūpajīvitindriyaṃ kaṭattārūpānaṃ	937	
PA_anya-e01_02n:937_4	indriyapaccayena paccayo. Arūpino indriyā sampayuttakānaṃ dhammānaṃ taṃsamuṭṭhānānañca	937	
PA_anya-e01_02n:937_5	rūpānaṃ indriyapaccayena paccayo”ti. Pañhāvāre pana “paṭisandhikkhaṇe vipākābyākatā	937	
PA_anya-e01_02n:937_6	indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayo”tipi vuttaṃ.	937	
PA_anya-e01_02n:938_0	610. Upanijjhāyanaṭṭhena upakārakāni ṭhapetvā dvipañcaviññāṇe sukhadukkhavedanādvayaṃ	938	
PA_anya-e01_02n:938_1	sabbānipi kusalādibhedāni satta jhānaṅgāni jhānapaccayo. Yathāha –“jhānaṅgāni jhānasampayuttakānaṃ	938	
PA_anya-e01_02n:938_2	dhammānaṃ taṃsamuṭṭhānānañca rūpānaṃ jhānapaccayena paccayo”ti. Pañhāvāre pana “paṭisandhikkhaṇe	938	
PA_anya-e01_02n:938_3	vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena	938	
PA_anya-e01_02n:938_4	paccayo”tipi vuttaṃ.	938	
PA_anya-e01_02n:939_0	611. Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo.	939	
PA_anya-e01_02n:939_1	Yathāha – “maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena	939	
PA_anya-e01_02n:939_2	paccayo”ti. Pañhāvāre pana “paṭisandhikkhaṇe vipākābyākatāni maggaṅgāni sampayuttakānaṃ	939	
PA_anya-e01_02n:939_3	khandhānaṃ kaṭattā ca rūpānaṃ maggapaccayena paccayo”tipi vuttaṃ. Ete pana dvepi	939	
PA_anya-e01_02n:939_4	jhānamaggapaccayā dvipañcaviññāṇāhetukacittesu na labbhantīti veditabbā.	939	
PA_anya-e01_02n:940_0	612. Ekavatthukaekārammaṇaekuppādekanirodhasaṅkhātena sampayuttabhāvena upakārakā	940	
PA_anya-e01_02n:940_1	arūpadhammā sampayuttapaccayo. Yathāha – “cattāro khandhā arūpino aññamaññaṃ sampayuttapaccayena paccayo”ti.	940	
PA_anya-e01_02n:941_0	613. Ekavatthukādibhāvānupagamena upakārakā rūpino dhammā arūpīnaṃ dhammānaṃ, arūpinopi	941	
PA_anya-e01_02n:941_1	rūpīnaṃ vippayuttapaccayo. So sahajātapacchājātapurejātavasena tividho hoti. Vuttañhetaṃ	941	
PA_anya-e01_02n:941_2	“sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.	941	
PA_anya-e01_02n:941_3	Pacchājātā kusalā khandhā purejātassa imassa kāyassa vippayuttapaccayena paccayo”ti.	941	
PA_anya-e01_02n:941_4	Abyākatapadassa pana sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ	941	
PA_anya-e01_02n:941_5	vippayuttapaccayena paccayo. Khandhā vatthussa. Vatthu khandhānaṃ vippayuttapaccayena	941	
PA_anya-e01_02n:941_6	paccayo”tipi vuttaṃ. Purejātaṃ pana cakkhundriyādivatthuvaseneva veditabbaṃ. Yathāha	941	
PA_anya-e01_02n:941_7	– “purejātaṃ cakkhāyatanaṃ cakkhuviññāṇassa…pe… kāyāyatanaṃ kāyaviññāṇassa vippayuttapaccayena	941	
PA_anya-e01_02n:941_8	paccayo. Vatthu vipākābyākatānaṃ kiriyābyākatānaṃ khandhānaṃ…pe… vatthu kusalānaṃ	941	
PA_anya-e01_02n:941_9	khandhānaṃ…pe… vatthu akusalānaṃ khandhānaṃ vippayuttapaccayena paccayo”ti.	941	
PA_anya-e01_02n:942_0	614. Paccuppannalakkhaṇena atthibhāvena tādisasseva dhammassa upatthambhakattena	942	
PA_anya-e01_02n:942_1	upakārako dhammo atthipaccayo. Tassa arūpakkhandhamahābhūtanāmarūpacittacetasikamahābhūtaāyatanavatthuvasena	942	
PA_anya-e01_02n:942_2	sattadhā mātikā nikkhittā. Yathāha –“cattāro khandhā arūpino aññamaññaṃ atthipaccayena	942	
PA_anya-e01_02n:942_3	paccayo, cattāro mahābhūtā, okkantikkhaṇe nāmarūpaṃ aññamaññaṃ. Cittacetasikā dhammā	942	
PA_anya-e01_02n:942_4	cittasamuṭṭhānānaṃ rūpānaṃ. Mahābhūtā upādārūpānaṃ. Cakkhāyatanaṃ cakkhuviññāṇadhātuyā…pe…	942	
PA_anya-e01_02n:942_5	kāyāyatanaṃ…pe… rūpāyatanaṃ…pe… phoṭṭhabbāyatanaṃ kāyaviññāṇadhātuyā taṃsampayuttakānañca	942	
PA_anya-e01_02n:942_6	dhammānaṃ atthipaccayena paccayo. Rūpāyatanaṃ…pe… phoṭṭhabbāyatanaṃ manodhātuyā taṃsampayuttakānañca	942	
PA_anya-e01_02n:942_7	dhammānaṃ. Yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ	942	
PA_anya-e01_02n:942_8	manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayo”ti.	942	
PA_anya-e01_02n:943_0	Pañhāvāre pana sahajātaṃ purejātaṃ pacchājātaṃ āhāraṃ indriyantipi nikkhipitvā sahajāte	943	
PA_anya-e01_02n:943_1	tāva “eko khandho tiṇṇannaṃ khandhānaṃ taṃsamuṭṭhānānañca rūpānaṃ atthipaccayena	943	
PA_anya-e01_02n:943_2	paccayo”tiādinā nayena niddeso kato, purejāte purejātānaṃ cakkhādīnaṃ vasena niddeso	943	
PA_anya-e01_02n:943_3	kato. Pacchājāte purejātassa imassa kāyassa pacchājātānaṃ cittacetasikānaṃ paccayavasena	943	
PA_anya-e01_02n:943_4	niddeso kato. Āhārindriyesu “kabaḷīkāro āhāro imassa kāyassa atthipaccayena paccayo.	943	
PA_anya-e01_02n:943_5	Rūpajīvitindriyaṃ kaṭattārūpānaṃ atthipaccayena paccayo”ti evaṃ niddeso katoti.	943	
PA_anya-e01_02n:944_0	615. Attano anantarā uppajjamānānaṃ arūpadhammānaṃ pavattiokāsadānena upakārakā samanantaraniruddhā	944	
PA_anya-e01_02n:944_1	arūpadhammā natthipaccayo. Yathāha –“samanantaraniruddhā cittacetasikā dhammā paṭuppannānaṃ	944	
PA_anya-e01_02n:944_2	cittacetasikānaṃ dhammānaṃ natthipaccayena paccayo”ti.	944	
PA_anya-e01_02n:945	Te eva vigatabhāvena upakārakattā vigatapaccayo. Yathāha – “samanantaravigatā cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayo”ti.	94	
PA_anya-e01_02n:946_0	Atthi paccayadhammā eva ca avigatabhāvena upakārakattā avigatapaccayoti veditabbā.	946	
PA_anya-e01_02n:946_1	Desanāvilāsena pana tathā vinetabbaveneyyavasena vā ayaṃ duko vutto, ahetukadukaṃ	946	
PA_anya-e01_02n:946_2	vatvāpi hetuvippayuttaduko viyāti.	946	
PA_anya-e01_02n:947	Avijjāpaccayāsaṅkhārapadavitthārakathā	94	
PA_anya-e01_02n:948	616. Evamimesu catuvīsatiyā paccayesu ayaṃ avijjā,	94	
PA_anya-e01_02n:949	Paccayo hoti puññānaṃ, duvidhānekadhā pana;	94	
PA_anya-e01_02n:950	Paresaṃ pacchimānaṃ sā, ekadhā paccayo matāti.	95	
PA_anya-e01_02n:951_0	Tattha puññānaṃ duvidhāti ārammaṇapaccayena ca upanissayapaccayena cāti dvedhā paccayo	951	
PA_anya-e01_02n:951_1	hoti. Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ	951	
PA_anya-e01_02n:951_2	ārammaṇapaccayena paccayo hoti. Abhiññācittena samohacittaṃ jānanakāle rūpāvacarānaṃ.	951	
PA_anya-e01_02n:951_3	Avijjāsamatikkamatthāya pana dānādīni ceva kāmāvacarapuññakiriyavatthūni pūrentassa,	951	
PA_anya-e01_02n:951_4	rūpāvacarajjhānāni ca uppādentassa dvinnampi tesaṃ upanissayapaccayena paccayo hoti.	951	
PA_anya-e01_02n:951_5	Tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.	951	
PA_anya-e01_02n:952_0	Anekadhā pana paresanti apuññābhisaṅkhārānaṃ anekadhā paccayo hoti. Kathaṃ? Esā hi	952	
PA_anya-e01_02n:952_1	avijjaṃ ārabbha rāgādīnaṃ uppajjanakāle ārammaṇapaccayena, garuṃkatvā assādanakāle	952	
PA_anya-e01_02n:952_2	ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni	952	
PA_anya-e01_02n:952_3	karontassa upanissayapaccayena, dutiyajavanādīnaṃ anantarasamanantaraanantarūpanissayāsevananatthivigatapaccayehi,	952	
PA_anya-e01_02n:952_4	yaṃkiñci akusalaṃ karontassa hetu sahajāta aññamañña nissaya sampayutta atthi avigatapaccayehīti	952	
PA_anya-e01_02n:952_5	anekadhā paccayo hoti.	952	
PA_anya-e01_02n:953	Pacchimānaṃ sā ekadhā paccayo matāti āneñjābhisaṅkhārānaṃ upanissayapaccayeneva ekadhā paccayo matā. So panassā upanissayabhāvo puññābhisaṅkhāre vuttanayeneva veditabboti.	95	
PA_anya-e01_02n:954_0	617. Etthāha – kiṃ panāyamekāva avijjā saṅkhārānaṃ paccayo, udāhu aññepi paccayā	954	
PA_anya-e01_02n:954_1	santīti? Kiṃ panettha, yadi tāva ekāva, ekakāraṇavādo āpajjati. Athaññepi santi,	954	
PA_anya-e01_02n:954_2	“avijjāpaccayā saṅkhārā”ti ekakāraṇaniddeso nupapajjatīti? Na nupapajjati. Kasmā? Yasmā –	954	
PA_anya-e01_02n:955	Ekaṃ na ekato idha, nānekamanekatopi no ekaṃ;	95	
PA_anya-e01_02n:956	Phalamatthi atthi pana eka-hetuphaladīpane attho.	95	
PA_anya-e01_02n:957_0	Ekato hi kāraṇato na idha kiñci ekaṃ phalamatthi, na anekaṃ. Nāpi anekehi kāraṇehi	957	
PA_anya-e01_02n:957_1	ekaṃ. Anekehi pana kāraṇehi anekameva hoti. Tathā hi anekehi utupathavībījasalilasaṅkhātehi	957	
PA_anya-e01_02n:957_2	kāraṇehi anekameva rūpagandharasādikaṃ aṅkurasaṅkhātaṃ phalaṃ uppajjamānaṃ dissati.	957	
PA_anya-e01_02n:957_3	Yaṃ panetaṃ “avijjāpaccayā saṅkhārā, saṅkhārapaccayā viññāṇa”nti ekekahetuphaladīpanaṃ	957	
PA_anya-e01_02n:957_4	kataṃ, tattha attho atthi, payojanaṃ vijjati.	957	
PA_anya-e01_02n:958_0	Bhagavā hi katthaci padhānattā, katthaci pākaṭattā, katthaci asādhāraṇattā desanāvilāsassa	958	
PA_anya-e01_02n:958_1	ca veneyyānañca anurūpato ekameva hetuṃ vā phalaṃ vā dīpeti. “Phassapaccayā vedanā”ti	958	
PA_anya-e01_02n:958_2	hi padhānattā ekameva hetuphalamāha. Phasso hi vedanāya padhānahetu yathāphassaṃ	958	
PA_anya-e01_02n:958_3	vedanā vavatthānato. Vedanā ca phassassa padhānaphalaṃ yathāvedanaṃ phassavavatthānato.	958	
PA_anya-e01_02n:958_4	“Semhasamuṭṭhānā ābādhā”ti pākaṭattā ekaṃ hetumāha. Pākaṭo hi ettha semho, na kammādayo.	958	
PA_anya-e01_02n:958_5	“Ye keci, bhikkhave, akusalā dhammā, sabbe te ayonisomanasikāramūlakā”ti asādhāraṇattā	958	
PA_anya-e01_02n:958_6	ekaṃ hetumāha. Asādhāraṇo hi ayonisomanasikāro akusalānaṃ, sādhāraṇāni vatthārammaṇādīnīti.	958	
PA_anya-e01_02n:958_7	Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu	958	
PA_anya-e01_02n:958_8	“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato	958	
PA_anya-e01_02n:958_9	aññesampi taṇhādīnaṃ saṅkhārahetūnaṃ hetūti padhānattā, “avidvā, bhikkhave, avijjāgato	958	
PA_anya-e01_02n:958_10	puññābhisaṅkhārampi abhisaṅkharotī”ti pākaṭattā, asādhāraṇattā ca saṅkhārānaṃ hetubhāvena	9581	
PA_anya-e01_02n:958_11	dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane	9581	
PA_anya-e01_02n:958_12	payojanaṃ veditabbanti.	9581	
PA_anya-e01_02n:959_0	618. Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ	959	
PA_anya-e01_02n:959_1	yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –	959	
PA_anya-e01_02n:960	Viruddho cāviruddho ca, sadisāsadiso tathā;	96	
PA_anya-e01_02n:961	Dhammānaṃ paccayo siddho, vipākā eva te ca na.	96	
PA_anya-e01_02n:962_0	Dhammānaṃ hi ṭhānasabhāvakiccādiviruddho cāviruddho ca paccayo loke siddho. Purimacittaṃ	962	
PA_anya-e01_02n:962_1	hi aparacittassa ṭhānaviruddho paccayo, purimasippādisikkhā ca pacchā pavattamānānaṃ	962	
PA_anya-e01_02n:962_2	sippādikiriyānaṃ. Kammaṃ rūpassa sabhāvaviruddho paccayo, khīrādīni ca dadhiādīnaṃ.	962	
PA_anya-e01_02n:962_3	Āloko cakkhuviññāṇassa kiccaviruddho, guḷādayo ca āsavādīnaṃ. Cakkhurūpādayo pana	962	
PA_anya-e01_02n:962_4	cakkhuviññāṇādīnaṃ ṭhānāviruddhā paccayā. Purimajavanādayo pacchimajavanādīnaṃ sabhāvāviruddhā kiccāviruddhā ca.	962	
PA_anya-e01_02n:963_0	Yathā ca viruddhāviruddhā paccayā siddhā, evaṃ sadisāsadisāpi. Sadisameva hi utuāhārasaṅkhātaṃ	963	
PA_anya-e01_02n:963_1	rūpaṃ rūpassa paccayo, sālibījādīni ca sāliphalādīnaṃ. Asadisampi rūpaṃ arūpassa,	963	
PA_anya-e01_02n:963_2	arūpañca rūpassa paccayo hoti, golomāviloma-visāṇa-dadhitilapiṭṭhādīni ca dubbā-sarabhūtiṇakādīnaṃ.	963	
PA_anya-e01_02n:963_3	Yesañca dhammānaṃ te viruddhāviruddhasadisāsadisapaccayā, na te dhammā tesaṃ dhammānaṃ vipākā eva.	963	
PA_anya-e01_02n:964_0	Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā	964	
PA_anya-e01_02n:964_1	sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,	964	
PA_anya-e01_02n:964_2	sadisāsadisapaccayavasena ca paccayo hotīti veditabbā. So cassā paccayabhāvo “yassa	964	
PA_anya-e01_02n:964_3	hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva pubbantādīsu	964	
PA_anya-e01_02n:964_4	ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre	964	
PA_anya-e01_02n:964_5	ārabhatī”tiādinā nayena vutto eva.	964	
PA_anya-e01_02n:965	619. Apica ayaṃ aññopi pariyāyo –	96	
PA_anya-e01_02n:966	Cutūpapāte saṃsāre, saṅkhārānañca lakkhaṇe;	96	
PA_anya-e01_02n:967	Yo paṭiccasamuppanna-dhammesu ca vimuyhati.	96	
PA_anya-e01_02n:968	Abhisaṅkharoti so ete, saṅkhāre tividhe yato;	96	
PA_anya-e01_02n:969	Avijjā paccayo tesaṃ, tividhānampayaṃ tatoti.	96	
PA_anya-e01_02n:970_0	Kathaṃ pana yo etesu vimuyhati, so tividhepete saṅkhāre karotīti ce. Cutiyā tāva	970	
PA_anya-e01_02n:970_1	vimūḷho “sabbattha khandhānaṃ bhedo maraṇa”nti cutiṃ agaṇhanto “satto marati, sattassa	970	
PA_anya-e01_02n:970_2	dehantarasaṅkamana”ntiādīni vikappeti.	970	
PA_anya-e01_02n:971	Upapāte vimūḷho “sabbattha khandhānaṃ pātubhāvo jātī”ti upapātaṃ agaṇhanto “satto upapajjati, sattassa navasarīrapātubhāvo”tiādīni vikappeti.	97	
PA_anya-e01_02n:972	Saṃsāre vimūḷho yo esa,	97	
PA_anya-e01_02n:973	“Khandhānañca paṭipāṭi, dhātuāyatanāna ca;	97	
PA_anya-e01_02n:974	Abbocchinnaṃ vattamānā, saṃsāroti pavuccatī”ti. –	97	
PA_anya-e01_02n:975	Evaṃ vaṇṇito saṃsāro, taṃ evaṃ agaṇhanto “ayaṃ satto asmā lokā paraṃ lokaṃ gacchati, parasmā lokā imaṃ lokaṃ āgacchatī”tiādīni vikappeti.	97	
PA_anya-e01_02n:976	Saṅkhārānaṃ lakkhaṇe vimūḷho saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato attaniyato dhuvato sukhato subhato vikappeti.	97	
PA_anya-e01_02n:977_0	Paṭiccasamuppannadhammesu vimūḷho avijjādīhi saṅkhārādīnaṃ pavattiṃ agaṇhanto “attā	977	
PA_anya-e01_02n:977_1	jānāti vā na jānāti vā, so eva karoti ca kāreti ca. So paṭisandhiyaṃ upapajjati,	977	
PA_anya-e01_02n:977_2	tassa aṇuissarādayo kalalādibhāvena sarīraṃ saṇṭhapento indriyāni sampādenti. So	977	
PA_anya-e01_02n:977_3	indriyasampanno phusati, vediyati, taṇhīyati, upādiyati, ghaṭiyati. So puna bhavantare	977	
PA_anya-e01_02n:977_4	bhavatī”ti vā, “sabbe sattā niyatisaṅgatibhāvapariṇatā”ti vā vikappeti.	977	
PA_anya-e01_02n:978_0	So avijjāya andhīkato evaṃ vikappento yathā nāma andho pathaviyaṃ vicaranto maggampi	978	
PA_anya-e01_02n:978_1	amaggampi thalampi ninnampi samampi visamampi paṭipajjati, evaṃ puññampi apuññampi	978	
PA_anya-e01_02n:978_2	āneñjābhisaṅkhārampi abhisaṅkharotīti.	978	
PA_anya-e01_02n:979	Tenetaṃ vuccati –	97	
PA_anya-e01_02n:980	“Yathāpi nāma jaccandho, naro apariṇāyako;	98	
PA_anya-e01_02n:981	Ekadā yāti maggena, ummaggenāpi ekadā.	98	
PA_anya-e01_02n:982	“Saṃsāre saṃsaraṃ bālo, tathā apariṇāyako;	98	
PA_anya-e01_02n:983	Karoti ekadā puññaṃ, apuññamapi ekadā.	98	
PA_anya-e01_02n:984	“Yadā ca ñatvā so dhammaṃ, saccāni abhisamessati;	98	
PA_anya-e01_02n:985	Tadā avijjūpasamā, upasanto carissatī”ti.	98	
PA_anya-e01_02n:986	Ayaṃ “avijjāpaccayā saṅkhārā”ti padasmiṃ vitthārakathā.	98	
PA_anya-e01_02n:987	Saṅkhārapaccayāviññāṇapadavitthārakathā	98	
PA_anya-e01_02n:988_0	620. Saṅkhārapaccayā viññāṇapade – viññāṇanti cakkhuviññāṇādi chabbidhaṃ. Tattha	988	
PA_anya-e01_02n:988_1	cakkhuviññāṇaṃ kusalavipākaṃ akusalavipākanti duvidhaṃ hoti. Tathā sotaghānajivhākaāyaviññāṇāni.	988	
PA_anya-e01_02n:988_2	Manoviññāṇaṃ kusalākusalavipākā dve manodhātuyo, tisso ahetukamanoviññāṇadhātuyo,	988	
PA_anya-e01_02n:988_3	aṭṭha sahetukāni kāmāvacaravipākacittāni, pañca rūpāvacarāni, cattāri arūpāvacarānīti	988	
PA_anya-e01_02n:988_4	bāvīsatividhaṃ hoti. Iti imehi chahi viññāṇehi sabbānipi bāttiṃsa lokiyavipākaviññāṇāni	988	
PA_anya-e01_02n:988_5	saṅgahitāni honti. Lokuttarāni pana vaṭṭakathāya na yujjantīti na gahitāni.	988	
PA_anya-e01_02n:989_0	Tattha siyā “kathaṃ panetaṃ jānitabbaṃ idaṃ vuttappakāraṃ viññāṇaṃ saṅkhārapaccayā	989	
PA_anya-e01_02n:989_1	hotī”ti? Upacitakammābhāve vipākābhāvato. Vipākaṃ hetaṃ, vipākañca na upacitakammābhāve	989	
PA_anya-e01_02n:989_2	uppajjati. Yadi uppajjeyya sabbesaṃ sabbavipākāni uppajjeyyuṃ, na ca uppajjantīti	989	
PA_anya-e01_02n:989_3	jānitabbametaṃ saṅkhārapaccayā idaṃ viññāṇaṃ hotīti.	989	
PA_anya-e01_02n:990_0	Katarasaṅkhārapaccayā kataraṃ viññāṇanti ce. Kāmāvacarapuññābhisaṅkhārapaccayā tāva	990	
PA_anya-e01_02n:990_1	kusalavipākāni pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,	990	
PA_anya-e01_02n:990_2	aṭṭha kāmāvacaramahāvipākānīti soḷasa. Yathāha –	990	
PA_anya-e01_02n:991_0	“Kāmāvacarassa kusalassa kammassa kaṭattā upacitattā vipākaṃ cakkhuviññāṇaṃ uppannaṃ	991	
PA_anya-e01_02n:991_1	hoti… sota… ghāna… jivhā… kāyaviññāṇaṃ … vipākā manodhātu uppannā hoti. Somanassasahagatā	991	
PA_anya-e01_02n:991_2	manoviññāṇadhātu uppannā hoti. Upekkhāsahagatā manoviññāṇadhātu uppannā hoti. Somanassasahagatā	991	
PA_anya-e01_02n:991_3	ñāṇasampayuttā. Somanassasahagatā ñāṇasampayuttā sasaṅkhārena. Somanassasahagatā	991	
PA_anya-e01_02n:991_4	ñāṇavippayuttā. Somanassasahagatā ñāṇavippayuttā sasaṅkhārena. Upekkhāsahagatā ñāṇasampayuttā.	991	
PA_anya-e01_02n:991_5	Upekkhāsahagatā ñāṇasampayuttā sasaṅkhārena. Upekkhāsahagatā ñāṇavippayuttā. Upekkhāsahagatā	991	
PA_anya-e01_02n:991_6	ñāṇavippayuttā sasaṅkhārenā”ti.	991	
PA_anya-e01_02n:992	Rūpāvacarapuññābhisaṅkhārapaccayā pana pañca rūpāvacaravipākāni. Yathāha –	99	
PA_anya-e01_02n:993_0	“Tasseva rūpāvacarassa kusalassa kammassa kaṭattā upacitattā vipākaṃ vivicceva kāmehi	993	
PA_anya-e01_02n:993_1	paṭhamaṃ jhānaṃ…pe… pañcamaṃ jhānaṃ upasampajja viharatī”ti. Evaṃ puññābhisaṅkhārapaccayā	993	
PA_anya-e01_02n:993_2	ekavīsatividhaṃ viññāṇaṃ hoti.	993	
PA_anya-e01_02n:994	Apuññābhisaṅkhārapaccayā pana akusalavipākāni pañca cakkhuviññāṇādīni, ekā manodhātu, ekā manoviññāṇadhātūti evaṃ sattavidhaṃ viññāṇaṃ hoti. Yathāha –	99	
PA_anya-e01_02n:995	“Akusalassa kammassa kaṭattā upacitattā vipākaṃ cakkhuviññāṇaṃ uppannaṃ hoti… sota… ghāna… jivhā… kāyaviññāṇaṃ… vipākā manodhātu vipākā manoviññāṇadhātu uppannā hotī”ti.	99	
PA_anya-e01_02n:996	Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hoti. Yathāha –	99	
PA_anya-e01_02n:997_0	“Tasseva arūpāvacarassa kusalassa kammassa kaṭattā upacitattā vipākaṃ sabbaso rūpasaññānaṃ	997	
PA_anya-e01_02n:997_1	samatikkamā ākāsānañcāyatanasaññāsahagataṃ…pe… viññāṇañcā…pe… ākiñcaññā…pe… nevasaññānāsaññāyatanasahagataṃ	997	
PA_anya-e01_02n:997_2	sukhassa ca dukkhassa ca pahānā catutthaṃ jhānaṃ upasampajja viharatī”ti.	997	
PA_anya-e01_02n:998_0	621. Evaṃ yaṃ saṅkhārapaccayā yaṃ viññāṇaṃ hoti, taṃ ñatvā idānissa evaṃ pavatti	998	
PA_anya-e01_02n:998_1	veditabbā – sabbameva hi idaṃ pavattipaṭisandhivasena dvedhā pavattati. Tattha dve	998	
PA_anya-e01_02n:998_2	pañcaviññāṇāni, dve manodhātuyo, somanassasahagatā ahetukamanoviññāṇadhātūti imāni	998	
PA_anya-e01_02n:998_3	terasa pañcavokārabhave pavattiyaññeva pavattanti. Sesāni ekūnavīsati tīsu bhavesu	998	
PA_anya-e01_02n:998_4	yathānurūpaṃ pavattiyampi paṭisandhiyampi pavattanti.	998	
PA_anya-e01_02n:999_0	Kathaṃ? Kusalavipākāni tāva cakkhuviññāṇādīni pañca kusalavipākena akusalavipākena	999	
PA_anya-e01_02n:999_1	vā nibbattassa yathākkamaṃ paripākaṃ upagatindriyassa cakkhādīnaṃ āpāthagataṃ iṭṭhaṃ	999	
PA_anya-e01_02n:999_2	iṭṭhamajjhattaṃ vā rūpādiārammaṇaṃ ārabbha cakkhādipasādaṃ nissāya dassanasavanaghāyanasāyanaphusanakiccaṃ	999	
PA_anya-e01_02n:999_3	sādhayamānāni pavattanti. Tathā akusalavipākāni pañca. Kevalañhi tesaṃ aniṭṭhaṃ aniṭṭhamajjhattaṃ	999	
PA_anya-e01_02n:999_4	vā ārammaṇaṃ hoti. Ayameva viseso. Dasapi cetāni niyatadvārārammaṇavatthuṭṭhānāni	999	
PA_anya-e01_02n:999_5	niyatakiccāneva ca bhavanti.	999	
PA_anya-e01_02n:1000_0	Tato kusalavipākānaṃ cakkhuviññāṇādīnaṃ anantarā kusalavipākā manodhātu tesaṃyeva	1000	
PA_anya-e01_02n:1000_1	ārammaṇaṃ ārabbha hadayavatthuṃ nissāya sampaṭicchanakiccaṃ sādhayamānā pavattati.	1000	
PA_anya-e01_02n:1000_2	Tathā akusalavipākānaṃ anantarā akusalavipākā. Idañca pana dvayaṃ aniyatadvārārammaṇaṃ	1000	
PA_anya-e01_02n:1000_3	niyatavatthuṭṭhānaṃ niyatakiccañca hoti.	1000	
PA_anya-e01_02n:1001_0	Somanassasahagatā pana ahetukamanoviññāṇadhātu kusalavipākamanodhātuyā anantarā tassā	1001	
PA_anya-e01_02n:1001_1	eva ārammaṇaṃ ārabbha hadayavatthuṃ nissāya santīraṇakiccaṃ sādhayamānā chasu dvāresu	1001	
PA_anya-e01_02n:1001_2	balavārammaṇe kāmāvacarasattānaṃ yebhuyyena lobhasampayuttajavanāvasāne bhavaṅgavīthiṃ	1001	
PA_anya-e01_02n:1001_3	pacchinditvā javanena gahitārammaṇe tadārammaṇavasena ca sakiṃ vā dvikkhattuṃ vā	1001	
PA_anya-e01_02n:1001_4	pavattatīti majjhimaṭṭhakathāyaṃ vuttaṃ. Abhidhammaṭṭhakathāyaṃ pana tadārammaṇe	1001	
PA_anya-e01_02n:1001_5	dve cittavārā āgatā. Idaṃ pana cittaṃ tadārammaṇanti ca piṭṭhibhavaṅganti cāti dve	1001	
PA_anya-e01_02n:1001_6	nāmāni labhati. Aniyatadvārārammaṇaṃ niyatavatthukaṃ aniyataṭṭhānakiccañca hotīti.	1001	
PA_anya-e01_02n:1001_7	Evaṃ tāva terasa pañcavokārabhave pavattiyaññeva pavattantīti veditabbāni.	1001	
PA_anya-e01_02n:1002_0	Sesesu ekūnavīsatiyā na kiñci attano anurūpāya paṭisandhiyā na pavattati. Pavattiyaṃ	1002	
PA_anya-e01_02n:1002_1	pana kusalākusalavipākā tāva dve ahetukamanoviññāṇadhātuyo pañcadvāre kusalākusalavipākamanodhātūnaṃ	1002	
PA_anya-e01_02n:1002_2	anantarā santīraṇakiccaṃ, chasu dvāresu pubbe vuttanayeneva tadārammaṇakiccaṃ, attanā	1002	
PA_anya-e01_02n:1002_3	dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ, ante	1002	
PA_anya-e01_02n:1002_4	cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.	1002	
PA_anya-e01_02n:1003_0	Aṭṭha kāmāvacarasahetukacittāni vuttanayeneva chasu dvāresu tadārammaṇakiccaṃ, attanā	1003	
PA_anya-e01_02n:1003_1	dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ, ante	1003	
PA_anya-e01_02n:1003_2	cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.	1003	
PA_anya-e01_02n:1004_0	Pañca rūpāvacarāni cattāri ca āruppāni attanā dinnapaṭisandhito uddhaṃ asati bhavaṅgupacchedake	1004	
PA_anya-e01_02n:1004_1	cittuppāde bhavaṅgakiccaṃ, ante cutikiccañcāti kiccadvayaṃ sādhayamānāni pavattanti.	1004	
PA_anya-e01_02n:1004_2	Tesu rūpāvacarāni niyatavatthārammaṇāni aniyataṭṭhānakiccāni, itarāni niyatavatthukāni	1004	
PA_anya-e01_02n:1004_3	niyatārammaṇāni aniyataṭṭhānakiccāni hutvā pavattantīti evaṃ tāva bāttiṃsavidhampi	1004	
PA_anya-e01_02n:1004_4	viññāṇaṃ pavattiyaṃ saṅkhārapaccayā pavattati. Tatrāssa te te saṅkhārā kammapaccayena	1004	
PA_anya-e01_02n:1004_5	ca upanissayapaccayena ca paccayā honti.	1004	
PA_anya-e01_02n:1005_0	622. Yaṃ pana vuttaṃ “sesesu ekūnavīsatiyā na kiñci attano anurūpāya paṭisandhiyā	1005	
PA_anya-e01_02n:1005_1	na pavattatī”ti, taṃ atisaṃkhittattā dubbijānaṃ. Tenassa vitthāranayadassanatthaṃ	1005	
PA_anya-e01_02n:1005_2	vuccati – kati paṭisandhiyo, kati paṭisandhicittāni, kena kattha paṭisandhi hoti,	1005	
PA_anya-e01_02n:1005_3	kiṃ paṭisandhiyā ārammaṇanti?	1005	
PA_anya-e01_02n:1006_0	Asaññapaṭisandhiyā saddhiṃ vīsati paṭisandhiyo. Vuttappakārāneva ekūnavīsati paṭisandhicittāni.	1006	
PA_anya-e01_02n:1006_1	Tattha akusalavipākāya ahetukamanoviññāṇadhātuyā apāyesu paṭisandhi hoti. Kusalavipākāya	1006	
PA_anya-e01_02n:1006_2	manussaloke jaccandhajātibadhirajātiummattakajātieḷamūganapuṃsakādīnaṃ. Aṭṭhahi sahetukakāmāvacaravipākehi	1006	
PA_anya-e01_02n:1006_3	kāmāvacaradevesu ceva manussesu ca puññavantānaṃ paṭisandhi hoti. Pañcahi rūpāvacaravipākehi	1006	
PA_anya-e01_02n:1006_4	rūpībrahmaloke. Catūhi arūpāvacaravipākehi arūpaloketi. Yena ca yattha paṭisandhi	1006	
PA_anya-e01_02n:1006_5	hoti, sā eva tassa anurūpā paṭisandhi nāma. Saṅkhepato pana paṭisandhiyā tīṇi ārammaṇāni	1006	
PA_anya-e01_02n:1006_6	honti atītaṃ paccuppannaṃ navattabbañca. Asaññā paṭisandhi anārammaṇāti.	1006	
PA_anya-e01_02n:1007_0	Tattha viññāṇañcāyatananevasaññānāsaññāyatanapaṭisandhīnaṃ atītameva ārammaṇaṃ. Dasannaṃ	1007	
PA_anya-e01_02n:1007_1	kāmāvacarānaṃ atītaṃ vā paccuppannaṃ vā. Sesānaṃ navattabbameva. Evaṃ tīsu ārammaṇesu	1007	
PA_anya-e01_02n:1007_2	pavattamānā pana paṭisandhi yasmā atītārammaṇassa vā navattabbārammaṇassa vā cuticittassa	1007	
PA_anya-e01_02n:1007_3	anantarameva pavattati. Paccuppannārammaṇaṃ pana cuticittaṃ nāma natthi. Tasmā dvīsu	1007	
PA_anya-e01_02n:1007_4	ārammaṇesu aññatarārammaṇāya cutiyā anantarā tīsu ārammaṇesu aññatarārammaṇāya paṭisandhiyā	1007	
PA_anya-e01_02n:1007_5	sugatiduggativasena pavattanākāro veditabbo.	1007	
PA_anya-e01_02n:1008_0	623. Seyyathidaṃ – kāmāvacarasugatiyaṃ tāva ṭhitassa pāpakammino puggalassa “tānissa	1008	
PA_anya-e01_02n:1008_1	tasmiṃ samaye olambantī”tiādivacanato maraṇamañce nipannassa yathūpacitaṃ pāpakammaṃ	1008	
PA_anya-e01_02n:1008_2	vā kammanimittaṃ vā manodvāre āpāthamāgacchati. Taṃ ārabbha uppannāya tadārammaṇapariyosānāya	1008	
PA_anya-e01_02n:1008_3	javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati. Tasmiṃ	1008	
PA_anya-e01_02n:1008_4	niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ	1008	
PA_anya-e01_02n:1008_5	duggatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā	1008	
PA_anya-e01_02n:1008_6	atītārammaṇā paṭisandhi.	1008	
PA_anya-e01_02n:1009_0	Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ	1009	
PA_anya-e01_02n:1009_1	manodvāre āpāthamāgacchati, tassa dvikkhattuṃ bhavaṅge uppajjitvā niruddhe taṃ ārammaṇaṃ	1009	
PA_anya-e01_02n:1009_2	ārabbha ekaṃ āvajjanaṃ, maraṇassa āsannabhāvena mandībhūtavegattā pañca javanāni,	1009	
PA_anya-e01_02n:1009_3	dve tadārammaṇānīti tīṇi vīthicittāni uppajjanti. Tato bhavaṅgavisayaṃ ārammaṇaṃ	1009	
PA_anya-e01_02n:1009_4	katvā ekaṃ cuticittaṃ. Ettāvatā ekādasa cittakkhaṇā atītā honti. Athassa avasesapañcacittakkhaṇāyuke	1009	
PA_anya-e01_02n:1009_5	tasmiññeva ārammaṇe paṭisandhicittaṃ uppajjati. Ayaṃ atītārammaṇāya cutiyā anantarā	1009	
PA_anya-e01_02n:1009_6	paccuppannārammaṇā paṭisandhi.	1009	
PA_anya-e01_02n:1010_0	Aparassa maraṇasamaye pañcannaṃ dvārānaṃ aññatarasmiṃ rāgādihetubhūtaṃ hīnamārammaṇaṃ	1010	
PA_anya-e01_02n:1010_1	āpāthamāgacchati. Tassa yathākkamena uppanne voṭṭhabbanāvasāne maraṇassa āsannabhāvena	1010	
PA_anya-e01_02n:1010_2	mandībhūtavegattā pañca javanāni, dve tadārammaṇāni ca uppajjanti. Tato bhavaṅgavisayaṃ	1010	
PA_anya-e01_02n:1010_3	ārammaṇaṃ katvā ekaṃ cuticittaṃ. Ettāvatā ca dve bhavaṅgāni, āvajjanaṃ, dassanaṃ,	1010	
PA_anya-e01_02n:1010_4	sampaṭicchanaṃ, santīraṇaṃ, voṭṭhabbanaṃ, pañca javanāni, dve tadārammaṇāni, ekaṃ	1010	
PA_anya-e01_02n:1010_5	cuticittanti pañcadasa cittakkhaṇā atītā honti. Athāvasesaekacittakkhaṇāyuke tasmiññeva	1010	
PA_anya-e01_02n:1010_6	ārammaṇe paṭisandhicittaṃ uppajjati. Ayampi atītārammaṇāya cutiyā anantarā paccuppannārammaṇā	1010	
PA_anya-e01_02n:1010_7	paṭisandhi. Esa tāva atītārammaṇāya sugaticutiyā anantarā atītapaccuppannārammaṇāya	1010	
PA_anya-e01_02n:1010_8	duggatipaṭisandhiyā pavattanākāro.	1010	
PA_anya-e01_02n:1011_0	624. Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ	1011	
PA_anya-e01_02n:1011_1	vā kammanimittaṃ vā manodvāre āpāthamāgacchatīti kaṇhapakkhe sukkapakkhaṃ ṭhapetvā	1011	
PA_anya-e01_02n:1011_2	sabbaṃ purimanayeneva veditabbaṃ. Ayaṃ atītārammaṇāya duggaticutiyā anantarā atītapaccuppannārammaṇāya	1011	
PA_anya-e01_02n:1011_3	sugatipaṭisandhiyā pavattanākāro.	1011	
PA_anya-e01_02n:1012_0	625. Sugatiyaṃ ṭhitassa pana upacitānavajjakammassa “tānissa tasmiṃ samaye olambantī”tiādivacanato	1012	
PA_anya-e01_02n:1012_1	maraṇamañce nipannassa yathūpacitaṃ anavajjakammaṃ vā kammanimittaṃ vā manodvāre	1012	
PA_anya-e01_02n:1012_2	āpāthamāgacchati. Tañca kho upacitakāmāvacarānavajjakammasseva. Upacitamahaggatakammassa	1012	
PA_anya-e01_02n:1012_3	pana kammanimittameva āpāthamāgacchati. Taṃ ārabbha uppannāya tadārammaṇapariyosānāya	1012	
PA_anya-e01_02n:1012_4	suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.	1012	
PA_anya-e01_02n:1012_5	Tasmiṃ niruddhe tameva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ	1012	
PA_anya-e01_02n:1012_6	sugatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā	1012	
PA_anya-e01_02n:1012_7	atītārammaṇā vā navattabbārammaṇā vā paṭisandhi.	1012	
PA_anya-e01_02n:1013_0	Aparassa maraṇasamaye kāmāvacaraanavajjakammavasena manussaloke mātukucchivaṇṇasaṅkhātaṃ	1013	
PA_anya-e01_02n:1013_1	vā devaloke uyyānavimānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati,	1013	
PA_anya-e01_02n:1013_2	tassa duggatinimitte dassitānukkameneva cuticittānantaraṃ paṭisandhicittaṃ uppajjati.	1013	
PA_anya-e01_02n:1013_3	Ayaṃ atītārammaṇāya cutiyā anantarā paccuppannārammaṇā paṭisandhi.	1013	
PA_anya-e01_02n:1014_0	Aparassa maraṇasamaye ñātakā “ayaṃ tāta tavatthāya buddhapūjā karīyati cittaṃ pasādehī”ti	1014	
PA_anya-e01_02n:1014_1	vatvā pupphadāmapaṭākādivasena rūpārammaṇaṃ vā, dhammassavanatūriyapūjādivasena saddārammaṇaṃ	1014	
PA_anya-e01_02n:1014_2	vā, dhūmavāsagandhādivasena gandhārammaṇaṃ vā, “idaṃ tāta sāyassu tavatthāya dātabbadeyyadhamma”nti	1014	
PA_anya-e01_02n:1014_3	vatvā madhuphāṇitādivasena rasārammaṇaṃ vā, “idaṃ tāta phusassu tavatthāya dātabbadeyyadhamma”nti	1014	
PA_anya-e01_02n:1014_4	vatvā cīnapaṭṭasomārapaṭṭādivasena phoṭṭhabbārammaṇaṃ vā pañcadvāre upasaṃharanti,	1014	
PA_anya-e01_02n:1014_5	tassa tasmiṃ āpāthagate rūpādiārammaṇe yathākkamena uppannavoṭṭhabbanāvasāne maraṇassa	1014	
PA_anya-e01_02n:1014_6	āsannabhāvena mandībhūtavegattā pañca javanāni, dve tadārammaṇāni ca uppajjanti.	1014	
PA_anya-e01_02n:1014_7	Tato bhavaṅgavisayaṃ ārammaṇaṃ katvā ekaṃ cuticittaṃ, tadavasāne tasmiññeva ekacittakkhaṇaṭṭhitike	1014	
PA_anya-e01_02n:1014_8	ārammaṇe paṭisandhicittaṃ uppajjati. Ayampi atītārammaṇāya cutiyā anantarā paccuppannārammaṇā paṭisandhi.	1014	
PA_anya-e01_02n:1015_0	626. Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa	1015	
PA_anya-e01_02n:1015_1	maraṇasamaye kāmāvacarakusalakamma-kammanimitta-gatinimittānaṃ vā aññataraṃ, pathavīkasiṇādikaṃ	1015	
PA_anya-e01_02n:1015_2	vā nimittaṃ, mahaggatacittaṃ vā manodvāre āpāthamāgacchati, cakkhusotānaṃ vā aññatarasmiṃ	1015	
PA_anya-e01_02n:1015_3	kusaluppattihetubhūtaṃ paṇītamārammaṇaṃ āpāthamāgacchati, tassa yathākkamena uppannavoṭṭhabbanāvasāne	1015	
PA_anya-e01_02n:1015_4	maraṇassa āsannabhāvena mandībhūtavegattā pañca javanāni uppajjanti. Mahaggatagatikānaṃ	1015	
PA_anya-e01_02n:1015_5	pana tadārammaṇaṃ natthi, tasmā javanānantaraṃyeva bhavaṅgavisayaṃ ārammaṇaṃ katvā	1015	
PA_anya-e01_02n:1015_6	ekaṃ cuticittaṃ uppajjati. Tassāvasāne kāmāvacaramahaggatasugatīnaṃ aññatarasugatipariyāpannaṃ	1015	
PA_anya-e01_02n:1015_7	yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati. Ayaṃ navattabbārammaṇāya	1015	
PA_anya-e01_02n:1015_8	sugaticutiyā anantarā atītapaccuppannanavattabbārammaṇānaṃ aññatarārammaṇā paṭisandhi.	1015	
PA_anya-e01_02n:1016	Etenānusārena āruppacutiyāpi anantarā paṭisandhi veditabbā. Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.	101	
PA_anya-e01_02n:1017_0	627. Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ	1017	
PA_anya-e01_02n:1017_1	gatinimittaṃ vā manodvāre. Pañcadvāre vā pana akusaluppatti hetubhūtaṃ ārammaṇaṃ	1017	
PA_anya-e01_02n:1017_2	āpāthamāgacchati, athassa yathākkamena cuticittāvasāne duggatipariyāpannaṃ tesu ārammaṇesu	1017	
PA_anya-e01_02n:1017_3	aññatarārammaṇaṃ paṭisandhicittaṃ uppajjati. Ayaṃ atītārammaṇāya duggaticutiyā anantarā	1017	
PA_anya-e01_02n:1017_4	atītapaccuppannārammaṇāya paṭisandhiyā pavattanākāroti. Ettāvatā ekūnavīsatividhassāpi	1017	
PA_anya-e01_02n:1017_5	viññāṇassa paṭisandhivasena pavatti dīpitā hoti.	1017	
PA_anya-e01_02n:1018	628. Tayidaṃ sabbampi evaṃ,	101	
PA_anya-e01_02n:1019	Pavattamānaṃ sandhimhi, dvedhā kammena vattati;	101	
PA_anya-e01_02n:1020	Missādīhi ca bhedehi, bhedassa duvidhādiko.	102	
PA_anya-e01_02n:1021_0	Idañhi ekūnavīsatividhampi vipākaviññāṇaṃ paṭisandhimhi pavattamānā dvedhā kammena	1021	
PA_anya-e01_02n:1021_1	vattati. Yathāsakañhi ekassa janakakammaṃ nānākkhaṇikakammapaccayena ceva upanissayapaccayena	1021	
PA_anya-e01_02n:1021_2	ca paccayo hoti. Vuttañhetaṃ “kusalākusalaṃ kammaṃ vipākassa upanissayapaccayena	1021	
PA_anya-e01_02n:1021_3	paccayo”ti. Evaṃ vattamānassa panassa missādīhi bhedehi duvidhādikopi bhedo veditabbo.	1021	
PA_anya-e01_02n:1022_0	Seyyathidaṃ – idañhi paṭisandhivasena ekadhā pavattamānampi rūpena saha missāmissabhedato	1022	
PA_anya-e01_02n:1022_1	duvidhaṃ. Kāmarūpārūpabhavabhedato tividhaṃ. Aṇḍajajalābuja-saṃsedaja-opapātikayonivasena	1022	
PA_anya-e01_02n:1022_2	catubbidhaṃ. Gativasena pañcavidhaṃ. Viññāṇaṭṭhitivasena sattavidhaṃ. Sattāvāsavasena aṭṭhavidhaṃ hoti.	1022	
PA_anya-e01_02n:1023	629. Tattha,	102	
PA_anya-e01_02n:1024	Missaṃ dvidhā bhāvabhedā, sabhāvaṃ tattha ca dvidhā;	102	
PA_anya-e01_02n:1025	Dve vā tayo vā dasakā, omato ādinā saha.	102	
PA_anya-e01_02n:1026_0	Missaṃ dvidhā bhāvabhedāti yaṃ hetaṃ ettha aññatra arūpabhavā rūpamissaṃ paṭisandhiviññāṇaṃ	1026	
PA_anya-e01_02n:1026_1	uppajjati, taṃ rūpabhave itthindriyapurisindriyasaṅkhātena bhāvena vinā uppattito.	1026	
PA_anya-e01_02n:1026_2	Kāmabhave aññatra jātipaṇḍakapaṭisandhiyā bhāvena saha uppattito sa-bhāvaṃ, a-bhāvanti duvidhaṃ hoti.	1026	
PA_anya-e01_02n:1027	Sabhāvaṃ tattha ca dvidhāti tatthāpi ca yaṃ sa-bhāvaṃ, taṃ itthipurisabhāvānaṃ aññatarena saha uppattito duvidhameva hoti.	102	
PA_anya-e01_02n:1028_0	Dve vā tayo vā dasakā omato ādinā sahāti yaṃ hetamettha “missaṃ amissa”nti duke ādibhūtaṃ	1028	
PA_anya-e01_02n:1028_1	rūpamissaṃ paṭisandhiviññāṇaṃ, tena saha vatthukāyadasakavasena dve vā, vatthukāyabhāvadasakavasena	1028	
PA_anya-e01_02n:1028_2	tayo vā dasakā omato uppajjanti, natthi ito paraṃ rūpaparihānīti. Taṃ panetaṃ evaṃ	1028	
PA_anya-e01_02n:1028_3	omakaparimāṇaṃ uppajjamānaṃ aṇḍajajalābujanāmikāsu dvīsu yonīsu jātiuṇṇāya ekena	1028	
PA_anya-e01_02n:1028_4	aṃsunā uddhaṭasappimaṇḍappamāṇaṃ kalalanti laddhasaṅkhaṃ hutvā uppajjati. Tattha	1028	
PA_anya-e01_02n:1028_5	yonīnaṃ gativasena sambhavabhedo veditabbo.	1028	
PA_anya-e01_02n:1029	630. Etāsu hi,	102	
PA_anya-e01_02n:1030	Niraye bhummavajjesu, devesu ca na yoniyo;	103	
PA_anya-e01_02n:1031	Tisso purimikā honti, catassopi gatittaye.	103	
PA_anya-e01_02n:1032_0	Tattha devesu cāti casaddena yathā niraye ca bhummavajjesu ca devesu, evaṃ nijjhāmataṇhikapetesu	1032	
PA_anya-e01_02n:1032_1	ca purimikā tisso yoniyo na santīti veditabbā. Opapātikā eva hi te honti. Sese pana	1032	
PA_anya-e01_02n:1032_2	tiracchānapettivisayamanussasaṅkhāte gatittaye pubbe vajjitabhummadevesu ca catassopi	1032	
PA_anya-e01_02n:1032_3	yoniyo honti. Tattha,	1032	
PA_anya-e01_02n:1033	Tiṃsa nava ceva rūpīsu, sattati ukkaṃsatotha rūpāni;	103	
PA_anya-e01_02n:1034	Saṃsedupapātayonisu, atha vā avakaṃsato tiṃsa.	103	
PA_anya-e01_02n:1035_0	Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti	1035	
PA_anya-e01_02n:1035_1	catunnaṃ kalāpānaṃ vasena tiṃsa ca nava ca paṭisandhiviññāṇena saha rūpāni uppajjanti.	1035	
PA_anya-e01_02n:1035_2	Rūpī brahme pana ṭhapetvā aññesu saṃsedajaopapātikayonikesu ukkaṃsato cakkhusotaghānajivhākāyavatthubhāvadasakānaṃ	1035	
PA_anya-e01_02n:1035_3	vasena sattati, tāni ca niccaṃ devesu. Tattha vaṇṇo gandho raso ojā catasso cāpi	1035	
PA_anya-e01_02n:1035_4	dhātuyo cakkhupasādo jīvitanti ayaṃ dasarūpaparimāṇo rūpapuñjo cakkhudasako nāma.	1035	
PA_anya-e01_02n:1035_5	Evaṃ sesā veditabbā. Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ	1035	
PA_anya-e01_02n:1035_6	vasena tiṃsa rūpāni uppajjanti. Ukkaṃsāvakaṃsānaṃ pana antare anurūpato vikappo veditabbo.	1035	
PA_anya-e01_02n:1036	631. Evaṃ viditvā puna,	103	
PA_anya-e01_02n:1037	Khandhārammaṇagatihetu-vedanāpītivitakkavicārehi;	103	
PA_anya-e01_02n:1038	Bhedābhedaviseso, cutisandhīnaṃ pariññeyyo.	103	
PA_anya-e01_02n:1039	Yā hesā missāmissato duvidhā paṭisandhi, yā cassā atītānantarā cuti, tāsaṃ imehi khandhādīhi bhedābhedaviseso ñātabboti attho.	103	
PA_anya-e01_02n:1040_0	Kathaṃ? Kadāci hi catukkhandhāya āruppacutiyā anantarā catukkhandhāva ārammaṇatopi	1040	
PA_anya-e01_02n:1040_1	abhinnā paṭisandhi hoti. Kadāci amahaggatabahiddhārammaṇāya mahaggataajjhattārammaṇā.	1040	
PA_anya-e01_02n:1040_2	Ayaṃ tāva arūpabhūmīsuyeva nayo. Kadāci pana catukkhandhāya arūpacutiyā anantarā	1040	
PA_anya-e01_02n:1040_3	pañcakkhandhā kāmāvacarapaṭisandhi. Kadāci pañcakkhandhāya kāmāvacaracutiyā rūpāvacaracutiyā	1040	
PA_anya-e01_02n:1040_4	vā anantarā catukkhandhā arūpapaṭisandhi. Evaṃ atītārammaṇāya cutiyā paccuppannārammaṇā	1040	
PA_anya-e01_02n:1040_5	paṭisandhi. Ekaccasugaticutiyā ekaccaduggatipaṭisandhi. Ahetukacutiyā sahetukapaṭisandhi.	1040	
PA_anya-e01_02n:1040_6	Duhetukacutiyā tihetukapaṭisandhi. Upekkhāsahagatacutiyā somanassasahagatapaṭisandhi.	1040	
PA_anya-e01_02n:1040_7	Appītikacutiyā sappītikapaṭisandhi. Avitakkacutiyā savitakkapaṭisandhi. Avicāracutiyā	1040	
PA_anya-e01_02n:1040_8	savicārapaṭisandhi. Avitakkāvicāracutiyā savitakkasavicārapaṭisandhīti tassa tassa	1040	
PA_anya-e01_02n:1040_9	viparītato ca yathāyogaṃ yojetabbaṃ.	1040	
PA_anya-e01_02n:1042	Laddhapaccayamiti dhammamattametaṃ bhavantaramupeti;	104	
PA_anya-e01_02n:1043	Nāssa tato saṅkanti, na tato hetuṃ vinā hoti.	104	
PA_anya-e01_02n:1044_0	Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaramupetīti vuccati,	1044	
PA_anya-e01_02n:1044_1	na satto, na jīvo. Tassa ca nāpi atītabhavato idha saṅkanti atthi. Nāpi tato hetuṃ	1044	
PA_anya-e01_02n:1044_2	vinā idha pātubhāvo. Tayidaṃ pākaṭena manussacutipaṭisandhikkamena pakāsayissāma.	1044	
PA_anya-e01_02n:1045_0	Atītabhavasmiṃ hi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ	1045	
PA_anya-e01_02n:1045_1	māraṇantikavedanāsatthānaṃ sannipātaṃ asahantassa ātape pakkhittaharitatālapaṇṇamiva	1045	
PA_anya-e01_02n:1045_2	kamena upasussamāne sarīre niruddhesu cakkhādīsu indriyesu hadayavatthumatte patiṭṭhitesu	1045	
PA_anya-e01_02n:1045_3	kāyindriyamanindriyajīvitindriyesu taṅkhaṇāvasesahadayavatthusannissitaṃ viññāṇaṃ	1045	
PA_anya-e01_02n:1045_4	garukasamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ	1045	
PA_anya-e01_02n:1045_5	kammaṃ, tadupaṭṭhāpitaṃ vā kammanimittagatinimittasaṅkhātaṃ visayaṃ ārabbha pavattati.	1045	
PA_anya-e01_02n:1045_6	Tadevaṃ pavattamānaṃ taṇhāvijjānaṃ appahīnattā avijjāpaṭicchāditādīnave tasmiṃ visaye	1045	
PA_anya-e01_02n:1045_7	taṇhā nāmeti, sahajātasaṅkhārā khipanti. Taṃ santativasena taṇhāya nāmiyamānaṃ saṅkhārehi	1045	
PA_anya-e01_02n:1045_8	khippamānaṃ orimatīrarukkhavinibaddharajjumālambitvā mātikātikkamako viya purimañca	1045	
PA_anya-e01_02n:1045_9	nissayaṃ jahati, aparañca kammasamuṭṭhāpitaṃ nissayaṃ assādayamānaṃ vā anassādayamānaṃ	1045	
PA_anya-e01_02n:1045_10	vā ārammaṇādīhiyeva paccayehi pavattatīti.	10451	
PA_anya-e01_02n:1046_0	Ettha ca purimaṃ cavanato cuti. Pacchimaṃ bhavantarādipaṭisandhānato paṭisandhīti	1046	
PA_anya-e01_02n:1046_1	vuccati. Tadetaṃ nāpi purimabhavā idhāgataṃ, nāpi tato kammasaṅkhāranativisayādihetuṃ	1046	
PA_anya-e01_02n:1046_2	vinā pātubhūtanti veditabbaṃ.	1046	
PA_anya-e01_02n:1048	Siyuṃ nidassanānettha, paṭighosādikā atha;	104	
PA_anya-e01_02n:1049	Santānabandhato natthi, ekatā nāpi nānatā.	104	
PA_anya-e01_02n:1050_0	Ettha cetassa viññāṇassa purimabhavato idha anāgamane, atītabhavapariyāpannahetūti	1050	
PA_anya-e01_02n:1050_1	ca uppāde paṭighosa-padīpa-muddā-paṭibimbappakārā dhammā nidassanāni siyuṃ. Yathā	1050	
PA_anya-e01_02n:1050_2	hi paṭighosa-padīpa-muddā-chāyā saddādihetukā honti aññatra agantvā evamevaṃ idaṃ cittaṃ.	1050	
PA_anya-e01_02n:1051_0	Ettha ca santānabandhato natthi ekatā nāpi nānatā. Yadi hi santānabandhe sati ekantamekatā	1051	
PA_anya-e01_02n:1051_1	bhaveyya, na khīrato dadhi sambhūtaṃ siyā. Athāpi ekantanānatā bhaveyya, na khīrassādhīno	1051	
PA_anya-e01_02n:1051_2	dadhi siyā. Esa nayo sabbahetuhetusamuppannesu. Evañca sati sabbalokavohāralopo siyā,	1051	
PA_anya-e01_02n:1051_3	so ca aniṭṭho. Tasmā ettha na ekantamekatā vā nānatā vā upagantabbāti.	1051	
PA_anya-e01_02n:1052_0	634. Etthāha – nanu evaṃ asaṅkantipātubhāve sati ye imasmiṃ manussattabhāve khandhā,	1052	
PA_anya-e01_02n:1052_1	tesaṃ niruddhattā, phalapaccayassa ca kammassa tattha agamanato aññassa aññato ca	1052	
PA_anya-e01_02n:1052_2	taṃ phalaṃ siyā, upabhuñjake ca asati kassa taṃ phalaṃ siyā, tasmā na sundaramidaṃ	1052	
PA_anya-e01_02n:1052_3	vidhānanti. Tatridaṃ vuccati –	1052	
PA_anya-e01_02n:1053	Santāne yaṃ phalaṃ etaṃ, nāññassa na ca aññato;	105	
PA_anya-e01_02n:1054	Bījānaṃ abhisaṅkhāro, etassatthassa sādhako.	105	
PA_anya-e01_02n:1055_0	Ekasantānasmiṃ hi phalaṃ uppajjamānaṃ tattha ekantaekattanānattānaṃ paṭisiddhattā	1055	
PA_anya-e01_02n:1055_1	aññassāti vā aññatoti vā na hoti. Etassa ca panatthassa bījānaṃ abhisaṅkhāro sādhako.	1055	
PA_anya-e01_02n:1055_2	Ambabījādīnaṃ hi abhisaṅkhāresu katesu tassa bījassa santāne laddhapaccayo kālantare	1055	
PA_anya-e01_02n:1055_3	phalaviseso uppajjamāno na aññabījānaṃ, nāpi aññābhisaṅkhārapaccayā uppajjati, na	1055	
PA_anya-e01_02n:1055_4	ca tāni bījāni, te abhisaṅkhārā vā phalaṭṭhānaṃ pāpuṇanti, evaṃ sampadamidaṃ veditabbaṃ.	1055	
PA_anya-e01_02n:1055_5	Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi	1055	
PA_anya-e01_02n:1055_6	ayamattho veditabbo.	1055	
PA_anya-e01_02n:1056	Yampi vuttaṃ “upabhuñjake ca asati kassa taṃ phalaṃ siyā”ti, tattha,	105	
PA_anya-e01_02n:1057	Phalassuppattiyā eva, siddhā bhuñjakasammuti;	105	
PA_anya-e01_02n:1058	Phaluppādena rukkhassa, yathā phalati sammuti.	105	
PA_anya-e01_02n:1059_0	Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva	1059	
PA_anya-e01_02n:1059_1	rukkho phalatīti vā phalitoti vā vuccati, tathā devamanussasaṅkhātānaṃ khandhānaṃ	1059	
PA_anya-e01_02n:1059_2	ekadesabhūtassa upabhogasaṅkhātassa sukhadukkhaphalassa uppādeneva devo, manusso	1059	
PA_anya-e01_02n:1059_3	vā upabhuñjatīti vā, sukhito, dukkhitoti vā vuccati. Tasmā na ettha aññena upabhuñjakena	1059	
PA_anya-e01_02n:1059_4	nāma koci attho atthīti.	1059	
PA_anya-e01_02n:1060_0	635. Yopi vadeyya “evaṃ santepi ete saṅkhārā vijjamānā vā phalassa paccayā siyuṃ,	1060	
PA_anya-e01_02n:1060_1	avijjamānā vā, yadi ca vijjamānā pavattikkhaṇeyeva nesaṃ vipākena bhavitabbaṃ, atha	1060	
PA_anya-e01_02n:1060_2	avijjamānā pavattito pubbe pacchā ca niccaṃ phalāvahā siyu”nti, so evaṃ vattabbo –	1060	
PA_anya-e01_02n:1061	Katattā paccayā ete, na ca niccaṃ phalāvahā;	106	
PA_anya-e01_02n:1062	Pāṭibhogādikaṃ tattha, veditabbaṃ nidassanaṃ.	106	
PA_anya-e01_02n:1063_0	Katattāyeva hi saṅkhārā attano phalassa paccayā honti, na vijjamānattā, avijjamānattā	1063	
PA_anya-e01_02n:1063_1	vā. Yathāha – “kāmāvacarassa kusalassa kammassa katattā upacitattā vipākaṃ cakkhuviññāṇaṃ	1063	
PA_anya-e01_02n:1063_2	uppannaṃ hotī”tiādi. Yathārahassa ca attano phalassa paccayā hutvā na puna phalāvahā	1063	
PA_anya-e01_02n:1063_3	honti vipākattā. Etassa catthassa vibhāvane idaṃ pāṭibhogādikaṃ nidassanaṃ veditabbaṃ.	1063	
PA_anya-e01_02n:1063_4	Yathā hi loke yo kassaci atthassa niyyātanatthaṃ pāṭibhogo hoti, bhaṇḍaṃ vā kiṇāti,	1063	
PA_anya-e01_02n:1063_5	iṇaṃ vā gaṇhāti, tassa taṃ kiriyākaraṇamattameva tadatthaniyyātanādimhi paccayo hoti,	1063	
PA_anya-e01_02n:1063_6	na kiriyāya vijjamānattaṃ, avijjamānattaṃ vā, na ca tadatthaniyyātanādito parampi	1063	
PA_anya-e01_02n:1063_7	dhārakova hoti. Kasmā? Niyyātanādīnaṃ katattā. Evaṃ katattāva saṅkhārāpi attano phalassa	1063	
PA_anya-e01_02n:1063_8	paccayā honti, na ca yathārahaṃ phaladānato parampi phalāvahā hontīti. Ettāvatā missāmissavasena	1063	
PA_anya-e01_02n:1063_9	dvedhāpi vattamānassa paṭisandhiviññāṇassa saṅkhārapaccayā pavatti dīpitā hoti.	1063	
PA_anya-e01_02n:1064	636. Idāni sabbesveva tesu bāttiṃsavipākaviññāṇesu sammohavighātatthaṃ,	106	
PA_anya-e01_02n:1065	Paṭisandhipavattīnaṃ, vasenete bhavādisu;	106	
PA_anya-e01_02n:1066	Vijānitabbā saṅkhārā, yathā yesañca paccayā.	106	
PA_anya-e01_02n:1067_0	Tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti	1067	
PA_anya-e01_02n:1067_1	ete bhavādayo nāma. Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ	1067	
PA_anya-e01_02n:1067_2	paccayā, yathā ca paccayā honti, tathā vijānitabbāti attho.	1067	
PA_anya-e01_02n:1068_0	Tattha puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena	1068	
PA_anya-e01_02n:1068_1	kāmabhave sugatiyaṃ navannaṃ vipākaviññāṇānaṃ paṭisandhiyaṃ nānakkhaṇikakammapaccayena	1068	
PA_anya-e01_02n:1068_2	ceva upanissayapaccayena cāti dvedhā paccayo. Rūpāvacarapañcakusalacetanābhedo puññābhisaṅkhāro	1068	
PA_anya-e01_02n:1068_3	rūpabhave paṭisandhiyaṃ eva pañcannaṃ.	1068	
PA_anya-e01_02n:1069_0	Vuttappabhedakāmāvacaro pana kāmabhave sugatiyaṃ upekkhāsahagatāhetumanoviññāṇadhātuvajjānaṃ	1069	
PA_anya-e01_02n:1069_1	sattannaṃ parittavipākaviññāṇānaṃ vuttanayeneva dvedhā paccayo pavatte, no paṭisandhiyaṃ.	1069	
PA_anya-e01_02n:1069_2	Sveva rūpabhave pañcannaṃ vipākaviññāṇānaṃ tatheva paccayo pavatte, no paṭisandhiyaṃ.	1069	
PA_anya-e01_02n:1069_3	Kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte,	1069	
PA_anya-e01_02n:1069_4	no paṭisandhiyaṃ. Tattha niraye mahāmoggallānattherassa narakacārikādīsu iṭṭhārammaṇasamāyoge	1069	
PA_anya-e01_02n:1069_5	so paccayo hoti, tiracchānesu pana petamahiddhikesu ca iṭṭhārammaṇaṃ labbhatiyeva.	1069	
PA_anya-e01_02n:1070_0	Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte	1070	
PA_anya-e01_02n:1070_1	ca paṭisandhiyañca. Avisesena pana puññābhisaṅkhāro rūpabhave dasannaṃ vipākaviññāṇānaṃ	1070	
PA_anya-e01_02n:1070_2	tatheva paccayo pavatte ca paṭisandhiyañca.	1070	
PA_anya-e01_02n:1071_0	Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa	1071	
PA_anya-e01_02n:1071_1	tatheva paccayo paṭisandhiyaṃ, no pavatte. Channaṃ pavatte, no paṭisandhiyaṃ. Sattannampi	1071	
PA_anya-e01_02n:1071_2	akusalavipākaviññāṇānaṃ pavatte ca paṭisandhiyañca.	1071	
PA_anya-e01_02n:1072_0	Kāmabhave pana sugatiyaṃ tesaṃyeva sattannaṃ tatheva paccayo pavatte, no paṭisandhiyaṃ.	1072	
PA_anya-e01_02n:1072_1	Rūpabhave catunnaṃ vipākaviññāṇānaṃ tatheva paccayo pavatte, no paṭisandhiyaṃ. So	1072	
PA_anya-e01_02n:1072_2	ca kho kāmāvacare aniṭṭharūpadassanasaddasavanavasena, brahmaloke pana aniṭṭharūpādayo	1072	
PA_anya-e01_02n:1072_3	nāma natthi. Tathā kāmāvacaradevalokepi.	1072	
PA_anya-e01_02n:1073	Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.	107	
PA_anya-e01_02n:1074	Evaṃ tāva bhavesu paṭisandhipavattīnaṃ vasena ete saṅkhārā yesaṃ paccayā, yathā ca paccayā honti, tathā vijānitabbā. Eteneva nayena yoniādīsupi veditabbā.	107	
PA_anya-e01_02n:1075_0	637. Tatridaṃ ādito paṭṭhāya mukhamattapakāsanaṃ – imesu hi saṅkhāresu yasmā puññābhisaṅkhāro	1075	
PA_anya-e01_02n:1075_1	tāva dvīsu bhavesu paṭisandhiṃ datvā sabbamattano vipākaṃ janeti. Tathā aṇḍajādīsu	1075	
PA_anya-e01_02n:1075_2	catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññī-ekattakāyanānattasaññī-ekattakāyaekattasaññīsaṅkhātāsu	1075	
PA_anya-e01_02n:1075_3	catūsu viññāṇaṭṭhitīsu. Asaññasattāvāse panesa rūpamattamevābhisaṅkharotīti catūsuyeva	1075	
PA_anya-e01_02n:1075_4	sattāvāsesu ca paṭisandhiṃ datvā sabbamattano vipākaṃ janeti. Tasmā esa etesu dvīsu	1075	
PA_anya-e01_02n:1075_5	bhavesu, catūsu yonīsu, dvīsu gatīsu, catūsu viññāṇaṭṭhitīsu, catūsu sattāvāsesu	1075	
PA_anya-e01_02n:1075_6	ca ekavīsatiyā vipākaviññāṇānaṃ vuttanayeneva paccayo hoti yathāsambhavaṃ paṭisandhiyaṃ pavatte ca.	1075	
PA_anya-e01_02n:1076_0	Apuññābhisaṅkhāro pana yasmā ekasmiṃyeva kāmabhave catūsu yonīsu, avasesāsu tīsu	1076	
PA_anya-e01_02n:1076_1	gatīsu, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca ekasmiṃ	1076	
PA_anya-e01_02n:1076_2	sattāvāse paṭisandhivasena vipaccati, tasmā esa ekasmiṃ bhave, catūsu yonīsu, tīsu	1076	
PA_anya-e01_02n:1076_3	gatīsu, ekissā viññāṇaṭṭhitiyā, ekamhi ca sattāvāse sattannaṃ vipākaviññāṇānaṃ vuttanayeneva	1076	
PA_anya-e01_02n:1076_4	paccayo paṭisandhiyaṃ pavatte ca.	1076	
PA_anya-e01_02n:1077_0	Āneñjābhisaṅkhāro pana yasmā ekasmiṃyeva arūpabhave, ekissā opapātikayoniyā, ekissā	1077	
PA_anya-e01_02n:1077_1	devagatiyā, ākāsānañcāyatanādikāsu tīsu viññāṇaṭṭhitīsu, ākāsānañcāyatanādikesu ca	1077	
PA_anya-e01_02n:1077_2	catūsu sattāvāsesu paṭisandhivasena vipaccati, tasmā esa ekasmiṃ bhave, ekissā yoniyā,	1077	
PA_anya-e01_02n:1077_3	ekissā gatiyā, tīsu viññāṇaṭṭhitīsu, catūsu sattāvāsesu catunnaṃ viññāṇānaṃ vuttanayeneva	1077	
PA_anya-e01_02n:1077_4	paccayo hoti paṭisandhiyaṃ pavatte cāti. Evaṃ,	1077	
PA_anya-e01_02n:1078	Paṭisandhipavattīnaṃ, vasenete bhavādisu;	107	
PA_anya-e01_02n:1079	Vijānitabbā saṅkhārā, yathā yesañca paccayāti.	107	
PA_anya-e01_02n:1080	Ayaṃ “saṅkhārapaccayā viññāṇa”nti padasmiṃ vitthārakathā.	108	
PA_anya-e01_02n:1081	Viññāṇapaccayānāmarūpapadavitthārakathā	108	
PA_anya-e01_02n:1082	638. Viññāṇapaccayā nāmarūpapade –	108	
PA_anya-e01_02n:1083	Vibhāgā nāmarūpānaṃ, bhavādīsu pavattito;	108	
PA_anya-e01_02n:1084	Saṅgahā paccayanayā, viññātabbo vinicchayo.	108	
PA_anya-e01_02n:1085_0	Vibhāgā nāmarūpānanti ettha hi nāmanti ārammaṇābhimukhaṃ namanato vedanādayo tayo	1085	
PA_anya-e01_02n:1085_1	khandhā, rūpanti cattāri mahābhūtāni catunnañca mahābhūtānaṃ upādāyarūpaṃ. Tesaṃ	1085	
PA_anya-e01_02n:1085_2	vibhāgo khandhaniddese vuttoyevāti. Evaṃ tāvettha vibhāgā nāmarūpānaṃ viññātabbo vinicchayo.	1085	
PA_anya-e01_02n:1086_0	Bhavādīsu pavattitoti ettha ca nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu	1086	
PA_anya-e01_02n:1086_1	pavattati, rūpaṃ dvīsu bhavesu, catūsu yonīsu, pañcasu gatīsu, purimāsu catūsu viññāṇaṭṭhitīsu,	1086	
PA_anya-e01_02n:1086_2	pañcasu sattāvāsesu pavattati.	1086	
PA_anya-e01_02n:1087_0	Evaṃ pavattamāne ca etasmiṃ nāmarūpe yasmā abhāvakagabbhaseyyakānaṃ aṇḍajānañca paṭisandhikkhaṇe	1087	
PA_anya-e01_02n:1087_1	vatthukāyadasakavasena rūpato dvesantatisīsāni, tayo ca arūpino khandhā pātubhavanti,	1087	
PA_anya-e01_02n:1087_2	tasmā tesaṃ vitthārena rūparūpato vīsati dhammā, tayo ca arūpino khandhāti ete tevīsati	1087	
PA_anya-e01_02n:1087_3	dhammā viññāṇapaccayā nāmarūpanti veditabbā. Aggahitaggahaṇena pana ekasantatisīsato	1087	
PA_anya-e01_02n:1087_4	nava rūpadhamme apanetvā cuddasa. Sabhāvakānaṃ bhāvadasakaṃ pakkhipitvā tettiṃsa,	1087	
PA_anya-e01_02n:1087_5	tesampi aggahitaggahaṇena santatisīsadvayato aṭṭhārasa rūpadhamme apanetvā pannarasa.	1087	
PA_anya-e01_02n:1088_0	Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ,	1088	
PA_anya-e01_02n:1088_1	jīvitindriyanavakassa ca vasena rūpato cattāri santatisīsāni, tayo ca arūpino khandhā	1088	
PA_anya-e01_02n:1088_2	pātubhavanti, tasmā tesaṃ vitthārena rūparūpato ekūnacattālīsa dhammā, tayo ca arūpino	1088	
PA_anya-e01_02n:1088_3	khandhāti ete bācattālīsa dhammā viññāṇapaccayā nāmarūpanti veditabbā. Aggahitaggahaṇena	1088	
PA_anya-e01_02n:1088_4	pana santatisīsattayato sattavīsati dhamme apanetvā pannarasa.	1088	
PA_anya-e01_02n:1089_0	Kāmabhave pana yasmā sesaopapātikānaṃ, saṃsedajānaṃ vā sabhāvakaparipuṇṇāyatanānaṃ	1089	
PA_anya-e01_02n:1089_1	paṭisandhikkhaṇe rūpato satta santatisīsāni, tayo ca arūpino khandhā pātubhavanti,	1089	
PA_anya-e01_02n:1089_2	tasmā tesaṃ vitthārena rūparūpato sattati dhammā, tayo ca arūpino khandhāti ete tesattati	1089	
PA_anya-e01_02n:1089_3	dhammā viññāṇapaccayā nāmarūpanti veditabbā. Aggahitaggahaṇena pana rūpasantatisīsachakkato	1089	
PA_anya-e01_02n:1089_4	catupaññāsa dhamme apanetvā ekūnavīsati. Esa ukkaṃso. Avakaṃsena pana taṃtaṃrūpasantatisīsavikalānaṃ	1089	
PA_anya-e01_02n:1089_5	tassa tassa vasena hāpetvā hāpetvā saṅkhepato vitthārato ca paṭisandhiyaṃ viññāṇapaccayā	1089	
PA_anya-e01_02n:1089_6	nāmarūpasaṅkhā veditabbā.	1089	
PA_anya-e01_02n:1090	Arūpīnaṃ pana tayova arūpino khandhā. Asaññīnaṃ rūpato jīvitindriyanavakamevāti. Esa tāva paṭisandhiyaṃ nayo.	109	
PA_anya-e01_02n:1091_0	Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena	1091	
PA_anya-e01_02n:1091_1	saha pavattaututo utusamuṭṭhānaṃ suddhaṭṭhakaṃ pātubhavati. Paṭisandhicittaṃ pana	1091	
PA_anya-e01_02n:1091_2	rūpaṃ na samuṭṭhāpeti. Tañhi yathā papāte patitapuriso parassa paccayo hotuṃ na sakkoti,	1091	
PA_anya-e01_02n:1091_3	evaṃ vatthudubbalatāya dubbalattā rūpaṃ samuṭṭhāpetuṃ na sakkoti. Paṭisandhicittato	1091	
PA_anya-e01_02n:1091_4	pana uddhaṃ paṭhamabhavaṅgato pabhuti cittasamuṭṭhānaṃ suddhaṭṭhakaṃ, saddapātubhāvakāle	1091	
PA_anya-e01_02n:1091_5	paṭisandhikkhaṇato uddhaṃ pavattaututo ceva cittato ca saddanavakaṃ, ye pana kabaḷīkārāhārūpajīvino	1091	
PA_anya-e01_02n:1091_6	gabbhaseyyakasattā, tesaṃ,	1091	
PA_anya-e01_02n:1092	“Yañcassa bhuñjati mātā, annaṃ pānañca bhojanaṃ;	109	
PA_anya-e01_02n:1093	Tena so tattha yāpeti, mātukucchigato naro”ti. –	109	
PA_anya-e01_02n:1094_0	Vacanato mātarā ajjhoharitāhārena anugate sarīre, opapātikānaṃ sabbapaṭhamaṃ attano	1094	
PA_anya-e01_02n:1094_1	mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa	1094	
PA_anya-e01_02n:1094_2	suddhaṭṭhakassa, utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,	1094	
PA_anya-e01_02n:1094_3	pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānañca sattatividhanti	1094	
PA_anya-e01_02n:1094_4	channavutividhaṃ rūpaṃ, tayo ca arūpino khandhāti samāsato navanavuti dhammā. Yasmā	1094	
PA_anya-e01_02n:1094_5	vā saddo aniyato kadācideva pātubhāvato, tasmā duvidhampi taṃ apanetvā ime sattanavuti	1094	
PA_anya-e01_02n:1094_6	dhammā yathāsambhavaṃ sabbasattānaṃ viññāṇapaccayā nāmarūpanti veditabbaṃ. Tesaṃ	1094	
PA_anya-e01_02n:1094_7	hi suttānampi pamattānampi khādantānampi pivantānampi divā ca rattiñca ete viññāṇapaccayā	1094	
PA_anya-e01_02n:1094_8	pavattanti. Tañca nesaṃ viññāṇapaccayabhāvaṃ parato vaṇṇayissāma.	1094	
PA_anya-e01_02n:1095_0	Yampanetamettha kammajarūpaṃ, taṃ bhavayonigatiṭhitisattāvāsesu sabbapaṭhamaṃ patiṭṭhahantampi	1095	
PA_anya-e01_02n:1095_1	tisamuṭṭhānikarūpena anupatthaddhaṃ na sakkoti saṇṭhātuṃ, nāpi tisamuṭṭhānikaṃ tena	1095	
PA_anya-e01_02n:1095_2	anupatthaddhaṃ. Atha kho vātabbhāhatāpi catuddisā vavatthāpitā naḷakalāpiyo viya,	1095	
PA_anya-e01_02n:1095_3	ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññupatthaddhānevetāni	1095	
PA_anya-e01_02n:1095_4	apatamānāni saṇṭhahitvā ekampi vassaṃ dvepi vassāni…pe… vassasatampi yāva tesaṃ sattānaṃ	1095	
PA_anya-e01_02n:1095_5	āyukkhayo vā puññakkhayo vā, tāva pavattantīti. Evaṃ bhavādīsu pavattitopettha viññātabbo vinicchayo.	1095	
PA_anya-e01_02n:1096_0	639. Saṅgahāti ettha ca yaṃ āruppe pavattipaṭisandhīsu, pañcavokārabhave ca pavattiyaṃ	1096	
PA_anya-e01_02n:1096_1	viññāṇapaccayā nāmameva, yañca asaññesu sabbattha, pañcavokārabhave ca pavattiyaṃ	1096	
PA_anya-e01_02n:1096_2	viññāṇapaccayā rūpameva, yañca pañcavokārabhave sabbattha viññāṇapaccayā nāmarūpaṃ,	1096	
PA_anya-e01_02n:1096_3	taṃ sabbaṃ nāmañca rūpañca nāmarūpañca nāmarūpanti evaṃ ekadesasarūpekasesanayena	1096	
PA_anya-e01_02n:1096_4	saṅgahetvā viññāṇapaccayā nāmarūpanti veditabbaṃ.	1096	
PA_anya-e01_02n:1097	Asaññesu viññāṇābhāvā ayuttanti ce, nāyuttaṃ. Idampi,	109	
PA_anya-e01_02n:1098	Nāmarūpassa yaṃ hetu, viññāṇaṃ taṃ dvidhā mataṃ;	109	
PA_anya-e01_02n:1099	Vipākamavipākañca, yuttameva yato idaṃ.	109	
PA_anya-e01_02n:1100_0	Yañhi nāmarūpassa hetu viññāṇaṃ, taṃ vipākāvipākabhedato dvedhā mataṃ. Idañca asaññasattesu	1100	
PA_anya-e01_02n:1100_1	kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ. Tathā	1100	
PA_anya-e01_02n:1100_2	pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ. Evaṃ	1100	
PA_anya-e01_02n:1100_3	saṅgahatopettha viññātabbo vinicchayo.	1100	
PA_anya-e01_02n:1101	640. Paccayanayāti ettha hi,	110	
PA_anya-e01_02n:1102	Nāmassa pākaviññāṇaṃ, navadhā hoti paccayo;	110	
PA_anya-e01_02n:1103	Vatthurūpassa navadhā, sesarūpassa aṭṭhadhā.	110	
PA_anya-e01_02n:1104	Abhisaṅkhāraviññāṇaṃ, hoti rūpassa ekadhā;	110	
PA_anya-e01_02n:1105	Tadaññaṃ pana viññāṇaṃ, tassa tassa yathārahaṃ.	110	
PA_anya-e01_02n:1106_0	Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ, tassa rūpamissassa vā	1106	
PA_anya-e01_02n:1106_1	amissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākāhārindriyaatthiavigatapaccayehi	1106	
PA_anya-e01_02n:1106_2	navadhā paccayo hoti.	1106	
PA_anya-e01_02n:1107_0	Vatthurūpassa paṭisandhiyaṃ sahajātaaññamaññanissayavipākāhārindriyavippayuttaatthiavigatapaccayehi	1107	
PA_anya-e01_02n:1107_1	navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ	1107	
PA_anya-e01_02n:1107_2	apanetvā sesehi aṭṭhahi paccayehi paccayo hoti.	1107	
PA_anya-e01_02n:1108_0	Abhisaṅkhāraviññāṇaṃ pana asaññasattarūpassa vā pañcavokārabhave vā kammajassa rūpassa	1108	
PA_anya-e01_02n:1108_1	suttantikapariyāyato upanissayavasena ekadhāva paccayo hoti. Avasesaṃ paṭhamabhavaṅgato	1108	
PA_anya-e01_02n:1108_2	pabhuti sabbampi viññāṇaṃ tassa tassa nāmarūpassa yathārahaṃ paccayo hotīti veditabbaṃ.	1108	
PA_anya-e01_02n:1108_3	Vitthārato pana tassa paccayanaye dassiyamāne sabbāpi paṭṭhānakathā vitthāretabbā	1108	
PA_anya-e01_02n:1108_4	hotīti na naṃ ārabhāma.	1108	
PA_anya-e01_02n:1109_0	Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?	1109	
PA_anya-e01_02n:1109_1	Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ	1109	
PA_anya-e01_02n:1109_2	viññāṇapaccayatā siddhā. Yuttito pana,	1109	
PA_anya-e01_02n:1110	Cittajena hi rūpena, idha diṭṭhena sijjhati;	111	
PA_anya-e01_02n:1111	Adiṭṭhassāpi rūpassa, viññāṇaṃ paccayo iti.	111	
PA_anya-e01_02n:1112_0	Citte hi pasanne appasanne vā tadanurūpāni rūpāni uppajjamānāni diṭṭhāni. Diṭṭhena	1112	
PA_anya-e01_02n:1112_1	ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa	1112	
PA_anya-e01_02n:1112_2	viññāṇaṃ paccayo hotīti jānitabbametaṃ. Kammasamuṭṭhānassāpi hi tassa cittasamuṭṭhānasseva	1112	
PA_anya-e01_02n:1112_3	viññāṇapaccayatā paṭṭhāne āgatāti. Evaṃ paccayanayatopettha viññātabbo vinicchayoti.	1112	
PA_anya-e01_02n:1113	Ayaṃ “viññāṇapaccayā nāmarūpa”nti padasmiṃ vitthārakathā.	111	
PA_anya-e01_02n:1114	Nāmarūpapaccayāsaḷāyatanapadavitthārakathā	111	
PA_anya-e01_02n:1115	641. Nāmarūpapaccayā saḷāyatanapade –	111	
PA_anya-e01_02n:1116	Nāmaṃ khandhattayaṃ rūpaṃ, bhūtavatthādikaṃ mataṃ;	111	
PA_anya-e01_02n:1117	Katekasesaṃ taṃ tassa, tādisasseva paccayo.	111	
PA_anya-e01_02n:1118_0	Yañhetaṃ saḷāyatanasseva paccayabhūtaṃ nāmarūpaṃ, tattha nāmanti vedanādikkhandhattayaṃ,	1118	
PA_anya-e01_02n:1118_1	rūpaṃ pana sasantatipariyāpannaṃ niyamato cattāri bhūtāni cha vatthūni jīvitindriyanti	1118	
PA_anya-e01_02n:1118_2	evaṃ bhūtavatthādikaṃ matanti veditabbaṃ. Taṃ pana nāmañca rūpañca nāmarūpañca nāmarūpanti	1118	
PA_anya-e01_02n:1118_3	evaṃ katekasesaṃ chaṭṭhāyatanañca saḷāyatanañca saḷāyatananti evaṃ katekasesasseva	1118	
PA_anya-e01_02n:1118_4	saḷāyatanassa paccayoti veditabbaṃ. Kasmā? Yasmā āruppe nāmameva paccayo, tañca chaṭṭhāyatanasseva	1118	
PA_anya-e01_02n:1118_5	na aññassa. “Nāmapaccayā chaṭṭhāyatana”nti hi vibhaṅge vuttaṃ.	1118	
PA_anya-e01_02n:1119_0	Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve	1119	
PA_anya-e01_02n:1119_1	bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathā.	1119	
PA_anya-e01_02n:1119_2	Sā panassa tabbhāvabhāvitā paccayanayasmiṃ yeva āvibhavissati. Tasmā,	1119	
PA_anya-e01_02n:1120	Paṭisandhiyā pavatte vā, hoti yaṃ yassa paccayo;	112	
PA_anya-e01_02n:1121	Yathā ca paccayo hoti, tathā neyyaṃ vibhāvinā.	112	
PA_anya-e01_02n:1122	Tatrāyamatthadīpanā –	112	
PA_anya-e01_02n:1123	Nāmameva hi āruppe, paṭisandhipavattisu;	112	
PA_anya-e01_02n:1124	Paccayo sattadhā chadhā, hoti taṃ avakaṃsato.	112	
PA_anya-e01_02n:1125_0	Kathaṃ? Paṭisandhiyaṃ tāva avakaṃsato sahajātaaññamaññanissayasampayuttavipākaatthiavigatapaccayehi	1125	
PA_anya-e01_02n:1125_1	sattadhā nāmaṃ chaṭṭhāyatanassa paccayo hoti. Kiñci panettha hetupaccayena, kiñci	1125	
PA_anya-e01_02n:1125_2	āhārapaccayenāti evaṃ aññathāpi paccayo hoti, tassa vasena ukkaṃsāvakaṃso veditabbo.	1125	
PA_anya-e01_02n:1126_0	Pavattepi vipākaṃ vuttanayeneva paccayo hoti, itaraṃ pana avakaṃsato vuttappakāresu	1126	
PA_anya-e01_02n:1126_1	paccayesu vipākapaccayavajjehi chahi paccayehi paccayo hoti. Kiñci panettha hetupaccayena,	1126	
PA_anya-e01_02n:1126_2	kiñci āhārapaccayenāti evaṃ aññathāpi paccayo hoti, tassa vasena ukkaṃsāvakaṃso veditabbo.	1126	
PA_anya-e01_02n:1127	Aññasmimpi bhave nāmaṃ, tatheva paṭisandhiyaṃ;	112	
PA_anya-e01_02n:1128	Chaṭṭhassa itaresaṃ taṃ, chahākārehi paccayo.	112	
PA_anya-e01_02n:1129_0	Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā	1129	
PA_anya-e01_02n:1129_1	chaṭṭhassa manāyatanassa yathā āruppe vuttaṃ, tatheva avakaṃsato sattadhā paccayo	1129	
PA_anya-e01_02n:1129_2	hoti. Itaresaṃ pana taṃ pañcannaṃ cakkhāyatanādīnaṃ catumahābhūtasahāyaṃ hutvā sahajātanissayavipākavippayuttaatthiavigatavasena	1129	
PA_anya-e01_02n:1129_3	chahākārehi paccayo hoti. Kiñci panettha hetupaccayena, kiñci āhārapaccayenāti evaṃ	1129	
PA_anya-e01_02n:1129_4	aññathāpi paccayo hoti, tassa vasena ukkaṃsāvakaṃso veditabbo.	1129	
PA_anya-e01_02n:1130	Pavattepi tathā hoti, pākaṃ pākassa paccayo;	113	
PA_anya-e01_02n:1131	Apākaṃ avipākassa, chadhā chaṭṭhassa paccayo.	113	
PA_anya-e01_02n:1132_0	Pavattepi hi pañcavokārabhave yathā paṭisandhiyaṃ, tatheva vipākanāmaṃ vipākassa	1132	
PA_anya-e01_02n:1132_1	chaṭṭhāyatanassa avakaṃsato sattadhā paccayo hoti. Avipākaṃ pana avipākassa chaṭṭhassa	1132	
PA_anya-e01_02n:1132_2	avakaṃsatova tato vipākapaccayaṃ apanetvā chadhā paccayo hoti. Vuttanayeneva panettha	1132	
PA_anya-e01_02n:1132_3	ukkaṃsāvakaṃso veditabbo.	1132	
PA_anya-e01_02n:1133	Tattheva sesapañcannaṃ, vipākaṃ paccayo bhave;	113	
PA_anya-e01_02n:1134	Catudhā avipākampi, evameva pakāsitaṃ.	113	
PA_anya-e01_02n:1135_0	Tattheva hi pavatte sesānaṃ cakkhāyatanādīnaṃ pañcannaṃ cakkhupasādādivatthukaṃ itarampi	1135	
PA_anya-e01_02n:1135_1	vipākanāmaṃ pacchājātavippayuttaatthiavigatapaccayehi catudhā paccayo hoti. Yathā	1135	
PA_anya-e01_02n:1135_2	ca vipākaṃ, avipākampi evameva pakāsitaṃ. Tasmā kusalādibhedampi tesaṃ catudhā paccayo	1135	
PA_anya-e01_02n:1135_3	hotīti veditabbaṃ. Evaṃ tāva nāmameva paṭisandhiyaṃ pavatte vā yassa yassa āyatanassa	1135	
PA_anya-e01_02n:1135_4	paccayo hoti, yathā ca paccayo hoti, tathā veditabbaṃ.	1135	
PA_anya-e01_02n:1136	Rūpaṃ panettha āruppe, bhave bhavati paccayo;	113	
PA_anya-e01_02n:1137	Na ekāyatanassāpi, pañcakkhandhabhave pana.	113	
PA_anya-e01_02n:1138	Rūpato sandhiyaṃ vatthu, chadhā chaṭṭhassa paccayo;	113	
PA_anya-e01_02n:1139	Bhūtāni catudhā honti, pañcannaṃ avisesato.	113	
PA_anya-e01_02n:1140_0	Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi	1140	
PA_anya-e01_02n:1140_1	chadhā paccayo hoti. Cattāri pana bhūtāni avisesato paṭisandhiyaṃ pavatte ca yaṃ	1140	
PA_anya-e01_02n:1140_2	yaṃ āyatanaṃ uppajjati, tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi	1140	
PA_anya-e01_02n:1140_3	catudhā paccayā honti.	1140	
PA_anya-e01_02n:1141	Tidhā jīvitametesaṃ, āhāro ca pavattiyaṃ;	114	
PA_anya-e01_02n:1142	Tāneva chadhā chaṭṭhassa, vatthu tasseva pañcadhā.	114	
PA_anya-e01_02n:1143_0	Etesaṃ pana cakkhādīnaṃ pañcannaṃ paṭisandhiyaṃ pavatte ca atthi avigataindriyavasena	1143	
PA_anya-e01_02n:1143_1	rūpajīvitaṃ tidhā paccayo hoti. Āhāro ca atthiavigatāhāravasena tividhā paccayo hoti,	1143	
PA_anya-e01_02n:1143_2	so ca kho ye sattā āhārūpajīvino, tesaṃ āhārānugate kāye pavattiyaṃyeva, no paṭisandhiyaṃ.	1143	
PA_anya-e01_02n:1143_3	Tāni pana pañca cakkhāyatanādīni chaṭṭhassa cakkhu sotaghānajivhākāyaviññāṇasaṅkhātassa	1143	
PA_anya-e01_02n:1143_4	manāyatanassa nissayapurejātaindriyavippayuttaatthiavigatavasena chahākārehi paccayā	1143	
PA_anya-e01_02n:1143_5	honti pavatte, no paṭisandhiyaṃ. Ṭhapetvā pana pañcaviññāṇāni tasseva avasesamanāyatanassa	1143	
PA_anya-e01_02n:1143_6	vatthurūpaṃ nissayapurejātavippayuttaatthiavigatavasena pañcadhā paccayo hoti pavatteyeva,	1143	
PA_anya-e01_02n:1143_7	no paṭisandhiyaṃ. Evaṃ rūpameva paṭisandhiyaṃ pavatte vā yassa yassa āyatanassa paccayo	1143	
PA_anya-e01_02n:1143_8	hoti, yathā ca paccayo hoti, tathā veditabbaṃ.	1143	
PA_anya-e01_02n:1144	Nāmarūpaṃ panubhayaṃ, hoti yaṃ yassa paccayo;	114	
PA_anya-e01_02n:1145	Yathā ca tampi sabbattha, viññātabbaṃ vibhāvinā.	114	
PA_anya-e01_02n:1146_0	Seyyathidaṃ. Paṭisandhiyaṃ tāva pañcavokārabhave khandhattayavatthurūpasaṅkhātaṃ	1146	
PA_anya-e01_02n:1146_1	nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi	1146	
PA_anya-e01_02n:1146_2	paccayo hotīti. Idamettha mukhamattaṃ. Vuttanayānusārena pana sakkā sabbaṃ yojetunti	1146	
PA_anya-e01_02n:1146_3	na ettha vitthāro dassitoti.	1146	
PA_anya-e01_02n:1147	Ayaṃ “nāmarūpapaccayā saḷāyatana”nti padasmiṃ vitthārakathā.	114	
PA_anya-e01_02n:1148	Saḷāyatanapaccayāphassapadavitthārakathā	114	
PA_anya-e01_02n:1149	642. Saḷāyatanapaccayā phassapade –	114	
PA_anya-e01_02n:1150	Saḷeva phassā saṅkhepā, cakkhusamphassaādayo;	115	
PA_anya-e01_02n:1151	Viññāṇamiva bāttiṃsa, vitthārena bhavanti te.	115	
PA_anya-e01_02n:1152_0	Saṅkhepena hi saḷāyatanapaccayā phassoti cakkhusamphasso, sotasamphasso, ghānasamphasso,	1152	
PA_anya-e01_02n:1152_1	jivhāsamphasso, kāyasamphasso, manosamphassoti ime cakkhusamphassādayo cha eva phassā	1152	
PA_anya-e01_02n:1152_2	bhavanti. Vitthārena pana cakkhusamphassādayo pañca kusalavipākā, pañca akusalavipākāti	1152	
PA_anya-e01_02n:1152_3	dasa, sesā bāvīsati-lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā	1152	
PA_anya-e01_02n:1152_4	vuttaviññāṇamiva bāttiṃsa honti.	1152	
PA_anya-e01_02n:1153	Yaṃ panetassa bāttiṃsavidhassāpi phassassa paccayo saḷāyatanaṃ, tattha,	115	
PA_anya-e01_02n:1154	Chaṭṭhena saha ajjhattaṃ, cakkhādiṃ bāhirehipi;	115	
PA_anya-e01_02n:1155	Saḷāyatanamicchanti, chahi saddhiṃ vicakkhaṇā.	115	
PA_anya-e01_02n:1156_0	Tattha ye tāva “upādiṇṇakapavattikathā aya”nti sakasantatipariyāpannameva paccayaṃ	1156	
PA_anya-e01_02n:1156_1	paccayuppannañca dīpenti, te “chaṭṭhāyatanapaccayā phasso”ti pāḷianusārato āruppe	1156	
PA_anya-e01_02n:1156_2	chaṭṭhāyatanañca, aññattha sabbasaṅgahato saḷāyatanañca phassassa paccayoti ekadesasarūpekasesaṃ	1156	
PA_anya-e01_02n:1156_3	katvā chaṭṭhena saha ajjhattaṃ cakkhādiṃ saḷāyatananti icchanti. Tañhi chaṭṭhāyatanañca	1156	
PA_anya-e01_02n:1156_4	saḷāyatanañca saḷāyatanantveva saṅkhaṃ gacchati.	1156	
PA_anya-e01_02n:1157_0	Ye pana paccayuppannameva ekasantatipariyāpannaṃ dīpenti, paccayaṃ pana bhinnasantānampi,	1157	
PA_anya-e01_02n:1157_1	te yaṃ yaṃ āyatanaṃ phassassa paccayo hoti, taṃ sabbampi dīpentā bāhirampi pariggahetvā	1157	
PA_anya-e01_02n:1157_2	tadeva chaṭṭhena saha ajjhattaṃ bāhirehipi rūpāyatanādīhi saddhiṃ saḷāyatananti icchanti.	1157	
PA_anya-e01_02n:1157_3	Tampi hi chaṭṭhāyatanañca saḷāyatanañca saḷāyatananti etesaṃ ekasese kate saḷāyatanantveva saṅkhaṃ gacchati.	1157	
PA_anya-e01_02n:1158_0	Etthāha – na sabbāyatanehi eko phasso sambhoti, nāpi ekamhā āyatanā sabbe phassā,	1158	
PA_anya-e01_02n:1158_1	ayañca saḷāyatanapaccayā phassoti ekova vutto, so kasmāti. Tatridaṃ vissajjanaṃ –	1158	
PA_anya-e01_02n:1158_2	saccametaṃ, sabbehi eko, ekamhā vā sabbe na sambhonti, sambhoti pana anekehi eko.	1158	
PA_anya-e01_02n:1158_3	Yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesasampayuttadhammāyatanā	1158	
PA_anya-e01_02n:1158_4	cāti evaṃ sabbattha yathānurūpaṃ yojetabbaṃ. Tasmā eva hi,	1158	
PA_anya-e01_02n:1159	Ekopanekāyatanappabhavo iti dīpito;	115	
PA_anya-e01_02n:1160	Phassoyaṃ ekavacananiddesenīdha tādinā.	116	
PA_anya-e01_02n:1161	Ekavacananiddesenāti saḷāyatanapaccayā phassoti iminā ekavacananiddesena anekehi āyatanehi eko phasso hotīti tādinā dīpitoti attho. Āyatanesu pana,	116	
PA_anya-e01_02n:1162	Chadhā pañca tato ekaṃ, navadhā bāhirāni cha;	116	
PA_anya-e01_02n:1163	Yathāsambhavametassa, paccayatte vibhāvaye.	116	
PA_anya-e01_02n:1164_0	Tatrāyaṃ vibhāvanā – cakkhāyatanādīni tāva pañca cakkhusamphassādibhedato pañcavidhassa	1164	
PA_anya-e01_02n:1164_1	phassassa nissayapurejātindriyavippayuttaatthiavigatavasena chadhā paccayā honti.	1164	
PA_anya-e01_02n:1164_2	Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākāhāraindriyasampayuttaatthiavigatavasena	1164	
PA_anya-e01_02n:1164_3	navadhā paccayo hoti. Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena	1164	
PA_anya-e01_02n:1164_4	catudhā paccayo hoti. Tathā saddāyatanādīni sotasamphassādīnaṃ. Manosamphassassa	1164	
PA_anya-e01_02n:1164_5	pana tāni ca dhammāyatanañca tathā ca ārammaṇapaccayamatteneva cāti evaṃ bāhirāni	1164	
PA_anya-e01_02n:1164_6	cha yathāsambhavametassa paccayatte vibhāvayeti.	1164	
PA_anya-e01_02n:1165	Ayaṃ “saḷāyatanapaccayā phasso”ti padasmiṃ vitthārakathā.	116	
PA_anya-e01_02n:1166	Phassapaccayāvedanāpadavitthārakathā	116	
PA_anya-e01_02n:1167	643. Phassapaccayā vedanāpade –	116	
PA_anya-e01_02n:1168	Dvārato vedanā vuttā, cakkhusamphassajādikā;	116	
PA_anya-e01_02n:1169	Saḷeva tā pabhedena, ekūnanavutī matā.	116	
PA_anya-e01_02n:1170_0	Etassapi padassa vibhaṅge “cakkhusamphassajā vedanā. Sota… ghāna… jivhā… kāya… manosamphassajā	1170	
PA_anya-e01_02n:1170_1	vedanā”ti evaṃ dvārato saḷeva vedanā vuttā, tā pana pabhedena ekūnanavutiyā cittehi	1170	
PA_anya-e01_02n:1170_2	sampayuttattā ekūnanavuti matā.	1170	
PA_anya-e01_02n:1171	Vedanāsu panetāsu, idha bāttiṃsa vedanā;	117	
PA_anya-e01_02n:1172	Vipākacittayuttāva, adhippetāti bhāsitā.	117	
PA_anya-e01_02n:1173	Aṭṭhadhā tattha pañcannaṃ, pañcadvāramhi paccayo;	117	
PA_anya-e01_02n:1174	Sesānaṃ ekadhā phasso, manodvārepi so tathā.	117	
PA_anya-e01_02n:1175_0	Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko	1175	
PA_anya-e01_02n:1175_1	phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo	1175	
PA_anya-e01_02n:1175_2	hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ	1175	
PA_anya-e01_02n:1175_3	kāmāvacaravipākavedanānaṃ so cakkhusamphassādiko phasso upanissayavasena ekadhāva paccayo hoti.	1175	
PA_anya-e01_02n:1176_0	Manodvārepi so tathāti manodvārepi hi tadārammaṇavasena pavattānaṃ kāmāvacaravipākavedanānaṃ	1176	
PA_anya-e01_02n:1176_1	so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena	1176	
PA_anya-e01_02n:1176_2	pavattānaṃ tebhūmakavipākavedanānampi. Yā pana tā manodvāre tadārammaṇavasena pavattā	1176	
PA_anya-e01_02n:1176_3	kāmāvacaravedanā, tāsaṃ manodvārāvajjanasampayutto manosamphasso upanissayavasena	1176	
PA_anya-e01_02n:1176_4	ekadhāva paccayo hotīti.	1176	
PA_anya-e01_02n:1177	Ayaṃ “phassapaccayā vedanā”ti padasmiṃ vitthārakathā.	117	
PA_anya-e01_02n:1178	Vedanāpaccayātaṇhāpadavitthārakathā	117	
PA_anya-e01_02n:1179	644. Vedanāpaccayā taṇhāpade –	117	
PA_anya-e01_02n:1180	Rūpataṇhādibhedena, cha taṇhā idha dīpitā;	118	
PA_anya-e01_02n:1181	Ekekā tividhā tattha, pavattākārato matā.	118	
PA_anya-e01_02n:1182_0	Imasmiṃ hi pade seṭṭhiputto brāhmaṇaputtoti pitito nāmavasena putto viya “rūpataṇhā.	1182	
PA_anya-e01_02n:1182_1	Sadda… gandha… rasa… phoṭṭhabba… dhammataṇhā”ti ārammaṇato nāmavasena vibhaṅge cha taṇhā dīpitā.	1182	
PA_anya-e01_02n:1183_0	Tāsu pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti	1183	
PA_anya-e01_02n:1183_1	evaṃ tividhā matā. Rūpataṇhāyeva hi yadā cakkhussa āpāthamāgataṃ rūpārammaṇaṃ kāmassādavasena	1183	
PA_anya-e01_02n:1183_2	assādayamānā pavattati, tadā kāmataṇhā nāma hoti. Yadā tadevārammaṇaṃ “dhuvaṃ sassata”nti	1183	
PA_anya-e01_02n:1183_3	pavattāya sassatadiṭṭhiyā saddhiṃ pavattati, tadā bhavataṇhā nāma hoti. Sassatadiṭṭhisahagato	1183	
PA_anya-e01_02n:1183_4	hi rāgo bhavataṇhāti vuccati. Yadā pana tadevārammaṇaṃ “ucchijjati vinassatī”ti pavattāya	1183	
PA_anya-e01_02n:1183_5	ucchedadiṭṭhiyā saddhiṃ pavattati, tadā vibhavataṇhā nāma hoti. Ucchedadiṭṭhisahagato	1183	
PA_anya-e01_02n:1183_6	hi rāgo vibhavataṇhāti vuccati. Esa nayo saddataṇhādīsupīti. Etā aṭṭhārasa taṇhā honti.	1183	
PA_anya-e01_02n:1184_0	Tā ajjhattarūpādīsu aṭṭhārasa, bahiddhā aṭṭhārasāti chattiṃsa. Iti atītā chattiṃsa,	1184	
PA_anya-e01_02n:1184_1	anāgatā chattiṃsa, paccuppannā chattiṃsāti aṭṭhasataṃ taṇhā honti. Tā puna saṅkheppamāṇā	1184	
PA_anya-e01_02n:1184_2	rūpādiārammaṇavasena cha, kāmataṇhādivasena vā tissova taṇhā hontīti veditabbā.	1184	
PA_anya-e01_02n:1185_0	Yasmā panime sattā puttaṃ assādetvā putte mamattena dhātiyā viya rūpādiārammaṇavasena	1185	
PA_anya-e01_02n:1185_1	uppajjamānaṃ vedanaṃ assādetvā vedanāya mamattena rūpādiārammaṇadāyakānaṃ cittakāra-gandhabba-gandhika-sūda-tantavāyarasāyanavidhāyakavejjādīnaṃ	1185	
PA_anya-e01_02n:1185_2	mahāsakkāraṃ karonti. Tasmā sabbāpesā vedanāpaccayā taṇhā hotīti veditabbā.	1185	
PA_anya-e01_02n:1186	Yasmā cettha adhippetā, vipākasukhavedanā;	118	
PA_anya-e01_02n:1187	Ekāva ekadhāvesā, tasmā taṇhāya paccayo.	118	
PA_anya-e01_02n:1188	Ekadhāti upanissayapaccayeneva paccayo hoti. Yasmā vā,	118	
PA_anya-e01_02n:1189	Dukkhī sukhaṃ patthayati, sukhī bhiyyopi icchati;	118	
PA_anya-e01_02n:1190	Upekkhā pana santattā, sukhamicceva bhāsitā.	119	
PA_anya-e01_02n:1191	Taṇhāya paccayā tasmā, honti tissopi vedanā;	119	
PA_anya-e01_02n:1192	Vedanāpaccayā taṇhā, iti vuttā mahesinā.	119	
PA_anya-e01_02n:1193	Vedanāpaccayā cāpi, yasmā nānusayaṃ vinā;	119	
PA_anya-e01_02n:1194	Hoti tasmā na sā hoti, brāhmaṇassa vusīmatoti.	119	
PA_anya-e01_02n:1195	Ayaṃ “vedanāpaccayā taṇhā”ti padasmiṃ vitthārakathā.	119	
PA_anya-e01_02n:1196	Taṇhāpaccayāupādānapadavitthārakathā	119	
PA_anya-e01_02n:1197	645. Taṇhāpaccayā upādānapade –	119	
PA_anya-e01_02n:1198	Upādānāni cattāri, tāni atthavibhāgato;	119	
PA_anya-e01_02n:1199	Dhammasaṅkhepavitthārā, kamato ca vibhāvaye.	119	
PA_anya-e01_02n:1200_0	Tatrāyaṃ vibhāvanā – kāmupādānaṃ, diṭṭhupādānaṃ, sīlabbatupādānaṃ, attavādupādānanti	1200	
PA_anya-e01_02n:1200_1	imāni tāvettha cattāri upādānāni. Tesaṃ ayaṃ atthavibhāgo – vatthusaṅkhātaṃ kāmaṃ	1200	
PA_anya-e01_02n:1200_2	upādiyatīti kāmupādānaṃ, kāmo ca so upādānañcātipi kāmupādānaṃ. Upādānanti daḷhaggahaṇaṃ.	1200	
PA_anya-e01_02n:1200_3	Daḷhattho hettha upasaddo upāyāsaupakaṭṭhādīsu viya. Tathā diṭṭhi ca sā upādānañcāti	1200	
PA_anya-e01_02n:1200_4	diṭṭhupādānaṃ. Diṭṭhiṃ upādiyatīti vā diṭṭhupādānaṃ. “Sassato attā ca loko cā”tiādīsu	1200	
PA_anya-e01_02n:1200_5	hi purimadiṭṭhiṃ uttaradiṭṭhi upādiyati. Tathā sīlabbataṃ upādiyatīti sīlabbatupādānaṃ.	1200	
PA_anya-e01_02n:1200_6	Sīlabbatañca taṃ upādānañcātipi sīlabbatupādānaṃ. Gosīlagovatādīni hi “evaṃ suddhī”ti	1200	
PA_anya-e01_02n:1200_7	abhinivesato sayameva upādānāni. Tathā vadanti etenāti vādo. Upādiyanti etenāti upādānaṃ.	1200	
PA_anya-e01_02n:1200_8	Kiṃ vadanti, upādiyanti vā? Attānaṃ. Attano vādupādānaṃ attavādupādānaṃ. Attavādamattameva	1200	
PA_anya-e01_02n:1200_9	vā attāti upādiyanti etenāti attavādupādānaṃ. Ayaṃ tāva tesaṃ atthavibhāgo.	1200	
PA_anya-e01_02n:1201_0	Dhammasaṅkhepavitthāre pana kāmupādānaṃ tāva “tattha katamaṃ kāmupādānaṃ? Yo kāmesu	1201	
PA_anya-e01_02n:1201_1	kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ,	1201	
PA_anya-e01_02n:1201_2	idaṃ vuccati kāmupādāna”nti āgatattā saṅkhepato taṇhādaḷhattaṃ vuccati. Taṇhādaḷhattaṃ	1201	
PA_anya-e01_02n:1201_3	nāma purimataṇhāupanissayapaccayena daḷhasambhūtā uttarataṇhāva. Keci panāhu “appattavisayapatthanā	1201	
PA_anya-e01_02n:1201_4	taṇhā andhakāre corassa hatthappasāraṇaṃ viya, sampattavisayaggahaṇaṃ upādānaṃ tasseva	1201	
PA_anya-e01_02n:1201_5	bhaṇḍaggahaṇaṃ viya. Appicchatāsantuṭṭhitāpaṭipakkhā ca te dhammā. Tathā pariyesanārakkhadukkhamūlā”ti.	1201	
PA_anya-e01_02n:1201_6	Sesupādānattayaṃ pana saṅkhepato diṭṭhimattameva.	1201	
PA_anya-e01_02n:1202_0	Vitthārato pana pubbe rūpādīsu vuttaaṭṭhasatappabhedāyapi taṇhāya daḷhabhāvo kāmupādānaṃ.	1202	
PA_anya-e01_02n:1202_1	Dasavatthukā micchādiṭṭhi diṭṭhupādānaṃ. Yathāha – “tattha katamaṃ diṭṭhupādānaṃ?	1202	
PA_anya-e01_02n:1202_2	Natthi dinnaṃ, natthi yiṭṭhaṃ…pe… sacchikatvā pavedentīti yā evarūpā diṭṭhi…pe… vipariyesaggāho.	1202	
PA_anya-e01_02n:1202_3	Idaṃ vuccati diṭṭhupādāna”nti. Sīlabbatehi suddhīti parāmasanaṃ pana sīlabbatupādānaṃ.	1202	
PA_anya-e01_02n:1202_4	Yathāha – “tattha katamaṃ sīlabbatupādānaṃ? Sīlena suddhi, vatena suddhi, sīlabbatena	1202	
PA_anya-e01_02n:1202_5	suddhīti yā evarūpā diṭṭhi…pe… vipariyesaggāho. Idaṃ vuccati sīlabbatupādāna”nti.	1202	
PA_anya-e01_02n:1202_6	Vīsativatthukā sakkāyadiṭṭhi attavādupādānaṃ. Yathāha – “tattha katamaṃ attavādupādānaṃ?	1202	
PA_anya-e01_02n:1202_7	Idha assutavā puthujjano…pe… sappurisadhamme avinīto rūpaṃ attato samanupassati…pe…	1202	
PA_anya-e01_02n:1202_8	vipariyesaggāho, idaṃ vuccati attavādupādāna”nti. Ayamettha dhammasaṅkhepavitthāro.	1202	
PA_anya-e01_02n:1203_0	Kamatoti ettha pana tividho kamo uppattikkamo pahānakkamo desanākkamo ca. Tattha	1203	
PA_anya-e01_02n:1203_1	anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo	1203	
PA_anya-e01_02n:1203_2	na vuccati. Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso,	1203	
PA_anya-e01_02n:1203_3	tato “sassato ayaṃ attā”ti gaṇhato attavisuddhatthaṃ sīlabbatupādānaṃ, “ucchijjatī”ti	1203	
PA_anya-e01_02n:1203_4	gaṇhato paralokanirapekkhassa kāmupādānanti evaṃ paṭhamaṃ attavādupādānaṃ, tato diṭṭhisīlabbatakāmupādānānīti	1203	
PA_anya-e01_02n:1203_5	ayametesaṃ ekasmiṃ bhave uppattikkamo.	1203	
PA_anya-e01_02n:1204	Diṭṭhupādānādīni cettha paṭhamaṃ pahīyanti sotāpattimaggavajjhattā. Kāmupādānaṃ pacchā, arahattamaggavajjhattāti ayametesaṃ pahānakkamo.	120	
PA_anya-e01_02n:1205_0	Mahāvisayattā pana pākaṭattā ca etesu kāmupādānaṃ paṭhamaṃ desitaṃ. Mahāvisayaṃ hi	1205	
PA_anya-e01_02n:1205_1	taṃ aṭṭhacittasampayogā, appavisayāni itarāni catucittasampayogā, yebhuyyena ca ālayarāmattā	1205	
PA_anya-e01_02n:1205_2	pajāya pākaṭaṃ kāmupādānaṃ, na itarāni. Kāmupādāna vā kāmānaṃ samadhigamatthaṃ kotūhalamaṅgalādibahulo	1205	
PA_anya-e01_02n:1205_3	hoti, sāssa diṭṭhīti tadanantaraṃ diṭṭhupādānaṃ, taṃ pabhijjamānaṃ sīlabbataattavādupādānavasena	1205	
PA_anya-e01_02n:1205_4	duvidhaṃ hoti. Tasmiṃ dvaye gokiriyaṃ kukkurakiriyaṃ vā disvāpi veditabbato oḷārikanti	1205	
PA_anya-e01_02n:1205_5	sīlabbatupādānaṃ paṭhamaṃ desitaṃ. Sukhumattā ante attavādupādānanti ayametesaṃ desanākkamo.	1205	
PA_anya-e01_02n:1206	Taṇhā ca purimassettha, ekadhā hoti paccayo;	120	
PA_anya-e01_02n:1207	Sattadhā aṭṭhadhā vāpi, hoti sesattayassa sā.	120	
PA_anya-e01_02n:1208_0	Ettha ca evaṃ desite upādānacatukke purimassa kāmupādānassa kāmataṇhā upanissayavasena	1208	
PA_anya-e01_02n:1208_1	ekadhāva paccayo hoti, taṇhābhinanditesu visayesu uppattito. Sesattayassa pana sahajātaaññamaññanissayasampayuttaatthiavigatahetuvasena	1208	
PA_anya-e01_02n:1208_2	sattadhā vā, upanissayena saha aṭṭhadhā vāpi paccayo hoti. Yadā ca sā upanissayavasena	1208	
PA_anya-e01_02n:1208_3	paccayo hoti, tadā asahajātāva hotīti.	1208	
PA_anya-e01_02n:1209	Ayaṃ “taṇhāpaccayā upādāna”nti padasmiṃ vitthārakathā.	120	
PA_anya-e01_02n:1210	Upādānapaccayābhavapadavitthārakathā	121	
PA_anya-e01_02n:1211	646. Upādānapaccayā bhavapade –	121	
PA_anya-e01_02n:1212	Atthato dhammato ceva, sātthato bhedasaṅgahā;	121	
PA_anya-e01_02n:1213	Yaṃ yassa paccayo ceva, viññātabbo vinicchayo.	121	
PA_anya-e01_02n:1214_0	Tattha bhavatīti bhavo. So kammabhavo upapattibhavo cāti duvidho hoti. Yathāha –	1214	
PA_anya-e01_02n:1214_1	“bhavo duvidhena atthi kammabhavo, atthi upapattibhavo”ti. Tattha kammameva bhavo	1214	
PA_anya-e01_02n:1214_2	kammabhavo, tathā upapattiyeva bhavo upapattibhavo. Ettha ca upapatti bhavatīti bhavo.	1214	
PA_anya-e01_02n:1214_3	Kammaṃ pana yathā sukhakāraṇattā “sukho buddhānaṃ uppādo”ti vutto, evaṃ bhavakāraṇattā	1214	
PA_anya-e01_02n:1214_4	phalavohārena bhavoti veditabbanti. Evaṃ tāvettha atthato viññātabbo vinicchayo.	1214	
PA_anya-e01_02n:1215_0	647. Dhammato pana kammabhavo tāva saṅkhepato cetanā ceva cetanāsampayuttā ca abhijjhādayo	1215	
PA_anya-e01_02n:1215_1	kammasaṅkhātā dhammā. Yathāha – “tattha katamo kammabhavo? Puññābhisaṅkhāro apuññābhisaṅkhāro	1215	
PA_anya-e01_02n:1215_2	āneñjābhisaṅkhāro parittabhūmako vā mahābhūmako vā, ayaṃ vuccati kammabhavo. Sabbampi	1215	
PA_anya-e01_02n:1215_3	bhavagāmikammaṃ kammabhavo”ti. Ettha hi puññābhisaṅkhāroti terasa cetanā. Apuññābhisaṅkhāroti	1215	
PA_anya-e01_02n:1215_4	dvādasa. Āneñjābhisaṅkhāroti catasso cetanā. Evaṃ parittabhūmako vā mahābhūmako vāti	1215	
PA_anya-e01_02n:1215_5	etena tāsaṃyeva cetanānaṃ mandabahuvipākatā vuttā. Sabbampi bhavagāmikammanti iminā	1215	
PA_anya-e01_02n:1215_6	pana cetanāsampayuttā abhijjhādayo vuttā.	1215	
PA_anya-e01_02n:1216_0	Upapattibhavo pana saṅkhepato kammābhinibbattā khandhā, pabhedato navavidho hoti.	1216	
PA_anya-e01_02n:1216_1	Yathāha – “tattha katamo upapattibhavo? Kāmabhavo rūpabhavo arūpabhavo saññābhavo	1216	
PA_anya-e01_02n:1216_2	asaññābhavo nevasaññānāsaññābhavo, ekavokārabhavo catuvokārabhavo pañcavokārabhavo,	1216	
PA_anya-e01_02n:1216_3	ayaṃ vuccati upapattibhavo”ti. Tattha kāmasaṅkhāto bhavo kāmabhavo. Esa nayo rūpārūpabhavesu.	1216	
PA_anya-e01_02n:1216_4	Saññāvataṃ bhavo, saññā vā ettha bhave atthīti saññābhavo. Vipariyāyena asaññābhavo.	1216	
PA_anya-e01_02n:1216_5	Oḷārikāya saññāya abhāvā sukhumāya ca bhāvā nevasaññā, nāsaññā asmiṃ bhaveti nevasaññānāsaññābhavo.	1216	
PA_anya-e01_02n:1216_6	Ekena rūpakkhandhena vokiṇṇo bhavo ekavokārabhavo. Eko vā vokāro assa bhavassāti	1216	
PA_anya-e01_02n:1216_7	ekavokārabhavo. Esa nayo catuvokārapañcavokārabhavesu. Tattha kāmabhavo pañca upādiṇṇakkhandhā.	1216	
PA_anya-e01_02n:1216_8	Tathā rūpabhavo. Arūpabhavo cattāro, saññābhavo pañca. Asaññābhavo eko upādiṇṇakkhandho.	1216	
PA_anya-e01_02n:1216_9	Nevasaññānāsaññābhavo cattāro. Ekavokārabhavādayo ekacatupañcakkhandhā upādiṇṇakkhandhehīti	1216	
PA_anya-e01_02n:1216_10	evamettha dhammatopi viññātabbo vinicchayo.	12161	
PA_anya-e01_02n:1217_0	648. Sātthatoti yathā ca bhavaniddese, tatheva kāmaṃ saṅkhāraniddesepi puññābhisaṅkhārādayova	1217	
PA_anya-e01_02n:1217_1	vuttā, evaṃ santepi purime atītakammavasena idha paṭisandhiyā paccayattā, ime paccuppannakammavasena	1217	
PA_anya-e01_02n:1217_2	āyatiṃ paṭisandhiyā paccayattāti punavacanaṃ sātthakameva, pubbe vā “tattha katamo	1217	
PA_anya-e01_02n:1217_3	puññābhisaṅkhāro? Kusalā cetanā kāmāvacarā”ti evamādinā nayena cetanāva saṅkhārāti	1217	
PA_anya-e01_02n:1217_4	vuttā. Idha pana “sabbampi bhavagāmikamma”nti vacanato cetanāsampayuttāpi. Pubbe	1217	
PA_anya-e01_02n:1217_5	ca viññāṇapaccayameva kammaṃ “saṅkhārā”ti vuttaṃ. Idāni asaññābhavanibbattakampi.	1217	
PA_anya-e01_02n:1217_6	Kiṃ vā bahunā, “avijjāpaccayā saṅkhārā”ti ettha puññābhisaṅkhārādayova kusalākusalā	1217	
PA_anya-e01_02n:1217_7	dhammā vuttā. “Upādānapaccayā bhavo”ti idha pana upapattibhavassāpi saṅgahitattā	1217	
PA_anya-e01_02n:1217_8	kusalākusalābyākatā dhammā vuttā. Tasmā sabbathāpi sātthakamevidaṃ punavacananti	1217	
PA_anya-e01_02n:1217_9	evamettha sātthatopi viññātabbo vinicchayo.	1217	
PA_anya-e01_02n:1218_0	649. Bhedasaṅgahāti upādānapaccayā bhavassa bhedato ceva saṅgahato ca. Yañhi kāmupādānapaccayā	1218	
PA_anya-e01_02n:1218_1	kāmabhavanibbattakaṃ kammaṃ karīyati, so kammabhavo. Tadabhinibbattā khandhā upapattibhavo.	1218	
PA_anya-e01_02n:1218_2	Esa nayo rūpārūpabhavesu. Evaṃ kāmupādānapaccayā dve kāmabhavā, tadantogadhā ca saññābhavapañcavokārabhavā,	1218	
PA_anya-e01_02n:1218_3	dve rūpabhavā, tadantogadhā ca saññābhavaasaññābhavaekavokārabhavapañcavokārabhavā,	1218	
PA_anya-e01_02n:1218_4	dve arūpabhavā, tadantogadhā ca saññābhavanevasaññānāsaññābhavacatuvokārabhavāti	1218	
PA_anya-e01_02n:1218_5	saddhiṃ antogadhehi cha bhavā. Yathā ca kāmupādānapaccayā saddhiṃ antogadhehi cha	1218	
PA_anya-e01_02n:1218_6	bhavā. Tathā sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.	1218	
PA_anya-e01_02n:1219_0	Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ	1219	
PA_anya-e01_02n:1219_1	antogadhehi eko kāmabhavo. Tathā rūpārūpabhavāti tayo bhavā. Tathā sesupādānapaccayā	1219	
PA_anya-e01_02n:1219_2	pīti. Evaṃ upādānapaccayā saṅgahato saddhiṃ antogadhehi dvādasa bhavā. Apica avisesena	1219	
PA_anya-e01_02n:1219_3	upādānapaccayā kāmabhavūpagaṃ kammaṃ kammabhavo. Tadabhinibbattā khandhā upapattibhavo.	1219	
PA_anya-e01_02n:1219_4	Esa nayo rūpārūpabhavesu. Evaṃ upādānapaccayā saddhiṃ antogadhehi dve kāmabhavā,	1219	
PA_anya-e01_02n:1219_5	dve rūpabhavā, dve arūpabhavāti aparena pariyāyena saṅgahato cha bhavā. Kammabhavaupapattibhavabhedaṃ	1219	
PA_anya-e01_02n:1219_6	vā anupagamma saddhiṃ antogadhehi kāmabhavādivasena tayo bhavā honti. Kāmabhavādibhedampi	1219	
PA_anya-e01_02n:1219_7	anupagamma kammabhavaupapattibhavavasena dve bhavā honti. Kammupapattibhedañcāpi	1219	
PA_anya-e01_02n:1219_8	anupagamma upādānapaccayā bhavoti bhavavasena ekova bhavo hotīti evamettha upādānapaccayassa	1219	
PA_anya-e01_02n:1219_9	bhavassa bhedasaṅgahāpi viññātabbo vinicchayo.	1219	
PA_anya-e01_02n:1220_0	650. Yaṃ yassa paccayo cevāti yañcettha upādānaṃ yassa paccayo hoti, tatopi viññātabbo	1220	
PA_anya-e01_02n:1220_1	vinicchayoti attho. Kiṃ panettha kassa paccayo hoti? Yaṃkiñci yassa kassaci paccayo	1220	
PA_anya-e01_02n:1220_2	hotiyeva. Ummattako viya hi puthujjano. So idaṃ yuttaṃ idaṃ ayuttanti avicāretvā	1220	
PA_anya-e01_02n:1220_3	yassa kassaci upādānassa vasena yaṃkiñci bhavaṃ patthetvā yaṃkiñci kammaṃ karotiyeva.	1220	
PA_anya-e01_02n:1220_4	Tasmā yadekacce sīlabbatupādānena rūpārūpabhavā na hontīti vadanti, taṃ na gahetabbaṃ.	1220	
PA_anya-e01_02n:1220_5	Sabbena pana sabbo hotīti gahetabbaṃ.	1220	
PA_anya-e01_02n:1221_0	Seyyathidaṃ – idhekacco anussavavasena vā diṭṭhānusārena vā “kāmā nāmete manussaloke	1221	
PA_anya-e01_02n:1221_1	ceva khattiyamahāsālakulādīsu, cha kāmāvacaradevaloke ca samiddhā”ti cintetvā tesaṃ	1221	
PA_anya-e01_02n:1221_2	adhigamatthaṃ asaddhammassavanādīhi vañcito “iminā kammena kāmā sampajjantī”ti maññamāno	1221	
PA_anya-e01_02n:1221_3	kāmupādānavasena kāyaduccaritādīnipi karoti, so duccaritapāripūriyā apāye upapajjati.	1221	
PA_anya-e01_02n:1221_4	Sandiṭṭhike vā pana kāme patthayamāno paṭiladdhe ca gopayamāno kāmupādānavasena kāyaduccaritādīni	1221	
PA_anya-e01_02n:1221_5	karoti, so duccaritapāripūriyā apāye upapajjati. Tatrāssa upapattihetubhūtaṃ kammaṃ	1221	
PA_anya-e01_02n:1221_6	kammabhavo. Kammābhinibbattā khandhā upapattibhavo. Saññābhavapañcavokārabhavā pana tadantogadhā eva.	1221	
PA_anya-e01_02n:1222_0	Aparo pana saddhammassavanādīhi upabrūhitañāṇo “iminā kammena kāmā sampajjantī”ti	1222	
PA_anya-e01_02n:1222_1	maññamāno kāmupādānavasena kāyasucaritādīni karoti. So sucaritapāripūriyā devesu	1222	
PA_anya-e01_02n:1222_2	vā manussesu vā upapajjati. Tatrāssa upapattihetubhūtaṃ kammaṃ kammabhavo. Kammābhinibbattā	1222	
PA_anya-e01_02n:1222_3	khandhā upapattibhavo. Saññābhavapañcavokārabhavā pana tadantogadhā eva. Iti kāmupādānaṃ	1222	
PA_anya-e01_02n:1222_4	sappabhedassa sāntogadhassa kāmabhavassa paccayo hoti.	1222	
PA_anya-e01_02n:1223_0	Aparo “rūpārūpabhavesu tato samiddhatarā kāmā”ti sutvā parikappetvā vā kāmupādānavaseneva	1223	
PA_anya-e01_02n:1223_1	rūpārūpasamāpattiyo nibbattetvā samāpattibalena rūpārūpabrahmaloke upapajjati. Tatrāssa	1223	
PA_anya-e01_02n:1223_2	upapattihetubhūtaṃ kammaṃ kammabhavo. Kammābhinibbattā khandhā upapattibhavo. Saññā-asaññā-nevasaññānāsaññā-eka-catu-pañcavokārabhavā	1223	
PA_anya-e01_02n:1223_3	pana tadantogadhā eva. Iti kāmupādānaṃ sappabhedānaṃ sāntogadhānaṃ rūpārūpabhavānampi paccayo hoti.	1223	
PA_anya-e01_02n:1224_0	Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ	1224	
PA_anya-e01_02n:1224_1	ucchinne suucchinno hotī”ti ucchedadiṭṭhiṃ upādāya tadupagaṃ kammaṃ karoti, tassa	1224	
PA_anya-e01_02n:1224_2	taṃ kammaṃ kammabhavo. Kammābhinibbattā khandhā upapattibhavo. Saññābhavādayo pana	1224	
PA_anya-e01_02n:1224_3	tadantogadhā eva. Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.	1224	
PA_anya-e01_02n:1225_0	Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ	1225	
PA_anya-e01_02n:1225_1	sukhī hoti vigatapariḷāho”ti attavādupādānena tadupagaṃ kammaṃ karoti, tassa taṃ	1225	
PA_anya-e01_02n:1225_2	kammaṃ kammabhavo. Tadabhinibbattā khandhā upapattibhavo. Saññābhavādayo pana tadantogadhā	1225	
PA_anya-e01_02n:1225_3	eva. Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.	1225	
PA_anya-e01_02n:1226_0	Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ	1226	
PA_anya-e01_02n:1226_1	paripūrentassa sukhaṃ pāripūriṃ gacchatī”ti sīlabbatupādānavasena tadupagaṃ kammaṃ	1226	
PA_anya-e01_02n:1226_2	karoti, tassa taṃ kammaṃ kammabhavo. Tadabhinibbattā khandhā upapattibhavo. Saññābhavādayo	1226	
PA_anya-e01_02n:1226_3	pana tadantogadhā eva. Iti sīlabbatupādānaṃ sappabhedānaṃ sāntogadhānaṃ tiṇṇaṃ bhavānaṃ	1226	
PA_anya-e01_02n:1226_4	paccayo hoti. Evamettha yaṃ yassa paccayo hoti, tatopi viññātabbo vinicchayo.	1226	
PA_anya-e01_02n:1227	Kiṃ panettha kassa bhavassa kathaṃ paccayo hotīti ce?	122	
PA_anya-e01_02n:1228	Rūpārūpabhavānaṃ, upanissayapaccayo upādānaṃ;	122	
PA_anya-e01_02n:1229	Sahajātādīhipi taṃ, kāmabhavassāti viññeyyaṃ.	122	
PA_anya-e01_02n:1230_0	Rūpārūpabhavānaṃ hi, kāmabhavapariyāpannassa ca kammabhave kusalakammasseva, upapattibhavassa	1230	
PA_anya-e01_02n:1230_1	cetaṃ catubbidhampi upādānaṃ upanissayapaccayavasena ekadhāva paccayo hoti. Kāmabhave	1230	
PA_anya-e01_02n:1230_2	attanā sampayuttākusalakammabhavassa sahajātaaññamaññanissayasampayuttaatthiavigatahetupaccayappabhedehi	1230	
PA_anya-e01_02n:1230_3	sahajātādīhi paccayo hoti. Vippayuttassa pana upanissayapaccayenevāti.	1230	
PA_anya-e01_02n:1231	Ayaṃ “upādānapaccayā bhavo”ti padasmiṃ vitthārakathā.	123	
PA_anya-e01_02n:1232	Bhavapaccayājātiādivitthārakathā	123	
PA_anya-e01_02n:1233_0	651. Bhavapaccayā jātītiādīsu jātiādīnaṃ vinicchayo saccaniddese vuttanayeneva veditabbo.	1233	
PA_anya-e01_02n:1233_1	Bhavoti panettha kammabhavova adhippeto. So hi jātiyā paccayo, na upapattibhavo.	1233	
PA_anya-e01_02n:1233_2	So ca pana kammapaccayaupanissayapaccayavasena dvedhā paccayo hotīti.	1233	
PA_anya-e01_02n:1234_0	Tattha siyā – kathaṃ panetaṃ jānitabbaṃ bhavo jātiyā paccayoti ce? Bāhirapaccayasamattepi	1234	
PA_anya-e01_02n:1234_1	hīnapaṇītatādivisesadassanato. Bāhirānaṃ hi janakajananīsukkasoṇitāhārādīnaṃ paccayānaṃ	1234	
PA_anya-e01_02n:1234_2	samattepi sattānaṃ yamakānampi sataṃ hīnapaṇītatādiviseso dissati. So ca na ahetuko	1234	
PA_anya-e01_02n:1234_3	sabbadā ca sabbesañca abhāvato, na kammabhavato aññahetuko tadabhinibbattakasattānaṃ	1234	
PA_anya-e01_02n:1234_4	ajjhattasantāne aññassa kāraṇassa abhāvatoti kammabhavahetukova. Kammaṃ hi sattānaṃ	1234	
PA_anya-e01_02n:1234_5	hīnapaṇītatādivisesassa hetu. Tenāha bhagavā “kammaṃ satte vibhajati yadidaṃ hīnappaṇītatāyā”ti.	1234	
PA_anya-e01_02n:1234_6	Tasmā jānitabbametaṃ “bhavo jātiyā paccayo”ti.	1234	
PA_anya-e01_02n:1235_0	Yasmā ca asati jātiyā jarāmaraṇaṃ nāma, sokādayo vā dhammā na honti. Jātiyā pana	1235	
PA_anya-e01_02n:1235_1	sati jarāmaraṇañceva, jarāmaraṇasaṅkhātadukkhadhammaphuṭṭhassa ca bālajanassa jarāmaraṇābhisambandhā	1235	
PA_anya-e01_02n:1235_2	vā tena tena dukkhadhammena phuṭṭhassa anabhisambandhā vā sokādayo ca dhammā honti.	1235	
PA_anya-e01_02n:1235_3	Tasmā ayampi jāti jarāmaraṇassa ceva sokādīnañca paccayo hotīti veditabbā. Sā pana	1235	
PA_anya-e01_02n:1235_4	upanissayakoṭiyā ekadhāva paccayo hotīti.	1235	
PA_anya-e01_02n:1236	Ayaṃ “bhavapaccayā jātī”tiādīsu vitthārakathā.	123	
PA_anya-e01_02n:1237	Bhavacakkakathā	123	
PA_anya-e01_02n:1238	652. Yasmā panettha sokādayo avasāne vuttā, tasmā yā sā avijjāpaccayā saṅkhārāti evametassa bhavacakkassa ādimhi vuttā, sā,	123	
PA_anya-e01_02n:1239	Sokādīhi avijjā, siddhā bhavacakkamaviditādimidaṃ;	123	
PA_anya-e01_02n:1240	Kārakavedakarahitaṃ, dvādasavidhasuññatāsuññaṃ.	124	
PA_anya-e01_02n:1241	Satataṃ samitaṃ pavattatīti veditabbaṃ.	124	
PA_anya-e01_02n:1242_0	Kathaṃ panettha sokādīhi avijjā siddhā, kathamidaṃ bhavacakkaṃ aviditādi, kathaṃ	1242	
PA_anya-e01_02n:1242_1	kārakavedakarahitaṃ, kathaṃ dvādasavidhasuññatāsuññanti ce? Ettha hi sokadomanassupāyāsā	1242	
PA_anya-e01_02n:1242_2	avijjāya aviyogino, paridevo ca nāma mūḷhassāti tesu tāva siddhesu siddhā hoti avijjā.	1242	
PA_anya-e01_02n:1242_3	Apica “āsavasamudayā avijjāsamudayo”ti vuttaṃ. Āsavasamudayā cete sokādayo honti.	1242	
PA_anya-e01_02n:1243	Kathaṃ? Vatthukāmaviyoge tāva soko kāmāsavasamudayā hoti. Yathāha –	124	
PA_anya-e01_02n:1244	“Tassa ce kāmayānassa, chandajātassa jantuno;	124	
PA_anya-e01_02n:1245	Te kāmā parihāyanti, sallaviddhova ruppatī”ti. ;	124	
PA_anya-e01_02n:1246	Yathā cāha – “kāmato jāyati soko”ti..	124	
PA_anya-e01_02n:1247	Sabbepi cete diṭṭhāsavasamudayā honti. Yathāha –	124	
PA_anya-e01_02n:1248	“Tassa ‘ahaṃ rūpaṃ mama rūpa’nti pariyuṭṭhaṭṭhāyino rūpavipariṇāmaññathābhāvā uppajjanti sokaparidevadukkhadomanassupāyāsā”ti.	124	
PA_anya-e01_02n:1249	Yathā ca diṭṭhāsavasamudayā, evaṃ bhavāsavasamudayāpi. Yathāha –	124	
PA_anya-e01_02n:1250_0	“Yepi te devā dīghāyukā vaṇṇavanto sukhabahulā uccesu vimānesu ciraṭṭhitikā, tepi	1250	
PA_anya-e01_02n:1250_1	tathāgatassa dhammadesanaṃ sutvā bhayaṃ santāsaṃ saṃvegamāpajjantī”ti. Pañca pubbanimittāni	1250	
PA_anya-e01_02n:1250_2	disvā maraṇabhayena santajjitānaṃ devānaṃ viya.	1250	
PA_anya-e01_02n:1251	Yathā ca bhavāsavasamudayā, evaṃ avijjāsavasamudayāpi. Yathāha –	125	
PA_anya-e01_02n:1252	“Sa kho so, bhikkhave, bālo tividhaṃ diṭṭheva dhamme dukkhaṃ domanassaṃ paṭisaṃvedetī”ti.	125	
PA_anya-e01_02n:1253_0	Iti yasmā āsavasamudayā ete dhammā honti, tasmā ete sijjhamānā avijjāya hetubhūte	1253	
PA_anya-e01_02n:1253_1	āsave sādhenti. Āsavesu ca siddhesu paccayabhāve bhāvato avijjāpi siddhāva hotīti.	1253	
PA_anya-e01_02n:1253_2	Evaṃ tāvettha sokādīhi avijjā siddhā hotīti veditabbā.	1253	
PA_anya-e01_02n:1254_0	Yasmā pana evaṃ paccayabhāve bhāvato avijjāya siddhāya puna avijjāpaccayā saṅkhārā,	1254	
PA_anya-e01_02n:1254_1	saṅkhārapaccayā viññāṇanti evaṃ hetuphalaparamparāya pariyosānaṃ natthi. Tasmā taṃ	1254	
PA_anya-e01_02n:1254_2	hetuphalasambandhavasena pavattaṃ dvādasaṅgaṃ bhavacakkaṃ aviditādīti siddhaṃ hoti.	1254	
PA_anya-e01_02n:1255_0	Evaṃ sati avijjāpaccayā saṅkhārāti idaṃ ādimattakathanaṃ virujjhatīti ce. Nayidaṃ	1255	
PA_anya-e01_02n:1255_1	ādimattakathanaṃ. Padhānadhammakathanaṃ panetaṃ. Tiṇṇannaṃ hi vaṭṭānaṃ avijjā padhānā.	1255	
PA_anya-e01_02n:1255_2	Avijjāggahaṇena hi avasesakilesavaṭṭañca kammādīni ca bālaṃ palibodhenti. Sappasiraggahaṇena	1255	
PA_anya-e01_02n:1255_3	sesasappasarīraṃ viya bāhaṃ. Avijjāsamucchede pana kate tehi vimokkho hoti. Sappasiracchede	1255	
PA_anya-e01_02n:1255_4	kate palibodhitabāhāvimokkho viya. Yathāha – “avijjāyatveva asesavirāganirodhā saṅkhāranirodho”tiādi.	1255	
PA_anya-e01_02n:1255_5	Iti yaṃ gaṇhato bandho, muccato ca mokkho hoti, tassa padhānadhammassa kathanamidaṃ,	1255	
PA_anya-e01_02n:1255_6	na ādimattakathananti. Evamidaṃ bhavacakkaṃ aviditādīti veditabbaṃ.	1255	
PA_anya-e01_02n:1256_0	Tayidaṃ yasmā avijjādīhi kāraṇehi saṅkhārādīnaṃ pavatti, tasmā tato aññena “brahmā	1256	
PA_anya-e01_02n:1256_1	mahābrahmā seṭṭho sajitā”ti evaṃ parikappitena brahmādinā vā saṃsārassa kārakena,	1256	
PA_anya-e01_02n:1256_2	“so kho pana me ayaṃ attā vado vedeyyo”ti evaṃ parikappitena attanā vā sukhadukkhānaṃ	1256	
PA_anya-e01_02n:1256_3	vedakena rahitaṃ. Iti kārakavedakarahitanti veditabbaṃ.	1256	
PA_anya-e01_02n:1257_0	Yasmā panettha avijjā udayabbayadhammakattā dhuvabhāvena, saṃkiliṭṭhattā saṃkilesikattā	1257	
PA_anya-e01_02n:1257_1	ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena	1257	
PA_anya-e01_02n:1257_2	attabhāvena ca suññā. Tathā saṅkhārādīnipi aṅgāni. Yasmā vā avijjā na attā, na attano,	1257	
PA_anya-e01_02n:1257_3	na attani, na attavatī. Tathā saṅkhārādīnipi aṅgāni. Tasmā dvādasavidhasuññatāsuññametaṃ	1257	
PA_anya-e01_02n:1257_4	bhavacakkanti veditabbaṃ.	1257	
PA_anya-e01_02n:1258	653. Evañca viditvā puna,	125	
PA_anya-e01_02n:1259	Tassāvijjātaṇhā, mūlamatītādayo tayo kālā;	125	
PA_anya-e01_02n:1260	Dve aṭṭha dve eva ca, sarūpato tesu aṅgāni.	126	
PA_anya-e01_02n:1261_0	Tassa kho panetassa bhavacakkassa avijjā taṇhā cāti dve dhammā mūlanti veditabbā.	1261	
PA_anya-e01_02n:1261_1	Tadetaṃ pubbantāharaṇato avijjāmūlaṃ vedanāvasānaṃ, aparantasantānato taṇhāmūlaṃ	1261	
PA_anya-e01_02n:1261_2	jarāmaraṇāvasānanti duvidhaṃ hoti. Tattha purimaṃ diṭṭhicaritavasena vuttaṃ, pacchimaṃ	1261	
PA_anya-e01_02n:1261_3	taṇhācaritavasena. Diṭṭhicaritānaṃ hi avijjā, taṇhācaritānañca taṇhā saṃsāranāyikā.	1261	
PA_anya-e01_02n:1261_4	Ucchedadiṭṭhisamugghātāya vā paṭhamaṃ, phaluppattiyā hetūnaṃ anupacchedappakāsanato,	1261	
PA_anya-e01_02n:1261_5	sassatadiṭṭhisamugghātāya dutiyaṃ, uppannānaṃ jarāmaraṇappakāsanato. Gabbhaseyyakavasena	1261	
PA_anya-e01_02n:1261_6	vā purimaṃ, anupubbapavattidīpanato, opapātikavasena pacchimaṃ, sahuppattidīpanato.	1261	
PA_anya-e01_02n:1262_0	Atītapaccuppannānāgatā cassa tayo kālā. Tesu pāḷiyaṃ sarūpato āgatavasena “avijjā,	1262	
PA_anya-e01_02n:1262_1	saṅkhārā cā”ti dve aṅgāni atītakālāni. Viññāṇādīni bhavāvasānāni aṭṭha paccuppannakālāni.	1262	
PA_anya-e01_02n:1262_2	Jāti ceva jarāmaraṇañca dve anāgatakālānīti veditabbāni.	1262	
PA_anya-e01_02n:1263	654. Puna,	126	
PA_anya-e01_02n:1264	“Hetuphalahetupubbaka-tisandhicatubhedasaṅgahañcetaṃ;	126	
PA_anya-e01_02n:1265	Vīsati ākārāraṃ, tivaṭṭamanavaṭṭhitaṃ bhamati”.	126	
PA_anya-e01_02n:1266	Itipi veditabbaṃ.	126	
PA_anya-e01_02n:1267_0	Tattha saṅkhārānañca paṭisandhiviññāṇassa ca antarā eko hetuphalasandhi nāma. Vedanāya	1267	
PA_anya-e01_02n:1267_1	ca taṇhāya ca antarā eko phalahetusandhi nāma. Bhavassa ca jātiyā ca antarā eko hetuphalasandhīti	1267	
PA_anya-e01_02n:1267_2	evamidaṃ hetuphalahetupubbakatisandhīti veditabbaṃ.	1267	
PA_anya-e01_02n:1268_0	Sandhīnaṃ ādipariyosānavavatthitā panassa cattāro saṅgahā honti. Seyyathidaṃ – avijjāsaṅkhārā	1268	
PA_anya-e01_02n:1268_1	eko saṅgaho. Viññāṇanāmarūpasaḷāyatanaphassavedanā dutiyo. Taṇhupādānabhavā tatiyo.	1268	
PA_anya-e01_02n:1268_2	Jātijarāmaraṇaṃ catutthoti. Evamidaṃ catubhedasaṅgahanti veditabbaṃ.	1268	
PA_anya-e01_02n:1269	Atīte hetavo pañca, idāni phalapañcakaṃ;	126	
PA_anya-e01_02n:1270	Idāni hetavo pañca, āyatiṃ phalapañcakanti.	127	
PA_anya-e01_02n:1271_0	Etehi pana vīsatiyā ākārasaṅkhātehi arehi vīsatiākārāranti veditabbaṃ. Tattha atīte	1271	
PA_anya-e01_02n:1271_1	hetavo pañcāti avijjā saṅkhārā cāti ime tāva dve vuttā eva. Yasmā pana avidvā paritassati,	1271	
PA_anya-e01_02n:1271_2	paritassito upādiyati, tassupādānapaccayā bhavo. Tasmā taṇhupādānabhavāpi gahitā	1271	
PA_anya-e01_02n:1271_3	honti. Tenāha “purimakammabhavasmiṃ moho avijjā, āyūhanā saṅkhārā, nikanti taṇhā,	1271	
PA_anya-e01_02n:1271_4	upagamanaṃ upādānaṃ, cetanā bhavoti ime pañca dhammā purimakammabhavasmiṃ idha paṭisandhiyā paccayā”ti.	1271	
PA_anya-e01_02n:1272_0	Tattha purimakammabhavasminti purime kammabhave, atītajātiyaṃ kammabhave kariyamāneti	1272	
PA_anya-e01_02n:1272_1	attho. Moho avijjāti yo tadā dukkhādīsu moho, yena mūḷho kammaṃ karoti, sā avijjā.	1272	
PA_anya-e01_02n:1272_2	Āyūhanā saṅkhārāti taṃ kammaṃ karoto yā purimacetanāyo, yathā “dānaṃ dassāmī”ti cittaṃ	1272	
PA_anya-e01_02n:1272_3	uppādetvā māsampi saṃvaccharampi dānupakaraṇāni sajjentassa uppannā purimacetanāyo.	1272	
PA_anya-e01_02n:1272_4	Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu	1272	
PA_anya-e01_02n:1272_5	vā chasu javanesu cetanā āyūhanā saṅkhārā nāma. Sattame bhavo. Yā kāci vā pana cetanā	1272	
PA_anya-e01_02n:1272_6	bhavo. Sampayuttā āyūhanā saṅkhārā nāma. Nikanti taṇhāti yā kammaṃ karontassa phale	1272	
PA_anya-e01_02n:1272_7	upapattibhave nikāmanā patthanā, sā taṇhā nāma. Upagamanaṃ upādānanti yaṃ kammabhavassa	1272	
PA_anya-e01_02n:1272_8	paccayabhūtaṃ “idaṃ katvā asukasmiṃ nāma ṭhāne kāme sevissāmi ucchijjissāmī”tiādinā	1272	
PA_anya-e01_02n:1272_9	nayena pavattaṃ upagamanaṃ gahaṇaṃ parāmasanaṃ, idaṃ upādānaṃ nāma. Cetanā bhavoti	1272	
PA_anya-e01_02n:1272_10	āyūhanāvasāne vuttā cetanā bhavoti evamattho veditabbo.	12721	
PA_anya-e01_02n:1273_0	Idāni phalapañcakanti viññāṇādivedanāvasānaṃ pāḷiyaṃ āgatameva. Yathāha – “idha paṭisandhi	1273	
PA_anya-e01_02n:1273_1	viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ vedanā, ime	1273	
PA_anya-e01_02n:1273_2	pañca dhammā idhūpapattibhavasmiṃ purekatassa kammassa paccayā”ti. Tattha paṭisandhi	1273	
PA_anya-e01_02n:1273_3	viññāṇanti yaṃ bhavantarapaṭisandhānavasena uppannattā paṭisandhīti vuccati, taṃ	1273	
PA_anya-e01_02n:1273_4	viññāṇaṃ. Okkanti nāmarūpanti yā gabbhe rūpārūpadhammānaṃ okkanti āgantvā pavisanaṃ	1273	
PA_anya-e01_02n:1273_5	viya, idaṃ nāmarūpaṃ. Pasādo āyatananti idaṃ cakkhādipañcāyatanavasena vuttaṃ. Phuṭṭho	1273	
PA_anya-e01_02n:1273_6	phassoti yo ārammaṇaṃ phuṭṭho phusanto uppanno, ayaṃ phasso. Vedayitaṃ vedanāti yaṃ	1273	
PA_anya-e01_02n:1273_7	paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ,	1273	
PA_anya-e01_02n:1273_8	sā vedanāti evamattho veditabbo.	1273	
PA_anya-e01_02n:1274_0	Idāni hetavo pañcāti taṇhādayo pāḷiyaṃ āgatā taṇhupādānabhavā. Bhave pana gahite	1274	
PA_anya-e01_02n:1274_1	tassa pubbabhāgā taṃsampayuttā vā saṅkhārā gahitāva honti. Taṇhupādānaggahaṇena ca	1274	
PA_anya-e01_02n:1274_2	taṃsampayuttā, yāya vā mūḷho kammaṃ karoti, sā avijjā gahitāva hotīti. Evaṃ pañca.	1274	
PA_anya-e01_02n:1274_3	Tenāha “idha paripakkattā āyatanānaṃ moho avijjā, āyūhanā saṅkhārā, nikanti taṇhā,	1274	
PA_anya-e01_02n:1274_4	upagamanaṃ upādānaṃ, cetanā bhavoti ime pañca dhammā idha kammabhavasmiṃ āyatiṃ paṭisandhiyā	1274	
PA_anya-e01_02n:1274_5	paccayā”ti. Tattha idha paripakkattā āyatanānanti paripakkāyatanassa kammakaraṇakāle	1274	
PA_anya-e01_02n:1274_6	sammoho dassito. Sesaṃ uttānatthameva.	1274	
PA_anya-e01_02n:1275_0	Āyatiṃ phalapañcakanti viññāṇādīni pañca. Tāni jātiggahaṇena vuttāni. Jarāmaraṇaṃ	1275	
PA_anya-e01_02n:1275_1	pana tesaṃyeva jarāmaraṇaṃ. Tenāha – “āyatiṃ paṭisandhi viññāṇaṃ, okkanti nāmarūpaṃ,	1275	
PA_anya-e01_02n:1275_2	pasādo āyatanaṃ, phuṭṭho phasso, vedayitaṃ vedanā, ime pañca dhammā āyatiṃ upapattibhavasmiṃ	1275	
PA_anya-e01_02n:1275_3	idha katassa kammassa paccayā”ti. Evamidaṃ vīsati ākārāraṃ hoti.	1275	
PA_anya-e01_02n:1276_0	Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ, avijjātaṇhupādānāni	1276	
PA_anya-e01_02n:1276_1	kilesavaṭṭaṃ, viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi	1276	
PA_anya-e01_02n:1276_2	tivaṭṭamidaṃ bhavacakkaṃ yāva kilesavaṭṭaṃ na upacchijjati, tāva anupacchinnapaccayattā	1276	
PA_anya-e01_02n:1276_3	anavaṭṭhitaṃ punappunaṃ parivattanato bhamatiyevāti veditabbaṃ.	1276	
PA_anya-e01_02n:1277	655. Tayidamevaṃ bhamamānaṃ,	127	
PA_anya-e01_02n:1278	Saccappabhavato kiccā, vāraṇā upamāhi ca;	127	
PA_anya-e01_02n:1279	Gambhīranayabhedā ca, viññātabbaṃ yathārahaṃ.	127	
PA_anya-e01_02n:1280_0	Tattha yasmā kusalākusalaṃ kammaṃ avisesena samudayasaccanti saccavibhaṅge vuttaṃ,	1280	
PA_anya-e01_02n:1280_1	tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ.	1280	
PA_anya-e01_02n:1280_2	Saṅkhārehi viññāṇaṃ dutiyasaccappabhavaṃ paṭhamasaccaṃ. Viññāṇādīhi nāmarūpādīni	1280	
PA_anya-e01_02n:1280_3	vipākavedanāpariyosānāni paṭhamasaccappabhavaṃ paṭhamasaccaṃ. Vedanāya taṇhā paṭhamasaccappabhavaṃ	1280	
PA_anya-e01_02n:1280_4	dutiyasaccaṃ. Taṇhāya upādānaṃ dutiyasaccappabhavaṃ dutiyasaccaṃ. Upādānato bhavo	1280	
PA_anya-e01_02n:1280_5	dutiyasaccappabhavaṃ paṭhamadutiyasaccadvayaṃ. Bhavato jāti dutiyasaccappabhavaṃ	1280	
PA_anya-e01_02n:1280_6	paṭhamasaccaṃ. Jātiyā jarāmaraṇaṃ paṭhamasaccappabhavaṃ paṭhamasaccanti evaṃ tāvidaṃ	1280	
PA_anya-e01_02n:1280_7	saccappabhavato viññātabbaṃ yathārahaṃ.	1280	
PA_anya-e01_02n:1281_0	656. Yasmā panettha avijjā vatthūsu ca satte sammoheti, paccayo ca hoti saṅkhārānaṃ	1281	
PA_anya-e01_02n:1281_1	pātubhāvāya. Tathā saṅkhārā saṅkhatañca abhisaṅkharonti, paccayā ca honti viññāṇassa.	1281	
PA_anya-e01_02n:1281_2	Viññāṇampi vatthuñca paṭivijānāti, paccayo ca hoti nāmarūpassa. Nāmarūpampi aññamaññañca	1281	
PA_anya-e01_02n:1281_3	upatthambheti, paccayo ca hoti saḷāyatanassa. Saḷāyatanampi savisaye ca pavattati,	1281	
PA_anya-e01_02n:1281_4	paccayo ca hoti phassassa. Phassopi ārammaṇañca phusati, paccayo ca hoti vedanāya.	1281	
PA_anya-e01_02n:1281_5	Vedanāpi ārammaṇarasañca anubhavati, paccayo ca hoti taṇhāya. Taṇhāpi rajjanīye ca	1281	
PA_anya-e01_02n:1281_6	dhamme rajjati, paccayo ca hoti upādānassa. Upādānampi upādāniye ca dhamme upādiyati,	1281	
PA_anya-e01_02n:1281_7	paccayo ca hoti bhavassa. Bhavopi nānāgatīsu ca vikkhipati, paccayo ca hoti jātiyā.	1281	
PA_anya-e01_02n:1281_8	Jātipi khandhe ca janeti tesaṃ abhinibbattibhāvena pavattattā, paccayo ca hoti jarāmaraṇassa.	1281	
PA_anya-e01_02n:1281_9	Jarāmaraṇampi khandhānaṃ pākabhedabhāvañca adhitiṭṭhati, paccayo ca hoti bhavantarapātubhāvāya	1281	
PA_anya-e01_02n:1281_10	sokādīnaṃ adhiṭṭhānattā. Tasmā sabbapadesu dvedhā pavattikiccatopi idaṃ viññātabbaṃ yathārahaṃ.	12811	
PA_anya-e01_02n:1282_0	657. Yasmā cettha avijjāpaccayā saṅkhārāti idaṃ kārakadassananivāraṇaṃ. Saṅkhārapaccayā	1282	
PA_anya-e01_02n:1282_1	viññāṇanti attasaṅkantidassananivāraṇaṃ. Viññāṇapaccayā nāmarūpanti “attā”tiparikappitavatthubhedadassanato	1282	
PA_anya-e01_02n:1282_2	ghanasaññānivāraṇaṃ. Nāmarūpapaccayā saḷāyatanantiādi attā passati…pe… vijānāti,	1282	
PA_anya-e01_02n:1282_3	phusati, vedayati, taṇhiyati, upādiyati, bhavati, jāyati, jīyati, mīyatītievamādidassananivāraṇaṃ.	1282	
PA_anya-e01_02n:1282_4	Tasmā micchādassananivāraṇatopetaṃ bhavacakkaṃ viññātabbaṃ yathārahaṃ.	1282	
PA_anya-e01_02n:1283_0	658. Yasmā panettha salakkhaṇasāmaññalakkhaṇavasena dhammānaṃ adassanato andho viya	1283	
PA_anya-e01_02n:1283_1	avijjā. Andhassa upakkhalanaṃ viya avijjāpaccayā saṅkhārā. Upakkhalitassa patanaṃ	1283	
PA_anya-e01_02n:1283_2	viya saṅkhārapaccayā viññāṇaṃ. Patitassa gaṇḍapātubhāvo viya viññāṇapaccayā nāmarūpaṃ.	1283	
PA_anya-e01_02n:1283_3	Gaṇḍabhedapīḷakā viya nāmarūpapaccayā saḷāyatanaṃ. Gaṇḍapīḷakāghaṭṭanaṃ viya saḷāyatanapaccayā	1283	
PA_anya-e01_02n:1283_4	phasso. Ghaṭṭanadukkhaṃ viya phassapaccayā vedanā, dukkhassa paṭikārābhilāso viya	1283	
PA_anya-e01_02n:1283_5	vedanāpaccayā taṇhā. Paṭikārābhilāsena asappāyaggahaṇaṃ viya taṇhāpaccayā upādānaṃ.	1283	
PA_anya-e01_02n:1283_6	Upādiṇṇaasappāyālepanaṃ viya upādānapaccayā bhavo. Asappāyālepanena gaṇḍavikārapātubhāvo	1283	
PA_anya-e01_02n:1283_7	viya bhavapaccayā jāti. Gaṇḍavikārato gaṇḍabhedo viya jātipaccayā jarāmaraṇaṃ. Yasmā	1283	
PA_anya-e01_02n:1283_8	vā panettha avijjā appaṭipattimicchāpaṭipattibhāvena satte abhibhavati paṭalaṃ viya	1283	
PA_anya-e01_02n:1283_9	akkhīni. Tadabhibhūto ca bālo punabbhavikehi saṅkhārehi attānaṃ veṭheti kosakārakimi	1283	
PA_anya-e01_02n:1283_10	viya kosappadesehi. Saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito	12831	
PA_anya-e01_02n:1283_11	viya rājakumāro rajje. Upapattinimittaparikappanato viññāṇaṃ paṭisandhiyaṃ anekappakāraṃ	12831	
PA_anya-e01_02n:1283_12	nāmarūpaṃ abhinibbatteti māyākāro viya māyaṃ. Nāmarūpe patiṭṭhitaṃ saḷāyatanaṃ vuddhiṃ	12831	
PA_anya-e01_02n:1283_13	virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya. Āyatanaghaṭṭanato	12831	
PA_anya-e01_02n:1283_14	phasso jāyati araṇisahitābhimanthanato aggi viya. Phassena phuṭṭhassa vedanā pātubhavati	12831	
PA_anya-e01_02n:1283_15	agginā phuṭṭhassa dāho viya. Vedayamānassa taṇhā pavaḍḍhati loṇūdakaṃ pivato pipāsā	12831	
PA_anya-e01_02n:1283_16	viya. Tasito bhavesu abhilāsaṃ karoti pipāsito viya pānīye. Tadassupādānaṃ, upādānena	12831	
PA_anya-e01_02n:1283_17	bhavaṃ upādiyati āmisalobhena maccho baḷisaṃ viya. Bhave sati jāti hoti bīje sati	12831	
PA_anya-e01_02n:1283_18	aṅkuro viya. Jātassa avassaṃ jarāmaraṇaṃ uppannassa rukkhassa patanaṃ viya. Tasmā	12831	
PA_anya-e01_02n:1283_19	evaṃ upamāhipetaṃ bhavacakkaṃ viññātabbaṃ yathārahaṃ.	12831	
PA_anya-e01_02n:1284_0	659. Yasmā ca bhagavatā atthatopi dhammatopi desanatopi paṭivedhatopi gambhīrabhāvaṃ	1284	
PA_anya-e01_02n:1284_1	sandhāya “gambhīro cāyaṃ, ānanda, paṭiccasamuppādo gambhīrāvabhāso cā”ti vuttaṃ,	1284	
PA_anya-e01_02n:1284_2	tasmā gambhīrabhedatopetaṃ bhavacakkaṃ viññātabbaṃ yathārahaṃ.	1284	
PA_anya-e01_02n:1285_0	Tattha yasmā na jātito jarāmaraṇaṃ na hoti, na ca jātiṃ vinā aññato hoti, itthañca	1285	
PA_anya-e01_02n:1285_1	jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa	1285	
PA_anya-e01_02n:1285_2	jātipaccayasambhūtasamudāgataṭṭho gambhīro. Tathā jātiyā bhavapaccaya…pe… saṅkhārānaṃ	1285	
PA_anya-e01_02n:1285_3	avijjāpaccayasambhūtasamudāgataṭṭho gambhīro. Tasmā idaṃ bhavacakkaṃ atthagambhīranti	1285	
PA_anya-e01_02n:1285_4	ayaṃ tāvettha atthagambhīratā. Hetuphalañhi atthoti vuccati. Yathāha – “hetuphale	1285	
PA_anya-e01_02n:1285_5	ñāṇaṃ atthapaṭisambhidā”ti.	1285	
PA_anya-e01_02n:1286_0	Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,	1286	
PA_anya-e01_02n:1286_1	tassa duravabodhanīyato avijjāya saṅkhārānaṃ paccayaṭṭho gambhīro. Tathā saṅkhārānaṃ…pe…	1286	
PA_anya-e01_02n:1286_2	jātiyā jarāmaraṇassa paccayaṭṭho gambhīro, tasmā idaṃ bhavacakkaṃ dhammagambhīranti	1286	
PA_anya-e01_02n:1286_3	ayamettha dhammagambhīratā. Hetuno hi dhammoti nāmaṃ. Yathāha – “hetumhi ñāṇaṃ dhammapaṭisambhidā”ti.	1286	
PA_anya-e01_02n:1287_0	Yasmā cassa tena tena kāraṇena tathā tathā pavattetabbattā desanāpi gambhīrā, na	1287	
PA_anya-e01_02n:1287_1	tattha sabbaññutaññāṇato aññaṃ ñāṇaṃ patiṭṭhaṃ labhati. Tathāhetaṃ katthaci sutte	1287	
PA_anya-e01_02n:1287_2	anulomato, katthaci paṭilomato, katthaci anulomapaṭilomato, katthaci vemajjhato paṭṭhāya	1287	
PA_anya-e01_02n:1287_3	anulomato vā paṭilomato vā, katthaci tisandhicatusaṅkhepaṃ, katthaci dvisandhitisaṅkhepaṃ,	1287	
PA_anya-e01_02n:1287_4	katthaci ekasandhidvisaṅkhepaṃ desitaṃ, tasmā idaṃ bhavacakkaṃ desanāgambhīranti	1287	
PA_anya-e01_02n:1287_5	ayaṃ desanāgambhīratā.	1287	
PA_anya-e01_02n:1288_0	Yasmā cettha yo so avijjādīnaṃ sabhāvo, yena paṭividdhena avijjādayo sammā salakkhaṇato	1288	
PA_anya-e01_02n:1288_1	paṭividdhā honti, so duppariyogāhattā gambhīro, tasmā idaṃ bhavacakkaṃ paṭivedhagambhīraṃ.	1288	
PA_anya-e01_02n:1288_2	Tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,	1288	
PA_anya-e01_02n:1288_3	viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,	1288	
PA_anya-e01_02n:1288_4	saḷāyatanassa adhipatilokadvārakhettavisayibhāvaṭṭho, phassassa phusanasaṅghaṭṭanasaṅgatisannipātaṭṭho,	1288	
PA_anya-e01_02n:1288_5	vedanāya ārammaṇarasānubhavanasukhadukkhamajjhattabhāvanijjīvavedayitaṭṭho. Taṇhāya	1288	
PA_anya-e01_02n:1288_6	abhinanditajjhosānasaritālatānadītaṇhāsamuddaduppūraṭṭho, upādānassa ādānaggahaṇābhinivesaparāmāsaduratikkamaṭṭho,	1288	
PA_anya-e01_02n:1288_7	bhavassa āyūhanābhisaṅkharaṇayonigatiṭhitinivāsesukhipanaṭṭho, jātiyā jāti sañjāti	1288	
PA_anya-e01_02n:1288_8	okkanti nibbatti pātubhāvaṭṭho, jarāmaraṇassa khayavayabhedavipariṇāmaṭṭho gambhīroti	1288	
PA_anya-e01_02n:1288_9	ayamettha paṭivedhagambhīratā.	1288	
PA_anya-e01_02n:1289	660. Yasmā panettha ekattanayo, nānattanayo, abyāpāranayo, evaṃdhammatānayoti cattāro atthanayā honti, tasmā nayabhedatopetaṃ bhavacakkaṃ viññātabbaṃ yathārahaṃ.	128	
PA_anya-e01_02n:1290_0	Tattha avijjāpaccayā saṅkhārā, saṅkhārapaccayā viññāṇanti evaṃ bījassa aṅkurādibhāvena	1290	
PA_anya-e01_02n:1290_1	rukkhabhāvappatti viya santānānupacchedo ekattanayo nāma. Yaṃ sammā passanto hetuphalasambandhena	1290	
PA_anya-e01_02n:1290_2	santānassa anupacchedāvabodhato ucchedadiṭṭhiṃ pajahati. Micchā passanto hetuphalasambandhena	1290	
PA_anya-e01_02n:1290_3	pavattamānassa santānānupacchedassa ekattagahaṇato sassatadiṭṭhiṃ upādiyati.	1290	
PA_anya-e01_02n:1291_0	Avijjādīnaṃ pana yathāsakaṃlakkhaṇavavatthānaṃ nānattanayo nāma. Yaṃ sammā passanto	1291	
PA_anya-e01_02n:1291_1	navanavānaṃ uppādadassanato sassatadiṭṭhiṃ pajahati. Micchā passanto ekasantānapatitassa	1291	
PA_anya-e01_02n:1291_2	bhinnasantānasseva nānattaggahaṇato ucchedadiṭṭhiṃ upādiyati.	1291	
PA_anya-e01_02n:1292_0	Avijjāya saṅkhārā mayā uppādetabbā, saṅkhārānaṃ vā viññāṇaṃ amhehīti evamādibyāpārābhāvo	1292	
PA_anya-e01_02n:1292_1	abyāpāranayo nāma. Yaṃ sammā passanto kārakassa abhāvāvabodhato attadiṭṭhiṃ pajahati.	1292	
PA_anya-e01_02n:1292_2	Micchā passanto yo asatipi byāpāre avijjādīnaṃ sabhāvaniyamasiddho hetubhāvo, tassa	1292	
PA_anya-e01_02n:1292_3	aggahaṇato akiriyadiṭṭhiṃ upādiyati.	1292	
PA_anya-e01_02n:1293_0	Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya, na	1293	
PA_anya-e01_02n:1293_1	aññesanti ayaṃ evaṃdhammatānayo nāma. Yaṃ sammā passanto paccayānurūpato phalāvabodhā	1293	
PA_anya-e01_02n:1293_2	ahetukadiṭṭhiṃ akiriyadiṭṭhiñca pajahati. Micchā passanto paccayānurūpaṃ phalappavattiṃ	1293	
PA_anya-e01_02n:1293_3	aggahetvā yato kutoci yassa kassaci asambhavaggahaṇato ahetukadiṭṭhiñceva niyatavādañca	1293	
PA_anya-e01_02n:1293_4	upādiyatīti evamidaṃ bhavacakkaṃ,	1293	
PA_anya-e01_02n:1294	Saccappabhavato kiccā, vāraṇāupamāhi ca;	129	
PA_anya-e01_02n:1295	Gambhīranayabhedā ca, viññātabbaṃ yathārahaṃ.	129	
PA_anya-e01_02n:1296	661. Idañhi atigambhīrato agādhaṃ. Nānānayagahanato duratiyānaṃ. Ñāṇāsinā samādhipavarasilāyaṃ sunisitena,	129	
PA_anya-e01_02n:1297	Bhavacakkamapadāletvā, asanivicakkamiva niccanimmathanaṃ;	129	
PA_anya-e01_02n:1298	Saṃsārabhayamatīto, na koci supinantarepyatthi.	129	
PA_anya-e01_02n:1299_0	Vuttampi hetaṃ bhagavatā – “gambhīro cāyaṃ, ānanda, paṭiccasamuppādo gambhīrāvabhāso	1299	
PA_anya-e01_02n:1299_1	ca. Etassa cānanda, dhammassa ananubodhā appaṭivedhā evamayaṃ pajā tantākulakajātā	1299	
PA_anya-e01_02n:1299_2	kulāgaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.	1299	
PA_anya-e01_02n:1299_3	Tasmā attano vā paresaṃ vā hitāya ca sukhāya ca paṭipanno avasesakiccāni pahāya,	1299	
PA_anya-e01_02n:1300	Gambhīre paccayākārappabhede idha paṇḍito;	130	
PA_anya-e01_02n:1301	Yathā gādhaṃ labhethevamanuyuñje sadā satoti.	130	
PA_anya-e01_02n:1302	Iti sādhujanapāmojjatthāya kate visuddhimagge	130	
PA_anya-e01_02n:1303	Paññābhāvanādhikāre	130	
PA_anya-e01_02n:1304	Paññābhūminiddeso nāma	130	
PA_anya-e01_02n:1305	Sattarasamo paricchedo.	130	
PA_anya-e01_02n:1306	18. Diṭṭhivisuddhiniddeso	130	
PA_anya-e01_02n:1307	Nāmarūpapariggahakathā	130	
PA_anya-e01_02n:1308_0	662. Idāni yā “imesu bhūmibhūtesu dhammesu uggahaparipucchāvasena ñāṇaparicayaṃ katvā	1308	
PA_anya-e01_02n:1308_1	‘sīlavisuddhi ceva cittavisuddhi cā’ti dve mūlabhūtā visuddhiyo sampādetabbā”ti vuttā.	1308	
PA_anya-e01_02n:1308_2	Tattha sīlavisuddhi nāma suparisuddhaṃ pātimokkhasaṃvarādicatubbidhaṃ sīlaṃ, tañca	1308	
PA_anya-e01_02n:1308_3	sīlaniddese vitthāritameva. Cittavisuddhi nāma saupacārā aṭṭha samāpattiyo, tāpi	1308	
PA_anya-e01_02n:1308_4	cittasīsena vuttasamādhiniddese sabbākārena vitthāritā eva. Tasmā tā tattha vitthāritanayeneva veditabbā.	1308	
PA_anya-e01_02n:1309_0	Yaṃ pana vuttaṃ “diṭṭhivisuddhi, kaṅkhāvitaraṇavisuddhi, maggāmaggañāṇadassanavisuddhi,	1309	
PA_anya-e01_02n:1309_1	paṭipadāñāṇadassanavisuddhi, ñāṇadassanavisuddhīti imā pana pañca visuddhiyo sarīra”nti,	1309	
PA_anya-e01_02n:1309_2	tattha nāmarūpānaṃ yāthāvadassanaṃ diṭṭhivisuddhi nāma.	1309	
PA_anya-e01_02n:1310_0	663. Taṃ sampādetukāmena samathayānikena tāva ṭhapetvā nevasaññānāsaññāyatanaṃ avasesarūpārūpāvacarajjhānānaṃ	1310	
PA_anya-e01_02n:1310_1	aññatarato vuṭṭhāya vitakkādīni jhānaṅgāni, taṃsampayuttā ca dhammā lakkhaṇarasādivasena	1310	
PA_anya-e01_02n:1310_2	pariggahetabbā. Pariggahetvā sabbampetaṃ ārammaṇābhimukhaṃ namanato namanaṭṭhena	1310	
PA_anya-e01_02n:1310_3	nāmanti vavatthapetabbaṃ.	1310	
PA_anya-e01_02n:1311_0	Tato yathā nāma puriso antogehe sappaṃ disvā taṃ anubandhamāno tassa āsayaṃ passati,	1311	
PA_anya-e01_02n:1311_1	evameva ayampi yogāvacaro taṃ nāmaṃ upaparikkhanto “idaṃ nāmaṃ kiṃ nissāya pavattatī”ti	1311	
PA_anya-e01_02n:1311_2	pariyesamāno tassa nissayaṃ hadayarūpaṃ passati. Tato hadayarūpassa nissayabhūtāni,	1311	
PA_anya-e01_02n:1311_3	bhūtanissitāni ca sesupādāyarūpānīti rūpaṃ pariggaṇhāti. So sabbampetaṃ ruppanato	1311	
PA_anya-e01_02n:1311_4	rūpanti vavatthapeti. Tato namanalakkhaṇaṃ nāmaṃ, ruppanalakkhaṇaṃ rūpanti saṅkhepato	1311	
PA_anya-e01_02n:1311_5	nāmarūpaṃ vavatthapeti.	1311	
PA_anya-e01_02n:1312_0	664. Suddhavipassanāyāniko pana ayameva vā samathayāniko catudhātuvavatthāne vuttānaṃ	1312	
PA_anya-e01_02n:1312_1	tesaṃ tesaṃ dhātupariggahamukhānaṃ aññataramukhavasena saṅkhepato vā vitthārato vā	1312	
PA_anya-e01_02n:1312_2	catasso dhātuyo pariggaṇhāti. Athassa yāthāvasarasalakkhaṇato āvibhūtāsu dhātūsu	1312	
PA_anya-e01_02n:1312_3	kammasamuṭṭhānamhi tāva kese “catasso dhātuyo, vaṇṇo, gandho, raso, ojā, jīvitaṃ,	1312	
PA_anya-e01_02n:1312_4	kāyappasādo”ti evaṃ kāyadasakavasena dasa rūpāni, tattheva bhāvassa atthitāya bhāvadasakavasena	1312	
PA_anya-e01_02n:1312_5	dasa, tattheva āhārasamuṭṭhānaṃ ojaṭṭhamakaṃ, utusamuṭṭhānaṃ, cittasamuṭṭhānanti	1312	
PA_anya-e01_02n:1312_6	aparānipi catuvīsatīti evaṃ catusamuṭṭhānesu catuvīsatikoṭṭhāsesu catucattālīsa catucattālīsa	1312	
PA_anya-e01_02n:1312_7	rūpāni, sedo, assu, kheḷo, siṅghāṇikāti imesu pana catūsu utucittasamuṭṭhānesu dvinnaṃ	1312	
PA_anya-e01_02n:1312_8	ojaṭṭhamakānaṃ vasena soḷasa soḷasa rūpāni, udariyaṃ, karīsaṃ, pubbo, muttanti imesu	1312	
PA_anya-e01_02n:1312_9	catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni	1312	
PA_anya-e01_02n:1312_10	pākaṭāni hontīti. Esa tāva dvattiṃsākāre nayo.	13121	
PA_anya-e01_02n:1313_0	Ye pana imasmiṃ dvattiṃsākāre āvibhūte apare dasa ākārā āvibhavanti. Tattha asitādiparipācake	1313	
PA_anya-e01_02n:1313_1	tāva kammaje tejokoṭṭhāsamhi ojaṭṭhamakañceva jīvitañcāti nava rūpāni, tathā cittaje	1313	
PA_anya-e01_02n:1313_2	assāsapassāsakoṭṭhāsepi ojaṭṭhamakañceva saddo cāti nava, sesesu catusamuṭṭhānesu	1313	
PA_anya-e01_02n:1313_3	aṭṭhasu jīvitanavakañceva tīṇi ca ojaṭṭhamakānīti tettiṃsa rūpāni pākaṭāni honti.	1313	
PA_anya-e01_02n:1314_0	Tassevaṃ vitthārato dvācattālīsākāravasena imesu bhūtupādāyarūpesu pākaṭesu jātesu	1314	
PA_anya-e01_02n:1314_1	vatthudvāravasena pañca cakkhudasakādayo, hadayavatthudasakañcāti aparānipi saṭṭhirūpāni	1314	
PA_anya-e01_02n:1314_2	pākaṭāni honti. So sabbānipi tāni ruppanalakkhaṇena ekato katvā “etaṃ rūpa”nti passati.	1314	
PA_anya-e01_02n:1315_0	Tassevaṃ pariggahitarūpassa dvāravasena arūpadhammā pākaṭā honti. Seyyathidaṃ – dvepañcaviññāṇāni,	1315	
PA_anya-e01_02n:1315_1	tisso manodhātuyo, aṭṭhasaṭṭhi manoviññāṇadhātuyoti ekāsīti lokiyacittāni, avisesena	1315	
PA_anya-e01_02n:1315_2	ca tehi cittehi sahajāto phasso, vedanā, saññā, cetanā, jīvitaṃ, cittaṭṭhiti, manasikāroti	1315	
PA_anya-e01_02n:1315_3	ime satta satta cetasikāti. Lokuttaracittāni pana neva suddhavipassakassa, na samathayānikassa	1315	
PA_anya-e01_02n:1315_4	pariggahaṃ gacchanti anadhigatattāti. So sabbepi te arūpadhamme namanalakkhaṇena	1315	
PA_anya-e01_02n:1315_5	ekato katvā “etaṃ nāma”nti passati. Evameko catudhātuvavatthānamukhena vitthārato	1315	
PA_anya-e01_02n:1315_6	nāmarūpaṃ vavatthapeti.	1315	
PA_anya-e01_02n:1316_0	665. Aparo aṭṭhārasadhātuvasena. Kathaṃ? Idha bhikkhu atthi imasmiṃ attabhāve cakkhudhātu…pe…	1316	
PA_anya-e01_02n:1316_1	manoviññāṇadhātūti dhātuyo āvajjitvā yaṃ loko setakaṇhamaṇḍalavicittaṃ āyatavitthataṃ	1316	
PA_anya-e01_02n:1316_2	akkhikūpake nhārusuttakena ābaddhaṃ maṃsapiṇḍaṃ “cakkhū”ti sañjānāti, taṃ aggahetvā	1316	
PA_anya-e01_02n:1316_3	khandhaniddese upādārūpesu vuttappakāraṃ cakkhupasādaṃ “cakkhudhātū”ti vavatthapeti.	1316	
PA_anya-e01_02n:1317_0	Yāni panassa nissayabhūtā catasso dhātuyo, parivārakāni cattāri vaṇṇa-gandha-rasa-ojā-rūpāni,	1317	
PA_anya-e01_02n:1317_1	anupālakaṃ jīvitindriyanti nava sahajātarūpāni, tattheva ṭhitāni kāyadasakabhāvadasakavasena	1317	
PA_anya-e01_02n:1317_2	vīsati kammajarūpāni, āhārasamuṭṭhānādīnaṃ tiṇṇaṃ ojaṭṭhamakānaṃ vasena catuvīsati	1317	
PA_anya-e01_02n:1317_3	anupādinnarūpānīti evaṃ sesāni tepaṇṇāsa rūpāni honti, na tāni ca “cakkhudhātū”ti	1317	
PA_anya-e01_02n:1317_4	vavatthapeti. Esa nayo sotadhātuādīsupi. Kāyadhātuyaṃ pana avasesāni tecattālīsa	1317	
PA_anya-e01_02n:1317_5	rūpāni honti. Keci pana utucittasamuṭṭhānāni saddena saha nava nava katvā pañcacattālīsāti vadanti.	1317	
PA_anya-e01_02n:1318_0	Iti ime pañca pasādā, tesañca visayā rūpasaddagandharasaphoṭṭhabbā pañcāti dasa rūpāni	1318	
PA_anya-e01_02n:1318_1	dasa dhātuyo honti. Avasesarūpāni dhammadhātuyeva honti. Cakkhuṃ pana nissāya rūpaṃ	1318	
PA_anya-e01_02n:1318_2	ārabbha pavattaṃ cittaṃ cakkhuviññāṇadhātu nāmāti evaṃ dvepañcaviññāṇāni pañca viññāṇadhātuyo	1318	
PA_anya-e01_02n:1318_3	honti. Tīṇi manodhātucittāni ekā manodhātu, aṭṭhasaṭṭhi manoviññāṇadhātucittāni manoviññāṇadhātūti	1318	
PA_anya-e01_02n:1318_4	sabbānipi ekāsīti lokiyacittāni satta viññāṇadhātuyo. Taṃsampayuttā phassādayo dhammadhātūti	1318	
PA_anya-e01_02n:1318_5	evamettha aḍḍhekādasa dhātuyo rūpaṃ, aḍḍhaṭṭhamā dhātuyo nāmanti evameko aṭṭhārasadhātuvasena	1318	
PA_anya-e01_02n:1318_6	nāmarūpaṃ vavatthapeti.	1318	
PA_anya-e01_02n:1319_0	666. Aparo dvādasāyatanavasena. Kathaṃ? Cakkhudhātuyaṃ vuttanayeneva ṭhapetvā tepaṇṇāsa	1319	
PA_anya-e01_02n:1319_1	rūpāni cakkhupasādamattaṃ “cakkhāyatana”nti vavatthapeti. Tattha vuttanayeneva ca	1319	
PA_anya-e01_02n:1319_2	sotaghānajivhākāyadhātuyo “sotaghānajivhākāyāyatanānī”ti, tesaṃ visayabhūte pañcadhamme	1319	
PA_anya-e01_02n:1319_3	“rūpasaddagandharasaphoṭṭhabbāyatanānī”ti, lokiyasattaviññāṇadhātuyo “manāyatana”nti,	1319	
PA_anya-e01_02n:1319_4	taṃsampayuttā phassādayo sesarūpañca “dhammāyatana”nti evamettha aḍḍhekādasa āyatanāni	1319	
PA_anya-e01_02n:1319_5	rūpaṃ, diyaḍḍhaāyatanāni nāmanti evameko dvādasāyatanavasena nāmarūpaṃ vavatthapeti.	1319	
PA_anya-e01_02n:1320_0	667. Aparo tato saṃkhittataraṃ khandhavasena vavatthapeti. Kathaṃ? Idha bhikkhu imasmiṃ	1320	
PA_anya-e01_02n:1320_1	sarīre catusamuṭṭhānā catasso dhātuyo, taṃnissito vaṇṇo, gandho, raso, ojā, cakkhupasādādayo	1320	
PA_anya-e01_02n:1320_2	pañca pasādā, vatthurūpaṃ, bhāvo, jīvitindriyaṃ, dvisamuṭṭhāno saddoti imāni sattarasa	1320	
PA_anya-e01_02n:1320_3	rūpāni sammasanupagāni nipphannāni rūparūpāni. Kāyaviññatti, vacīviññatti, ākāsadhātu,	1320	
PA_anya-e01_02n:1320_4	rūpassa lahutā, mudutā, kammaññatā, upacayo, santati, jaratā, aniccatāti imāni pana	1320	
PA_anya-e01_02n:1320_5	dasa rūpāni na sammasanupagāni, ākāravikāraantaraparicchedamattakāni, na nipphannarūpāni,	1320	
PA_anya-e01_02n:1320_6	na rūparūpāni. Apica kho rūpānaṃ ākāravikāraantaraparicchedamattato rūpanti saṅkhaṃ	1320	
PA_anya-e01_02n:1320_7	gatāni. Iti sabbāni petāni sattavīsati rūpāni rūpakkhandho, ekāsītiyā lokiyacittehi	1320	
PA_anya-e01_02n:1320_8	saddhiṃ uppannā vedanā vedanākkhandho, taṃsampayuttā saññā saññākkhandho, saṅkhārā	1320	
PA_anya-e01_02n:1320_9	saṅkhārakkhandho, viññāṇaṃ viññāṇakkhandhoti. Iti rūpakkhandho rūpaṃ, cattāro arūpino	1320	
PA_anya-e01_02n:1320_10	khandhā nāmanti evameko pañcakkhandhavasena nāmarūpaṃ vavatthapeti.	13201	
PA_anya-e01_02n:1321_0	668. Aparo “yaṃkiñci rūpaṃ sabbaṃ rūpaṃ cattāri mahābhūtāni catunnañca mahābhūtānaṃ	1321	
PA_anya-e01_02n:1321_1	upādāyarūpa”nti evaṃ saṃkhitteneva imasmiṃ attabhāve rūpaṃ pariggahetvā, tathā manāyatanañceva	1321	
PA_anya-e01_02n:1321_2	dhammāyatanekadesañca nāmanti pariggahetvā “iti idañca nāmaṃ idañca rūpaṃ, idaṃ vuccati	1321	
PA_anya-e01_02n:1321_3	nāmarūpa”nti saṅkhepato nāmarūpaṃ vavatthapeti.	1321	
PA_anya-e01_02n:1322_0	669. Sace panassa tena tena mukhena rūpaṃ pariggahetvā arūpaṃ pariggaṇhato sukhumattā	1322	
PA_anya-e01_02n:1322_1	arūpaṃ na upaṭṭhāti, tena dhuranikkhepaṃ akatvā rūpameva punappunaṃ sammasitabbaṃ	1322	
PA_anya-e01_02n:1322_2	manasikātabbaṃ pariggahetabbaṃ vavatthapetabbaṃ. Yathā yathā hissa rūpaṃ suvikkhālitaṃ	1322	
PA_anya-e01_02n:1322_3	hoti nijjaṭaṃ suparisuddhaṃ, tathā tathā tadārammaṇā arūpadhammā sayameva pākaṭā honti.	1322	
PA_anya-e01_02n:1323_0	Yathā hi cakkhumato purisassa aparisuddhe ādāse mukhanimittaṃ olokentassa nimittaṃ	1323	
PA_anya-e01_02n:1323_1	na paññāyati, so “nimittaṃ na paññāyatī”ti na ādāsaṃ chaḍḍeti, atha kho naṃ punappunaṃ	1323	
PA_anya-e01_02n:1323_2	parimajjati. Tassa parisuddhe ādāse nimittaṃ sayameva pākaṭaṃ hoti. Yathā ca telatthiko	1323	
PA_anya-e01_02n:1323_3	tilapiṭṭhaṃ doṇiyaṃ ākiritvā udakena paripphosetvā ekavāraṃ dvevāraṃ pīḷanamattena	1323	
PA_anya-e01_02n:1323_4	tele anikkhamante na tilapiṭṭhaṃ chaḍḍeti, atha kho naṃ punappunaṃ uṇhodakena paripphosetvā	1323	
PA_anya-e01_02n:1323_5	madditvā pīḷeti. Tassevaṃ karoto vippasannaṃ tilatelaṃ nikkhamati. Yathā vā pana	1323	
PA_anya-e01_02n:1323_6	udakaṃ pasādetukāmo katakaṭṭhiṃ gahetvā antoghaṭe hatthaṃ otāretvā ekadvevāre ghaṃsanamattena	1323	
PA_anya-e01_02n:1323_7	udake avippasīdante na katakaṭṭhiṃ chaḍḍeti, atha kho naṃ punappunaṃ ghaṃsati. Tassevaṃ	1323	
PA_anya-e01_02n:1323_8	karontassa kalalakaddamaṃ sannisīdati. Udakaṃ acchaṃ hoti vippasannaṃ, evamevaṃ tena	1323	
PA_anya-e01_02n:1323_9	bhikkhunā dhuranikkhepaṃ akatvā rūpameva punappunaṃ sammasitabbaṃ manasikātabbaṃ	1323	
PA_anya-e01_02n:1323_10	pariggahetabbaṃ vavatthapetabbaṃ.	13231	
PA_anya-e01_02n:1324_0	Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tappaccanīkakilesā	1324	
PA_anya-e01_02n:1324_1	sannisīdanti, kaddamupari udakaṃ viya cittaṃ pasannaṃ hoti. Tadārammaṇā arūpadhammā	1324	
PA_anya-e01_02n:1324_2	sayameva pākaṭā honti. Evaṃ aññāhipi ucchucoragoṇadadhimacchādīhi upamāhi ayamattho pakāsetabbo.	1324	
PA_anya-e01_02n:1325	Arūpadhammānaṃ upaṭṭhānākārakathā	132	
PA_anya-e01_02n:1326_0	670. Evaṃ suvisuddharūpapariggahassa panassa arūpadhammā tīhi ākārehi upaṭṭhahanti	1326	
PA_anya-e01_02n:1326_1	phassavasena vā vedanāvasena vā viññāṇavasena vā. Kathaṃ? Ekassa tāva “pathavīdhātu	1326	
PA_anya-e01_02n:1326_2	kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,	1326	
PA_anya-e01_02n:1326_3	taṃsampayuttā vedanā vedanākkhandho, saññā saññākkhandho, saddhiṃ phassena cetanā	1326	
PA_anya-e01_02n:1326_4	saṅkhārakkhandho, cittaṃ viññāṇakkhandhoti upaṭṭhāti. Tathā “kese pathavīdhātu kakkhaḷalakkhaṇā…pe…	1326	
PA_anya-e01_02n:1326_5	assāsapassāse pathavīdhātu kakkhaḷalakkhaṇā”ti paṭhamābhinipāto phasso, taṃsampayuttā	1326	
PA_anya-e01_02n:1326_6	vedanā vedanākkhandho…pe… cittaṃ viññāṇakkhandhoti upaṭṭhāti. Evaṃ arūpadhammā phassavasena upaṭṭhahanti.	1326	
PA_anya-e01_02n:1327_0	Ekassa “pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho,	1327	
PA_anya-e01_02n:1327_1	taṃsampayuttā saññā saññākkhandho, taṃsampayutto phasso ca cetanā ca saṅkhārakkhandho,	1327	
PA_anya-e01_02n:1327_2	taṃsampayuttaṃ cittaṃ viññāṇakkhandhoti upaṭṭhāti. Tathā “kese pathavīdhātu kakkhaḷalakkhaṇā	1327	
PA_anya-e01_02n:1327_3	…pe… assāsapassāse pathavīdhātu kakkhaḷalakkhaṇā”ti tadārammaṇarasānubhavanakavedanā	1327	
PA_anya-e01_02n:1327_4	vedanākkhandho…pe… taṃsampayuttaṃ cittaṃ viññāṇakkhandhoti upaṭṭhāti. Evaṃ vedanāvasena	1327	
PA_anya-e01_02n:1327_5	arūpadhammā upaṭṭhahanti.	1327	
PA_anya-e01_02n:1328_0	Aparassa “pathavīdhātu kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho,	1328	
PA_anya-e01_02n:1328_1	taṃsampayuttā vedanā vedanākkhandho, saññā saññākkhandho, phasso ca cetanā ca saṅkhārakkhandhoti	1328	
PA_anya-e01_02n:1328_2	upaṭṭhāti. Tathā “kese pathavīdhātu kakkhaḷalakkhaṇā…pe… assāsapassāse pathavīdhātu	1328	
PA_anya-e01_02n:1328_3	kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho, taṃsampayuttā	1328	
PA_anya-e01_02n:1328_4	vedanā vedanākkhandho, saññā saññākkhandho, phasso ca cetanā ca saṅkhārakkhandhoti	1328	
PA_anya-e01_02n:1328_5	upaṭṭhāti. Evaṃ viññāṇavasena arūpadhammā upaṭṭhahanti.	1328	
PA_anya-e01_02n:1329_0	Eteneva upāyena “kammasamuṭṭhāne kese pathavīdhātu kakkhaḷalakkhaṇā”tiādinā nayena	1329	
PA_anya-e01_02n:1329_1	dvācattālīsāya dhātukoṭṭhāsesu catunnaṃ catunnaṃ dhātūnaṃ vasena, sesesu ca cakkhudhātuādīsu	1329	
PA_anya-e01_02n:1329_2	rūpapariggahamukhesu sabbaṃ nayabhedaṃ anugantvā yojanā kātabbā.	1329	
PA_anya-e01_02n:1330_0	671. Yasmā ca evaṃ suvisuddharūpapariggahasseva tassa arūpadhammā tīhākārehi pākaṭā	1330	
PA_anya-e01_02n:1330_1	honti. Tasmā suvisuddharūpapariggaheneva arūpapariggahāya yogo kātabbo, na itarena.	1330	
PA_anya-e01_02n:1330_2	Sace hi ekasmiṃ vā rūpadhamme upaṭṭhite dvīsu vā rūpaṃ pahāya arūpapariggahaṃ ārabhati	1330	
PA_anya-e01_02n:1330_3	kammaṭṭhānato parihāyati, pathavīkasiṇabhāvanāya vuttappakārā pabbateyyā gāvī viya.	1330	
PA_anya-e01_02n:1330_4	Suvisuddharūpapariggahassa pana arūpapariggahāya yogaṃ karoto kammaṭṭhānaṃ vuddhiṃ	1330	
PA_anya-e01_02n:1330_5	virūḷhiṃ vepullaṃ pāpuṇāti.	1330	
PA_anya-e01_02n:1331_0	So evaṃ phassādīnaṃ vasena upaṭṭhite cattāro arūpino khandhe nāmanti, tesaṃ ārammaṇabhūtāni	1331	
PA_anya-e01_02n:1331_1	cattāri mahābhūtāni, catunnañca mahābhūtānaṃ upādāyarūpaṃ rūpanti vavatthapeti. Iti	1331	
PA_anya-e01_02n:1331_2	aṭṭhārasa dhātuyo dvādasāyatanāni pañcakkhandhāti sabbepi tebhūmake dhamme khaggena	1331	
PA_anya-e01_02n:1331_3	samuggaṃ vivaramāno viya yamakatālakandaṃ phālayamāno viya ca nāmañca rūpañcāti dvedhā	1331	
PA_anya-e01_02n:1331_4	vavatthapeti. Nāmarūpamattato uddhaṃ añño satto vā puggalo vā devo vā brahmā vā natthīti niṭṭhaṃ gacchati.	1331	
PA_anya-e01_02n:1332	Sambahulasuttantasaṃsandanā	133	
PA_anya-e01_02n:1333_0	672. So evaṃ yāthāvasarasato nāmarūpaṃ vavatthapetvā suṭṭhutaraṃ “satto puggalo”ti	1333	
PA_anya-e01_02n:1333_1	imissā lokasamaññāya pahānatthāya sattasammohassa samatikkamatthāya asammohabhūmiyaṃ	1333	
PA_anya-e01_02n:1333_2	cittaṃ ṭhapanatthāya sambahulasuttantavasena “nāmarūpamattamevidaṃ, na satto, na	1333	
PA_anya-e01_02n:1333_3	puggalo atthī”ti etamatthaṃ saṃsandetvā vavatthapeti. Vuttañhetaṃ –	1333	
PA_anya-e01_02n:1334	“Yathāpi aṅgasambhārā, hoti saddo ratho iti;	133	
PA_anya-e01_02n:1335	Evaṃ khandhesu santesu, hoti sattoti sammutī”ti. ;	133	
PA_anya-e01_02n:1336_0	Aparampi vuttaṃ, “seyyathāpi, āvuso, kaṭṭhañca paṭicca valliñca paṭicca mattikañca	1336	
PA_anya-e01_02n:1336_1	paṭicca tiṇañca paṭicca ākāso parivārito agārantveva saṅkhaṃ gacchati, evameva kho,	1336	
PA_anya-e01_02n:1336_2	āvuso, aṭṭhiñca paṭicca nhāruñca paṭicca maṃsañca paṭicca cammañca paṭicca ākāso	1336	
PA_anya-e01_02n:1336_3	parivārito rūpantveva saṅkhaṃ gacchatī”ti.	1336	
PA_anya-e01_02n:1337	Aparampi vuttaṃ –	133	
PA_anya-e01_02n:1338	“Dukkhameva hi sambhoti, dukkhaṃ tiṭṭhati veti ca;	133	
PA_anya-e01_02n:1339	Nāññatra dukkhā sambhoti, nāññaṃ dukkhā nirujjhatī”ti. ;	133	
PA_anya-e01_02n:1340	Upamāhi nāmarūpavibhāvanā	134	
PA_anya-e01_02n:1341_0	673. Evaṃ anekasatehi suttantehi nāmarūpameva dīpitaṃ, na satto na puggalo. Tasmā	1341	
PA_anya-e01_02n:1341_1	yathā akkhacakkapañjaraīsādīsu aṅgasambhāresu ekenākārena saṇṭhitesu rathoti vohāramattaṃ	1341	
PA_anya-e01_02n:1341_2	hoti, paramatthato ekekasmiṃ aṅge upaparikkhiyamāne ratho nāma natthi. Yathā ca kaṭṭhādīsu	1341	
PA_anya-e01_02n:1341_3	gehasambhāresu ekenākārena ākāsaṃ parivāretvā ṭhitesu gehanti vohāramattaṃ hoti,	1341	
PA_anya-e01_02n:1341_4	paramatthato gehaṃ nāma natthi. Yathā ca aṅguliaṅguṭṭhādīsu ekenākārena ṭhitesu muṭṭhīti	1341	
PA_anya-e01_02n:1341_5	vohāramattaṃ hoti. Doṇitantiādīsu vīṇāti. Hatthiassādīsu senāti. Pākāragehagopurādīsu	1341	
PA_anya-e01_02n:1341_6	nagaranti. Khandhasākhāpalāsādīsu ekenākārena ṭhitesu rukkhoti vohāramattaṃ hoti,	1341	
PA_anya-e01_02n:1341_7	paramatthato ekekasmiṃ avayave upaparikkhiyamāne rukkho nāma natthi. Evamevaṃ pañcasu	1341	
PA_anya-e01_02n:1341_8	upādānakkhandhesu sati “satto, puggalo”ti vohāramattaṃ hoti, paramatthato ekekasmiṃ	1341	
PA_anya-e01_02n:1341_9	dhamme upaparikkhiyamāne “asmīti vā ahanti vā”ti gāhassa vatthubhūto satto nāma natthi.	1341	
PA_anya-e01_02n:1341_10	Paramatthato pana nāmarūpamattameva atthīti. Evaṃ passato hi dassanaṃ yathābhūtadassanaṃ nāma hoti.	13411	
PA_anya-e01_02n:1342_0	674. Yo panetaṃ yathābhūtadassanaṃ pahāya “satto atthī”ti gaṇhāti. So tassa vināsaṃ	1342	
PA_anya-e01_02n:1342_1	anujāneyya avināsaṃ vā. Avināsaṃ anujānanto sassate patati. Vināsaṃ anujānanto ucchede	1342	
PA_anya-e01_02n:1342_2	patati. Kasmā? Khīranvayassa dadhino viya tadanvayassa aññassa abhāvato. So “sassato	1342	
PA_anya-e01_02n:1342_3	satto”ti gaṇhanto olīyati nāma. “Ucchijjatī”ti gaṇhanto atidhāvati nāma. Tenāha bhagavā –	1342	
PA_anya-e01_02n:1343	“Dvīhi, bhikkhave, diṭṭhigatehi pariyuṭṭhitā devamanussā olīyanti eke, atidhāvanti eke, cakkhumanto ca passanti.	134	
PA_anya-e01_02n:1344_0	“Kathañca, bhikkhave, olīyanti eke? Bhavārāmā, bhikkhave, devamanussā bhavaratā bhavasamuditā.	1344	
PA_anya-e01_02n:1344_1	Tesaṃ bhavanirodhāya dhamme desiyamāne cittaṃ na pakkhandati nappasīdati na santiṭṭhati	1344	
PA_anya-e01_02n:1344_2	nādhimuccati. Evaṃ kho, bhikkhave, olīyanti eke.	1344	
PA_anya-e01_02n:1345_0	“Kathañca, bhikkhave, atidhāvanti eke? Bhaveneva kho paneke aṭṭīyamānā harāyamānā	1345	
PA_anya-e01_02n:1345_1	jigucchamānā vibhavaṃ abhinandanti, yato kira bho ayaṃ attā kāyassa bhedā ucchijjati	1345	
PA_anya-e01_02n:1345_2	vinassati, na hoti paraṃmaraṇā, etaṃ santaṃ, etaṃ paṇītaṃ, etaṃ yāthāvanti. Evaṃ	1345	
PA_anya-e01_02n:1345_3	kho, bhikkhave, atidhāvanti eke.	1345	
PA_anya-e01_02n:1346_0	“Kathañca, bhikkhave, cakkhumanto passanti? Idha, bhikkhave, bhikkhu bhūtaṃ bhūtato	1346	
PA_anya-e01_02n:1346_1	passati, bhūtaṃ bhūtato disvā bhūtassa nibbidāya virāgāya nirodhāya paṭipanno hoti.	1346	
PA_anya-e01_02n:1346_2	Evaṃ kho, bhikkhave, cakkhumanto passantī”ti.	1346	
PA_anya-e01_02n:1347_0	675. Tasmā yathā dāruyantaṃ suññaṃ nijjīvaṃ nirīhakaṃ, atha ca pana dārurajjukasamāyogavasena	1347	
PA_anya-e01_02n:1347_1	gacchatipi tiṭṭhatipi. Saīhakaṃ sabyāpāraṃ viya khāyati, evamidaṃ nāmarūpampi suññaṃ	1347	
PA_anya-e01_02n:1347_2	nijjīvaṃ nirīhakaṃ, atha ca pana aññamaññasamāyogavasena gacchatipi tiṭṭhatipi. Saīhakaṃ	1347	
PA_anya-e01_02n:1347_3	sabyāpāraṃ viya khāyatīti daṭṭhabbaṃ. Tenāhu porāṇā –	1347	
PA_anya-e01_02n:1348	“Nāmañca rūpañca idhatthi saccato,	134	
PA_anya-e01_02n:1349	Na hettha satto manujo ca vijjati;	134	
PA_anya-e01_02n:1350	Suññaṃ idaṃ yantamivābhisaṅkhataṃ,	135	
PA_anya-e01_02n:1351	Dukkhassa puñjo tiṇakaṭṭhasādiso”ti.	135	
PA_anya-e01_02n:1352_0	Na kevalañcetaṃ dāruyantupamāya, aññāhipi naḷakalāpīādīhi upamāhi vibhāvetabbaṃ –	1352	
PA_anya-e01_02n:1352_1	yathā hi dvīsu naḷakalāpīsu aññamaññaṃ nissāya ṭhapitāsu ekā ekissā upatthambho hoti,	1352	
PA_anya-e01_02n:1352_2	ekissā patamānāya itarāpi patati, evamevaṃ pañcavokārabhave nāmarūpaṃ aññamaññaṃ	1352	
PA_anya-e01_02n:1352_3	nissāya pavattati, ekaṃ ekassa upatthambho hoti. Maraṇavasena ekasmiṃ patamāne itarampi	1352	
PA_anya-e01_02n:1352_4	patati. Tenāhu porāṇā –	1352	
PA_anya-e01_02n:1353	“Yamakaṃ nāmarūpañca, ubho aññoññanissitā;	135	
PA_anya-e01_02n:1354	Ekasmiṃ bhijjamānasmiṃ, ubho bhijjanti paccayā”ti.	135	
PA_anya-e01_02n:1355_0	676. Yathā ca daṇḍābhihataṃ bheriṃ nissāya sadde pavattamāne aññā bherī, añño saddo,	1355	
PA_anya-e01_02n:1355_1	bherisaddā asammissā, bherī saddena suññā, saddo bheriyā suñño, evamevaṃ vatthudvārārammaṇasaṅkhātaṃ	1355	
PA_anya-e01_02n:1355_2	rūpaṃ nissāya nāme pavattamāne aññaṃ rūpaṃ, aññaṃ nāmaṃ, nāmarūpā asammissā, nāmaṃ	1355	
PA_anya-e01_02n:1355_3	rūpena suññaṃ, rūpaṃ nāmena suññaṃ, apica kho bheriṃ paṭicca saddo viya rūpaṃ paṭicca	1355	
PA_anya-e01_02n:1355_4	nāmaṃ pavattati. Tenāhu porāṇā –	1355	
PA_anya-e01_02n:1356	“Na cakkhuto jāyare phassapañcamā,	135	
PA_anya-e01_02n:1357	Na rūpato no ca ubhinnamantarā;	135	
PA_anya-e01_02n:1358	Hetuṃ paṭiccappabhavanti saṅkhatā,	135	
PA_anya-e01_02n:1359	Yathāpi saddo pahaṭāya bheriyā.	135	
PA_anya-e01_02n:1360	“Na sotato jāyare phassapañcamā,	136	
PA_anya-e01_02n:1361	Na saddato no ca ubhinnamantarā…pe….	136	
PA_anya-e01_02n:1362	“Na ghānato jāyare phassapañcamā,	136	
PA_anya-e01_02n:1363	Na gandhato no ca ubhinnamantarā…pe….	136	
PA_anya-e01_02n:1364	“Na jivhāto jāyare phassapañcamā,	136	
PA_anya-e01_02n:1365	Na rasato no ca ubhinnamantarā…pe….	136	
PA_anya-e01_02n:1366	“Na kāyato jāyare phassapañcamā,	136	
PA_anya-e01_02n:1367	Na phassato no ca ubhinnamantarā…pe….	136	
PA_anya-e01_02n:1368	“Na vatthurūpā pabhavanti saṅkhatā,	136	
PA_anya-e01_02n:1369	Na cāpi dhammāyatanehi niggatā;	136	
PA_anya-e01_02n:1370	Hetuṃ paṭiccappabhavanti saṅkhatā,	137	
PA_anya-e01_02n:1371	Yathāpi saddo pahaṭāya bheriyā”ti.	137	
PA_anya-e01_02n:1372_0	677. Apicettha nāmaṃ nittejaṃ na sakena tejena pavattituṃ sakkoti, na khādati, na	1372	
PA_anya-e01_02n:1372_1	pivati, na byāharati, na iriyāpathaṃ kappeti. Rūpampi nittejaṃ na sakena tejena pavattituṃ	1372	
PA_anya-e01_02n:1372_2	sakkoti. Na hi tassā khāditukāmatā, nāpi pivitukāmatā, na byāharitukāmatā, na iriyāpathaṃ	1372	
PA_anya-e01_02n:1372_3	kappetukāmatā, atha kho nāmaṃ nissāya rūpaṃ pavattati, rūpaṃ nissāya nāmaṃ pavattati,	1372	
PA_anya-e01_02n:1372_4	nāmassa khāditukāmatāya pivitukāmatāya byāharitukāmatāya iriyāpathaṃ kappetukāmatāya	1372	
PA_anya-e01_02n:1372_5	sati rūpaṃ khādati, pivati, byāharati, iriyāpathaṃ kappeti.	1372	
PA_anya-e01_02n:1373_0	Imassa panatthassa vibhāvanatthāya imaṃ upamaṃ udāharanti – yathā jaccandho ca pīṭhasappī	1373	
PA_anya-e01_02n:1373_1	ca disāpakkamitukāmā assu, jaccandho pīṭhasappiṃ evamāha “ahaṃ kho bhaṇe, sakkomi	1373	
PA_anya-e01_02n:1373_2	pādehi pādakaraṇīyaṃ kātuṃ, natthi ca me cakkhūni yehi samavisamaṃ passeyya”nti.	1373	
PA_anya-e01_02n:1373_3	Pīṭhasappīpi jaccandhaṃ evamāha “ahaṃ kho bhaṇe, sakkomi cakkhunā cakkhukaraṇīyaṃ	1373	
PA_anya-e01_02n:1373_4	kātuṃ, natthi ca me pādāni yehi abhikkameyyaṃ vā paṭikkameyyaṃ vā”ti. So tuṭṭhahaṭṭho	1373	
PA_anya-e01_02n:1373_5	jaccandho pīṭhasappiṃ aṃsakūṭaṃ āropesi. Pīṭhasappī jaccandhassa aṃsakūṭe nisīditvā	1373	
PA_anya-e01_02n:1373_6	evamāha “vāmaṃ muñca dakkhiṇaṃ gaṇha, dakkhiṇaṃ muñca vāmaṃ gaṇhā”ti. Tattha jaccandhopi	1373	
PA_anya-e01_02n:1373_7	nittejo dubbalo na sakena tejena sakena balena gacchati, pīṭhasappīpi nittejo dubbalo	1373	
PA_anya-e01_02n:1373_8	na sakena tejena sakena balena gacchati, na ca tesaṃ aññamaññaṃ nissāya gamanaṃ nappavattati,	1373	
PA_anya-e01_02n:1373_9	evamevaṃ nāmampi nittejaṃ na sakena tejena uppajjati, na tāsu tāsu kiriyāsu pavattati.	1373	
PA_anya-e01_02n:1373_10	Rūpampi nittejaṃ na sakena tejena uppajjati, na tāsu tāsu kiriyāsu pavattati, na	13731	
PA_anya-e01_02n:1373_11	ca tesaṃ aññamaññaṃ nissāya uppatti vā pavatti vā na hoti. Tenetaṃ vuccati –	13731	
PA_anya-e01_02n:1374	“Na sakena balena jāyare,	137	
PA_anya-e01_02n:1375	Nopi sakena balena tiṭṭhare;	137	
PA_anya-e01_02n:1376	Paradhammavasānuvattino,	137	
PA_anya-e01_02n:1377	Jāyare saṅkhatā attadubbalā.	137	
PA_anya-e01_02n:1378	“Parapaccayato ca jāyare,	137	
PA_anya-e01_02n:1379	Paraārammaṇato samuṭṭhitā;	137	
PA_anya-e01_02n:1380	Ārammaṇapaccayehi ca,	138	
PA_anya-e01_02n:1381	Paradhammehi cime pabhāvitā.	138	
PA_anya-e01_02n:1382	“Yathāpi nāvaṃ nissāya, manussā yanti aṇṇave;	138	
PA_anya-e01_02n:1383	Evameva rūpaṃ nissāya, nāmakāyo pavattati.	138	
PA_anya-e01_02n:1384	“Yathā ca manusse nissāya, nāvā gacchati aṇṇave;	138	
PA_anya-e01_02n:1385	Evameva nāmaṃ nissāya, rūpakāyo pavattati.	138	
PA_anya-e01_02n:1386	“Ubho nissāya gacchanti, manussā nāvā ca aṇṇave;	138	
PA_anya-e01_02n:1387	Evaṃ nāmañca rūpañca, ubho aññoññanissitā”ti.	138	
PA_anya-e01_02n:1388_0	Evaṃ nānānayehi nāmarūpaṃ vavatthāpayato sattasaññaṃ abhibhavitvā asammohabhūmiyaṃ	1388	
PA_anya-e01_02n:1388_1	ṭhitaṃ nāmarūpānaṃ yāthāvadassanaṃ diṭṭhivisuddhīti veditabbaṃ. Nāmarūpavavatthānantipi	1388	
PA_anya-e01_02n:1388_2	saṅkhāraparicchedotipi etasseva adhivacanaṃ.	1388	
PA_anya-e01_02n:1389	Iti sādhujanapāmojjatthāya kate visuddhimagge	138	
PA_anya-e01_02n:1390	Paññābhāvanādhikāre	139	
PA_anya-e01_02n:1391	Diṭṭhivisuddhiniddeso nāma	139	
PA_anya-e01_02n:1392	Aṭṭhārasamo paricchedo.	139	
PA_anya-e01_02n:1393	19. Kaṅkhāvitaraṇavisuddhiniddeso	139	
PA_anya-e01_02n:1394	Paccayapariggahakathā	139	
PA_anya-e01_02n:1395	678. Etasseva pana nāmarūpassa paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ kaṅkhāvitaraṇavisuddhi nāma.	139	
PA_anya-e01_02n:1396_0	Taṃ sampādetukāmo bhikkhu yathā nāma kusalo bhisakko rogaṃ disvā tassa samuṭṭhānaṃ	1396	
PA_anya-e01_02n:1396_1	pariyesati. Yathā vā pana anukampako puriso daharaṃ kumāraṃ mandaṃ uttānaseyyakaṃ	1396	
PA_anya-e01_02n:1396_2	rathikāya nipannaṃ disvā “kassa nu kho ayaṃ puttako”ti tassa mātāpitaro āvajjati,	1396	
PA_anya-e01_02n:1396_3	evameva tassa nāmarūpassa hetupaccayapariyesanaṃ āpajjati.	1396	
PA_anya-e01_02n:1397_0	So āditova iti paṭisañcikkhati “na tāvidhaṃ nāmarūpaṃ ahetukaṃ, sabbattha sabbadā	1397	
PA_anya-e01_02n:1397_1	sabbesañca ekasadisabhāvāpattito, na issarādihetukaṃ, nāmarūpato uddhaṃ issarādīnaṃ	1397	
PA_anya-e01_02n:1397_2	abhāvato. Yepi nāmarūpamattameva issarādayoti vadanti, tesaṃ issarādisaṅkhātanāmarūpassa	1397	
PA_anya-e01_02n:1397_3	ahetukabhāvappattito. Tasmā bhavitabbamassa hetupaccayehi, ke nu kho te”ti.	1397	
PA_anya-e01_02n:1398_0	679. So evaṃ nāmarūpassa hetupaccaye āvajjetvā imassa tāva rūpakāyassa evaṃ hetupaccaye	1398	
PA_anya-e01_02n:1398_1	pariggaṇhāti – “ayaṃ kāyo nibbattamāno neva uppalapadumapuṇḍarīkasogandhikādīnaṃ	1398	
PA_anya-e01_02n:1398_2	abbhantare nibbattati, na maṇimuttāhārādīnaṃ, atha kho āmāsayapakkāsayānaṃ antare	1398	
PA_anya-e01_02n:1398_3	udarapaṭalaṃ pacchato piṭṭhikaṇṭakaṃ purato katvā antaantaguṇaparivārito sayampi	1398	
PA_anya-e01_02n:1398_4	duggandhajegucchapaṭikkūlo duggandhajegucchapaṭikkūle paramasambādhe okāse pūtimacchapūtikummāsaoḷigallacandanikādīsu	1398	
PA_anya-e01_02n:1398_5	kimiva nibbattati. Tassevaṃ nibbattamānassa ‘avijjā taṇhā upādānaṃ kamma’nti ime	1398	
PA_anya-e01_02n:1398_6	cattāro dhammā nibbattakattā hetu, āhāro upatthambhakattā paccayoti pañca dhammā	1398	
PA_anya-e01_02n:1398_7	hetupaccayā honti. Tesupi avijjādayo tayo imassa kāyassa mātā viya dārakassa upanissayā	1398	
PA_anya-e01_02n:1398_8	honti. Kammaṃ pitā viya puttassa janakaṃ. Āhāro dhāti viya dārakassa sandhārako”ti.	1398	
PA_anya-e01_02n:1398_9	Evaṃ rūpakāyassa paccayapariggahaṃ katvā, puna “cakkhuñca paṭicca rūpe ca uppajjati	1398	
PA_anya-e01_02n:1398_10	cakkhuviññāṇa”ntiādinā nayena nāmakāyassa paccayapariggahaṃ karoti.	13981	
PA_anya-e01_02n:1399	So evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne paccayato pavattittha, anāgatepi paccayato pavattissatīti samanupassati.	139	
PA_anya-e01_02n:1400_0	680. Tassevaṃ samanupassato yā sā pubbantaṃ ārabbha “ahosiṃ nu kho ahaṃ atītamaddhānaṃ,	1400	
PA_anya-e01_02n:1400_1	na nu kho ahosiṃ atītamaddhānaṃ, kiṃ nu kho ahosiṃ atītamaddhānaṃ, kathaṃ nu kho	1400	
PA_anya-e01_02n:1400_2	ahosiṃ atītamaddhānaṃ, kiṃ hutvā kiṃ ahosiṃ nu kho ahaṃ atītamaddhāna”nti pañcavidhā	1400	
PA_anya-e01_02n:1400_3	vicikicchā vuttā, yāpi aparantaṃ ārabbha “bhavissāmi nu kho ahaṃ anāgatamaddhānaṃ,	1400	
PA_anya-e01_02n:1400_4	na nu kho bhavissāmi anāgatamaddhānaṃ, kiṃ nu kho bhavissāmi anāgatamaddhānaṃ, kathaṃ	1400	
PA_anya-e01_02n:1400_5	nu kho bhavissāmi anāgatamaddhānaṃ, kiṃ hutvā kiṃ bhavissāmi nu kho ahaṃ anāgatamaddhāna”nti	1400	
PA_anya-e01_02n:1400_6	pañcavidhā vicikicchā vuttā, yāpi paccuppannaṃ ārabbha “etarahi vā pana paccuppannaṃ	1400	
PA_anya-e01_02n:1400_7	addhānaṃ ajjhattaṃ kathaṃkathī hoti – ahaṃ nu khosmi, no nu khosmi, kiṃ nu khosmi,	1400	
PA_anya-e01_02n:1400_8	kathaṃ nu khosmi, ayaṃ nu kho satto kuto āgato, so kuhiṃ gāmī bhavissatī”ti chabbidhā	1400	
PA_anya-e01_02n:1400_9	vicikicchā vuttā, sā sabbāpi pahīyati.	1400	
PA_anya-e01_02n:1401_0	681. Aparo sādhāraṇāsādhāraṇavasena duvidhaṃ nāmassa paccayaṃ passati, kammādivasena	1401	
PA_anya-e01_02n:1401_1	catubbidhaṃ rūpassa. Duvidho hi nāmassa paccayo sādhāraṇo asādhāraṇo ca. Tattha cakkhādīni	1401	
PA_anya-e01_02n:1401_2	cha dvārāni, rūpādīni cha ārammaṇāni nāmassa sādhāraṇo paccayo, kusalādibhedato sabbappakārassāpi	1401	
PA_anya-e01_02n:1401_3	tato pavattito. Manasikārādiko asādhāraṇo. Yoniso manasikārasaddhammassavanādiko	1401	
PA_anya-e01_02n:1401_4	hi kusalasseva hoti, viparīto akusalassa, kammādiko vipākassa, bhavaṅgādiko kiriyassāti.	1401	
PA_anya-e01_02n:1402_0	Rūpassa pana kammaṃ cittaṃ utu āhāroti ayaṃ kammādiko catubbidho paccayo. Tattha	1402	
PA_anya-e01_02n:1402_1	kammaṃ atītameva kammasamuṭṭhānassa rūpassa paccayo hoti. Cittaṃ cittasamuṭṭhānassa	1402	
PA_anya-e01_02n:1402_2	uppajjamānaṃ. Utuāhārā utuāhārasamuṭṭhānassa ṭhitikkhaṇe paccayā hontīti. Evameveko	1402	
PA_anya-e01_02n:1402_3	nāmarūpassa paccayapariggahaṃ karoti.	1402	
PA_anya-e01_02n:1403_0	So evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne	1403	
PA_anya-e01_02n:1403_1	paccayato pavattittha, anāgatepi paccayato pavattissatīti samanupassati. Tassevaṃ	1403	
PA_anya-e01_02n:1403_2	samanupassato vuttanayeneva tīsupi addhāsu vicikicchā pahīyati.	1403	
PA_anya-e01_02n:1404_0	682. Aparo tesaṃyeva nāmarūpasaṅkhātānaṃ saṅkhārānaṃ jarāpattiṃ jiṇṇānañca bhaṅgaṃ	1404	
PA_anya-e01_02n:1404_1	disvā idaṃ saṅkhārānaṃ jarāmaraṇaṃ nāma jātiyā sati hoti, jāti bhave sati, bhavo	1404	
PA_anya-e01_02n:1404_2	upādāne sati, upādānaṃ taṇhāya sati, taṇhā vedanāya sati, vedanā phasse sati, phasso	1404	
PA_anya-e01_02n:1404_3	saḷāyatane sati, saḷāyatanaṃ nāmarūpe sati, nāmarūpaṃ viññāṇe sati, viññāṇaṃ saṅkhāresu	1404	
PA_anya-e01_02n:1404_4	sati, saṅkhārā avijjāya satīti evaṃ paṭilomapaṭiccasamuppādavasena nāmarūpassa paccayapariggahaṃ	1404	
PA_anya-e01_02n:1404_5	karoti. Athassa vuttanayeneva vicikicchā pahīyati.	1404	
PA_anya-e01_02n:1405	683. Aparo “iti kho avijjāpaccayā saṅkhārā”ti pubbe vitthāretvā dassitaanulomapaṭiccasamuppādavaseneva nāmarūpassa paccayapariggahaṃ karoti. Athassa vuttanayeneva kaṅkhā pahīyati.	140	
PA_anya-e01_02n:1406_0	684. Aparo “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ	1406	
PA_anya-e01_02n:1406_1	upādānaṃ, cetanā bhavoti ime pañca dhammā purimakammabhavasmiṃ idha paṭisandhiyā	1406	
PA_anya-e01_02n:1406_2	paccayā, idha paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso,	1406	
PA_anya-e01_02n:1406_3	vedayitaṃ vedanāti ime pañca dhammā idhūpapattibhavasmiṃ purekatassa kammassa paccayā.	1406	
PA_anya-e01_02n:1406_4	Idha paripakkattā āyatanānaṃ moho avijjā…pe… cetanā bhavoti ime pañca dhammā idha	1406	
PA_anya-e01_02n:1406_5	kammabhavasmiṃ āyatiṃ paṭisandhiyā paccayā”ti evaṃ kammavaṭṭavipākavaṭṭavasena nāmarūpassa	1406	
PA_anya-e01_02n:1406_6	paccayapariggahaṃ karoti.	1406	
PA_anya-e01_02n:1407_0	685. Tattha catubbidhaṃ kammaṃ – diṭṭhadhammavedanīyaṃ, upapajjavedanīyaṃ, aparāpariyavedanīyaṃ,	1407	
PA_anya-e01_02n:1407_1	ahosikammanti. Tesu ekajavanavīthiyaṃ sattasu cittesu kusalā vā akusalā vā paṭhamajavanacetanā	1407	
PA_anya-e01_02n:1407_2	diṭṭhidhammavedanīyakammaṃ nāma. Taṃ imasmiññeva attabhāve vipākaṃ deti. Tathā asakkontaṃ	1407	
PA_anya-e01_02n:1407_3	pana “ahosikammaṃ nāhosi kammavipāko, na bhavissati kammavipāko, natthi kammavipāko”ti	1407	
PA_anya-e01_02n:1407_4	imassa tikassa vasena ahosikammaṃ nāma hoti. Atthasādhikā pana sattamajavanacetanā	1407	
PA_anya-e01_02n:1407_5	upapajjavedanīyakammaṃ nāma. Taṃ anantare attabhāve vipākaṃ deti. Tathā asakkontaṃ	1407	
PA_anya-e01_02n:1407_6	vuttanayeneva ahosikammaṃ nāma hoti. Ubhinnaṃ antare pañca javanacetanā aparāpariyavedanīyakammaṃ	1407	
PA_anya-e01_02n:1407_7	nāma. Taṃ anāgate yadā okāsaṃ labhati, tadā vipākaṃ deti. Sati saṃsārappavattiyā	1407	
PA_anya-e01_02n:1407_8	ahosikammaṃ nāma na hoti.	1407	
PA_anya-e01_02n:1408_0	686. Aparampi catubbidhaṃ kammaṃ – yaṃ garukaṃ, yaṃ bahulaṃ, yadāsannaṃ, kaṭattā	1408	
PA_anya-e01_02n:1408_1	vā pana kammanti. Tattha kusalaṃ vā hotu akusalaṃ vā, garukāgarukesu yaṃ garukaṃ	1408	
PA_anya-e01_02n:1408_2	mātughātādikammaṃ vā mahaggatakammaṃ vā, tadeva paṭhamaṃ vipaccati. Tathā bahulābahulesupi	1408	
PA_anya-e01_02n:1408_3	yaṃ bahulaṃ hoti susīlyaṃ vā dussīlyaṃ vā, tadeva paṭhamaṃ vipaccati. Yadāsannaṃ	1408	
PA_anya-e01_02n:1408_4	nāma maraṇakāle anussaritakammaṃ. Yañhi āsannamaraṇo anussarituṃ sakkoti, teneva	1408	
PA_anya-e01_02n:1408_5	upapajjati. Etehi pana tīhi muttaṃ punappunaṃ laddhāsevanaṃ kaṭattā vā pana kammaṃ	1408	
PA_anya-e01_02n:1408_6	nāma hoti, tesaṃ abhāve taṃ paṭisandhiṃ ākaḍḍhati.	1408	
PA_anya-e01_02n:1409_0	687. Aparampi catubbidhaṃ kammaṃ – janakaṃ, upatthambhakaṃ, upapīḷakaṃ, upaghātakanti.	1409	
PA_anya-e01_02n:1409_1	Tattha janakaṃ nāma kusalampi hoti akusalampi. Taṃ paṭisandhiyampi pavattepi rūpārūpavipākakkhandhe	1409	
PA_anya-e01_02n:1409_2	janeti. Upatthambhakaṃ pana vipākaṃ janetuṃ na sakkoti, aññena kammena dinnāya paṭisandhiyā	1409	
PA_anya-e01_02n:1409_3	janite vipāke uppajjamānakasukhadukkhaṃ upatthambheti, addhānaṃ pavatteti. Upapīḷakaṃ	1409	
PA_anya-e01_02n:1409_4	aññena kammena dinnāya paṭisandhiyā janite vipāke uppajjamānakasukhadukkhaṃ pīḷeti	1409	
PA_anya-e01_02n:1409_5	bādhati, addhānaṃ pavattituṃ na deti. Upaghātakaṃ pana sayaṃ kusalampi akusalampi	1409	
PA_anya-e01_02n:1409_6	samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ	1409	
PA_anya-e01_02n:1409_7	karoti. Evaṃ pana kammena kate okāse taṃ vipākaṃ uppannaṃ nāma vuccati.	1409	
PA_anya-e01_02n:1410_0	Iti imesaṃ dvādasannaṃ kammānaṃ kammantarañceva vipākantarañca buddhānaṃ kammavipākañāṇasseva	1410	
PA_anya-e01_02n:1410_1	yāthāvasarasato pākaṭaṃ hoti, asādhāraṇaṃ sāvakehi. Vipassakena pana kammantarañca	1410	
PA_anya-e01_02n:1410_2	vipākantarañca ekadesato jānitabbaṃ. Tasmā ayaṃ mukhamattadassanena kammaviseso pakāsitoti.	1410	
PA_anya-e01_02n:1411_0	688. Iti imaṃ dvādasavidhaṃ kammaṃ kammavaṭṭe pakkhipitvā evaṃ eko kammavaṭṭavipākavaṭṭavasena	1411	
PA_anya-e01_02n:1411_1	nāmarūpassa paccayapariggahaṃ karoti. So evaṃ kammavaṭṭavipākavaṭṭavasena paccayato	1411	
PA_anya-e01_02n:1411_2	nāmarūpassa pavattiṃ disvā “yathā idaṃ etarahi, evaṃ atītepi addhāne kammavaṭṭavipākavaṭṭavasena	1411	
PA_anya-e01_02n:1411_3	paccayato pavattittha, anāgatepi kammavaṭṭavipākavaṭṭavaseneva paccayato pavattissatī”ti.	1411	
PA_anya-e01_02n:1411_4	Iti kammañceva kammavipāko ca, kammavaṭṭañca vipākavaṭṭañca, kammapavattañca vipākapavattañca,	1411	
PA_anya-e01_02n:1411_5	kammasantati ca vipākasantati ca, kiriyā ca kiriyāphalañca.	1411	
PA_anya-e01_02n:1412	Kammā vipākā vattanti, vipāko kammasambhavo;	141	
PA_anya-e01_02n:1413	Kammā punabbhavo hoti, evaṃ loko pavattatīti. –	141	
PA_anya-e01_02n:1414_0	Samanupassati. Tassevaṃ samanupassato yā sā pubbantādayo ārabbha “ahosiṃ nu kho aha”ntiādinā	1414	
PA_anya-e01_02n:1414_1	nayena vuttā soḷasavidhā vicikicchā, sā sabbā pahīyati. Sabbabhavayonigatiṭṭhitinivāsesu	1414	
PA_anya-e01_02n:1414_2	hetuphalasambandhavasena pavattamānaṃ nāmarūpamattameva khāyati. So neva kāraṇato	1414	
PA_anya-e01_02n:1414_3	uddhaṃ kārakaṃ passati, na vipākappavattito uddhaṃ vipākapaṭisaṃvedakaṃ. Kāraṇe pana	1414	
PA_anya-e01_02n:1414_4	sati “kārako”ti, vipākappavattiyā sati “paṭisaṃvedako”ti samaññāmattena paṇḍitā voharanticcevassa	1414	
PA_anya-e01_02n:1414_5	sammappaññāya sudiṭṭhaṃ hoti.	1414	
PA_anya-e01_02n:1415	689. Tenāhu porāṇā –	141	
PA_anya-e01_02n:1416	“Kammassa kārako natthi, vipākassa ca vedako;	141	
PA_anya-e01_02n:1417	Suddhadhammā pavattanti, evetaṃ sammadassanaṃ.	141	
PA_anya-e01_02n:1418	“Evaṃ kamme vipāke ca, vattamāne sahetuke;	141	
PA_anya-e01_02n:1419	Bījarukkhādikānaṃva, pubbā koṭi na nāyati;	141	
PA_anya-e01_02n:1420	Anāgatepi saṃsāre, appavattaṃ na dissati.	142	
PA_anya-e01_02n:1421	“Etamatthaṃ anaññāya, titthiyā asayaṃvasī;	142	
PA_anya-e01_02n:1422	Sattasaññaṃ gahetvāna, sassatucchedadassino;	142	
PA_anya-e01_02n:1423	Dvāsaṭṭhidiṭṭhiṃ gaṇhanti, aññamaññavirodhitā.	142	
PA_anya-e01_02n:1424	“Diṭṭhibandhanabaddhā te, taṇhāsotena vuyhare;	142	
PA_anya-e01_02n:1425	Taṇhāsotena vuyhantā, na te dukkhā pamuccare.	142	
PA_anya-e01_02n:1426	“Evametaṃ abhiññāya, bhikkhu buddhassa sāvako;	142	
PA_anya-e01_02n:1427	Gambhīraṃ nipuṇaṃ suññaṃ, paccayaṃ paṭivijjhati.	142	
PA_anya-e01_02n:1428	“Kammaṃ natthi vipākamhi, pāko kamme na vijjati;	142	
PA_anya-e01_02n:1429	Aññamaññaṃ ubho suññā, na ca kammaṃ vinā phalaṃ.	142	
PA_anya-e01_02n:1430	“Yathā na sūriye aggi, na maṇimhi na gomaye;	143	
PA_anya-e01_02n:1431	Na tesaṃ bahi so atthi, sambhārehi ca jāyati.	143	
PA_anya-e01_02n:1432	“Tathā na anto kammassa, vipāko upalabbhati;	143	
PA_anya-e01_02n:1433	Bahiddhāpi na kammassa, na kammaṃ tattha vijjati.	143	
PA_anya-e01_02n:1434	“Phalena suññaṃ taṃ kammaṃ, phalaṃ kamme na vijjati;	143	
PA_anya-e01_02n:1435	Kammañca kho upādāya, tato nibbattate phalaṃ.	143	
PA_anya-e01_02n:1436	“Na hettha devo brahmā vā, saṃsārassatthikārako;	143	
PA_anya-e01_02n:1437	Suddhadhammā pavattanti, hetusambhārapaccayā”ti.	143	
PA_anya-e01_02n:1438_0	690. Tassevaṃ kammavaṭṭavipākavaṭṭavasena nāmarūpassa paccayapariggahaṃ katvā tīsu	1438	
PA_anya-e01_02n:1438_1	addhāsu pahīnavicikicchassa sabbe atītānāgatapaccuppannadhammā cutipaṭisandhivasena	1438	
PA_anya-e01_02n:1438_2	viditā honti, sāssa hoti ñātapariññā.	1438	
PA_anya-e01_02n:1439_0	So evaṃ pajānāti – ye atīte kammapaccayā nibbattā khandhā, te tattheva niruddhā,	1439	
PA_anya-e01_02n:1439_1	atītakammapaccayā pana imasmiṃ bhave aññe nibbattā, atītabhavato imaṃ bhavaṃ āgato	1439	
PA_anya-e01_02n:1439_2	ekadhammopi natthi, imasmimpi bhave kammapaccayena nibbattā khandhā nirujjhissanti,	1439	
PA_anya-e01_02n:1439_3	punabbhave aññe nibbattissanti, imamhā bhavā punabbhavaṃ ekadhammopi na gamissati.	1439	
PA_anya-e01_02n:1439_4	Apica kho yathā na ācariyamukhato sajjhāyo antevāsikassa mukhaṃ pavisati, na ca tappaccayā	1439	
PA_anya-e01_02n:1439_5	tassa mukhe sajjhāyo na vattati, na dūtena mantodakaṃ pītaṃ rogino udaraṃ pavisati,	1439	
PA_anya-e01_02n:1439_6	na ca tassa tappaccayā rogo na vūpasammati, na mukhe maṇḍanavidhānaṃ ādāsatalādīsu	1439	
PA_anya-e01_02n:1439_7	mukhanimittaṃ gacchati, na ca tattha tappaccayā maṇḍanavidhānaṃ na paññāyati, na	1439	
PA_anya-e01_02n:1439_8	ekissā vaṭṭiyā dīpasikhā aññaṃ vaṭṭiṃ saṅkamati, na ca tattha tappaccayā dīpasikhā	1439	
PA_anya-e01_02n:1439_9	na nibbattati, evameva na atītabhavato imaṃ bhavaṃ, ito vā punabbhavaṃ koci dhammo	1439	
PA_anya-e01_02n:1439_10	saṅkamati, na ca atītabhave khandhāyatanadhātupaccayā idha, idha vā khandhāyatanadhātupaccayā	14391	
PA_anya-e01_02n:1439_11	punabbhave khandhāyatanadhātuyo na nibbattantīti.	14391	
PA_anya-e01_02n:1440	Yatheva cakkhuviññāṇaṃ, manodhātuanantaraṃ;	144	
PA_anya-e01_02n:1441	Na ceva āgataṃ nāpi, na nibbattaṃ anantaraṃ.	144	
PA_anya-e01_02n:1442	Tatheva paṭisandhimhi, vattate cittasantati;	144	
PA_anya-e01_02n:1443	Purimaṃ bhijjate cittaṃ, pacchimaṃ jāyate tato.	144	
PA_anya-e01_02n:1444	Tesaṃ antarikā natthi, vīci tesaṃ na vijjati;	144	
PA_anya-e01_02n:1445	Na cito gacchati kiñci, paṭisandhi ca jāyatīti.	144	
PA_anya-e01_02n:1446_0	691. Evaṃ cutipaṭisandhivasena viditasabbadhammassa sabbākārena nāmarūpassa paccayapariggahañāṇaṃ	1446	
PA_anya-e01_02n:1446_1	thāmagataṃ hoti, soḷasavidhā kaṅkhā suṭṭhutaraṃ pahīyati. Na kevalañca sā eva, “satthari	1446	
PA_anya-e01_02n:1446_2	kaṅkhatī”ti ādinayappavattā aṭṭhavidhāpi kaṅkhā pahīyatiyeva, dvāsaṭṭhi diṭṭhigatāni	1446	
PA_anya-e01_02n:1446_3	vikkhambhanti. Evaṃ nānānayehi nāmarūpapaccayapariggahaṇena tīsu addhāsu kaṅkhaṃ	1446	
PA_anya-e01_02n:1446_4	vitaritvā ṭhitaṃ ñāṇaṃ kaṅkhāvitaraṇavisuddhīti veditabbaṃ. Dhammaṭṭhitiñāṇantipi	1446	
PA_anya-e01_02n:1446_5	yathābhūtañāṇantipi sammādassanantipi etassevādhivacanaṃ. Vuttañhetaṃ –	1446	
PA_anya-e01_02n:1447	“Avijjā paccayo, saṅkhārā paccayasamuppannā. Ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.	144	
PA_anya-e01_02n:1448_0	“Aniccato manasikaronto katame dhamme yathābhūtaṃ jānāti passati, kathaṃ sammādassanaṃ	1448	
PA_anya-e01_02n:1448_1	hoti, kathaṃ tadanvayena sabbe saṅkhārā aniccato sudiṭṭhā honti, kattha kaṅkhā pahīyati?	1448	
PA_anya-e01_02n:1448_2	Dukkhato…pe… anattato manasikaronto katame dhamme yathābhūtaṃ jānāti passati…pe…	1448	
PA_anya-e01_02n:1448_3	kattha kaṅkhā pahīyatīti?	1448	
PA_anya-e01_02n:1449_0	“Aniccato manasikaronto nimittaṃ yathābhūtaṃ jānāti passati, tena vuccati sammādassanaṃ.	1449	
PA_anya-e01_02n:1449_1	Evaṃ tadanvayena sabbe saṅkhārā aniccato sudiṭṭhā honti. Ettha kaṅkhā pahīyati. Dukkhato	1449	
PA_anya-e01_02n:1449_2	manasikaronto pavattaṃ yathābhūtaṃ jānāti passati…pe… anattato manasikaronto nimittañca	1449	
PA_anya-e01_02n:1449_3	pavattañca yathābhūtaṃ jānāti passati, tena vuccati sammādassanaṃ. Evaṃ tadanvayena	1449	
PA_anya-e01_02n:1449_4	sabbe dhammā anattato sudiṭṭhā honti. Ettha kaṅkhā pahīyati.	1449	
PA_anya-e01_02n:1450_0	“Yañca yathābhūtañāṇaṃ yañca sammādassanaṃ yā ca kaṅkhāvitaraṇā, ime dhammā nānatthā	1450	
PA_anya-e01_02n:1450_1	ceva nānābyañjanā ca, udāhu ekatthā byañjanameva nānanti? Yañca yathābhūtañāṇaṃ yañca	1450	
PA_anya-e01_02n:1450_2	sammādassanaṃ yā ca kaṅkhāvitaraṇā, ime dhammā ekatthā, byañjanameva nāna”nti.	1450	
PA_anya-e01_02n:1451	Iminā pana ñāṇena samannāgato vipassako buddhasāsane laddhassāso laddhapatiṭṭho niyatagatiko cūḷasotāpanno nāma hoti.	145	
PA_anya-e01_02n:1452	Tasmā bhikkhu sadā sato, nāmarūpassa sabbaso;	145	
PA_anya-e01_02n:1453	Paccaye pariggaṇheyya, kaṅkhāvitaraṇatthikoti.	145	
PA_anya-e01_02n:1454	Iti sādhujanapāmojjatthāya kate visuddhimagge	145	
PA_anya-e01_02n:1455	Paññābhāvanādhikāre	145	
PA_anya-e01_02n:1456	Kaṅkhāvitaraṇavisuddhiniddeso nāma	145	
PA_anya-e01_02n:1457	Ekūnavīsatimo paricchedo.	145	
PA_anya-e01_02n:1458	20. Maggāmaggañāṇadassanavisuddhiniddeso	145	
PA_anya-e01_02n:1459	Sammasanañāṇakathā	145	
PA_anya-e01_02n:1460	692. Ayaṃ maggo, ayaṃ na maggoti evaṃ maggañca amaggañca ñatvā ṭhitaṃ ñāṇaṃ pana maggāmaggañāṇadassanavisuddhi nāma.	146	
PA_anya-e01_02n:1461_0	Taṃ sampādetukāmena kalāpasammasanasaṅkhātāya nayavipassanāya tāva yogo karaṇīyo.	1461	
PA_anya-e01_02n:1461_1	Kasmā? Āraddhavipassakassa obhāsādisambhave maggāmaggañāṇasambhavato. Āraddhavipassakassa	1461	
PA_anya-e01_02n:1461_2	hi obhāsādīsu sambhūtesu maggāmaggañāṇaṃ hoti, vipassanāya ca kalāpasammasanaṃ ādi.	1461	
PA_anya-e01_02n:1461_3	Tasmā etaṃ kaṅkhāvitaraṇānantaraṃ uddiṭṭhaṃ. Apica yasmā tīraṇapariññāya vattamānāya	1461	
PA_anya-e01_02n:1461_4	maggāmaggañāṇaṃ uppajjati, tīraṇapariññā ca ñātapariññānantarā, tasmāpi taṃ maggāmaggañāṇadassanavisuddhiṃ	1461	
PA_anya-e01_02n:1461_5	sampādetukāmena kalāpasammasane tāva yogo kātabbo.	1461	
PA_anya-e01_02n:1462_0	693. Tatrāyaṃ vinicchayo – tisso hi lokiyapariññā ñātapariññā tīraṇapariññā pahānapariññā	1462	
PA_anya-e01_02n:1462_1	ca. Yā sandhāya vuttaṃ “abhiññāpaññā ñātaṭṭhe ñāṇaṃ. Pariññāpaññā tīraṇaṭṭhe ñāṇaṃ.	1462	
PA_anya-e01_02n:1462_2	Pahānapaññā pariccāgaṭṭhe ñāṇa”nti. Tattha “ruppanalakkhaṇaṃ rūpaṃ, vedayitalakkhaṇā	1462	
PA_anya-e01_02n:1462_3	vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā	1462	
PA_anya-e01_02n:1462_4	ñātapariññā nāma. “Rūpaṃ aniccaṃ, vedanā aniccā”tiādinā nayena tesaṃyeva dhammānaṃ	1462	
PA_anya-e01_02n:1462_5	sāmaññalakkhaṇaṃ āropetvā pavattā lakkhaṇārammaṇikavipassanā paññā tīraṇapariññā	1462	
PA_anya-e01_02n:1462_6	nāma. Tesuyeva pana dhammesu niccasaññādipajahanavasena pavattā lakkhaṇārammaṇikavipassanā	1462	
PA_anya-e01_02n:1462_7	paññā pahānapariññā nāma.	1462	
PA_anya-e01_02n:1463_0	Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiṃ	1463	
PA_anya-e01_02n:1463_1	hi antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato	1463	
PA_anya-e01_02n:1463_2	pana paṭṭhāya yāva udayabbayānupassanā tīraṇapariññāya bhūmi. Etasmiṃ hi antare sāmaññalakkhaṇapaṭivedhasseva	1463	
PA_anya-e01_02n:1463_3	ādhipaccaṃ hoti. Bhaṅgānupassanaṃ ādiṃ katvā upari pahānapariññāya bhūmi. Tato paṭṭhāya	1463	
PA_anya-e01_02n:1463_4	hi aniccato anupassanto niccasaññaṃ pajahati, dukkhato anupassanto sukhasaññaṃ, anattato	1463	
PA_anya-e01_02n:1463_5	anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ,	1463	
PA_anya-e01_02n:1463_6	paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ anupassanānaṃ	1463	
PA_anya-e01_02n:1463_7	ādhipaccaṃ. Iti imāsu tīsu pariññāsu saṅkhāraparicchedassa ceva paccayapariggahassa	1463	
PA_anya-e01_02n:1463_8	ca sādhitattā iminā yoginā ñātapariññāva adhigatā hoti, itarā ca adhigantabbā. Tena	1463	
PA_anya-e01_02n:1463_9	vuttaṃ “yasmā tīraṇapariññāya vattamānāya maggāmaggañāṇaṃ uppajjati, tīraṇapariññā	1463	
PA_anya-e01_02n:1463_10	ca ñātapariññānantarā, tasmāpi taṃ maggāmaggañāṇadassanavisuddhiṃ sampādetukāmena	14631	
PA_anya-e01_02n:1463_11	kalāpasammasane tāva yogo kātabbo”ti.	14631	
PA_anya-e01_02n:1464	694. Tatrāyaṃ pāḷi –	146	
PA_anya-e01_02n:1465_0	“Kathaṃ atītānāgatapaccuppannānaṃ dhammānaṃ saṅkhipitvā vavatthāne paññā sammasane	1465	
PA_anya-e01_02n:1465_1	ñāṇaṃ? Yaṃkiñci rūpaṃ atītānāgatapaccuppannaṃ ajjhattaṃ vā…pe… yaṃ dūre santike vā,	1465	
PA_anya-e01_02n:1465_2	sabbaṃ rūpaṃ aniccato vavatthapeti, ekaṃ sammasanaṃ. Dukkhato vavatthapeti, ekaṃ	1465	
PA_anya-e01_02n:1465_3	sammasanaṃ. Anattato vavatthapeti, ekaṃ sammasanaṃ. Yā kāci vedanā…pe… yaṃkiñci viññāṇaṃ…pe…	1465	
PA_anya-e01_02n:1465_4	anattato vavatthapeti, ekaṃ sammasanaṃ.	1465	
PA_anya-e01_02n:1466	“Cakkhuṃ…pe… jarāmaraṇaṃ atītānāgatapaccuppannaṃ aniccato vavatthapeti, ekaṃ sammasanaṃ. Dukkhato anattato vavatthapeti, ekaṃ sammasanaṃ.	146	
PA_anya-e01_02n:1467_0	“Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti	1467	
PA_anya-e01_02n:1467_1	saṅkhipitvā vavatthāne paññā sammasane ñāṇaṃ. Vedanaṃ… viññāṇaṃ… cakkhuṃ…pe… jarāmaraṇaṃ…pe… sammasane ñāṇaṃ.	1467	
PA_anya-e01_02n:1468_0	“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ	1468	
PA_anya-e01_02n:1468_1	vayadhammaṃ virāgadhammaṃ nirodhadhammanti saṅkhipitvā vavatthāne paññā sammasane	1468	
PA_anya-e01_02n:1468_2	ñāṇaṃ. Vedanaṃ… viññāṇaṃ… cakkhuṃ… jarāmaraṇaṃ atītānāgatapaccuppannaṃ aniccaṃ saṅkhataṃ…pe…	1468	
PA_anya-e01_02n:1468_3	nirodhadhammanti saṅkhipitvā vavatthāne paññā sammasane ñāṇaṃ.	1468	
PA_anya-e01_02n:1469_0	“Jātipaccayā jarāmaraṇaṃ, asati jātiyā natthi jarāmaraṇanti saṅkhipitvā vavatthāne	1469	
PA_anya-e01_02n:1469_1	paññā sammasane ñāṇaṃ. Atītampi addhānaṃ, anāgatampi addhānaṃ jātipaccayā jarāmaraṇaṃ,	1469	
PA_anya-e01_02n:1469_2	asati jātiyā natthi jarāmaraṇanti saṅkhipitvā vavatthāne paññā sammasane ñāṇaṃ. Bhavapaccayā	1469	
PA_anya-e01_02n:1469_3	jāti…pe… avijjāpaccayā saṅkhārā, asati avijjāya natthi saṅkhārāti saṅkhipitvā vavatthāne	1469	
PA_anya-e01_02n:1469_4	paññā sammasane ñāṇaṃ. Atītampi addhānaṃ, anāgatampi addhānaṃ avijjāpaccayā saṅkhārā,	1469	
PA_anya-e01_02n:1469_5	asati avijjāya natthi saṅkhārāti saṅkhipitvā vavatthāne paññā sammasane ñāṇaṃ.	1469	
PA_anya-e01_02n:1470	“Taṃ ñātaṭṭhena ñāṇaṃ. Pajānanaṭṭhena paññā. Tena vuccati atītānāgatapaccuppannānaṃ dhammānaṃ saṅkhipitvā vavatthāne paññā sammasane ñāṇa”nti.	147	
PA_anya-e01_02n:1471_0	Ettha ca cakkhuṃ…pe… jarāmaraṇanti iminā peyyālena dvārārammaṇehi saddhiṃ dvārappavattā	1471	
PA_anya-e01_02n:1471_1	dhammā, pañcakkhandhā, cha dvārāni, cha ārammaṇāni, cha viññāṇāni, cha phassā, cha	1471	
PA_anya-e01_02n:1471_2	vedanā, cha saññā, cha cetanā, cha taṇhā, cha vitakkā, cha vicārā, cha dhātuyo, dasa	1471	
PA_anya-e01_02n:1471_3	kasiṇāni, dvattiṃsakoṭṭhāsā, dvādasāyatanāni, aṭṭhārasa dhātuyo, bāvīsati indriyāni,	1471	
PA_anya-e01_02n:1471_4	tisso dhātuyo, nava bhavā, cattāri jhānāni, catasso appamaññā, catasso samāpattiyo,	1471	
PA_anya-e01_02n:1471_5	dvādasa paṭiccasamuppādaṅgānīti ime dhammarāsayo saṃkhittāti veditabbā.	1471	
PA_anya-e01_02n:1472	Vuttaṃ hetaṃ abhiññeyyaniddese –	147	
PA_anya-e01_02n:1473_0	“Sabbaṃ, bhikkhave, abhiññeyyaṃ. Kiñca, bhikkhave, sabbaṃ abhiññeyyaṃ? Cakkhu, bhikkhave,	1473	
PA_anya-e01_02n:1473_1	abhiññeyyaṃ. Rūpā… cakkhuviññāṇaṃ… cakkhusamphasso… yampidaṃ cakkhusamphassapaccayā	1473	
PA_anya-e01_02n:1473_2	uppajjati vedayitaṃ sukhaṃ vā dukkhaṃ vā adukkhamasukhaṃ vā, tampi abhiññeyyaṃ. Sotaṃ…pe…	1473	
PA_anya-e01_02n:1473_3	yampidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ	1473	
PA_anya-e01_02n:1473_4	vā, tampi abhiññeyyaṃ.	1473	
PA_anya-e01_02n:1474	“Rūpaṃ…pe… viññāṇaṃ… cakkhu…pe… mano… rūpā…pe… dhammā… cakkhuviññāṇaṃ…pe… manoviññāṇaṃ… cakkhusamphasso…pe… manosamphasso….	147	
PA_anya-e01_02n:1475_0	“Cakkhusamphassajā vedanā…pe… manosamphassajā vedanā… rūpasaññā…pe… dhammasaññā…	1475	
PA_anya-e01_02n:1475_1	rūpasañcetanā…pe… dhammasañcetanā… rūpataṇhā…pe… dhammataṇhā… rūpavitakko…pe… dhammavitakko…	1475	
PA_anya-e01_02n:1475_2	rūpavicāro…pe… dhammavicāro….	1475	
PA_anya-e01_02n:1476	“Pathavīdhātu…pe… viññāṇadhātu… pathavīkasiṇaṃ…pe… viññāṇakasiṇaṃ… kesā…pe… muttaṃ… matthaluṅgaṃ….	147	
PA_anya-e01_02n:1477	“Cakkhāyatanaṃ…pe… dhammāyatanaṃ… cakkhudhātu…pe… manodhātu… manoviññāṇadhātu… cakkhundriyaṃ…pe… aññātāvindriyaṃ….	147	
PA_anya-e01_02n:1478	“Kāmadhātu… rūpadhātu… arūpadhātu… kāmabhavo… rūpabhavo… arūpabhavo… saññābhavo… asaññābhavo… nevasaññānāsaññābhavo… ekavokārabhavo… catuvokārabhavo… pañcavokārabhavo….	147	
PA_anya-e01_02n:1479_0	“Paṭhamaṃ jhānaṃ…pe… catutthaṃ jhānaṃ… mettācetovimutti…pe… upekkhācetovimutti… ākāsānañcāyatanasamāpatti…pe…	1479	
PA_anya-e01_02n:1479_1	nevasaññānāsaññāyatanasamāpatti… avijjā abhiññeyyā…pe… jarāmaraṇaṃ abhiññeyya”nti.	1479	
PA_anya-e01_02n:1480_0	Taṃ tattha evaṃ vitthārena vuttattā idha sabbaṃ peyyālena saṃkhittaṃ. Evaṃ saṃkhitte	1480	
PA_anya-e01_02n:1480_1	panettha ye lokuttarā dhammā āgatā, te asammasanupagattā imasmiṃ adhikāre na gahetabbā.	1480	
PA_anya-e01_02n:1480_2	Yepi ca sammasanupagā, tesu ye yassa pākaṭā honti sukhena pariggahaṃ gacchanti, tesu	1480	
PA_anya-e01_02n:1480_3	tena sammasanaṃ ārabhitabbaṃ.	1480	
PA_anya-e01_02n:1481_0	695. Tatrāyaṃ khandhavasena ārabbhavidhānayojanā – yaṃkiñci rūpaṃ…pe… sabbaṃ rūpaṃ	1481	
PA_anya-e01_02n:1481_1	aniccato vavatthapeti, ekaṃ sammasanaṃ. Dukkhato anattato vavatthapeti, ekaṃ sammasananti.	1481	
PA_anya-e01_02n:1481_2	Ettāvatā ayaṃ bhikkhu “yaṃkiñci rūpa”nti evaṃ aniyamaniddiṭṭhaṃ sabbampi rūpaṃ atītattikena	1481	
PA_anya-e01_02n:1481_3	ceva catūhi ca ajjhattādidukehīti ekādasahi okāsehi paricchinditvā sabbaṃ rūpaṃ aniccato	1481	
PA_anya-e01_02n:1481_4	vavatthapeti, aniccanti sammasati.	1481	
PA_anya-e01_02n:1482	Kathaṃ? Parato vuttanayena. Vuttañhetaṃ – “rūpaṃ atītānāgatapaccuppannaṃ aniccaṃ khayaṭṭhenā”ti.	148	
PA_anya-e01_02n:1483	Tasmā esa yaṃ atītaṃ rūpaṃ, taṃ yasmā atīteyeva khīṇaṃ, nayimaṃ bhavaṃ sampattanti aniccaṃ khayaṭṭhena.	148	
PA_anya-e01_02n:1484	Yaṃ anāgataṃ anantarabhave nibbattissati, tampi tattheva khīyissati, na tato paraṃ bhavaṃ gamissatīti aniccaṃ khayaṭṭhena.	148	
PA_anya-e01_02n:1485	Yaṃ paccuppannaṃ rūpaṃ, tampi idheva khīyati, na ito gacchatīti aniccaṃ khayaṭṭhena.	148	
PA_anya-e01_02n:1486	Yaṃ ajjhattaṃ, tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena.	148	
PA_anya-e01_02n:1487	Yaṃ bahiddhā…pe… oḷārikaṃ…pe… sukhumaṃ…pe… hīnaṃ…pe… paṇītaṃ…pe… dūre…pe… santike, tampi tattheva khīyati, na dūrabhāvaṃ gacchatīti aniccaṃ khayaṭṭhenāti sammasati.	148	
PA_anya-e01_02n:1488	Idaṃ sabbampi “aniccaṃ khayaṭṭhenā”ti etassa vasena ekaṃ sammasanaṃ. Bhedato pana ekādasavidhaṃ hoti.	148	
PA_anya-e01_02n:1489_0	Sabbameva ca taṃ dukkhaṃ bhayaṭṭhena. Bhayaṭṭhenāti sappaṭibhayatāya. Yañhi aniccaṃ,	1489	
PA_anya-e01_02n:1489_1	taṃ bhayāvahaṃ hoti sīhopamasutte devānaṃ viya. Iti idampi “dukkhaṃ bhayaṭṭhenā”ti	1489	
PA_anya-e01_02n:1489_2	etassa vasena ekaṃ sammasanaṃ. Bhedato pana ekādasavidhaṃ hoti.	1489	
PA_anya-e01_02n:1490_0	Yathā ca dukkhaṃ, evaṃ sabbampi taṃ anattā asārakaṭṭhena. Asārakaṭṭhenāti “attā nivāsī	1490	
PA_anya-e01_02n:1490_1	kārako vedako sayaṃvasī”ti evaṃ parikappitassa attasārassa abhāvena. Yañhi aniccaṃ,	1490	
PA_anya-e01_02n:1490_2	dukkhaṃ, taṃ attanopi aniccataṃ vā udayabbayapīḷanaṃ vā vāretuṃ na sakkoti, kuto	1490	
PA_anya-e01_02n:1490_3	tassa kārakādibhāvo. Tenāha – “rūpañca hidaṃ, bhikkhave, attā abhavissa. Nayidaṃ	1490	
PA_anya-e01_02n:1490_4	rūpaṃ ābādhāya saṃvatteyyā”tiādi. Iti idampi “anattā asārakaṭṭhenā”ti etassa vasena	1490	
PA_anya-e01_02n:1490_5	ekaṃ sammasanaṃ. Bhedato pana ekādasavidhaṃ hoti. Esa nayo vedanādīsu.	1490	
PA_anya-e01_02n:1491_0	696. Yaṃ pana aniccaṃ, taṃ yasmā niyamato saṅkhatādibhedaṃ hoti. Tenassa pariyāyadassanatthaṃ,	1491	
PA_anya-e01_02n:1491_1	nānākārehi vā manasikārappavattidassanatthaṃ “rūpaṃ atītānāgatapaccuppannaṃ aniccaṃ	1491	
PA_anya-e01_02n:1491_2	saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhamma”nti	1491	
PA_anya-e01_02n:1491_3	puna pāḷi vuttā. Esa nayo vedanādīsūti.	1491	
PA_anya-e01_02n:1492	Cattārīsākāraanupassanākathā	149	
PA_anya-e01_02n:1493_0	697. So tasseva pañcasu khandhesu aniccadukkhānattasammasanassa thirabhāvatthāya,	1493	
PA_anya-e01_02n:1493_1	yaṃ taṃ bhagavatā “katamehi cattārīsāya ākārehi anulomikaṃ khantiṃ paṭilabhati, katamehi	1493	
PA_anya-e01_02n:1493_2	cattārīsāya ākārehi sammattaniyāmaṃ okkamatī”ti etassa vibhaṅge –	1493	
PA_anya-e01_02n:1494_0	“Pañcakkhandhe aniccato, dukkhato, rogato, gaṇḍato, sallato, aghato, ābādhato, parato,	1494	
PA_anya-e01_02n:1494_1	palokato, ītito, upaddavato, bhayato, upasaggato, calato, pabhaṅguto, addhuvato,	1494	
PA_anya-e01_02n:1494_2	atāṇato, aleṇato, asaraṇato, rittato, tucchato, suññato, anattato, ādīnavato, vipariṇāmadhammato,	1494	
PA_anya-e01_02n:1494_3	asārakato, aghamūlato, vadhakato, vibhavato, sāsavato, saṅkhatato, mārāmisato, jātidhammato,	1494	
PA_anya-e01_02n:1494_4	jarādhammato, byādhidhammato, maraṇadhammato, sokadhammato, paridevadhammato, upāyāsadhammato,	1494	
PA_anya-e01_02n:1494_5	saṃkilesikadhammato”ti –	1494	
PA_anya-e01_02n:1495	Cattārīsāya ākārehi,	149	
PA_anya-e01_02n:1496	“Pañcakkhandhe aniccato passanto anulomikaṃ khantiṃ paṭilabhati. Pañcannaṃ khandhānaṃ nirodho niccaṃ nibbānanti passanto sammattaniyāmaṃ okkamatī”tiādinā nayena,	149	
PA_anya-e01_02n:1497	Anulomañāṇaṃ vibhajantena pabhedato aniccādisammasanaṃ vuttaṃ. Tassāpi vasena ime pañcakkhandhe sammasati.	149	
PA_anya-e01_02n:1498_0	698. Kathaṃ? So hi ekekaṃ khandhaṃ anaccantikatāya, ādiantavantatāya ca aniccato.	1498	
PA_anya-e01_02n:1498_1	Uppādavayapaṭipīḷanatāya, dukkhavatthutāya ca dukkhato. Paccayayāpanīyatāya, rogamūlatāya	1498	
PA_anya-e01_02n:1498_2	ca rogato. Dukkhatāsūlayogitāya, kilesāsucipaggharaṇatāya, uppādajarābhaṅgehi uddhumātaparipakkapabhinnatāya	1498	
PA_anya-e01_02n:1498_3	ca gaṇḍato. Pīḷājanakatāya, antotudanatāya, dunnīharaṇīyatāya ca sallato. Vigarahaṇīyatāya,	1498	
PA_anya-e01_02n:1498_4	avaḍḍhiāvahanatāya, aghavatthutāya ca aghato. Aseribhāvajanakatāya, ābādhapadaṭṭhānatāya	1498	
PA_anya-e01_02n:1498_5	ca ābādhato. Avasatāya, avidheyyatāya ca parato. Byādhijarāmaraṇehi palujjanatāya	1498	
PA_anya-e01_02n:1498_6	palokato. Anekabyasanāvahanatāya ītito. Aviditānaṃyeva vipulānaṃ anatthānaṃ āvahanato,	1498	
PA_anya-e01_02n:1498_7	sabbupaddavavatthutāya ca upaddavato. Sabbabhayānaṃ ākaratāya, dukkhavūpasamasaṅkhātassa	1498	
PA_anya-e01_02n:1498_8	paramassāsassa paṭipakkhabhūtatāya ca bhayato. Anekehi anatthehi anubaddhatāya, dosūpasaṭṭhatāya,	1498	
PA_anya-e01_02n:1498_9	upasaggo viya anadhivāsanārahatāya ca upasaggato. Byādhijarāmaraṇehi ceva lābhālābhādīhi	1498	
PA_anya-e01_02n:1498_10	ca lokadhammehi pacalitatāya calato. Upakkamena ceva sarasena ca pabhaṅgupagamanasīlatāya	14981	
PA_anya-e01_02n:1498_11	pabhaṅguto. Sabbāvatthanipātitāya, thirabhāvassa ca abhāvatāya addhuvato. Atāyanatāya	14981	
PA_anya-e01_02n:1498_12	ceva, alabbhaneyyakhematāya ca atāṇato. Allīyituṃ anarahatāya, allīnānampi ca leṇakiccākāritāya	14981	
PA_anya-e01_02n:1498_13	aleṇato. Nissitānaṃ bhayasārakattābhāvena asaraṇato. Yathāparikappitehi dhuvasubhasukhattabhāvehi	14981	
PA_anya-e01_02n:1498_14	rittatāya rittato. Rittatāyeva tucchato appakattā vā, appakampi hi loke tucchanti	14981	
PA_anya-e01_02n:1498_15	vuccati. Sāmi-nivāsi-kāraka-vedakādhiṭṭhāyakavirahitatāya suññato. Sayañca assāmikabhāvāditāya	14981	
PA_anya-e01_02n:1498_16	anattato. Pavattidukkhatāya, dukkhassa ca ādīnavatāya ādīnavato, atha vā ādīnaṃ vāti	14981	
PA_anya-e01_02n:1498_17	gacchati pavattatīti ādīnavo, kapaṇamanussassetaṃ adhivacanaṃ, khandhāpi ca kapaṇāyevāti	14981	
PA_anya-e01_02n:1498_18	ādīnavasadisatāya ādīnavato. Jarāya ceva maraṇena cāti dvedhā pariṇāmapakatitāya	14981	
PA_anya-e01_02n:1498_19	vipariṇāmadhammato. Dubbalatāya, pheggu viya sukhabhañjanīyatāya ca asārakato. Aghahetutāya	14981	
PA_anya-e01_02n:1498_20	aghamūlato. Mittamukhasapatto viya vissāsaghātitāya vadhakato. Vigatabhavatāya, vibhavasambhūtatāya	14982	
PA_anya-e01_02n:1498_21	ca vibhavato. Āsavapadaṭṭhānatāya sāsavato. Hetupaccayehi abhisaṅkhatatāya saṅkhatato.	14982	
PA_anya-e01_02n:1498_22	Maccumārakilesamārānaṃ āmisabhūtatāya mārāmisato. Jāti-jarā-byādhimaraṇapakatitāya	14982	
PA_anya-e01_02n:1498_23	jāti-jarā-byādhi-maraṇadhammato. Soka-parideva-upāyāsahetutāya soka-paridevaupāyāsadhammato.	14982	
PA_anya-e01_02n:1498_24	Taṇhādiṭṭhiduccaritasaṃkilesānaṃ visayadhammatāya saṃkilesikadhammatoti evaṃ pabhedato	14982	
PA_anya-e01_02n:1498_25	vuttassa aniccādisammasanassa vasena sammasati.	14982	
PA_anya-e01_02n:1499_0	Ettha hi aniccato, palokato, calato, pabhaṅguto, addhuvato, vipariṇāmadhammato, asārakato,	1499	
PA_anya-e01_02n:1499_1	vibhavato, saṅkhatato, maraṇadhammatoti ekekasmiṃ khandhe dasa dasa katvā paññāsa	1499	
PA_anya-e01_02n:1499_2	aniccānupassanāni. Parato, rittato, tucchato, suññato, anattatoti ekekasmiṃ khandhe	1499	
PA_anya-e01_02n:1499_3	pañca pañca katvā pañcavīsati anattānupassanāni. Sesāni dukkhato, rogatotiādīni ekekasmiṃ	1499	
PA_anya-e01_02n:1499_4	khandhe pañcavīsati pañcavīsati katvā pañcavīsatisataṃ dukkhānupassanānīti.	1499	
PA_anya-e01_02n:1500_0	Iccassa iminā dvisatabhedena aniccādisammasanena pañcakkhandhe sammasato taṃ nayavipassanāsaṅkhātaṃ	1500	
PA_anya-e01_02n:1500_1	aniccadukkhānattasammasanaṃ thiraṃ hoti. Idaṃ tāvettha pāḷinayānusārena sammasanārambhavidhānaṃ.	1500	
PA_anya-e01_02n:1501	Indriyatikkhakāraṇanavakakathā	150	
PA_anya-e01_02n:1502_0	699. Yassa pana evaṃ nayavipassanāya yogaṃ karotopi nayavipassanā na sampajjati,	1502	
PA_anya-e01_02n:1502_1	tena “navahākārehi indriyāni tikkhāni bhavanti – uppannuppannānaṃ saṅkhārānaṃ khayameva	1502	
PA_anya-e01_02n:1502_2	passati, tattha ca sakkaccakiriyāya sampādeti, sātaccakiriyāya sampādeti, sappāyakiriyāya	1502	
PA_anya-e01_02n:1502_3	sampādeti, samādhissa ca nimittaggāhena, bojjhaṅgānañca anupavattanatāya, kāye ca	1502	
PA_anya-e01_02n:1502_4	jīvite ca anapekkhataṃ upaṭṭhāpeti, tattha ca abhibhuyya nekkhammena, antarā ca abyosānenā”ti	1502	
PA_anya-e01_02n:1502_5	evaṃ vuttānaṃ navannaṃ ākārānaṃ vasena indriyāni tikkhāni katvā pathavīkasiṇaniddese	1502	
PA_anya-e01_02n:1502_6	vuttanayena satta asappāyāni vajjetvā satta sappāyāni sevamānena kālena rūpaṃ sammasitabbaṃ,	1502	
PA_anya-e01_02n:1502_7	kālena arūpaṃ. Rūpaṃ sammasantena rūpassa nibbatti passitabbā.	1502	
PA_anya-e01_02n:1503	Rūpanibbattipassanākārakathā	150	
PA_anya-e01_02n:1504_0	700. Seyyathidaṃ – idaṃ rūpaṃ nāma kammādivasena catūhi kāraṇehi nibbattati. Tattha	1504	
PA_anya-e01_02n:1504_1	sabbesaṃ sattānaṃ rūpaṃ nibbattamānaṃ paṭhamaṃ kammato nibbattati. Paṭisandhikkhaṇeyeva	1504	
PA_anya-e01_02n:1504_2	hi gabbhaseyyakānaṃ tāva tisantativasena vatthu-kāya-bhāvadasakasaṅkhātāni tiṃsa	1504	
PA_anya-e01_02n:1504_3	rūpāni nibbattanti, tāni ca kho paṭisandhicittassa uppādakkhaṇeyeva. Yathā ca uppādakkhaṇe,	1504	
PA_anya-e01_02n:1504_4	tathā ṭhitikkhaṇepi bhaṅgakkhaṇepi.	1504	
PA_anya-e01_02n:1505_0	Tattha rūpaṃ dandhanirodhaṃ garuparivatti, cittaṃ khippanirodhaṃ lahuparivatti. Tenāha	1505	
PA_anya-e01_02n:1505_1	– “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ yathayidaṃ,	1505	
PA_anya-e01_02n:1505_2	bhikkhave, citta”nti. Rūpe dharanteyeva hi soḷasavāre bhavaṅgacittaṃ uppajjitvā nirujjhati.	1505	
PA_anya-e01_02n:1505_3	Cittassa uppādakkhaṇopi ṭhitikkhaṇopi bhaṅgakkhaṇopi ekasadisā. Rūpassa pana uppādabhaṅgakkhaṇāyeva	1505	
PA_anya-e01_02n:1505_4	lahukā, tehi sadisā. Ṭhitikkhaṇo pana mahā, yāva soḷasa cittāni uppajjitvā nirujjhanti,	1505	
PA_anya-e01_02n:1505_5	tāva vattati. Paṭisandhicittassa uppādakkhaṇe uppannaṃ ṭhānappattaṃ purejātaṃ vatthuṃ	1505	
PA_anya-e01_02n:1505_6	nissāya dutiyaṃ bhavaṅgaṃ uppajjati. Tena saddhiṃ uppannaṃ ṭhānappattaṃ purejātaṃ	1505	
PA_anya-e01_02n:1505_7	vatthuṃ nissāya tatiyaṃ bhavaṅgaṃ uppajjati. Iminā nayena yāvatāyukaṃ cittappavatti	1505	
PA_anya-e01_02n:1505_8	veditabbā. Āsannamaraṇassa pana ekameva ṭhānappattaṃ purejātaṃ vatthuṃ nissāya soḷasa cittāni uppajjanti.	1505	
PA_anya-e01_02n:1506_0	Paṭisandhicittassa uppādakkhaṇe uppannaṃ rūpaṃ paṭisandhicittato uddhaṃ soḷasamena	1506	
PA_anya-e01_02n:1506_1	cittena saddhiṃ nirujjhati. Ṭhānakkhaṇe uppannaṃ sattarasamassa uppādakkhaṇena saddhiṃ	1506	
PA_anya-e01_02n:1506_2	nirujjhati. Bhaṅgakkhaṇe uppannaṃ sattarasamassa ṭhānakkhaṇaṃ patvā nirujjhati. Yāva	1506	
PA_anya-e01_02n:1506_3	pavatti nāma atthi, evameva pavattati. Opapātikānampi sattasantativasena sattati	1506	
PA_anya-e01_02n:1506_4	rūpāni evameva pavattanti.	1506	
PA_anya-e01_02n:1507_0	701. Tattha kammaṃ, kammasamuṭṭhānaṃ, kammapaccayaṃ, kammapaccayacittasamuṭṭhānaṃ,	1507	
PA_anya-e01_02n:1507_1	kammapaccayaāhārasamuṭṭhānaṃ, kammapaccayautusamuṭṭhānanti esa vibhāgo veditabbo.	1507	
PA_anya-e01_02n:1507_2	Tattha kammaṃ nāma kusalākusalacetanā. Kammasamuṭṭhānaṃ nāma vipākakkhandhā ca, cakkhudasakādi	1507	
PA_anya-e01_02n:1507_3	samasattatirūpañca. Kammapaccayaṃ nāma tadeva, kammaṃ hi kammasamuṭṭhānassa upatthambhakapaccayopi	1507	
PA_anya-e01_02n:1507_4	hoti. Kammapaccayacittasamuṭṭhānaṃ nāma vipākacittasamuṭṭhānaṃ rūpaṃ. Kammapaccayaāhārasamuṭṭhānaṃ	1507	
PA_anya-e01_02n:1507_5	nāma kammasamuṭṭhānarūpesu ṭhānappattā ojā aññaṃ ojaṭṭhamakaṃ samuṭṭhāpeti, tatrāpi	1507	
PA_anya-e01_02n:1507_6	ojā ṭhānaṃ patvā aññanti evaṃ catasso vā pañca vā pavattiyo ghaṭeti. Kammapaccayautusamuṭṭhānaṃ	1507	
PA_anya-e01_02n:1507_7	nāma kammajatejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti, tatrāpi	1507	
PA_anya-e01_02n:1507_8	utu aññaṃ ojaṭṭhamakanti evaṃ catasso vā pañca vā pavattiyo ghaṭeti. Evaṃ tāva kammajarūpassa	1507	
PA_anya-e01_02n:1507_9	nibbatti passitabbā.	1507	
PA_anya-e01_02n:1508	702. Cittajesupi cittaṃ, cittasamuṭṭhānaṃ, cittapaccayaṃ, cittapaccayaāhārasamuṭṭhānaṃ, cittapaccayautusamuṭṭhānanti esa vibhāgo veditabbo. Tattha cittaṃ nāma ekūnanavuticittāni.	150	
PA_anya-e01_02n:1509	Tesu dvattiṃsa cittāni, chabbīsekūnavīsati;	150	
PA_anya-e01_02n:1510	Soḷasa rūpiriyāpathaviññattijanakā matā.	151	
PA_anya-e01_02n:1511_0	Kāmāvacarato hi aṭṭha kusalāni, dvādasākusalāni, manodhātuvajjā dasa kiriyā, kusalakiriyato	1511	
PA_anya-e01_02n:1511_1	dve abhiññācittānīti dvattiṃsa cittāni rūpaṃ, iriyāpathaṃ, viññattiñca janenti. Vipākavajjāni	1511	
PA_anya-e01_02n:1511_2	sesadasarūpāvacarāni, aṭṭha arūpāvacarāni, aṭṭha lokuttaracittānīti chabbīsati cittāni	1511	
PA_anya-e01_02n:1511_3	rūpaṃ, iriyāpathañca janayanti, na viññattiṃ. Kāmāvacare dasa bhavaṅgacittāni, rūpāvacare	1511	
PA_anya-e01_02n:1511_4	pañca, tisso manodhātuyo, ekā vipākāhetukamanoviññāṇadhātusomanassasahagatāti ekūnavīsati	1511	
PA_anya-e01_02n:1511_5	cittāni rūpameva janayanti, na iriyāpathaṃ, na viññattiṃ. Dvepañcaviññāṇāni, sabbasattānaṃ	1511	
PA_anya-e01_02n:1511_6	paṭisandhicittaṃ, khīṇāsavānaṃ cuticittaṃ, cattāri āruppavipākānīti soḷasa cittāni	1511	
PA_anya-e01_02n:1511_7	neva rūpaṃ janayanti, na iriyāpathaṃ, na viññattiṃ. Yāni cettha rūpaṃ janenti, tāni	1511	
PA_anya-e01_02n:1511_8	na ṭhitikkhaṇe, bhaṅgakkhaṇe vā, tadā hi cittaṃ dubbalaṃ hoti. Uppādakkhaṇe pana	1511	
PA_anya-e01_02n:1511_9	balavaṃ, tasmā taṃ tadā purejātaṃ vatthuṃ nissāya rūpaṃ samuṭṭhāpeti.	1511	
PA_anya-e01_02n:1512_0	Cittasamuṭṭhānaṃ nāma tayo arūpino khandhā, “saddanavakaṃ, kāyaviññatti, vacīviññatti,	1512	
PA_anya-e01_02n:1512_1	ākāsadhātu, lahutā, mudutā, kammaññatā, upacayo, santatī”ti sattarasavidhaṃ rūpañca.	1512	
PA_anya-e01_02n:1512_2	Cittapaccayaṃ nāma “pacchājātā cittacetasikā dhammā purejātassa imassa kāyassā”ti	1512	
PA_anya-e01_02n:1512_3	evaṃ vuttaṃ catusamuṭṭhānarūpaṃ. Cittapaccayaāhārasamuṭṭhānaṃ nāma cittasamuṭṭhānarūpesu	1512	
PA_anya-e01_02n:1512_4	ṭhānappattā ojā aññaṃ ojaṭṭhamakaṃ samuṭṭhāpeti, evaṃ dve tisso pavattiyo ghaṭeti.	1512	
PA_anya-e01_02n:1512_5	Cittapaccayautusamuṭṭhānaṃ nāma cittasamuṭṭhāno utu ṭhānappatto aññaṃ ojaṭṭhamakaṃ	1512	
PA_anya-e01_02n:1512_6	samuṭṭhāpeti, evaṃ dve tisso pavattiyo ghaṭeti. Evaṃ cittajarūpassa nibbatti passitabbā.	1512	
PA_anya-e01_02n:1513_0	703. Āhārajesupi āhāro, āhārasamuṭṭhānaṃ, āhārapaccayaṃ, āhārapaccayaāhārasamuṭṭhānaṃ,	1513	
PA_anya-e01_02n:1513_1	āhārapaccayautusamuṭṭhānanti esa vibhāgo veditabbo. Tattha āhāro nāma kabaḷīkāro	1513	
PA_anya-e01_02n:1513_2	āhāro. Āhārasamuṭṭhānaṃ nāma upādiṇṇaṃ kammajarūpaṃ paccayaṃ labhitvā tattha patiṭṭhāya	1513	
PA_anya-e01_02n:1513_3	ṭhānappattāya ojāya samuṭṭhāpitaṃ ojaṭṭhamakaṃ, ākāsadhātu, lahutā, mudutā, kammaññatā,	1513	
PA_anya-e01_02n:1513_4	upacayo, santatīti cuddasavidhaṃ rūpaṃ. Āhārapaccayaṃ nāma “kabaḷīkāro āhāro imassa	1513	
PA_anya-e01_02n:1513_5	kāyassa āhārapaccayena paccayo”ti evaṃ vuttaṃ catusamuṭṭhānarūpaṃ. Āhārapaccayaāhārasamuṭṭhānaṃ	1513	
PA_anya-e01_02n:1513_6	nāma āhārasamuṭṭhānesu rūpesu ṭhānappattā ojā aññaṃ ojaṭṭhamakaṃ samuṭṭhāpeti, tatrāpi	1513	
PA_anya-e01_02n:1513_7	ojā aññanti evaṃ dasadvādasavāre pavattiṃ ghaṭeti. Ekadivasaṃ paribhuttāhāro sattāhampi	1513	
PA_anya-e01_02n:1513_8	upatthambheti. Dibbā pana ojā ekamāsaṃ dvemāsampi upatthambheti. Mātarā paribhuttāhāropi	1513	
PA_anya-e01_02n:1513_9	dārakassa sarīraṃ pharitvā rūpaṃ samuṭṭhāpeti. Sarīre makkhitāhāropi rūpaṃ samuṭṭhāpeti.	1513	
PA_anya-e01_02n:1513_10	Kammajāhāro upādiṇṇakāhāro nāma. Sopi ṭhānappatto rūpaṃ samuṭṭhāpeti, tatrāpi ojā	15131	
PA_anya-e01_02n:1513_11	aññaṃ samuṭṭhāpetīti evaṃ catasso vā pañca vā pavattiyo ghaṭeti. Āhārapaccayautusamuṭṭhānaṃ	15131	
PA_anya-e01_02n:1513_12	nāma āhārasamuṭṭhānā tejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti.	15131	
PA_anya-e01_02n:1513_13	Tatrāyaṃ āhāro āhārasamuṭṭhānānaṃ janako hutvā paccayo hoti, sesānaṃ nissayāhāraatthiavigatavasenāti	15131	
PA_anya-e01_02n:1513_14	evaṃ āhārajarūpassa nibbatti passitabbā.	15131	
PA_anya-e01_02n:1514_0	704. Utujesupi utu, utusamuṭṭhānaṃ, utupaccayaṃ, utupaccayautusamuṭṭhānaṃ, utupaccayaāhārasamuṭṭhānanti	1514	
PA_anya-e01_02n:1514_1	esa vibhāgo veditabbo. Tattha utu nāma catusamuṭṭhānā tejodhātu, uṇhautu sītautūti	1514	
PA_anya-e01_02n:1514_2	evaṃ panesa duvidho hoti. Utusamuṭṭhānaṃ nāma catusamuṭṭhāno utu upādiṇṇakaṃ paccayaṃ	1514	
PA_anya-e01_02n:1514_3	labhitvā ṭhānappatto sarīre rūpaṃ samuṭṭhāpeti. Taṃ saddanavakaṃ, ākāsadhātu, lahutā,	1514	
PA_anya-e01_02n:1514_4	mudutā, kammaññatā, upacayo, santatīti pannarasavidhaṃ hoti. Utupaccayaṃ nāma utu	1514	
PA_anya-e01_02n:1514_5	catusamuṭṭhānikarūpānaṃ pavattiyā ca vināsassa ca paccayo hoti. Utupaccayautusamuṭṭhānaṃ	1514	
PA_anya-e01_02n:1514_6	nāma utusamuṭṭhānā tejodhātu ṭhānappattā aññaṃ ojaṭṭhamakaṃ samuṭṭhāpeti, tatrāpi	1514	
PA_anya-e01_02n:1514_7	utu aññanti evaṃ dīghampi addhānaṃ anupādiṇṇapakkhe ṭhatvāpi utusamuṭṭhānaṃ pavattatiyeva.	1514	
PA_anya-e01_02n:1514_8	Utupaccayaāhārasamuṭṭhānaṃ nāma utusamuṭṭhānā ṭhānappattā ojā aññaṃ ojaṭṭhamakaṃ	1514	
PA_anya-e01_02n:1514_9	samuṭṭhāpeti, tatrāpi ojā aññanti evaṃ dasadvādasavāre pavattiṃ ghaṭeti. Tatrāyaṃ	1514	
PA_anya-e01_02n:1514_10	utu utusamuṭṭhānānaṃ janako hutvā paccayo hoti, sesānaṃ nissayaatthiavigatavasenāti	15141	
PA_anya-e01_02n:1514_11	evaṃ utujarūpassa nibbatti passitabbā. Evañhi rūpassa nibbattiṃ passanto kālena rūpaṃ sammasati nāma.	15141	
PA_anya-e01_02n:1515	Arūpanibbattipassanākārakathā	151	
PA_anya-e01_02n:1516	705. Yathā ca rūpaṃ sammasantena rūpassa, evaṃ arūpaṃ sammasantenapi arūpassa nibbatti passitabbā. Sā ca kho ekāsīti lokiyacittuppādavaseneva.	151	
PA_anya-e01_02n:1517_0	Seyyathidaṃ – idañhi arūpaṃ nāma purimabhave āyūhitakammavasena paṭisandhiyaṃ tāva	1517	
PA_anya-e01_02n:1517_1	ekūnavīsaticittuppādappabhedaṃ nibbattati. Nibbattanākāro panassa paṭiccasamuppādaniddese	1517	
PA_anya-e01_02n:1517_2	vuttanayeneva veditabbo. Tadeva paṭisandhicittassa anantaracittato paṭṭhāya bhavaṅgavasena,	1517	
PA_anya-e01_02n:1517_3	āyupariyosāne cutivasena. Yaṃ tattha kāmāvacaraṃ, taṃ chasu dvāresu balavārammaṇe tadārammaṇavasena.	1517	
PA_anya-e01_02n:1518_0	Pavatte pana asambhinnattā cakkhussa āpāthagatattā rūpānaṃ ālokasannissitaṃ manasikārahetukaṃ	1518	
PA_anya-e01_02n:1518_1	cakkhuviññāṇaṃ nibbattati saddhiṃ sampayuttadhammehi. Cakkhupasādassa hi ṭhitikkhaṇe	1518	
PA_anya-e01_02n:1518_2	ṭhitippattameva rūpaṃ cakkhuṃ ghaṭṭeti. Tasmiṃ ghaṭṭite dvikkhattuṃ bhavaṅgaṃ uppajjitvā	1518	
PA_anya-e01_02n:1518_3	nirujjhati. Tato tasmiṃyeva ārammaṇe kiriyamanodhātu āvajjanakiccaṃ sādhayamānā uppajjati.	1518	
PA_anya-e01_02n:1518_4	Tadanantaraṃ tadeva rūpaṃ passamānaṃ kusalavipākaṃ akusalavipākaṃ vā cakkhuviññāṇaṃ.	1518	
PA_anya-e01_02n:1518_5	Tato tadeva rūpaṃ sampaṭicchamānā vipākamanodhātu. Tato tadeva rūpaṃ santīrayamānā	1518	
PA_anya-e01_02n:1518_6	vipākāhetukamanoviññāṇadhātu. Tato tadeva rūpaṃ vavatthāpayamānā kiriyāhetukamanoviññāṇadhātu	1518	
PA_anya-e01_02n:1518_7	upekkhāsahagatā. Tato paraṃ kāmāvacarakusalākusalakiriyacittesu ekaṃ vā upekkhāsahagatāhetukaṃ	1518	
PA_anya-e01_02n:1518_8	cittaṃ pañca satta vā javanāni. Tato kāmāvacarasattānaṃ ekādasasu tadārammaṇacittesu	1518	
PA_anya-e01_02n:1518_9	javanānurūpaṃ yaṃkiñci tadārammaṇanti. Esa nayo sesadvāresupi. Manodvāre pana mahaggatacittānipi	1518	
PA_anya-e01_02n:1518_10	uppajjantīti. Evaṃ chasu dvāresu arūpassa nibbatti passitabbā. Evañhi arūpassa nibbattiṃ	15181	
PA_anya-e01_02n:1518_11	passanto kālena arūpaṃ sammasati nāma.	15181	
PA_anya-e01_02n:1519	Evaṃ kālena rūpaṃ kālena arūpaṃ sammasitvāpi tilakkhaṇaṃ āropetvā anukkamena paṭipajjamāno eko paññābhāvanaṃ sampādeti.	151	
PA_anya-e01_02n:1520	Rūpasattakasammasanakathā	152	
PA_anya-e01_02n:1521_0	706. Aparo rūpasattakaarūpasattakavasena tilakkhaṇaṃ āropetvā saṅkhāre sammasati.	1521	
PA_anya-e01_02n:1521_1	Tattha ādānanikkhepanato, vayovuḍḍhatthaṅgamato, āhāramayato, utumayato, kammajato,	1521	
PA_anya-e01_02n:1521_2	cittasamuṭṭhānato, dhammatārūpatoti imehi ākārehi āropetvā sammasanto rūpasattakavasena	1521	
PA_anya-e01_02n:1521_3	āropetvā sammasati nāma. Tenāhu porāṇā –	1521	
PA_anya-e01_02n:1522	“Ādānanikkhepanato, vayovuḍḍhatthagāmito;	152	
PA_anya-e01_02n:1523	Āhārato ca ututo, kammato cāpi cittato;	152	
PA_anya-e01_02n:1524	Dhammatārūpato satta, vitthārena vipassatī”ti.	152	
PA_anya-e01_02n:1525_0	Tattha ādānanti paṭisandhi. Nikkhepananti cuti. Iti yogāvacaro imehi ādānanikkhepehi	1525	
PA_anya-e01_02n:1525_1	ekaṃ vassasataṃ paricchinditvā saṅkhāresu tilakkhaṇaṃ āropeti. Kathaṃ? Etthantare	1525	
PA_anya-e01_02n:1525_2	sabbe saṅkhārā aniccā. Kasmā? Uppādavayavattito, vipariṇāmato, tāvakālikato, niccapaṭikkhepato	1525	
PA_anya-e01_02n:1525_3	ca. Yasmā pana uppannā saṅkhārā ṭhitiṃ pāpuṇanti, ṭhitiyaṃ jarāya kilamanti, jaraṃ	1525	
PA_anya-e01_02n:1525_4	patvā avassaṃ bhijjanti, tasmā abhiṇhasampaṭipīḷanato, dukkhamato dukkhavatthuto,	1525	
PA_anya-e01_02n:1525_5	sukhapaṭikkhepato ca dukkhā. Yasmā ca “uppannā saṅkhārā ṭhitiṃ mā pāpuṇantu, ṭhānappattā	1525	
PA_anya-e01_02n:1525_6	mā jīrantu, jarappattā mā bhijjantū”ti imesu tīsu ṭhānesu kassaci vasavattibhāvo	1525	
PA_anya-e01_02n:1525_7	natthi, suññā tena vasavattanākārena, tasmā suññato, assāmikato, avasavattito, attapaṭikkhepato ca anattāti.	1525	
PA_anya-e01_02n:1526_0	707. Evaṃ ādānanikkhepanavasena vassasataparicchinne rūpe tilakkhaṇaṃ āropetvā tato	1526	
PA_anya-e01_02n:1526_1	paraṃ vayovuḍḍhatthaṅgamato āropeti. Tattha vayovuḍḍhatthaṅgamo nāma vayavasena vuḍḍhassa	1526	
PA_anya-e01_02n:1526_2	vaḍḍhitassa rūpassa atthaṅgamo. Tassa vasena tilakkhaṇaṃ āropetīti attho.	1526	
PA_anya-e01_02n:1527_0	Kathaṃ? So tameva vassasataṃ paṭhamavayena majjhimavayena pacchimavayenāti tīhi vayehi	1527	
PA_anya-e01_02n:1527_1	paricchindati. Tattha ādito tettiṃsa vassāni paṭhamavayo nāma. Tato catuttiṃsa majjhimavayo	1527	
PA_anya-e01_02n:1527_2	nāma. Tato tettiṃsa pacchimavayo nāmāti. Iti imehi tīhi vayehi paricchinditvā, “paṭhamavaye	1527	
PA_anya-e01_02n:1527_3	pavattaṃ rūpaṃ majjhimavayaṃ appatvā tattheva nirujjhati, tasmā taṃ aniccaṃ. Yadaniccaṃ,	1527	
PA_anya-e01_02n:1527_4	taṃ dukkhaṃ. Yaṃ dukkhaṃ, tadanattā. Majjhimavaye pavattarūpampi pacchimavayaṃ appatvā	1527	
PA_anya-e01_02n:1527_5	tattheva nirujjhati, tasmā tampi aniccaṃ dukkhamanattā. Pacchimavaye tettiṃsa vassāni	1527	
PA_anya-e01_02n:1527_6	pavattarūpampi maraṇato paraṃ gamanasamatthaṃ nāma natthi, tasmā tampi aniccaṃ dukkhamanattā”ti	1527	
PA_anya-e01_02n:1527_7	tilakkhaṇaṃ āropeti.	1527	
PA_anya-e01_02n:1528_0	708. Evaṃ paṭhamavayādivasena vayovuḍḍhatthaṅgamato tilakkhaṇaṃ āropetvā puna “mandadasakaṃ,	1528	
PA_anya-e01_02n:1528_1	khiḍḍādasakaṃ, vaṇṇadasakaṃ, baladasakaṃ, paññādasakaṃ, hānidasakaṃ, pabbhāradasakaṃ,	1528	
PA_anya-e01_02n:1528_2	vaṅkadasakaṃ, momūhadasakaṃ, sayanadasaka”nti imesaṃ dasannaṃ dasakānaṃ vasena vayovuḍḍhatthaṅgamato	1528	
PA_anya-e01_02n:1528_3	tilakkhaṇaṃ āropeti.	1528	
PA_anya-e01_02n:1529_0	Tattha dasakesu tāva vassasatajīvino puggalassa paṭhamāni dasa vassāni mandadasakaṃ	1529	
PA_anya-e01_02n:1529_1	nāma, tadā hi so mando hoti capalo kumārako. Tato parāni dasa khiḍḍādasakaṃ nāma,	1529	
PA_anya-e01_02n:1529_2	tadā hi so khiḍḍāratibahulo hoti. Tato parāni dasa vaṇṇadasakaṃ nāma, tadā hissa	1529	
PA_anya-e01_02n:1529_3	vaṇṇāyatanaṃ vepullaṃ pāpuṇāti. Tato parāni dasa baladasakaṃ nāma, tadā hissa balañca	1529	
PA_anya-e01_02n:1529_4	thāmo ca vepullaṃ pāpuṇāti. Tato parāni dasa paññādasakaṃ nāma, tadā hissa paññā	1529	
PA_anya-e01_02n:1529_5	suppatiṭṭhitā hoti, pakatiyā kira dubbalapaññassāpi tasmiṃ kāle appamattakā paññā	1529	
PA_anya-e01_02n:1529_6	uppajjatiyeva. Tato parāni dasa hānidasakaṃ nāma, tadā hissa khiḍḍārativaṇṇabalapaññā	1529	
PA_anya-e01_02n:1529_7	parihāyanti. Tato parāni dasa pabbhāradasakaṃ nāma, tadā hissa attabhāvo purato pabbhāro	1529	
PA_anya-e01_02n:1529_8	hoti. Tato parāni dasa vaṅkadasakaṃ nāma, tadā hissa attabhāvo naṅgalakoṭi viya vaṅko	1529	
PA_anya-e01_02n:1529_9	hoti. Tato parāni dasa momūhadasakaṃ nāma. Tadā hi so momūho hoti, kataṃ kataṃ pamussati.	1529	
PA_anya-e01_02n:1529_10	Tato parāni dasa sayanadasakaṃ nāma, vassasatiko hi sayanabahulova hoti.	15291	
PA_anya-e01_02n:1530_0	Tatrāyaṃ yogī etesaṃ dasakānaṃ vasena vayovuḍḍhatthaṅgamato tilakkhaṇaṃ āropetuṃ	1530	
PA_anya-e01_02n:1530_1	iti paṭisañcikkhati – “paṭhamadasake pavattarūpaṃ dutiyadasakaṃ appatvā tattheva	1530	
PA_anya-e01_02n:1530_2	nirujjhati, tasmā taṃ aniccaṃ dukkhamanattā. Dutiyadasake…pe… navamadasake pavattarūpaṃ	1530	
PA_anya-e01_02n:1530_3	dasamadasakaṃ appatvā tattheva nirujjhati. Dasamadasake pavattarūpaṃ punabbhavaṃ	1530	
PA_anya-e01_02n:1530_4	appatvā idheva nirujjhati, tasmā tampi aniccaṃ dukkhamanattā”ti tilakkhaṇaṃ āropeti.	1530	
PA_anya-e01_02n:1531_0	709. Evaṃ dasakavasena vayovuḍḍhatthaṅgamato tilakkhaṇaṃ āropetvā puna tadeva vassasataṃ	1531	
PA_anya-e01_02n:1531_1	pañcapañcavassavasena vīsatikoṭṭhāse katvā vayovuḍḍhatthaṅgamato tilakkhaṇaṃ āropeti.	1531	
PA_anya-e01_02n:1531_2	Kathaṃ? So hi iti paṭisañcikkhati – “paṭhame vassapañcake pavattarūpaṃ dutiyaṃ vassapañcakaṃ	1531	
PA_anya-e01_02n:1531_3	appatvā tattheva nirujjhati, tasmā taṃ aniccaṃ dukkhamanattā. Dutiye vassapañcake	1531	
PA_anya-e01_02n:1531_4	pavattarūpaṃ tatiyaṃ…pe… ekūnavīsatime vassapañcake pavattarūpaṃ vīsatimaṃ vassapañcakaṃ	1531	
PA_anya-e01_02n:1531_5	appatvā tattheva nirujjhati. Vīsatime vassapañcake pavattarūpaṃ maraṇato paraṃ gamanasamatthaṃ	1531	
PA_anya-e01_02n:1531_6	nāma natthi, tasmā tampi aniccaṃ dukkhamanattā”ti.	1531	
PA_anya-e01_02n:1532_0	Evaṃ vīsatikoṭṭhāsavasena vayovuḍḍhatthaṅgamato tilakkhaṇaṃ āropetvā puna pañcavīsati	1532	
PA_anya-e01_02n:1532_1	koṭṭhāse katvā catunnaṃ catunnaṃ vassānaṃ vasena āropeti. Tato tettiṃsa koṭṭhāse	1532	
PA_anya-e01_02n:1532_2	katvā tiṇṇaṃ tiṇṇaṃ vassānaṃ vasena, paññāsa koṭṭhāse katvā dvinnaṃ dvinnaṃ vassānaṃ	1532	
PA_anya-e01_02n:1532_3	vasena, sataṃ koṭṭhāse katvā ekekavassavasena. Tato ekaṃ vassaṃ tayo koṭṭhāse katvā	1532	
PA_anya-e01_02n:1532_4	vassānahemantagimhesu tīsu utūsu ekekautuvasena tasmiṃ vayovuḍḍhatthaṅgamarūpe tilakkhaṇaṃ āropeti.	1532	
PA_anya-e01_02n:1533_0	Kathaṃ? “Vassāne catumāsaṃ pavattarūpaṃ hemantaṃ appatvā tattheva niruddhaṃ. Hemante	1533	
PA_anya-e01_02n:1533_1	pavattarūpaṃ gimhaṃ appatvā tattheva niruddhaṃ. Gimhe pavattarūpaṃ puna vassānaṃ	1533	
PA_anya-e01_02n:1533_2	appatvā tattheva niruddhaṃ, tasmā taṃ aniccaṃ dukkhamanattā”ti. Evaṃ āropetvā puna	1533	
PA_anya-e01_02n:1533_3	ekaṃ vassaṃ cha koṭṭhāse katvā – “vassāne dvemāsaṃ pavattarūpaṃ saradaṃ appatvā tattheva	1533	
PA_anya-e01_02n:1533_4	niruddhaṃ. Sarade pavattarūpaṃ hemantaṃ. Hemante pavattarūpaṃ sisiraṃ. Sisire pavattarūpaṃ	1533	
PA_anya-e01_02n:1533_5	vasantaṃ. Vasante pavattarūpaṃ gimhaṃ. Gimhe pavattarūpaṃ puna vassānaṃ appatvā tattheva	1533	
PA_anya-e01_02n:1533_6	niruddhaṃ, tasmā aniccaṃ dukkhamanattā”ti evaṃ tasmiṃ vayovuḍḍhatthaṅgamarūpe tilakkhaṇaṃ āropeti.	1533	
PA_anya-e01_02n:1534_0	Evaṃ āropetvā tato kāḷajuṇhavasena – “kāḷe pavattarūpaṃ juṇhaṃ appatvā. Juṇhe pavattarūpaṃ	1534	
PA_anya-e01_02n:1534_1	kāḷaṃ appatvā tattheva niruddhaṃ, tasmā aniccaṃ dukkhamanattā”ti tilakkhaṇaṃ āropeti.	1534	
PA_anya-e01_02n:1534_2	Tato rattindivavasena – “rattiṃ pavattarūpaṃ divasaṃ appatvā tattheva niruddhaṃ.	1534	
PA_anya-e01_02n:1534_3	Divasaṃ pavattarūpampi rattiṃ appatvā tattheva niruddhaṃ, tasmā aniccaṃ dukkhamanattā”ti	1534	
PA_anya-e01_02n:1534_4	tilakkhaṇaṃ āropeti. Tato tadeva rattindivaṃ pubbaṇhādivasena cha koṭṭhāse katvā	1534	
PA_anya-e01_02n:1534_5	– “pubbaṇhe pavattarūpaṃ majjhanhaṃ appatvā. Majjhanhe pavattarūpaṃ sāyanhaṃ. Sāyanhe	1534	
PA_anya-e01_02n:1534_6	pavattarūpaṃ paṭhamayāmaṃ. Paṭhamayāme pavattarūpaṃ majjhimayāmaṃ. Majjhimayāme pavattarūpaṃ	1534	
PA_anya-e01_02n:1534_7	pacchimayāmaṃ appatvā tattheva niruddhaṃ. Pacchimayāme pavattarūpaṃ puna pubbaṇhaṃ	1534	
PA_anya-e01_02n:1534_8	appatvā tattheva niruddhaṃ, tasmā aniccaṃ dukkhamanattā”ti tilakkhaṇaṃ āropeti.	1534	
PA_anya-e01_02n:1535_0	710. Evaṃ āropetvā puna tasmiṃyeva rūpe abhikkamapaṭikkamaālokanavilokanasamiñjanapasāraṇavasena	1535	
PA_anya-e01_02n:1535_1	– “abhikkame pavattarūpaṃ paṭikkamaṃ appatvā tattheva nirujjhati. Paṭikkame pavattarūpaṃ	1535	
PA_anya-e01_02n:1535_2	ālokanaṃ. Ālokane pavattarūpaṃ vilokanaṃ. Vilokane pavattarūpaṃ samiñjanaṃ. Samiñjane	1535	
PA_anya-e01_02n:1535_3	pavattarūpaṃ pasāraṇaṃ appatvā tattheva nirujjhati. Tasmā aniccaṃ dukkhamanattā”ti	1535	
PA_anya-e01_02n:1535_4	tilakkhaṇaṃ āropeti.	1535	
PA_anya-e01_02n:1536	Tato ekapadavāraṃ uddharaṇa atiharaṇavītiharaṇavossajjanasannikkhepanasannirumbhanavasena cha koṭṭhāse karoti.	153	
PA_anya-e01_02n:1537_0	Tattha uddharaṇaṃ nāma pādassa bhūmito ukkhipanaṃ. Atiharaṇaṃ nāma purato haraṇaṃ.	1537	
PA_anya-e01_02n:1537_1	Vītiharaṇaṃ nāma khāṇukaṇṭakadīghajātiādīsu kiñcideva disvā ito cito ca pādasañcāraṇaṃ.	1537	
PA_anya-e01_02n:1537_2	Vossajjanaṃ nāma pādassa heṭṭhā oropanaṃ. Sannikkhepanaṃ nāma pathavītale ṭhapanaṃ.	1537	
PA_anya-e01_02n:1537_3	Sannirumbhanaṃ nāma puna pāduddharaṇakāle pādassa pathaviyā saddhiṃ abhinippīḷanaṃ.	1537	
PA_anya-e01_02n:1537_4	Tattha uddharaṇe pathavīdhātu āpodhātūti dve dhātuyo omattā honti mandā, itarā dve	1537	
PA_anya-e01_02n:1537_5	adhimattā honti balavatiyo. Tathā atiharaṇavītiharaṇesu. Vossajjane tejodhātu vāyodhātūti	1537	
PA_anya-e01_02n:1537_6	dve dhātuyo omattā honti mandā, itarā dve adhimattā honti balavatiyo. Tathā sannikkhepanasannirumbhanesu.	1537	
PA_anya-e01_02n:1537_7	Evaṃ cha koṭṭhāse katvā tesaṃ vasena tasmiṃ vayovuḍḍhatthaṅgamarūpe tilakkhaṇaṃ āropeti.	1537	
PA_anya-e01_02n:1538_0	Kathaṃ? So iti paṭisañcikkhati – “yā uddharaṇe pavattā dhātuyo, yāni ca tadupādāyarūpāni,	1538	
PA_anya-e01_02n:1538_1	sabbe te dhammā atiharaṇaṃ appatvā ettheva nirujjhanti, tasmā aniccā dukkhā anattā.	1538	
PA_anya-e01_02n:1538_2	Tathā atiharaṇe pavattā vītiharaṇaṃ. Vītiharaṇe pavattā vossajjanaṃ. Vossajjane pavattā	1538	
PA_anya-e01_02n:1538_3	sannikkhepanaṃ. Sannikkhepane pavattā sannirumbhanaṃ appatvā ettheva nirujjhanti.	1538	
PA_anya-e01_02n:1538_4	Iti tattha tattha uppannā itaraṃ itaraṃ koṭṭhāsaṃ appatvā tattha tattheva pabbaṃ	1538	
PA_anya-e01_02n:1538_5	pabbaṃ sandhi sandhi odhi odhi hutvā tattakapāle pakkhittatilā viya taṭataṭāyantā	1538	
PA_anya-e01_02n:1538_6	saṅkhārā bhijjanti. Tasmā aniccā dukkhā anattā”ti. Tassevaṃ pabbapabbagate saṅkhāre	1538	
PA_anya-e01_02n:1538_7	vipassato rūpasammasanaṃ sukhumaṃ hoti.	1538	
PA_anya-e01_02n:1539_0	711. Sukhumatte ca panassa idaṃ opammaṃ. Eko kira dārutiṇukkādīsu kataparicayo adiṭṭhapubbapadīpo	1539	
PA_anya-e01_02n:1539_1	paccantavāsiko nagaramāgamma antarāpaṇe jalamānaṃ padīpaṃ disvā ekaṃ purisaṃ pucchi	1539	
PA_anya-e01_02n:1539_2	ambho “kiṃ nāmetaṃ evaṃ manāpa”nti? Tamenaṃ so āha “kimettha manāpaṃ, padīpo nāmesa	1539	
PA_anya-e01_02n:1539_3	telakkhayena vaṭṭikkhayena ca gatamaggopissa na paññāyissatī”ti. Tamañño evamāha	1539	
PA_anya-e01_02n:1539_4	“idaṃ oḷārikaṃ, imissā hi vaṭṭiyā anupubbena ḍayhamānāya tatiyabhāge tatiyabhāge	1539	
PA_anya-e01_02n:1539_5	jālā itarītaraṃ padesaṃ appatvāva nirujjhissatī”ti. Tamañño evamāha “idampi oḷārikaṃ,	1539	
PA_anya-e01_02n:1539_6	imissā hi aṅgulaṅgulantare aḍḍhaṅgulaḍḍhaṅgulantare tantumhi tantumhi aṃsumhi aṃsumhi	1539	
PA_anya-e01_02n:1539_7	jālā itarītaraṃ aṃsuṃ appatvāva nirujjhissati. Aṃsuṃ pana muñcitvā na sakkā jālaṃ paññāpetu”nti.	1539	
PA_anya-e01_02n:1540_0	Tattha “telakkhayena vaṭṭikkhayena ca padīpassa gatamaggopi na paññāyissatī”ti purisassa	1540	
PA_anya-e01_02n:1540_1	ñāṇaṃ viya yogino ādānanikkhepanato vassasatena paricchinnarūpe tilakkhaṇāropanaṃ.	1540	
PA_anya-e01_02n:1540_2	“Vaṭṭiyā tatiyabhāge tatiyabhāge jālā itarītaraṃ padesaṃ appatvāva nirujjhissatī”ti	1540	
PA_anya-e01_02n:1540_3	purisassa ñāṇaṃ viya yogino vassasatassa tatiyakoṭṭhāsaparicchinne vayovuḍḍhatthaṅgamarūpe	1540	
PA_anya-e01_02n:1540_4	tilakkhaṇāropanaṃ. “Aṅgulaṅgulantare jālā itarītaraṃ appatvāva nirujjhissatī”ti purisassa	1540	
PA_anya-e01_02n:1540_5	ñāṇaṃ viya yogino dasavassa pañcavassa catuvassa tivassa dvivassa ekavassa paricchinne	1540	
PA_anya-e01_02n:1540_6	rūpe tilakkhaṇāropanaṃ. “Aḍḍhaṅgulaḍḍhaṅgulantare jālā itarītaraṃ appatvāva nirujjhissatī”ti	1540	
PA_anya-e01_02n:1540_7	purisassa ñāṇaṃ viya yogino ekekautuvasena ekaṃ vassaṃ tidhā, chadhā ca vibhajitvā	1540	
PA_anya-e01_02n:1540_8	catumāsa-dvimāsaparicchinne rūpe tilakkhaṇāropanaṃ. “Tantumhi tantumhi jālā itarītaraṃ	1540	
PA_anya-e01_02n:1540_9	appatvāva nirujjhissatī”ti purisassa ñāṇaṃ viya yogino kāḷajuṇhavasena, rattindivavasena,	1540	
PA_anya-e01_02n:1540_10	ekarattindivaṃ cha koṭṭhāse katvā pubbaṇhādivasena ca paricchinne rūpe tilakkhaṇāropanaṃ.	15401	
PA_anya-e01_02n:1540_11	“Aṃsumhi aṃsumhi jālā itarītaraṃ appatvāva nirujjhissatī”ti purisassa ñāṇaṃ viya	15401	
PA_anya-e01_02n:1540_12	yogino abhikkamādivasena ceva uddharaṇādīsu ca ekekakoṭṭhāsavasena paricchinne rūpe	15401	
PA_anya-e01_02n:1540_13	tilakkhaṇāropananti.	15401	
PA_anya-e01_02n:1541_0	712. So evaṃ nānākārehi vayovuḍḍhatthaṅgamarūpe tilakkhaṇaṃ āropetvā puna tadeva	1541	
PA_anya-e01_02n:1541_1	rūpaṃ visaṅkharitvā āhāramayādivasena cattāro koṭṭhāse katvā ekekakoṭṭhāse tilakkhaṇaṃ	1541	
PA_anya-e01_02n:1541_2	āropeti. Tatrāssa āhāramayaṃ rūpaṃ chātasuhitavasena pākaṭaṃ hoti. Chātakāle samuṭṭhitaṃ	1541	
PA_anya-e01_02n:1541_3	rūpaṃ hi jhattaṃ hoti kilantaṃ, jhāmakhāṇuko viya, aṅgārapacchiyaṃ nilīnakāko viya	1541	
PA_anya-e01_02n:1541_4	ca dubbaṇṇaṃ dussaṇṭhitaṃ. Suhitakāle samuṭṭhitaṃ dhātaṃ pīṇitaṃ mudu siniddhaṃ phassavantaṃ	1541	
PA_anya-e01_02n:1541_5	hoti. So taṃ pariggahetvā “chātakāle pavattarūpaṃ suhitakālaṃ appatvā ettheva nirujjhati.	1541	
PA_anya-e01_02n:1541_6	Suhitakāle samuṭṭhitampi chātakālaṃ appatvā ettheva nirujjhati, tasmā taṃ aniccaṃ	1541	
PA_anya-e01_02n:1541_7	dukkhamanattā”ti evaṃ tattha tilakkhaṇaṃ āropeti.	1541	
PA_anya-e01_02n:1542_0	713. Utumayaṃ sītuṇhavasena pākaṭaṃ hoti. Uṇhakāle samuṭṭhitaṃ rūpaṃ hi jhattaṃ hoti	1542	
PA_anya-e01_02n:1542_1	kilantaṃ dubbaṇṇaṃ. Sītautunā samuṭṭhitaṃ rūpaṃ dhātaṃ pīṇitaṃ siniddhaṃ hoti. So	1542	
PA_anya-e01_02n:1542_2	taṃ pariggahetvā “uṇhakāle pavattarūpaṃ sītakālaṃ appatvā ettheva nirujjhati. Sītakāle	1542	
PA_anya-e01_02n:1542_3	pavattarūpaṃ uṇhakālaṃ appatvā ettheva nirujjhati, tasmā taṃ aniccaṃ dukkhamanattā”ti	1542	
PA_anya-e01_02n:1542_4	evaṃ tattha tilakkhaṇaṃ āropeti.	1542	
PA_anya-e01_02n:1543_0	714. Kammajaṃ āyatanadvāravasena pākaṭaṃ hoti. Cakkhudvārasmiṃ hi cakkhukāyabhāvadasakavasena	1543	
PA_anya-e01_02n:1543_1	tiṃsa kammajarūpāni, upatthambhakāni pana tesaṃ utucittāhārasamuṭṭhānāni catuvīsatīti	1543	
PA_anya-e01_02n:1543_2	catupaṇṇāsa honti. Tathā sotaghānajivhādvāresu. Kāyadvāre kāyabhāvadasakavasena ceva	1543	
PA_anya-e01_02n:1543_3	utusamuṭṭhānādivasena ca catucattālīsa. Manodvāre hadayavatthukāyabhāvadasakavasena	1543	
PA_anya-e01_02n:1543_4	ceva utusamuṭṭhānādivasena ca catupaṇṇāsameva.	1543	
PA_anya-e01_02n:1544_0	So sabbampi taṃ rūpaṃ pariggahetvā “cakkhudvāre pavattarūpaṃ sotadvāraṃ appatvā ettheva	1544	
PA_anya-e01_02n:1544_1	nirujjhati. Sotadvāre pavattarūpaṃ ghānadvāraṃ. Ghānadvāre pavattarūpaṃ jivhādvāraṃ.	1544	
PA_anya-e01_02n:1544_2	Jivhādvāre pavattarūpaṃ kāyadvāraṃ. Kāyadvāre pavattarūpaṃ manodvāraṃ appatvā ettheva	1544	
PA_anya-e01_02n:1544_3	nirujjhati, tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.	1544	
PA_anya-e01_02n:1545_0	715. Cittasamuṭṭhānaṃ somanassitadomanassitavasena pākaṭaṃ hoti, somanassitakāle	1545	
PA_anya-e01_02n:1545_1	uppannaṃ hi rūpaṃ siniddhaṃ mudu pīṇitaṃ phassavantaṃ hoti. Domanassitakāle uppannaṃ	1545	
PA_anya-e01_02n:1545_2	jhattaṃ kilantaṃ dubbaṇṇaṃ hoti. So taṃ pariggahetvā “somanassitakāle pavattarūpaṃ	1545	
PA_anya-e01_02n:1545_3	domanassitakālaṃ appatvā ettheva nirujjhati. Domanassitakāle pavattarūpaṃ somanassitakālaṃ	1545	
PA_anya-e01_02n:1545_4	appatvā ettheva nirujjhati, tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.	1545	
PA_anya-e01_02n:1546	Tassevaṃ cittasamuṭṭhānarūpaṃ pariggahetvā tattha tilakkhaṇaṃ āropayato ayamattho pākaṭo hoti –	154	
PA_anya-e01_02n:1547	Jīvitaṃ attabhāvo ca, sukhadukkhā ca kevalā;	154	
PA_anya-e01_02n:1548	Ekacittasamāyuttā, lahuso vattate khaṇo.	154	
PA_anya-e01_02n:1549	Cullāsīti sahassāni, kappaṃ tiṭṭhanti ye marū;	154	
PA_anya-e01_02n:1550	Na tveva tepi tiṭṭhanti, dvīhi cittehi samohitā.	155	
PA_anya-e01_02n:1551	Ye niruddhā marantassa, tiṭṭhamānassa vā idha;	155	
PA_anya-e01_02n:1552	Sabbeva sadisā khandhā, gatā appaṭisandhikā.	155	
PA_anya-e01_02n:1553	Anantarā ca ye bhaggā, ye ca bhaggā anāgate;	155	
PA_anya-e01_02n:1554	Tadantarā niruddhānaṃ, vesamaṃ natthi lakkhaṇe.	155	
PA_anya-e01_02n:1555	Anibbattena na jāto, paccuppannena jīvati;	155	
PA_anya-e01_02n:1556	Cittabhaṅgā mato loko, paññatti paramatthiyā.	155	
PA_anya-e01_02n:1557	Anidhānagatā bhaggā, puñjo natthi anāgate;	155	
PA_anya-e01_02n:1558	Nibbattā yepi tiṭṭhanti, āragge sāsapūpamā.	155	
PA_anya-e01_02n:1559	Nibbattānañca dhammānaṃ, bhaṅgo nesaṃ purakkhato;	155	
PA_anya-e01_02n:1560	Palokadhammā tiṭṭhanti, purāṇehi amissitā.	156	
PA_anya-e01_02n:1561	Adassanato āyanti, bhaggā gacchantudassanaṃ;	156	
PA_anya-e01_02n:1562	Vijjuppādova ākāse, uppajjanti vayanti cāti. ;	156	
PA_anya-e01_02n:1563_0	716. Evaṃ āhāramayādīsu tilakkhaṇaṃ āropetvā puna dhammatārūpe tilakkhaṇaṃ āropeti.	1563	
PA_anya-e01_02n:1563_1	Dhammatārūpaṃ nāma bahiddhā anindriyabaddhaṃ ayalohatipusīsasuvaṇṇarajatamuttāmaṇiveḷuriyasaṅkhasilāpavāḷalohitaṅgamasāragallabhūmipāsāṇapabbatatiṇarukkhalatādibhedaṃ	1563	
PA_anya-e01_02n:1563_2	vivaṭṭakappato paṭṭhāya uppajjanakarūpaṃ. Tadassa asokaṅkurādivasena pākaṭaṃ hoti.	1563	
PA_anya-e01_02n:1564_0	Asokaṅkuraṃ hi āditova tanurattaṃ hoti, tato dvīhatīhaccayena ghanarattaṃ, puna dvīhatīhaccayena	1564	
PA_anya-e01_02n:1564_1	mandarattaṃ, tato taruṇapallavavaṇṇaṃ, tato pariṇatapallavavaṇṇaṃ, tato haritapaṇṇavaṇṇaṃ.	1564	
PA_anya-e01_02n:1564_2	Tato nīlapaṇṇavaṇṇaṃ. Tato nīlapaṇṇavaṇṇakālato paṭṭhāya sabhāgarūpasantatimanuppabandhāpayamānaṃ	1564	
PA_anya-e01_02n:1564_3	saṃvaccharamattena paṇḍupalāsaṃ hutvā vaṇṭato chijjitvā patati.	1564	
PA_anya-e01_02n:1565_0	So taṃ pariggahetvā “tanurattakāle pavattarūpaṃ ghanarattakālaṃ appatvā nirujjhati.	1565	
PA_anya-e01_02n:1565_1	Ghanarattakāle pavattarūpaṃ mandarattakālaṃ. Mandarattakāle pavattarūpaṃ taruṇapallavavaṇṇakālaṃ.	1565	
PA_anya-e01_02n:1565_2	Taruṇapallavavaṇṇakāle pavattaṃ pariṇatapallavavaṇṇakālaṃ. Pariṇatapallavavaṇṇakāle	1565	
PA_anya-e01_02n:1565_3	pavattaṃ haritapaṇṇavaṇṇakālaṃ. Haritapaṇṇakāle pavattaṃ nīlapaṇṇavaṇṇakālaṃ. Nīlapaṇṇavaṇṇakāle	1565	
PA_anya-e01_02n:1565_4	pavattaṃ paṇḍupalāsakālaṃ. Paṇḍupalāsakāle pavattaṃ vaṇṭato chijjitvā patanakālaṃ	1565	
PA_anya-e01_02n:1565_5	appatvāva nirujjhati, tasmā taṃ aniccaṃ dukkhamanattā”ti tilakkhaṇaṃ āropeti, evaṃ	1565	
PA_anya-e01_02n:1565_6	tattha tilakkhaṇaṃ āropetvā iminā nayena sabbampi dhammatārūpaṃ sammasati.	1565	
PA_anya-e01_02n:1566	Evaṃ tāva rūpasattakavasena tilakkhaṇaṃ āropetvā saṅkhāre sammasati.	156	
PA_anya-e01_02n:1567	Arūpasattakasammasanakathā	156	
PA_anya-e01_02n:1568	717. Yaṃ pana vuttaṃ “arūpasattakavasenā”ti, tattha ayaṃ mātikā – kalāpato, yamakato, khaṇikato, paṭipāṭito, diṭṭhiugghāṭanato, mānasamugghāṭanato, nikantipariyādānatoti.	156	
PA_anya-e01_02n:1569_0	Tattha kalāpatoti phassapañcamakā dhammā. Kathaṃ kalāpato sammasatīti? Idha bhikkhu	1569	
PA_anya-e01_02n:1569_1	iti paṭisañcikkhati – “ye ime ‘kesā aniccā dukkhā anattā’ti sammasane uppannā phassapañcamakā	1569	
PA_anya-e01_02n:1569_2	dhammā, ye ca ‘lomā…pe… matthaluṅgaṃ aniccaṃ dukkhamanattā’ti sammasane uppannā phassapañcamakā	1569	
PA_anya-e01_02n:1569_3	dhammā, sabbe te itarītaraṃ appatvā pabbaṃpabbaṃ odhiodhi hutvā tattakapāle pakkhittatilā	1569	
PA_anya-e01_02n:1569_4	viya taṭataṭāyantā vinaṭṭhā, tasmā aniccā dukkhā anattā”ti. Ayaṃ tāva visuddhikathāyaṃ nayo.	1569	
PA_anya-e01_02n:1570_0	Ariyavaṃsakathāyaṃ pana “heṭṭhā rūpasattake sattasu ṭhānesu ‘rūpaṃ aniccaṃ dukkhamanattā’ti	1570	
PA_anya-e01_02n:1570_1	pavattaṃ cittaṃ aparena cittena ‘aniccaṃ dukkhamanattā’ti sammasanto ‘kalāpato sammasatī’ti”	1570	
PA_anya-e01_02n:1570_2	vuttaṃ, taṃ yuttataraṃ. Tasmā sesānipi teneva nayena vibhajissāma.	1570	
PA_anya-e01_02n:1571_0	718. Yamakatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā	1571	
PA_anya-e01_02n:1571_1	tampi cittaṃ aparena cittena “aniccaṃ dukkhamanattā”ti sammasati. Vayovuḍḍhatthaṅgamarūpaṃ,	1571	
PA_anya-e01_02n:1571_2	āhāramayaṃ, utumayaṃ, kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti	1571	
PA_anya-e01_02n:1571_3	sammasitvā tampi cittaṃ aparena cittena “aniccaṃ dukkhamanattā”ti sammasati. Evaṃ	1571	
PA_anya-e01_02n:1571_4	yamakato sammasati nāma.	1571	
PA_anya-e01_02n:1572_0	719. Khaṇikatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā	1572	
PA_anya-e01_02n:1572_1	taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ	1572	
PA_anya-e01_02n:1572_2	pañcamena “etampi aniccaṃ dukkhamanattā”ti sammasati. Vayovuḍḍhatthaṅgamarūpaṃ, āhāramayaṃ,	1572	
PA_anya-e01_02n:1572_3	utumayaṃ, kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti sammasitvā	1572	
PA_anya-e01_02n:1572_4	taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ	1572	
PA_anya-e01_02n:1572_5	pañcamena “etampi aniccaṃ dukkhamanattā”ti sammasati. Evaṃ rūpapariggāhakacittato	1572	
PA_anya-e01_02n:1572_6	paṭṭhāya cattāri cattāri cittāni sammasanto khaṇikato sammasati nāma.	1572	
PA_anya-e01_02n:1573_0	720. Paṭipāṭitoti ādānanikkheparūpaṃ “aniccaṃ dukkhamanattā”ti sammasitvā taṃ paṭhamacittaṃ	1573	
PA_anya-e01_02n:1573_1	dutiyacittena, dutiyaṃ tatiyena, tatiyaṃ catutthena…pe… dasamaṃ ekādasamena “etampi	1573	
PA_anya-e01_02n:1573_2	aniccaṃ dukkhamanattā”ti sammasati. Vayovuḍḍhatthaṅgamarūpaṃ, āhāramayaṃ, utumayaṃ,	1573	
PA_anya-e01_02n:1573_3	kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti sammasitvā taṃ	1573	
PA_anya-e01_02n:1573_4	paṭhamacittaṃ dutiyacittena, dutiyaṃ tatiyena, tatiyaṃ catutthena…pe… dasamaṃ ekādasamena	1573	
PA_anya-e01_02n:1573_5	“etampi aniccaṃ dukkhamanattā”ti evaṃ vipassanā paṭipāṭiyā sakalampi divasabhāgaṃ	1573	
PA_anya-e01_02n:1573_6	sammasituṃ vaṭṭeyya. Yāva dasamacittasammasanā pana rūpakammaṭṭhānampi arūpakammaṭṭhānampi	1573	
PA_anya-e01_02n:1573_7	paguṇaṃ hoti. Tasmā dasameyeva ṭhapetabbanti vuttaṃ. Evaṃ sammasanto paṭipāṭito sammasati nāma.	1573	
PA_anya-e01_02n:1574_0	721. Diṭṭhiugghāṭanato mānaugghāṭanato nikantipariyādānatoti imesu tīsu visuṃ sammasananayo	1574	
PA_anya-e01_02n:1574_1	nāma natthi. Yaṃ panetaṃ heṭṭhā rūpaṃ, idha ca arūpaṃ pariggahitaṃ, taṃ passanto	1574	
PA_anya-e01_02n:1574_2	rūpārūpato uddhaṃ aññaṃ sattaṃ nāma na passati. Sattassa adassanato paṭṭhāya sattasaññā	1574	
PA_anya-e01_02n:1574_3	ugghāṭitā hoti. Sattasaññaṃ ugghāṭitacittena saṅkhāre pariggaṇhato diṭṭhi nuppajjati.	1574	
PA_anya-e01_02n:1574_4	Diṭṭhiyā anuppajjamānāya diṭṭhi ugghāṭitā nāma hoti. Diṭṭhiugghāṭitacittena saṅkhāre	1574	
PA_anya-e01_02n:1574_5	pariggaṇhato māno nuppajjati. Māne anuppajjante māno samugghāṭito nāma hoti. Mānasamugghāṭitacittena	1574	
PA_anya-e01_02n:1574_6	saṅkhāre pariggaṇhato taṇhā nuppajjati. Taṇhāya anuppajjantiyā nikanti pariyādiṇṇā	1574	
PA_anya-e01_02n:1574_7	nāma hotīti idaṃ tāva visuddhikathāyaṃ vuttaṃ.	1574	
PA_anya-e01_02n:1575	Ariyavaṃsakathāyaṃ pana “diṭṭhiugghāṭanato mānasamugghāṭanato nikantipariyādānato”ti mātikaṃ ṭhapetvā ayaṃ nayo dassito.	157	
PA_anya-e01_02n:1576_0	“Ahaṃ vipassāmi, mama vipassanā”ti gaṇhato hi diṭṭhisamugghāṭanaṃ nāma na hoti. “Saṅkhārāva	1576	
PA_anya-e01_02n:1576_1	saṅkhāre vipassanti sammasanti vavatthapenti pariggaṇhanti paricchindantī”ti gaṇhato	1576	
PA_anya-e01_02n:1576_2	pana diṭṭhiugghāṭanaṃ nāma hoti.	1576	
PA_anya-e01_02n:1577_0	“Suṭṭhu vipassāmi, manāpaṃ vipassāmī”ti gaṇhato mānasamugghāṭo nāma na hoti. “Saṅkhārāva	1577	
PA_anya-e01_02n:1577_1	saṅkhāre vipassanti sammasanti vavatthapenti pariggaṇhanti paricchindantī”ti gaṇhato	1577	
PA_anya-e01_02n:1577_2	pana mānasamugghāṭo nāma hoti.	1577	
PA_anya-e01_02n:1578_0	“Vipassituṃ sakkomī”ti vipassanaṃ assādentassa nikantipariyādānaṃ nāma na hoti. “Saṅkhārāva	1578	
PA_anya-e01_02n:1578_1	saṅkhāre vipassanti sammasanti vavatthapenti pariggaṇhanti paricchindantī”ti gaṇhato	1578	
PA_anya-e01_02n:1578_2	pana nikantipariyādānaṃ nāma hoti.	1578	
PA_anya-e01_02n:1579_0	Sace saṅkhārā attā bhaveyyuṃ, attāti gahetuṃ vaṭṭeyyuṃ, anattā ca pana attāti gahitā,	1579	
PA_anya-e01_02n:1579_1	tasmā te avasavattanaṭṭhena anattā, hutvā abhāvaṭṭhena aniccā, uppādavayapaṭipīḷanaṭṭhena	1579	
PA_anya-e01_02n:1579_2	dukkhāti passato diṭṭhiugghāṭanaṃ nāma hoti.	1579	
PA_anya-e01_02n:1580_0	Sace saṅkhārā niccā bhaveyyuṃ, niccāti gahetuṃ vaṭṭeyyuṃ, aniccā ca pana niccāti	1580	
PA_anya-e01_02n:1580_1	gahitā, tasmā te hutvā abhāvaṭṭhena aniccā, uppādavayapaṭipīḷanaṭṭhena dukkhā, avasavattanaṭṭhena	1580	
PA_anya-e01_02n:1580_2	anattāti passato mānasamugghāṭo nāma hoti.	1580	
PA_anya-e01_02n:1581_0	Sace saṅkhārā sukhā bhaveyyuṃ, sukhāti gahetuṃ vaṭṭeyyuṃ, dukkhā ca pana sukhāti	1581	
PA_anya-e01_02n:1581_1	gahitā, tasmā te uppādavayapaṭipīḷanaṭṭhena dukkhā, hutvā abhāvaṭṭhena aniccā, avasavattanaṭṭhena	1581	
PA_anya-e01_02n:1581_2	anattāti passato nikantipariyādānaṃ nāma hoti.	1581	
PA_anya-e01_02n:1582_0	Evaṃ saṅkhāre anattato passantassa diṭṭhisamugghāṭanaṃ nāma hoti. Aniccato passantassa	1582	
PA_anya-e01_02n:1582_1	mānasamugghāṭanaṃ nāma hoti. Dukkhato passantassa nikantipariyādānaṃ nāma hoti. Iti	1582	
PA_anya-e01_02n:1582_2	ayaṃ vipassanā attano attano ṭhāneyeva tiṭṭhatīti.	1582	
PA_anya-e01_02n:1583	Evaṃ arūpasattakavasenāpi tilakkhaṇaṃ āropetvā saṅkhāre sammasati. Ettāvatā panassa rūpakammaṭṭhānampi arūpakammaṭṭhānampi paguṇaṃ hoti.	158	
PA_anya-e01_02n:1584_0	722. So evaṃ paguṇarūpārūpakammaṭṭhāno yā upari bhaṅgānupassanato paṭṭhāya pahānapariññāvasena	1584	
PA_anya-e01_02n:1584_1	sabbākārato pattabbā aṭṭhārasa mahāvipassanā, tāsaṃ idheva tāva ekadesaṃ paṭivijjhanto	1584	
PA_anya-e01_02n:1584_2	tappaṭipakkhe dhamme pajahati.	1584	
PA_anya-e01_02n:1585_0	Aṭṭhārasa mahāvipassanā nāma aniccānupassanādikā paññā. Yāsu aniccānupassanaṃ bhāvento	1585	
PA_anya-e01_02n:1585_1	niccasaññaṃ pajahati, dukkhānupassanaṃ bhāvento sukhasaññaṃ pajahati, anattānupassanaṃ	1585	
PA_anya-e01_02n:1585_2	bhāvento attasaññaṃ pajahati, nibbidānupassanaṃ bhāvento nandiṃ pajahati, virāgānupassanaṃ	1585	
PA_anya-e01_02n:1585_3	bhāvento rāgaṃ pajahati, nirodhānupassanaṃ bhāvento samudayaṃ pajahati, paṭinissaggānupassanaṃ	1585	
PA_anya-e01_02n:1585_4	bhāvento ādānaṃ pajahati, khayānupassanaṃ bhāvento ghanasaññaṃ pajahati, vayānupassanaṃ	1585	
PA_anya-e01_02n:1585_5	bhāvento āyūhanaṃ pajahati, vipariṇāmānupassanaṃ bhāvento dhuvasaññaṃ pajahati, animittānupassanaṃ	1585	
PA_anya-e01_02n:1585_6	bhāvento nimittaṃ pajahati, appaṇihitānupassanaṃ bhāvento paṇidhiṃ pajahati, suññatānupassanaṃ	1585	
PA_anya-e01_02n:1585_7	bhāvento abhinivesaṃ pajahati, adhipaññādhammavipassanaṃ bhāvento sārādānābhinivesaṃ	1585	
PA_anya-e01_02n:1585_8	pajahati, yathābhūtañāṇadassanaṃ bhāvento sammohābhinivesaṃ pajahati, ādīnavānupassanaṃ	1585	
PA_anya-e01_02n:1585_9	bhāvento ālayābhinivesaṃ pajahati, paṭisaṅkhānupassanaṃ bhāvento appaṭisaṅkhaṃ pajahati,	1585	
PA_anya-e01_02n:1585_10	vivaṭṭānupassanaṃ bhāvento saṃyogābhinivesaṃ pajahati.	15851	
PA_anya-e01_02n:1586_0	Tāsu yasmā iminā aniccādilakkhaṇattayavasena saṅkhārā diṭṭhā, tasmā anicca-dukkha-anattānupassanā	1586	
PA_anya-e01_02n:1586_1	paṭividdhā honti. Yasmā ca “yā ca aniccānupassanā yā ca animittānupassanā, ime dhammā	1586	
PA_anya-e01_02n:1586_2	ekatthā, byañjanameva nānaṃ”. Tathā “yā ca dukkhānupassanā yā ca appaṇihitānupassanā,	1586	
PA_anya-e01_02n:1586_3	ime dhammā ekatthā, byañjanameva nānaṃ”. “Yā ca anattānupassanā yā ca suññatānupassanā,	1586	
PA_anya-e01_02n:1586_4	ime dhammā ekatthā, byañjanameva nāna”nti vuttaṃ. Tasmā tāpi paṭividdhā honti.	1586	
PA_anya-e01_02n:1587_0	Adhipaññādhammavipassanā pana sabbāpi vipassanā. Yathābhūtañāṇadassanaṃ kaṅkhāvitaraṇavisuddhiyā	1587	
PA_anya-e01_02n:1587_1	eva saṅgahitaṃ. Iti idampi dvayaṃ paṭividdhameva hoti. Sesesu vipassanāñāṇesu kiñci	1587	
PA_anya-e01_02n:1587_2	paṭividdhaṃ, kiñci appaṭividdhaṃ, tesaṃ vibhāgaṃ parato āvikarissāma.	1587	
PA_anya-e01_02n:1588_0	Yadeva hi paṭividdhaṃ, taṃ sandhāya idaṃ vuttaṃ “evaṃ paguṇarūpārūpakammaṭṭhāno yā	1588	
PA_anya-e01_02n:1588_1	upari bhaṅgānupassanato paṭṭhāya pahānapariññāvasena sabbākārato pattabbā aṭṭhārasa	1588	
PA_anya-e01_02n:1588_2	mahāvipassanā. Tāsaṃ idheva tāva ekadesaṃ paṭivijjhanto tappaṭipakkhe dhamme pajahatī”ti.	1588	
PA_anya-e01_02n:1589	Udayabbayañāṇakathā	158	
PA_anya-e01_02n:1590_0	723. So evaṃ aniccānupassanādipaṭipakkhānaṃ niccasaññādīnaṃ pahānena visuddhañāṇo	1590	
PA_anya-e01_02n:1590_1	sammasanañāṇassa pāraṃ gantvā, yaṃ taṃ sammasanañāṇānantaraṃ “paccuppannānaṃ dhammānaṃ	1590	
PA_anya-e01_02n:1590_2	vipariṇāmānupassane paññā udayabbayānupassane ñāṇa”nti udayabbayānupassanaṃ vuttaṃ,	1590	
PA_anya-e01_02n:1590_3	tassa adhigamāya yogaṃ ārabhati. Ārabhamāno ca saṅkhepato tāva ārabhati. Tatrāyaṃ pāḷi –	1590	
PA_anya-e01_02n:1591_0	“Kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?	1591	
PA_anya-e01_02n:1591_1	Jātaṃ rūpaṃ paccuppannaṃ, tassa nibbattilakkhaṇaṃ udayo, vipariṇāmalakkhaṇaṃ vayo,	1591	
PA_anya-e01_02n:1591_2	anupassanā ñāṇaṃ. Jātā vedanā… saññā… saṅkhārā… viññāṇaṃ… jātaṃ cakkhu…pe… jāto bhavo	1591	
PA_anya-e01_02n:1591_3	paccuppanno, tassa nibbattilakkhaṇaṃ udayo, vipariṇāmalakkhaṇaṃ vayo, anupassanā ñāṇa”nti.	1591	
PA_anya-e01_02n:1592_0	So iminā pāḷinayena jātassa nāmarūpassa nibbattilakkhaṇaṃ jātiṃ uppādaṃ abhinavākāraṃ	1592	
PA_anya-e01_02n:1592_1	“udayo”ti, vipariṇāmalakkhaṇaṃ khayaṃ bhaṅgaṃ “vayo”ti samanupassati. So evaṃ pajānāti	1592	
PA_anya-e01_02n:1592_2	“imassa nāmarūpassa uppattito pubbe anuppannassa rāsi vā nicayo vā natthi, uppajjamānassāpi	1592	
PA_anya-e01_02n:1592_3	rāsito vā nicayato vā āgamanaṃ nāma natthi, nirujjhamānassāpi disāvidisāgamanaṃ nāma	1592	
PA_anya-e01_02n:1592_4	natthi, niruddhassāpi ekasmiṃ ṭhāne rāsito nicayato nidhānato avaṭṭhānaṃ nāma natthi.	1592	
PA_anya-e01_02n:1592_5	Yathā pana vīṇāya vādiyamānāya uppannasaddassa neva uppattito pubbe sannicayo atthi,	1592	
PA_anya-e01_02n:1592_6	na uppajjamāno sannicayato āgato, na nirujjhamānassa disāvidisāgamanaṃ atthi, na	1592	
PA_anya-e01_02n:1592_7	niruddho katthaci sannicito tiṭṭhati, atha kho vīṇañca upavīṇañca purisassa ca tajjaṃ	1592	
PA_anya-e01_02n:1592_8	vāyāmaṃ paṭicca ahutvā sambhoti, hutvā paṭiveti. Evaṃ sabbepi rūpārūpino dhammā ahutvā	1592	
PA_anya-e01_02n:1592_9	sambhonti, hutvā paṭiventī”ti.	1592	
PA_anya-e01_02n:1593	724. Evaṃ saṅkhepato udayabbayamanasikāraṃ katvā puna yāni etasseva udayabbayañāṇassa vibhaṅge –	159	
PA_anya-e01_02n:1594_0	“Avijjāsamudayā rūpasamudayoti paccayasamudayaṭṭhena rūpakkhandhassa udayaṃ passati.	1594	
PA_anya-e01_02n:1594_1	Taṇhāsamudayā… kammasamudayā… āhārasamudayā rūpasamudayoti paccayasamudayaṭṭhena	1594	
PA_anya-e01_02n:1594_2	rūpakkhandhassa udayaṃ passati. Nibbattilakkhaṇaṃ passantopi rūpakkhandhassa udayaṃ	1594	
PA_anya-e01_02n:1594_3	passati. Rūpakkhandhassa udayaṃ passanto imāni pañca lakkhaṇāni passati.	1594	
PA_anya-e01_02n:1595_0	“Avijjānirodhā rūpanirodhoti paccayanirodhaṭṭhena rūpakkhandhassa vayaṃ passati.	1595	
PA_anya-e01_02n:1595_1	Taṇhānirodhā… kammanirodhā… āhāranirodhā rūpanirodhoti paccayanirodhaṭṭhena rūpakkhandhassa	1595	
PA_anya-e01_02n:1595_2	vayaṃ passati. Vipariṇāmalakkhaṇaṃ passantopi rūpakkhandhassa vayaṃ passati. Rūpakkhandhassa	1595	
PA_anya-e01_02n:1595_3	vayaṃ passantopi imāni pañca lakkhaṇāni passati”.	1595	
PA_anya-e01_02n:1596_0	Tathā “avijjāsamudayā vedanāsamudayoti paccayasamudayaṭṭhena vedanākkhandhassa udayaṃ	1596	
PA_anya-e01_02n:1596_1	passati. Taṇhāsamudayā… kammasamudayā… phassasamudayā vedanāsamudayoti paccayasamudayaṭṭhena	1596	
PA_anya-e01_02n:1596_2	vedanākkhandhassa udayaṃ passati. Nibbattilakkhaṇaṃ passantopi vedanākkhandhassa	1596	
PA_anya-e01_02n:1596_3	udayaṃ passati. Vedanākkhandhassa udayaṃ passanto imāni pañca lakkhaṇāni passati.	1596	
PA_anya-e01_02n:1596_4	Avijjānirodhā… taṇhānirodhā… kammanirodhā… phassanirodhā vedanānirodhoti paccayanirodhaṭṭhena	1596	
PA_anya-e01_02n:1596_5	vedanākkhandhassa vayaṃ passati. Vipariṇāmalakkhaṇaṃ passantopi vedanākkhandhassa	1596	
PA_anya-e01_02n:1596_6	vayaṃ passati. Vedanākkhandhassa vayaṃ passanto imāni pañca lakkhaṇāni passati”.	1596	
PA_anya-e01_02n:1597	Vedanākkhandhassa viya ca saññāsaṅkhāraviññāṇakkhandhānaṃ. Ayaṃ pana viseso, viññāṇakkhandhassa phassaṭṭhāne “nāmarūpasamudayā, nāmarūpanirodhā”ti –	159	
PA_anya-e01_02n:1598_0	Evaṃ ekekassa khandhassa udayabbayadassane dasa dasa katvā paññāsa lakkhaṇāni vuttāni.	1598	
PA_anya-e01_02n:1598_1	Tesaṃ vasena evampi rūpassa udayo evampi rūpassa vayo, evampi rūpaṃ udeti, evampi	1598	
PA_anya-e01_02n:1598_2	rūpaṃ vetīti paccayato ceva khaṇato ca vitthārena manasikāraṃ karoti.	1598	
PA_anya-e01_02n:1599_0	725. Tassevaṃ manasikaroto “iti kirime dhammā ahutvā sambhonti, hutvā paṭiventī”ti	1599	
PA_anya-e01_02n:1599_1	ñāṇaṃ visadataraṃ hoti. Tassevaṃ paccayato ceva khaṇato ca dvedhā udayabbayaṃ passato	1599	
PA_anya-e01_02n:1599_2	saccapaṭiccasamuppādanayalakkhaṇabhedā pākaṭā honti.	1599	
PA_anya-e01_02n:1600_0	726. Yañhi so avijjādisamudayā khandhānaṃ samudayaṃ, avijjādinirodhā ca khandhānaṃ	1600	
PA_anya-e01_02n:1600_1	nirodhaṃ passati, idamassa paccayato udayabbayadassanaṃ. Yaṃ pana nibbattilakkhaṇavipariṇāmalakkhaṇāni	1600	
PA_anya-e01_02n:1600_2	passanto khandhānaṃ udayabbayaṃ passati, idamassa khaṇato udayabbayadassanaṃ, uppattikkhaṇeyeva	1600	
PA_anya-e01_02n:1600_3	hi nibbattilakkhaṇaṃ. Bhaṅgakkhaṇe ca vipariṇāmalakkhaṇaṃ.	1600	
PA_anya-e01_02n:1601_0	727. Iccassevaṃ paccayato ceva khaṇato ca dvedhā udayabbayaṃ passato paccayato udayadassanena	1601	
PA_anya-e01_02n:1601_1	samudayasaccaṃ pākaṭaṃ hoti janakāvabodhato. Khaṇato udayadassanena dukkhasaccaṃ	1601	
PA_anya-e01_02n:1601_2	pākaṭaṃ hoti jātidukkhāvabodhato. Paccayato vayadassanena nirodhasaccaṃ pākaṭaṃ hoti	1601	
PA_anya-e01_02n:1601_3	paccayānuppādena paccayavataṃ anuppādāvabodhato. Khaṇato vayadassanena dukkhasaccameva	1601	
PA_anya-e01_02n:1601_4	pākaṭaṃ hoti maraṇadukkhāvabodhato. Yañcassa udayabbayadassanaṃ, maggovāyaṃ lokikoti	1601	
PA_anya-e01_02n:1601_5	maggasaccaṃ pākaṭaṃ hoti tatra sammohavighātato.	1601	
PA_anya-e01_02n:1602_0	728. Paccayato cassa udayadassanena anulomo paṭiccasamuppādo pākaṭo hoti, “imasmiṃ	1602	
PA_anya-e01_02n:1602_1	sati idaṃ hotī”ti avabodhato. Paccayato vayadassanena paṭilomo paṭiccasamuppādo pākaṭo	1602	
PA_anya-e01_02n:1602_2	hoti, “imassa nirodhā idaṃ nirujjhatī”ti avabodhato. Khaṇato pana udayabbayadassanena	1602	
PA_anya-e01_02n:1602_3	paṭiccasamuppannā dhammā pākaṭā honti saṅkhatalakkhaṇāvabodhato. Udayabbayavanto	1602	
PA_anya-e01_02n:1602_4	hi saṅkhatā, te ca paṭiccasamuppannāti.	1602	
PA_anya-e01_02n:1603_0	729. Paccayato cassa udayadassanena ekattanayo pākaṭo hoti hetuphalasambandhena santānassa	1603	
PA_anya-e01_02n:1603_1	anupacchedāvabodhato. Atha suṭṭhutaraṃ ucchedadiṭṭhiṃ pajahati. Khaṇato udayadassanena	1603	
PA_anya-e01_02n:1603_2	nānattanayo pākaṭo hoti navanavānaṃ uppādāvabodhato. Atha suṭṭhutaraṃ sassatadiṭṭhiṃ	1603	
PA_anya-e01_02n:1603_3	pajahati. Paccayato cassa udayabbayadassanena abyāpāranayo pākaṭo hoti dhammānaṃ	1603	
PA_anya-e01_02n:1603_4	avasavattibhāvāvabodhato. Atha suṭṭhutaraṃ attadiṭṭhiṃ pajahati. Paccayato pana udayadassanena	1603	
PA_anya-e01_02n:1603_5	evaṃdhammatānayo pākaṭo hoti paccayānurūpena phalassa uppādāvabodhato. Atha suṭṭhutaraṃ	1603	
PA_anya-e01_02n:1603_6	akiriyadiṭṭhiṃ pajahati.	1603	
PA_anya-e01_02n:1604_0	730. Paccayato cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.	1604	
PA_anya-e01_02n:1604_1	Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato, pubbantāparantavivekāvabodhato	1604	
PA_anya-e01_02n:1604_2	ca. Dukkhalakkhaṇampi pākaṭaṃ hoti udayabbayehi paṭipīḷanāvabodhato. Sabhāvalakkhaṇampi	1604	
PA_anya-e01_02n:1604_3	pākaṭaṃ hoti udayabbayaparicchinnāvabodhato. Sabhāvalakkhaṇe saṅkhatalakkhaṇassa	1604	
PA_anya-e01_02n:1604_4	tāvakālikattampi pākaṭaṃ hoti udayakkhaṇe vayassa, vayakkhaṇe ca udayassa abhāvāvabodhatoti.	1604	
PA_anya-e01_02n:1605_0	731. Tassevaṃ pākaṭībhūtasaccapaṭiccasamuppādanayalakkhaṇabhedassa “evaṃ kira nāmime	1605	
PA_anya-e01_02n:1605_1	dhammā anuppannapubbā uppajjanti, uppannā nirujjhantī”ti niccanavāva hutvā saṅkhārā	1605	
PA_anya-e01_02n:1605_2	upaṭṭhahanti. Na kevalañca niccanavā, sūriyuggamane ussāvabindu viya udakabubbuḷo	1605	
PA_anya-e01_02n:1605_3	viya udake daṇḍarāji viya āragge sāsapo viya vijjuppādo viya ca parittaṭṭhāyino.	1605	
PA_anya-e01_02n:1605_4	Māyāmarīcisupinantaalātacakkagandhabbanagarapheṇakadaliādayo viya assārā nissārāti cāpi upaṭṭhahanti.	1605	
PA_anya-e01_02n:1606_0	Ettāvatānena “vayadhammameva uppajjati, uppannañca vayaṃ upetī”ti iminā ākārena samapaññāsa	1606	
PA_anya-e01_02n:1606_1	lakkhaṇāni paṭivijjhitvā ṭhitaṃ udayabbayānupassanaṃ nāma taruṇavipassanāñāṇaṃ adhigataṃ	1606	
PA_anya-e01_02n:1606_2	hoti, yassādhigamā āraddhavipassakoti saṅkhaṃ gacchati.	1606	
PA_anya-e01_02n:1607	Vipassanupakkilesakathā	160	
PA_anya-e01_02n:1608_0	732. Athassa imāya taruṇavipassanāya āraddhavipassakassa dasa vipassanupakkilesā	1608	
PA_anya-e01_02n:1608_1	uppajjanti. Vipassanupakkilesā hi paṭivedhappattassa ariyasāvakassa ceva vippaṭipannakassa	1608	
PA_anya-e01_02n:1608_2	ca nikkhittakammaṭṭhānassa kusītapuggalassa nuppajjanti. Sammāpaṭipannakassa pana	1608	
PA_anya-e01_02n:1608_3	yuttapayuttassa āraddhavipassakassa kulaputtassa uppajjantiyeva.	1608	
PA_anya-e01_02n:1609	Katame pana te dasa upakkilesāti? Obhāso, ñāṇaṃ, pīti, passaddhi, sukhaṃ, adhimokkho, paggaho, upaṭṭhānaṃ, upekkhā, nikantīti. Vuttañhetaṃ –	160	
PA_anya-e01_02n:1610_0	“Kathaṃ dhammuddhaccaviggahitamānasaṃ hoti? Aniccato manasikaroto obhāso uppajjati,	1610	
PA_anya-e01_02n:1610_1	‘obhāso dhammo’ti obhāsaṃ āvajjati, tato vikkhepo uddhaccaṃ. Tena uddhaccena viggahitamānaso	1610	
PA_anya-e01_02n:1610_2	aniccato upaṭṭhānaṃ yathābhūtaṃ nappajānāti. Dukkhato… anattato upaṭṭhānaṃ yathābhūtaṃ nappajānāti”.	1610	
PA_anya-e01_02n:1611_0	Tathā “aniccato manasikaroto ñāṇaṃ uppajjati…pe… pīti… passaddhi… sukhaṃ… adhimokkho…	1611	
PA_anya-e01_02n:1611_1	paggaho… upaṭṭhānaṃ… upekkhā… nikanti uppajjati, ‘nikanti dhammo’ti nikantiṃ āvajjati,	1611	
PA_anya-e01_02n:1611_2	tato vikkhepo uddhaccaṃ. Tena uddhaccena viggahitamānaso aniccato upaṭṭhānaṃ yathābhūtaṃ	1611	
PA_anya-e01_02n:1611_3	nappajānāti. Dukkhato… anattato upaṭṭhānaṃ yathābhūtaṃ nappajānātī”ti.	1611	
PA_anya-e01_02n:1612_0	733. Tattha obhāsoti vipassanobhāso. Tasmiṃ uppanne yogāvacaro “na vata me ito pubbe	1612	
PA_anya-e01_02n:1612_1	evarūpo obhāso uppannapubbo, addhā maggappattosmi phalapattosmī”ti amaggameva “maggo”ti,	1612	
PA_anya-e01_02n:1612_2	aphalameva ca “phala”nti gaṇhāti. Tassa amaggaṃ “maggo”ti aphalaṃ “phala”nti gaṇhato	1612	
PA_anya-e01_02n:1612_3	vipassanāvīthi ukkantā nāma hoti. So attano mūlakammaṭṭhānaṃ vissajjetvā obhāsameva assādento nisīdati.	1612	
PA_anya-e01_02n:1613_0	So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati.	1613	
PA_anya-e01_02n:1613_1	Kassaci antogabbhaṃ. Kassaci bahigabbhampi. Kassaci sakalavihāraṃ, gāvutaṃ, aḍḍhayojanaṃ,	1613	
PA_anya-e01_02n:1613_2	yojanaṃ, dviyojanaṃ, tiyojanaṃ…pe… kassaci pathavītalato yāva akaniṭṭhabrahmalokā	1613	
PA_anya-e01_02n:1613_3	ekālokaṃ kurumāno. Bhagavato pana dasasahassilokadhātuṃ obhāsento udapādi.	1613	
PA_anya-e01_02n:1614_0	Evaṃ vemattatāya cassa idaṃ vatthu – cittalapabbate kira dvikuṭṭagehassa anto dve	1614	
PA_anya-e01_02n:1614_1	therā nisīdiṃsu. Taṃdivasañca kāḷapakkhuposatho hoti, meghapaṭalacchannā disā, rattibhāge	1614	
PA_anya-e01_02n:1614_2	caturaṅgasamannāgataṃ tamaṃ pavattati. Atheko thero āha – “bhante, mayhaṃ idāni cetiyaṅgaṇamhi	1614	
PA_anya-e01_02n:1614_3	sīhāsane pañcavaṇṇāni kusumāni paññāyantī”ti. Taṃ itaro āha – “anacchariyaṃ, āvuso,	1614	
PA_anya-e01_02n:1614_4	kathesi, mayhaṃ panetarahi mahāsamuddamhi yojanaṭṭhāne macchakacchapā paññāyantī”ti.	1614	
PA_anya-e01_02n:1615_0	Ayaṃ pana vipassanupakkileso yebhuyyena samathavipassanālābhino uppajjati. So samāpattivikkhambhitānaṃ	1615	
PA_anya-e01_02n:1615_1	kilesānaṃ asamudācārato “arahā aha”nti cittaṃ uppādeti uccavālikavāsī mahānāgatthero	1615	
PA_anya-e01_02n:1615_2	viya haṃkanakavāsī mahādattatthero viya cittalapabbate niṅkapeṇṇakapadhānagharavāsī	1615	
PA_anya-e01_02n:1615_3	cūḷasumanatthero viya ca.	1615	
PA_anya-e01_02n:1616_0	Tatridaṃ ekavatthuparidīpanaṃ – talaṅgaravāsī dhammadinnatthero kira nāma eko pabhinnapaṭisambhido	1616	
PA_anya-e01_02n:1616_1	mahākhīṇāsavo mahato bhikkhusaṅghassa ovādadāyako ahosi. So ekadivasaṃ attano divāṭṭhāne	1616	
PA_anya-e01_02n:1616_2	nisīditvā “kinnu kho amhākaṃ ācariyassa uccavālikavāsīmahānāgattherassa samaṇabhāvakiccaṃ	1616	
PA_anya-e01_02n:1616_3	matthakaṃ pattaṃ, no”ti āvajjanto puthujjanabhāvamevassa disvā “mayi agacchante puthujjanakālakiriyameva	1616	
PA_anya-e01_02n:1616_4	karissatī”ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe	1616	
PA_anya-e01_02n:1616_5	orohitvā vanditvā vattaṃ dassetvā ekamantaṃ nisīdi. “Kiṃ, āvuso dhammadinna, akāle	1616	
PA_anya-e01_02n:1616_6	āgatosī”ti ca vutte “pañhaṃ, bhante, pucchituṃ āgatomhī”ti āha. Tato “pucchāvuso,	1616	
PA_anya-e01_02n:1616_7	jānamānā kathayissāmā”ti vutte pañhasahassaṃ pucchi.	1616	
PA_anya-e01_02n:1617_0	Thero pucchitapucchitaṃ asajjamānova kathesi. Tato “atitikkhaṃ vo, bhante, ñāṇaṃ,	1617	
PA_anya-e01_02n:1617_1	kadā tumhehi ayaṃ dhammo adhigato”ti vutte “ito saṭṭhivassakāle, āvuso”ti āha. Samādhimpi,	1617	
PA_anya-e01_02n:1617_2	bhante, vaḷañjethāti, na yidaṃ, āvuso, bhāriyanti. Tena hi, bhante, ekaṃ hatthiṃ	1617	
PA_anya-e01_02n:1617_3	māpethāti. Thero sabbasetaṃ hatthiṃ māpesi. Idāni, bhante, yathā ayaṃ hatthī añcitakaṇṇo	1617	
PA_anya-e01_02n:1617_4	pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukho	1617	
PA_anya-e01_02n:1617_5	āgacchati, tathā naṃ karothāti. Thero tathā katvā vegena āgacchato hatthissa bheravaṃ	1617	
PA_anya-e01_02n:1617_6	ākāraṃ disvā uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā	1617	
PA_anya-e01_02n:1617_7	cīvarakaṇṇe gahetvā “bhante, khīṇāsavassa sārajjaṃ nāma hotī”ti āha.	1617	
PA_anya-e01_02n:1618_0	So tamhi kāle attano puthujjanabhāvaṃ ñatvā “avassayo me, āvuso, dhammadinna hohī”ti	1618	
PA_anya-e01_02n:1618_1	vatvā pādamūle ukkuṭikaṃ nisīdi. “Bhante, tumhākaṃ avassayo bhavissāmiccevāhaṃ āgato,	1618	
PA_anya-e01_02n:1618_2	mā cintayitthā”ti kammaṭṭhānaṃ kathesi. Thero kammaṭṭhānaṃ gahetvā caṅkamaṃ āruyha	1618	
PA_anya-e01_02n:1618_3	tatiye padavāre aggaphalaṃ arahattaṃ pāpuṇi. Thero kira dosacarito ahosi. Evarūpā	1618	
PA_anya-e01_02n:1618_4	bhikkhū obhāse kampanti.	1618	
PA_anya-e01_02n:1619	734. Ñāṇanti vipassanāñāṇaṃ. Tassa kira rūpārūpadhamme tulayantassa tīrentassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.	161	
PA_anya-e01_02n:1620	Pītīti vipassanāpīti. Tassa kira tasmiṃ samaye khuddakāpīti, khaṇikāpīti, okkantikāpīti, ubbegāpīti, pharaṇāpītīti ayaṃ pañcavidhā pīti sakalasarīraṃ pūrayamānā uppajjati.	162	
PA_anya-e01_02n:1621_0	Passaddhīti vipassanāpassaddhi. Tassa kira tasmiṃ samaye rattiṭṭhāne vā divāṭṭhāne	1621	
PA_anya-e01_02n:1621_1	vā nisinnassa kāyacittānaṃ neva daratho, na gāravaṃ, na kakkhaḷatā, na akammaññatā,	1621	
PA_anya-e01_02n:1621_2	na gelaññaṃ, na vaṅkatā hoti, atha kho panassa kāyacittāni passaddhāni lahūni mudūni	1621	
PA_anya-e01_02n:1621_3	kammaññāni suvisadāni ujukāniyeva honti. So imehi passaddhādīhi anuggahitakāyacitto	1621	
PA_anya-e01_02n:1621_4	tasmiṃ samaye amānusiṃ nāma ratiṃ anubhavati. Yaṃ sandhāya vuttaṃ –	1621	
PA_anya-e01_02n:1622	“Suññāgāraṃ paviṭṭhassa, santacittassa bhikkhuno;	162	
PA_anya-e01_02n:1623	Amānusī rati hoti, sammā dhammaṃ vipassato.	162	
PA_anya-e01_02n:1624	“Yato yato sammasati, khandhānaṃ udayabbayaṃ;	162	
PA_anya-e01_02n:1625	Labhatī pītipāmojjaṃ, amataṃ taṃ vijānata”nti. ;	162	
PA_anya-e01_02n:1626	Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.	162	
PA_anya-e01_02n:1627	Sukhanti vipassanāsukhaṃ. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.	162	
PA_anya-e01_02n:1628	Adhimokkhoti saddhā. Vipassanāsampayuttāyeva hissa cittacetasikānaṃ atisayapasādabhūtā balavatī saddhā uppajjati.	162	
PA_anya-e01_02n:1629	Paggahoti vīriyaṃ. Vipassanāsampayuttameva hissa asithilaṃ anaccāraddhaṃ supaggahitaṃ vīriyaṃ uppajjati.	162	
PA_anya-e01_02n:1630_0	Upaṭṭhānanti sati. Vipassanāsampayuttāyeva hissa supaṭṭhitā supatiṭṭhitā nikhātā	1630	
PA_anya-e01_02n:1630_1	acalā pabbatarājasadisā sati uppajjati. So yaṃ yaṃ ṭhānaṃ āvajjati samannāharati	1630	
PA_anya-e01_02n:1630_2	manasikaroti paccavekkhati, taṃ taṃ ṭhānamassa okkhanditvā pakkhanditvā dibbacakkhuno	1630	
PA_anya-e01_02n:1630_3	paraloko viya satiyā upaṭṭhāti.	1630	
PA_anya-e01_02n:1631_0	Upekkhāti vipassanupekkhā ceva āvajjanupekkhā ca. Tasmiṃ hissa samaye sabbasaṅkhāresu	1631	
PA_anya-e01_02n:1631_1	majjhattabhūtā vipassanupekkhāpi balavatī uppajjati. Manodvāre āvajjanupekkhāpi.	1631	
PA_anya-e01_02n:1631_2	Sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhitta	1631	
PA_anya-e01_02n:1631_3	tattanārāco viya ca sūrā tikhiṇā hutvā vahati.	1631	
PA_anya-e01_02n:1632	Nikantīti vipassanānikanti. Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati. Yā nikanti kilesoti pariggahetumpi na sakkā hoti.	163	
PA_anya-e01_02n:1633_0	Yathā ca obhāse, evaṃ etesupi aññatarasmiṃ uppanne yogāvacaro “na vata me ito pubbe	1633	
PA_anya-e01_02n:1633_1	evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho,	1633	
PA_anya-e01_02n:1633_2	upaṭṭhānaṃ, upekkhā, nikanti uppannapubbā, addhā maggappattosmi phalappattosmī”ti	1633	
PA_anya-e01_02n:1633_3	amaggameva “maggo”ti aphalameva ca “phala”nti gaṇhāti. Tassa amaggaṃ “maggo”ti aphalaṃ	1633	
PA_anya-e01_02n:1633_4	“phala”nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā	1633	
PA_anya-e01_02n:1633_5	nikantimeva assādento nisīdatīti.	1633	
PA_anya-e01_02n:1634_0	735. Ettha ca obhāsādayo upakkilesavatthutāya upakkilesāti vuttā, na akusalattā.	1634	
PA_anya-e01_02n:1634_1	Nikanti pana upakkileso ceva upakkilesavatthu ca. Vatthuvaseneva cete dasa. Gāhavasena	1634	
PA_anya-e01_02n:1634_2	pana samatiṃsa honti. Kathaṃ? “Mama obhāso uppanno”ti gaṇhato hi diṭṭhigāho hoti,	1634	
PA_anya-e01_02n:1634_3	“manāpo vata obhāso uppanno”ti gaṇhato mānagāho, obhāsaṃ assādayato taṇhāgāho, iti	1634	
PA_anya-e01_02n:1634_4	obhāse diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa	1634	
PA_anya-e01_02n:1634_5	upakkilesā honti. Tesaṃ vasena akusalo abyatto yogāvacaro obhāsādīsu kampati vikkhipati.	1634	
PA_anya-e01_02n:1634_6	Obhāsādīsu ekekaṃ “etaṃ mama, esohamasmi, eso me attā”ti samanupassati. Tenāhu porāṇā –	1634	
PA_anya-e01_02n:1635	“Obhāse ceva ñāṇe ca, pītiyā ca vikampati;	163	
PA_anya-e01_02n:1636	Passaddhiyā sukhe ceva, yehi cittaṃ pavedhati.	163	
PA_anya-e01_02n:1637	“Adhimokkhe ca paggāhe, upaṭṭhāne ca kampati;	163	
PA_anya-e01_02n:1638	Upekkhāvajjanāyañca, upekkhāya nikantiyā”ti. ;	163	
PA_anya-e01_02n:1639	Maggāmaggavavatthānakathā	163	
PA_anya-e01_02n:1640_0	736. Kusalo pana paṇḍito byatto buddhisampanno yogāvacaro obhāsādīsu uppannesu “ayaṃ	1640	
PA_anya-e01_02n:1640_1	kho me obhāso uppanno, so kho panāyaṃ anicco saṅkhato paṭiccasamuppanno khayadhammo	1640	
PA_anya-e01_02n:1640_2	vayadhammo virāgadhammo nirodhadhammo”ti iti vā taṃ paññāya paricchindati upaparikkhati.	1640	
PA_anya-e01_02n:1640_3	Atha vā panassa evaṃ hoti, “sace obhāso attā bhaveyya, ‘attā’ti gahetuṃ vaṭṭeyya.	1640	
PA_anya-e01_02n:1640_4	Anattā ca panāyaṃ ‘attā’ti gahito. Tasmā so avasavattanaṭṭhena anattā, hutvā abhāvaṭṭhena	1640	
PA_anya-e01_02n:1640_5	anicco, uppādavayapaṭipīḷanaṭṭhena dukkho”ti sabbaṃ arūpasattake vuttanayena vitthāretabbaṃ.	1640	
PA_anya-e01_02n:1640_6	Yathā ca obhāse, evaṃ sesesupi.	1640	
PA_anya-e01_02n:1641_0	So evaṃ upaparikkhitvā obhāsaṃ “netaṃ mama, nesohamasmi, na meso attā”ti samanupassati.	1641	
PA_anya-e01_02n:1641_1	Ñāṇaṃ…pe… nikantiṃ “netaṃ mama, nesohamasmi, na meso attā”ti samanupassati. Evaṃ	1641	
PA_anya-e01_02n:1641_2	samanupassanto obhāsādīsu na kampati na vedhati. Tenāhu porāṇā –	1641	
PA_anya-e01_02n:1642	“Imāni dasa ṭhānāni, paññāyassa pariccitā;	164	
PA_anya-e01_02n:1643	Dhammuddhaccakusalo hoti, na ca vikkhepaṃ gacchatī”ti. ;	164	
PA_anya-e01_02n:1644_0	So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā obhāsādayo	1644	
PA_anya-e01_02n:1644_1	dhammā na maggo. Upakkilesavimuttaṃ pana vīthipaṭipannaṃ vipassanāñāṇaṃ maggoti maggañca	1644	
PA_anya-e01_02n:1644_2	amaggañca vavatthapeti. Tassevaṃ “ayaṃ maggo, ayaṃ na maggo”ti maggañca amaggañca	1644	
PA_anya-e01_02n:1644_3	ñatvā ṭhitaṃ ñāṇaṃ maggāmaggañāṇadassanavisuddhīti veditabbaṃ.	1644	
PA_anya-e01_02n:1645_0	Ettāvatā ca pana tena tiṇṇaṃ saccānaṃ vavatthānaṃ kataṃ hoti. Kathaṃ? Diṭṭhivisuddhiyaṃ	1645	
PA_anya-e01_02n:1645_1	tāva nāmarūpassa vavatthāpanena dukkhasaccassa vavatthānaṃ kataṃ. Kaṅkhāvitaraṇavisuddhiyaṃ	1645	
PA_anya-e01_02n:1645_2	paccayapariggahaṇena samudayasaccassa vavatthānaṃ. Imissaṃ maggāmaggañāṇadassanavisuddhiyaṃ	1645	
PA_anya-e01_02n:1645_3	sammāmaggassa avadhāraṇena maggasaccassa vavatthānaṃ katanti, evaṃ lokiyeneva tāva	1645	
PA_anya-e01_02n:1645_4	ñāṇena tiṇṇaṃ saccānaṃ vavatthānaṃ kataṃ hoti.	1645	
PA_anya-e01_02n:1646	Iti sādhujanapāmojjatthāya kate visuddhimagge	164	
PA_anya-e01_02n:1647	Paññābhāvanādhikāre	164	
PA_anya-e01_02n:1648	Maggāmaggañāṇadassanavisuddhiniddeso nāma	164	
PA_anya-e01_02n:1649	Vīsatimo paricchedo.	164	
PA_anya-e01_02n:1650	21. Paṭipadāñāṇadassanavisuddhiniddeso	165	
PA_anya-e01_02n:1651	Upakkilesavimuttaudayabbayañāṇakathā	165	
PA_anya-e01_02n:1652_0	737. Aṭṭhannaṃ pana ñāṇānaṃ vasena sikhāppattā vipassanā, navamañca saccānulomikañāṇanti	1652	
PA_anya-e01_02n:1652_1	ayaṃ paṭipadāñāṇadassanavisuddhi nāma. Aṭṭhannanti cettha upakkilesavimuttaṃ vīthipaṭipannavipassanāsaṅkhātaṃ	1652	
PA_anya-e01_02n:1652_2	udayabbayānupassanāñāṇaṃ, bhaṅgānupassanāñāṇaṃ, bhayatupaṭṭhānañāṇaṃ, ādīnavānupassanāñāṇaṃ,	1652	
PA_anya-e01_02n:1652_3	nibbidānupassanāñāṇaṃ, muñcitukamyatāñāṇaṃ, paṭisaṅkhānupassanāñāṇaṃ, saṅkhārupekkhāñāṇanti	1652	
PA_anya-e01_02n:1652_4	imāni aṭṭha ñāṇāni veditabbāni. Navamaṃ saccānulomikañāṇanti anulomassetaṃ adhivacanaṃ.	1652	
PA_anya-e01_02n:1652_5	Tasmā taṃ sampādetukāmena upakkilesavimuttaṃ udayabbayañāṇaṃ ādiṃ katvā etesu ñāṇesu yogo karaṇīyo.	1652	
PA_anya-e01_02n:1653_0	738. Puna udayabbayañāṇe yogo kimatthiyoti ce? Lakkhaṇasallakkhaṇattho. Udayabbayañāṇaṃ	1653	
PA_anya-e01_02n:1653_1	hi heṭṭhā dasahi upakkilesehi upakkiliṭṭhaṃ hutvā yāthāvasarasato tilakkhaṇaṃ sallakkhetuṃ	1653	
PA_anya-e01_02n:1653_2	nāsakkhi. Upakkilesavimuttaṃ pana sakkoti. Tasmā lakkhaṇasallakkhaṇatthamettha puna yogo karaṇīyo.	1653	
PA_anya-e01_02n:1654_0	739. Lakkhaṇāni pana kissa amanasikārā kena paṭicchannattā na upaṭṭhahanti? Aniccalakkhaṇaṃ	1654	
PA_anya-e01_02n:1654_1	tāva udayabbayānaṃ amanasikārā santatiyā paṭicchannattā na upaṭṭhāti. Dukkhalakkhaṇaṃ	1654	
PA_anya-e01_02n:1654_2	abhiṇhasampaṭipīḷanassa amanasikārā iriyāpathehi paṭicchannattā na upaṭṭhāti. Anattalakkhaṇaṃ	1654	
PA_anya-e01_02n:1654_3	nānādhātuvinibbhogassa amanasikārā ghanena paṭicchannattā na upaṭṭhāti. Udayabbayampana	1654	
PA_anya-e01_02n:1654_4	pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti. Abhiṇhasampaṭipīḷanaṃ	1654	
PA_anya-e01_02n:1654_5	manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti. Nānādhātuyo	1654	
PA_anya-e01_02n:1654_6	vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.	1654	
PA_anya-e01_02n:1655_0	740. Ettha ca aniccaṃ, aniccalakkhaṇaṃ, dukkhaṃ, dukkhalakkhaṇaṃ, anattā, anattalakkhaṇanti	1655	
PA_anya-e01_02n:1655_1	ayaṃ vibhāgo veditabbo. Tattha aniccanti khandhapañcakaṃ. Kasmā? Uppādavayaññathattabhāvā,	1655	
PA_anya-e01_02n:1655_2	hutvā abhāvato vā. Uppādavayaññathattaṃ aniccalakkhaṇaṃ hutvā abhāvasaṅkhāto vā ākāravikāro.	1655	
PA_anya-e01_02n:1656	“Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā? Abhiṇhapaṭipīḷanā, abhiṇhapaṭipīḷanākāro dukkhalakkhaṇaṃ.	165	
PA_anya-e01_02n:1657	“Yaṃ dukkhaṃ tadanattā”ti pana vacanato tadeva khandhapañcakaṃ anattā. Kasmā? Avasavattanato, avasavattanākāro anattalakkhaṇaṃ.	165	
PA_anya-e01_02n:1658	Tayidaṃ sabbampi ayaṃ yogāvacaro upakkilesavimuttena vīthipaṭipannavipassanāsaṅkhātena udayabbayānupassanāñāṇena yāthāvasarasato sallakkheti.	165	
PA_anya-e01_02n:1659	Upakkilesavimuttaudayabbayañāṇaṃ niṭṭhitaṃ.	165	
PA_anya-e01_02n:1660	Bhaṅgānupassanāñāṇakathā	166	
PA_anya-e01_02n:1661_0	741. Tassevaṃ sallakkhetvā punappunaṃ “aniccaṃ dukkhamanattā”ti rūpārūpadhamme tulayato	1661	
PA_anya-e01_02n:1661_1	tīrayato taṃ ñāṇaṃ tikkhaṃ hutvā vahati, saṅkhārā lahuṃ upaṭṭhahanti, ñāṇe tikkhe	1661	
PA_anya-e01_02n:1661_2	vahante saṅkhāresu lahuṃ upaṭṭhahantesu uppādaṃ vā ṭhitiṃ vā pavattaṃ vā nimittaṃ	1661	
PA_anya-e01_02n:1661_3	vā na sampāpuṇāti. Khayavayabhedanirodheyeva sati santiṭṭhati. Tassa “evaṃ uppajjitvā	1661	
PA_anya-e01_02n:1661_4	evaṃ nāma saṅkhāragataṃ nirujjhatī”ti passato etasmiṃ ṭhāne bhaṅgānupassanaṃ nāma	1661	
PA_anya-e01_02n:1661_5	vipassanāñāṇaṃ uppajjati. Yaṃ sandhāya vuttaṃ –	1661	
PA_anya-e01_02n:1662_0	“Kathaṃ ārammaṇapaṭisaṅkhā bhaṅgānupassane paññā vipassane ñāṇaṃ? Rūpārammaṇatā cittaṃ	1662	
PA_anya-e01_02n:1662_1	uppajjitvā bhijjati, taṃ ārammaṇaṃ paṭisaṅkhā tassa cittassa bhaṅgaṃ anupassati.	1662	
PA_anya-e01_02n:1662_2	Anupassatīti kathaṃ anupassati? Aniccato anupassati no niccato, dukkhato anupassati	1662	
PA_anya-e01_02n:1662_3	no sukhato, anattato anupassati no attato, nibbindati no nandati, virajjati no rajjati,	1662	
PA_anya-e01_02n:1662_4	nirodheti no samudeti, paṭinissajjati no ādiyati.	1662	
PA_anya-e01_02n:1663_0	“Aniccato anupassanto niccasaññaṃ pajahati. Dukkhato anupassanto sukhasaññaṃ, anattato	1663	
PA_anya-e01_02n:1663_1	anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ	1663	
PA_anya-e01_02n:1663_2	paṭinissajjanto ādānaṃ pajahati.	1663	
PA_anya-e01_02n:1664	“Vedanārammaṇatā…pe… saññārammaṇatā… saṅkhārārammaṇatā… viññāṇārammaṇatā… cakkhārammaṇatā…pe… jarāmaraṇārammaṇatā cittaṃ uppajjitvā bhijjati…pe… paṭinissajjanto ādānaṃ pajahati.	166	
PA_anya-e01_02n:1665	“Vatthusaṅkamanā ceva, paññāya ca vivaṭṭanā;	166	
PA_anya-e01_02n:1666	Āvajjanābalañceva, paṭisaṅkhāvipassanā.	166	
PA_anya-e01_02n:1667	“Ārammaṇaanvayena, ubho ekavavatthanā;	166	
PA_anya-e01_02n:1668	Nirodhe adhimuttatā, vayalakkhaṇavipassanā.	166	
PA_anya-e01_02n:1669	“Ārammaṇañca paṭisaṅkhā, bhaṅgañca anupassati;	166	
PA_anya-e01_02n:1670	Suññato ca upaṭṭhānaṃ, adhipaññāvipassanā.	167	
PA_anya-e01_02n:1671	“Kusalo tīsu anupassanāsu, catasso ca vipassanāsu;	167	
PA_anya-e01_02n:1672	Tayo upaṭṭhāne kusalatā, nānādiṭṭhīsu na kampatī”ti.	167	
PA_anya-e01_02n:1673	“Taṃ ñātaṭṭhena ñāṇaṃ, pajānanaṭṭhena paññā, tena vuccati ‘ārammaṇapaṭisaṅkhā bhaṅgānupassane paññā vipassane ñāṇa”’nti.	167	
PA_anya-e01_02n:1674_0	742. Tattha ārammaṇapaṭisaṅkhāti yaṃkiñci ārammaṇaṃ paṭisaṅkhāya jānitvā, khayato	1674	
PA_anya-e01_02n:1674_1	vayato disvāti attho. Bhaṅgānupassane paññāti tassa, ārammaṇaṃ khayato vayato paṭisaṅkhāya	1674	
PA_anya-e01_02n:1674_2	uppannassa ñāṇassa bhaṅgaṃ anupassane yā paññā, idaṃ vipassane ñāṇanti vuttaṃ. Taṃ	1674	
PA_anya-e01_02n:1674_3	kathaṃ hotīti ayaṃ tāva kathetukamyatāpucchāya attho. Tato yathā taṃ hoti, taṃ dassetuṃ	1674	
PA_anya-e01_02n:1674_4	“rūpārammaṇatā”tiādi vuttaṃ.	1674	
PA_anya-e01_02n:1675_0	Tattha rūpārammaṇatā cittaṃ uppajjitvā bhijjatīti rūpārammaṇaṃ cittaṃ uppajjitvā	1675	
PA_anya-e01_02n:1675_1	bhijjati. Atha vā rūpārammaṇabhāve cittaṃ uppajjitvā bhijjatīti attho. Taṃ ārammaṇaṃ	1675	
PA_anya-e01_02n:1675_2	paṭisaṅkhāti taṃ rūpārammaṇaṃ paṭisaṅkhāya jānitvā, khayato vayato disvāti attho.	1675	
PA_anya-e01_02n:1675_3	Tassa cittassa bhaṅgaṃ anupassatīti yena cittena taṃ rūpārammaṇaṃ khayato vayato	1675	
PA_anya-e01_02n:1675_4	diṭṭhaṃ, tassa cittassa aparena cittena bhaṅgaṃ anupassatīti attho. Tenāhu porāṇā	1675	
PA_anya-e01_02n:1675_5	“ñātañca ñāṇañca ubhopi vipassatī”ti.	1675	
PA_anya-e01_02n:1676	Ettha ca anupassatīti anu anu passati, anekehi ākārehi punappunaṃ passatīti attho. Tenāha – “anupassatīti kathaṃ anupassati. Aniccato anupassatī”tiādi.	167	
PA_anya-e01_02n:1677_0	Tattha yasmā bhaṅgo nāma aniccatāya paramā koṭi, tasmā so bhaṅgānupassako yogāvacaro	1677	
PA_anya-e01_02n:1677_1	sabbaṃ saṅkhāragataṃ aniccato anupassati, no niccato. Tato aniccassa dukkhattā, dukkhassa	1677	
PA_anya-e01_02n:1677_2	ca anattattā tadeva dukkhato anupassati, no sukhato. Anattato anupassati no attato.	1677	
PA_anya-e01_02n:1678_0	Yasmā pana yaṃ aniccaṃ dukkhamanattā, na taṃ abhinanditabbaṃ. Yañca anabhinanditabbaṃ,	1678	
PA_anya-e01_02n:1678_1	na tattha rajjitabbaṃ. Tasmā etasmiṃ bhaṅgānupassanānusārena “aniccaṃ dukkhamanattā”ti	1678	
PA_anya-e01_02n:1678_2	diṭṭhe saṅkhāragate nibbindati, no nandati. Virajjati, no rajjati. So evaṃ arajjanto	1678	
PA_anya-e01_02n:1678_3	lokikeneva tāva ñāṇena rāgaṃ nirodheti, no samudeti. Samudayaṃ na karotīti attho.	1678	
PA_anya-e01_02n:1679_0	Atha vā so evaṃ viratto yathā diṭṭhaṃ saṅkhāragataṃ, tathā adiṭṭhampi anvayañāṇavasena	1679	
PA_anya-e01_02n:1679_1	nirodheti, no samudeti. Nirodhatova manasikaroti. Nirodhamevassa passati, no samudayanti attho.	1679	
PA_anya-e01_02n:1680_0	So evaṃ paṭipanno paṭinissajjati, no ādiyati. Kiṃ vuttaṃ hoti? Ayampi aniccādianupassanā	1680	
PA_anya-e01_02n:1680_1	tadaṅgavasena saddhiṃ khandhābhisaṅkhārehi kilesānaṃ pariccajanato, saṅkhatadosadassanena	1680	
PA_anya-e01_02n:1680_2	ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo	1680	
PA_anya-e01_02n:1680_3	cāti vuccati. Tasmā tāya samannāgato bhikkhu yathāvuttena nayena kilese pariccajati,	1680	
PA_anya-e01_02n:1680_4	nibbāne ca pakkhandati. Nāpi nibbattanavasena kilese ādiyati, na adosadassitāvasena	1680	
PA_anya-e01_02n:1680_5	saṅkhatārammaṇaṃ. Tena vuccati “paṭinissajjati no ādiyatī”ti.	1680	
PA_anya-e01_02n:1681_0	743. Idānissa tehi ñāṇehi yesaṃ dhammānaṃ pahānaṃ hoti, taṃ dassetuṃ “aniccato anupassanto	1681	
PA_anya-e01_02n:1681_1	niccasaññaṃ pajahatī”tiādi vuttaṃ. Tattha nandinti sappītikaṃ taṇhaṃ. Sesaṃ vuttanayameva.	1681	
PA_anya-e01_02n:1682_0	744. Gāthāsu pana vatthusaṅkamanāti rūpassa bhaṅgaṃ disvā puna yena cittena bhaṅgo	1682	
PA_anya-e01_02n:1682_1	diṭṭho, tassāpi bhaṅgadassanavasena purimavatthuto aññavatthusaṅkamanā. Paññāya ca	1682	
PA_anya-e01_02n:1682_2	vivaṭṭanāti udayaṃ pahāya vaye santiṭṭhanā. Āvajjanābalañcevāti rūpassa bhaṅgaṃ disvā	1682	
PA_anya-e01_02n:1682_3	puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā.	1682	
PA_anya-e01_02n:1682_4	Paṭisaṅkhāvipassanāti esā ārammaṇapaṭisaṅkhābhaṅgānupassanā nāma.	1682	
PA_anya-e01_02n:1683_0	745. Ārammaṇaanvayena ubho ekavavatthanāti paccakkhato diṭṭhassa ārammaṇassa anvayena	1683	
PA_anya-e01_02n:1683_1	anugamanena yathā idaṃ, tathā atītepi saṅkhāragataṃ bhijjittha, anāgatepi bhijjissatīti	1683	
PA_anya-e01_02n:1683_2	evaṃ ubhinnaṃ ekasabhāveneva vavatthāpananti attho.	1683	
PA_anya-e01_02n:1684	Vuttampi cetaṃ porāṇehi –	168	
PA_anya-e01_02n:1685	“Saṃvijjamānamhi visuddhadassano,	168	
PA_anya-e01_02n:1686	Tadanvayaṃ neti atītanāgate;	168	
PA_anya-e01_02n:1687	Sabbepi saṅkhāragatā palokino,	168	
PA_anya-e01_02n:1688	Ussāvabindū sūriyeva uggate”ti.	168	
PA_anya-e01_02n:1689_0	Nirodhe adhimuttatāti evaṃ ubhinnaṃ bhaṅgavasena ekavavatthānaṃ katvā tasmiññeva	1689	
PA_anya-e01_02n:1689_1	bhaṅgasaṅkhāte nirodhe adhimuttatā taggarutā tanninnatā tappoṇatā tappabbhāratāti	1689	
PA_anya-e01_02n:1689_2	attho. Vayalakkhaṇavipassanāti esā vayalakkhaṇavipassanā nāmāti vuttaṃ hoti.	1689	
PA_anya-e01_02n:1690_0	746. Ārammaṇañca paṭisaṅkhāti purimañca rūpādiārammaṇaṃ jānitvā. Bhaṅgañca anupassatīti	1690	
PA_anya-e01_02n:1690_1	tassārammaṇassa bhaṅgaṃ disvā tadārammaṇassa cittassa bhaṅgaṃ anupassati. Suññato	1690	
PA_anya-e01_02n:1690_2	ca upaṭṭhānanti tassevaṃ bhaṅgaṃ anupassato “saṅkhārāva bhijjanti, tesaṃ bhedo maraṇaṃ,	1690	
PA_anya-e01_02n:1690_3	na añño koci atthī”ti suññato upaṭṭhānaṃ ijjhati.	1690	
PA_anya-e01_02n:1691	Tenāhu porāṇā –	169	
PA_anya-e01_02n:1692	“Khandhā nirujjhanti na catthi añño,	169	
PA_anya-e01_02n:1693	Khandhāna bhedo maraṇanti vuccati;	169	
PA_anya-e01_02n:1694	Tesaṃ khayaṃ passati appamatto,	169	
PA_anya-e01_02n:1695	Maṇiṃva vijjhaṃ vajirena yoniso”ti.	169	
PA_anya-e01_02n:1696	Adhipaññāvipassanāti yā ca ārammaṇapaṭisaṅkhā yā ca bhaṅgānupassanā yañca suññato upaṭṭhānaṃ, ayaṃ adhipaññāvipassanā nāmāti vuttaṃ hoti.	169	
PA_anya-e01_02n:1697_0	747. Kusalo tīsu anupassanāsūti aniccānupassanādīsu tīsu cheko bhikkhu. Catasso ca	1697	
PA_anya-e01_02n:1697_1	vipassanāsūti nibbidādīsu ca catūsu vipassanāsu. Tayo upaṭṭhāne kusalatāti khayato	1697	
PA_anya-e01_02n:1697_2	vayato suññatoti imasmiñca tividhe upaṭṭhāne kusalatāya. Nānādiṭṭhīsu na kampatīti	1697	
PA_anya-e01_02n:1697_3	sassatadiṭṭhiādīsu nānappakārāsu diṭṭhīsu na vedhati.	1697	
PA_anya-e01_02n:1698_0	748. So evaṃ avedhamāno “aniruddhameva nirujjhati, abhinnameva bhijjatī”ti pavattamanasikāro	1698	
PA_anya-e01_02n:1698_1	dubbalabhājanassa viya bhijjamānassa, sukhumarajasseva vippakiriyamānassa, tilānaṃ	1698	
PA_anya-e01_02n:1698_2	viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva	1698	
PA_anya-e01_02n:1698_3	passati. So yathā nāma cakkhumā puriso pokkharaṇītīre vā nadītīre vā ṭhito thūlaphusitake	1698	
PA_anya-e01_02n:1698_4	deve vassante udakapiṭṭhe mahantamahantāni udakabubbuḷakāni uppajjitvā uppajjitvā	1698	
PA_anya-e01_02n:1698_5	sīghaṃ sīghaṃ bhijjamānāni passeyya, evameva sabbe saṅkhārā bhijjanti bhijjantīti	1698	
PA_anya-e01_02n:1698_6	passati. Evarūpaṃ hi yogāvacaraṃ sandhāya vuttaṃ bhagavatā –	1698	
PA_anya-e01_02n:1699	“Yathā bubbuḷakaṃ passe, yathā passe marīcikaṃ;	169	
PA_anya-e01_02n:1700	Evaṃ lokaṃ avekkhantaṃ, maccurājā na passatī”ti. ;	170	
PA_anya-e01_02n:1701_0	749. Tassevaṃ “sabbe saṅkhārā bhijjanti bhijjantī”ti abhiṇhaṃ passato aṭṭhānisaṃsaparivāraṃ	1701	
PA_anya-e01_02n:1701_1	bhaṅgānupassanāñāṇaṃ balappattaṃ hoti. Tatrime aṭṭhānisaṃsā – bhavadiṭṭhippahānaṃ,	1701	
PA_anya-e01_02n:1701_2	jīvitanikantipariccāgo, sadāyuttapayuttatā, visuddhājīvitā, ussukkappahānaṃ, vigatabhayatā,	1701	
PA_anya-e01_02n:1701_3	khantisoraccapaṭilābho, aratiratisahanatāti.	1701	
PA_anya-e01_02n:1702	Tenāhu porāṇā –	170	
PA_anya-e01_02n:1703	“Imāni aṭṭhagguṇamuttamāni,	170	
PA_anya-e01_02n:1704	Disvā tahiṃ sammasate punappunaṃ;	170	
PA_anya-e01_02n:1705	Ādittacelassirasūpamo muni,	170	
PA_anya-e01_02n:1706	Bhaṅgānupassī amatassa pattiyā”ti.	170	
PA_anya-e01_02n:1707	Bhaṅgānupassanāñāṇaṃ niṭṭhitaṃ.	170	
PA_anya-e01_02n:1708	Bhayatupaṭṭhānañāṇakathā	170	
PA_anya-e01_02n:1709_0	750. Tassevaṃ sabbasaṅkhārānaṃ khayavayabhedanirodhārammaṇaṃ bhaṅgānupassanaṃ āsevantassa	1709	
PA_anya-e01_02n:1709_1	bhāventassa bahulīkarontassa sabbabhavayonigatiṭhitisattāvāsesu pabhedakā saṅkhārā	1709	
PA_anya-e01_02n:1709_2	sukhena jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinnamadacaṇḍahatthighoraāsīvisaasanivicakkasusānaraṇabhūmijalitaaṅgārakāsuādayo	1709	
PA_anya-e01_02n:1709_3	viya mahābhayaṃ hutvā upaṭṭhahanti. Tassa “atītā saṅkhārā niruddhā, paccuppannā nirujjhanti,	1709	
PA_anya-e01_02n:1709_4	anāgate nibbattanakasaṅkhārāpi evameva nirujjhissantī”ti passato etasmiṃ ṭhāne bhayatupaṭṭhānañāṇaṃ nāma uppajjati.	1709	
PA_anya-e01_02n:1710_0	Tatrāyaṃ upamā – ekissā kira itthiyā tayo puttā rājaparādhikā, tesaṃ rājā sīsacchedaṃ	1710	
PA_anya-e01_02n:1710_1	āṇāpesi. Sā puttehi saddhiṃ āghātanaṃ agamāsi. Athassā jeṭṭhaputtassa sīsaṃ chinditvā	1710	
PA_anya-e01_02n:1710_2	majjhimassa chindituṃ ārabhiṃsu. Sā jeṭṭhassa sīsaṃ chinnaṃ majjhimassa ca chijjamānaṃ	1710	
PA_anya-e01_02n:1710_3	disvā kaniṭṭhamhi ālayaṃ vissajji “ayampi etesaññeva sadiso bhavissatī”ti. Tattha	1710	
PA_anya-e01_02n:1710_4	tassā itthiyā jeṭṭhaputtassa chinnasīsadassanaṃ viya yogino atītasaṅkhārānaṃ nirodhadassanaṃ,	1710	
PA_anya-e01_02n:1710_5	majjhimassa chijjamānasīsadassanaṃ viya paccuppannānaṃ nirodhadassanaṃ, “ayampi etesaññeva	1710	
PA_anya-e01_02n:1710_6	sadiso bhavissatī”ti kaniṭṭhaputtamhi ālayavissajjanaṃ viya “anāgatepi nibbattanakasaṅkhārā	1710	
PA_anya-e01_02n:1710_7	bhijjissantī”ti anāgatānaṃ nirodhadassanaṃ. Tassevaṃ passato etasmiṃ ṭhāne uppajjati	1710	
PA_anya-e01_02n:1710_8	bhayatupaṭṭhānañāṇaṃ.	1710	
PA_anya-e01_02n:1711_0	Aparāpi upamā – ekā kira pūtipajā itthī dasa dārake vijāyi. Tesu nava matā, eko hatthagato	1711	
PA_anya-e01_02n:1711_1	marati, aparo kucchiyaṃ. Sā nava dārake mate dasamañca mīyamānaṃ disvā kucchigate	1711	
PA_anya-e01_02n:1711_2	ālayaṃ vissajji “ayampi etesaññeva sadiso bhavissatī”ti. Tattha tassā itthiyā navannaṃ	1711	
PA_anya-e01_02n:1711_3	dārakānaṃ maraṇānussaraṇaṃ viya yogino atītasaṅkhārānaṃ nirodhadassanaṃ, hatthagatassa	1711	
PA_anya-e01_02n:1711_4	mīyamānabhāvadassanaṃ viya yogino paccuppannānaṃ nirodhadassanaṃ, kucchigate ālayavissajjanaṃ	1711	
PA_anya-e01_02n:1711_5	viya anāgatānaṃ nirodhadassanaṃ. Tassevaṃ passato etasmiṃ khaṇe uppajjati bhayatupaṭṭhānañāṇaṃ.	1711	
PA_anya-e01_02n:1712_0	751. Bhayatupaṭṭhānañāṇaṃ pana bhāyati na bhāyatīti? Na bhāyati. Tañhi atītā saṅkhārā	1712	
PA_anya-e01_02n:1712_1	niruddhā, paccuppannā nirujjhanti, anāgatā nirujjhissantīti tīraṇamattameva hoti.	1712	
PA_anya-e01_02n:1712_2	Tasmā yathā nāma cakkhumā puriso nagaradvāre tisso aṅgārakāsuyo olokayamāno sayaṃ	1712	
PA_anya-e01_02n:1712_3	na bhāyati, kevalaṃ hissa “ye ye ettha nipatissanti, sabbe anappakaṃ dukkhamanubhavissantī”ti	1712	
PA_anya-e01_02n:1712_4	tīraṇamattameva hoti. Yathā vā pana cakkhumā puriso khadirasūlaṃ ayosūlaṃ suvaṇṇasūlanti	1712	
PA_anya-e01_02n:1712_5	paṭipāṭiyā ṭhapitaṃ sūlattayaṃ olokayamāno sayaṃ na bhāyati, kevalaṃ hissa “ye ye	1712	
PA_anya-e01_02n:1712_6	imesu sūlesu nipatissanti, sabbe anappakaṃ dukkhamanubhavissantī”ti tīraṇamattameva	1712	
PA_anya-e01_02n:1712_7	hoti, evameva bhayatupaṭṭhānañāṇaṃ sayaṃ na bhāyati, kevalaṃ hissa aṅgārakāsuttayasadisesu,	1712	
PA_anya-e01_02n:1712_8	sūlattayasadisesu ca tīsu bhavesu “atītā saṅkhārā niruddhā, paccuppannā nirujjhanti,	1712	
PA_anya-e01_02n:1712_9	anāgatā nirujjhissantī”ti tīraṇamattameva hoti. Yasmā panassa kevalaṃ sabbabhavayonigatiṭhitinivāsagatā	1712	
PA_anya-e01_02n:1712_10	saṅkhārā byasanāpannā sappaṭibhayā hutvā bhayato upaṭṭhahanti, tasmā bhayatupaṭṭhānanti vuccati.	17121	
PA_anya-e01_02n:1713	Evaṃ bhayato upaṭṭhāne panassa ayaṃ pāḷi –	171	
PA_anya-e01_02n:1714_0	“Aniccato manasikaroto kiṃ bhayato upaṭṭhāti? Dukkhato. Anattato manasikaroto kiṃ	1714	
PA_anya-e01_02n:1714_1	bhayato upaṭṭhātīti? Aniccato manasikaroto nimittaṃ bhayato upaṭṭhāti. Dukkhato manasikaroto	1714	
PA_anya-e01_02n:1714_2	pavattaṃ bhayato upaṭṭhāti. Anattato manasikaroto nimittañca pavattañca bhayato upaṭṭhātī”ti.	1714	
PA_anya-e01_02n:1715_0	Tattha nimittanti saṅkhāranimittaṃ. Atītānāgatapaccuppannānaṃ saṅkhārānamevetaṃ adhivacanaṃ.	1715	
PA_anya-e01_02n:1715_1	Aniccato manasikaronto hi saṅkhārānaṃ maraṇameva passati, tenassa nimittaṃ bhayato	1715	
PA_anya-e01_02n:1715_2	upaṭṭhāti. Pavattanti rūpārūpabhavapavatti. Dukkhato manasikaronto hi sukhasammatāyapi	1715	
PA_anya-e01_02n:1715_3	pavattiyā abhiṇhapaṭipīḷanabhāvameva passati, tenassa pavattaṃ bhayato upaṭṭhāti.	1715	
PA_anya-e01_02n:1715_4	Anattato manasikaronto pana ubhayampetaṃ suññagāmaṃ viya marīcigandhabbanagarādīni	1715	
PA_anya-e01_02n:1715_5	viya ca rittaṃ tucchaṃ suññaṃ assāmikaṃ apariṇāyakaṃ passati. Tenassa nimittañca	1715	
PA_anya-e01_02n:1715_6	pavattañca ubhayaṃ bhayato upaṭṭhātīti.	1715	
PA_anya-e01_02n:1716	Bhayatupaṭṭhānañāṇaṃ niṭṭhitaṃ.	171	
PA_anya-e01_02n:1717	Ādīnavānupassanāñāṇakathā	171	
PA_anya-e01_02n:1718_0	752. Tassa taṃ bhayatupaṭṭhānañāṇaṃ āsevantassa bhāventassa bahulīkarontassa sabbabhavayonigatiṭhitisattāvāsesu	1718	
PA_anya-e01_02n:1718_1	neva tāṇaṃ, na leṇaṃ, na gati, nappaṭisaraṇaṃ paññāyati. Sabbabhavayonigatiṭhitinivāsagatesu	1718	
PA_anya-e01_02n:1718_2	saṅkhāresu ekasaṅkhārepi patthanā vā parāmāso vā na hoti. Tayo bhavā vītaccikaṅgārapuṇṇaaṅgārakāsuyo	1718	
PA_anya-e01_02n:1718_3	viya, cattāro mahābhūtā ghoravisaāsīvisā viya, pañcakkhandhā ukkhittāsikavadhakā	1718	
PA_anya-e01_02n:1718_4	viya, cha ajjhattikāyatanāni suññagāmo viya, cha bāhirāyatanāni gāmaghātakacorā viya,	1718	
PA_anya-e01_02n:1718_5	satta viññāṇaṭṭhitiyo, nava ca sattāvāsā ekādasahi aggīhi ādittā sampajjalitā sajotibhūtā	1718	
PA_anya-e01_02n:1718_6	viya ca, sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya	1718	
PA_anya-e01_02n:1718_7	ca nirassādā nirasā mahāādīnavarāsibhūtā hutvā upaṭṭhahanti.	1718	
PA_anya-e01_02n:1719_0	Kathaṃ? Sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva	1719	
PA_anya-e01_02n:1719_1	vanagahanaṃ, sasaddūlā viya guhā, sagāharakkhasaṃ viya udakaṃ, samussitakhaggā viya	1719	
PA_anya-e01_02n:1719_2	paccatthikā, savisaṃ viya bhojanaṃ, sacoro viya maggo, ādittamiva agāraṃ, uyyuttasenā	1719	
PA_anya-e01_02n:1719_3	viya raṇabhūmi. Yathā hi so puriso etāni savāḷakavanagahanādīni āgamma bhīto saṃviggo	1719	
PA_anya-e01_02n:1719_4	lomahaṭṭhajāto samantato ādīnavameva passati, evamevāyaṃ yogāvacaro bhaṅgānupassanāvasena	1719	
PA_anya-e01_02n:1719_5	sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati.	1719	
PA_anya-e01_02n:1719_6	Tassevaṃ passato ādīnavañāṇaṃ nāma uppannaṃ hoti. Yaṃ sandhāya idaṃ vuttaṃ –	1719	
PA_anya-e01_02n:1720_0	“Kathaṃ bhayatupaṭṭhāne paññā ādīnave ñāṇaṃ? Uppādo bhayanti bhayatupaṭṭhāne paññā	1720	
PA_anya-e01_02n:1720_1	ādīnave ñāṇaṃ. Pavattaṃ bhayanti… nimittaṃ bhayanti… āyūhanā bhayanti… paṭisandhi	1720	
PA_anya-e01_02n:1720_2	bhayanti… gati bhayanti… nibbatti bhayanti… upapatti bhayanti… jāti bhayanti… jarā	1720	
PA_anya-e01_02n:1720_3	bhayanti… byādhi bhayanti… maraṇaṃ bhayanti… soko bhayanti… paridevo bhayanti… upāyāso	1720	
PA_anya-e01_02n:1720_4	bhayanti bhayatupaṭṭhāne paññā ādīnave ñāṇaṃ. Anuppādo khemanti santipade ñāṇaṃ.	1720	
PA_anya-e01_02n:1720_5	Appavattaṃ…pe… anupāyāso khemanti santipade ñāṇaṃ. Uppādo bhayaṃ, anuppādo khemanti	1720	
PA_anya-e01_02n:1720_6	santipade ñāṇaṃ. Pavattaṃ…pe… upāyāso bhayaṃ, anupāyāso khemanti santipade ñāṇaṃ.	1720	
PA_anya-e01_02n:1721_0	“Uppādo dukkhanti bhayatupaṭṭhāne paññā ādīnave ñāṇaṃ. Pavattaṃ…pe… upāyāso dukkhanti	1721	
PA_anya-e01_02n:1721_1	bhayatupaṭṭhāne paññā ādīnave ñāṇaṃ. Anuppādo sukhanti santipade ñāṇaṃ. Appavattaṃ…pe…	1721	
PA_anya-e01_02n:1721_2	anupāyāso sukhanti santipade ñāṇaṃ. Uppādo dukkhaṃ, anuppādo sukhanti santipade ñāṇaṃ.	1721	
PA_anya-e01_02n:1721_3	Pavattaṃ…pe… upāyāso dukkhaṃ, anupāyāso sukhanti santipade ñāṇaṃ.	1721	
PA_anya-e01_02n:1722_0	“Uppādo sāmisanti bhayatupaṭṭhāne paññā ādīnave ñāṇaṃ. Pavattaṃ…pe… upāyāso sāmisanti	1722	
PA_anya-e01_02n:1722_1	bhayatupaṭṭhāne paññā ādīnave ñāṇaṃ. Anuppādo nirāmisanti santipade ñāṇaṃ. Appavattaṃ…pe…	1722	
PA_anya-e01_02n:1722_2	anupāyāso nirāmisanti santipade ñāṇaṃ. Uppādo sāmisaṃ, anuppādo nirāmisanti santipade	1722	
PA_anya-e01_02n:1722_3	ñāṇaṃ. Pavattaṃ…pe… upāyāso sāmisaṃ, anupāyāso nirāmisanti santipade ñāṇaṃ.	1722	
PA_anya-e01_02n:1723_0	Uppādo “saṅkhārāti bhayatupaṭṭhāne paññā ādīnave ñāṇaṃ. Pavattaṃ…pe… upāyāso saṅkhārāti	1723	
PA_anya-e01_02n:1723_1	bhayatupaṭṭhāne paññā ādīnave ñāṇaṃ. Anuppādo nibbānanti santipade ñāṇaṃ. Appavattaṃ…pe…	1723	
PA_anya-e01_02n:1723_2	anupāyāso nibbānanti santipade ñāṇaṃ. Uppādo saṅkhārā, anuppādo nibbānanti santipade	1723	
PA_anya-e01_02n:1723_3	ñāṇaṃ. Pavattaṃ…pe… upāyāso saṅkhārā, anupāyāso nibbānanti santipade ñāṇaṃ.	1723	
PA_anya-e01_02n:1724	“Uppādañca pavattañca, nimittaṃ dukkhanti passati;	172	
PA_anya-e01_02n:1725	Āyūhanaṃ paṭisandhiṃ, ñāṇaṃ ādīnave idaṃ.	172	
PA_anya-e01_02n:1726	“Anuppādaṃ appavattaṃ, animittaṃ sukhanti ca;	172	
PA_anya-e01_02n:1727	Anāyūhanā appaṭisandhi, ñāṇaṃ santipade idaṃ.	172	
PA_anya-e01_02n:1728	“Idaṃ ādīnave ñāṇaṃ, pañcaṭhānesu jāyati;	172	
PA_anya-e01_02n:1729	Pañcaṭhāne santipade, dasa ñāṇe pajānāti;	172	
PA_anya-e01_02n:1730	Dvinnaṃ ñāṇānaṃ kusalatā, nānādiṭṭhīsu na kampatī”ti.	173	
PA_anya-e01_02n:1731	“Taṃ ñātaṭṭhena ñāṇaṃ. Pajānanaṭṭhena paññā. Tena vuccati “bhayatupaṭṭhāne paññā ādīnave ñāṇa”nti.	173	
PA_anya-e01_02n:1732_0	753. Tattha uppādoti purimakammapaccayā idha uppatti. Pavattanti tathā uppannassa	1732	
PA_anya-e01_02n:1732_1	pavatti. Nimittanti sabbampi saṅkhāranimittaṃ. Āyūhanāti āyatiṃ paṭisandhihetubhūtaṃ	1732	
PA_anya-e01_02n:1732_2	kammaṃ. Paṭisandhīti āyatiṃ uppatti. Gatīti yāya gatiyā sā paṭisandhi hoti. Nibbattīti	1732	
PA_anya-e01_02n:1732_3	khandhānaṃ nibbattanaṃ. Upapattīti “samāpannassa vā upapannassa vā”ti evaṃ vuttā	1732	
PA_anya-e01_02n:1732_4	vipākappavatti. Jātīti jarādīnaṃ paccayabhūtā bhavapaccayā jāti. Jarāmaraṇādayo pākaṭā	1732	
PA_anya-e01_02n:1732_5	eva. Ettha ca uppādādayo pañceva ādīnavañāṇassa vatthuvasena vuttā. Sesā tesaṃ vevacanavasena.	1732	
PA_anya-e01_02n:1732_6	Nibbatti jātīti idañhi dvayaṃ uppādassa ceva paṭisandhiyā ca vevacanaṃ. Gati upapattīti	1732	
PA_anya-e01_02n:1732_7	idaṃ dvayaṃ pavattassa. Jarādayo nimittassāti. Tenāha –	1732	
PA_anya-e01_02n:1733	“Uppādañca pavattañca, nimittaṃ dukkhanti passati;	173	
PA_anya-e01_02n:1734	Āyūhanaṃ paṭisandhiṃ, ñāṇaṃ ādīnave ida”nti ca.	173	
PA_anya-e01_02n:1735	“Idaṃ ādīnave ñāṇaṃ, pañcaṭhānesu jāyatī”ti ca.	173	
PA_anya-e01_02n:1736_0	Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṃ	1736	
PA_anya-e01_02n:1736_1	vuttaṃ. Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ	1736	
PA_anya-e01_02n:1736_2	nirādīnavanti assāsajananatthampi etaṃ vuttaṃ. Yasmā vā panassa uppādādayo bhayato	1736	
PA_anya-e01_02n:1736_3	sūpaṭṭhitā honti, tassa tappaṭipakkhaninnaṃ cittaṃ hoti, tasmā bhayatupaṭṭhānavasena	1736	
PA_anya-e01_02n:1736_4	siddhassa ādīnavañāṇassa ānisaṃsadassanatthampetaṃ vuttanti veditabbaṃ.	1736	
PA_anya-e01_02n:1737_0	Ettha ca yaṃ bhayaṃ, taṃ yasmā niyamato dukkhaṃ. Taṃ vaṭṭāmisalokāmisakilesāmisehi	1737	
PA_anya-e01_02n:1737_1	avippamuttattā sāmisameva. Yañca sāmisaṃ, taṃ saṅkhāramattameva. Tasmā “uppādo dukkhanti	1737	
PA_anya-e01_02n:1737_2	bhayatupaṭṭhāne paññā ādīnave ñāṇa”ntiādi vuttaṃ. Evaṃ santepi bhayākārena dukkhākārena	1737	
PA_anya-e01_02n:1737_3	sāmisākārenāti evaṃ ākāranānattato pavattivasenevettha nānattaṃ veditabbaṃ.	1737	
PA_anya-e01_02n:1738_0	Dasañāṇe pajānātīti ādīnavañāṇaṃ pajānanto uppādādivatthukāni pañca, anuppādādivatthukāni	1738	
PA_anya-e01_02n:1738_1	pañcāti dasa ñāṇāni pajānāti paṭivijjhati sacchikaroti. Dvinnaṃ ñāṇānaṃ kusalatāti	1738	
PA_anya-e01_02n:1738_2	ādīnavañāṇassa ceva santipadañāṇassa cāti imesaṃ dvinnaṃ kusalatāya. Nānādiṭṭhīsu	1738	
PA_anya-e01_02n:1738_3	na kampatīti paramadiṭṭhadhammanibbānādivasena pavattāsu diṭṭhīsu na vedhati. Sesamettha uttānamevāti.	1738	
PA_anya-e01_02n:1739	Ādīnavānupassanāñāṇaṃ niṭṭhitaṃ.	173	
PA_anya-e01_02n:1740	Nibbidānupassanāñāṇakathā	174	
PA_anya-e01_02n:1741	754. So evaṃ sabbasaṅkhāre ādīnavato passanto sabbabhavayonigativiññāṇaṭṭhitisattāvāsagate sabhedake saṅkhāragate nibbindati ukkaṇṭhati nābhiramati.	174	
PA_anya-e01_02n:1742_0	Seyyathāpi nāma, cittakūṭapabbatapādābhirato suvaṇṇarājahaṃso asucimhi caṇḍālagāmadvāraāvāṭe	1742	
PA_anya-e01_02n:1742_1	nābhiramati, sattasu mahāsaresuyeva abhiramati, evameva ayampi yogīrājahaṃso suparidiṭṭhādīnave	1742	
PA_anya-e01_02n:1742_2	sabhedake saṅkhāragate nābhiramati. Bhāvanārāmatāya pana bhāvanāratiyā samannāgatattā	1742	
PA_anya-e01_02n:1742_3	sattasu anupassanāsuyeva ramati.	1742	
PA_anya-e01_02n:1743_0	Yathā ca suvaṇṇapañjare pakkhitto sīho migarājā nābhiramati, tiyojanasahassavitthate	1743	
PA_anya-e01_02n:1743_1	pana himavanteyeva ramati, evamayaṃ yogīsīho tividhe sugatibhavepi nābhiramati, tīsu	1743	
PA_anya-e01_02n:1743_2	pana anupassanāsuyeva ramati.	1743	
PA_anya-e01_02n:1744_0	Yathā ca sabbaseto sattapatiṭṭho iddhimā vehāsaṅgamo chaddanto nāgarājā nagaramajjhe	1744	
PA_anya-e01_02n:1744_1	nābhiramati, himavati chaddantadahagahaneyeva abhiramati, evamayaṃ yogīvaravāraṇo	1744	
PA_anya-e01_02n:1744_2	sabbasmimpi saṅkhāragate nābhiramati, anuppādo khemantiādinā nayena diṭṭhe santipadeyeva	1744	
PA_anya-e01_02n:1744_3	abhiramati, tanninnatappoṇatappabbhāramānaso hotīti.	1744	
PA_anya-e01_02n:1745	Nibbidānupassanāñāṇaṃ niṭṭhitaṃ.	174	
PA_anya-e01_02n:1746	755. Taṃ panetaṃ purimena ñāṇadvayena atthato ekaṃ. Tenāhu porāṇā –	174	
PA_anya-e01_02n:1747_0	“Bhayatupaṭṭhānaṃ ekameva tīṇi nāmāni labhati, sabbasaṅkhāre bhayato addasāti bhayatupaṭṭhānaṃ	1747	
PA_anya-e01_02n:1747_1	nāma jātaṃ. Tesuyeva saṅkhāresu ādīnavaṃ uppādetīti ādīnavānupassanā nāma jātaṃ.	1747	
PA_anya-e01_02n:1747_2	Tesuyeva saṅkhāresu nibbindamānaṃ uppannanti nibbidānupassanā nāma jāta”nti.	1747	
PA_anya-e01_02n:1748	Pāḷiyampi vuttaṃ – “yā ca bhayatupaṭṭhāne paññā, yañca ādīnave ñāṇaṃ, yā ca nibbidā, ime dhammā ekatthā, byañjanameva nāna”nti.	174	
PA_anya-e01_02n:1749	Muñcitukamyatāñāṇakathā	174	
PA_anya-e01_02n:1750_0	756. Iminā pana nibbidāñāṇena imassa kulaputtassa nibbindantassa ukkaṇṭhantassa anabhiramantassa	1750	
PA_anya-e01_02n:1750_1	sabbabhavayonigativiññāṇaṭṭhitisattāvāsagatesu sabhedakesu saṅkhāresu ekasaṅkhārepi	1750	
PA_anya-e01_02n:1750_2	cittaṃ na sajjati, na laggati, na bajjhati, sabbasmā saṅkhāragatā muccitukāmaṃ nissaritukāmaṃ	1750	
PA_anya-e01_02n:1750_3	hoti. Yathā kiṃ? Yathā nāma jālabbhantaragato maccho, sappamukhagato maṇḍūko, pañjarapakkhitto	1750	
PA_anya-e01_02n:1750_4	vanakukkuṭo, daḷhapāsavasagato migo, ahituṇḍikahatthagato sappo, mahāpaṅkapakkhando	1750	
PA_anya-e01_02n:1750_5	kuñjaro, supaṇṇamukhagato nāgarājā, rāhumukhappaviṭṭho cando, sapattaparivārito purisoti	1750	
PA_anya-e01_02n:1750_6	evamādayo tato tato muccitukāmā nissaritukāmāva honti, evaṃ tassa yogino cittaṃ sabbasmā	1750	
PA_anya-e01_02n:1750_7	saṅkhāragatā muccitukāmaṃ nissaritukāmaṃ hoti. Athassa evaṃ sabbasaṅkhāresu vigatālayassa	1750	
PA_anya-e01_02n:1750_8	sabbasmā saṅkhāragatā muccitukāmassa uppajjati muñcitukamyatā ñāṇanti.	1750	
PA_anya-e01_02n:1751	Muñcitukamyatāñāṇaṃ niṭṭhitaṃ.	175	
PA_anya-e01_02n:1752	Paṭisaṅkhānupassanāñāṇakathā	175	
PA_anya-e01_02n:1753_0	757. So evaṃ sabbabhavayonigatiṭṭhitinivāsagatehi sabhedakehi saṅkhārehi muccitukāmo	1753	
PA_anya-e01_02n:1753_1	sabbasmā saṅkhāragatā muccituṃ puna te evaṃ saṅkhāre paṭisaṅkhānupassanāñāṇena tilakkhaṇaṃ	1753	
PA_anya-e01_02n:1753_2	āropetvā pariggaṇhāti.	1753	
PA_anya-e01_02n:1754_0	So sabbasaṅkhāre anaccantikato, tāvakālikato, uppādavayaparicchinnato, palokato,	1754	
PA_anya-e01_02n:1754_1	calato, pabhaṅguto, addhuvato, vipariṇāmadhammato, assārakato, vibhavato, saṅkhatato,	1754	
PA_anya-e01_02n:1754_2	maraṇadhammatotiādīhi kāraṇehi aniccāti passati.	1754	
PA_anya-e01_02n:1755_0	Abhiṇhapaṭipīḷanato, dukkhamato, dukkhavatthuto, rogato, gaṇḍato, sallato, aghato,	1755	
PA_anya-e01_02n:1755_1	ābādhato, ītito, upaddavato, bhayato, upasaggato, atāṇato, aleṇato, asaraṇato, ādīnavato,	1755	
PA_anya-e01_02n:1755_2	aghamūlato, vadhakato, sāsavato, mārāmisato, jātidhammato, jarādhammato, byādhidhammato,	1755	
PA_anya-e01_02n:1755_3	sokadhammato, paridevadhammato, upāyāsadhammato, saṃkilesikadhammatotiādīhi kāraṇehi dukkhāti passati.	1755	
PA_anya-e01_02n:1756	Ajaññato, duggandhato, jegucchato, paṭikkūlato, amaṇḍanārahato, virūpato, bībhacchatotiādīhi kāraṇehi dukkhalakkhaṇassa parivārabhūtato asubhato passati.	175	
PA_anya-e01_02n:1757	Parato, rittato, tucchato, suññato, assāmikato, anissarato, avasavattitotiādīhi kāraṇehi anattato passati.	175	
PA_anya-e01_02n:1758	758. Evañhi passatānena tilakkhaṇaṃ āropetvā saṅkhārā pariggahitā nāma honti. Kasmā panāyamete evaṃ pariggaṇhātīti? Muñcanassa upāyasampādanatthaṃ.	175	
PA_anya-e01_02n:1759_0	Tatrāyaṃ upamā – eko kira puriso “macche gahessāmī”ti macchakhippaṃ gahetvā udake	1759	
PA_anya-e01_02n:1759_1	oḍḍāpesi so khippamukhena hatthaṃ otāretvā antoudake sappaṃ gīvāya gahetvā “maccho	1759	
PA_anya-e01_02n:1759_2	me gahito”ti attamano ahosi. So “mahā vata mayā maccho laddho”ti ukkhipitvā passanto	1759	
PA_anya-e01_02n:1759_3	sovatthikattayadassanena sappoti sañjānitvā bhīto ādīnavaṃ disvā gahaṇe nibbinno	1759	
PA_anya-e01_02n:1759_4	muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ nibbeṭhetvā	1759	
PA_anya-e01_02n:1759_5	bāhuṃ ukkhipitvā uparisīse dve tayo vāre āvijjhitvā sappaṃ dubbalaṃ katvā “gaccha	1759	
PA_anya-e01_02n:1759_6	duṭṭha sappā”ti nissajjitvā vegena taḷākapāḷiṃ āruyha “mahantassa vata bho sappassa	1759	
PA_anya-e01_02n:1759_7	mukhato muttomhī”ti āgatamaggaṃ olokayamāno aṭṭhāsi.	1759	
PA_anya-e01_02n:1760_0	Tattha tassa purisassa “maccho”ti sappaṃ gīvāya gahetvā tuṭṭhakālo viya imassāpi	1760	
PA_anya-e01_02n:1760_1	yogino āditova attabhāvaṃ paṭilabhitvā tuṭṭhakālo, tassa khippamukhato sīsaṃ nīharitvā	1760	
PA_anya-e01_02n:1760_2	sovatthikattayadassanaṃ viya imassa ghanavinibbhogaṃ katvā saṅkhāresu tilakkhaṇadassanaṃ,	1760	
PA_anya-e01_02n:1760_3	tassa bhītakālo viya imassa bhayatupaṭṭhānañāṇaṃ. Tato ādīnavadassanaṃ viya ādīnavānupassanāñāṇaṃ,	1760	
PA_anya-e01_02n:1760_4	gahaṇe nibbindanaṃ viya nibbidānupassanāñāṇaṃ. Sappaṃ muñcitukāmatā viya muñcitukamyatāñāṇaṃ,	1760	
PA_anya-e01_02n:1760_5	muñcanassa upāyakaraṇaṃ viya paṭisaṅkhānupassanāñāṇena saṅkhāresu tilakkhaṇāropanaṃ.	1760	
PA_anya-e01_02n:1760_6	Yathā hi so puriso sappaṃ āvijjhitvā dubbalaṃ katvā nivattetvā ḍaṃsituṃ asamatthabhāvaṃ	1760	
PA_anya-e01_02n:1760_7	pāpetvā sumuttaṃ muñcati, evamayaṃ yogāvacaro tilakkhaṇāropanena saṅkhāre āvijjhitvā	1760	
PA_anya-e01_02n:1760_8	dubbale katvā puna niccasukhasubhaattākārena upaṭṭhātuṃ asamatthataṃ pāpetvā sumuttaṃ	1760	
PA_anya-e01_02n:1760_9	muñcati. Tena vuttaṃ “muñcanassa upāyasampādanatthaṃ evaṃ pariggaṇhātī”ti.	1760	
PA_anya-e01_02n:1761	759. Ettāvatā tassa uppannaṃ hoti paṭisaṅkhāñāṇaṃ. Yaṃ sandhāya vuttaṃ –	176	
PA_anya-e01_02n:1762_0	“Aniccato manasikaroto kiṃ paṭisaṅkhā ñāṇaṃ uppajjati? Dukkhato. Anattato manasikaroto	1762	
PA_anya-e01_02n:1762_1	kiṃ paṭisaṅkhā ñāṇaṃ uppajjati? Aniccato manasikaroto nimittaṃ paṭisaṅkhā ñāṇaṃ uppajjati.	1762	
PA_anya-e01_02n:1762_2	Dukkhato manasikaroto pavattaṃ paṭisaṅkhā ñāṇaṃ uppajjati. Anattato manasikaroto	1762	
PA_anya-e01_02n:1762_3	nimittañca pavattañca paṭisaṅkhā ñāṇaṃ uppajjatī”ti.	1762	
PA_anya-e01_02n:1763_0	Ettha ca nimittaṃ paṭisaṅkhāti saṅkhāranimittaṃ “addhuvaṃ tāvakālika”nti aniccalakkhaṇavasena	1763	
PA_anya-e01_02n:1763_1	jānitvā. Kāmañca na paṭhamaṃ jānitvā pacchā ñāṇaṃ uppajjati, vohāravasena pana “manañca	1763	
PA_anya-e01_02n:1763_2	paṭicca dhamme ca uppajjati manoviññāṇa”ntiādīni viya evaṃ vuccati. Ekattanayena	1763	
PA_anya-e01_02n:1763_3	vā purimañca pacchimañca ekaṃ katvā evaṃ vuttanti veditabbaṃ. Iminā nayena itarasmimpi	1763	
PA_anya-e01_02n:1763_4	padadvaye attho veditabboti.	1763	
PA_anya-e01_02n:1764	Paṭisaṅkhānupassanāñāṇaṃ niṭṭhitaṃ.	176	
PA_anya-e01_02n:1765	Saṅkhārupekkhāñāṇakathā	176	
PA_anya-e01_02n:1766_0	760. So evaṃ paṭisaṅkhānupassanāñāṇena “sabbe saṅkhārā suññā”ti pariggahetvā puna	1766	
PA_anya-e01_02n:1766_1	“suññamidaṃ attena vā attaniyena vā”ti dvikoṭikaṃ suññataṃ pariggaṇhāti. So evaṃ	1766	
PA_anya-e01_02n:1766_2	neva attānaṃ, na paraṃ kiñci attano parikkhārabhāve ṭhitaṃ disvā puna “nāhaṃ kvacani,	1766	
PA_anya-e01_02n:1766_3	kassaci kiñcanatasmiṃ, na ca mama kvacani, kismiñci kiñcanatatthī”ti yā ettha catukoṭikā	1766	
PA_anya-e01_02n:1766_4	suññatā kathitā, taṃ pariggaṇhāti.	1766	
PA_anya-e01_02n:1767_0	Kathaṃ? Ayañhi nāhaṃ kvacanīti kvaci attānaṃ na passati. Kassaci kiñcanatasminti	1767	
PA_anya-e01_02n:1767_1	attano attānaṃ kassaci parassa kiñcanabhāve upanetabbaṃ na passati. Bhātiṭṭhānevā	1767	
PA_anya-e01_02n:1767_2	bhātaraṃ, sahāyaṭṭhāne vā sahāyaṃ, parikkhāraṭṭhāne vā parikkhāraṃ maññitvā upanetabbaṃ	1767	
PA_anya-e01_02n:1767_3	na passatīti attho. Na ca mama kvacanīti ettha mama-saddaṃ tāva ṭhapetvā na ca kvacanīti	1767	
PA_anya-e01_02n:1767_4	parassa ca attānaṃ kvaci napassatīti ayamattho. Idāni mama-saddaṃ āharitvā mama kismiñci	1767	
PA_anya-e01_02n:1767_5	kiñcanatatthīti so parassa attā mama kismiñci kiñcanabhāve atthīti na passatīti.	1767	
PA_anya-e01_02n:1767_6	Attano bhātiṭṭhāne vā bhātaraṃ, sahāyaṭṭhāne vā sahāyaṃ parikkhāraṭṭhāne vā parikkhāranti	1767	
PA_anya-e01_02n:1767_7	kismiñci ṭhāne parassa attānaṃ iminā kiñcanabhāvena upanetabbaṃ na passatīti attho.	1767	
PA_anya-e01_02n:1767_8	Evamayaṃ yasmā neva katthaci attānaṃ passati, na taṃ parassa kiñcanabhāve upanetabbaṃ	1767	
PA_anya-e01_02n:1767_9	passati, na parassa attānaṃ passati, na parassa attānaṃ attano kiñcanabhāve upanetabbaṃ	1767	
PA_anya-e01_02n:1767_10	passati. Tasmānena catukoṭikā suññatā pariggahitā hotīti.	17671	
PA_anya-e01_02n:1768_0	761. Evaṃ catukoṭikaṃ suññataṃ pariggahetvā puna chahākārehi suññataṃ pariggaṇhāti.	1768	
PA_anya-e01_02n:1768_1	Kathaṃ? Cakkhu suññaṃ attena vā attaniyena vā niccena vā dhuvena vā sassatena vā	1768	
PA_anya-e01_02n:1768_2	avipariṇāmadhammena vā…pe… mano suñño. Rūpā suññā…pe… dhammā suññā. Cakkhuviññāṇaṃ…pe…	1768	
PA_anya-e01_02n:1768_3	manoviññāṇaṃ. Cakkhusamphassoti evaṃ yāva jarāmaraṇā nayo netabbo.	1768	
PA_anya-e01_02n:1769_0	762. Evaṃ chahākārehi suññataṃ pariggahetvā puna aṭṭhahākārehi pariggaṇhāti. Seyyathidaṃ	1769	
PA_anya-e01_02n:1769_1	– rūpaṃ asāraṃ nissāraṃ sārāpagataṃ niccasārasārena vā dhuvasārasārena vā sukhasārasārena	1769	
PA_anya-e01_02n:1769_2	vā attasārasārena vā niccena vā dhuvena vā sassatena vā avipariṇāmadhammena vā. Vedanā…	1769	
PA_anya-e01_02n:1769_3	saññā… saṅkhārā… viññāṇaṃ… cakkhu…pe… jarāmaraṇaṃ asāraṃ nissāraṃ sārāpagataṃ niccasārasārena	1769	
PA_anya-e01_02n:1769_4	vā dhuvasārasārena vā sukhasārasārena vā attasārasārena vā niccena vā dhuvena vā	1769	
PA_anya-e01_02n:1769_5	sassatena vā avipariṇāmadhammena vā. Yathā naḷo asāro nissāro sārāpagato. Yathā eraṇḍo…	1769	
PA_anya-e01_02n:1769_6	yathā udumbaro… yathā setavaccho… yathā pāḷibhaddako… yathā pheṇapiṇḍo… yathā udakabubbuḷaṃ…	1769	
PA_anya-e01_02n:1769_7	yathā marīci… yathā kadalikkhandho… yathā māyā asārā nissārā sārāpagatā, evameva	1769	
PA_anya-e01_02n:1769_8	rūpaṃ…pe… jarāmaraṇaṃ asāraṃ nissāraṃ sārāpagataṃ niccasārasārena vā…pe… avipariṇāmadhammena vāti.	1769	
PA_anya-e01_02n:1770_0	763. So evaṃ aṭṭhahākārehi suññataṃ pariggahetvā puna dasahākārehi pariggaṇhāti,	1770	
PA_anya-e01_02n:1770_1	rūpaṃ rittato passati. Tucchato… suññato… anattato… anissariyato… akāmakāriyato…	1770	
PA_anya-e01_02n:1770_2	alabbhanīyato… avasavattakato… parato… vivittato passati. Vedanaṃ…pe… viññāṇaṃ rittato…pe…	1770	
PA_anya-e01_02n:1770_3	vivittato passatīti.	1770	
PA_anya-e01_02n:1771_0	764. Evaṃ dasahākārehi suññataṃ pariggahetvā puna dvādasahākārehi pariggaṇhāti. Seyyathidaṃ	1771	
PA_anya-e01_02n:1771_1	– rūpaṃ na satto, na jīvo, na naro, na māṇavo, na itthī, na puriso, na attā, na attaniyaṃ.	1771	
PA_anya-e01_02n:1771_2	Nāhaṃ, na mama, na aññassa, na kassaci. Vedanā…pe… viññāṇaṃ na kassacīti.	1771	
PA_anya-e01_02n:1772_0	765. Evaṃ dvādasahākārehi suññataṃ pariggaṇhitvā puna tīraṇapariññāvasena dvācattālīsāya	1772	
PA_anya-e01_02n:1772_1	ākārehi suññataṃ pariggaṇhāti, rūpaṃ aniccato… dukkhato… rogato… gaṇḍato… sallato…	1772	
PA_anya-e01_02n:1772_2	aghato… ābādhato… parato… palokato… ītito… upaddavato… bhayato… upasaggato… calato…	1772	
PA_anya-e01_02n:1772_3	pabhaṅguto… addhuvato… atāṇato… aleṇato… asaraṇato… asaraṇībhūtato… rittato… tucchato…	1772	
PA_anya-e01_02n:1772_4	suññato… anattato… anassādato… ādīnavato… vipariṇāmadhammato… assārakato… aghamūlato…	1772	
PA_anya-e01_02n:1772_5	vadhakato… vibhavato… sāsavato… saṅkhatato… mārāmisato… jātidhammato… jarādhammato…	1772	
PA_anya-e01_02n:1772_6	byādhidhammato… maraṇadhammato… sokaparidevadukkhadomanassaupāyāsadhammato… samudayato…	1772	
PA_anya-e01_02n:1772_7	atthaṅgamato… anassādato … ādīnavato… nissaraṇato passati. Vedanaṃ…pe… viññāṇaṃ aniccato…pe…	1772	
PA_anya-e01_02n:1772_8	nissaraṇato passati.	1772	
PA_anya-e01_02n:1773	Vuttampi cetaṃ – “rūpaṃ aniccato…pe… nissaraṇato passanto suññato lokaṃ avekkhati. Vedanaṃ…pe… viññāṇaṃ aniccato…pe… nissaraṇato passanto suññato lokaṃ avekkhati”.	177	
PA_anya-e01_02n:1774	“Suññato lokaṃ avekkhassu, mogharāja sadā sato;	177	
PA_anya-e01_02n:1775	Attānudiṭṭhiṃ ūhacca, evaṃ maccutaro siyā;	177	
PA_anya-e01_02n:1776	Evaṃ lokaṃ avekkhantaṃ, maccurājā na passatī”ti. ;	177	
PA_anya-e01_02n:1777_0	766. Evaṃ suññato disvā tilakkhaṇaṃ āropetvā saṅkhāre pariggaṇhanto bhayañca nandiñca	1777	
PA_anya-e01_02n:1777_1	vippahāya saṅkhāresu udāsīno ahosi majjhatto, ahanti vā mamanti vā na gaṇhāti vissaṭṭhabhariyo viya puriso.	1777	
PA_anya-e01_02n:1778_0	Yathā nāma purisassa bhariyā bhaveyya iṭṭhā kantā manāpā, so tāya vinā muhuttampi	1778	
PA_anya-e01_02n:1778_1	adhivāsetuṃ na sakkuṇeyya, ativiya naṃ mamāyeyya, so taṃ itthiṃ aññena purisena saddhiṃ	1778	
PA_anya-e01_02n:1778_2	ṭhitaṃ vā nisinnaṃ vā kathentiṃ vā hasantiṃ vā disvā kupito assa anattamano, adhimattaṃ	1778	
PA_anya-e01_02n:1778_3	domanassaṃ paṭisaṃvedeyya. So aparena samayena tassā itthiyā dosaṃ disvā muñcitukāmo	1778	
PA_anya-e01_02n:1778_4	hutvā taṃ vissajjeyya, na naṃ mamāti gaṇheyya. Tato paṭṭhāya taṃ yenakenaci saddhiṃ	1778	
PA_anya-e01_02n:1778_5	yaṃkiñci kurumānaṃ disvāpi neva kuppeyya, na domanassaṃ āpajjeyya, aññadatthu udāsīnova	1778	
PA_anya-e01_02n:1778_6	bhaveyya majjhatto. Evamevāyaṃ sabbasaṅkhārehi muñcitukāmo hutvā paṭisaṅkhānupassanāya	1778	
PA_anya-e01_02n:1778_7	saṅkhāre pariggaṇhanto ahaṃ mamāti gahetabbaṃ adisvā bhayañca nandiñca vippahāya	1778	
PA_anya-e01_02n:1778_8	sabbasaṅkhāresu udāsīno hoti majjhatto.	1778	
PA_anya-e01_02n:1779_0	Tassa evaṃ jānato evaṃ passato tīsu bhavesu catūsu yonīsu pañcasu gatīsu sattasu	1779	
PA_anya-e01_02n:1779_1	viññāṇaṭṭhitīsu navasu sattāvāsesu cittaṃ patilīyati patikuṭati pativattati na sampasāriyati,	1779	
PA_anya-e01_02n:1779_2	upekkhā vā pāṭikulyatā vā saṇṭhāti.	1779	
PA_anya-e01_02n:1780_0	Seyyathāpi nāma padumapalāse īsakapoṇe udakaphusitāni patilīyanti patikuṭanti pativattanti	1780	
PA_anya-e01_02n:1780_1	na sampasāriyanti, evameva…pe… seyyathāpi nāma kukkuṭapattaṃ vā nahārudaddulaṃ vā	1780	
PA_anya-e01_02n:1780_2	aggimhi pakkhittaṃ patilīyati patikuṭati pativattati na sampasāriyati, evameva tassa	1780	
PA_anya-e01_02n:1780_3	tīsu bhavesu cittaṃ…pe… upekkhā vā pāṭikulyatā vā saṇṭhāti. Iccassa saṅkhārupekkhāñāṇaṃ nāma uppannaṃ hoti.	1780	
PA_anya-e01_02n:1781_0	767. Taṃ panetaṃ sace santipadaṃ nibbānaṃ santato passati, sabbaṃ saṅkhārappavattaṃ	1781	
PA_anya-e01_02n:1781_1	vissajjetvā nibbānameva pakkhandati. No ce nibbānaṃ santato passati, punappunaṃ saṅkhārārammaṇameva	1781	
PA_anya-e01_02n:1781_2	hutvā pavattati sāmuddikānaṃ disākāko viya. Sāmuddikā kira vāṇijakā nāvaṃ ārohantā	1781	
PA_anya-e01_02n:1781_3	disākākaṃ nāma gaṇhanti, te yadā nāvā vātakkhittā videsaṃ pakkhandati, tīraṃ na paññāyati,	1781	
PA_anya-e01_02n:1781_4	tadā disākākaṃ vissajjenti. So kūpakayaṭṭhito ākāsaṃ laṅghitvā sabbā disā ca vidisā	1781	
PA_anya-e01_02n:1781_5	ca anugantvā sace tīraṃ passati, tadabhimukhova gacchati. No ce passati, punappunaṃ	1781	
PA_anya-e01_02n:1781_6	āgantvā kūpakayaṭṭhiṃyeva allīyati. Evameva sace saṅkhārupekkhāñāṇaṃ santipadaṃ nibbānaṃ	1781	
PA_anya-e01_02n:1781_7	santato passati, sabbaṃ saṅkhārappavattaṃ vissajjetvā nibbānameva pakkhandati. No	1781	
PA_anya-e01_02n:1781_8	ce passati, punappunaṃ saṅkhārārammaṇameva hutvā pavattati.	1781	
PA_anya-e01_02n:1782_0	Tadidaṃ suppagge piṭṭhaṃ vaṭṭayamānaṃ viya. Nibbaṭṭitakappāsaṃ vihanamānaṃ viya nānappakārato	1782	
PA_anya-e01_02n:1782_1	saṅkhāre pariggahetvā bhayañca nandiñca pahāya saṅkhāravicinane majjhattaṃ hutvā	1782	
PA_anya-e01_02n:1782_2	tividhānupassanāvasena tiṭṭhati. Evaṃ tiṭṭhamānaṃ tividhavimokkhamukhabhāvaṃ āpajjitvā	1782	
PA_anya-e01_02n:1782_3	sattaariyapuggalavibhāgāya paccayo hoti.	1782	
PA_anya-e01_02n:1783_0	768. Tatridaṃ tividhānupassanāvasena pavattanato tiṇṇaṃ indriyānaṃ ādhipateyyavasena	1783	
PA_anya-e01_02n:1783_1	tividhavimokkhamukhabhāvaṃ āpajjati nāma. Tisso hi anupassanā tīṇi vimokkhamukhānīti vuccanti. Yathāha –	1783	
PA_anya-e01_02n:1784_0	“Tīṇi kho panimāni vimokkhamukhāni lokaniyyānāya saṃvattanti, sabbasaṅkhāre paricchedaparivaṭumato	1784	
PA_anya-e01_02n:1784_1	samanupassanatāya, animittāya ca dhātuyā cittasampakkhandanatāya, sabbasaṅkhāresu	1784	
PA_anya-e01_02n:1784_2	manosamuttejanatāya, appaṇihitāya ca dhātuyā cittasampakkhandanatāya, sabbadhamme	1784	
PA_anya-e01_02n:1784_3	parato samanupassanatāya, suññatāya ca dhātuyā cittasampakkhandanatāya, imāni tīṇi	1784	
PA_anya-e01_02n:1784_4	vimokkhamukhāni lokaniyyānāya saṃvattantī”ti.	1784	
PA_anya-e01_02n:1785_0	Tattha paricchedaparivaṭumatoti udayabbayavasena paricchedato ceva parivaṭumato ca.	1785	
PA_anya-e01_02n:1785_1	Aniccānupassanaṃ hi “udayato pubbe saṅkhārā natthī”ti paricchinditvā tesaṃ gatiṃ	1785	
PA_anya-e01_02n:1785_2	samannesamānaṃ “vayato paraṃ na gacchanti, ettheva antaradhāyantī”ti parivaṭumato	1785	
PA_anya-e01_02n:1785_3	samanupassati. Manosamuttejanatāyāti cittasaṃvejanatāya. Dukkhānupassanena hi saṅkhāresu	1785	
PA_anya-e01_02n:1785_4	cittaṃ saṃvejeti. Parato samanupassanatāyāti “nāhaṃ, na mamā”ti evaṃ anattato samanupassanatāya.	1785	
PA_anya-e01_02n:1785_5	Iti imāni tīṇi padāni aniccānupassanādīnaṃ vasena vuttānīti veditabbāni. Teneva tadanantare	1785	
PA_anya-e01_02n:1785_6	pañhavissajjane vuttaṃ – “aniccato manasikaroto khayato saṅkhārā upaṭṭhahanti. Dukkhato	1785	
PA_anya-e01_02n:1785_7	manasikaroto bhayato saṅkhārā upaṭṭhahanti. Anattato manasikaroto suññato saṅkhārā upaṭṭhahantī”ti.	1785	
PA_anya-e01_02n:1786_0	769. Katame pana te vimokkhā, yesaṃ imāni anupassanāni mukhānīti? Animitto, appaṇihito,	1786	
PA_anya-e01_02n:1786_1	suññatoti ete tayo. Vuttaṃ hetaṃ “aniccato manasikaronto adhimokkhabahulo animittaṃ	1786	
PA_anya-e01_02n:1786_2	vimokkhaṃ paṭilabhati. Dukkhato manasikaronto passaddhibahulo appaṇihitaṃ vimokkhaṃ	1786	
PA_anya-e01_02n:1786_3	paṭilabhati. Anattato manasikaronto vedabahulo suññatavimokkhaṃ paṭilabhatī”ti.	1786	
PA_anya-e01_02n:1787_0	Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.	1787	
PA_anya-e01_02n:1787_1	So hi animittāya dhātuyā uppannattā animitto. Kilesehi ca vimuttattā vimokkho. Eteneva	1787	
PA_anya-e01_02n:1787_2	nayena appaṇihitākārena nibbānaṃ ārammaṇaṃ katvā pavatto appaṇihito. Suññatākārena	1787	
PA_anya-e01_02n:1787_3	nibbānaṃ ārammaṇaṃ katvā pavatto suññatoti veditabbo.	1787	
PA_anya-e01_02n:1788_0	770. Yaṃ pana abhidhamme “yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ	1788	
PA_anya-e01_02n:1788_1	diṭṭhigatānaṃ pahānāya paṭhamāya bhūmiyā pattiyā vivicceva kāmehi paṭhamaṃ jhānaṃ	1788	
PA_anya-e01_02n:1788_2	upasampajja viharati appaṇihitaṃ suññata”nti evaṃ vimokkhadvayameva vuttaṃ, taṃ nippariyāyato	1788	
PA_anya-e01_02n:1788_3	vipassanāgamanaṃ sandhāya. Vipassanāñāṇaṃ hi kiñcāpi paṭisambhidāmagge –	1788	
PA_anya-e01_02n:1789_0	“Aniccānupassanāñāṇaṃ niccato abhinivesaṃ muñcatīti suññato vimokkho. Dukkhānupassanāñāṇaṃ	1789	
PA_anya-e01_02n:1789_1	sukhato abhinivesaṃ. Anattānupassanāñāṇaṃ attato abhinivesaṃ muñcatīti suññato vimokkho”ti	1789	
PA_anya-e01_02n:1789_2	evaṃ abhinivesaṃ muñcanavasena suññato vimokkhoti ca,	1789	
PA_anya-e01_02n:1790_0	“Aniccānupassanāñāṇaṃ niccato nimittaṃ muñcatīti animitto vimokkho. Dukkhānupassanāñāṇaṃ	1790	
PA_anya-e01_02n:1790_1	sukhato nimittaṃ, anattānupassanāñāṇaṃ attato nimittaṃ muñcatīti animitto vimokkho”ti	1790	
PA_anya-e01_02n:1790_2	evaṃ nimittaṃ muñcanavasena animitto vimokkhoti ca,	1790	
PA_anya-e01_02n:1791_0	“Aniccānupassanāñāṇaṃ niccato paṇidhiṃ muñcatīti appaṇihito vimokkho. Dukkhānupassanāñāṇaṃ	1791	
PA_anya-e01_02n:1791_1	sukhato paṇidhiṃ. Anattānupassanāñāṇaṃ attato paṇidhiṃ muñcatīti appaṇihito vimokkho”ti	1791	
PA_anya-e01_02n:1791_2	evaṃ paṇidhiṃ muñcanavasena appaṇihito vimokkhoti ca –	1791	
PA_anya-e01_02n:1792_0	Vuttaṃ. Tathāpi taṃ saṅkhāranimittassa avijahanato na nippariyāyena animittaṃ. Nippariyāyena	1792	
PA_anya-e01_02n:1792_1	pana suññatañceva appaṇihitañca. Tassa ca āgamanavasena ariyamaggakkhaṇe vimokkho	1792	
PA_anya-e01_02n:1792_2	uddhaṭo. Tasmā appaṇihitaṃ suññatanti vimokkhadvayameva vuttanti veditabbaṃ. Ayaṃ	1792	
PA_anya-e01_02n:1792_3	tāvettha vimokkhakathā.	1792	
PA_anya-e01_02n:1793_0	771. Yaṃ pana vuttaṃ “sattaariyapuggalavibhāgāya paccayo hotī”ti, tattha saddhānusārī,	1793	
PA_anya-e01_02n:1793_1	saddhāvimutto, kāyasakkhi, ubhatobhāgavimutto, dhammānusārī, diṭṭhippatto, paññāvimuttoti	1793	
PA_anya-e01_02n:1793_2	ime tāva satta ariyapuggalā, tesaṃ vibhāgāya idaṃ saṅkhārupekkhāñāṇaṃ paccayo hoti.	1793	
PA_anya-e01_02n:1794	772. Yo hi aniccato manasikaronto adhimokkhabahulo saddhindriyaṃ paṭilabhati, so sotāpattimaggakkhaṇe saddhānusārī hoti. Sesesu sattasu ṭhānesu saddhāvimutto.	179	
PA_anya-e01_02n:1795_0	773. Yo pana dukkhato manasikaronto passaddhibahulo samādhindriyaṃ paṭilabhati, so	1795	
PA_anya-e01_02n:1795_1	sabbattha kāyasakkhi nāma hoti. Arūpajjhānaṃ pana patvā aggaphalappatto ubhatobhāgavimutto nāma hoti.	1795	
PA_anya-e01_02n:1796	774. Yo pana anattato manasikaronto vedabahulo paññindriyaṃ paṭilabhati, so sotāpattimaggakkhaṇe dhammānusārī hoti. Chasu ṭhānesu diṭṭhippatto aggaphale paññāvimuttoti.	179	
PA_anya-e01_02n:1797	775. Vuttaṃ hetaṃ –	179	
PA_anya-e01_02n:1798	“Aniccato manasikaroto saddhindriyaṃ adhimattaṃ hoti. Saddhindriyassa adhimattattā sotāpattimaggaṃ paṭilabhati, tena vuccati saddhānusārī”ti.	179	
PA_anya-e01_02n:1799	Tathā “aniccato manasikaroto saddhindriyaṃ adhimattaṃ hoti, saddhindriyassa adhimattattā sotāpattiphalaṃ sacchikataṃ hoti, tena vuccati saddhāvimutto”tiādi.	179	
PA_anya-e01_02n:1800	776. Aparampi vuttaṃ –	180	
PA_anya-e01_02n:1801_0	“Saddahanto vimuttoti saddhāvimutto. Phuṭṭhantaṃ sacchikatoti kāyasakkhi. Diṭṭhantaṃ	1801	
PA_anya-e01_02n:1801_1	pattoti diṭṭhippatto. Saddahanto vimuccatīti saddhāvimutto. Jhānaphassaṃ paṭhamaṃ	1801	
PA_anya-e01_02n:1801_2	phusati pacchā nirodhaṃ nibbānaṃ sacchikarotīti kāyasakkhi. ‘Dukkhā saṅkhārā, sukho	1801	
PA_anya-e01_02n:1801_3	nirodho’ti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto”ti.	1801	
PA_anya-e01_02n:1802_0	777. Itaresu pana catūsu saddhaṃ anusarati, saddhāya vā anusarati gacchatīti saddhānusārī.	1802	
PA_anya-e01_02n:1802_1	Tathā paññāsaṅkhātaṃ dhammaṃ anusarati, dhammena vā anusaratīti dhammānusārī. Arūpajjhānena	1802	
PA_anya-e01_02n:1802_2	ceva ariyamaggena cāti ubhatobhāgena vimuttoti ubhatobhāgavimutto. Pajānanto vimuttoti	1802	
PA_anya-e01_02n:1802_3	paññāvimuttoti evaṃ vacanattho veditabboti.	1802	
PA_anya-e01_02n:1803	Saṅkhārupekkhāñāṇaṃ.	180	
PA_anya-e01_02n:1804_0	778. Taṃ panetaṃ purimena ñāṇadvayena atthato ekaṃ. Tenāhu porāṇā – “idaṃ saṅkhārupekkhāñāṇaṃ	1804	
PA_anya-e01_02n:1804_1	ekameva tīṇi nāmāni labhati, heṭṭhā muñcitukamyatāñāṇaṃ nāma jātaṃ, majjhe paṭisaṅkhānupassanāñāṇaṃ	1804	
PA_anya-e01_02n:1804_2	nāma, ante ca sikhāppattaṃ saṅkhārupekkhāñāṇaṃ nāma”.	1804	
PA_anya-e01_02n:1805	779. Pāḷiyampi vuttaṃ –	180	
PA_anya-e01_02n:1806_0	“Kathaṃ muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ? Uppādaṃ	1806	
PA_anya-e01_02n:1806_1	muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ. Pavattaṃ…pe…	1806	
PA_anya-e01_02n:1806_2	nimittaṃ…pe… upāyāsaṃ muñcitukamyatāpaṭisaṅkhā-santiṭṭhanā paññā saṅkhārupekkhāsu	1806	
PA_anya-e01_02n:1806_3	ñāṇaṃ. Uppādo dukkhanti…pe… bhayanti…pe… sāmisanti…pe… uppādo saṅkhārāti…pe… upāyāso	1806	
PA_anya-e01_02n:1806_4	saṅkhārāti muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇa”nti.	1806	
PA_anya-e01_02n:1807_0	780. Tattha muñcitukamyatā ca sā paṭisaṅkhā ca santiṭṭhanā cāti muñcitukamyatā-paṭisaṅkhā-santiṭṭhanā.	1807	
PA_anya-e01_02n:1807_1	Iti pubbabhāge nibbidāñāṇena nibbinnassa uppādādīni pariccajitukāmatā muñcitukāmatā.	1807	
PA_anya-e01_02n:1807_2	Muñcanassa upāyakaraṇatthaṃ majjhe paṭisaṅkhānaṃ paṭisaṅkhā. Muñcitvā avasāne ajjhupekkhanaṃ	1807	
PA_anya-e01_02n:1807_3	santiṭṭhanā. Yaṃ sandhāya “uppādo saṅkhārā, te saṅkhāre ajjhupekkhatīti saṅkhārupekkhā”tiādi	1807	
PA_anya-e01_02n:1807_4	vuttaṃ. Evaṃ ekamevidaṃ ñāṇaṃ.	1807	
PA_anya-e01_02n:1808_0	781. Apica imāyapi pāḷiyā idaṃ ekamevāti veditabbaṃ. Vuttaṃ hetaṃ – “yā ca muñcitukamyatā,	1808	
PA_anya-e01_02n:1808_1	yā ca paṭisaṅkhānupassanā, yā ca saṅkhārupekkhā, ime dhammā ekatthā, byañjanameva nāna”nti.	1808	
PA_anya-e01_02n:1809_0	782. Evaṃ adhigatasaṅkhārupekkhassa pana imassa kulaputtassa vipassanā sikhāppattā	1809	
PA_anya-e01_02n:1809_1	vuṭṭhānagāminī hoti. Sikhāppattā vipassanāti vā vuṭṭhānagāminīti vā saṅkhārupekkhādiñāṇattayasseva	1809	
PA_anya-e01_02n:1809_2	etaṃ nāmaṃ. Sā hi sikhaṃ uttamabhāvaṃ pattattā sikhāppattā. Vuṭṭhānaṃ gacchatīti	1809	
PA_anya-e01_02n:1809_3	vuṭṭhānagāminī. Vuṭṭhānaṃ vuccati bahiddhānimittabhūtato abhiniviṭṭhavatthuto ceva	1809	
PA_anya-e01_02n:1809_4	ajjhattapavattato ca vuṭṭhahanato maggo, taṃ gacchatīti vuṭṭhānagāminī, maggena saddhiṃ ghaṭiyatīti attho.	1809	
PA_anya-e01_02n:1810_0	783. Tatrāyaṃ abhinivesavuṭṭhānānaṃ āvibhāvatthāya mātikā – ajjhattaṃ abhinivisitvā	1810	
PA_anya-e01_02n:1810_1	ajjhattā vuṭṭhāti, ajjhattaṃ abhinivisitvā bahiddhā vuṭṭhāti, bahiddhā abhinivisitvā	1810	
PA_anya-e01_02n:1810_2	bahiddhā vuṭṭhāti, bahiddhā abhinivisitvā ajjhattā vuṭṭhāti, rūpe abhinivisitvā rūpā	1810	
PA_anya-e01_02n:1810_3	vuṭṭhāti, rūpe abhinivisitvā arūpā vuṭṭhāti, arūpe abhinivisitvā arūpā vuṭṭhāti,	1810	
PA_anya-e01_02n:1810_4	arūpe abhinivisitvā rūpā vuṭṭhāti, ekappahārena pañcahi khandhehi vuṭṭhāti, aniccato	1810	
PA_anya-e01_02n:1810_5	abhinivisitvā aniccato vuṭṭhāti, aniccato abhinivisitvā dukkhato, anattato vuṭṭhāti,	1810	
PA_anya-e01_02n:1810_6	dukkhato abhinivisitvā dukkhato, aniccato, anattato vuṭṭhāti, anattato abhinivisitvā	1810	
PA_anya-e01_02n:1810_7	anattato, aniccato, dukkhato vuṭṭhāti.	1810	
PA_anya-e01_02n:1811_0	784. Kathaṃ? Idhekacco āditova ajjhattasaṅkhāresu abhinivisati, abhinivisitvā te	1811	
PA_anya-e01_02n:1811_1	passati. Yasmā pana na suddhaajjhattadassanamatteneva maggavuṭṭhānaṃ hoti, bahiddhāpi	1811	
PA_anya-e01_02n:1811_2	daṭṭhabbameva, tasmā parassa khandhepi anupādiṇṇasaṅkhārepi aniccaṃ dukkhamanattāti	1811	
PA_anya-e01_02n:1811_3	passati. So kālena ajjhattaṃ sammasati, kālena bahiddhā. Tassevaṃ sammasato ajjhattaṃ	1811	
PA_anya-e01_02n:1811_4	sammasanakāle vipassanā maggena saddhiṃ ghaṭiyati. Ayaṃ ajjhattaṃ abhinivisitvā ajjhattā vuṭṭhāti nāma.	1811	
PA_anya-e01_02n:1812_0	Sace panassa bahiddhā sammasanakāle vipassanā maggena saddhiṃ ghaṭiyati, ayaṃ ajjhattaṃ	1812	
PA_anya-e01_02n:1812_1	abhinivisitvā bahiddhā vuṭṭhāti nāma. Esa nayo bahiddhā abhinivisitvā bahiddhā ca	1812	
PA_anya-e01_02n:1812_2	ajjhattā ca vuṭṭhānepi.	1812	
PA_anya-e01_02n:1813_0	785. Aparo āditova rūpe abhinivisati, abhinivisitvā bhūtarūpañca upādārūpañca rāsiṃ	1813	
PA_anya-e01_02n:1813_1	katvā passati. Yasmā pana na suddharūpadassanamatteneva vuṭṭhānaṃ hoti, arūpampi	1813	
PA_anya-e01_02n:1813_2	daṭṭhabbameva. Tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca	1813	
PA_anya-e01_02n:1813_3	“idaṃ arūpa”nti arūpaṃ passati. So kālena rūpaṃ sammasati, kālena arūpaṃ. Tassevaṃ	1813	
PA_anya-e01_02n:1813_4	sammasato rūpasammasanakāle vipassanā maggena saddhiṃ ghaṭiyati, ayaṃ rūpe abhinivisitvā rūpā vuṭṭhāti nāma.	1813	
PA_anya-e01_02n:1814	Sace panassa arūpasammasanakāle vipassanā maggena saddhiṃ ghaṭiyati, ayaṃ arūpe abhinivisitvā arūpā vuṭṭhāti nāma. Esa nayo arūpe abhinivisitvā arūpā ca rūpā ca vuṭṭhānepi.	181	
PA_anya-e01_02n:1815	786. “Yaṃkiñci samudayadhammaṃ, sabbaṃ taṃ nirodhadhamma”nti evaṃ abhinivisitvā evameva vuṭṭhānakāle pana ekappahārena pañcahi khandhehi vuṭṭhāti nāma.	181	
PA_anya-e01_02n:1816_0	787. Eko āditova aniccato saṅkhāre sammasati. Yasmā pana na aniccato sammasanamatteneva	1816	
PA_anya-e01_02n:1816_1	vuṭṭhānaṃ hoti, dukkhatopi anattatopi sammasitabbameva, tasmā dukkhatopi anattatopi	1816	
PA_anya-e01_02n:1816_2	sammasati. Tassevaṃ paṭipannassa aniccato sammasanakāle vuṭṭhānaṃ hoti, ayaṃ aniccato	1816	
PA_anya-e01_02n:1816_3	abhinivisitvā aniccato vuṭṭhāti nāma.	1816	
PA_anya-e01_02n:1817_0	Sace panassa dukkhato anattato sammasanakāle vuṭṭhānaṃ hoti, ayaṃ aniccato abhinivisitvā	1817	
PA_anya-e01_02n:1817_1	dukkhato, anattato vuṭṭhāti nāma. Esa nayo dukkhato anattato abhinivisitvā sesavuṭṭhānesupi.	1817	
PA_anya-e01_02n:1818_0	788. Ettha ca yopi aniccato abhiniviṭṭho, yopi dukkhato, yopi anattato, vuṭṭhānakāle	1818	
PA_anya-e01_02n:1818_1	ca aniccato vuṭṭhānaṃ hoti. Tayopi janā adhimokkhabahulā honti, saddhindriyaṃ paṭilabhanti,	1818	
PA_anya-e01_02n:1818_2	animittavimokkhena vimuccanti, paṭhamamaggakkhaṇe saddhānusārino honti, sattasu ṭhānesu	1818	
PA_anya-e01_02n:1818_3	saddhāvimuttā. Sace pana dukkhato vuṭṭhānaṃ hoti, tayopi janā passaddhibahulā honti,	1818	
PA_anya-e01_02n:1818_4	samādhindriyaṃ paṭilabhanti, appaṇihitavimokkhena vimuccanti, sabbattha kāyasakkhino	1818	
PA_anya-e01_02n:1818_5	honti. Yassa panettha arūpajjhānaṃ pādakaṃ, so aggaphale ubhatobhāgavimutto hoti.	1818	
PA_anya-e01_02n:1818_6	Atha nesaṃ anattato vuṭṭhānaṃ hoti, tayopi janā vedabahulā honti, paññindriyaṃ paṭilabhanti,	1818	
PA_anya-e01_02n:1818_7	suññatavimokkhena vimuccanti, paṭhamamaggakkhaṇe dhammānusārino honti, chasu ṭhānesu	1818	
PA_anya-e01_02n:1818_8	diṭṭhippattā aggaphale paññāvimuttāti.	1818	
PA_anya-e01_02n:1819	789. Idāni saddhiṃ purimapacchimañāṇehi imissā vuṭṭhānagāminiyā vipassanāya āvibhāvatthaṃ dvādasa upamā veditabbā. Tāsaṃ idaṃ uddānaṃ –	181	
PA_anya-e01_02n:1820	“Vaggulī kaṇhasappo ca, gharaṃ go yakkhi dārako;	182	
PA_anya-e01_02n:1821	Khuddaṃ pipāsaṃ sītuṇhaṃ, andhakāraṃ visena cā”ti.	182	
PA_anya-e01_02n:1822_0	Imā ca upamā bhayatupaṭṭhānato pabhuti yattha katthaci ñāṇe ṭhatvā āharituṃ vaṭṭeyyuṃ.	1822	
PA_anya-e01_02n:1822_1	Imasmiṃ pana ṭhāne āhariyamānāsu bhayatupaṭṭhānato yāva phalañāṇaṃ sabbaṃ pākaṭaṃ	1822	
PA_anya-e01_02n:1822_2	hoti, tasmā idheva āharitabbāti vuttā.	1822	
PA_anya-e01_02n:1823_0	790. Vaggulīti ekā kira vaggulī “ettha pupphaṃ vā phalaṃ vā labhissāmī”ti pañcasākhe	1823	
PA_anya-e01_02n:1823_1	madhukarukkhe nilīyitvā ekaṃ sākhaṃ parāmasitvā na tattha kiñci pupphaṃ phalaṃ vā	1823	
PA_anya-e01_02n:1823_2	gayhupagaṃ addasa. Yathā ca ekaṃ, evaṃ dutiyaṃ, tatiyaṃ, catutthaṃ. Pañcamampi sākhaṃ	1823	
PA_anya-e01_02n:1823_3	parāmasitvā nāddasa. Sā “aphalo vatāyaṃ rukkho, natthettha kiñci gayhupaga”nti tasmiṃ	1823	
PA_anya-e01_02n:1823_4	rukkhe ālayaṃ vissajjetvā ujukāya sākhāya āruyha viṭapantarena sīsaṃ nīharitvā uddhaṃ	1823	
PA_anya-e01_02n:1823_5	ulloketvā ākāse uppatitvā aññasmiṃ phalarukkhe nilīyati.	1823	
PA_anya-e01_02n:1824_0	Tattha vagguli viya yogāvacaro daṭṭhabbo, pañcasākho madhukarukkho viya pañcupādānakkhandhā,	1824	
PA_anya-e01_02n:1824_1	tattha vagguliyā nilīyanaṃ viya yogino khandhapañcake abhiniveso, tassā ekekaṃ sākhaṃ	1824	
PA_anya-e01_02n:1824_2	parāmasitvā kiñci gayhupagaṃ adisvā avasesasākhāparāmasanaṃ viya yogino rūpakkhandhaṃ	1824	
PA_anya-e01_02n:1824_3	sammasitvā tattha kiñci gayhupagaṃ adisvā avasesakkhandhasammasanaṃ, tassā “aphalo	1824	
PA_anya-e01_02n:1824_4	vatāyaṃ rukkho”ti rukkhe ālayavissajjanaṃ viya yogino pañcasupi khandhesu aniccalakkhaṇādidassanavasena	1824	
PA_anya-e01_02n:1824_5	nibbinnassa muñcitukamyatādiñāṇattayaṃ, tassā ujukāya sākhāya upari ārohanaṃ viya	1824	
PA_anya-e01_02n:1824_6	yogino anulomaṃ, sīsaṃ nīharitvā uddhaṃ ullokanaṃ viya gotrabhuñāṇaṃ, ākāse uppatanaṃ	1824	
PA_anya-e01_02n:1824_7	viya maggañāṇaṃ, aññasmiṃ phalarukkhe nilīyanaṃ viya phalañāṇaṃ.	1824	
PA_anya-e01_02n:1825_0	791. Kaṇhasappupamā paṭisaṅkhāñāṇe vuttāva. Upamāsaṃsandane panettha sappavissajjanaṃ	1825	
PA_anya-e01_02n:1825_1	viya gotrabhuñāṇaṃ, muñcitvā āgatamaggaṃ olokentassa ṭhānaṃ viya maggañāṇaṃ, gantvā	1825	
PA_anya-e01_02n:1825_2	abhayaṭṭhāne ṭhānaṃ viya phalañāṇanti ayaṃ viseso.	1825	
PA_anya-e01_02n:1826_0	792. Gharanti gharasāmike kira sāyaṃ bhuñjitvā sayanaṃ āruyha niddaṃ okkante gharaṃ	1826	
PA_anya-e01_02n:1826_1	ādittaṃ, so pabujjhitvā aggiṃ disvā “bhīto sādhu vatassa sace aḍayhamāno nikkhameyya”nti	1826	
PA_anya-e01_02n:1826_2	olokayamāno maggaṃ disvā nikkhamitvā vegena khemaṭṭhānaṃ gantvā ṭhito. Tattha gharasāmikassa	1826	
PA_anya-e01_02n:1826_3	bhuñjitvā sayanaṃ āruyha niddokkamanaṃ viya bālaputhujjanassa khandhapañcake “ahaṃ	1826	
PA_anya-e01_02n:1826_4	mamā”ti gahaṇaṃ. Pabujjhitvā aggiṃ disvā bhītakālo viya sammāpaṭipadaṃ paṭipajjitvā	1826	
PA_anya-e01_02n:1826_5	lakkhaṇaṃ disvā bhayatupaṭṭhānañāṇaṃ, nikkhamanamaggaṃ olokanaṃ viya muñcitukamyatāñāṇaṃ,	1826	
PA_anya-e01_02n:1826_6	maggadassanaṃ viya anulomaṃ, nikkhamanaṃ viya gotrabhuñāṇaṃ, vegena gamanaṃ viya	1826	
PA_anya-e01_02n:1826_7	maggañāṇaṃ, khemaṭṭhāne ṭhānaṃ viya phalañāṇaṃ.	1826	
PA_anya-e01_02n:1827_0	793. Goti ekassa kira kassakassa rattibhāge niddaṃ okkantassa vajaṃ bhinditvā goṇā	1827	
PA_anya-e01_02n:1827_1	palātā, so paccūsasamaye tattha gantvā olokento tesaṃ palātabhāvaṃ ñatvā anupadaṃ	1827	
PA_anya-e01_02n:1827_2	gantvā rañño goṇe addasa. Te “mayhaṃ goṇā”ti sallakkhetvā āharanto pabhātakāle “na	1827	
PA_anya-e01_02n:1827_3	ime mayhaṃ goṇā, rañño goṇā”ti sañjānitvā “yāva maṃ ‘coro aya’nti gahetvā rājapurisā	1827	
PA_anya-e01_02n:1827_4	na anayabyasanaṃ pāpenti, tāvadeva palāyissāmī”ti bhīto goṇe pahāya vegena palāyitvā	1827	
PA_anya-e01_02n:1827_5	nibbhayaṭṭhāne aṭṭhāsi. Tattha “mayhaṃ goṇā”ti rājagoṇānaṃ gahaṇaṃ viya bālaputhujjanassa	1827	
PA_anya-e01_02n:1827_6	“ahaṃ mamā”ti khandhānaṃ gahaṇaṃ, pabhāte “rājagoṇā”ti sañjānanaṃ viya yogino tilakkhaṇavasena	1827	
PA_anya-e01_02n:1827_7	khandhānaṃ “aniccā dukkhā anattā”ti sañjānanaṃ, bhītakālo viya bhayatupaṭṭhānañāṇaṃ,	1827	
PA_anya-e01_02n:1827_8	vissajjitvā gantukāmatā viya muñcitukamyatā, vissajjanaṃ viya gotrabhu, palāyanaṃ	1827	
PA_anya-e01_02n:1827_9	viya maggo, palāyitvā abhayadese ṭhānaṃ viya phalaṃ.	1827	
PA_anya-e01_02n:1828_0	794. Yakkhīti eko kira puriso yakkhiniyā saddhiṃ saṃvāsaṃ kappesi, sā rattibhāge	1828	
PA_anya-e01_02n:1828_1	“sutto aya”nti mantvā āmakasusānaṃ gantvā manussamaṃsaṃ khādati. So “kuhiṃ esā gacchatī”ti	1828	
PA_anya-e01_02n:1828_2	anubandhitvā manussamaṃsaṃ khādamānaṃ disvā tassā amanussibhāvaṃ ñatvā “yāva maṃ	1828	
PA_anya-e01_02n:1828_3	na khādati, tāva palāyissāmī”ti bhīto vegena palāyitvā khemaṭṭhāne aṭṭhāsi. Tattha	1828	
PA_anya-e01_02n:1828_4	yakkhiniyā saddhiṃ saṃvāso viya khandhānaṃ “ahaṃ mamā”ti gahaṇaṃ, susāne manussamaṃsaṃ	1828	
PA_anya-e01_02n:1828_5	khādamānaṃ disvā “yakkhinī aya”nti jānanaṃ viya khandhānaṃ tilakkhaṇaṃ disvā aniccādibhāvajānanaṃ,	1828	
PA_anya-e01_02n:1828_6	bhītakālo viya bhayatupaṭṭhānaṃ, palāyitukāmatā viya muñcitukamyatā, susānavijahanaṃ	1828	
PA_anya-e01_02n:1828_7	viya gotrabhu, vegena palāyanaṃ viya maggo, abhayadese ṭhānaṃ viya phalaṃ.	1828	
PA_anya-e01_02n:1829_0	795. Dārakoti ekā kira puttagiddhinī itthī, sā uparipāsāde nisinnāva antaravīthiyaṃ	1829	
PA_anya-e01_02n:1829_1	dārakasaddaṃ sutvā “putto nu kho me kenaci viheṭhiyatī”ti vegasā gantvā “attano putto”ti	1829	
PA_anya-e01_02n:1829_2	saññāya paraputtaṃ aggahesi. Sā “paraputto aya”nti sañjānitvā ottappamānā ito cito	1829	
PA_anya-e01_02n:1829_3	ca oloketvā “mā heva maṃ koci ‘dārakacorī aya’nti vadeyyā”ti dārakaṃ tattheva oropetvā	1829	
PA_anya-e01_02n:1829_4	puna vegasā pāsādaṃ āruyha nisīdi. Tattha attano puttasaññāya paraputtassa gahaṇaṃ	1829	
PA_anya-e01_02n:1829_5	viya “ahaṃ mamā”ti pañcakkhandhagahaṇaṃ, “paraputto aya”nti sañjānanaṃ viya tilakkhaṇavasena	1829	
PA_anya-e01_02n:1829_6	“nāhaṃ, na mamā”ti sañjānanaṃ, ottappanaṃ viya bhayatupaṭṭhānaṃ, ito cito ca olokanaṃ	1829	
PA_anya-e01_02n:1829_7	viya muñcitukamyatāñāṇaṃ, tattheva dārakassa oropanaṃ viya anulomaṃ, oropetvā antaravīthiyaṃ	1829	
PA_anya-e01_02n:1829_8	ṭhitakālo viya gotrabhu, pāsādārūhanaṃ viya maggo, āruyha nisīdanaṃ viya phalaṃ.	1829	
PA_anya-e01_02n:1830_0	796. Khuddaṃ pipāsaṃ sītuṇhaṃ, andhakāraṃ visena cāti imā pana cha upamā vuṭṭhānagāminiyā	1830	
PA_anya-e01_02n:1830_1	vipassanāya ṭhitassa lokuttaradhammābhimukhaninnapoṇapabbhārabhāvadassanatthaṃ vuttā.	1830	
PA_anya-e01_02n:1830_2	Yathā hi khuddāya abhibhūto sujighacchito puriso sādurasaṃ bhojanaṃ pattheti, evamevāyaṃ	1830	
PA_anya-e01_02n:1830_3	saṃsāravaṭṭajighacchāya phuṭṭho yogāvacaro amatarasaṃ kāyagatāsatibhojanaṃ pattheti.	1830	
PA_anya-e01_02n:1831	Yathā ca pipāsito puriso parisussamānakaṇṭhamukho anekaṅgasambhāraṃ pānakaṃ pattheti, evamevāyaṃ saṃsāravaṭṭapipāsāya phuṭṭho yogāvacaro ariyaṃ aṭṭhaṅgikamaggapānakaṃ pattheti.	183	
PA_anya-e01_02n:1832	Yathā pana sītasamphuṭṭho puriso uṇhaṃ pattheti, evamevāyaṃ saṃsāravaṭṭe taṇhāsinehasītena phuṭṭho yogāvacaro kilesasantāpakaṃ maggatejaṃ pattheti.	183	
PA_anya-e01_02n:1833	Yathā ca uṇhasamphuṭṭho puriso sītaṃ pattheti, evamevāyaṃ saṃsāravaṭṭe ekādasaggisantāpasantatto yogāvacaro ekādasaggivūpasamaṃ nibbānaṃ pattheti.	183	
PA_anya-e01_02n:1834	Yathā pana andhakārapareto puriso ālokaṃ pattheti, evamevāyaṃ avijjandhakārena onaddhapariyonaddho yogāvacaro ñāṇālokaṃ maggabhāvanaṃ pattheti.	183	
PA_anya-e01_02n:1835_0	Yathā ca visasamphuṭṭho puriso visaghātanaṃ bhesajjaṃ pattheti, evamevāyaṃ kilesavisasamphuṭṭho	1835	
PA_anya-e01_02n:1835_1	yogāvacaro kilesavisanimmathanaṃ amatosadhaṃ nibbānaṃ pattheti. Tena vuttaṃ – “tassevaṃ	1835	
PA_anya-e01_02n:1835_2	jānato evaṃ passato tīsu bhavesu…pe… navasu sattāvāsesu cittaṃ patilīyati patikuṭati	1835	
PA_anya-e01_02n:1835_3	pativattati na sampasāriyati. Upekkhā vā pāṭikulyatā vā saṇṭhāti. Seyyathāpi nāma	1835	
PA_anya-e01_02n:1835_4	padumapalāse īsakapoṇe”ti sabbaṃ pubbe vuttanayeneva veditabbaṃ.	1835	
PA_anya-e01_02n:1836	797. Ettāvatā ca panesa patilīnacaro nāma hoti, yaṃ sandhāya vuttaṃ –	183	
PA_anya-e01_02n:1837	“Patilīnacarassa bhikkhuno,	183	
PA_anya-e01_02n:1838	Bhajamānassa vivittamāsanaṃ;	183	
PA_anya-e01_02n:1839	Sāmaggiyamāhu tassa taṃ,	183	
PA_anya-e01_02n:1840	Yo attānaṃ bhavane na dassaye”ti. ;	184	
PA_anya-e01_02n:1841_0	Evamidaṃ saṅkhārupekkhāñāṇaṃ yogino patilīnacarabhāvaṃ niyametvā uttari ariyamaggassāpi	1841	
PA_anya-e01_02n:1841_1	bojjhaṅgamaggaṅgajhānaṅgapaṭipadāvimokkhavisesaṃ niyameti. Keci hi therā bojjhaṅgamaggaṅgajhānaṅgānaṃ	1841	
PA_anya-e01_02n:1841_2	visesaṃ pādakajjhānaṃ niyametīti vadanti. Keci vipassanāya ārammaṇabhūtā khandhā	1841	
PA_anya-e01_02n:1841_3	niyamentīti vadanti. Keci puggalajjhāsayo niyametīti vadanti. Tesampi vādesu ayaṃ	1841	
PA_anya-e01_02n:1841_4	pubbabhāgavuṭṭhānagāminivipassanāva niyametīti veditabbā.	1841	
PA_anya-e01_02n:1842_0	798. Tatrāyaṃ anupubbikathā – vipassanāniyamena hi sukkhavipassakassa uppannamaggopi,	1842	
PA_anya-e01_02n:1842_1	samāpattilābhino jhānaṃ pādakaṃ akatvā uppannamaggopi, paṭhamajjhānaṃ pādakaṃ katvā	1842	
PA_anya-e01_02n:1842_2	pakiṇṇakasaṅkhāre sammasitvā uppāditamaggopi paṭhamajjhānikāva honti. Sabbesu satta	1842	
PA_anya-e01_02n:1842_3	bojjhaṅgāni aṭṭha maggaṅgāni pañca jhānaṅgāni honti. Tesaṃ hi pubbabhāgavipassanā	1842	
PA_anya-e01_02n:1842_4	somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ patvā	1842	
PA_anya-e01_02n:1842_5	somanassasahagatā hoti. Pañcakanaye dutiyatatiyacatutthajjhānāni pādakāni katvā uppāditamaggesu	1842	
PA_anya-e01_02n:1842_6	yathākkameneva jhānaṃ caturaṅgikaṃ tivaṅgikaṃ duvaṅgikañca hoti. Sabbesu pana satta	1842	
PA_anya-e01_02n:1842_7	maggaṅgāni honti. Catutthe cha bojjhaṅgāni. Ayaṃ viseso pādakajjhānaniyamena ceva	1842	
PA_anya-e01_02n:1842_8	vipassanāniyamena ca hoti. Tesampi hi pubbabhāgavipassanā somanassasahagatāpi upekkhāsahagatāpi	1842	
PA_anya-e01_02n:1842_9	hoti. Vuṭṭhānagāminī somanassasahagatāva. Pañcamajjhānaṃ pādakaṃ katvā nibbattitamagge	1842	
PA_anya-e01_02n:1842_10	pana upekkhācittekaggatāvasena dve jhānaṅgāni bojjhaṅgamaggaṅgāni cha satta ceva.	18421	
PA_anya-e01_02n:1842_11	Ayampi viseso ubhayaniyamavasena hoti. Imasmiṃ hi naye pubbabhāgavipassanā somanassasahagatā	18421	
PA_anya-e01_02n:1842_12	vā upekkhāsahagatā vā hoti. Vuṭṭhānagāminī upekkhāsahagatāva. Arūpajjhānāni pādakaṃ	18421	
PA_anya-e01_02n:1842_13	katvā uppāditamaggepi eseva nayo. Evaṃ pādakajjhānato vuṭṭhāya yekeci saṅkhāre sammasitvā	18421	
PA_anya-e01_02n:1842_14	nibbattitamaggassa āsannapadese vuṭṭhitasamāpatti attano sadisabhāvaṃ karoti bhūmivaṇṇo viya godhāvaṇṇassa.	18421	
PA_anya-e01_02n:1843_0	799. Dutiyattheravāde pana yato yato samāpattito vuṭṭhāya ye ye samāpattidhamme sammasitvā	1843	
PA_anya-e01_02n:1843_1	maggo nibbattito hoti, taṃtaṃsamāpattisadisova hoti. Tatrāpi ca vipassanāniyamo vuttanayeneva veditabbo.	1843	
PA_anya-e01_02n:1844_0	800. Tatiyattheravāde attano attano ajjhāsayānurūpena yaṃ yaṃ jhānaṃ pādakaṃ katvā	1844	
PA_anya-e01_02n:1844_1	ye ye jhānadhamme sammasitvā maggo nibbattito, taṃtaṃjhānasadisova hoti. Pādakajjhānaṃ	1844	
PA_anya-e01_02n:1844_2	pana sammasitajjhānaṃ vā vinā ajjhāsayamatteneva taṃ na ijjhati. Svāyamattho nandakovādasuttena	1844	
PA_anya-e01_02n:1844_3	dīpetabbo. Etthāpi ca vipassanāniyamo vuttanayeneva veditabbo. Evaṃ tāva saṅkhārupekkhā	1844	
PA_anya-e01_02n:1844_4	bojjhaṅgamaggaṅgajhānaṅgāni niyametīti veditabbā.	1844	
PA_anya-e01_02n:1845_0	801. Sace panāyaṃ ādito kilese vikkhambhayamānā dukkhena sappayogena sasaṅkhārena	1845	
PA_anya-e01_02n:1845_1	vikkhambhetuṃ asakkhi, dukkhāpaṭipadā nāma hoti. Vipariyāyena sukhāpaṭipadā. Kilese	1845	
PA_anya-e01_02n:1845_2	pana vikkhambhetvā vipassanāparivāsaṃ maggapātubhāvaṃ saṇikaṃ kurumānā dandhābhiññā	1845	
PA_anya-e01_02n:1845_3	nāma hoti. Vipariyāyena khippābhiññā. Iti ayaṃ saṅkhārupekkhā āgamanīyaṭṭhāne ṭhatvā	1845	
PA_anya-e01_02n:1845_4	attano attano maggassa nāmaṃ deti. Tena maggo cattāri nāmāni labhati.	1845	
PA_anya-e01_02n:1846_0	Sā panāyaṃ paṭipadā kassaci bhikkhuno nānā hoti, kassaci catūsupi maggesu ekāva.	1846	
PA_anya-e01_02n:1846_1	Buddhānaṃ pana cattāropi maggā sukhāpaṭipadā khippābhiññāva ahesuṃ. Tathā dhammasenāpatissa.	1846	
PA_anya-e01_02n:1846_2	Mahāmoggallānattherassa pana paṭhamamaggo sukhāpaṭipado khippābhiñño ahosi. Upari	1846	
PA_anya-e01_02n:1846_3	tayo dukkhāpaṭipadā dandhābhiññā. Yathā ca paṭipadā, evaṃ adhipatayopi kassaci bhikkhuno	1846	
PA_anya-e01_02n:1846_4	catūsu maggesu nānā honti. Kassaci catūsupi ekāva. Evaṃ saṅkhārupekkhā paṭipadāvisesaṃ	1846	
PA_anya-e01_02n:1846_5	niyameti. Yathā pana vimokkhavisesaṃ niyameti, taṃ pubbe vuttameva.	1846	
PA_anya-e01_02n:1847_0	802. Apica maggo nāma pañcahi kāraṇehi nāmaṃ labhati sarasena vā paccanīkena vā saguṇena	1847	
PA_anya-e01_02n:1847_1	vā ārammaṇena vā āgamanena vā. Sace hi saṅkhārupekkhā aniccato saṅkhāre sammasitvā	1847	
PA_anya-e01_02n:1847_2	vuṭṭhāti, animittavimokkhena vimuccati. Sace dukkhato sammasitvā vuṭṭhāti, appaṇihitavimokkhena	1847	
PA_anya-e01_02n:1847_3	vimuccati. Sace anattato sammasitvā vuṭṭhāti, suññatavimokkhena vimuccati. Idaṃ sarasato nāmaṃ nāma.	1847	
PA_anya-e01_02n:1848_0	Yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni	1848	
PA_anya-e01_02n:1848_1	pajahanto āgato, tasmā animitto. Dukkhānupassanāya pana sukhasaññaṃ pahāya paṇidhiṃ	1848	
PA_anya-e01_02n:1848_2	patthanaṃ sukkhāpetvā āgatattā appaṇihito. Anattānupassanāya attasattapuggalasaññaṃ	1848	
PA_anya-e01_02n:1848_3	pahāya saṅkhārānaṃ suññato diṭṭhattā suññatoti idaṃ paccanīkato nāmaṃ nāma.	1848	
PA_anya-e01_02n:1849	Rāgādīhi panesa suññattā suññato, rūpanimittādīnaṃ rāganimittādīnaññeva vā abhāvena animitto, rāgapaṇidhiādīnaṃ abhāvato appaṇihitoti idamassa saguṇato nāmaṃ.	184	
PA_anya-e01_02n:1850	Svāyaṃ suññaṃ animittaṃ appaṇihitañca nibbānaṃ ārammaṇaṃ karotītipi suññato animitto appaṇihitoti vuccati. Idamassa ārammaṇato nāmaṃ.	185	
PA_anya-e01_02n:1851_0	803. Āgamanaṃ pana duvidhaṃ vipassanāgamanaṃ maggāgamanañca. Tattha magge vipassanāgamanaṃ	1851	
PA_anya-e01_02n:1851_1	labhati, phale maggāgamanaṃ. Anattānupassanā hi suññatā nāma, suññatavipassanāya	1851	
PA_anya-e01_02n:1851_2	maggo suññato, aniccānupassanā animittā nāma, animittavipassanāya maggo animitto.	1851	
PA_anya-e01_02n:1851_3	Idaṃ pana nāmaṃ na abhidhammapariyāyena labbhati, suttantapariyāyena labbhati. Tatra	1851	
PA_anya-e01_02n:1851_4	hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamanīyaṭṭhāne	1851	
PA_anya-e01_02n:1851_5	ṭhatvā maggassa nāmaṃ detīti vadanti. Tena maggo animittoti vutto. Maggāgamanena	1851	
PA_anya-e01_02n:1851_6	pana phalaṃ animittanti yujjatiyeva. Dukkhānupassanā saṅkhāresu paṇidhiṃ sukkhāpetvā	1851	
PA_anya-e01_02n:1851_7	āgatattā appaṇihitā nāma, appaṇihitavipassanāya maggo appaṇihito, appaṇihitamaggassa	1851	
PA_anya-e01_02n:1851_8	phalaṃ appaṇihitaṃ. Evaṃ vipassanā attano nāmaṃ maggassa deti, maggo phalassāti idaṃ	1851	
PA_anya-e01_02n:1851_9	āgamanato nāmaṃ. Evamayaṃ saṅkhārupekkhā vimokkhavisesaṃ niyametīti.	1851	
PA_anya-e01_02n:1852	Saṅkhārupekkhāñāṇaṃ niṭṭhitaṃ.	185	
PA_anya-e01_02n:1853	Anulomañāṇakathā	185	
PA_anya-e01_02n:1854_0	804. Tassa taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā	1854	
PA_anya-e01_02n:1854_1	balavatarā nibbattati, vīriyaṃ supaggahitaṃ hoti, sati sūpaṭṭhitā, cittaṃ susamāhitaṃ,	1854	
PA_anya-e01_02n:1854_2	tikkhatarā saṅkhārupekkhā uppajjati. Tassa “dāni maggo uppajjissatī”ti saṅkhārupekkhā	1854	
PA_anya-e01_02n:1854_3	saṅkhāre aniccāti vā dukkhāti vā anattāti vā sammasitvā bhavaṅgaṃ otarati. Bhavaṅgānantaraṃ	1854	
PA_anya-e01_02n:1854_4	saṅkhārupekkhāya katanayeneva saṅkhāre aniccāti vā dukkhāti vā anattāti vā ārammaṇaṃ	1854	
PA_anya-e01_02n:1854_5	kurumānaṃ uppajjati manodvārāvajjanaṃ. Tato bhavaṅgaṃ āvaṭṭetvā uppannassa tassa	1854	
PA_anya-e01_02n:1854_6	kiriyacittassānantaraṃ avīcikaṃ cittasantatiṃ anuppabandhamānaṃ tatheva saṅkhāre	1854	
PA_anya-e01_02n:1854_7	ārammaṇaṃ katvā uppajjati paṭhamaṃ javanacittaṃ, yaṃ parikammanti vuccati. Tadanantaraṃ	1854	
PA_anya-e01_02n:1854_8	tatheva saṅkhāre ārammaṇaṃ katvā uppajjati dutiyaṃ javanacittaṃ, yaṃ upacāranti vuccati.	1854	
PA_anya-e01_02n:1854_9	Tadanantarampi tatheva saṅkhāre ārammaṇaṃ katvā uppajjati tatiyaṃ javanacittaṃ, yaṃ	1854	
PA_anya-e01_02n:1854_10	anulomanti vuccati. Idaṃ nesaṃ pāṭiyekkaṃ nāmaṃ.	18541	
PA_anya-e01_02n:1855_0	Avisesena pana tividhampetaṃ āsevanantipi parikammantipi upacārantipi anulomantipi	1855	
PA_anya-e01_02n:1855_1	vattuṃ vaṭṭati. Kissānulomaṃ? Purimabhāgapacchimabhāgānaṃ. Tañhi purimānaṃ aṭṭhannaṃ	1855	
PA_anya-e01_02n:1855_2	vipassanāñāṇānaṃ tathakiccatāya ca anulometi, upari ca sattatiṃsāya bodhipakkhiyadhammānaṃ.	1855	
PA_anya-e01_02n:1855_3	Tañhi aniccalakkhaṇādivasena saṅkhāre ārabbha pavattattā, “udayabbayavantānaṃyeva	1855	
PA_anya-e01_02n:1855_4	vata dhammānaṃ udayabbayañāṇaṃ uppādavaye addasā”ti ca, “bhaṅgavantānaṃyeva vata	1855	
PA_anya-e01_02n:1855_5	bhaṅgānupassanaṃ bhaṅgaṃ addasā”ti ca, “sabhayaṃyeva vata bhayatupaṭṭhānassa bhayato	1855	
PA_anya-e01_02n:1855_6	upaṭṭhita”nti ca, “sādīnaveyeva vata ādīnavānupassanaṃ ādīnavaṃ addasā”ti ca, “nibbinditabbeyeva	1855	
PA_anya-e01_02n:1855_7	vata nibbidāñāṇaṃ nibbinna”nti ca, “muñcitabbamhiyeva vata muñcitukamyatāñāṇaṃ muñcitukāmaṃ	1855	
PA_anya-e01_02n:1855_8	jāta”nti ca, “paṭisaṅkhātabbaṃyeva vata paṭisaṅkhāñāṇena paṭisaṅkhāta”nti ca, “upekkhitabbaṃyeva	1855	
PA_anya-e01_02n:1855_9	vata saṅkhārupekkhāya upekkhita”nti ca atthato vadamānaṃ viya imesañca aṭṭhannaṃ	1855	
PA_anya-e01_02n:1855_10	ñāṇānaṃ tathakiccatāya anulometi, upari ca sattatiṃsāya bodhipakkhiyadhammānaṃ tāya	18551	
PA_anya-e01_02n:1855_11	paṭipattiyā pattabbattā.	18551	
PA_anya-e01_02n:1856_0	Yathā hi dhammiko rājā vinicchayaṭṭhāne nisinno vohārikamahāmattānaṃ vinicchayaṃ	1856	
PA_anya-e01_02n:1856_1	sutvā agatigamanaṃ pahāya majjhatto hutvā “evaṃ hotū”ti anumodamāno tesañca vinicchayassa	1856	
PA_anya-e01_02n:1856_2	anulometi, porāṇassa ca rājadhammassa, evaṃsampadamidaṃ veditabbaṃ. Rājā viya hi	1856	
PA_anya-e01_02n:1856_3	anulomañāṇaṃ, aṭṭha vohārikamahāmattā viya aṭṭha ñāṇāni, porāṇo rājadhammo viya sattatiṃsa	1856	
PA_anya-e01_02n:1856_4	bodhipakkhiyā. Tattha yathā rājā “evaṃ hotū”ti vadamāno vohārikānañca vinicchayassa,	1856	
PA_anya-e01_02n:1856_5	rājadhammassa ca anulometi, evamidaṃ aniccādivasena saṅkhāre ārabbha uppajjamānaṃ	1856	
PA_anya-e01_02n:1856_6	aṭṭhannañca ñāṇānaṃ tathakiccatāya anulometi, upari ca sattatiṃsāya bodhipakkhiyadhammānaṃ.	1856	
PA_anya-e01_02n:1856_7	Teneva saccānulomikañāṇanti vuccatīti.	1856	
PA_anya-e01_02n:1857	Anulomañāṇaṃ niṭṭhitaṃ.	185	
PA_anya-e01_02n:1858	Vuṭṭhānagāminīvipassanākathā	185	
PA_anya-e01_02n:1859_0	805. Idañca pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ	1859	
PA_anya-e01_02n:1859_1	hoti. Sabbena sabbaṃ pana gotrabhuñāṇaṃ vuṭṭhānagāminiyā vipassanāya pariyosānaṃ.	1859	
PA_anya-e01_02n:1859_2	Idāni tassāyeva vuṭṭhānagāminiyā vipassanāya asammohatthaṃ ayaṃ suttasaṃsandanā veditabbā.	1859	
PA_anya-e01_02n:1860	Seyyathidaṃ –	186	
PA_anya-e01_02n:1861_0	Ayañhi vuṭṭhānagāminī vipassanā saḷāyatanavibhaṅgasutte “atammayataṃ, bhikkhave,	1861	
PA_anya-e01_02n:1861_1	nissāya atammayataṃ āgamma yāyaṃ upekkhā ekattā ekattasitā, taṃ pajahatha taṃ samatikkamathā”ti	1861	
PA_anya-e01_02n:1861_2	evaṃ atammayatāti vuttā.	1861	
PA_anya-e01_02n:1862	Alagaddasuttante “nibbindaṃ virajjati, virāgā vimuccatī”ti evaṃ nibbidāti vuttā.	186	
PA_anya-e01_02n:1863	Susimasuttante “pubbe kho, susima, dhammaṭṭhitiñāṇaṃ, pacchā nibbāne ñāṇa”nti evaṃ dhammaṭṭhitiñāṇanti vuttā.	186	
PA_anya-e01_02n:1864	Poṭṭhapādasuttante “saññā kho, poṭṭhapāda, paṭhamaṃ uppajjati, pacchā ñāṇa”nti evaṃ saññagganti vuttā.	186	
PA_anya-e01_02n:1865	Dasuttarasuttante “paṭipadāñāṇadassanavisuddhi pārisuddhipadhāniyaṅga”nti evaṃ pārisuddhipadhāniyaṅganti vuttā.	186	
PA_anya-e01_02n:1866	Paṭisambhidāmagge “yā ca muñcitukamyatā yā ca paṭisaṅkhānupassanā yā ca saṅkhārupekkhā, ime dhammā ekatthā byañjanameva nāna”nti evaṃ tīhi nāmehi vuttā.	186	
PA_anya-e01_02n:1867	Paṭṭhāne “anulomaṃ gotrabhussa, anulomaṃ vodānassā”ti evaṃ tīhi nāmehi vuttā.	186	
PA_anya-e01_02n:1868	Rathavinītasuttante “kiṃ panāvuso, paṭipadāñāṇadassanavisuddhatthaṃ bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā.	186	
PA_anya-e01_02n:1869	Itinekehi nāmehi, kittitā yā mahesinā;	186	
PA_anya-e01_02n:1870	Vuṭṭhānagāminī santā, parisuddhā vipassanā.	187	
PA_anya-e01_02n:1871	Vuṭṭhātukāmo saṃsāra-dukkhapaṅkā mahabbhayā;	187	
PA_anya-e01_02n:1872	Kareyya satataṃ tattha, yogaṃ paṇḍitajātikoti.	187	
PA_anya-e01_02n:1873	Iti sādhujanapāmojjatthāya kate visuddhimagge	187	
PA_anya-e01_02n:1874	Paññābhāvanādhikāre	187	
PA_anya-e01_02n:1875	Paṭipadāñāṇadassanavisuddhiniddeso nāma	187	
PA_anya-e01_02n:1876	Ekavīsatimo paricchedo.	187	
PA_anya-e01_02n:1877	22. Ñāṇadassanavisuddhiniddeso	187	
PA_anya-e01_02n:1878	Paṭhamamaggañāṇakathā	187	
PA_anya-e01_02n:1879_0	806. Ito paraṃ gotrabhuñāṇaṃ hoti, taṃ maggassa āvajjanaṭṭhāniyattā neva paṭipadāñāṇadassanavisuddhiṃ	1879	
PA_anya-e01_02n:1879_1	na ñāṇadassanavisuddhiṃ bhajati, antarā abbohārikameva hoti. Vipassanāsote patitattā	1879	
PA_anya-e01_02n:1879_2	pana vipassanāti saṅkhaṃ gacchati. Sotāpattimaggo sakadāgāmimaggo anāgāmimaggo arahattamaggoti	1879	
PA_anya-e01_02n:1879_3	imesu pana catūsu maggesu ñāṇaṃ ñāṇadassanavisuddhi nāma.	1879	
PA_anya-e01_02n:1880_0	Tattha paṭhamamaggañāṇaṃ tāva sampādetukāmena aññaṃ kiñci kātabbaṃ nāma natthi. Yañhi	1880	
PA_anya-e01_02n:1880_1	anena kātabbaṃ siyā, taṃ anulomāvasānaṃ vipassanaṃ uppādentena katameva. Evaṃ uppannaanulomañāṇassa	1880	
PA_anya-e01_02n:1880_2	panassa tehi tīhipi anulomañāṇehi attano balānurūpena thūlathūle saccapaṭicchādake	1880	
PA_anya-e01_02n:1880_3	tamamhi antaradhāpite sabbasaṅkhāragatesu cittaṃ na pakkhandati, na santiṭṭhati,	1880	
PA_anya-e01_02n:1880_4	nādhimuccati, na sajjati, na laggati, na bajjhati. Padumapalāsato udakaṃ viya patilīyati	1880	
PA_anya-e01_02n:1880_5	patikuṭati pativattati. Sabbaṃ nimittārammaṇampi sabbaṃ pavattārammaṇampi palibodhato	1880	
PA_anya-e01_02n:1880_6	upaṭṭhāti. Athassa sabbasmiṃ nimittapavattārammaṇe palibodhato upaṭṭhite anulomañāṇassa	1880	
PA_anya-e01_02n:1880_7	āsevanante animittaṃ appavattaṃ visaṅkhāraṃ nirodhaṃ nibbānaṃ ārammaṇaṃ kurumānaṃ	1880	
PA_anya-e01_02n:1880_8	puthujjanagottaṃ puthujjanasaṅkhaṃ puthujjanabhūmiṃ atikkamamānaṃ ariyagottaṃ ariyasaṅkhaṃ	1880	
PA_anya-e01_02n:1880_9	ariyabhūmiṃ okkamamānaṃ nibbānārammaṇe paṭhamāvaṭṭanapaṭhamābhogapaṭhamasamannāhārabhūtaṃ	1880	
PA_anya-e01_02n:1880_10	maggassa anantarasamanantarāsevanaupanissayanatthivigatavasena chahi ākārehi paccayabhāvaṃ	18801	
PA_anya-e01_02n:1880_11	sādhayamānaṃ sikhāppattaṃ vipassanāya muddhabhūtaṃ apunarāvaṭṭakaṃ uppajjati gotrabhuñāṇaṃ.	18801	
PA_anya-e01_02n:1881	Yaṃ sandhāya vuttaṃ –	188	
PA_anya-e01_02n:1882_0	“Kathaṃ bahiddhā vuṭṭhānavivaṭṭane paññā gotrabhuñāṇaṃ? Uppādaṃ abhibhuyyatīti gotrabhu.	1882	
PA_anya-e01_02n:1882_1	Pavattaṃ…pe… upāyāsaṃ abhibhuyyatīti gotrabhu. Bahiddhā saṅkhāranimittaṃ abhibhuyyatīti	1882	
PA_anya-e01_02n:1882_2	gotrabhu. Anuppādaṃ pakkhandatīti gotrabhu. Appavattaṃ…pe… anupāyāsaṃ nirodhaṃ nibbānaṃ	1882	
PA_anya-e01_02n:1882_3	pakkhandatīti gotrabhu. Uppādaṃ abhibhuyyitvā anuppādaṃ pakkhandatīti gotrabhū”ti	1882	
PA_anya-e01_02n:1882_4	sabbaṃ vitthāretabbaṃ.	1882	
PA_anya-e01_02n:1883_0	807. Tatrāyaṃ ekāvajjanena ekavīthiyaṃ pavattamānānampi anulomagotrabhūnaṃ nānārammaṇe	1883	
PA_anya-e01_02n:1883_1	pavattanākāradīpikā upamā – yathā hi mahāmātikaṃ laṅghitvā paratīre patiṭṭhātukāmo	1883	
PA_anya-e01_02n:1883_2	puriso vegena dhāvitvā mātikāya orimatīre rukkhasākhāya bandhitvā olambitaṃ rajjuṃ	1883	
PA_anya-e01_02n:1883_3	vā yaṭṭhiṃ vā gahetvā ullaṅghitvā paratīraninnapoṇapabbhārakāyo hutvā paratīrassa	1883	
PA_anya-e01_02n:1883_4	uparibhāgaṃ patto taṃ muñcitvā vedhamāno paratīre patitvā saṇikaṃ patiṭṭhāti, evamevāyaṃ	1883	
PA_anya-e01_02n:1883_5	yogāvacaropi bhavayonigatiṭṭhitinivāsānaṃ paratīrabhūte nibbāne patiṭṭhātukāmo udayabbayānupassanādinā	1883	
PA_anya-e01_02n:1883_6	vegena dhāvitvā attabhāvarukkhasākhāya bandhitvā olambitaṃ rūparajjuṃ vā vedanādīsu	1883	
PA_anya-e01_02n:1883_7	aññataradaṇḍaṃ vā aniccanti vā dukkhanti vā anattāti vāti anulomāvajjanena gahetvā	1883	
PA_anya-e01_02n:1883_8	taṃ amuñcamānova paṭhamena anulomacittena ullaṅghitvā dutiyena paratīraninnapoṇapabbhārakāyo	1883	
PA_anya-e01_02n:1883_9	viya nibbānaninnapoṇapabbhāramānaso hutvā tatiyena paratīrassa uparibhāgaṃ patto	1883	
PA_anya-e01_02n:1883_10	viya idāni pattabbassa nibbānassa āsanno hutvā tassa cittassa nirodhena taṃ saṅkhārārammaṇaṃ	18831	
PA_anya-e01_02n:1883_11	muñcitvā gotrabhucittena visaṅkhāre paratīrabhūte nibbāne patati. Ekārammaṇe pana	18831	
PA_anya-e01_02n:1883_12	aladdhāsevanatāya vedhamāno so puriso viya na tāva suppatiṭṭhito hoti, tato maggañāṇena patiṭṭhātīti.	18831	
PA_anya-e01_02n:1884_0	808. Tattha anulomaṃ saccapaṭicchādakaṃ kilesatamaṃ vinodetuṃ sakkoti, na nibbānamārammaṇaṃ	1884	
PA_anya-e01_02n:1884_1	kātuṃ. Gotrabhu nibbānameva ārammaṇaṃ kātuṃ sakkoti, na saccapaṭicchādakaṃ tamaṃ	1884	
PA_anya-e01_02n:1884_2	vinodetuṃ. Tatrāyaṃ upamā – eko kira cakkhumā puriso “nakkhattayogaṃ jānissāmī”ti	1884	
PA_anya-e01_02n:1884_3	rattibhāge nikkhamitvā candaṃ passituṃ uddhaṃ ullokesi, tassa valāhakehi paṭicchannattā	1884	
PA_anya-e01_02n:1884_4	cando na paññāyittha. Atheko vāto uṭṭhahitvā thūlathūle valāhake viddhaṃseti. Aparo	1884	
PA_anya-e01_02n:1884_5	majjhime, aparo sukhumeti. Tato so puriso vigatavalāhake nabhe candaṃ disvā nakkhattayogaṃ aññāsi.	1884	
PA_anya-e01_02n:1885_0	Tattha tayo valāhakā viya saccapaṭicchādakathūlamajjhimasukhumaṃ kilesandhakāraṃ,	1885	
PA_anya-e01_02n:1885_1	tayo vātā viya tīṇi anulomacittāni, cakkhumā puriso viya gotrabhuñāṇaṃ, cando viya	1885	
PA_anya-e01_02n:1885_2	nibbānaṃ, ekekassa vātassa yathākkamena valāhakaviddhaṃsanaṃ viya ekekassa anulomacittassa	1885	
PA_anya-e01_02n:1885_3	saccapaṭicchādakatamavinodanaṃ, vigatavalāhake nabhe tassa purisassa visuddhacandadassanaṃ	1885	
PA_anya-e01_02n:1885_4	viya vigate saccapaṭicchādake tame gotrabhuñāṇassa visuddhanibbānadassanaṃ.	1885	
PA_anya-e01_02n:1886_0	Yatheva hi tayo vātā candapaṭicchādake valāhakeyeva viddhaṃsetuṃ sakkonti, na candaṃ	1886	
PA_anya-e01_02n:1886_1	daṭṭhuṃ, evaṃ anulomāni saccapaṭicchādakaṃ tamaññeva vinodetuṃ sakkonti, na nibbānaṃ	1886	
PA_anya-e01_02n:1886_2	daṭṭhuṃ. Yathā so puriso candameva daṭṭhuṃ sakkoti, na valāhake viddhaṃsetuṃ, evaṃ	1886	
PA_anya-e01_02n:1886_3	gotrabhuñāṇaṃ nibbānameva daṭṭhuṃ sakkoti, na kilesatamaṃ vinodetuṃ. Teneva cetaṃ	1886	
PA_anya-e01_02n:1886_4	maggassa āvajjananti vuccati. Tañhi anāvajjanampi samānaṃ āvajjanaṭṭhāne ṭhatvā “evaṃ	1886	
PA_anya-e01_02n:1886_5	nibbattāhī”ti maggassa saññaṃ datvā viya nirujjhati. Maggopi tena dinnasaññaṃ amuñcitvāva	1886	
PA_anya-e01_02n:1886_6	avīcisantativasena taṃ ñāṇaṃ anuppabandhamāno anibbiddhapubbaṃ apadālitapubbaṃ lobhakkhandhaṃ	1886	
PA_anya-e01_02n:1886_7	dosakkhandhaṃ mohakkhandhaṃ nibbijjhamānova padālayamānova nibbattati.	1886	
PA_anya-e01_02n:1887_0	809. Tatrāyaṃ upamā – eko kira issāso aṭṭhausabhamatte padese phalakasataṃ ṭhapāpetvā	1887	
PA_anya-e01_02n:1887_1	vatthena mukhaṃ veṭhetvā saraṃ sannahitvā cakkayante aṭṭhāsi. Añño puriso cakkayantaṃ	1887	
PA_anya-e01_02n:1887_2	āvijjhitvā yadā issāsassa phalakaṃ abhimukhaṃ hoti, tadā tattha daṇḍakena saññaṃ	1887	
PA_anya-e01_02n:1887_3	deti. Issāso daṇḍakasaññaṃ amuñcitvāva saraṃ khipitvā phalakasataṃ nibbijjhati. Tattha	1887	
PA_anya-e01_02n:1887_4	daṇḍakasaññaṃ viya gotrabhuñāṇaṃ, issāso viya maggañāṇaṃ. Issāsassa daṇḍakasaññaṃ	1887	
PA_anya-e01_02n:1887_5	amuñcitvāva phalakasatanibbijjhanaṃ viya maggañāṇassa gotrabhuñāṇena dinnasaññaṃ	1887	
PA_anya-e01_02n:1887_6	amuñcitvāva nibbānaṃ ārammaṇaṃ katvā anibbiddhapubbānaṃ apadālitapubbānaṃ lobhadosamohakkhandhānaṃ	1887	
PA_anya-e01_02n:1887_7	nibbijjhanapadālanaṃ.	1887	
PA_anya-e01_02n:1888_0	810. Na kevalañcesa maggo lobhakkhandhādīnaṃ nibbijjhanameva karoti, apica kho anamataggasaṃsāravaṭṭadukkhasamuddaṃ	1888	
PA_anya-e01_02n:1888_1	soseti, sabbaapāyadvārāni pidahati, sattannaṃ ariyadhanānaṃ sammukhībhāvaṃ karoti,	1888	
PA_anya-e01_02n:1888_2	aṭṭhaṅgikaṃ micchāmaggaṃ pajahati, sabbaverabhayāni vūpasameti, sammāsambuddhassa	1888	
PA_anya-e01_02n:1888_3	orasaputtabhāvaṃ upaneti, aññesañca anekasatānaṃ ānisaṃsānaṃ paṭilābhāya saṃvattatīti	1888	
PA_anya-e01_02n:1888_4	evaṃ anekānisaṃsadāyakena sotāpattimaggena sampayuttaṃ ñāṇaṃ sotāpattimagge ñāṇanti.	1888	
PA_anya-e01_02n:1889	Paṭhamamaggañāṇaṃ niṭṭhitaṃ.	188	
PA_anya-e01_02n:1890	Sotāpannapuggalakathā	189	
PA_anya-e01_02n:1891_0	811. Imassa pana ñāṇassa anantaraṃ tasseva vipākabhūtāni dve tīṇi vā phalacittāni	1891	
PA_anya-e01_02n:1891_1	uppajjanti. Anantaravipākattāyeva hi lokuttarakusalānaṃ “samādhimānantarikaññamāhū”ti	1891	
PA_anya-e01_02n:1891_2	ca “dandhaṃ ānantarikaṃ pāpuṇāti āsavānaṃ khayāyā”ti ca ādi vuttaṃ. Keci pana ekaṃ	1891	
PA_anya-e01_02n:1891_3	dve tīṇi cattāri vā phalacittānīti vadanti, taṃ na gahetabbaṃ.	1891	
PA_anya-e01_02n:1892_0	Anulomassa hi āsevanante gotrabhuñāṇaṃ uppajjati. Tasmā sabbantimena paricchedena	1892	
PA_anya-e01_02n:1892_1	dvīhi anulomacittehi bhavitabbaṃ. Na hi ekaṃ āsevanapaccayaṃ labhati, sattacittaparamā	1892	
PA_anya-e01_02n:1892_2	ca ekāvajjanavīthi. Tasmā yassa dve anulomāni, tassa tatiyaṃ gotrabhu catutthaṃ maggacittaṃ	1892	
PA_anya-e01_02n:1892_3	tīṇi phalacittāni honti. Yassa tīṇi anulomāni, tassa catutthaṃ gotrabhu pañcamaṃ	1892	
PA_anya-e01_02n:1892_4	maggacittaṃ dve phalacittāni honti. Tena vuttaṃ “dve tīṇi vā phalacittāni uppajjantī”ti.	1892	
PA_anya-e01_02n:1893_0	Keci pana yassa cattāri anulomāni, tassa pañcamaṃ gotrabhu chaṭṭhaṃ maggacittaṃ ekaṃ	1893	
PA_anya-e01_02n:1893_1	phalacittanti vadanti, taṃ pana yasmā catutthaṃ pañcamaṃ vā appeti, na tato paraṃ	1893	
PA_anya-e01_02n:1893_2	āsannabhavaṅgattāti paṭikkhittaṃ. Tasmā na sārato paccetabbaṃ.	1893	
PA_anya-e01_02n:1894_0	812. Ettāvatā ca panesa sotāpanno nāma dutiyo ariyapuggalo hoti. Bhusaṃ pamattopi	1894	
PA_anya-e01_02n:1894_1	hutvā sattakkhattuṃ devesu ca manussesu ca sandhāvitvā saṃsaritvā dukkhassantassa	1894	
PA_anya-e01_02n:1894_2	karaṇasamattho hoti. Phalapariyosāne panassa cittaṃ bhavaṅgaṃ otarati, tato bhavaṅgaṃ	1894	
PA_anya-e01_02n:1894_3	upacchinditvā maggapaccavekkhaṇatthāya uppajjati manodvārāvajjanaṃ, tasmiṃ niruddhe	1894	
PA_anya-e01_02n:1894_4	paṭipāṭiyā satta maggapaccavekkhaṇajavanānīti. Puna bhavaṅgaṃ otaritvā teneva nayena	1894	
PA_anya-e01_02n:1894_5	phalādīnaṃ paccavekkhaṇatthāya āvajjanādīni uppajjanti. Yesaṃ uppattiyā esa maggaṃ	1894	
PA_anya-e01_02n:1894_6	paccavekkhati, phalaṃ paccavekkhati, pahīnakilese paccavekkhati, avasiṭṭhakilese	1894	
PA_anya-e01_02n:1894_7	paccavekkhati, nibbānaṃ paccavekkhati.	1894	
PA_anya-e01_02n:1895_0	So hi “iminā vatāhaṃ maggena āgato”ti maggaṃ paccavekkhati, tato “ayaṃ me ānisaṃso	1895	
PA_anya-e01_02n:1895_1	laddho”ti phalaṃ paccavekkhati. Tato “ime nāma me kilesā pahīnā”ti pahīnakilese paccavekkhati.	1895	
PA_anya-e01_02n:1895_2	Tato “ime nāma me kilesā avasiṭṭhā”ti uparimaggattayavajjhe kilese paccavekkhati.	1895	
PA_anya-e01_02n:1895_3	Avasāne ca “ayaṃ me dhammo ārammaṇato paṭividdho”ti amataṃ nibbānaṃ paccavekkhati.	1895	
PA_anya-e01_02n:1895_4	Iti sotāpannassa ariyasāvakassa pañca paccavekkhaṇāni honti. Yathā ca sotāpannassa,	1895	
PA_anya-e01_02n:1895_5	evaṃ sakadāgāmianāgāmīnampi. Arahato pana avasiṭṭhakilesapaccavekkhaṇaṃ nāma natthīti.	1895	
PA_anya-e01_02n:1895_6	Evaṃ sabbānipi ekūnavīsati paccavekkhaṇāni nāma.	1895	
PA_anya-e01_02n:1896_0	Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇañhi sekkhānampi hoti	1896	
PA_anya-e01_02n:1896_1	vā na vā. Tassa hi paccavekkhaṇassa abhāveneva mahānāmo bhagavantaṃ pucchi “kosu	1896	
PA_anya-e01_02n:1896_2	nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya	1896	
PA_anya-e01_02n:1896_3	tiṭṭhantī”ti sabbaṃ vitthārato veditabbaṃ.	1896	
PA_anya-e01_02n:1897	Dutiyamaggañāṇakathā	189	
PA_anya-e01_02n:1898_0	813. Evaṃ paccavekkhitvā pana so sotāpanno ariyasāvako tasmiññeva vā āsane nisinno,	1898	
PA_anya-e01_02n:1898_1	aparena vā samayena kāmarāgabyāpādānaṃ tanubhāvāya dutiyāya bhūmiyā pattiyā yogaṃ	1898	
PA_anya-e01_02n:1898_2	karoti. So indriyabalabojjhaṅgāni samodhānetvā tadeva rūpavedanāsaññāsaṅkhāraviññāṇabhedaṃ	1898	
PA_anya-e01_02n:1898_3	saṅkhāragataṃ aniccaṃ dukkhamanattāti ñāṇena parimaddati, parivatteti, vipassanāvīthiṃ	1898	
PA_anya-e01_02n:1898_4	ogāhati. Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu	1898	
PA_anya-e01_02n:1898_5	uppannesu gotrabhuanantaraṃ sakadāgāmimaggo uppajjati. Tena sampayuttaṃ ñāṇaṃ sakadāgāmimagge ñāṇanti.	1898	
PA_anya-e01_02n:1899	Dutiyañāṇaṃ niṭṭhitaṃ.	189	
PA_anya-e01_02n:1900	Tatiyamaggañāṇakathā	190	
PA_anya-e01_02n:1901_0	814. Imassāpi ñāṇassa anantaraṃ vuttanayeneva phalacittāni veditabbāni. Ettāvatā	1901	
PA_anya-e01_02n:1901_1	cesa sakadāgāmī nāma catuttho ariyapuggalo hoti sakiṃdeva imaṃ lokaṃ āgantvā dukkhassantakaraṇasamattho.	1901	
PA_anya-e01_02n:1901_2	Tato paraṃ paccavekkhaṇaṃ vuttanayameva.	1901	
PA_anya-e01_02n:1902_0	Evaṃ paccavekkhitvā ca so sakadāgāmī ariyasāvako tasmiññeva vā āsane nisinno aparena	1902	
PA_anya-e01_02n:1902_1	vā samayena kāmarāgabyāpādānaṃ anavasesappahānāya tatiyāya bhūmiyā pattiyā yogaṃ	1902	
PA_anya-e01_02n:1902_2	karoti, so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti	1902	
PA_anya-e01_02n:1902_3	ñāṇena parimaddati, parivatteti, vipassanāvīthiṃ ogāhati. Tassevaṃ paṭipannassa vuttanayeneva	1902	
PA_anya-e01_02n:1902_4	saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ	1902	
PA_anya-e01_02n:1902_5	anāgāmimaggo uppajjati, tena sampayuttaṃ ñāṇaṃ anāgāmimagge ñāṇanti.	1902	
PA_anya-e01_02n:1903	Tatiyañāṇaṃ niṭṭhitaṃ.	190	
PA_anya-e01_02n:1904	Catutthamaggañāṇakathā	190	
PA_anya-e01_02n:1905_0	815. Imassapi ñāṇassa anantaraṃ vuttanayeneva phalacittāni veditabbāni. Ettāvatā	1905	
PA_anya-e01_02n:1905_1	cesa anāgāmī nāma chaṭṭho ariyapuggalo hoti opapātiko tatthaparinibbāyī anāvattidhammo	1905	
PA_anya-e01_02n:1905_2	paṭisandhivasena imaṃ lokaṃ puna anāgantā. Tato paraṃ paccavekkhaṇaṃ vuttanayameva.	1905	
PA_anya-e01_02n:1906_0	Evaṃ paccavekkhitvā ca so anāgāmī ariyasāvako tasmiññeva vā āsane nisinno, aparena	1906	
PA_anya-e01_02n:1906_1	vā samayena rūpārūparāgamānauddhaccaavijjānaṃ anavasesappahānāya catutthāya bhūmiyā	1906	
PA_anya-e01_02n:1906_2	pattiyā yogaṃ karoti, so indriyabalabojjhaṅgāni samodhānetvā tadeva saṅkhāragataṃ	1906	
PA_anya-e01_02n:1906_3	aniccaṃ dukkhamanattāti ñāṇena parimaddati, parivatteti, vipassanāvīthiṃ ogāhati.	1906	
PA_anya-e01_02n:1906_4	Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu	1906	
PA_anya-e01_02n:1906_5	uppannesu gotrabhuanantaraṃ arahattamaggo uppajjati, tena sampayuttaṃ ñāṇaṃ arahattamagge ñāṇanti.	1906	
PA_anya-e01_02n:1907	Catutthañāṇaṃ niṭṭhitaṃ.	190	
PA_anya-e01_02n:1908	Arahantapuggalakathā	190	
PA_anya-e01_02n:1909_0	816. Imassapi ñāṇassa anantaraṃ vuttanayeneva phalacittāni veditabbāni. Ettāvatā	1909	
PA_anya-e01_02n:1909_1	cesa arahā nāma aṭṭhamo ariyapuggalo hoti mahākhīṇāsavo antimadehadhārī ohitabhāro	1909	
PA_anya-e01_02n:1909_2	anuppattasadattho parikkhīṇabhavasaṃyojano sammādaññā vimutto sadevakassa lokassa aggadakkhiṇeyyoti.	1909	
PA_anya-e01_02n:1910_0	Iti yaṃ taṃ vuttaṃ “sotāpattimaggo sakadāgāmimaggo anāgāmimaggo arahattamaggoti imesu	1910	
PA_anya-e01_02n:1910_1	pana catūsu maggesu ñāṇaṃ ñāṇadassanavisuddhi nāmā”ti, taṃ imāni iminā anukkamena	1910	
PA_anya-e01_02n:1910_2	pattabbāni cattāri ñāṇāni sandhāya vuttaṃ.	1910	
PA_anya-e01_02n:1911	Bodhipakkhiyakathā	191	
PA_anya-e01_02n:1912	817. Idāni imissāyeva catuñāṇāya ñāṇadassanavisuddhiyā ānubhāvavijānanatthaṃ –	191	
PA_anya-e01_02n:1913	Paripuṇṇabodhipakkhiya, bhāvo vuṭṭhānabalasamāyogo;	191	
PA_anya-e01_02n:1914	Ye yena pahātabbā, dhammā tesaṃ pahānañca.	191	
PA_anya-e01_02n:1915	Kiccāni pariññādīni, yāni vuttāni abhisamayakāle;	191	
PA_anya-e01_02n:1916	Tāni ca yathāsabhāvena, jānitabbāni sabbānīti.	191	
PA_anya-e01_02n:1917_0	818. Tattha paripuṇṇabodhipakkhiya, bhāvoti bodhipakkhiyānaṃ paripuṇṇabhāvo. Cattāro	1917	
PA_anya-e01_02n:1917_1	satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,	1917	
PA_anya-e01_02n:1917_2	satta bojjhaṅgā, ariyo aṭṭhaṅgiko maggoti hi ime sattatiṃsa dhammā bujjhanaṭṭhena	1917	
PA_anya-e01_02n:1917_3	bodhoti laddhanāmassa ariyamaggassa pakkhe bhavattā bodhipakkhiyā nāma. Pakkhe bhavattāti	1917	
PA_anya-e01_02n:1917_4	upakārabhāve ṭhitattā.	1917	
PA_anya-e01_02n:1918_0	819. Tesu tesu ārammaṇesu okkhanditvā pakkhanditvā upaṭṭhānato paṭṭhānaṃ. Satiyeva	1918	
PA_anya-e01_02n:1918_1	paṭṭhānaṃ satipaṭṭhānaṃ. Kāyavedanācittadhammesu panassā asubha-dukkha-anicca-anattākāragahaṇavasena	1918	
PA_anya-e01_02n:1918_2	subha-sukha-nicca-atta-saññāpahānakiccasādhanavasena ca pavattito catudhā bhedo hoti.	1918	
PA_anya-e01_02n:1918_3	Tasmā cattāro satipaṭṭhānāti vuccanti.	1918	
PA_anya-e01_02n:1919_0	820. Padahanti etenāti padhānaṃ. Sobhanaṃ padhānaṃ sammappadhānaṃ. Sammā vā padahanti	1919	
PA_anya-e01_02n:1919_1	etenāti sammappadhānaṃ. Sobhanaṃ vā taṃ kilesavirūpattavirahato padhānañca hitasukhanipphādakattena	1919	
PA_anya-e01_02n:1919_2	seṭṭhabhāvāvahanato padhānabhāvakāraṇato cāti sammappadhānaṃ. Vīriyassetaṃ adhivacanaṃ.	1919	
PA_anya-e01_02n:1919_3	Tayidaṃ uppannānuppannānaṃ akusalānaṃ pahānānuppattikiccaṃ anuppannuppannānañca kusalānaṃ	1919	
PA_anya-e01_02n:1919_4	uppattiṭṭhitikiccaṃ sādhayatīti catubbidhaṃ hoti, tasmā cattāro sammappadhānāti vuccanti.	1919	
PA_anya-e01_02n:1920_0	821. Pubbe vuttena ijjhanaṭṭhena iddhi. Tassā sampayuttāya pubbaṅgamaṭṭhena phalabhūtāya	1920	
PA_anya-e01_02n:1920_1	pubbabhāgakāraṇaṭṭhena ca iddhiyā pādoti iddhipādo. So chandādivasena catubbidho	1920	
PA_anya-e01_02n:1920_2	hoti, tasmā cattāro iddhipādāti vuccanti. Yathāha – “cattāro iddhipādā chandiddhipādo	1920	
PA_anya-e01_02n:1920_3	cittiddhipādo vīriyiddhipādo vīmaṃsiddhipādo”ti. Ime lokuttarāva. Lokiyā pana “chandañce	1920	
PA_anya-e01_02n:1920_4	bhikkhu adhipatiṃ karitvā labhati samādhiṃ, labhati cittassa ekaggataṃ. Ayaṃ vuccati	1920	
PA_anya-e01_02n:1920_5	chandasamādhī”tiādivacanato chandādiadhipativasena paṭiladdhadhammāpi honti.	1920	
PA_anya-e01_02n:1921_0	822. Assaddhiyakosajjapamādavikkhepasammohānaṃ abhibhavanato abhibhavanasaṅkhātena	1921	
PA_anya-e01_02n:1921_1	adhipatiyaṭṭhena indriyaṃ. Assaddhiyādīhi ca anabhibhavanīyato akampiyaṭṭhena balaṃ.	1921	
PA_anya-e01_02n:1921_2	Tadubhayampi saddhādivasena pañcavidhaṃ hoti, tasmā pañcindriyāni pañca balānīti vuccanti.	1921	
PA_anya-e01_02n:1922_0	823. Bujjhanakasattassa pana aṅgabhāvena satiādayo satta bojjhaṅgā. Niyyānikaṭṭhena	1922	
PA_anya-e01_02n:1922_1	ca sammādiṭṭhiādayo aṭṭha maggaṅgā honti. Tena vuttaṃ “satta bojjhaṅgā ariyo aṭṭhaṅgiko maggo”ti.	1922	
PA_anya-e01_02n:1923_0	824. Iti ime sattatiṃsa bodhipakkhiyadhammā pubbabhāge lokiyavipassanāya vattamānāya	1923	
PA_anya-e01_02n:1923_1	cuddasavidhena kāyaṃ pariggaṇhato ca kāyānupassanāsatipaṭṭhānaṃ, navavidhena vedanaṃ	1923	
PA_anya-e01_02n:1923_2	pariggaṇhato ca vedanānupassanāsatipaṭṭhānaṃ, soḷasavidhena cittaṃ pariggaṇhato ca	1923	
PA_anya-e01_02n:1923_3	cittānupassanāsatipaṭṭhānaṃ, pañcavidhena dhamme pariggaṇhato ca dhammānupassanāsatipaṭṭhānaṃ.	1923	
PA_anya-e01_02n:1923_4	Imasmiṃ attabhāve anuppannapubbaṃ parassa uppannaṃ akusalaṃ disvā “yathā paṭipannassetaṃ	1923	
PA_anya-e01_02n:1923_5	uppannaṃ, na tathā paṭipajjissāmi evaṃ me etaṃ nuppajjissatī”ti, tassa anuppādāya	1923	
PA_anya-e01_02n:1923_6	vāyamanakāle paṭhamaṃ sammappadhānaṃ. Attano samudācārappattaṃ akusalaṃ disvā tassa	1923	
PA_anya-e01_02n:1923_7	pahānāya vāyamanakāle dutiyaṃ. Imasmiṃ attabhāve anuppannapubbaṃ jhānaṃ vā vipassanaṃ	1923	
PA_anya-e01_02n:1923_8	vā uppādetuṃ vāyamantassa tatiyaṃ. Uppannaṃ yathā na parihāyati, evaṃ punappunaṃ	1923	
PA_anya-e01_02n:1923_9	uppādentassa catutthaṃ sammappadhānaṃ. Chandaṃ dhuraṃ katvā kusaluppādanakāle chandiddhipādo.	1923	
PA_anya-e01_02n:1923_10	Micchāvācāya viramaṇakāle sammāvācāti evaṃ nānācittesu labbhanti. Imesaṃ pana catunnaṃ	19231	
PA_anya-e01_02n:1923_11	ñāṇānaṃ uppattikāle ekacitte labbhanti. Phalakkhaṇe ṭhapetvā cattāro sammappadhāne	19231	
PA_anya-e01_02n:1923_12	avasesā tettiṃsa labbhanti.	19231	
PA_anya-e01_02n:1924_0	825. Evaṃ ekacitte labbhamānesu cetesu ekāva nibbānārammaṇā sati kāyādīsu subhasaññādippahānakiccasādhanavasena	1924	
PA_anya-e01_02n:1924_1	cattāro satipaṭṭhānāti vuccati. Ekameva ca vīriyaṃ anuppannānaṃ anuppādādikiccasādhanavasena	1924	
PA_anya-e01_02n:1924_2	cattāro sammappadhānāti vuccati. Sesesu pana hāpanavaḍḍhanaṃ natthi.	1924	
PA_anya-e01_02n:1925	826. Apica tesu –	192	
PA_anya-e01_02n:1926	Nava ekavidhā eko, dvedhātha catu pañcadhā;	192	
PA_anya-e01_02n:1927	Aṭṭhadhā navadhā ceva, iti chaddhā bhavanti te.	192	
PA_anya-e01_02n:1928_0	Nava ekavidhāti chando, cittaṃ, pīti, passaddhi, upekkhā, saṅkappo, vācā, kammanto,	1928	
PA_anya-e01_02n:1928_1	ājīvoti ime nava chandiddhipādādivasena ekavidhāva honti, na aññaṃ koṭṭhāsaṃ bhajanti.	1928	
PA_anya-e01_02n:1928_2	Eko dvedhāti saddhā indriya, balavasena dvedhā ṭhitā. Atha catu pañcadhāti athañño	1928	
PA_anya-e01_02n:1928_3	eko catudhā, añño pañcadhā ṭhitoti attho. Tattha samādhi eko indriya, bala, bojjhaṅga,	1928	
PA_anya-e01_02n:1928_4	maggaṅgavasena catudhā ṭhito. Paññā tesañca catunnaṃ iddhipādakoṭṭhāsassa ca vasena	1928	
PA_anya-e01_02n:1928_5	pañcadhā. Aṭṭhadhā navadhā cevāti aparo eko aṭṭhadhā, eko navadhā ṭhitoti attho.	1928	
PA_anya-e01_02n:1928_6	Catusatipaṭṭhāna, indriya, bala, bojjhaṅga, maggaṅgavasena sati aṭṭhadhā ṭhitā. Catusammappadhāna,	1928	
PA_anya-e01_02n:1928_7	iddhipāda, indriya, bala, bojjhaṅga, maggaṅgavasena vīriyaṃ navadhāti. Evaṃ –	1928	
PA_anya-e01_02n:1929	Cuddaseva asambhinnā, hontete bodhipakkhiyā;	192	
PA_anya-e01_02n:1930	Koṭṭhāsato sattavidhā, sattatiṃsappabhedato.	193	
PA_anya-e01_02n:1931	Sakiccanipphādanato, sarūpena ca vuttito;	193	
PA_anya-e01_02n:1932	Sabbeva ariyamaggassa, sambhave sambhavanti teti.	193	
PA_anya-e01_02n:1933	Evaṃ tāvettha paripuṇṇabodhipakkhiyabhāvo jānitabbo.	193	
PA_anya-e01_02n:1934	Vuṭṭhānabalasamāyogakathā	193	
PA_anya-e01_02n:1935_0	827. Vuṭṭhānabalasamāyogoti vuṭṭhānañceva balasamāyogo ca. Lokiyavipassanā hi nimittārammaṇattā	1935	
PA_anya-e01_02n:1935_1	ceva pavattikāraṇassa ca samudayassa asamucchindanato neva nimittā na pavattā vuṭṭhāti.	1935	
PA_anya-e01_02n:1935_2	Gotrabhuñāṇaṃ samudayassa asamucchindanato pavattā na vuṭṭhāti. Nibbānārammaṇato	1935	
PA_anya-e01_02n:1935_3	pana nimittā vuṭṭhātīti ekato vuṭṭhānaṃ hoti. Tenāha “bahiddhāvuṭṭhānavivaṭṭane paññā	1935	
PA_anya-e01_02n:1935_4	gotrabhuñāṇa”nti. Tathā “uppādā vivaṭṭitvā anuppādaṃ pakkhandatīti gotrabhu, pavattā	1935	
PA_anya-e01_02n:1935_5	vivaṭṭitvā”ti sabbaṃ veditabbaṃ. Imāni pana cattāripi ñāṇāni animittārammaṇattā nimittato	1935	
PA_anya-e01_02n:1935_6	vuṭṭhahanti, samudayassa samucchindanato pavattā vuṭṭhahantīti dubhato vuṭṭhānāni honti.	1935	
PA_anya-e01_02n:1936	Tena vuttaṃ –	193	
PA_anya-e01_02n:1937	“Kathaṃ dubhato vuṭṭhānavivaṭṭane paññā magge ñāṇaṃ?	193	
PA_anya-e01_02n:1938_0	“Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti, tadanuvattakakilesehi	1938	
PA_anya-e01_02n:1938_1	ca khandhehi ca vuṭṭhāti, bahiddhā ca sabbanimittehi vuṭṭhāti. Tena vuccati dubhato	1938	
PA_anya-e01_02n:1938_2	vuṭṭhānavivaṭṭane paññā magge ñāṇaṃ. Abhiniropanaṭṭhena sammāsaṅkappo micchāsaṅkappā…pe…	1938	
PA_anya-e01_02n:1938_3	pariggahaṭṭhena sammāvācā micchāvācāya. Samuṭṭhānaṭṭhena sammākammanto. Vodānaṭṭhena	1938	
PA_anya-e01_02n:1938_4	sammāājīvo. Paggahaṭṭhena sammāvāyāmo. Upaṭṭhānaṭṭhena sammāsati. Avikkhepaṭṭhena	1938	
PA_anya-e01_02n:1938_5	sammāsamādhi micchāsamādhito vuṭṭhāti, tadanuvattakakilesehi ca khandhehi ca vuṭṭhāti,	1938	
PA_anya-e01_02n:1938_6	bahiddhā ca sabbanimittehi vuṭṭhāti. Tena vuccati ‘dubhato vuṭṭhānavivaṭṭane paññā magge ñāṇa’nti.	1938	
PA_anya-e01_02n:1939	“Sakadāgāmimaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi oḷārikā kāmarāgasaṃyojanā paṭighasaṃyojanā oḷārikā kāmarāgānusayā paṭighānusayā vuṭṭhāti…pe….	193	
PA_anya-e01_02n:1940	“Anāgāmimaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi anusahagatā kāmarāgasaṃyojanā paṭighasaṃyojanā anusahagatā kāmarāgānusayā paṭighānusayā vuṭṭhāti…pe….	194	
PA_anya-e01_02n:1941_0	“Arahattamaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi rūparāgā	1941	
PA_anya-e01_02n:1941_1	arūparāgā mānā uddhaccā avijjāya mānānusayā bhavarāgānusayā avijjānusayā vuṭṭhāti,	1941	
PA_anya-e01_02n:1941_2	tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.	1941	
PA_anya-e01_02n:1941_3	Tena vuccati ‘dubhato vuṭṭhānavivaṭṭane paññā magge ñāṇa”’nti.	1941	
PA_anya-e01_02n:1942_0	828. Lokiyānañca aṭṭhannaṃ samāpattīnaṃ bhāvanākāle samathabalaṃ adhikaṃ hoti. Aniccānupassanādīnaṃ	1942	
PA_anya-e01_02n:1942_1	bhāvanākāle vipassanābalaṃ. Ariyamaggakkhaṇe pana yuganaddhā te dhammā pavattanti	1942	
PA_anya-e01_02n:1942_2	aññamaññaṃ anativattanaṭṭhena. Tasmā imesu catūsupi ñāṇesu ubhayabalasamāyogo hoti. Yathāha –	1942	
PA_anya-e01_02n:1943_0	“Uddhaccasahagatakilesehi ca khandhehi ca vuṭṭhahato cittassa ekaggatā avikkhepo	1943	
PA_anya-e01_02n:1943_1	samādhi nirodhagocaro, avijjāsahagatakilesehi ca khandhehi ca vuṭṭhahato anupassanaṭṭhena	1943	
PA_anya-e01_02n:1943_2	vipassanā nirodhagocarā. Iti vuṭṭhānaṭṭhena samathavipassanā ekarasā honti, yuganaddhā	1943	
PA_anya-e01_02n:1943_3	honti, aññamaññaṃ nātivattantīti. Tena vuccati vuṭṭhānaṭṭhena samathavipassanaṃ yuganaddhaṃ bhāvetī”ti.	1943	
PA_anya-e01_02n:1944	Evamettha vuṭṭhānabalasamāyogo veditabbo.	194	
PA_anya-e01_02n:1945	Pahātabbadhammapahānakathā	194	
PA_anya-e01_02n:1946_0	829. Ye yena pahātabbā dhammā, tesaṃ pahānañcāti imesu pana catūsu ñāṇesu ye dhammā	1946	
PA_anya-e01_02n:1946_1	yena ñāṇena pahātabbā, tesaṃ pahānañca jānitabbaṃ. Etāni hi yathāyogaṃ	1946	
PA_anya-e01_02n:1946_2	saṃyojanakilesamicchattalokadhammamacchariyavipallāsaganthaagatiāsavaoghayoganīvaraṇaparāmāsaupādānaanusayamalaakusalakammapathacittuppādasaṅkhātānaṃ	1946	
PA_anya-e01_02n:1946_3	dhammānaṃ pahānakarāni.	1946	
PA_anya-e01_02n:1947_0	Tattha saṃyojanānīti khandhehi khandhānaṃ phalena kammassa dukkhena vā sattānaṃ saṃyojakattā	1947	
PA_anya-e01_02n:1947_1	rūparāgādayo dasa dhammā vuccanti. Yāvañhi te, tāva etesaṃ anuparamoti. Tatrāpi rūparāgo	1947	
PA_anya-e01_02n:1947_2	arūparāgo māno uddhaccaṃ avijjāti ime pañca uddhaṃnibbattanakakhandhādisaṃyojakattā	1947	
PA_anya-e01_02n:1947_3	uddhaṃbhāgiyasaṃyojanāni nāma. Sakkāyadiṭṭhi vicikicchā sīlabbataparāmāso kāmarāgo	1947	
PA_anya-e01_02n:1947_4	paṭighoti ime pañca adhonibbattanakakhandhādisaṃyojakattā adhobhāgiyasaṃyojanāni nāma.	1947	
PA_anya-e01_02n:1948	Kilesāti sayaṃ saṃkiliṭṭhattā sampayuttadhammānañca saṃkilesikattā lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti ime dasa dhammā.	194	
PA_anya-e01_02n:1949_0	Micchattāti micchāpavattanato micchādiṭṭhi micchāsaṅkappo micchāvācā micchākammanto	1949	
PA_anya-e01_02n:1949_1	micchāājīvo micchāvāyāmo micchāsati micchāsamādhīti ime aṭṭha dhammā. Micchāvimuttimicchāñāṇehi vā saddhiṃ dasa.	1949	
PA_anya-e01_02n:1950_0	Lokadhammāti lokappavattiyā sati anuparamadhammakattā lābho alābho yaso ayaso sukhaṃ	1950	
PA_anya-e01_02n:1950_1	dukkhaṃ nindā pasaṃsāti ime aṭṭha. Idha pana kāraṇopacārena lābhādivatthukassa anunayassa	1950	
PA_anya-e01_02n:1950_2	alābhādivatthukassa paṭighassa cetaṃ lokadhammaggahaṇena gahaṇaṃ katanti veditabbaṃ.	1950	
PA_anya-e01_02n:1951_0	Macchariyānīti āvāsamacchariyaṃ kulamacchariyaṃ lābhamacchariyaṃ dhammamacchariyaṃ	1951	
PA_anya-e01_02n:1951_1	vaṇṇamacchariyanti imāsu āvāsādīsu aññesaṃ sādhāraṇabhāvaṃ asahanākārena pavattāni pañca macchariyāni.	1951	
PA_anya-e01_02n:1952	Vipallāsāti aniccadukkhaanattaasubhesuyeva vatthūsu “niccaṃ sukhaṃ attā subha”nti evaṃ pavatto saññāvipallāso cittavipallāso diṭṭhivipallāsoti ime tayo.	195	
PA_anya-e01_02n:1953_0	Ganthāti nāmakāyassa ceva rūpakāyassa ca ganthanato abhijjhādayo cattāro. Tathā hi	1953	
PA_anya-e01_02n:1953_1	te abhijjhā kāyagantho, byāpādo kāyagantho, sīlabbataparāmāso kāyagantho, idaṃsaccābhiniveso	1953	
PA_anya-e01_02n:1953_2	kāyagantho icceva vuttā.	1953	
PA_anya-e01_02n:1954	Agatīti chandadosamohabhayehi akattabbakaraṇassa, kattabbākaraṇassa ca adhivacanaṃ. Tañhi ariyehi agantabbattā agatīti vuccati.	195	
PA_anya-e01_02n:1955_0	Āsavāti ārammaṇavasena āgotrabhuto, ābhavaggato ca savanā, asaṃvutehi vā dvārehi	1955	
PA_anya-e01_02n:1955_1	ghaṭachiddehi udakaṃ viya savanato niccapaggharaṇaṭṭhena saṃsāradukkhassa vā savanato	1955	
PA_anya-e01_02n:1955_2	kāmarāgabhavarāgamicchādiṭṭhiavijjānametaṃ adhivacanaṃ.	1955	
PA_anya-e01_02n:1956	Bhavasāgare ākaḍḍhanaṭṭhena duruttaraṇaṭṭhena ca oghātipi, ārammaṇaviyogassa ceva dukkhaviyogassa ca appadānato yogātipi tesaññeva adhivacanaṃ.	195	
PA_anya-e01_02n:1957	Nīvaraṇānīti cittassa āvaraṇanīvaraṇapaṭicchādanaṭṭhena kāmacchandādayo pañca.	195	
PA_anya-e01_02n:1958	Parāmāsoti tassa tassa dhammassa sabhāvaṃ atikkamma parato abhūtaṃ sabhāvaṃ āmasanākārena pavattanato micchādiṭṭhiyā etaṃ adhivacanaṃ.	195	
PA_anya-e01_02n:1959	Upādānānīti sabbākārena paṭiccasamuppādaniddese vuttāni kāmupādānādīni cattāri.	195	
PA_anya-e01_02n:1960_0	Anusayāti thāmagataṭṭhena kāmarāgānusayo, paṭigha, māna, diṭṭhi, vicikicchā, bhavarāga,	1960	
PA_anya-e01_02n:1960_1	avijjānusayoti evaṃ vuttā kāmarāgādayo satta. Te hi thāmagatattā punappunaṃ kāmarāgādīnaṃ	1960	
PA_anya-e01_02n:1960_2	uppattihetubhāvena anusentiyevāti anusayā.	1960	
PA_anya-e01_02n:1961	Malāti telañjanakalalaṃ viya sayañca asuddhattā, aññesañca asuddhabhāvakaraṇato lobhadosamohā tayo.	196	
PA_anya-e01_02n:1962_0	Akusalakammapathāti akusalakammabhāvena ceva duggatīnañca pathabhāvena pāṇātipāto	1962	
PA_anya-e01_02n:1962_1	adinnādānaṃ kāmesumicchācāro musāvādo pisuṇavācā pharusavācā samphappalāpo abhijjhā	1962	
PA_anya-e01_02n:1962_2	byāpādo micchādiṭṭhīti ime dasa.	1962	
PA_anya-e01_02n:1963	Akusalacittuppādāti lobhamūlā aṭṭha dosamūlā dve mohamūlā dveti ime dvādasa.	196	
PA_anya-e01_02n:1964_0	830. Iti etesaṃ saṃyojanādīnaṃ dhammānaṃ etāni yathāyogaṃ pahānakarāni. Kathaṃ? Saṃyojanesu	1964	
PA_anya-e01_02n:1964_1	tāva sakkāyadiṭṭhi vicikicchā sīlabbataparāmāso apāyagamanīyā ca kāmarāgapaṭighāti	1964	
PA_anya-e01_02n:1964_2	ete pañca dhammā paṭhamañāṇavajjhā, sesā kāmarāgapaṭighā oḷārikā dutiyañāṇavajjhā,	1964	
PA_anya-e01_02n:1964_3	sukhumā tatiyañāṇavajjhā, rūparāgādayo pañcapi catutthañāṇavajjhā eva. Paratopi ca	1964	
PA_anya-e01_02n:1964_4	yattha yattha evasaddena niyamaṃ na karissāma. Tattha tattha yaṃ yaṃ “upariñāṇavajjho”ti	1964	
PA_anya-e01_02n:1964_5	vakkhāma, so so purimañāṇehi hatāpāyagamanīyādibhāvova hutvā upariñāṇavajjho hotīti veditabbo.	1964	
PA_anya-e01_02n:1965	Kilesesu diṭṭhivicikicchā paṭhamañāṇavajjhā, doso tatiyañāṇavajjho, lobhamohamānathinauddhaccaahirikaanottappāni catutthañāṇavajjhāni.	196	
PA_anya-e01_02n:1966_0	Micchattesu micchādiṭṭhi musāvādo micchākammanto micchāājīvoti ime paṭhamañāṇavajjhā,	1966	
PA_anya-e01_02n:1966_1	micchāsaṅkappo pisuṇavācā pharusavācāti ime tatiyañāṇavajjhā, cetanāyeva cettha vācāti	1966	
PA_anya-e01_02n:1966_2	veditabbā. Samphappalāpamicchāvāyāmasatisamādhivimuttiñāṇāni catutthañāṇavajjhāni.	1966	
PA_anya-e01_02n:1967	Lokadhammesu paṭigho tatiyañāṇavajjho, anunayo catutthañāṇavajjho, yase ca pasaṃsāya ca anunayo catutthañāṇavajjhoti eke. Macchariyāni paṭhamañāṇavajjhāneva.	196	
PA_anya-e01_02n:1968_0	Vipallāsesu anicce niccaṃ, anattani attāti ca saññācittadiṭṭhivipallāsā, dukkhe sukhaṃ,	1968	
PA_anya-e01_02n:1968_1	asubhe subhanti diṭṭhivipallāso cāti ime paṭhamañāṇavajjhā, asubhe subhanti saññācittavipallāsā	1968	
PA_anya-e01_02n:1968_2	tatiyañāṇavajjhā, dukkhe sukhanti saññācittavipallāsā catutthañāṇavajjhā.	1968	
PA_anya-e01_02n:1969	Ganthesu sīlabbataparāmasaidaṃsaccābhinivesakāyaganthā paṭhamañāṇavajjhā, byāpādakāyagantho tatiyañāṇavajjho, itaro catutthañāṇavajjho.	196	
PA_anya-e01_02n:1970	Agati paṭhamañāṇavajjhāva.	197	
PA_anya-e01_02n:1971	Āsavesu diṭṭhāsavo paṭhamañāṇavajjho, kāmāsavo tatiyañāṇavajjho, itare dve catutthañāṇavajjhā. Oghayogesupi eseva nayo.	197	
PA_anya-e01_02n:1972	Nīvaraṇesu vicikicchānīvaraṇaṃ paṭhamañāṇavajjhaṃ, kāmacchando byāpādo kukkuccanti tīṇi tatiyañāṇavajjhāni, thinamiddhauddhaccāni catutthañāṇavajjhāni.	197	
PA_anya-e01_02n:1973	Parāmāso paṭhamañāṇavajjhova.	197	
PA_anya-e01_02n:1974	Upādānesu sabbesampi lokiyadhammānaṃ vatthukāmavasena kāmāti āgatattā rūpārūparāgopi kāmupādāne patati, tasmā taṃ catutthañāṇavajjhaṃ, sesāni paṭhamañāṇavajjhāni.	197	
PA_anya-e01_02n:1975	Anusayesu diṭṭhivicikicchānusayā paṭhamañāṇavajjhāva, kāmarāgapaṭighānusayā tatiyañāṇavajjhā, mānabhavarāgāvijjānusayā catutthañāṇavajjhā.	197	
PA_anya-e01_02n:1976	Malesu dosamalaṃ tatiyañāṇavajjhaṃ, itarāni catutthañāṇavajjhāni.	197	
PA_anya-e01_02n:1977_0	Akusalakammapathesu pāṇātipāto adinnādānaṃ micchācāro musāvādo micchādiṭṭhīti ime	1977	
PA_anya-e01_02n:1977_1	paṭhamañāṇavajjhā, pisuṇavācā pharusavācā byāpādoti tayo tatiyañāṇavajjhā, samphappalāpābhijjhā catutthañāṇavajjhā.	1977	
PA_anya-e01_02n:1978	Akusalacittuppādesu cattāro diṭṭhigatasampayuttā vicikicchāsampayutto cāti pañca paṭhamañāṇavajjhāva, dve paṭighasampayuttā tatiyañāṇavajjhā, sesā catutthañāṇavajjhāti.	197	
PA_anya-e01_02n:1979	Yañca yena vajjhaṃ, taṃ tena pahātabbaṃ nāma. Tena vuttaṃ “iti etesaṃ saṃyojanādīnaṃ dhammānaṃ etāni yathāyogaṃ pahānakarānī”ti.	197	
PA_anya-e01_02n:1980_0	831. Kiṃ panetāni ete dhamme atītānāgate pajahanti udāhu paccuppanneti. Kiṃ panettha	1980	
PA_anya-e01_02n:1980_1	yadi tāva atītānāgate, aphalo vāyāmo āpajjati. Kasmā? Pahātabbānaṃ natthitāya. Atha	1980	
PA_anya-e01_02n:1980_2	paccuppanne, tathāpi aphalo, vāyāmena saddhiṃ pahātabbānaṃ atthitāya, saṃkilesikā	1980	
PA_anya-e01_02n:1980_3	ca maggabhāvanā āpajjati, vippayuttatā vā kilesānaṃ, na ca paccuppannakileso cittavippayutto	1980	
PA_anya-e01_02n:1980_4	nāma atthīti. Nāyaṃ āveṇikā codanā. Pāḷiyaṃyeva hi “svāyaṃ kilese pajahati, atīte	1980	
PA_anya-e01_02n:1980_5	kilese pajahati, anāgate kilese pajahati, paccuppanne kilese pajahatī”ti vatvā, puna	1980	
PA_anya-e01_02n:1980_6	“hañci atīte kilese pajahati, tenahi khīṇaṃ khepeti, niruddhaṃ nirodheti, vigataṃ	1980	
PA_anya-e01_02n:1980_7	vigameti, atthaṅgataṃ atthaṅgameti. Atītaṃ yaṃ natthi, taṃ pajahatī”ti ca vatvā,	1980	
PA_anya-e01_02n:1980_8	“na atīte kilese pajahatī”ti paṭikkhittaṃ.	1980	
PA_anya-e01_02n:1981_0	Tathā “hañci anāgate kilese pajahati, tenahi ajātaṃ pajahati, anibbattaṃ pajahati,	1981	
PA_anya-e01_02n:1981_1	anuppannaṃ pajahati, apātubhūtaṃ pajahati. Anāgataṃ yaṃ natthi, taṃ pajahatī”ti ca	1981	
PA_anya-e01_02n:1981_2	vatvā, “na anāgate kilese pajahatī”ti paṭikkhittaṃ.	1981	
PA_anya-e01_02n:1982_0	Tathā “hañci paccuppanne kilese pajahati, tenahi ratto rāgaṃ pajahati. Duṭṭho dosaṃ,	1982	
PA_anya-e01_02n:1982_1	mūḷho mohaṃ, vinibaddho mānaṃ, parāmaṭṭho diṭṭhiṃ, vikkhepagato uddhaccaṃ, aniṭṭhaṅgato	1982	
PA_anya-e01_02n:1982_2	vicikicchaṃ, thāmagato anusayaṃ pajahati. Kaṇhasukkā dhammā yuganaddhāva vattanti.	1982	
PA_anya-e01_02n:1982_3	Saṃkilesikā maggabhāvanā hotī”ti ca vatvā, “na atīte kilese pajahati, na anāgate,	1982	
PA_anya-e01_02n:1982_4	na paccuppanne kilese pajahatī”ti sabbaṃ paṭikkhipitvā, “tenahi natthi maggabhāvanā,	1982	
PA_anya-e01_02n:1982_5	natthi phalasacchikiriyā, natthi kilesappahānaṃ, natthi dhammābhisamayo”ti pañhāpariyosāne	1982	
PA_anya-e01_02n:1982_6	“na hi natthi maggabhāvanā…pe… natthi dhammābhisamayo”ti paṭijānitvā “yathā kathaṃ	1982	
PA_anya-e01_02n:1982_7	viyā”ti vutte idaṃ vuttaṃ –	1982	
PA_anya-e01_02n:1983_0	“Seyyathāpi taruṇo rukkho ajātaphalo, tamenaṃ puriso mūle chindeyya, ye tassa rukkhassa	1983	
PA_anya-e01_02n:1983_1	ajātaphalā, te ajātāyeva na jāyanti, anibbattāyeva na nibbattanti, anuppannāyeva	1983	
PA_anya-e01_02n:1983_2	na uppajjanti, apātubhūtāyeva na pātubhavanti, evameva uppādo hetu uppādo paccayo	1983	
PA_anya-e01_02n:1983_3	kilesānaṃ nibbattiyāti uppāde ādīnavaṃ disvā anuppāde cittaṃ pakkhandati, anuppāde	1983	
PA_anya-e01_02n:1983_4	cittassa pakkhandattā ye āyūhanapaccayā kilesā nibbatteyyuṃ, te ajātāyeva na jāyanti…pe…	1983	
PA_anya-e01_02n:1983_5	apātubhūtāyeva na pātubhavanti, evaṃ hetunirodhā dukkhanirodho. Pavattaṃ hetu…pe…	1983	
PA_anya-e01_02n:1983_6	nimittaṃ hetu…pe… āyūhanā hetu…pe… anāyūhane cittassa pakkhandattā ye āyūhanapaccayā	1983	
PA_anya-e01_02n:1983_7	kilesā nibbatteyyuṃ, te ajātāyeva…pe… apātubhūtāyeva na pātubhavanti, evaṃ hetunirodhā	1983	
PA_anya-e01_02n:1983_8	dukkhanirodho. Evaṃ atthi maggabhāvanā, atthi phalasacchikiriyā, atthi kilesappahānaṃ,	1983	
PA_anya-e01_02n:1983_9	atthi dhammābhisamayo”ti.	1983	
PA_anya-e01_02n:1984	832. Etena kiṃ dīpitaṃ hoti? Bhūmiladdhānaṃ kilesānaṃ pahānaṃ dīpitaṃ hoti. Bhūmiladdhā pana kiṃ atītānāgatā udāhu paccuppannāti. Bhūmiladdhuppannā eva nāma te.	198	
PA_anya-e01_02n:1985_0	833. Uppannaṃ hi vattamānabhūtāpagatokāsakatabhūmiladdhavasena anekappabhedaṃ. Tattha	1985	
PA_anya-e01_02n:1985_1	sabbampi uppādajarābhaṅgasamaṅgisaṅkhātaṃ vattamānuppannaṃ nāma. Ārammaṇarasaṃ anubhavitvā	1985	
PA_anya-e01_02n:1985_2	niruddhaṃ anubhūtāpagatasaṅkhātaṃ kusalākusalaṃ uppādādittayaṃ anuppatvā niruddhaṃ	1985	
PA_anya-e01_02n:1985_3	bhūtāpagatasaṅkhātaṃ sesasaṅkhatañca bhūtāpagatuppannaṃ nāma. “Yānissa tāni pubbekatāni	1985	
PA_anya-e01_02n:1985_4	kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā	1985	
PA_anya-e01_02n:1985_5	attano vipākassokāsaṃ katvā ṭhitattā tathā katokāsañca vipākaṃ anuppannampi samānaṃ	1985	
PA_anya-e01_02n:1985_6	evaṃ kate okāse ekantena uppajjanato okāsakatuppannaṃ nāma. Tāsu tāsu bhūmīsu asamūhataṃ	1985	
PA_anya-e01_02n:1985_7	akusalaṃ bhūmiladdhuppannaṃ nāma.	1985	
PA_anya-e01_02n:1986_0	834. Ettha ca bhūmiyā bhūmiladdhassa ca nānattaṃ veditabbaṃ. Bhūmīti hi vipassanāya	1986	
PA_anya-e01_02n:1986_1	ārammaṇabhūtā tebhūmakā pañcakkhandhā. Bhūmiladdhaṃ nāma tesu khandhesu uppattirahaṃ	1986	
PA_anya-e01_02n:1986_2	kilesajātaṃ. Tenahi sā bhūmi laddhā nāma hotīti tasmā bhūmiladdhanti vuccati, sā	1986	
PA_anya-e01_02n:1986_3	ca kho na ārammaṇavasena. Ārammaṇavasena hi sabbepi atītānāgate pariññātepi ca khīṇāsavānaṃ	1986	
PA_anya-e01_02n:1986_4	khandhe ārabbha kilesā uppajjanti mahākaccānauppalavaṇṇādīnaṃ khandhe ārabbha soreyyaseṭṭhi	1986	
PA_anya-e01_02n:1986_5	nandamāṇavakādīnaṃ viya. Yadi ca taṃ bhūmiladdhaṃ nāma siyā, tassa appaheyyato na	1986	
PA_anya-e01_02n:1986_6	koci bhavamūlaṃ pajaheyya. Vatthuvasena pana bhūmiladdhaṃ veditabbaṃ. Yattha yattha	1986	
PA_anya-e01_02n:1986_7	hi vipassanāya apariññātā khandhā uppajjanti, tattha tattha uppādato pabhuti tesu	1986	
PA_anya-e01_02n:1986_8	vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabbaṃ.	1986	
PA_anya-e01_02n:1987_0	835. Tattha ca yassa yesu khandhesu appahīnaṭṭhena anusayitā kilesā, tassa te eva	1987	
PA_anya-e01_02n:1987_1	khandhā tesaṃ kilesānaṃ vatthu, na aññesaṃ santakā khandhā. Atītakkhandhesu ca appahīnānusayitānaṃ	1987	
PA_anya-e01_02n:1987_2	kilesānaṃ atītakkhandhāva vatthu, na itare. Esa nayo anāgatādīsu. Tathā kāmāvacarakkhandhesu	1987	
PA_anya-e01_02n:1987_3	appahīnānusayitānaṃ kilesānaṃ kāmāvacarakkhandhāva vatthu, na itare. Esa nayo rūpārūpāvacaresu.	1987	
PA_anya-e01_02n:1987_4	Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ	1987	
PA_anya-e01_02n:1987_5	tena tena maggena pahīnaṃ, tassa tassa te te khandhā pahīnānaṃ tesaṃ tesaṃ vaṭṭamūlakilesānaṃ	1987	
PA_anya-e01_02n:1987_6	avatthuto bhūmīti saṅkhaṃ na labhanti. Puthujjanassa sabbasova vaṭṭamūlakilesānaṃ	1987	
PA_anya-e01_02n:1987_7	appahīnattā yaṃkiñci kariyamānaṃ kammaṃ kusalaṃ akusalaṃ vā hoti. Iccassa kammakilesapaccayā	1987	
PA_anya-e01_02n:1987_8	vaṭṭaṃ vaṭṭati. Tassetaṃ vaṭṭamūlaṃ rūpakkhandheyeva, na vedanākkhandhādīsu. Viññāṇakkhandheyeva	1987	
PA_anya-e01_02n:1987_9	vā, na rūpakkhandhādīsūti na vattabbaṃ. Kasmā? Avisesena pañcasupi khandhesu anusayitattā.	1987	
PA_anya-e01_02n:1988_0	836. Kathaṃ? Pathavīrasādi viya rukkhe. Yathā hi mahārukkhe pathavītalaṃ adhiṭṭhāya	1988	
PA_anya-e01_02n:1988_1	pathavīrasañca āporasañca nissāya tappaccayā mūlakhandhasākhapasākhapallavapalāsapupphaphalehi	1988	
PA_anya-e01_02n:1988_2	vaḍḍhitvā nabhaṃ pūretvā yāva kappāvasānā bījaparamparāya rukkhapaveṇiṃ santānayamāne	1988	
PA_anya-e01_02n:1988_3	ṭhite taṃ pathavīrasādi mūleyeva, na khandhādīsu…pe… phaleyeva vā, na mūlādīsūti	1988	
PA_anya-e01_02n:1988_4	na vattabbaṃ. Kasmā? Avisesena sabbesu mūlādīsu anugatattāti.	1988	
PA_anya-e01_02n:1989_0	Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ	1989	
PA_anya-e01_02n:1989_1	nāma visakaṇṭakaṃ ākoṭeyya, atha so rukkho tena visasamphassena phuṭṭho pathavīrasaāporasānaṃ	1989	
PA_anya-e01_02n:1989_2	pariyādiṇṇattā appasavanadhammataṃ āgamma puna santānaṃ nibbattetuṃ na sakkuṇeyya,	1989	
PA_anya-e01_02n:1989_3	evameva khandhapavattiyaṃ nibbinno kulaputto tassa purisassa catūsu disāsu rukkhe	1989	
PA_anya-e01_02n:1989_4	visayojanaṃ viya attano santāne catumaggabhāvanaṃ ārabhati. Athassa so khandhasantāno	1989	
PA_anya-e01_02n:1989_5	tena catumaggavisasamphassena sabbaso vaṭṭamūlakakilesānaṃ pariyādiṇṇattā kiriyabhāvamattaupagatakāyakammādisabbakammappabhedo	1989	
PA_anya-e01_02n:1989_6	hutvā āyatiṃ punabbhavānabhinibbattanadhammataṃ āgamma bhavantarasantānaṃ nibbattetuṃ	1989	
PA_anya-e01_02n:1989_7	na sakkoti. Kevalaṃ carimaviññāṇanirodhena nirindhano viya jātavedo anupādāno parinibbāyati,	1989	
PA_anya-e01_02n:1989_8	evaṃ bhūmiyā bhūmiladdhassa ca nānattaṃ veditabbaṃ.	1989	
PA_anya-e01_02n:1990_0	837. Apica aparampi samudācāraārammaṇādhiggahitaavikkhambhitaasamūhatavasena catubbidhaṃ	1990	
PA_anya-e01_02n:1990_1	uppannaṃ. Tattha vattamānuppannameva samudācāruppannaṃ. Cakkhādīnaṃ pana āpāthagate	1990	
PA_anya-e01_02n:1990_2	ārammaṇe pubbabhāge anuppajjamānampi kilesajātaṃ ārammaṇassa adhiggahitattā eva aparabhāge	1990	
PA_anya-e01_02n:1990_3	ekantena uppattito ārammaṇādhiggahituppannanti vuccati, kalyāṇigāme piṇḍāya carato	1990	
PA_anya-e01_02n:1990_4	mahātissattherassa visabhāgarūpadassanena uppannakilesajātaṃ viya. Samathavipassanānaṃ	1990	
PA_anya-e01_02n:1990_5	aññataravasena avikkhambhitaṃ kilesajātaṃ cittasantatimanārūḷhampi uppattinivārakassa	1990	
PA_anya-e01_02n:1990_6	hetuno abhāvā avikkhambhituppannaṃ nāma. Samathavipassanāvasena pana vikkhambhitampi	1990	
PA_anya-e01_02n:1990_7	ariyamaggena asamūhatattā uppattidhammataṃ anatītatāya asamūhatuppannanti vuccati,	1990	
PA_anya-e01_02n:1990_8	ākāsena gacchantassa aṭṭhasamāpattilābhino therassa kusumitarukkhe upavane pupphāni	1990	
PA_anya-e01_02n:1990_9	uccinantassa madhurena sarena gāyato mātugāmassa gītasavanena uppannakilesajātaṃ	1990	
PA_anya-e01_02n:1990_10	viya. Tividhampi cetaṃ ārammaṇādhiggahitāvikkhambhitaasamūhatuppannaṃ bhūmiladdheneva	19901	
PA_anya-e01_02n:1990_11	saṅgahaṃ gacchatīti veditabbaṃ.	19901	
PA_anya-e01_02n:1991_0	838. Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ	1991	
PA_anya-e01_02n:1991_1	catubbidhaṃ uppannaṃ, taṃ amaggavajjhattā kenacipi ñāṇena pahātabbaṃ na hoti. Yaṃ	1991	
PA_anya-e01_02n:1991_2	panetaṃ bhūmiladdhārammaṇādhiggahitaavikkhambhitaasamūhatasaṅkhātaṃ uppannaṃ, tassa	1991	
PA_anya-e01_02n:1991_3	taṃ uppannabhāvaṃ vināsayamānaṃ yasmā taṃ taṃ lokiyalokuttarañāṇaṃ uppajjati, tasmā	1991	
PA_anya-e01_02n:1991_4	taṃ sabbampi pahātabbaṃ hotīti. Evamettha ye yena pahātabbā dhammā, tesaṃ pahānañca jānitabbaṃ.	1991	
PA_anya-e01_02n:1992	Pariññādikiccakathā	199	
PA_anya-e01_02n:1994	Kiccāni pariññādīni, yāni vuttāni abhisamayakāle;	199	
PA_anya-e01_02n:1995	Tāni ca yathāsabhāvena, jānitabbāni sabbānīti.	199	
PA_anya-e01_02n:1996_0	Saccābhisamayakālaṃ hi etesu catūsu ñāṇesu ekekassa ekakkhaṇe pariññā pahānaṃ sacchikiriyā	1996	
PA_anya-e01_02n:1996_1	bhāvanāti etāni pariññādīni cattāri kiccāni vuttāni, tāni yathāsabhāvena jānitabbāni.	1996	
PA_anya-e01_02n:1996_2	Vuttaṃ hetaṃ porāṇehi –	1996	
PA_anya-e01_02n:1997_0	“Yathā padīpo apubbaṃ acarimaṃ ekakkhaṇe cattāri kiccāni karoti, vaṭṭiṃ jhāpeti,	1997	
PA_anya-e01_02n:1997_1	andhakāraṃ vidhamati, ālokaṃ parividaṃseti, sinehaṃ pariyādiyati, evameva maggañāṇaṃ	1997	
PA_anya-e01_02n:1997_2	apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena	1997	
PA_anya-e01_02n:1997_3	abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti,	1997	
PA_anya-e01_02n:1997_4	nirodhaṃ sacchikiriyābhisamayena abhisameti. Kiṃ vuttaṃ hoti? Nirodhaṃ ārammaṇaṃ	1997	
PA_anya-e01_02n:1997_5	karitvā cattāripi saccāni pāpuṇāti passati paṭivijjhatī”ti.	1997	
PA_anya-e01_02n:1998	Vuttampi cetaṃ “yo, bhikkhave, dukkhaṃ passati, dukkhasamudayampi so passati, dukkhanirodhampi passati, dukkhanirodhagāminiṃ paṭipadampi passatī”ti sabbaṃ veditabbaṃ.	199	
PA_anya-e01_02n:1999	Aparampi vuttaṃ “maggasamaṅgissa ñāṇaṃ, dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇa”nti.	199	
PA_anya-e01_02n:2000_0	Tattha yathā padīpo vaṭṭiṃ jhāpeti, evaṃ maggañāṇaṃ dukkhaṃ parijānāti. Yathā andhakāraṃ	2000	
PA_anya-e01_02n:2000_1	vidhamati, evaṃ samudayaṃ pajahati. Yathā ālokaṃ parividaṃseti, evaṃ sahajātādipaccayatāya	2000	
PA_anya-e01_02n:2000_2	sammāsaṅkappādidhammasaṅkhātaṃ maggaṃ bhāveti. Yathā sinehaṃ pariyādiyati, evaṃ kilesapariyādānaṃ	2000	
PA_anya-e01_02n:2000_3	nirodhaṃ sacchikarotīti evaṃ upamāsaṃsandanaṃ veditabbaṃ.	2000	
PA_anya-e01_02n:2001_0	840. Aparo nayo – yathā sūriyo udayanto apubbaṃ acarimaṃ saha pātubhāvā cattāri kiccāni	2001	
PA_anya-e01_02n:2001_1	karoti, rūpagatāni obhāseti, andhakāraṃ vidhamati, ālokaṃ dasseti, sītaṃ paṭippassambheti,	2001	
PA_anya-e01_02n:2001_2	evameva maggañāṇaṃ…pe… nirodhaṃ sacchikiriyābhisamayena abhisameti. Idhāpi yathā	2001	
PA_anya-e01_02n:2001_3	sūriyo rūpagatāni obhāseti, evaṃ maggañāṇaṃ dukkhaṃ parijānāti. Yathā andhakāraṃ	2001	
PA_anya-e01_02n:2001_4	vidhamati, evaṃ samudayaṃ pajahati. Yathā ālokaṃ dasseti, evaṃ sahajātādipaccayatāya	2001	
PA_anya-e01_02n:2001_5	maggaṃ bhāveti. Yathā sītaṃ paṭippassambheti, evaṃ kilesapaṭippassaddhiṃ nirodhaṃ	2001	
PA_anya-e01_02n:2001_6	sacchikarotīti evaṃ upamāsaṃsandanaṃ veditabbaṃ.	2001	
PA_anya-e01_02n:2002_0	841. Aparo nayo – yathā nāvā apubbaṃ acarimaṃ ekakkhaṇe cattāri kiccāni karoti, orimatīraṃ	2002	
PA_anya-e01_02n:2002_1	pajahati, sotaṃ chindati, bhaṇḍaṃ vahati, pārimatīraṃ appeti, evameva maggañāṇaṃ…pe…	2002	
PA_anya-e01_02n:2002_2	nirodhaṃ sacchikiriyābhisamayena abhisameti. Etthāpi yathā nāvā orimatīraṃ pajahati,	2002	
PA_anya-e01_02n:2002_3	evaṃ maggañāṇaṃ dukkhaṃ parijānāti. Yathā sotaṃ chindati, evaṃ samudayaṃ pajahati.	2002	
PA_anya-e01_02n:2002_4	Yathā bhaṇḍaṃ vahati, evaṃ sahajātādipaccayatāya maggaṃ bhāveti. Yathā pārimatīraṃ	2002	
PA_anya-e01_02n:2002_5	appeti, evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.	2002	
PA_anya-e01_02n:2003	842. Evaṃ saccābhisamayakālasmiṃ ekakkhaṇe catunnaṃ kiccānaṃ vasena pavattañāṇassa panassa soḷasahākārehi tathaṭṭhena cattāri kiccāni ekapaṭivedhāni honti. Yathāha –	200	
PA_anya-e01_02n:2004_0	“Kathaṃ tathaṭṭhena cattāri kiccāni ekapaṭivedhāni? Soḷasahi ākārehi tathaṭṭhena	2004	
PA_anya-e01_02n:2004_1	cattāri kiccāni ekapaṭivedhāni. Dukkhassa pīḷanaṭṭho, saṅkhataṭṭho, santāpaṭṭho,	2004	
PA_anya-e01_02n:2004_2	vipariṇāmaṭṭho, tathaṭṭho. Samudayassa āyūhanaṭṭho, nidānaṭṭho, saṃyogaṭṭho, palibodhaṭṭho,	2004	
PA_anya-e01_02n:2004_3	tathaṭṭho. Nirodhassa nissaraṇaṭṭho, vivekaṭṭho, asaṅkhataṭṭho, amataṭṭho, tathaṭṭho.	2004	
PA_anya-e01_02n:2004_4	Maggassa niyyānaṭṭho, hetuṭṭho, dassanaṭṭho, adhipateyyaṭṭho, tathaṭṭho. Imehi soḷasahi	2004	
PA_anya-e01_02n:2004_5	ākārehi tathaṭṭhena cattāri saccāni ekasaṅgahitāni. Yaṃ ekasaṅgahitaṃ, taṃ ekattaṃ.	2004	
PA_anya-e01_02n:2004_6	Yaṃ ekattaṃ, taṃ ekena ñāṇena paṭivijjhatīti cattāri saccāni ekapaṭivedhānī”ti.	2004	
PA_anya-e01_02n:2005_0	843. Tattha siyā yadā dukkhādīnaṃ aññepi rogagaṇḍādayo atthā atthi, atha kasmā cattāroyeva	2005	
PA_anya-e01_02n:2005_1	vuttāti. Ettha vadāma, aññasaccadassanavasena āvibhāvato. “Tattha katamaṃ dukkhe	2005	
PA_anya-e01_02n:2005_2	ñāṇaṃ? Dukkhaṃ ārabbha yā uppajjati paññā pajānanā”tiādinā hi nayena ekekasaccārammaṇavasenāpi	2005	
PA_anya-e01_02n:2005_3	saccañāṇaṃ vuttaṃ. “Yo, bhikkhave, dukkhaṃ passati, samudayampi so passatī”tiādinā	2005	
PA_anya-e01_02n:2005_4	nayena ekaṃ saccaṃ ārammaṇaṃ katvā sesesupi kiccanipphattivasenāpi vuttaṃ.	2005	
PA_anya-e01_02n:2006_0	Tattha yadā ekekaṃ saccaṃ ārammaṇaṃ karoti, tadā samudayadassanena tāva sabhāvato	2006	
PA_anya-e01_02n:2006_1	pīḷanalakkhaṇassāpi dukkhassa, yasmā taṃ āyūhanalakkhaṇena samudayena āyūhitaṃ saṅkhataṃ	2006	
PA_anya-e01_02n:2006_2	rāsikataṃ, tasmāssa so saṅkhataṭṭho āvibhavati. Yasmā pana maggo kilesasantāpaharo	2006	
PA_anya-e01_02n:2006_3	susītalo, tasmāssa maggassa dassanena santāpaṭṭho āvibhavati āyasmato nandassa accharādassanena	2006	
PA_anya-e01_02n:2006_4	sundariyā anabhirūpabhāvo viya. Avipariṇāmadhammassa pana nirodhassa dassanenassa	2006	
PA_anya-e01_02n:2006_5	vipariṇāmaṭṭho āvibhavatīti vattabbamevettha natthi.	2006	
PA_anya-e01_02n:2007_0	Tathā sabhāvato āyūhanalakkhaṇassāpi samudayassa, dukkhadassanena nidānaṭṭho āvibhavati	2007	
PA_anya-e01_02n:2007_1	asappāyabhojanato uppannabyādhidassanena bhojanassa byādhinidānabhāvo viya. Visaṃyogabhūtassa	2007	
PA_anya-e01_02n:2007_2	nirodhassa dassanena saṃyogaṭṭho. Niyyānabhūtassa ca maggassa dassanena palibodhaṭṭhoti.	2007	
PA_anya-e01_02n:2008_0	Tathā nissaraṇalakkhaṇassāpi nirodhassa, avivekabhūtassa samudayassa dassanena vivekaṭṭho	2008	
PA_anya-e01_02n:2008_1	āvibhavati. Maggadassanena asaṅkhataṭṭho, iminā hi anamataggasaṃsāre maggo nadiṭṭhapubbo,	2008	
PA_anya-e01_02n:2008_2	sopi ca sappaccayattā saṅkhatoyevāti appaccayadhammassa asaṅkhatabhāvo ativiya pākaṭo	2008	
PA_anya-e01_02n:2008_3	hoti. Dukkhadassanena panassa amataṭṭho āvibhavati, dukkhaṃ hi visaṃ, amataṃ nibbānanti.	2008	
PA_anya-e01_02n:2009_0	Tathā niyyānalakkhaṇassāpi maggassa, samudayadassanena “nāyaṃ hetu nibbānassa pattiyā,	2009	
PA_anya-e01_02n:2009_1	ayaṃ hetū”ti hetuṭṭho āvibhavati. Nirodhadassanena dassanaṭṭho, paramasukhumāni rūpāni	2009	
PA_anya-e01_02n:2009_2	passato “vippasannaṃ vata me cakkhū”nti cakkhussa vippasannabhāvo viya. Dukkhadassanena	2009	
PA_anya-e01_02n:2009_3	adhipateyyaṭṭho, anekarogāturakapaṇajanadassanena issarajanassa uḷārabhāvo viyāti	2009	
PA_anya-e01_02n:2009_4	evamettha salakkhaṇavasena ekekassa, aññasaccadassanavasena ca itaresaṃ tiṇṇaṃ tiṇṇaṃ	2009	
PA_anya-e01_02n:2009_5	āvibhāvato ekekassa cattāro cattāro atthā vuttā. Maggakkhaṇe pana sabbe cete atthā	2009	
PA_anya-e01_02n:2009_6	ekeneva dukkhādīsu catukiccena ñāṇena paṭivedhaṃ gacchantīti. Ye pana nānābhisamayaṃ	2009	
PA_anya-e01_02n:2009_7	icchanti, tesaṃ uttaraṃ abhidhamme kathāvatthusmiṃ vuttameva.	2009	
PA_anya-e01_02n:2010	Pariññādippabhedakathā	201	
PA_anya-e01_02n:2011	844. Idāni yāni tāni pariññādīni cattāri kiccāni vuttāni, tesu –	201	
PA_anya-e01_02n:2012	Tividhā hoti pariññā, tathā pahānampi sacchikiriyāpi;	201	
PA_anya-e01_02n:2013	Dve bhāvanā abhimatā, vinicchayo tattha ñātabbo.	201	
PA_anya-e01_02n:2014_0	845. Tividhā hoti pariññāti ñātapariññā tīraṇapariññā pahānapariññāti evaṃ pariññā	2014	
PA_anya-e01_02n:2014_1	tividhā hoti. Tattha “abhiññāpaññā ñātaṭṭhena ñāṇa”nti evaṃ uddisitvā “ye ye dhammā	2014	
PA_anya-e01_02n:2014_2	abhiññātā honti, te te dhammā ñātā hontī”ti evaṃ saṅkhepato, “sabbaṃ, bhikkhave,	2014	
PA_anya-e01_02n:2014_3	abhiññeyyaṃ. Kiñca, bhikkhave, sabbaṃ abhiññeyyaṃ? Cakkhuṃ, bhikkhave, abhiññeyya”ntiādinā	2014	
PA_anya-e01_02n:2014_4	nayena vitthārato vuttā ñātapariññā nāma. Tassā sappaccayanāmarūpābhijānanā āveṇikā bhūmi.	2014	
PA_anya-e01_02n:2015_0	846. “Pariññāpaññā tīraṇaṭṭhena ñāṇa”nti evaṃ uddisitvā pana “ye ye dhammā pariññātā	2015	
PA_anya-e01_02n:2015_1	honti, te te dhammā tīritā hontī”ti evaṃ saṅkhepato, “sabbaṃ, bhikkhave, pariññeyyaṃ.	2015	
PA_anya-e01_02n:2015_2	Kiñca, bhikkhave, sabbaṃ pariññeyyaṃ? Cakkhuṃ, bhikkhave, pariññeyya”ntiādinā nayena	2015	
PA_anya-e01_02n:2015_3	vitthārato vuttā tīraṇapariññā nāma. Tassā kalāpasammasanato paṭṭhāya aniccaṃ dukkhamanattāti	2015	
PA_anya-e01_02n:2015_4	tīraṇavasena pavattamānāya yāva anulomā āveṇikā bhūmi.	2015	
PA_anya-e01_02n:2016_0	847. “Pahānapaññā pariccāgaṭṭhena ñāṇa”nti evaṃ pana uddisitvā “ye ye dhammā pahīnā	2016	
PA_anya-e01_02n:2016_1	honti, te te dhammā pariccattā hontī”ti evaṃ vitthārato vuttā “aniccānupassanāya	2016	
PA_anya-e01_02n:2016_2	niccasaññaṃ pajahatī”tiādinayappavattā pahānapariññā. Tassā bhaṅgānupassanato paṭṭhāya	2016	
PA_anya-e01_02n:2016_3	yāva maggañāṇā bhūmi, ayaṃ idha adhippetā.	2016	
PA_anya-e01_02n:2017_0	Yasmā vā ñātatīraṇapariññāyopi tadatthāyeva, yasmā ca ye dhamme pajahati, te niyamato	2017	
PA_anya-e01_02n:2017_1	ñātā ceva tīritā ca honti, tasmā pariññāttayampi iminā pariyāyena maggañāṇassa kiccanti veditabbaṃ.	2017	
PA_anya-e01_02n:2018_0	848. Tathā pahānampīti pahānampi hi vikkhambhanappahānaṃ tadaṅgappahānaṃ samucchedappahānanti	2018	
PA_anya-e01_02n:2018_1	pariññā viya tividhameva hoti. Tattha yaṃ sasevāle udake pakkhittena ghaṭena sevālassa	2018	
PA_anya-e01_02n:2018_2	viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanaṃ, idaṃ	2018	
PA_anya-e01_02n:2018_3	vikkhambhanappahānaṃ nāma. Pāḷiyaṃ pana “vikkhambhanappahānañca nīvaraṇānaṃ paṭhamaṃ	2018	
PA_anya-e01_02n:2018_4	jhānaṃ bhāvayato”ti nīvaraṇānaññeva vikkhambhanaṃ vuttaṃ, taṃ pākaṭattā vuttanti	2018	
PA_anya-e01_02n:2018_5	veditabbaṃ. Nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti,	2018	
PA_anya-e01_02n:2018_6	vitakkādayo appitakkhaṇeyeva. Tasmā nīvaraṇānaṃ vikkhambhanaṃ pākaṭaṃ.	2018	
PA_anya-e01_02n:2019_0	849. Yaṃ pana rattibhāge samujjalitena padīpena andhakārassa viya tena tena vipassanāya	2019	
PA_anya-e01_02n:2019_1	avayavabhūtena ñāṇaṅgena paṭipakkhavaseneva tassa tassa pahātabbadhammassa pahānaṃ,	2019	
PA_anya-e01_02n:2019_2	idaṃ tadaṅgappahānaṃ nāma. Seyyathidaṃ – nāmarūpaparicchedena tāva sakkāyadiṭṭhiyā.	2019	
PA_anya-e01_02n:2019_3	Paccayapariggahena ahetuvisamahetudiṭṭhiyā ceva kaṅkhāmalassa ca. Kalāpasammasanena	2019	
PA_anya-e01_02n:2019_4	“ahaṃ mamā”ti samūhagāhassa. Maggāmaggavavatthānena amagge maggasaññāya. Udayadassanena	2019	
PA_anya-e01_02n:2019_5	ucchedadiṭṭhiyā. Vayadassanena sassatadiṭṭhiyā. Bhayatupaṭṭhānena sabhaye abhayasaññāya.	2019	
PA_anya-e01_02n:2019_6	Ādīnavadassanena assādasaññāya. Nibbidānupassanena abhiratisaññāya. Muñcitukamyatāya	2019	
PA_anya-e01_02n:2019_7	amuñcitukāmabhāvassa. Paṭisaṅkhānena appaṭisaṅkhānassa. Upekkhāya anupekkhanassa.	2019	
PA_anya-e01_02n:2019_8	Anulomena saccapaṭilomagāhassa pahānaṃ.	2019	
PA_anya-e01_02n:2020_0	Yaṃ vā pana aṭṭhārasasu mahāvipassanāsu aniccānupassanāya niccasaññāya. Dukkhānupassanāya	2020	
PA_anya-e01_02n:2020_1	sukhasaññāya. Anattānupassanāya attasaññāya. Nibbidānupassanāya nandiyā. Virāgānupassanāya	2020	
PA_anya-e01_02n:2020_2	rāgassa. Nirodhānupassanāya samudayassa. Paṭinissaggānupassanāya ādānassa. Khayānupassanāya	2020	
PA_anya-e01_02n:2020_3	ghanasaññāya. Vayānupassanāya āyūhanassa. Vipariṇāmānupassanāya dhuvasaññāya. Animittānupassanāya	2020	
PA_anya-e01_02n:2020_4	nimittassa. Appaṇihitānupassanāya paṇidhiyā. Suññatānupassanāya abhinivesassa. Adhipaññādhammavipassanāya	2020	
PA_anya-e01_02n:2020_5	sārādānābhinivesassa. Yathābhūtañāṇadassanena sammohābhinivesassa. Ādīnavānupassanāya	2020	
PA_anya-e01_02n:2020_6	ālayābhinivesassa. Paṭisaṅkhānupassanāya appaṭisaṅkhāya. Vivaṭṭānupassanāya saṃyogābhinivesassa	2020	
PA_anya-e01_02n:2020_7	pahānaṃ. Idampi tadaṅgappahānameva.	2020	
PA_anya-e01_02n:2021	850. Tattha yathā aniccānupassanādīhi sattahi niccasaññādīnaṃ pahānaṃ hoti, taṃ bhaṅgānupassane vuttameva.	202	
PA_anya-e01_02n:2022	Khayānupassanāti pana ghanavinibbhogaṃ katvā aniccaṃ khayaṭṭhenāti evaṃ khayaṃ passato ñāṇaṃ. Tena ghanasaññāya pahānaṃ hoti.	202	
PA_anya-e01_02n:2023	Vayānupassanāti –	202	
PA_anya-e01_02n:2024	Ārammaṇānvayena, ubho ekavavatthānā;	202	
PA_anya-e01_02n:2025	Nirodhe adhimuttatā, vayalakkhaṇavipassanāti. –	202	
PA_anya-e01_02n:2026_0	Evaṃ vuttā paccakkhato ceva anvayato ca saṅkhārānaṃ bhaṅgaṃ disvā tasmiññeva bhaṅgasaṅkhāte	2026	
PA_anya-e01_02n:2026_1	nirodhe adhimuttatā, tāya āyūhanassa pahānaṃ hoti. Yesaṃ hi atthāya āyūheyya, “te	2026	
PA_anya-e01_02n:2026_2	evaṃ vayadhammā”ti vipassato āyūhane cittaṃ na namati.	2026	
PA_anya-e01_02n:2027_0	Vipariṇāmānupassanāti rūpasattakādivasena taṃ taṃ paricchedaṃ atikkamma aññathāpavattidassanaṃ.	2027	
PA_anya-e01_02n:2027_1	Uppannassa vā jarāya ceva maraṇena ca dvīhākārehi vipariṇāmadassanaṃ, tāya dhuvasaññāya pahānaṃ hoti.	2027	
PA_anya-e01_02n:2028	Animittānupassanāti aniccānupassanāva, tāya niccanimittassa pahānaṃ hoti.	202	
PA_anya-e01_02n:2029	Appaṇihitānupassanāti dukkhānupassanāva, tāya sukhapaṇidhisukhapatthanāpahānaṃ hoti.	202	
PA_anya-e01_02n:2030	Suññatānupassanāti anattānupassanāva, tāya “atthi attā”ti abhinivesassa pahānaṃ hoti.	203	
PA_anya-e01_02n:2031	Adhipaññādhammavipassanāti –	203	
PA_anya-e01_02n:2032	“Ārammaṇañca paṭisaṅkhā, bhaṅgañca anupassati;	203	
PA_anya-e01_02n:2033	Suññato ca upaṭṭhānaṃ, adhipaññā vipassanā”ti. –	203	
PA_anya-e01_02n:2034_0	Evaṃ vuttā rūpādiārammaṇaṃ jānitvā tassa ca ārammaṇassa tadārammaṇassa ca cittassa	2034	
PA_anya-e01_02n:2034_1	bhaṅgaṃ disvā “saṅkhārāva bhijjanti, saṅkhārānaṃ maraṇaṃ, na añño koci atthī”ti bhaṅgavasena	2034	
PA_anya-e01_02n:2034_2	suññataṃ gahetvā pavattā vipassanā. Sā adhipaññā ca dhammesu ca vipassanāti katvā	2034	
PA_anya-e01_02n:2034_3	adhipaññādhammavipassanāti vuccati, tāya niccasārābhāvassa ca attasārābhāvassa ca	2034	
PA_anya-e01_02n:2034_4	suṭṭhu diṭṭhattā sārādānābhinivesassa pahānaṃ hoti.	2034	
PA_anya-e01_02n:2035_0	Yathābhūtañāṇadassananti sappaccayanāmarūpapariggaho, tena “ahosiṃ nu kho ahaṃ atītamaddhāna”ntiādivasena	2035	
PA_anya-e01_02n:2035_1	ceva, “issarato loko sambhotī”tiādivasena ca pavattassa sammohābhinivesassa pahānaṃ hoti.	2035	
PA_anya-e01_02n:2036	Ādīnavānupassanāti bhayatupaṭṭhānavasena uppannaṃ sabbabhavādīsu ādīnavadassanañāṇaṃ, tena “kiñci allīyitabbaṃ na dissatī”ti ālayābhinivesassa pahānaṃ hoti.	203	
PA_anya-e01_02n:2037	Paṭisaṅkhānupassanāti muñcanassa upāyakaraṇaṃ paṭisaṅkhāñāṇaṃ, tena appaṭisaṅkhāya pahānaṃ hoti.	203	
PA_anya-e01_02n:2038_0	Vivaṭṭānupassanāti saṅkhārupekkhā ceva anulomañca. Tadā hissa cittaṃ īsakapoṇe padumapalāse	2038	
PA_anya-e01_02n:2038_1	udakabindu viya sabbasmā saṅkhāragatā patilīyati, patikuṭati, pativattatīti vuttaṃ.	2038	
PA_anya-e01_02n:2038_2	Tasmā tāya saṃyogābhinivesassa pahānaṃ hoti, kāmasaṃyogādikassa kilesābhinivesassa	2038	
PA_anya-e01_02n:2038_3	kilesappavattiyā pahānaṃ hotīti attho. Evaṃ vitthārato tadaṅgappahānaṃ veditabbaṃ.	2038	
PA_anya-e01_02n:2038_4	Pāḷiyaṃ pana “tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayato”ti	2038	
PA_anya-e01_02n:2038_5	saṅkhepeneva vuttaṃ.	2038	
PA_anya-e01_02n:2039_0	851. Yaṃ pana asanivicakkābhihatassa rukkhassa viya ariyamaggañāṇena saṃyojanādīnaṃ	2039	
PA_anya-e01_02n:2039_1	dhammānaṃ yathā na puna pavatti, evaṃ pahānaṃ, idaṃ samucchedappahānaṃ nāma. Yaṃ	2039	
PA_anya-e01_02n:2039_2	sandhāya vuttaṃ “samucchedappahānañca lokuttaraṃ khayagāmimaggaṃ bhāvayato”ti. Iti	2039	
PA_anya-e01_02n:2039_3	imesu tīsu pahānesu samucchedappahānameva idha adhippetaṃ. Yasmā pana tassa yogino	2039	
PA_anya-e01_02n:2039_4	pubbabhāge vikkhambhanatadaṅgappahānānipi tadatthāneva, tasmā pahānattayampi iminā	2039	
PA_anya-e01_02n:2039_5	pariyāyena maggañāṇassa kiccanti veditabbaṃ. Paṭirājānaṃ vadhitvā rajjaṃ pattena	2039	
PA_anya-e01_02n:2039_6	hi yampi tato pubbe kataṃ, sabbaṃ “idañcidañca raññā kata”ntiyeva vuccati.	2039	
PA_anya-e01_02n:2040_0	852. Sacchikiriyāpīti lokiyasacchikiriyā lokuttarasacchikiriyāti dvedhā bhinnāpi	2040	
PA_anya-e01_02n:2040_1	lokuttarāya dassanabhāvanāvasena bhedato tividhā hoti. Tattha “paṭhamassa jhānassa	2040	
PA_anya-e01_02n:2040_2	lābhīmhi, vasīmhi, paṭhamajjhānaṃ sacchikataṃ mayā”tiādinā nayena āgatā paṭhamajjhānādīnaṃ	2040	
PA_anya-e01_02n:2040_3	phassanā lokiyasacchikiriyā nāma. Phassanāti adhigantvā “idaṃ mayā adhigata”nti paccakkhato	2040	
PA_anya-e01_02n:2040_4	ñāṇaphassena phusanā. Imameva hi atthaṃ sandhāya “sacchikiriyā paññā phassanaṭṭhe	2040	
PA_anya-e01_02n:2040_5	ñāṇa”nti uddisitvā “ye ye dhammā sacchikatā honti, te te dhammā phassitā hontī”ti	2040	
PA_anya-e01_02n:2040_6	sacchikiriyaniddeso vutto.	2040	
PA_anya-e01_02n:2041_0	Apica attano santāne anuppādetvāpi ye dhammā kevalaṃ aparappaccayena ñāṇena ñātā,	2041	
PA_anya-e01_02n:2041_1	te sacchikatā honti. Teneva hi “sabbaṃ, bhikkhave, sacchikātabbaṃ. Kiñca, bhikkhave,	2041	
PA_anya-e01_02n:2041_2	sabbaṃ sacchikātabbaṃ? Cakkhu, bhikkhave, sacchikātabba”ntiādi vuttaṃ.	2041	
PA_anya-e01_02n:2042_0	Aparampi vuttaṃ “rūpaṃ passanto sacchikaroti. Vedanaṃ…pe… viññāṇaṃ passanto sacchikaroti.	2042	
PA_anya-e01_02n:2042_1	Cakkhuṃ…pe… jarāmaraṇaṃ…pe… amatogadhaṃ nibbānaṃ passanto sacchikarotīti. Ye ye dhammā	2042	
PA_anya-e01_02n:2042_2	sacchikatā honti, te te dhammā phassitā hontī”ti.	2042	
PA_anya-e01_02n:2043_0	Paṭhamamaggakkhaṇe pana nibbānadassanaṃ dassanasacchikiriyā. Sesamaggakkhaṇesu bhāvanāsacchikiriyāti.	2043	
PA_anya-e01_02n:2043_1	Sā duvidhāpi idha adhippetā. Tasmā dassanabhāvanāvasena nibbānassa sacchikiriyā imassa	2043	
PA_anya-e01_02n:2043_2	ñāṇassa kiccanti veditabbaṃ.	2043	
PA_anya-e01_02n:2044_0	853. Dve bhāvanā abhimatāti bhāvanā pana lokiyabhāvanā lokuttarabhāvanāti dveyeva	2044	
PA_anya-e01_02n:2044_1	abhimatā. Tattha lokiyānaṃ sīlasamādhipaññānaṃ uppādanaṃ, tāhi ca santānavāsanaṃ	2044	
PA_anya-e01_02n:2044_2	lokiyabhāvanā. Lokuttarānaṃ uppādanaṃ, tāhi ca santānavāsanaṃ lokuttarabhāvanā. Tāsu	2044	
PA_anya-e01_02n:2044_3	idha lokuttarā adhippetā. Lokuttarāni hi sīlādīni catubbidhampetaṃ ñāṇaṃ uppādeti.	2044	
PA_anya-e01_02n:2044_4	Tesaṃ sahajātapaccayāditāya tehi ca santānaṃ vāsetīti lokuttarabhāvanāvassa kiccanti.	2044	
PA_anya-e01_02n:2045	Evaṃ –	204	
PA_anya-e01_02n:2046	Kiccāni pariññādīni, yāni vuttāni abhisamayakāle;	204	
PA_anya-e01_02n:2047	Tāni ca yathāsabhāvena, jānitabbāni sabbānīti.	204	
PA_anya-e01_02n:2048	Ettāvatā ca –	204	
PA_anya-e01_02n:2049	“Sīle patiṭṭhāya naro sapañño, cittaṃ paññañca bhāvaya”nti. –	204	
PA_anya-e01_02n:2050_0	Evaṃ sarūpeneva ābhatāya paññābhāvanāya vidhānadassanatthaṃ yaṃ vuttaṃ “mūlabhūtā	2050	
PA_anya-e01_02n:2050_1	dve visuddhiyo sampādetvā sarīrabhūtā pañca visuddhiyo sampādentena bhāvetabbā”ti,	2050	
PA_anya-e01_02n:2050_2	taṃ vitthāritaṃ hoti. Kathaṃ bhāvetabbāti ayañca pañho vissajjitoti.	2050	
PA_anya-e01_02n:2051	Iti sādhujanapāmojjatthāya kate visuddhimagge	205	
PA_anya-e01_02n:2052	Paññābhāvanādhikāre	205	
PA_anya-e01_02n:2053	Ñāṇadassanavisuddhiniddeso nāma	205	
PA_anya-e01_02n:2054	Bāvīsatimo paricchedo.	205	
PA_anya-e01_02n:2055	23. Paññābhāvanānisaṃsaniddeso	205	
PA_anya-e01_02n:2056	Ānisaṃsapakāsanā	205	
PA_anya-e01_02n:2057_0	854. Yaṃ pana vuttaṃ “paññābhāvanāya ko ānisaṃso”ti, tattha vadāma. Ayañhi paññābhāvanā	2057	
PA_anya-e01_02n:2057_1	nāma anekasatānisaṃsā. Tassā dīghenāpi addhunā na sukaraṃ vitthārato ānisaṃsaṃ pakāsetuṃ.	2057	
PA_anya-e01_02n:2057_2	Saṅkhepato panassā nānākilesaviddhaṃsanaṃ, ariyaphalarasānubhavanaṃ, nirodhasamāpattisamāpajjanasamatthatā,	2057	
PA_anya-e01_02n:2057_3	āhuneyyabhāvādisiddhīti ayamānisaṃso veditabbo.	2057	
PA_anya-e01_02n:2058	Nānākilesaviddhaṃsanakathā	205	
PA_anya-e01_02n:2059_0	855. Tattha yaṃ nāmarūpaparicchedato paṭṭhāya sakkāyadiṭṭhādīnaṃ vasena nānākilesaviddhaṃsanaṃ	2059	
PA_anya-e01_02n:2059_1	vuttaṃ, ayaṃ lokikāya paññābhāvanāya ānisaṃso. Yaṃ ariyamaggakkhaṇe saṃyojanādīnaṃ	2059	
PA_anya-e01_02n:2059_2	vasena nānākilesaviddhaṃsanaṃ vuttaṃ, ayaṃ lokuttarāya paññābhāvanāya ānisaṃsoti veditabbo.	2059	
PA_anya-e01_02n:2060	Bhīmavegānupatitā, asanīva siluccaye;	206	
PA_anya-e01_02n:2061	Vāyuvegasamuṭṭhito, araññamiva pāvako.	206	
PA_anya-e01_02n:2062	Andhakāraṃ viya ravi, satejujjalamaṇḍalo;	206	
PA_anya-e01_02n:2063	Dīgharattānupatitaṃ, sabbānatthavidhāyakaṃ.	206	
PA_anya-e01_02n:2064	Kilesajālaṃ paññā hi, viddhaṃsayati bhāvitā;	206	
PA_anya-e01_02n:2065	Sandiṭṭhikamato jaññā, ānisaṃsamimaṃ idha.	206	
PA_anya-e01_02n:2066	Phalasamāpattikathā	206	
PA_anya-e01_02n:2067_0	856. Ariyaphalarasānubhavananti na kevalañca kilesaviddhaṃsanaññeva, ariyaphalarasānubhavanampi	2067	
PA_anya-e01_02n:2067_1	paññābhāvanāya ānisaṃso. Ariyaphalanti hi sotāpattiphalādi sāmaññaphalaṃ vuccati.	2067	
PA_anya-e01_02n:2067_2	Tassa dvīhākārehi rasānubhavanaṃ hoti. Maggavīthiyañca phalasamāpattivasena ca pavattiyaṃ.	2067	
PA_anya-e01_02n:2067_3	Tatrāssa maggavīthiyaṃ pavatti dassitāyeva.	2067	
PA_anya-e01_02n:2068_0	857. Apica ye “saṃyojanappahānamattameva phalaṃ nāma, na koci añño dhammo atthī”ti	2068	
PA_anya-e01_02n:2068_1	vadanti, tesaṃ anunayatthaṃ idaṃ suttampi dassetabbaṃ – “kathaṃ payogapaṭippassaddhipaññā	2068	
PA_anya-e01_02n:2068_2	phale ñāṇaṃ? Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,	2068	
PA_anya-e01_02n:2068_3	tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.	2068	
PA_anya-e01_02n:2068_4	Tampayogapaṭippassaddhattā uppajjati sammādiṭṭhi, maggassetaṃ phala”nti vitthāretabbaṃ.	2068	
PA_anya-e01_02n:2069_0	“Cattāro maggā apariyāpannā, cattāri ca sāmaññaphalāni, ime dhammā appamāṇārammaṇā”.	2069	
PA_anya-e01_02n:2069_1	“Mahaggato dhammo appamāṇassa dhammassa anantarapaccayena paccayo”ti evamādīnipi cettha sādhakāni.	2069	
PA_anya-e01_02n:2070_0	858. Phalasamāpattiyaṃ pavattidassanatthaṃ panassa idaṃ pañhākammaṃ – kā phalasamāpatti,	2070	
PA_anya-e01_02n:2070_1	ke taṃ samāpajjanti, ke na samāpajjanti, kasmā samāpajjanti, kathañcassā samāpajjanaṃ	2070	
PA_anya-e01_02n:2070_2	hoti, kathaṃ ṭhānaṃ, kathaṃ vuṭṭhānaṃ, kiṃ phalassa anantaraṃ, kassa ca phalaṃ anantaranti?	2070	
PA_anya-e01_02n:2071	859. Tattha kā phalasamāpattīti yā ariyaphalassa nirodhe appanā.	207	
PA_anya-e01_02n:2072_0	860. Ke taṃ samāpajjanti, ke na samāpajjantīti sabbepi puthujjanā na samāpajjanti.	2072	
PA_anya-e01_02n:2072_1	Kasmā? Anadhigatattā. Ariyā pana sabbepi samāpajjanti. Kasmā? Adhigatattā. Uparimā	2072	
PA_anya-e01_02n:2072_2	pana heṭṭhimaṃ na samāpajjanti, puggalantarabhāvupagamanena paṭippassaddhattā. Heṭṭhimā	2072	
PA_anya-e01_02n:2072_3	ca uparimaṃ, anadhigatattā. Attano attanoyeva pana phalaṃ samāpajjantīti idamettha sanniṭṭhānaṃ.	2072	
PA_anya-e01_02n:2073_0	Keci pana “sotāpannasakadāgāminopi na samāpajjanti. Uparimā dveyeva samāpajjantī”ti	2073	
PA_anya-e01_02n:2073_1	vadanti. Idañca tesaṃ kāraṇaṃ, ete hi samādhismiṃ paripūrakārinoti. Taṃ puthujjanassāpi	2073	
PA_anya-e01_02n:2073_2	attanā paṭiladdhalokiyasamādhisamāpajjanato akāraṇameva. Kiñcettha kāraṇākāraṇacintāya.	2073	
PA_anya-e01_02n:2073_3	Nanu pāḷiyaṃyeva vuttaṃ – “katame dasa gotrabhudhammā vipassanāvasena uppajjanti?	2073	
PA_anya-e01_02n:2073_4	Sotāpattimaggapaṭilābhatthāya uppādaṃ pavattaṃ…pe… upāyāsaṃ bahiddhā saṅkhāranimittaṃ	2073	
PA_anya-e01_02n:2073_5	abhibhuyyatīti gotrabhu. Sotāpattiphalasamāpattatthāya sakadāgāmimaggaṃ …pe… arahattaphalasamāpattatthāya…	2073	
PA_anya-e01_02n:2073_6	suññatavihārasamāpattatthāya… animittavihārasamāpattatthāya uppādaṃ…pe… bahiddhā	2073	
PA_anya-e01_02n:2073_7	saṅkhāranimittaṃ abhibhuyyatīti gotrabhū”ti. Tasmā sabbepi ariyā attano attano phalaṃ	2073	
PA_anya-e01_02n:2073_8	samāpajjantīti niṭṭhamettha gantabbaṃ.	2073	
PA_anya-e01_02n:2074_0	861. Kasmā samāpajjantīti diṭṭhadhammasukhavihāratthaṃ. Yathā hi rājā rajjasukhaṃ,	2074	
PA_anya-e01_02n:2074_1	devatā dibbasukhaṃ anubhavanti, evaṃ ariyā “ariyaṃ lokuttarasukhaṃ anubhavissāmā”ti	2074	
PA_anya-e01_02n:2074_2	addhānapparicchedaṃ katvā icchiticchitakkhaṇe phalasamāpattiṃ samāpajjanti.	2074	
PA_anya-e01_02n:2075_0	862. Kathañcassā samāpajjanaṃ hoti, kathaṃ ṭhānaṃ, kathaṃ vuṭṭhānanti dvīhi tāva	2075	
PA_anya-e01_02n:2075_1	ākārehi assā samāpajjanaṃ hoti – nibbānato aññassa ārammaṇassa amanasikārā nibbānassa	2075	
PA_anya-e01_02n:2075_2	ca manasikārā. Yathāha – “dve kho, āvuso, paccayā animittāya cetovimuttiyā samāpattiyā	2075	
PA_anya-e01_02n:2075_3	sabbanimittānañca amanasikāro, animittāya ca dhātuyā manasikāro”ti.	2075	
PA_anya-e01_02n:2076_0	863. Ayampanettha samāpajjanakkamo. Phalasamāpattatthikena hi ariyasāvakena rahogatena	2076	
PA_anya-e01_02n:2076_1	paṭisallīnena udayabbayādivasena saṅkhārā vipassitabbā. Tassa pavattānupubbavipassanassa	2076	
PA_anya-e01_02n:2076_2	saṅkhārārammaṇagotrabhuñāṇānantarā phalasamāpattivasena nirodhe cittaṃ appeti. Phalasamāpattininnatāya	2076	
PA_anya-e01_02n:2076_3	cettha sekkhassāpi phalameva uppajjati, na maggo.	2076	
PA_anya-e01_02n:2077_0	Ye pana vadanti “sotāpanno ‘phalasamāpattiṃ samāpajjissāmī’ti vipassanaṃ paṭṭhapetvā	2077	
PA_anya-e01_02n:2077_1	sakadāgāmī hoti. Sakadāgāmī ca anāgāmī”ti, te vattabbā “evaṃ sati anāgāmī arahā bhavissati,	2077	
PA_anya-e01_02n:2077_2	arahā paccekabuddho, paccekabuddho ca buddho. Tasmā na kiñci etaṃ, pāḷivaseneva ca	2077	
PA_anya-e01_02n:2077_3	paṭikkhitta”ntipi na gahetabbaṃ. Idameva pana gahetabbaṃ – sekkhassāpi phalameva	2077	
PA_anya-e01_02n:2077_4	uppajjati, na maggo. Phalañcassa sace anena paṭhamajjhāniko maggo adhigato hoti.	2077	
PA_anya-e01_02n:2077_5	Paṭhamajjhānikameva uppajjati. Sace dutiyādīsu aññatarajjhāniko, dutiyādīsu aññatarajjhānikamevāti.	2077	
PA_anya-e01_02n:2077_6	Evaṃ tāvassā samāpajjanaṃ hoti.	2077	
PA_anya-e01_02n:2078_0	864. “Tayo kho, āvuso, paccayā animittāya cetovimuttiyā ṭhitiyā sabbanimittānañca	2078	
PA_anya-e01_02n:2078_1	amanasikāro, animittāya ca dhātuyā manasikāro, pubbe ca abhisaṅkhāro”ti vacanato	2078	
PA_anya-e01_02n:2078_2	panassā tīhākārehi ṭhānaṃ hoti. Tattha pubbe ca abhisaṅkhāroti samāpattito pubbe	2078	
PA_anya-e01_02n:2078_3	kālaparicchedo. “Asukasmiṃ nāma kāle vuṭṭhahissāmī”ti paricchinnattā hissā yāva so	2078	
PA_anya-e01_02n:2078_4	kālo nāgacchati, tāva ṭhānaṃ hoti. Evamassā ṭhānaṃ hotīti.	2078	
PA_anya-e01_02n:2079_0	865. “Dve kho, āvuso, paccayā animittāya cetovimuttiyā vuṭṭhānāya sabbanimittānañca	2079	
PA_anya-e01_02n:2079_1	manasikāro, animittāya ca dhātuyā amanasikāro”ti vacanato panassā dvīhākārehi vuṭṭhānaṃ	2079	
PA_anya-e01_02n:2079_2	hoti. Tattha sabbanimittānanti rūpanimittavedanāsaññāsaṅkhāraviññāṇanimittānaṃ. Kāmañca	2079	
PA_anya-e01_02n:2079_3	na sabbānevetāni ekato manasikaroti sabbasaṅgāhikavasena panetaṃ vuttaṃ. Tasmā yaṃ	2079	
PA_anya-e01_02n:2079_4	bhavaṅgassa ārammaṇaṃ hoti, taṃ manasikaroto phalasamāpattivuṭṭhānaṃ hotīti evamassā	2079	
PA_anya-e01_02n:2079_5	vuṭṭhānaṃ veditabbaṃ.	2079	
PA_anya-e01_02n:2080_0	866. Kiṃ phalassa anantaraṃ, kassa ca phalaṃ anantaranti phalassa tāva phalameva	2080	
PA_anya-e01_02n:2080_1	vā anantaraṃ hoti, bhavaṅgaṃ vā. Phalaṃ pana atthi maggānantaraṃ, atthi phalānantaraṃ,	2080	
PA_anya-e01_02n:2080_2	atthi gotrabhuanantaraṃ, atthi nevasaññānāsaññāyatanānantaraṃ. Tattha maggavīthiyaṃ	2080	
PA_anya-e01_02n:2080_3	maggānantaraṃ, purimassa purimassa pacchimaṃ pacchimaṃ phalānantaraṃ. Phalasamāpattīsu	2080	
PA_anya-e01_02n:2080_4	purimaṃ purimaṃ gotrabhuanantaraṃ. Gotrabhūti cettha anulomaṃ veditabbaṃ. Vuttañhetaṃ	2080	
PA_anya-e01_02n:2080_5	paṭṭhāne – “arahato anulomaṃ phalasamāpattiyā anantarapaccayena paccayo. Sekkhānaṃ	2080	
PA_anya-e01_02n:2080_6	anulomaṃ phalasamāpattiyā anantarapaccayena paccayo”ti. Yena phalena nirodhā vuṭṭhānaṃ	2080	
PA_anya-e01_02n:2080_7	hoti, taṃ nevasaññānāsaññāyatanānantaranti. Tattha ṭhapetvā maggavīthiyaṃ uppannaṃ	2080	
PA_anya-e01_02n:2080_8	phalaṃ avasesaṃ sabbaṃ phalasamāpattivasena pavattaṃ nāma. Evametaṃ maggavīthiyaṃ	2080	
PA_anya-e01_02n:2080_9	phalasamāpattiyaṃ vā uppajjanavasena,	2080	
PA_anya-e01_02n:2081	Paṭippassaddhadarathaṃ, amatārammaṇaṃ subhaṃ;	208	
PA_anya-e01_02n:2082	Vantalokāmisaṃ santaṃ, sāmaññaphalamuttamaṃ.	208	
PA_anya-e01_02n:2083	Ojavantena sucinā, sukhena abhisanditaṃ;	208	
PA_anya-e01_02n:2084	Yena sātātisātena, amatena madhuṃ viya.	208	
PA_anya-e01_02n:2085	Taṃ sukhaṃ tassa ariyassa, rasabhūtamanuttaraṃ;	208	
PA_anya-e01_02n:2086	Phalassa paññaṃ bhāvetvā, yasmā vindati paṇḍito.	208	
PA_anya-e01_02n:2087	Tasmā ariyaphalassetaṃ, rasānubhavanaṃ idha;	208	
PA_anya-e01_02n:2088	Vipassanābhāvanāya, ānisaṃsoti vuccati.	208	
PA_anya-e01_02n:2089	Nirodhasamāpattikathā	208	
PA_anya-e01_02n:2090_0	867. Nirodhasamāpattisamāpajjanasamatthatāti na kevalañca ariyaphalarasānubhavanaṃyeva,	2090	
PA_anya-e01_02n:2090_1	ayaṃ pana nirodhasamāpattiyā samāpajjanasamatthatāpi imissā paññābhāvanāya ānisaṃsoti veditabbo.	2090	
PA_anya-e01_02n:2091_0	Tatridaṃ nirodhasamāpattiyā vibhāvanatthaṃ pañhākammaṃ – kā nirodhasamāpatti, ke	2091	
PA_anya-e01_02n:2091_1	taṃ samāpajjanti, ke na samāpajjanti, kattha samāpajjanti, kasmā samāpajjanti, kathañcassā	2091	
PA_anya-e01_02n:2091_2	samāpajjanaṃ hoti, kathaṃ ṭhānaṃ, kathaṃ vuṭṭhānaṃ, vuṭṭhitassa kiṃninnaṃ cittaṃ	2091	
PA_anya-e01_02n:2091_3	hoti, matassa ca samāpannassa ca ko viseso, nirodhasamāpatti kiṃ saṅkhatā asaṅkhatā	2091	
PA_anya-e01_02n:2091_4	lokiyā lokuttarā nipphannā anipphannāti?	2091	
PA_anya-e01_02n:2092_0	868. Tattha kā nirodhasamāpattīti yā anupubbanirodhavasena cittacetasikānaṃ dhammānaṃ	2092	
PA_anya-e01_02n:2092_1	appavatti. Ke taṃ samāpajjanti, ke na samāpajjantīti sabbepi puthujjanā, sotāpannā,	2092	
PA_anya-e01_02n:2092_2	sakadāgāmino, sukkhavipassakā ca anāgāmino, arahanto na samāpajjanti. Aṭṭhasamāpattilābhino	2092	
PA_anya-e01_02n:2092_3	pana anāgāmino, khīṇāsavā ca samāpajjanti. “Dvīhi balehi samannāgatattā, tayo ca	2092	
PA_anya-e01_02n:2092_4	saṅkhārānaṃ paṭippassaddhiyā, soḷasahi ñāṇacariyāhi, navahi samādhicariyāhi vasībhāvatā	2092	
PA_anya-e01_02n:2092_5	paññā nirodhasamāpattiyā ñāṇa”nti hi vuttaṃ. Ayañca sampadā ṭhapetvā aṭṭhasamāpattilābhino	2092	
PA_anya-e01_02n:2092_6	anāgāmikhīṇāsave aññesaṃ natthi. Tasmā teyeva samāpajjanti, na aññe.	2092	
PA_anya-e01_02n:2093	869. Katamāni panettha dve balāni…pe… katamā vasībhāvatāti? Na ettha kiñci amhehi vattabbaṃ atthi. Sabbamidaṃ etassa uddesassa niddese vuttameva. Yathāha –	209	
PA_anya-e01_02n:2094_0	“Dvīhi balehīti dve balāni samathabalaṃ vipassanābalaṃ. Katamaṃ samathabalaṃ? Nekkhammavasena	2094	
PA_anya-e01_02n:2094_1	cittassa ekaggatā avikkhepo samathabalaṃ. Abyāpādavasena… ālokasaññāvasena… avikkhepavasena…pe…	2094	
PA_anya-e01_02n:2094_2	paṭinissaggānupassiassāsavasena… paṭinissaggānupassipassāsavasena cittassa ekaggatā	2094	
PA_anya-e01_02n:2094_3	avikkhepo samathabalanti. Kenaṭṭhena samathabalaṃ? Paṭhamajjhānena nīvaraṇe na kampatīti	2094	
PA_anya-e01_02n:2094_4	samathabalaṃ. Dutiyajjhānena vitakkavicāre…pe… nevasaññānāsaññāyatanasamāpattiyā	2094	
PA_anya-e01_02n:2094_5	ākiñcaññāyatanasaññāya na kampatīti samathabalaṃ. Uddhacce ca uddhaccasahagatakilese	2094	
PA_anya-e01_02n:2094_6	ca khandhe ca na kampati na calati na vedhatīti samathabalaṃ. Idaṃ samathabalaṃ.	2094	
PA_anya-e01_02n:2095_0	“Katamaṃ vipassanābalaṃ? Aniccānupassanā vipassanābalaṃ. Dukkhānupassanā… anattānupassanā…	2095	
PA_anya-e01_02n:2095_1	nibbidānupassanā… virāgānupassanā… nirodhānupassanā… paṭinissaggānupassanā vipassanābalaṃ.	2095	
PA_anya-e01_02n:2095_2	Rūpe aniccānupassanā…pe… rūpe paṭinissaggānupassanā vipassanābalaṃ. Vedanāya… saññāya…	2095	
PA_anya-e01_02n:2095_3	saṅkhāresu… viññāṇe… cakkhusmiṃ…pe… jarāmaraṇe aniccānupassanā. Jarāmaraṇe paṭinissaggānupassanā	2095	
PA_anya-e01_02n:2095_4	vipassanābalanti. Kenaṭṭhena vipassanābalaṃ? Aniccānupassanāya niccasaññāya na kampatīti	2095	
PA_anya-e01_02n:2095_5	vipassanābalaṃ. Dukkhānupassanāya sukhasaññāya na kampatīti… anattānupassanāya attasaññāya	2095	
PA_anya-e01_02n:2095_6	na kampatīti… nibbidānupassanāya nandiyā na kampatīti… virāgānupassanāya rāge na	2095	
PA_anya-e01_02n:2095_7	kampatīti… nirodhānupassanāya samudaye na kampatīti… paṭinissaggānupassanāya ādāne	2095	
PA_anya-e01_02n:2095_8	na kampatīti vipassanābalaṃ. Avijjāya ca avijjāsahagatakilese ca khandhe ca na kampati	2095	
PA_anya-e01_02n:2095_9	na calati na vedhatīti vipassanābalaṃ. Idaṃ vipassanābalaṃ.	2095	
PA_anya-e01_02n:2096_0	“Tayo ca saṅkhārānaṃ paṭippassaddhiyāti katamesaṃ tiṇṇannaṃ saṅkhārānaṃ paṭippassaddhiyā?	2096	
PA_anya-e01_02n:2096_1	Dutiyajjhānaṃ samāpannassa vitakkavicārā vacīsaṅkhārā paṭippassaddhā honti. Catutthaṃ	2096	
PA_anya-e01_02n:2096_2	jhānaṃ samāpannassa assāsapassāsā kāyasaṅkhārā paṭippassaddhā honti. Saññāvedayitanirodhaṃ	2096	
PA_anya-e01_02n:2096_3	samāpannassa saññā ca vedanā ca cittasaṅkhārā paṭippassaddhā honti. Imesaṃ tiṇṇannaṃ	2096	
PA_anya-e01_02n:2096_4	saṅkhārānaṃ paṭippassaddhiyā.	2096	
PA_anya-e01_02n:2097_0	“Soḷasahi ñāṇacariyāhīti katamāhi soḷasahi ñāṇacariyāhi? Aniccānupassanā ñāṇacariyā.	2097	
PA_anya-e01_02n:2097_1	Dukkhā… anattā… nibbidā… virāgā… nirodhā… paṭinissaggā… vivaṭṭānupassanā ñāṇacariyā.	2097	
PA_anya-e01_02n:2097_2	Sotāpattimaggo ñāṇacariyā. Sotāpattiphalasamāpatti ñāṇacariyā. Sakadāgāmimaggo…pe…	2097	
PA_anya-e01_02n:2097_3	arahattaphalasamāpatti ñāṇacariyā. Imāhi soḷasahi ñāṇacariyāhi.	2097	
PA_anya-e01_02n:2098_0	“Navahi samādhicariyāhīti katamāhi navahi samādhicariyāhi? Paṭhamajjhānaṃ samādhicariyā.	2098	
PA_anya-e01_02n:2098_1	Dutiyajjhānaṃ…pe… nevasaññānāsaññāyatanasamāpatti samādhicariyā. Paṭhamajjhānapaṭilābhatthāya	2098	
PA_anya-e01_02n:2098_2	vitakko ca vicāro ca pīti ca sukhañca cittekaggatā ca…pe… nevasaññānāsaññāyatanasamāpattiṃ	2098	
PA_anya-e01_02n:2098_3	paṭilābhatthāya vitakko ca vicāro ca pīti ca sukhañca cittekaggatā ca. Imāhi navahi samādhicariyāhi.	2098	
PA_anya-e01_02n:2099_0	“Vasīti pañca vasiyo – āvajjanavasī, samāpajjanavasī, adhiṭṭhānavasī, vuṭṭhānavasī,	2099	
PA_anya-e01_02n:2099_1	paccavekkhaṇavasī. Paṭhamajjhānaṃ yatthicchakaṃ yadicchakaṃ yāvaticchakaṃ āvajjati,	2099	
PA_anya-e01_02n:2099_2	āvajjanāya dandhāyitattaṃ natthīti āvajjanavasī. Paṭhamajjhānaṃ yatthicchakaṃ yadicchakaṃ	2099	
PA_anya-e01_02n:2099_3	yāvaticchakaṃ samāpajjati, samāpajjanāya dandhāyitattaṃ natthīti samāpajjanavasī…pe…	2099	
PA_anya-e01_02n:2099_4	adhiṭṭhāti adhiṭṭhāne…pe… vuṭṭhāti vuṭṭhāne…pe… paccavekkhati paccavekkhaṇāya dandhāyitattaṃ	2099	
PA_anya-e01_02n:2099_5	natthīti paccavekkhaṇavasī. Dutiyaṃ…pe… nevasaññānāsaññāyatanasamāpattiṃ yatthicchakaṃ	2099	
PA_anya-e01_02n:2099_6	yadicchakaṃ yāvaticchakaṃ āvajjati …pe… paccavekkhati. Paccavekkhaṇāya dandhāyitattaṃ	2099	
PA_anya-e01_02n:2099_7	natthīti paccavekkhaṇavasī. Imā pañca vasiyo”ti.	2099	
PA_anya-e01_02n:2100_0	870. Ettha ca “soḷasahi ñāṇacariyāhī”ti ukkaṭṭhaniddeso esa. Anāgāmino pana cuddasahi	2100	
PA_anya-e01_02n:2100_1	ñāṇacariyāhi hoti. Yadi evaṃ sakadāgāmino dvādasahi sotāpannassa ca dasahi kiṃ na	2100	
PA_anya-e01_02n:2100_2	hotīti? Na hoti, samādhipāribandhikassa pañca kāmaguṇikarāgassa appahīnattā. Tesaṃ	2100	
PA_anya-e01_02n:2100_3	hi so appahīno. Tasmā samathabalaṃ na paripuṇṇaṃ hoti, tasmiṃ aparipūre dvīhi balehi	2100	
PA_anya-e01_02n:2100_4	samāpajjitabbaṃ nirodhasamāpattiṃ balavekallena samāpajjituṃ na sakkonti. Anāgāmissa	2100	
PA_anya-e01_02n:2100_5	pana so pahīno, tasmā esa paripuṇṇabalo hoti. Paripuṇṇabalattā sakkoti. Tenāha bhagavā	2100	
PA_anya-e01_02n:2100_6	– “nirodhā vuṭṭhahantassa nevasaññānāsaññāyatanakusalaṃ phalasamāpattiyā anantarapaccayena	2100	
PA_anya-e01_02n:2100_7	paccayo”ti. Idañhi paṭṭhāne mahāpakaraṇe anāgāminova nirodhā vuṭṭhānaṃ sandhāya vuttanti.	2100	
PA_anya-e01_02n:2101_0	871. Kattha samāpajjantīti pañcavokārabhave. Kasmā? Anupubbasamāpattisabbhāvato.	2101	
PA_anya-e01_02n:2101_1	Catuvokārabhave pana paṭhamajjhānādīnaṃ uppatti natthi. Tasmā na sakkā tattha samāpajjitunti.	2101	
PA_anya-e01_02n:2101_2	Keci pana “vatthussa abhāvā”ti vadanti.	2101	
PA_anya-e01_02n:2102	872. Kasmā samāpajjantīti saṅkhārānaṃ pavattibhede ukkaṇṭhitvā diṭṭheva dhamme acittakā hutvā “nirodhaṃ nibbānaṃ patvā sukhaṃ viharissāmā”ti samāpajjanti.	210	
PA_anya-e01_02n:2103_0	873. Kathañcassā samāpajjanaṃ hotīti samathavipassanāvasena ussakkitvā katapubbakiccassa	2103	
PA_anya-e01_02n:2103_1	nevasaññānāsaññāyatanaṃ nirodhayato, evamassa samāpajjanaṃ hoti. Yo hi samathavaseneva	2103	
PA_anya-e01_02n:2103_2	ussakkati, so nevasaññānāsaññāyatanasamāpattiṃ patvā tiṭṭhati. Yo pana vipassanāvaseneva	2103	
PA_anya-e01_02n:2103_3	ussakkati, so phalasamāpattiṃ patvā tiṭṭhati. Yo pana ubhayavaseneva ussakkitvā pubbakiccaṃ	2103	
PA_anya-e01_02n:2103_4	katvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo.	2103	
PA_anya-e01_02n:2104_0	874. Ayaṃ pana vitthāro – idha bhikkhu nirodhaṃ samāpajjitukāmo katabhattakicco sudhotahatthapādo	2104	
PA_anya-e01_02n:2104_1	vivitte okāse supaññattamhi āsane nisīdati pallaṅkaṃ ābhujitvā ujuṃ kāyaṃ paṇidhāya	2104	
PA_anya-e01_02n:2104_2	parimukhaṃ satiṃ upaṭṭhapetvā, so paṭhamaṃ jhānaṃ samāpajjitvā vuṭṭhāya tattha saṅkhāre	2104	
PA_anya-e01_02n:2104_3	aniccato dukkhato anattato vipassati.	2104	
PA_anya-e01_02n:2105_0	Vipassanā panesā tividhā hoti – saṅkhāraparigaṇhanakavipassanā, phalasamāpattivipassanā,	2105	
PA_anya-e01_02n:2105_1	nirodhasamāpattivipassanāti. Tattha saṅkhāraparigaṇhanakavipassanā mandā vā hotu	2105	
PA_anya-e01_02n:2105_2	tikkhā vā, maggassa padaṭṭhānaṃ hotiyeva. Phalasamāpattivipassanā tikkhāva vaṭṭati	2105	
PA_anya-e01_02n:2105_3	maggabhāvanāsadisā. Nirodhasamāpattivipassanā pana nātimandanātitikkhā vaṭṭati. Tasmā	2105	
PA_anya-e01_02n:2105_4	esa nātimandāya nātitikkhāya vipassanāya te saṅkhāre vipassati.	2105	
PA_anya-e01_02n:2106_0	Tato dutiyaṃ jhānaṃ samāpajjitvā vuṭṭhāya tattha saṅkhāre tatheva vipassati. Tato	2106	
PA_anya-e01_02n:2106_1	tatiyaṃ jhānaṃ…pe… tato viññāṇañcāyatanaṃ samāpajjitvā vuṭṭhāya tattha saṅkhāre tatheva	2106	
PA_anya-e01_02n:2106_2	vipassati. Tathā ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti	2106	
PA_anya-e01_02n:2106_3	– nānābaddhaavikopanaṃ, saṅghapaṭimānanaṃ, satthupakkosanaṃ, addhānaparicchedanti.	2106	
PA_anya-e01_02n:2107_0	875. Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti,	2107	
PA_anya-e01_02n:2107_1	nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana	2107	
PA_anya-e01_02n:2107_2	kiñci parikkhārajātaṃ, taṃ yathā na vikuppati, aggiudakavātacoraundūrādīnaṃ vasena	2107	
PA_anya-e01_02n:2107_3	na vinassati, evaṃ adhiṭṭhātabbaṃ.	2107	
PA_anya-e01_02n:2108_0	Tatridaṃ adhiṭṭhānavidhānaṃ “idañca idañca imasmiṃ sattāhabbhantare mā agginā jhāyatu,	2108	
PA_anya-e01_02n:2108_1	mā udakena vuyhatu, mā vātena viddhaṃsatu, mā corehi hariyatu, mā undūrādīhi khajjatū”ti.	2108	
PA_anya-e01_02n:2108_2	Evaṃ adhiṭṭhite taṃ sattāhaṃ tassa na koci parissayo hoti.	2108	
PA_anya-e01_02n:2109_0	Anadhiṭṭhahato pana aggiādīhi vinassati mahānāgattherassa viya. Thero kira mātuupāsikāya	2109	
PA_anya-e01_02n:2109_1	gāmaṃ piṇḍāya pāvisi. Upāsikā yāguṃ datvā āsanasālāya nisīdāpesi. Thero nirodhaṃ	2109	
PA_anya-e01_02n:2109_2	samāpajjitvā nisīdi. Tasmiṃ nisinne āsanasālāya agginā gahitāya sesabhikkhū attano	2109	
PA_anya-e01_02n:2109_3	attano nisinnāsanaṃ gahetvā palāyiṃsu. Gāmavāsikā sannipatitvā theraṃ disvā “alasasamaṇo”ti	2109	
PA_anya-e01_02n:2109_4	āhaṃsu. Aggi tiṇaveṇukaṭṭhāni jhāpetvā theraṃ parikkhipitvā aṭṭhāsi. Manussā ghaṭehi	2109	
PA_anya-e01_02n:2109_5	udakaṃ āharitvā nibbāpetvā chārikaṃ apanetvā paribhaṇḍaṃ katvā pupphāni vikiritvā	2109	
PA_anya-e01_02n:2109_6	namassamānā aṭṭhaṃsu. Thero paricchinnakālavasena vuṭṭhāya te disvā “pākaṭomhi jāto”ti	2109	
PA_anya-e01_02n:2109_7	vehāsaṃ uppatitvā piyaṅgudīpaṃ agamāsi. Idaṃ nānābaddhaavikopanaṃ nāma.	2109	
PA_anya-e01_02n:2110_0	Yaṃ ekābaddhaṃ hoti nivāsanapāvuraṇaṃ vā nisinnāsanaṃ vā, tattha visuṃ adhiṭṭhānakiccaṃ	2110	
PA_anya-e01_02n:2110_1	natthi. Samāpattivaseneva naṃ rakkhati āyasmato sañjīvassa viya. Vuttampi cetaṃ “āyasmato	2110	
PA_anya-e01_02n:2110_2	sañjīvassa samādhivipphārā iddhi, āyasmato sāriputtassa samādhivipphārā iddhī”ti.	2110	
PA_anya-e01_02n:2111_0	876. Saṅghapaṭimānananti saṅghassa paṭimānanaṃ udikkhanaṃ. Yāva eso bhikkhu āgacchati,	2111	
PA_anya-e01_02n:2111_1	tāva saṅghakammassa akaraṇanti attho. Ettha ca na paṭimānanaṃ etassa pubbakiccaṃ,	2111	
PA_anya-e01_02n:2111_2	paṭimānanāvajjanaṃ pana pubbakiccaṃ. Tasmā evaṃ āvajjitabbaṃ “sace mayi sattāhaṃ	2111	
PA_anya-e01_02n:2111_3	nirodhaṃ samāpajjitvā nisinne saṅgho uttikammādīsu kiñcideva kammaṃ kattukāmo hoti,	2111	
PA_anya-e01_02n:2111_4	yāva maṃ koci bhikkhu āgantvā na pakkosati, tāvadeva vuṭṭhahissāmī”ti. Evaṃ katvā	2111	
PA_anya-e01_02n:2111_5	samāpanno hi tasmiṃ samaye vuṭṭhātiyeva.	2111	
PA_anya-e01_02n:2112_0	Yo pana evaṃ na karoti, saṅgho ca sannipatitvā taṃ apassanto “asuko bhikkhu kuhi”nti	2112	
PA_anya-e01_02n:2112_1	“nirodhasamāpanno”ti vutte saṅgho kañci bhikkhuṃ peseti “gaccha naṃ saṅghassa vacanena	2112	
PA_anya-e01_02n:2112_2	pakkosāhī”ti. Athassa tena bhikkhunā savanūpacāre ṭhatvā “saṅgho taṃ āvuso paṭimānetī”ti	2112	
PA_anya-e01_02n:2112_3	vuttamatteva vuṭṭhānaṃ hoti. Evaṃ garukā hi saṅghassa āṇā nāma. Tasmā taṃ āvajjitvā	2112	
PA_anya-e01_02n:2112_4	yathā sayameva vuṭṭhāti, evaṃ samāpajjitabbaṃ.	2112	
PA_anya-e01_02n:2113_0	877. Satthupakkosananti idhāpi satthupakkosanāvajjanameva imassa kiccaṃ. Tasmā tampi	2113	
PA_anya-e01_02n:2113_1	evaṃ āvajjitabbaṃ “sace mayi sattāhaṃ nirodhaṃ samāpajjitvā nisinne satthā otiṇṇavatthusmiṃ	2113	
PA_anya-e01_02n:2113_2	sikkhāpadaṃ vā paññapeti, tathārūpāya vā atthuppattiyā dhammaṃ deseti, yāva maṃ koci	2113	
PA_anya-e01_02n:2113_3	āgantvā na pakkosati, tāvadeva vuṭṭhahissāmī”ti. Evaṃ katvā nisinno hi tasmiṃ samaye vuṭṭhātiyeva.	2113	
PA_anya-e01_02n:2114_0	Yo pana evaṃ na karoti, satthā ca saṅghe sannipatite taṃ apassanto “asuko bhikkhu	2114	
PA_anya-e01_02n:2114_1	kuhi”nti “nirodhasamāpanno”ti vutte kañci bhikkhuṃ peseti “gaccha naṃ mama vacanena	2114	
PA_anya-e01_02n:2114_2	pakkosā”ti. Athassa tena bhikkhunā savanūpacāre ṭhatvā “satthā āyasmantaṃ āmantetī”ti	2114	
PA_anya-e01_02n:2114_3	vuttamatteva vuṭṭhānaṃ hoti. Evaṃ garukaṃ hi satthupakkosanaṃ, tasmā taṃ āvajjitvā	2114	
PA_anya-e01_02n:2114_4	yathā sayameva vuṭṭhāti, evaṃ samāpajjitabbaṃ.	2114	
PA_anya-e01_02n:2115_0	878. Addhānaparicchedoti jīvitaddhānassa paricchedo. Iminā bhikkhunā addhānaparicchede	2115	
PA_anya-e01_02n:2115_1	sukusalena bhavitabbaṃ. Attano “āyusaṅkhārā sattāhaṃ pavattissanti na pavattissantī”ti	2115	
PA_anya-e01_02n:2115_2	āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva	2115	
PA_anya-e01_02n:2115_3	samāpajjati, nāssa nirodhasamāpatti maraṇaṃ paṭibāhituṃ sakkoti. Antonirodhe maraṇassa	2115	
PA_anya-e01_02n:2115_4	natthitāya antarāva samāpattito vuṭṭhāti. Tasmā etaṃ āvajjitvāva samāpajjitabbaṃ.	2115	
PA_anya-e01_02n:2115_5	Avasesaṃ hi anāvajjitumpi vaṭṭati. Idaṃ pana āvajjitabbamevāti vuttaṃ.	2115	
PA_anya-e01_02n:2116_0	879. So evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ	2116	
PA_anya-e01_02n:2116_1	samāpajjati. Athekaṃ vā dve vā cittavāre atikkamitvā acittako hoti, nirodhaṃ phusati.	2116	
PA_anya-e01_02n:2116_2	Kasmā panassa dvinnaṃ cittānaṃ uparicittāni na pavattantīti? Nirodhassa payogattā.	2116	
PA_anya-e01_02n:2116_3	Idañhi imassa bhikkhuno dve samathavipassanādhamme yuganaddhe katvā aṭṭha samāpattiārohanaṃ	2116	
PA_anya-e01_02n:2116_4	anupubbanirodhassa payogo, na nevasaññānāsaññāyatanasamāpattiyāti nirodhassa payogattā	2116	
PA_anya-e01_02n:2116_5	dvinnaṃ cittānaṃ upari na pavattanti.	2116	
PA_anya-e01_02n:2117_0	Yo pana bhikkhu ākiñcaññāyatanato vuṭṭhāya idaṃ pubbakiccaṃ akatvā nevasaññānāsaññāyatanaṃ	2117	
PA_anya-e01_02n:2117_1	samāpajjati, so parato acittako bhavituṃ na sakkoti, paṭinivattitvā puna ākiñcaññāyataneyeva	2117	
PA_anya-e01_02n:2117_2	patiṭṭhāti. Maggaṃ agatapubbapurisūpamā cettha vattabbā –	2117	
PA_anya-e01_02n:2118_0	Eko kira puriso ekaṃ maggaṃ agatapubbo antarā udakakandaraṃ vā gambhīraṃ udakacikkhallaṃ	2118	
PA_anya-e01_02n:2118_1	atikkamitvā ṭhapitaṃ caṇḍātapasantattapāsāṇaṃ vā āgamma taṃ nivāsanapāvuraṇaṃ asaṇṭhapetvāva	2118	
PA_anya-e01_02n:2118_2	kandaraṃ orūḷho parikkhāratemanabhayena punadeva tīre patiṭṭhāti. Pāsāṇaṃ akkamitvāpi	2118	
PA_anya-e01_02n:2118_3	santattapādo punadeva orabhāge patiṭṭhāti. Tattha yathā so puriso asaṇṭhapitanivāsanapāvuraṇattā	2118	
PA_anya-e01_02n:2118_4	kandaraṃ otiṇṇamattova, tattapāsāṇaṃ akkantamatto eva ca paṭinivattitvā oratova patiṭṭhāti,	2118	
PA_anya-e01_02n:2118_5	evaṃ yogāvacaropi pubbakiccassa akatattā nevasaññānāsaññāyatanaṃ samāpannamattova	2118	
PA_anya-e01_02n:2118_6	paṭinivattitvā ākiñcaññāyatane patiṭṭhāti.	2118	
PA_anya-e01_02n:2119_0	Yathā pana pubbepi taṃ maggaṃ gatapubbapuriso taṃ ṭhānaṃ āgamma ekaṃ sāṭakaṃ daḷhaṃ	2119	
PA_anya-e01_02n:2119_1	nivāsetvā aparaṃ hatthena gahetvā kandaraṃ uttaritvā tattapāsāṇaṃ vā akkantamattakameva	2119	
PA_anya-e01_02n:2119_2	karitvā parato gacchati, evamevaṃ katapubbakicco bhikkhu nevasaññānāsaññāyatanaṃ	2119	
PA_anya-e01_02n:2119_3	samāpajjitvāva parato acittako hutvā nirodhaṃ phusitvā viharati.	2119	
PA_anya-e01_02n:2120	880. Kathaṃ ṭhānanti evaṃ samāpannāya panassā kālaparicchedavasena ceva antarāāyukkhayasaṅghapaṭimānanasatthupakkosanābhāvena ca ṭhānaṃ hoti.	212	
PA_anya-e01_02n:2121	881. Kathaṃ vuṭṭhānanti anāgāmissa anāgāmiphaluppattiyā, arahato arahattaphaluppattiyāti evaṃ dvedhā vuṭṭhānaṃ hoti.	212	
PA_anya-e01_02n:2122_0	882. Vuṭṭhitassa kiṃninnaṃ cittaṃ hotīti nibbānaninnaṃ. Vuttaṃ hetaṃ “saññāvedayitanirodhasamāpattiyā	2122	
PA_anya-e01_02n:2122_1	vuṭṭhitassa kho, āvuso visākha, bhikkhuno vivekaninnaṃ cittaṃ hoti vivekapoṇaṃ vivekapabbhāra”nti.	2122	
PA_anya-e01_02n:2123_0	883. Matassa ca samāpannassa ca ko visesoti ayampi attho sutte vuttoyeva. Yathāha	2123	
PA_anya-e01_02n:2123_1	– “yvāyaṃ, āvuso, mato kālaṅkato, tassa kāyasaṅkhārā niruddhā paṭippassaddhā, vacīsaṅkhārā…	2123	
PA_anya-e01_02n:2123_2	cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni	2123	
PA_anya-e01_02n:2123_3	paribhinnāni. Yo cāyaṃ bhikkhu saññāvedayitanirodhaṃ samāpanno, tassapi kāyasaṅkhārā	2123	
PA_anya-e01_02n:2123_4	niruddhā paṭippassaddhā, vacīsaṅkhārā… cittasaṅkhārā niruddhā paṭippassaddhā, āyu	2123	
PA_anya-e01_02n:2123_5	aparikkhīṇo, usmā avūpasantā, indriyāni aparibhinnānī”ti.	2123	
PA_anya-e01_02n:2124_0	884. Nirodhasamāpatti saṅkhatātiādipucchāyaṃ pana saṅkhatātipi asaṅkhatātipi lokiyātipi	2124	
PA_anya-e01_02n:2124_1	lokuttarātipi na vattabbā. Kasmā? Sabhāvato natthitāya. Yasmā panassā samāpajjantassa	2124	
PA_anya-e01_02n:2124_2	vasena samāpannā nāma hoti, tasmā nipphannāti vattuṃ vaṭṭati, no anipphannā.	2124	
PA_anya-e01_02n:2125	Iti santaṃ samāpattiṃ, imaṃ ariyanisevitaṃ;	212	
PA_anya-e01_02n:2126	Diṭṭheva dhamme nibbānamitisaṅkhaṃ upāgataṃ;	212	
PA_anya-e01_02n:2127	Bhāvetvā ariyaṃ paññaṃ, samāpajjanti paṇḍitā.	212	
PA_anya-e01_02n:2128	Yasmā tasmā imissāpi, samāpattisamatthatā;	212	
PA_anya-e01_02n:2129	Ariyamaggesu paññāya, ānisaṃsoti vuccatīti.	212	
PA_anya-e01_02n:2130	Āhuneyyabhāvādisiddhikathā	213	
PA_anya-e01_02n:2131_0	885. Āhuneyyabhāvādisiddhīti na kevalañca nirodhasamāpattiyā samāpajjanasamatthatāva,	2131	
PA_anya-e01_02n:2131_1	ayaṃ pana āhuneyyabhāvādisiddhipi imissā lokuttarapaññābhāvanāya ānisaṃsoti veditabbo.	2131	
PA_anya-e01_02n:2131_2	Avisesena hi catubbidhāyapi etissā bhāvitattā bhāvitapañño puggalo sadevakassa lokassa	2131	
PA_anya-e01_02n:2131_3	āhuneyyo hoti pāhuneyyo dakkhiṇeyyo añjalīkaraṇīyo anuttaraṃ puññakkhettaṃ lokassa.	2131	
PA_anya-e01_02n:2132_0	886. Visesato panettha paṭhamamaggapaññaṃ tāva bhāvetvā mandāya vipassanāya āgato	2132	
PA_anya-e01_02n:2132_1	mudindriyopi sattakkhattuparamo nāma hoti, sattasugatibhave saṃsaritvā dukkhassantaṃ	2132	
PA_anya-e01_02n:2132_2	karoti. Majjhimāya vipassanāya āgato majjhimindriyo kolaṃkolo nāma hoti, dve vā tīṇi	2132	
PA_anya-e01_02n:2132_3	vā kulāni sandhāvitvā saṃsaritvā dukkhassantaṃ karoti. Tikkhāya vipassanāya āgato	2132	
PA_anya-e01_02n:2132_4	tikkhindriyo ekabījī nāma hoti, ekaññeva mānusakaṃ bhavaṃ nibbattetvā dukkhassantaṃ karoti.	2132	
PA_anya-e01_02n:2133	887. Dutiyamaggapaññaṃ bhāvetvā sakadāgāmī nāma hoti, sakideva imaṃ lokaṃ āgantvā dukkhassantaṃ karoti.	213	
PA_anya-e01_02n:2134_0	888. Tatiyamaggapaññaṃ bhāvetvā anāgāmī nāma hoti. So indriyavemattatāvasena antarāparinibbāyī,	2134	
PA_anya-e01_02n:2134_1	upahaccaparinibbāyī, asaṅkhāraparinibbāyī, sasaṅkhāraparinibbāyī, uddhaṃsoto akaniṭṭhagāmīti	2134	
PA_anya-e01_02n:2134_2	pañcadhā. Idha vihāyaniṭṭho hoti. Tattha antarāparinibbāyīti yattha katthaci suddhāvāsabhave	2134	
PA_anya-e01_02n:2134_3	upapajjitvā āyuvemajjhaṃ appatvāva parinibbāyati. Upahaccaparinibbāyīti āyuvemajjhaṃ	2134	
PA_anya-e01_02n:2134_4	atikkamitvā parinibbāyati. Asaṅkhāraparinibbāyīti asaṅkhārena appayogena uparimaggaṃ	2134	
PA_anya-e01_02n:2134_5	nibbatteti. Sasaṅkhāraparinibbāyīti sasaṅkhārena sappayogena uparimaggaṃ nibbatteti.	2134	
PA_anya-e01_02n:2134_6	Uddhaṃsoto akaniṭṭhagāmīti yatthupapanno, tato uddhaṃ yāva akaniṭṭhabhavā āruyha	2134	
PA_anya-e01_02n:2134_7	tattha parinibbāyati.	2134	
PA_anya-e01_02n:2135_0	889. Catutthamaggapaññaṃ bhāvetvā koci saddhāvimutto hoti, koci paññāvimutto hoti,	2135	
PA_anya-e01_02n:2135_1	koci ubhatobhāgavimutto hoti, koci tevijjo, koci chaḷabhiñño, koci paṭisambhidappabhedappatto	2135	
PA_anya-e01_02n:2135_2	mahākhīṇāsavo. Yaṃ sandhāya vuttaṃ “maggakkhaṇe panesa taṃ jaṭaṃ vijaṭeti nāma. Phalakkhaṇe	2135	
PA_anya-e01_02n:2135_3	vijaṭitajaṭo sadevakassa lokassa aggadakkhiṇeyyo hotī”ti.	2135	
PA_anya-e01_02n:2136	Evaṃ anekānisaṃsā, ariyapaññāya bhāvanā;	213	
PA_anya-e01_02n:2137	Yasmā tasmā kareyyātha, ratiṃ tattha vicakkhaṇo.	213	
PA_anya-e01_02n:2138	890. Ettāvatā ca –	213	
PA_anya-e01_02n:2139	Sīle patiṭṭhāya naro sapañño, cittaṃ paññañca bhāvayaṃ;	213	
PA_anya-e01_02n:2140	Ātāpī nipako bhikkhu, so imaṃ vijaṭaye jaṭanti. –	214	
PA_anya-e01_02n:2141	Imissā gāthāya sīlasamādhipaññāmukhena desite visuddhimagge sānisaṃsā paññābhāvanā paridīpitā hotīti.	214	
PA_anya-e01_02n:2142	Iti sādhujanapāmojjatthāya kate visuddhimagge	214	
PA_anya-e01_02n:2143	Paññābhāvanādhikāre	214	
PA_anya-e01_02n:2144	Paññābhāvanānisaṃsaniddeso nāma	214	
PA_anya-e01_02n:2145	Tevīsatimo paricchedo.	214	
PA_anya-e01_02n:2146	Nigamanakathā	214	
PA_anya-e01_02n:2147	891. Ettāvatā ca –	214	
PA_anya-e01_02n:2148	“Sīle patiṭṭhāya naro sapañño, cittaṃ paññañca bhāvayaṃ;	214	
PA_anya-e01_02n:2149	Ātāpī nipako bhikkhu, so imaṃ vijaṭaye jaṭa”nti. –	214	
PA_anya-e01_02n:2150	Imaṃ gāthaṃ nikkhipitvā yadavocumha –	215	
PA_anya-e01_02n:2151	“Imissā dāni gāthāya, kathitāya mahesinā;	215	
PA_anya-e01_02n:2152	Vaṇṇayanto yathābhūtaṃ, atthaṃ sīlādibhedanaṃ.	215	
PA_anya-e01_02n:2153	“Sudullabhaṃ labhitvāna, pabbajjaṃ jinasāsane;	215	
PA_anya-e01_02n:2154	Sīlādisaṅgahaṃ khemaṃ, ujuṃ maggaṃ visuddhiyā.	215	
PA_anya-e01_02n:2155	“Yathābhūtaṃ ajānantā, suddhikāmāpi ye idha;	215	
PA_anya-e01_02n:2156	Visuddhiṃ nādhigacchanti, vāyamantāpi yogino.	215	
PA_anya-e01_02n:2157	“Tesaṃ pāmojjakaraṇaṃ, suvisuddhavinicchayaṃ;	215	
PA_anya-e01_02n:2158	Mahāvihāravāsīnaṃ, desanānayanissitaṃ.	215	
PA_anya-e01_02n:2159	“Visuddhimaggaṃ bhāsissaṃ, taṃ me sakkacca bhāsato;	215	
PA_anya-e01_02n:2160	Visuddhikāmā sabbepi, nisāmayatha sādhavo”ti.	216	
PA_anya-e01_02n:2161	Svāyaṃ bhāsito hoti.	216	
PA_anya-e01_02n:2162	892. Tattha ca –	216	
PA_anya-e01_02n:2163	Tesaṃ sīlādibhedānaṃ, atthānaṃ yo vinicchayo;	216	
PA_anya-e01_02n:2164	Pañcannampi nikāyānaṃ, vutto aṭṭhakathānaye.	216	
PA_anya-e01_02n:2165	Samāharitvā taṃ sabbaṃ, yebhuyyena sanicchayo;	216	
PA_anya-e01_02n:2166	Sabbasaṅkaradosehi, mutto yasmā pakāsito.	216	
PA_anya-e01_02n:2167	Tasmā visuddhikāmehi, suddhapaññehi yogihi;	216	
PA_anya-e01_02n:2168	Visuddhimagge etasmiṃ, karaṇīyova ādaroti.	216	
PA_anya-e01_02n:2170	Vibhajjavādiseṭṭhānaṃ, theriyānaṃ yasassinaṃ;	217	
PA_anya-e01_02n:2171	Mahāvihāravāsīnaṃ, vaṃsajassa vibhāvino.	217	
PA_anya-e01_02n:2172	Bhadantasaṅghapālassa, sucisallekhavuttino;	217	
PA_anya-e01_02n:2173	Vinayācārayuttassa, yuttassa paṭipattiyaṃ.	217	
PA_anya-e01_02n:2174	Khantisoraccamettādi-guṇabhūsitacetaso;	217	
PA_anya-e01_02n:2175	Ajjhesanaṃ gahetvāna, karontena imaṃ mayā.	217	
PA_anya-e01_02n:2176	Saddhammaṭṭhitikāmena, yo patto puññasañcayo;	217	
PA_anya-e01_02n:2177	Tassa tejena sabbepi, sukhamedhantu pāṇino.	217	
PA_anya-e01_02n:2179	Visuddhimaggo eso ca, antarāyaṃ vinā idha;	217	
PA_anya-e01_02n:2180	Niṭṭhito aṭṭhapaññāsa-bhāṇavārāya pāḷiyā.	218	
PA_anya-e01_02n:2181	Yathā tatheva lokassa, sabbe kalyāṇanissitā;	218	
PA_anya-e01_02n:2182	Anantarāyā ijjhantu, sīghaṃ sīghaṃ manorathāti.	218	
PA_anya-e01_02n:2183_0	895. Parama visuddha saddhā buddhi vīriya paṭimaṇḍitena sīlācārajjava maddavādiguṇasamudayasamuditena	2183	
PA_anya-e01_02n:2183_1	sakasamaya samayantaragahanajjhogāhaṇasamatthena paññāveyyattiyasamannāgatena tipiṭakapariyattibhede	2183	
PA_anya-e01_02n:2183_2	sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	2183	
PA_anya-e01_02n:2183_3	yuttamuttavādinā vādīvarena mahākavinā chaḷabhiññāpaṭisambhidādi bhedaguṇapaṭimaṇḍite	2183	
PA_anya-e01_02n:2183_4	uttarimanussadhamme appaṭihatabuddhīnaṃ theravaṃsappadīpānaṃ therānaṃ mahāvihāravāsīnaṃ	2183	
PA_anya-e01_02n:2183_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	2183	
PA_anya-e01_02n:2183_6	therena mudantakhedakavattabbena kato visuddhimaggo nāma.	2183	
PA_anya-e01_02n:2185	Tāva tiṭṭhatu lokasmiṃ, lokanittharaṇesinaṃ;	218	
PA_anya-e01_02n:2186	Dassento kulaputtānaṃ, nayaṃ sīlādisuddhiyā.	218	
PA_anya-e01_02n:2187	Yāva buddhoti nāmampi, suddhacittassa tādino;	218	
PA_anya-e01_02n:2188	Lokamhi lokajeṭṭhassa, pavattati mahesinoti.	218	
PA_anya-e01_02n:2189	Iti sādhujanapāmojjatthāya katā visuddhimaggakathā,	218	
PA_anya-e01_02n:2190	Pāḷigaṇanāya pana sā aṭṭhapaññāsabhāṇavārā hotīti.	219	
PA_anya-e01_02n:2191	Visuddhimaggapakaraṇaṃ niṭṭhitaṃ.	219	
