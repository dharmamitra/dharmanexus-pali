segmentnr	original	folio	analyzed
PA_anya-e11_02n:0	Namo tassa bhagavato arahato sammāsambuddhassa.	0	
PA_anya-e11_02n:1	Sīmavisodhanī	0	
PA_anya-e11_02n:2	Varadaṃ varadaṃ aggaṃ, diccaṃ diccaṃva vanajaṃ;	0	
PA_anya-e11_02n:3	Bodhakaṃ bodhakaṃ pāṇaṃ, deva’devaṃ namāma’haṃ.	0	
PA_anya-e11_02n:4	Santaṃ santaṃ sadā vaṭṭaṃ, pajaṃ’bhave sutaṃ;	0	
PA_anya-e11_02n:5	Nibbudaṃ nibbudaṃ tāraṃ, dhammavaraṃ namāma’haṃ.	0	
PA_anya-e11_02n:6	Sutaṃ sutaṃ bhavane yaṃ, natanaṃ natanā’rahaṃ;	0	
PA_anya-e11_02n:7	Narā’narā sadā’kaṃsu, saṅghavaraṃ namāma’haṃ.	0	
PA_anya-e11_02n:8	Icceva’maccantanatassaneyyaṃ, natayyamāno ratanattayaṃ yaṃ;	0	
PA_anya-e11_02n:9	Puññābhivaḍḍhiṃ mahagghaṃ alatthaṃ, tassānubhāvena hatantarāyo.	0	
PA_anya-e11_02n:10	Vinaye sati ṭhite yaṃ, sāsanaṃ saṇṭhitaṃ bhave;	1	
PA_anya-e11_02n:11	Vinaye sati naṭṭhe yaṃ, vinaṭṭhaṃ sāsanaṃ bhave.	1	
PA_anya-e11_02n:12	Tasmā dittaṃ mame’dāni, jotayitvāna sāsane;	1	
PA_anya-e11_02n:13	Bhinditvā dveḷhakaṃ vādaṃ, ekībhāvaṃ karoma’haṃ.	1	
PA_anya-e11_02n:14	Attukkaṃsana-bhāvañca, paravambhanakampica;	1	
PA_anya-e11_02n:15	Tesu cittaṃ apesetvā, sāsanassa suvuḍḍhiyā.	1	
PA_anya-e11_02n:16	Yadi me īdisaṃ cittaṃ, bhaveyyuṃ pāpasaṅkappā;	1	
PA_anya-e11_02n:17	Paccissaṃ niraye bhayaṃ, hīna’jjhāsayakāraṇā.	1	
PA_anya-e11_02n:18	Sāsanassa sulabhaṃ’va patthayanto satā’cāro;	1	
PA_anya-e11_02n:19	Saṃsandissamahaṃ dāni, ciraṃ saddhamma’suddhiyā.	1	
PA_anya-e11_02n:20	Sudullabhaṃ labhitvāna, pabbajjaṃ jinasāsane;	2	
PA_anya-e11_02n:21	Sambuddhassa varaṃ vādaṃ, katvā dveḷhaka’mekikaṃ.	2	
PA_anya-e11_02n:22	Sīmavisodhaniṃ nāma, nānāganthasamāhaṭaṃ;	2	
PA_anya-e11_02n:23	Karissaṃ me nisāmentu, sādhavo kavipuṅgavā.	2	
PA_anya-e11_02n:24	Pāḷiṃ aṭṭhakathañceva, mātikaṃ padabhājaniṃ;	2	
PA_anya-e11_02n:25	Ogāhetvāna taṃ sabbaṃ, punappunaṃ asesato.	2	
PA_anya-e11_02n:26	Attanomatiganthesu, ṭīkāgaṇṭhipadesuca;	2	
PA_anya-e11_02n:27	Vinicchayavimatīsu, mātikā’ṭṭhakathāsupi.	2	
PA_anya-e11_02n:28	Sabbaṃ asesakaṃ katvā, saṃsanditvāna ekato;	2	
PA_anya-e11_02n:29	Pavattā vaṇṇanā esā, tosayantī vicakkhaṇeti.	2	
PA_anya-e11_02n:30	Buddhuppādo hi dullabho, tato pabbajjā ca upasampadā ca, vuttañhetaṃ	3	
PA_anya-e11_02n:31	Buddho ca dullabho loke, saddhammasavanampi ca;	3	
PA_anya-e11_02n:32	Saṅgho ca dullabho loke, sappūrisā’tidullabhā.	3	
PA_anya-e11_02n:33	Dullabhañca manussattaṃ, buddhuppādo ca dullabho;	3	
PA_anya-e11_02n:34	Dullabhā khaṇasampatti, saddhammo paramadullabho’ti.	3	
PA_anya-e11_02n:35	1. Upasampadākaṇḍo	3	
PA_anya-e11_02n:36_0	Imasmiñhi ṭhāne ṭhatvā buddhaguṇapaṭisaṃyuttāya kathāya vuccamānāya sādhūnaṃ cittasampahaṃsanañceva,	36	
PA_anya-e11_02n:36_1	imasseva pakaraṇassa anummattavacanabhāvo ca bhaveyya, anummattavacanatte ca siddhe	36	
PA_anya-e11_02n:36_2	sotabbaṃ maññissanti, tasmā buddhaguṇaṃ vaṇṇayissāma. Amhākaṃ kira bhagavā brahmadevabuddhamādiṃ	36	
PA_anya-e11_02n:36_3	katvā yāva porāṇasakyagotamā manopaṇidhivasena, kaṭṭhavāhanajātakaṃādiṃkatvā yāva	36	
PA_anya-e11_02n:36_4	majjhimadīpaṅkarā vācaṅgavasena majjhimadīpaṅkarapādamūlato paṭṭhāya kāyavācaṅgavasena	36	
PA_anya-e11_02n:36_5	sabbaṃ sampiṇḍetvā yāva vessantarattabhāvā vīsati asaṅkhyeyyāni pāramiyo pūrentassa	36	
PA_anya-e11_02n:36_6	sabbaññutaññāṇatthāya yeva alaṅkataṃ sīsaṃ chinditvā dentassa sabbaññubodhisattassa	36	
PA_anya-e11_02n:36_7	sīsaṃ jambudīpavāsīnaṃ uddhanatopi bahutaraṃ, añjitanayanaṃ uppāṭetvā dentassa nayanaṃ	36	
PA_anya-e11_02n:36_8	ajaṭākāse gaganatale tārāgaṇatopi bahutaraṃ, hadayamaṃsaṃ vā dakkhiṇabāhuṃ vā chinditvā	36	
PA_anya-e11_02n:36_9	dentassa maṃsaṃ chanahuta aṭṭhasa hassādhikasatasahassapamāṇasinerurājatopi bahutaraṃ,	36	
PA_anya-e11_02n:36_10	lohitaṃ uppāṭetvā dentassa ruhiraṃ catūsu mahāsamuddesu udakatopi bahutaraṃ, maddīsadise	361	
PA_anya-e11_02n:36_11	ca bhariye jālīkaṇhājinasadise ca putte paresaṃ dāsatthāya dentassa gaṇanapathaṃ	361	
PA_anya-e11_02n:36_12	vītivattā. Evaṃ pāramiyo pūrentasseva.	361	
PA_anya-e11_02n:37	Cintitaṃ sattasaṅkhyeyyaṃ, navasaṅkhyeyya’vācakaṃ;	3	
PA_anya-e11_02n:38	Kāyavācā catukhyātaṃ, buddhattaṃ samupāgamīti.	3	
PA_anya-e11_02n:39_0	Jātattakīsotattakiyā vuttanayena asūro hutvā buddhattaṃ cintentasseva sattaasaṅkhyeyyāni	39	
PA_anya-e11_02n:39_1	vītivattāni. Atisūro ahutvā vācāmattameva nava asaṅkhyeyyāni vītivattāni. Atisūro	39	
PA_anya-e11_02n:39_2	hutvā kāyaṅgavācaṅgavasena pūrentassa cattāri asaṅkhyeyyāni vītivattāni. Imāni cattāri	39	
PA_anya-e11_02n:39_3	asaṅkhyeyyāni dīpaṅkarapādamūlato paṭṭhāya veditabbāni. Satasahassakappamatthake	39	
PA_anya-e11_02n:39_4	pana ajjhattapāramī pūritāti veditabbā. Vessantarattabhāvena ca sattakamahādānaṃ	39	
PA_anya-e11_02n:39_5	datvā sattakkhattuṃ pathaviṃ kampetvā vaṅkapabbataṃ gantvā nayanasadise dve putte	39	
PA_anya-e11_02n:39_6	brāhmaṇassa dāsatthāya datvā dutiyadivase brāhmaṇavaṇṇena āgatassa sakkassa devarañño	39	
PA_anya-e11_02n:39_7	attasamaṃ maddiṃ nāma bhariyaṃ datvā tasmiṃ bhave aparimeyyāni puññāni katvā tato	39	
PA_anya-e11_02n:39_8	tusitapuraṃ gantvā tattha yāvatāyukaṃ ṭhatvā dasahi cakkavāḷasahassehi āgantvā devatāvisesehi.	39	
PA_anya-e11_02n:40	Kālo deva mahāvīra, uppajja mātukucchiyaṃ;	4	
PA_anya-e11_02n:41	Sadevakaṃ tārayanto, bujjhassu amataṃ padanti.	4	
PA_anya-e11_02n:42_0	Yāciyamāno kālaṃ dīpañca desañca kulaṃ mātaramevacāti imāni pañca mahāvilokanāni	42	
PA_anya-e11_02n:42_1	viloketvā tusitapurato cavitvā mahāsammatavaṃsajassa okkākarañño puttānaṃ kusalambhedabhayena	42	
PA_anya-e11_02n:42_2	bhaginīhiyeva saddhiṃ āvāhakaraṇaṃ sutvā sakyā vata bho rājakumārāti okkākamahārājena	42	
PA_anya-e11_02n:42_3	vuttavacanaṃ pavattanimittaṃ katvā sakyāti laddhanāmānaṃ rājūnamabbhantare pavattassa	42	
PA_anya-e11_02n:42_4	suddhodanamahārājassa jeṭṭhamahesiyā sirimahāmāyāya kucchimhi nibbattitvā dasamāsaccayena	42	
PA_anya-e11_02n:42_5	devadahanagarassa kapilavatthussa ca majjhe lumbinīvane mātukucchito nikkhamitvā	42	
PA_anya-e11_02n:42_6	jātakkhaṇeyeva uttarābhimukhaṃ sattapadavītihārena gantvā achambhivācaṃ nicchāretvā	42	
PA_anya-e11_02n:42_7	pitaraṃ vandāpetvā anukkamena soḷasavassuddesikakāle rajjasiriṃ anubhavitvā rāhulabhaddassa	42	
PA_anya-e11_02n:42_8	jātadivase nikkhamitvā chabbassāni dukkaracariyaṃ caritvā vesākhapuṇṇamadivase anuttaraṃ	42	
PA_anya-e11_02n:42_9	sammāsambodhiṃ abhisambujjhitvā pañcacattālīsa vassāni devamanussānaṃ ratanadāmaṃ	42	
PA_anya-e11_02n:42_10	ganthento viya dhammaratanavassaṃ vassāpetvā yāva subhaddaparibbājakavinayanā katabuddhakicce	421	
PA_anya-e11_02n:42_11	kusinārāyaupavaṭṭane mallānaṃ sālavane vesākhapuṇṇamadivase paccūsasamaye anupādisesāya	421	
PA_anya-e11_02n:42_12	nibbānadhātuyā parinibbute bhagavatilokanāthe subhaddena vuḍḍhapabbajitena “alaṃ	421	
PA_anya-e11_02n:42_13	āvuso mā socittha mā paridevittha, sumuttā mayaṃ tena mahāsamaṇena, upaddutā ca homa’idaṃ	421	
PA_anya-e11_02n:42_14	vo kappati idaṃ vo na kappatī’ti. Idāni pana mayaṃ yaṃ icchissāma taṃ karissāma,	421	
PA_anya-e11_02n:42_15	yaṃ na icchissāma na taṃ karissāmā”ti vuttavacanaṃ sallakkhetvā gaṇapāmokkhānaṃ sattannaṃ	421	
PA_anya-e11_02n:42_16	bhikkhusatasahassānaṃ saṅghatthero āyasmā mahākassapo dhammasaṅgītiṃ katvā parisuddhe	421	
PA_anya-e11_02n:42_17	dhammavinaye tato aparabhāge vassasatassa accayena vesāliyā vajjiputtakā dasavatthūni	421	
PA_anya-e11_02n:42_18	dassetvā sāsanavipattiṃ karonte disvā āyasmatā yasattherena kākaṇḍakaputtena samussāhiyamāno	421	
PA_anya-e11_02n:42_19	dutiyasaṅgītiṃ katvā tato aparabhāge tathāgatassa parinibbānato dvinnaṃ vassasatānaṃ	421	
PA_anya-e11_02n:42_20	upari aṭṭhārasame vasse dhammāsokonāma rājā sakalajambudīpatale ekarajjābhisekaṃ	422	
PA_anya-e11_02n:42_21	pāpuṇitvā buddhasāsane mahantaṃ lābhasakkāraṃ pavattetvā parihīnalābhasakkārā titthiyā	422	
PA_anya-e11_02n:42_22	antamaso ghāsacchādanamattampi alabhantā lābhasakkāraṃ patthayamānā sāsane pabbajitvā	422	
PA_anya-e11_02n:42_23	sakāni sakāni diṭṭhigatāni dīpetvā sāsane mahantaṃ abbudañca malañca pavattesuṃ.	422	
PA_anya-e11_02n:42_24	Tadā dhammāsokarañño pattābhisekato sattarasame vasse saṭṭhisatasahassa bhikkhūsu	422	
PA_anya-e11_02n:42_25	sahassabhikkhuṃ gahetvā moggaliputtatisso nāma saṅghatthero mahāpavāraṇāya parappavādaṃ	422	
PA_anya-e11_02n:42_26	bhinditvā kathāvatthuppakaraṇaṃ desetvā tatiyadhammasaṅgītiṃ katvā parisuddhe dhammavinaye	422	
PA_anya-e11_02n:42_27	sāṭṭhakathebuddhavacane dharanteva pāḷiyaṭṭhakathāsu atthacchāyaṃ gahetvā attano	422	
PA_anya-e11_02n:42_28	mativasena nānāganthavisesāni karonti, tesu attanomativasena atthacchāyaṃ gahetvā	422	
PA_anya-e11_02n:42_29	kāraṇapatirūpakaṃ katvā vuttavacanaṃ sārato sallakkhetvā sutta-suttānulomaācariyavāde	422	
PA_anya-e11_02n:42_30	muñcitvā pāḷiyā aṭṭhakathaṃ, aṭṭhakathāya ca pāḷiṃ tabbivaraṇabhūtaṃ sāratthadīpaniñca	423	
PA_anya-e11_02n:42_31	aññāni ca ganthavisesāni asaṃsanditvā attanomatiyāpi pubbāparaṃ asamānetvā vādappakāsanamattameva	423	
PA_anya-e11_02n:42_32	ṭhapetvā garukalahukesu garukeyeva ṭhātabbepi garuke aṭṭhatvā keci bhikkhū nadiyā	423	
PA_anya-e11_02n:42_33	udakukkhepaṃ akatvā karonti. Evaṃ sāsane dvidhā bhinnā honti. Idañca bhindanaṃ kosambakakkhandhake	423	
PA_anya-e11_02n:42_34	bhinnatopi sataguṇena sahassaguṇena balavatarameva sāsanassa vipattikāraṇattā, tathā	423	
PA_anya-e11_02n:42_35	hi na idaṃ manussaloke bhikkhūnaṃyeva hoti, bhikkhūnaṃ, upāsakamanussānaṃ, ārakkhakadevatānampi,	423	
PA_anya-e11_02n:42_36	tāsaṃ sahāyakānaṃ bhummanissitadevatānampi tāsaṃ sahāyakānaṃ rukkhanissitadevatānampi	423	
PA_anya-e11_02n:42_37	tāsaṃsahāyakānaṃ ākāsaṭṭhakadevatānampi, tāsaṃ sahāyakānaṃ cātumahārājikadevatānampi,	423	
PA_anya-e11_02n:42_38	tāsaṃ sahāyakānaṃ tāvatiṃsadevatānampi, evaṃ mittaparamparavasena chakāmāvacaradevatānampi	423	
PA_anya-e11_02n:42_39	tāsaṃ mittānaṃ brahmapārisajjānampīti evaṃ yāvaakaniṭṭhabrahmalokā ariyapuggale ṭhapetvā	423	
PA_anya-e11_02n:42_40	sabbe puthujjanā devamanussā bhinnā honti, tesaṃ bhinnattā bahu ca pāpaṃ pasavati,	424	
PA_anya-e11_02n:42_41	tasmā pāḷiyā aṭṭhakathaṃ, aṭṭhakathāya ca pāḷiṃ saṃsanditvā tāni tāni ganthavisesāni	424	
PA_anya-e11_02n:42_42	ca ekato katvā gaṅgodake na yamunodakaṃ viya missitvā ekībhāvaṃ katvā sīmavisodhaniṃ	424	
PA_anya-e11_02n:42_43	nāma karissāmi, taṃ suṇātha sādhukaṃ manasikarotha dhammarājassa sāvakāti.	424	
PA_anya-e11_02n:43_0	Tattha buddhuppādo dullabho ti buddhassa uppādakālo dullabho tathā hi anuppannakāle	43	
PA_anya-e11_02n:43_1	buddhe buddhoti saddampi asutvā vītivattānaṃ kappānaṃ gaṇanapathaṃ vītivattā. Buddhakāraṇassa	43	
PA_anya-e11_02n:43_2	dukkarattaṃ heṭṭhā vuttameva.	43	
PA_anya-e11_02n:44_0	Tato pabbajā ca upasampadācā tiettha topaccayo lāmakatthe, pañcamyatthe vā. Buddhuppādo	44	
PA_anya-e11_02n:44_1	dullabho, tamanupabbajjā ca upasampadā ca dullabhāyevāti adhippāyo. Yathā ca loke	44	
PA_anya-e11_02n:44_2	kiñcideva mahagghaṃ alabhitabbaṃ labhitvā vā tena sahakārīkāraṇabhūtaṃ appagghampi	44	
PA_anya-e11_02n:44_3	mahagghaṃ mahagghaṃ dullabhaṃ dullabhanti vuccati, evameva atidullabhaṃ buddhuppādaṃ	44	
PA_anya-e11_02n:44_4	āgamma tamanupabbajitampi dullabhanti vuccati, yathā ca nidiyā uparimabhāge sattāhavaṭṭalikādibhāvena	44	
PA_anya-e11_02n:44_5	udakapūraṇe heṭṭhā kismiñci ṭhāne tarituṃ avisahantā idameva ṭhānaṃ dukkaranti vuccati,	44	
PA_anya-e11_02n:44_6	evameva buddhakāraṇassa dukkarabhāve na tamanupabbajjupasampadāpi dukkaraṃ dullabhanti	44	
PA_anya-e11_02n:44_7	vuccati. Aññathā buddhabhagavato pi pabbajjupasampadabhāvoyeva seṭṭho bhaveyya. Athavā	44	
PA_anya-e11_02n:44_8	kāraṇūpacāravasenāpi evaṃ vuttanti daṭṭhabbaṃ, yathā semhoguḷoti tathā hi guḷassa	44	
PA_anya-e11_02n:44_9	pi vanapaccayā semho ussanno, taṃ jano guḷenasemhoti vattabbepi kāraṇasmiṃ guḷe phalabhūtaṃ	44	
PA_anya-e11_02n:44_10	semhaṃ ropetvā semho guḷoti vuccati, evaṃ kāraṇassa dukkarattā dullabhe buddhuppāde	441	
PA_anya-e11_02n:44_11	tamanukriyā pabbajjāpi taṃ mūlakāraṇabhūte buddhuppāde ropetvā dullabhā pabbajjāti	441	
PA_anya-e11_02n:44_12	vuccati. Buddhuppādakālepi buddhadassanaṃ dullabhameva, anuppannakāle pana pageva,	441	
PA_anya-e11_02n:44_13	sabbakhaṇesu navamakhaṇattā ca tathā hi milakkhudesaarūpabhūmiasaññasattanirayapetatiracchānabhūmīsu	441	
PA_anya-e11_02n:44_14	jāyamānesu vā majjhimadese jāyamānopi micchādiṭṭhibhūtā vā, sammādiṭṭhikule jāyamānāpi	441	
PA_anya-e11_02n:44_15	cakkhusota vikalabhāvena aṅgavikalā vā buddhadassanaṃ na arahanti, dassanampi dassanamattameva.	441	
PA_anya-e11_02n:44_16	Supaṇṇanāgarājādīnaṃ tasmiṃ bhave maggaphalabhāgino na honti, honti cettha.	441	
PA_anya-e11_02n:45	“Paccantajo arūpino, vikalaṅgo asaññajo;	4	
PA_anya-e11_02n:46	Micchādiṭṭhi tiracchāno, peto nerayikopica.	4	
PA_anya-e11_02n:47	Ete aṭṭhakkhaṇā vuttā, buddhenādiccabandhunā;	4	
PA_anya-e11_02n:48	Buddhuppādo khaṇo eko, navamoti pavuccatīti”.	4	
PA_anya-e11_02n:49_0	Pabbajjā ticettha sāmaññena vuttepi sāmaṇerāva adhippetā, upasampadā cāti visuṃ vuttattā.	49	
PA_anya-e11_02n:49_1	Sāmaṇerā ca nāma buddhaṃ saraṇaṃ gacchāmityādinā tikkhattuṃ vatvā ubhatosuddhivaseneva	49	
PA_anya-e11_02n:49_2	sāmaṇerabhūmiyaṃ tiṭṭhanti. Dasasīlāni pana tesaṃ sikkhāpadamattameva. Tāni pāḷivasena	49	
PA_anya-e11_02n:49_3	asakkonto atthavasena “idañca samādāya vattehī”ti ācikkhitumpi vaṭṭatiyeva. Idha	49	
PA_anya-e11_02n:49_4	vattabbaṃ natthi. Upasampadā pana aṭṭhavidhā honti ehibhikkhūpasampadā, saraṇagamanūpasampadā,	49	
PA_anya-e11_02n:49_5	ovāda paṭiggahaṇūpasampadā, pañhābyākaraṇūpasampadā, aṭṭhagarudhammapaṭiggahaṇūpasampadā,	49	
PA_anya-e11_02n:49_6	dūtenūpasampadā, aṭṭhavācikūpasampadā, ñatticatutthūpasampadā cāti. Tattha bhagavā	49	
PA_anya-e11_02n:49_7	ehi bhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ	49	
PA_anya-e11_02n:49_8	dakkhiṇahatthaṃ nīharitvā brahmaghosaṃ nicchārento “ehi bhikkhu cara brahmacariyaṃ	49	
PA_anya-e11_02n:49_9	sammā dukkhassa antakiriyāyā”ti vadati. Tassānantarameva gihiliṅgaṃ antaradhāyitvā.	49	
PA_anya-e11_02n:50	Ticīvarañca patto ca, vāsi sūcica bandhanaṃ;	5	
PA_anya-e11_02n:51	Parissāvanamaṭṭhete, yuttayogassa bhikkhunoti.	5	
PA_anya-e11_02n:52_0	Evaṃ vuttehi aṭṭhahiparikkhārehi sarīre paṭimuttoyeva vassasatikatthero viya iriyāpathasampanno	52	
PA_anya-e11_02n:52_1	buddhācariyako buddhupajjhāyako sammāsambuddhaṃ vandamānova tiṭṭhati. Ayaṃ ehi bhikkhūpasampadā	52	
PA_anya-e11_02n:52_2	nāma. Bhagavā hi paṭhamabodhiyaṃ etasmiṃ kāle ehi bhikkhupasampadāya eva upasampādeti.	52	
PA_anya-e11_02n:52_3	Tāni pana pañcavaggiyādayo aṅgulimālattherapariyosānā.	52	
PA_anya-e11_02n:53	Tīṇisataṃ sahassañca, cattālīsaṃ punāparo;	5	
PA_anya-e11_02n:54	Eko ca thero sappañño; Sabbe te ehi bhikkhukāti.	5	
PA_anya-e11_02n:55	Ete vinayapiṭake niddiṭṭhaehibhikkhū nāma vinayapiṭake aniddiṭṭhā pana tisataparivāraselabrāhmaṇādayo.	5	
PA_anya-e11_02n:56	Sattavīsa sahassāni, tīṇiyeva satāni ca;	5	
PA_anya-e11_02n:57	Ete hi sabbe saṅkhātā, sabbe te ehibhikkhukāti.	5	
PA_anya-e11_02n:58	Taṃ sabbaṃ sampiṇḍetvā aṭṭhavīsasahassāni chasatāni ekacattālīsuttarāni ca honti. Paṭhamabodhica nāmesā vīsativassāni honti.	5	
PA_anya-e11_02n:59_0	Bhagavā hi anuttaraṃ dhammacakkaṃ pavattetvā aṭṭhārasakoṭibrāhmaṇānaṃ amataṃ pāyetvā	59	
PA_anya-e11_02n:59_1	paṭhamavassaṃ vasi. Dutiyatatiyacatutthavassesu rājagahe veḷuvanavihāre vassaṃ vasi,	59	
PA_anya-e11_02n:59_2	bhagavā hi āsāḷhinakkhattapuṇṇamiyaṃ bārāṇasiyā isipatane migadāye paṭhamavassaṃ	59	
PA_anya-e11_02n:59_3	vasitvā phagguṇamāse phagguṇapuṇṇamiyaṃ rājagahaṃ patvā bimbisāraraññā kārite veḷuvana	59	
PA_anya-e11_02n:59_4	vihāre ekamāsamattaṃ vasitvā citramāse vīsatikhīṇāsavasahassaparivuto kapilavatthuṃ	59	
PA_anya-e11_02n:59_5	gantvā asītiyā ñātisahassānaṃ majjhe vippaṭipannānaṃ rājūnaṃ matthake paṃsurajaṃ	59	
PA_anya-e11_02n:59_6	okiritvā te vandāpetvā pokkharavassañca vassāpetvā tamāgamma asītiyā ñātisahassānaṃ	59	
PA_anya-e11_02n:59_7	vessantara jātakaṃ kathetvā rāhulamātaramāgamma candakinnarījātakañca kathetvā pitaraṃ	59	
PA_anya-e11_02n:59_8	anāgāmiphale patiṭṭhāpetvā rājagahameva āgantvā vāsaṃ kappesi, tena vuttaṃ dutiya	59	
PA_anya-e11_02n:59_9	tatiya catuttha vassesu rājagahe veḷuvanavihāre vassaṃ vasī”ti. Pañcame pana vesāliyaṃ	59	
PA_anya-e11_02n:59_10	ekavāsaṃ vasi. Chaṭṭhe makuḷapabbate ekavāsaṃ vasi. Puṇṇo vā tattha. Tatrāyaṃ anupubbikathā	591	
PA_anya-e11_02n:59_11	sunāparantaraṭṭhe kira ekasmiṃ vāṇijakagāme dve bhātaro. Tesu kadāci jeṭṭho pañcasakaṭasatāni	591	
PA_anya-e11_02n:59_12	gahetvā janapadaṃ gantvā bhaṇḍaṃ āharati, kadāci kaniṭṭho. Imasmiṃ pana samaye kaniṭṭhaṃ	591	
PA_anya-e11_02n:59_13	ghare ṭhapetvā jeṭṭhabhātiko pañca sakaṭasatāni gahetvā janapadacārikaṃ caranto anupubbena	591	
PA_anya-e11_02n:59_14	sāvatthiṃ patvā jetavanassa avidūre pañcasakaṭasatāni ṭhapetvā bhuttapātarāso parijanaparivuto	591	
PA_anya-e11_02n:59_15	phāsukaṭṭhāne nisīdi. Tena ca samayena sāvatthivāsino bhuttapātarāsā uposathaṅgāni	591	
PA_anya-e11_02n:59_16	adhiṭṭhāya suṭṭhuttarāsaṅgā gandhapupphādihatthā yenabuddho, yenadhammo, yenasaṅgho,	591	
PA_anya-e11_02n:59_17	tanninnā tappoṇā tappabbharā hutvā dikkhiṇadvārena nikkhamitvā jetavanaṃ gacchanti.	591	
PA_anya-e11_02n:59_18	So te disvā “kahaṃ ime gacchantī”ti ekaṃ manussaṃ pucchi. Kiṃ tvaṃ ayyo na jānāsi,	591	
PA_anya-e11_02n:59_19	loke buddhadhammasaṅgharatanāni nāma uppannāni, icceva mahājano satthusantike dhammakathaṃ	591	
PA_anya-e11_02n:59_20	sotuṃ gacchatīti. Tassa “buddho”ti vacanaṃ chavicammādīni chinditvā aṭṭhimiñjaṃ āhacca	592	
PA_anya-e11_02n:59_21	aṭṭhāsi. Atha attano parijanaparivuto tāya parisāyasaddhiṃ vihāraṃ gantvā satthāmadhurassarena	592	
PA_anya-e11_02n:59_22	dhammaṃ desentassa parisa pariyante ṭhito dhammaṃ sutvā pabbajjāya cittaṃ uppādesi.	592	
PA_anya-e11_02n:59_23	Atha tathāgatena kālaṃ viditvā parisāya uyyojitāya satthāraṃ upasaṅkamitvā vanditvā	592	
PA_anya-e11_02n:59_24	svātanāya nimantetvā dutiyadivase maṇḍapaṃ karetvā āsanāni paññāpetvā buddhappamukhassa	592	
PA_anya-e11_02n:59_25	saṅghassa mahādānaṃ datvā bhattakiccāvasāne bhagavā anumodanaṃ katvā pakkami. Bhuttapātaraso	592	
PA_anya-e11_02n:59_26	uposathaṅgāni adhiṭṭhāya bhaṇḍāgārikaṃ pakkosāpetvā “ettakaṃ bhaṇḍaṃ vissajjitaṃ	592	
PA_anya-e11_02n:59_27	ettakaṃ pana na vissajjita”nti sabbaṃ ācikkhitvā “imaṃ sāpateyyaṃ mayhaṃ kaniṭṭhassa	592	
PA_anya-e11_02n:59_28	dehī”ti sabbaṃ niyyotetvā satthu santike pabbajitvā kammaṭṭhāna parāyaṇo ahosi. Athassa	592	
PA_anya-e11_02n:59_29	kammaṭṭhānaṃ manasikarontassa kammaṭṭhānaṃ na upaṭṭhāti, tato cintesi “ayaṃ janapado	592	
PA_anya-e11_02n:59_30	mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaṭṭhānameva gaccheyya”nti.	593	
PA_anya-e11_02n:59_31	Atha pubbaṇhasamaye piṇḍāya caritvā sāyanhasamaye paṭisallānā vuṭṭhito bhagavantaṃ	593	
PA_anya-e11_02n:59_32	upasaṅkamitvā kammaṭṭhānaṃ kathāpetvā satthā sīhanādaṃ naditvā pakkami. Atha kho	593	
PA_anya-e11_02n:59_33	āyasmā puṇṇo sūnāparantaraṭṭhaṃ patvā sammatapabbataṃ nāma pavisitvā vāṇijakagāmaṃ	593	
PA_anya-e11_02n:59_34	piṇḍāya pāvisi. Atha naṃ kaniṭṭhabhātā sagehaṃ netvā bhikkhaṃ datvā “bhante aññattha	593	
PA_anya-e11_02n:59_35	agantvā idheva vasathā”ti paṭiññaṃ kāretvā vasāpesi. Tato samuddagirivihāraṃ nāma	593	
PA_anya-e11_02n:59_36	agamāsi. Tattha samuddavīciyo āgantvā ayakaṇṭapāsāṇesu paharitvā mahāsaddaṃ karonti.	593	
PA_anya-e11_02n:59_37	Thero kammaṭṭhānaṃ manasikaronto na phāsuvihāro hotīti samuddaṃ nisaddaṃ katvā adhiṭṭhāsi.	593	
PA_anya-e11_02n:59_38	Tato mātulagiriṃ nāma āgamāsi. Tattha sakuṇasaṅgho ussanno rattiñca divā ca saddo	593	
PA_anya-e11_02n:59_39	eko baddho hoti. Thero “idaṃ ṭhānaṃ aphāsukanti tato makuḷakārāmavihāraṃ nāma gato.	593	
PA_anya-e11_02n:59_40	So vāṇijagāmassa nātidūro nāccāsanno gamanāgamanasampanno vivitto appasaddo. Thero	594	
PA_anya-e11_02n:59_41	“idaṃ ṭhānaṃ phāsuka”nti tattha rattiṭṭhānadivāṭhāne caṅkamanādīni kāretvā vassaṃ	594	
PA_anya-e11_02n:59_42	upagacchati. Evaṃ catūsu ṭhānesu vihāsi. Athekadivasaṃ tasmiṃyeva antovasse pañca	594	
PA_anya-e11_02n:59_43	vāṇijakasatāni “parasamuddaṃ gacchāmā”ti nāvāya bhaṇḍaṃ pakkhipiṃsu. Nāvārohanadivase	594	
PA_anya-e11_02n:59_44	therassa kaniṭṭhabhātā theraṃ bhojetvā therassa santike sikkhāpadāni gahetvā gacchanto	594	
PA_anya-e11_02n:59_45	“bhante mahāsamuddo nāma assaddheyyo cānekantarāyo ca, amhe āvajjeyyāthā”ti vatvā	594	
PA_anya-e11_02n:59_46	nāvaṃ ārūyhi. Nāvā ūmijavena gacchamānā aññataraṃ dīpaṃ pāpuṇi. Manussā “pātarāsaṃ	594	
PA_anya-e11_02n:59_47	karissāmā”ti dīpake otiṇṇā. Tasmiṃ dīpake aññaṃ kiñci natthi, candanavanameva ahosi.	594	
PA_anya-e11_02n:59_48	Atheko vā siyā rukkhaṃ ākoṭetvā lohitacandanabhāvaṃ ñatvā “bho mayaṃ lābhatthāya	594	
PA_anya-e11_02n:59_49	parasamuddaṃ gacchāma, ito ca uttari lābhā nāma natthi, caturaṅgula mattāpi ghaṭikā	594	
PA_anya-e11_02n:59_50	satasahassaṃ agghati, saṃhāretabbakayuttaṃ bhaṇḍaṃ hāretvā gacchāmā”ti. Te tathā	595	
PA_anya-e11_02n:59_51	kariṃsu candanavane adhivatthā amanussā kujjhitvā imehi amhākaṃ candanavanaṃ nāsitaṃ,	595	
PA_anya-e11_02n:59_52	ghātessāma ne”ti cintetvā na imesu ghāṭitesu sabbaṃ ekakuṇapaṃ bhavissati, samuddamajjhe	595	
PA_anya-e11_02n:59_53	nesaṃ nāvaṃ osīdessāmā”ti āhaṃsu. Atha tesaṃ nāvaṃ ārūyha muhuttaṃ gatakāleyeva uppādikaṃ	595	
PA_anya-e11_02n:59_54	upaṭṭhāpetvā sayampi te amanussā bhayānakāni rūpāni dassayiṃsu. Bhītā manussā attano	595	
PA_anya-e11_02n:59_55	devatā namassanti. Therassa kaniṭṭho cūḷapuṇṇakuṭumbiko “mayhaṃ bhātā avassayo hotū”ti	595	
PA_anya-e11_02n:59_56	therassa namassamāno aṭṭhāsi. Thero pi kira tasmiṃyeva khaṇe āvajjetvā tesaṃ byasanappattiṃ	595	
PA_anya-e11_02n:59_57	ñatvā vehāsaṃ uppatitvā abhimukho aṭṭhāsi. Amanussā theraṃ disvāva “ayyapuṇṇatthero	595	
PA_anya-e11_02n:59_58	ehī” ti pakkamiṃsu. Uppādikaṃ sannisīdi. Thero “mā bhāyathā”ti tesaṃ assāsetvāva	595	
PA_anya-e11_02n:59_59	kahaṃ gantukāmatthā”ti pucchi. “Bhante amhākaṃ sakaṭṭhānameva gacchāmā”ti thero nāvaṃ	595	
PA_anya-e11_02n:59_60	phale akkamitvā “etesaṃ icchitaṭṭhānaṃ gacchatū”ti adhiṭṭhāti. Vāṇijā sakaṭṭhānaṃ	596	
PA_anya-e11_02n:59_61	gantvā taṃ pavattiṃ puttadārassa ārocetvā “etha theraṃ saraṇaṃ gacchāmā”ti pañcasatāni	596	
PA_anya-e11_02n:59_62	attano attano pañcamātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.	596	
PA_anya-e11_02n:59_63	Tato nāvāya bhaṇḍaṃ otāretvā therassa ekaṃ koṭṭhāsaṃ katvā “ayaṃ bhante tumhākaṃ	596	
PA_anya-e11_02n:59_64	koṭṭhāso”ti āhaṃsu. Thero “mayhaṃ visuṃ koṭṭhāsa kiccaṃ natthi”. Satthā pana tumhehi	596	
PA_anya-e11_02n:59_65	diṭṭhapubbo’ti. Na diṭṭhapubbo bhante’ti, tenahi iminā satthu maṇḍalamāḷaṃ karotha.	596	
PA_anya-e11_02n:59_66	Evaṃ satthāraṃ passissathāti te sādhu bhante’ti tena ca koṭṭhāsena attano ca koṭṭhāsena	596	
PA_anya-e11_02n:59_67	maṇḍalamāḷaṃ kātuṃ ārabhiṃsu. Satthā kirassa āraddhakālato paṭṭhāya paribhogaṃ akāsi.	596	
PA_anya-e11_02n:59_68	Tatho manussā rattiṃ obhāsaṃ disvā “mahesakkhā devatā atthī”ti saññaṃkariṃsu. Upāsakā	596	
PA_anya-e11_02n:59_69	maṇḍalamāḷañca bhikkhusaṅghassa senāsanāni ca niṭṭhapetvā dānasambhāraṃ sajjetvā	596	
PA_anya-e11_02n:59_70	“kataṃ bhante amhehi attanokiccaṃ, satthāraṃ pakkosathā”ti therassa ārocesuṃ. Thero	597	
PA_anya-e11_02n:59_71	sāyanhasamaye iddhiyāsāvatthiṃ patvā “bhante vāṇijagāmavāsino tumhe daṭṭhukāmā, tesaṃ	597	
PA_anya-e11_02n:59_72	anukampaṃ karothā”ti. Bhagavā adhivāsesi. Thero bhagavato adhivāsanaṃ viditvā sakaṭṭhānameva	597	
PA_anya-e11_02n:59_73	paccāgato. Bhagavā ānandattheraṃ āmantesi “ānanda sve sūnāparante vāṇijagāme piṇḍāya	597	
PA_anya-e11_02n:59_74	carissāma, tvaṃ ekūnapañcasatānaṃ bhikkhūnaṃ salākaṃ dehī”ti. Thero sādhu bhante’ti	597	
PA_anya-e11_02n:59_75	bhikkhusaṅghassa tamatthaṃ ārocetvā “cārikā salākaṃ gaṇhantū”ti āha. Taṃ divasaṃ	597	
PA_anya-e11_02n:59_76	kuṇḍadhānatthero paṭhamaṃ salākaṃ aggahoti. Vāṇijagāmavāsinopi “sve kira satthā āgamissatī”ti	597	
PA_anya-e11_02n:59_77	gāmamajjhe maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ	597	
PA_anya-e11_02n:59_78	katvā gandhakuṭiṃ pavisitvā phalasamāpattiṃ appetvā nisīdi. Sakkassa paṇḍukambalasilāsanaṃ	597	
PA_anya-e11_02n:59_79	uṇhaṃ ahosi. So kiṃ idanti āvajjetvā satthu sūnāparantagamanaṃ disvā visukammaṃ āmantesi	597	
PA_anya-e11_02n:59_80	“tāta ajja bhagavā tīṇimattāni yojanasatāni piṇḍācāraṃ gamissati, pañca kūṭāgārasatāni	598	
PA_anya-e11_02n:59_81	māpetvā jetavanadvāra koṭṭhamatthake gamanasajjāniṃ katvā ṭhapehī”ti, so tathā akāsi.	598	
PA_anya-e11_02n:59_82	Bhagavato kūṭāgāraṃ catumukhaṃ ahosi, dvinnaṃ aggasāvakānaṃ dvimukhaṃ, sesānaṃ ekamukhaṃ,	598	
PA_anya-e11_02n:59_83	satthā gandhakuṭito nikkhamma paṭipāṭiyā ṭhapita kūṭāgāresu dhurakūṭāgāraṃ pāvisi.	598	
PA_anya-e11_02n:59_84	Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ,	598	
PA_anya-e11_02n:59_85	ekaṃ tucchakūṭāgāraṃ ahosi. Pañcapi kūṭāgārasatāni ākāse uppatiṃsu. Satthā saccabandhapabbataṃ	598	
PA_anya-e11_02n:59_86	nāma patvā kūṭāgāraṃ ākāse ṭhapetvā tasmiṃ pabbate saccabandho nāma micchādiṭṭhi,	598	
PA_anya-e11_02n:59_87	so mahājanaṃ micchādiṭṭhiṃ uggaṇhāpento lābhaggayasaggappatto hutvā vasati. Abbhantare	598	
PA_anya-e11_02n:59_88	cassa antocāṭiyaṃ padīpo viya arahattassa upanissayo jalati, taṃ disvā “dhammamassa	598	
PA_anya-e11_02n:59_89	kathessāmī”ti gantvā dhammaṃ deseti. Tāpaso desanāpariyosāne arahattaṃ pāpuṇi. Maggenevassa	598	
PA_anya-e11_02n:59_90	abhiññā āgatā, ehi bhikkhu hutvā iddhimayapattacīvaro kūṭāgāraṃ pāvisi. Bhagavā kūṭāgāragatehi	599	
PA_anya-e11_02n:59_91	pañcahi bhikkhusatehisaddhiṃ vāṇijagāmaṃ gantvā kūṭāgārāni adissamānāni katvā vāṇijagāmaṃ	599	
PA_anya-e11_02n:59_92	pāvisi. Vāṇijā buddhappamukhassa bhikkhusaṅghassa mahādānaṃ datvā sasatthāraṃ makuḷakārāmaṃ	599	
PA_anya-e11_02n:59_93	nayiṃsu. Satthā maṇḍalamāḷaṃ pāvisi. Mahājano yāva satthā bhattadarathaṃ paṭippassambheti,	599	
PA_anya-e11_02n:59_94	tāva pātarāsaṃ katvā uposathaṅgāni samādāya gandhañca pupphañca ādāya dhammasavanatthāya	599	
PA_anya-e11_02n:59_95	ārāmaṃ paccāgamāsi. Satthā dhammaṃ desesi. Mahājanassa bandhanā mokkho jāto, mahanta	599	
PA_anya-e11_02n:59_96	buddhakolāhalaṃ ahosi. Satthā mahājanassa saṅgahatthaṃ katipāhaṃ tattheva vasi, aruṇaṃ	599	
PA_anya-e11_02n:59_97	pana mahāgandhakuṭiyaṃyeva uṭṭhapesi. Tattha katipāhaṃ vasitvā vāṇijagāme piṇḍāya	599	
PA_anya-e11_02n:59_98	caritvā “tvaṃ idheva vasāhī”ti puṇṇattheraṃ nivattetvā antare nammadānadī nāma atthi,	599	
PA_anya-e11_02n:59_99	tassā tīraṃ agamāsi. Nammadānāgarājā satthu paccuggantvā nāgabhavanaṃ pavesetvā tiṇṇaṃ	599	
PA_anya-e11_02n:59_100	ratanānaṃ sakkāraṃ akāsi. Satthā tassa dhammaṃ kathetvā nāgabhavanā nikkhami. So	5910	
PA_anya-e11_02n:59_101	“mayhaṃ bhante paricaritabbaṃ dethā”ti yāci. Bhagavā nammadānadītīre padacetiyaṃ	5910	
PA_anya-e11_02n:59_102	dassesi. Taṃ vīcīsu āgahāsu pidhiyati vīcīsu gatāsu vivarati, mahāsakkārappattaṃ	5910	
PA_anya-e11_02n:59_103	ahosi. Satthā tato nikkhamma saccabandhapabbataṃ gantvā saccabandhaṃ āha “tayā mahājano	5910	
PA_anya-e11_02n:59_104	apāyamagge otārito. Tvaṃ idheva vasitvā etesaṃ laddhiṃ vissajjāpetvā nibbānamagge	5910	
PA_anya-e11_02n:59_105	patiṭṭhāpehī”ti. Sopi paricaritabbaṃ yāci. Satthā ghanapiṭṭhipāsāṇe allamattikapiṇḍamhi	5910	
PA_anya-e11_02n:59_106	lañchanaṃ viya padacetiyaṃ dassesi. Evaṃ sūnāparantaraṭṭheyeva dve cakkaratanacetiyāni	5910	
PA_anya-e11_02n:59_107	yāvasāsanantaradhānaṃ patiṭṭhāpesi. Sattame pana vasse sāvatthiyaṃ kaṇḍambarukkhamūle	5910	
PA_anya-e11_02n:59_108	titthi maddanaṃ karonto yamakapāṭihāriyaṃ katvā dasahi cakkavāḷa sahassehi āgatānaṃ	5910	
PA_anya-e11_02n:59_109	devatānaṃ mātaraṃ kāyasakkhiṃ katvā abhidhammaṃ desente tāvatiṃsabhavane pāricchattakamūle	5910	
PA_anya-e11_02n:59_110	paṇḍukambalasilāyaṃ vassaṃ vasi. Aṭṭhame saṃsumāranagare ekavassaṃ vasi. Navame kosambiyaṃ	5911	
PA_anya-e11_02n:59_111	ekavassaṃ vasi. Tadā bhaddiyo, kimilo, bhagu, ānando, anuruddho, devadatto, cāti	5911	
PA_anya-e11_02n:59_112	cha khattiyā pabbajiṃsu. Tesaṃ vitthāro dhammapade āgato. Dasame pana vasse pālileyyāgāme	5911	
PA_anya-e11_02n:59_113	dakkhiṇavanasaṇḍe bhaddasālamūle pālileyyakena hatthinā upaṭṭhiyamāno phāsukaṃ vassāvāsaṃ	5911	
PA_anya-e11_02n:59_114	vasi. Ekādasame nālandhabrāhmaṇagāme ekavāsaṃ vasi. Dvādasame verañjāyaṃ ekavāsaṃ	5911	
PA_anya-e11_02n:59_115	vasi duccaritassa vipākaṃ anubhavamāno, bhagavatā kira phussassa bhagavato kāle sāvakānaṃ	5911	
PA_anya-e11_02n:59_116	vacīduccaritavasena katupacitassa akusalakammassa tadā laddhokāsavasena upaṭṭhitattā	5911	
PA_anya-e11_02n:59_117	verañjabrāhmaṇena nimantitopi samāno mārāvaṭṭana vasena asallakkhetvā assavāṇijakānaṃ	5911	
PA_anya-e11_02n:59_118	nibaddhavattasaṅkhepena paññattaṃ patthapatthamūlakaṃ yavataṇḍulameva temāsaṃ bhuñjati,	5911	
PA_anya-e11_02n:59_119	vuttañhetaṃ apadāne.	5911	
PA_anya-e11_02n:60	“Phussassāhaṃ pāvacane, sāvake paribhāsissaṃ;	6	
PA_anya-e11_02n:61	Yavaṃ khādatha bhuñjatha, māca bhuñjatha sālino.	6	
PA_anya-e11_02n:62	Tena kammavipākena, temāsaṃ khāditaṃ yavaṃ;	6	
PA_anya-e11_02n:63	Nimantito brāhmaṇena, verañjāyaṃ vasiṃ tadāti”.	6	
PA_anya-e11_02n:64_0	Tena vuttaṃ “dvādasame verañjāyaṃ ekavāsaṃ vasi duccaritassa vipākaṃ anubhavamāno”ti.	64	
PA_anya-e11_02n:64_1	Terasame jāliyapabbate ekavāsaṃ vasi. Catuddasame sāvatthiyaṃ anāthapiṇḍikassa ārāme	64	
PA_anya-e11_02n:64_2	jetavanavihāre paṭhamavāsaṃ vasitvā pannarasame vasse ñātijanasaṅgahatthaṃ kapilavatthuṃ	64	
PA_anya-e11_02n:64_3	gantvā ekameva vāsaṃ kappesi. Soḷasame vasse āḷavakayakkhadamanatthaṃ aggāḷavīnagare	64	
PA_anya-e11_02n:64_4	ekavāsaṃ vasi. Sattarasame vasse rājagahameva nivattitvā vāsaṃ kappesi. Aṭṭhārasame	64	
PA_anya-e11_02n:64_5	vasse jāliyapabbatameva nivattitvā vasi. Ekūnavīsatimepi vasse tattheva jāliyapabbatameva	64	
PA_anya-e11_02n:64_6	vasi. Vīsatime vasse rājagahassa avidūre bhīsanake bhesakalavanasaṇḍe vāsaṃ kappesī”ti	64	
PA_anya-e11_02n:64_7	imāni vīsati vassāni paṭhamabodhīti veditabbāni. Etasmiṃ kāle ehibhikkhūpasampadāyaeva	64	
PA_anya-e11_02n:64_8	upasampādesīti yebhuyyena bhagavantaṃyeva uddissa ācariyupajjhāyaṃ katvā ehibhikkhu	64	
PA_anya-e11_02n:64_9	bhāvamāpanne puññavantapuggaleyeva sandhāya vuttaṃ, aññesampi ariyabhāvamanāpannānaṃ	64	
PA_anya-e11_02n:64_10	sudinnādīnaṃ vā yamakapāṭihāriye pasīditvā āyasmato sāriputtattherassa santike pabbajitānaṃ	641	
PA_anya-e11_02n:64_11	pubbe kassapabuddhakāle vaggulibhūtapubbānaṃ pañcannaṃ bhikkhusatānaṃ therasseva	641	
PA_anya-e11_02n:64_12	santike pabbajitabhāvassa dissanato tena vuttaṃ “bhagavā hi paṭhamabodhiyaṃ etasmiṃ	641	
PA_anya-e11_02n:64_13	kāle ehi bhikkhūpasampadāya eva upasampādesī”ti. Ito paresu pana pañcavīsativassesu	641	
PA_anya-e11_02n:64_14	anāthapiṇḍikena kārite jetavanamahāvihāre ekūnavīsativassā vāsaṃ vasi. Visākhāya	641	
PA_anya-e11_02n:64_15	sattavīsati koṭidhanapariccāgena kārite pubbārāme chabbassāni vasi. Dvinnaṃ kulānaṃ	641	
PA_anya-e11_02n:64_16	guṇamahattaṃ paṭicca sāvatthiyaṃ nissāya pañcavīsati vassāni vāsaṃ vasi. Antime pana	641	
PA_anya-e11_02n:64_17	vasse beḷuvagāme vasitvā maraṇantikā vedanā uppajji, āyusaṅkhārossajjanañca tattha	641	
PA_anya-e11_02n:64_18	akāsi. Imāni idha nādhippetāni, bhagavato vassakkamajānanatthaṃyeva vuttanti.	641	
PA_anya-e11_02n:65	Saraṇagamanūpasampadā nāma “buddhaṃ saraṇaṃ gacchāmi”tyādinā tikkhattuṃ vācaṃ bhinditvā vuttehi tīhi saraṇagamanehi upasampanno.	6	
PA_anya-e11_02n:66_0	Ovādapaṭiggahaṇūpasampadā nāma “tasmā tiha te kassapa evaṃ sikkhitabbaṃ tibbameva	66	
PA_anya-e11_02n:66_1	hirottappaṃ paccupaṭṭhitaṃ bhavissati theresu navesu majjhimesu cāti, evañhi te kassapa	66	
PA_anya-e11_02n:66_2	sikkhitabbaṃ tasmā tiha te kassapa evaṃ sikkhitabbaṃ yaṃ kiñci dhammaṃ sossāmi kusalūpasañhitaṃ	66	
PA_anya-e11_02n:66_3	sabbantaṃ aṭṭhiṃ katvā manasikatvā sabbameva cetaso samannāharitvā ohitasoto dhammaṃ	66	
PA_anya-e11_02n:66_4	sossāmīti, evañhi te kassapa sikkhitabbaṃ tasmā tiha te kassapa evaṃ sikkhitabbaṃ	66	
PA_anya-e11_02n:66_5	sātasahagataṃ me kāyagatā satiṃ na jahissatīti, evañhi te kassapa sikkhitabbanti	66	
PA_anya-e11_02n:66_6	iminā ovādapaṭiggaṇena mahākassapattherassa anuññātaupasampadā nāma.	66	
PA_anya-e11_02n:67_0	Pañhābyākaraṇūpasampadā nāma sopākassa anuññātaupasampadā, bhagavā kira pubbārāme	67	
PA_anya-e11_02n:67_1	anucaṅkamanto sopākasāmaṇeraṃ “uddhumātakasaññāti vā sopāka rūpasaññāti vā ime dhammā	67	
PA_anya-e11_02n:67_2	nānatthā nānābyañjanā, udāhu ekatthā byañjanameva nāna”nti dasaasubhanissite pañhe	67	
PA_anya-e11_02n:67_3	pucchi. So te byākāsi. Bhagavā tassa sādhukāraṃ datvā “kativassosi tvaṃ sopākā”ti	67	
PA_anya-e11_02n:67_4	pucchi. “Sattavasso ahaṃ bhagavā”ti, “sopāka tvaṃ mama sabbaññutaññāṇena saddhiṃ	67	
PA_anya-e11_02n:67_5	saṃsanditvā pañhe byākāsī”ti āraddhacitto upasampadaṃ anujānāti, ayaṃ pañhābyākaraṇūpasampadā.	67	
PA_anya-e11_02n:68_0	Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato	68	
PA_anya-e11_02n:68_1	ñatticatutthenāti imehi dvīhi kammehi upasampadā. Ñatticatutthakammūpasampadā nāma	68	
PA_anya-e11_02n:68_2	bhikkhūnaṃ etarahi upasampadā, ayameva idhādhippetā, sampattivipattivasena sambhavato.	68	
PA_anya-e11_02n:68_3	Kasmā hesa upasampanno nāmāti. Samaggena saṅghena ñatticatutthena kammena akuppena	68	
PA_anya-e11_02n:68_4	ṭhānārahena uparibhāvaṃ samāpanno pattoti upasampanno, seṭṭhabhāvaṃ pattotiattho	68	
PA_anya-e11_02n:68_5	tathā hi gihibhāvato sāmaṇerabhāvo seṭṭho nāma, tatopi upasampannabhāvoyeva seṭṭho.	68	
PA_anya-e11_02n:68_6	Tattha samaggena saṅghenāti sabbantimena pariyāyena pañcavaggakaraṇīye kamme yāvatikā	68	
PA_anya-e11_02n:68_7	bhikkhū kammappattā, tesaṃ āgatattā chandārahānaṃ chandassa āhaṭattā, sammukhībhūtānañca	68	
PA_anya-e11_02n:68_8	appaṭikkosanato etasmiṃ kamme samaggabhāvaṃ upagatena. Ñatticatutthenāti tīhi anusāvanāhi	68	
PA_anya-e11_02n:68_9	ekāya ca ñattiyā kattabbena. Ettha ca kiñcāpi ñatti sabbapaṭhamaṃ vuttā, tissannaṃ	68	
PA_anya-e11_02n:68_10	pana anusāvanānaṃ atthabyañjanabhedābhāvato atthabyañjanabhinnā ñatti tāsaṃ catutthanti	681	
PA_anya-e11_02n:68_11	katvā ñatticatutthanti vuccati. Kammenā ti dhammikena kammena, vinayakammenātiattho.	681	
PA_anya-e11_02n:68_12	Akuppenā ti vatthu ñatti anusāvana sīma parisasampatti sampannattā akopetabbataṃ	681	
PA_anya-e11_02n:68_13	appaṭikkositabbatañca upagatena. Ṭhānārahenā ti kāraṇārahena, satthusāsanārahenāti	681	
PA_anya-e11_02n:68_14	attho. Etehi kāraṇehi seṭṭhabhāvamāpannoti attho. Tattha sampattivipattivasena sambhavato	681	
PA_anya-e11_02n:68_15	ti vatthusampatti ñattisampatti anusāvanasampattisīmasampattiparisasampattivasena	681	
PA_anya-e11_02n:68_16	pañcahi sampattīhi upasampadakammassa sijjhanatoti attho. Tattha vatthu sampattināma	681	
PA_anya-e11_02n:68_17	paripuṇṇavīsativassabhāvo idāni purisattabhāvo ca. Unnavīsativassaṃ, antimavatthuajjhāpannapubbaṃ,	681	
PA_anya-e11_02n:68_18	paṇḍako, theyyasaṃvāsako, titthiyapakkantako, tiracchānagato, mātughātako, pitughātako,	681	
PA_anya-e11_02n:68_19	arahantaghātako, bhikkhunidūsako, saṅghabhedako, lohituppādako, ubhatobyañjanako,	681	
PA_anya-e11_02n:68_20	ti ime terasa puggalā upasampadāya avatthu. Tattha ūnavīsativassanti sāmaññena vuttepi	682	
PA_anya-e11_02n:68_21	mātukucchito nikkhamanato paṭṭhāya ekūnavīsaparipuṇṇo purisapuggalo upasampadāya	682	
PA_anya-e11_02n:68_22	vatthu, tato oraṃ na upasampadāya vatthu tatho hi ekasmiṃ saṃvacchare hemantagimhavassavasena	682	
PA_anya-e11_02n:68_23	tiṇṇaṃ utūnaṃ sambhavattā tayo utū honti, honti cettha.	682	
PA_anya-e11_02n:69	“Kattikantikapakkhamhā, hemaṃ phagguṇapuṇṇamā;	6	
PA_anya-e11_02n:70	Tassanti kapakkhamhā, gimhaṃ āsāḷhipuṇṇamā;	7	
PA_anya-e11_02n:71	Vassakālaṃ tato sesaṃ, catuvīsatūposathā.	7	
PA_anya-e11_02n:72	Cātuddasī cha etesu, pakkhā tatiyasattamā;	7	
PA_anya-e11_02n:73	Sesā pannarasī ñeyyā, aṭṭhārasa uposathāti”.	7	
PA_anya-e11_02n:74_0	Ettha ca kattikassa kāḷapakkhapāṭipadato paṭṭhāya yāva phagguṇapuṇṇamā cattāro māsā	74	
PA_anya-e11_02n:74_1	hemautu nāma. Phagguṇassa kāḷapakkhapāṭipadato paṭṭhāya yāva āsāḷhīpuṇṇamā cattāro	74	
PA_anya-e11_02n:74_2	māsā gimhautu nāma. Asāḷhakāḷapakkhapāṭipadato paṭṭhāya yāva aparakattikapuṇṇamā	74	
PA_anya-e11_02n:74_3	cattāro māsā vassautu nāma. Evaṃ ekasmiṃ saṃvacchare tayo utū honti. Tattha ekasmiṃ	74	
PA_anya-e11_02n:74_4	utumhi pakkhassa tatiyasattamesu dve dve katvā cha catuddasikā, paṭhamadutiyacatutthapañcamachaṭṭhaaṭṭhamesu	74	
PA_anya-e11_02n:74_5	cha cha katvā aṭṭhārasa pannarasikāti evaṃ ekasaṃvacchare catuvīsati uposathā honti.	74	
PA_anya-e11_02n:74_6	Imesu catuvīsatuposathesu cātuddasiyā ekūnatiṃsa divasā hontīti katvā ekasaṃvacchare	74	
PA_anya-e11_02n:74_7	cha ūnā divasā honti. Iminā nayena ekūnavīsatime vasse chamāsādhikāni aṭṭhārasavassāni	74	
PA_anya-e11_02n:74_8	honti. Tasmiṃ mātukucchimhi nibbattakāle dasamāse pakkhipitvā cattāri māsādhikāni	74	
PA_anya-e11_02n:74_9	ekūnavīsavassāni paripuṇṇāni. Rājāno pana tiṇṇaṃ tiṇṇaṃ vassānaṃ accayena māsaṃ ākaḍḍhanti,	74	
PA_anya-e11_02n:74_10	divasena saha māsampi, tasmā aṭṭhārasavasse yeva cha māsādhikāni honti. Taṃ heṭṭhācatumāsādhika	741	
PA_anya-e11_02n:74_11	ekūnavīsatime vasse pakkhipitvā ekamāsādhikāni vīsativassāni sabbaso paripuṇṇāni	741	
PA_anya-e11_02n:74_12	honti. Evaṃ ekūnavīsativassato paṭṭhāya gabbhavīso upasampadāya vatthūti veditabbo.	741	
PA_anya-e11_02n:74_13	Idāni purisattabhāvo ti bhikkhuniyā abhāvato purisapuggalova idāni vaṭṭatīti adhippeto	741	
PA_anya-e11_02n:74_14	tathā hi mātugāmassa pabbajitatthā pañcavassasatāni saddhammo tiṭṭheyya, paññattattā	741	
PA_anya-e11_02n:74_15	pana aparāni pañcavassasatāni ṭhassatīti evaṃ vassasahassameva paṭisambhidāppattasaddhammassa	741	
PA_anya-e11_02n:74_16	patiṭṭhitabhāvo vutto. Mātugāmā ca nāma duppaññā tibbakilesā lāmakā ca. Bhagavatā	741	
PA_anya-e11_02n:74_17	ca paṭhamabodhiyaṃ ādito paṭṭhāyameva mahāpajāpatiyā gotamiyā aṭṭhagarudhammapaṭiggahaṇena	741	
PA_anya-e11_02n:74_18	upasampadatte anuññātepi sāsanassa aciraṭṭhitikabhāvo vutto. Duppaññattā itthiyo	741	
PA_anya-e11_02n:74_19	sāsane ciraṃ na tiṭṭhanti, tibbakilesattā yathā paññatta sikkhāpadānurūpaṃ saṃvarampi	741	
PA_anya-e11_02n:74_20	rakkhituṃ na sakkonti. Lāmakattāpi tā aṭṭhasamāpattiṃ labhantāpi brāhmapārisajjaṃ	742	
PA_anya-e11_02n:74_21	nātikkamanti, evaṃ bhikkhuniyā abhāvato idāni purisapuggaloti vuttaṃ. Imasmiṃ ṭhāne	742	
PA_anya-e11_02n:74_22	ṭhatvā cattāri khettāni veditabbāni tathā hi mātugāmassa pabbajitattā vassasahassameva	742	
PA_anya-e11_02n:74_23	ṭhassatīti cetaṃ paṭisambhidāppattakhīṇāsavavasena vuttaṃ, tato paraṃ uttaripi sukkhavipassakakhīṇāsavavasena	742	
PA_anya-e11_02n:74_24	vassasahassaṃ, anāgāmivasena vassasahassaṃ, sakadāgāmivasena vassasahassaṃ, sotāpannavasena	742	
PA_anya-e11_02n:74_25	vassasahassanti evaṃ pañcavassasahassāni paṭivedhasaddhammo tiṭṭhati. Pariyattisaddhammopi	742	
PA_anya-e11_02n:74_26	tāniyeva na hi pariyattiyā asati paṭivedho atthi. Nāpi pariyattiyā sati paṭivedho	742	
PA_anya-e11_02n:74_27	na hoti. Liṅgaṃ pana pariyattiyā antarahitāya ciraṃ pavattissati, idaṃ khandhakabhāṇakānaṃ	742	
PA_anya-e11_02n:74_28	matena vuttanti veditabbaṃ. Dīghanikāyaṭṭhakathāyaṃ pana evaṃ vuttaṃ “paṭisambhidāppattehi	742	
PA_anya-e11_02n:74_29	vassasahassaṃ aṭṭhāsi, chaḷabhiññehi vassasahassaṃ, tevijjehi vassasahassaṃ, sukkhavipassakehi	742	
PA_anya-e11_02n:74_30	vassasahassaṃ, pātimokkhena vassasahassaṃ aṭṭhāsī”ti. Idampi dīghabhāṇakattherānaṃ	743	
PA_anya-e11_02n:74_31	matena vuttaṃ. Aṅguttaranikāyaṭṭhakathāyampi buddhānaṃ parinibbānato vassasahassameva	743	
PA_anya-e11_02n:74_32	paṭisambhidā nibbattetuṃ sakkonti, tato paraṃ cha abhiññā, tato tāpi asakkontā tisso	743	
PA_anya-e11_02n:74_33	vijjā nibbattanti. Gacchantekāle tānipi nibbattetuṃ asakkontā sukkhavipassakā honti.	743	
PA_anya-e11_02n:74_34	Eteneva upāyena anāgāmino sakadāgimino, sotāpannāti vuttaṃ. Idampi aṅguttaranikāye	743	
PA_anya-e11_02n:74_35	vuttaṃ. Saṃyuttanikāyaṭṭhakathāyaṃ pana paṭhamabodhiyaṃ bhikkhū paṭisambhidāppattā.	743	
PA_anya-e11_02n:74_36	Atha kāle gacchante paṭisambhidā pāpuṇituṃ na sakkhiṃsu, chaḷabhiññā ahesuṃ. Tato	743	
PA_anya-e11_02n:74_37	chapi abhiññā pattuṃ asakkontā tisso vijjā pāpuṇiṃsu. Idāni kāle gacchante tisso	743	
PA_anya-e11_02n:74_38	vijjā pāpuṇituṃ asakkontā āsavakkhayaṃ pāpuṇissanti, tampi asakkontā anāgāmiphalaṃ,	743	
PA_anya-e11_02n:74_39	tampi asakkontā sakadāgāmiphalaṃ, tampi asakkontā sotāpattiphalaṃ. Gacchantekāle	743	
PA_anya-e11_02n:74_40	sotāpattiphalampi pattuṃ na sakkhissantī’ti vuttaṃ. Yasmā ce te ācariyā bhinnavādā,	744	
PA_anya-e11_02n:74_41	tasmā tesaṃ ācariyānaṃ bhāṇakānaṃ matameva buddhaghosācariyena tattha tattha likhitanti	744	
PA_anya-e11_02n:74_42	gahetabbaṃ, aññathā ācariyasseva pubbāparavirodhappasaṅgo siyā ācariyabuddhaghoseneva	744	
PA_anya-e11_02n:74_43	hi sīhaḷabhāsaṃ apanetvā māgadhabhāsāya sāṭṭhakathaṃ buddhavacanaṃ likhitaṃ, na aññena	744	
PA_anya-e11_02n:74_44	ācariyena tasmā aṭṭhakathāya vuttavacanameva pamāṇanti gahetabbaṃ. Nanu cattāropi	744	
PA_anya-e11_02n:74_45	nikāyaṭṭhakathāsaṅgītiṃ ārūḷhā, atha kasmā evaṃ bhinnāti. Saccaṃ, tathāpi kesañci	744	
PA_anya-e11_02n:74_46	therānaṃ vādappakāsanatthaṃ vuttaṃ. Na saṅgāhakattherānaṃ, tasmā aṭṭhakathāvacanameva pamāṇanti vuttaṃ.	744	
PA_anya-e11_02n:75	Antimavatthuajjhāpannapubbanti pārājikabhikkhu, so abhabbo sāsane upasampadakammassa laddhuṃ.	7	
PA_anya-e11_02n:76_0	Paṇḍakoticetta pañcavidho hoti āsittapaṇḍako, ussūyapaṇḍako, opakkamikapaṇḍako, napuṃsako,	76	
PA_anya-e11_02n:76_1	pakkhapaṇḍakoti. Tattha yassa paresaṃ aṅgajātaṃ mukhena gaṇhitvā asucinā āsittassa	76	
PA_anya-e11_02n:76_2	pariḷāho vūpasamati, ayaṃ āsittapaṇḍako nāma. Yassa paresaṃ ajjhācāraṃ passato ussūyāya	76	
PA_anya-e11_02n:76_3	uppannāya pariḷāho vūpasamati, ayaṃ ussūyapaṇḍako nāma. Yassa upakkamena bījāni apanītāni	76	
PA_anya-e11_02n:76_4	honti, ayaṃ opakkamikapaṇḍako nāma. Yo pana paṭisandhiyaṃ yeva abhāvako uppanno hoti,	76	
PA_anya-e11_02n:76_5	ayaṃ napuṃsako nāma. Ekacco pana akusalavipākānubhāvena kāḷapakkhe paṇḍako hoti,	76	
PA_anya-e11_02n:76_6	juṇhapakkhe panassa pariḷāhovūpasamati, ayaṃ pakkhapaṇḍako nāma, keci pana yo kāḷapakkhe	76	
PA_anya-e11_02n:76_7	itthī hoti, juṇhapakkhe puriso, ayaṃ pakkhapaṇḍakoti vadanti, taṃ tesaṃ matimattameva.	76	
PA_anya-e11_02n:76_8	Etesu āsittapaṇḍakassa ca ussūyapaṇḍakassa ca pabbajjā na vāritā. Opakkamikanapuṃsakapakkhapaṇḍakānaṃ	76	
PA_anya-e11_02n:76_9	pana vāritā. Tesupi pakkhapaṇḍakassa yasmiṃ pakkhe paṇḍako hoti, tasmiṃyeva pabbajjā	76	
PA_anya-e11_02n:76_10	vāritā. Ettha ca apaṇḍakapakkhe pabbajitvā paṇḍakapakkhe nāsetabboti tīsupi gaṇṭhipadesu	761	
PA_anya-e11_02n:76_11	vuttaṃ. Keci pana “apaṇḍakapakkhepabbajito sato kilesakkhayaṃ pāpuṇāti, na nāsetabbo”ti	761	
PA_anya-e11_02n:76_12	vadanti, taṃ tesaṃ matimattameva, paṇḍakassa kilesakkhayā sambhavato khīṇakilesassa	761	
PA_anya-e11_02n:76_13	ca paṇḍakabhāvānupapattito ahetuka paṭisandhikathāyañhi avisesena paṇḍakassa ahetukapaṭisandhi	761	
PA_anya-e11_02n:76_14	katā vuttā, āsitta ussūyapakkhapaṇḍakānañca paṭisandhito paṭṭhāyeva paṇḍakabhāvo,	761	
PA_anya-e11_02n:76_15	na pavattiyaṃyevāti vadanti. Teneva ahetukapaṭisandhiniddese jaccandha-jaccabadhirādayo	761	
PA_anya-e11_02n:76_16	viya paṇḍako jātisaddena visesetvā niddiṭṭho. Catutthapārājikasaṃvaṇṇanāyaṃ pana	761	
PA_anya-e11_02n:76_17	abhabbapuggale dassentena paṇḍakatiracchānagataubhato byañjanakā tayo vatthuvipannā	761	
PA_anya-e11_02n:76_18	ahetukapaṭisandhikā, tesaṃ saggo avāritoti avisesena vuttaṃ, evaṃ pañcavidhā paṇḍakā	761	
PA_anya-e11_02n:76_19	te paṇḍakasāmaññena avisesetvā “paṇḍakāti evameva vatvā paṇḍako bhikkhave na upasampādetabbo”ti	761	
PA_anya-e11_02n:76_20	vuttanti daṭṭhabbaṃ.	762	
PA_anya-e11_02n:77_0	Theyyasaṃvāsako ti yo sayameva pabbajjāliṅgaṃ gahetvā bhikkhuvassaṃ gaṇetvā bhikkhūti	77	
PA_anya-e11_02n:77_1	paṭiññaṃ sampaṭicchati, yathāvuḍḍhaṃ vandanaṃ sādiyati, so liṅgassa saṃvāsassa ca	77	
PA_anya-e11_02n:77_2	thenattā ubhayatthenako nāma. Yo pana yathāvuḍḍhaṃ vandanaṃ na sādiyati, asuddhacittavasena	77	
PA_anya-e11_02n:77_3	liṅgassathenattāliṅgatthenako nāma. Yo vā pana sāmaṇerabhūmiyaṃ ṭhatvā musāvādena	77	
PA_anya-e11_02n:77_4	bhikkhuti paṭiññaṃ gahetvā bhikkhuvassaggena vandanādiṃ sādiyati, so bhikkhūhi dinnaliṅgattā	77	
PA_anya-e11_02n:77_5	liṅgatthenako na hoti, saṃvāsassa thenattā saṃvāsatthenako nāma. Ettha ca ubhayatthenakopi	77	
PA_anya-e11_02n:77_6	asuddhacittena liṅgatthenakeeva paviṭṭhoti veditabbo. Yopi sāmaṇero vuḍḍhasāmaṇerānaṃ	77	
PA_anya-e11_02n:77_7	vandanaṃ sādiyati, daharabhikkhūpi vuḍḍhabhikkhūnaṃ vandanaṃ sādiyati, sopi theyyasaṃvāsako	77	
PA_anya-e11_02n:77_8	nāpi hoti, athenattā. Yo vā pana bhikkhupārājikamāpannova bhikkhuliṅge ṭhito yāva	77	
PA_anya-e11_02n:77_9	paṭijānāti, tāva attheva tassa bhikkhubhāvo, na so anupasampannasaṅkhyaṃ gacchati,	77	
PA_anya-e11_02n:77_10	tathā hi so saṃvāsaṃ sādiyantopi theyyasaṃvāsako na hoti, so sahaseyyādiāpattimpi	771	
PA_anya-e11_02n:77_11	na janeti, omasavāde pācittiyañca na janeti teneva “asuddho hoti puggalo aññataraṃ	771	
PA_anya-e11_02n:77_12	pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo	771	
PA_anya-e11_02n:77_13	vadati āpatti omasavādassā”ti omasavāde pācittiyaṃ vuttaṃ. Asati hi bhikkhubhāve	771	
PA_anya-e11_02n:77_14	dukkaṭaṃ vadeyya. Yo pana sāmaṇero sāmaṇeraliṅgeneva pāṇātipātādipañcavidhaṃ silavipattiṃ	771	
PA_anya-e11_02n:77_15	pāpuṇāti, sopi āgato liṅganāsanāya nāsetvā saraṇasīlaṃ dātabbaṃ, athenattā upasampadāya	771	
PA_anya-e11_02n:77_16	avatthubhāvampi na pāpuṇāti. Vikālabhojanādikaṃ karontassa pana “accayo maṃ bhante	771	
PA_anya-e11_02n:77_17	accāgamā”tyādinā saṅghamajjhe accayaṃ desāpetvā vā daṇḍakammaṃ vā katvā sīlaṃ dātabbameva.	771	
PA_anya-e11_02n:77_18	Titthiyapakkantako uttānoyeva.	771	
PA_anya-e11_02n:78_0	Tiracchānagatoti yokoci amanussabhūto cattāro apāyikāpi upasampadāya avatthuyeva.	78	
PA_anya-e11_02n:78_1	Te paṭisandhiyā lāmakattā abhabbā sāsane pabbajituṃ. Yadi cattāro apāyikā upasampadāya	78	
PA_anya-e11_02n:78_2	avatthu bhaveyya, atha kasmā sese anapadisitvā tiracchānagatova avatthūti vuttanti.	78	
PA_anya-e11_02n:78_3	Sesānaṃ apākaṭavatthuttā, tathā hi sambuddhakāle tiracchānayoniyaṃ nibbatto eko nāgarājā	78	
PA_anya-e11_02n:78_4	nāgayoniyā aṭṭīyati harāyati jigucchati. Athakho tassa nāgassa etadahosi kenanukho	78	
PA_anya-e11_02n:78_5	ahaṃ upāyena nāgayoniyā parimucceyyaṃ khippañca manussattaṃ labheyyanti. Athakho	78	
PA_anya-e11_02n:78_6	tassa nāgassa etadahosi “ime kho samaṇāsakyaputtiyā dhammacārino samacārino brahmacārino	78	
PA_anya-e11_02n:78_7	saccavādino sīlavanto kalyāṇadhammā sace kho ahaṃ samaṇesu sakyaputtiyesu pabbajeyyaṃ,	78	
PA_anya-e11_02n:78_8	evāhaṃ nāgayoniyā parimucceyyaṃ khippañca manussattaṃ paṭilabheyya”nti. Atha kho	78	
PA_anya-e11_02n:78_9	so nāgo māṇavakavaṇṇena bhikkhū upasaṅkamitvā pabbajjaṃ yāci. Taṃ bhikkhū pabbājesuṃ	78	
PA_anya-e11_02n:78_10	upasampādesuṃ. Tena kho pana samayena so nāgo aññatarena bhikkhunā saddhiṃ paccantime	781	
PA_anya-e11_02n:78_11	vihāre paṭivasati. Atha kho so bhikkhu rattiyā paccūsasamayaṃ paccūṭṭhāya ajjhokāse	781	
PA_anya-e11_02n:78_12	caṅkamati. Atha kho so nāgo tassa bhikkhuno nikkhante vissaṭṭho niddaṃ okkamesi.	781	
PA_anya-e11_02n:78_13	Sabbo vihāro ahinā puṇṇo, vātapānehi bhogā nikkhantā honti. Athakho so bhikkhu “vihāraṃ	781	
PA_anya-e11_02n:78_14	pavisissāmī”ti kavāṭaṃ paṇāmento addasa sabbaṃ vihāraṃ ahināpuṇṇaṃ vātapānehi bhoge	781	
PA_anya-e11_02n:78_15	nikkhante. Disvāna bhīto vissaramakāsi. Bhikkhū upadhāvitvā taṃ bhikkhuṃ etadavocuṃ	781	
PA_anya-e11_02n:78_16	“kissa tvaṃ āvuso vissaramakāsī”ti. Ayaṃ āvuso sabbo vihāro ahinā puṇṇo vātapānehi	781	
PA_anya-e11_02n:78_17	bhogā nikkhantāti. Atha kho so nāgo tena saddena pabujjhitvā sake āsane nisīdi. Bhikkhū	781	
PA_anya-e11_02n:78_18	evamāhaṃsu “koci tvaṃ āvuso”ti. “Ahaṃ bhante nāgo”ti. “Kissa pana tvaṃ āvuso evarūpaṃ	781	
PA_anya-e11_02n:78_19	akāsī”ti. Atha kho so nāgo bhikkhūnaṃ etamatthaṃ ārocesī. Bhikkhū bhagavato etamatthaṃ	781	
PA_anya-e11_02n:78_20	ārocesuṃ. Atha kho bhagavā etasmiṃ nidāne etasmiṃ pakaraṇe bhikkhusaṅghaṃ sannipātāpetvā	782	
PA_anya-e11_02n:78_21	taṃ nāgaṃ etadavoca “tumhe khvattha nāgā avirūḷhidhammā imasmiṃ dhammavinaye, gaccha	782	
PA_anya-e11_02n:78_22	tvaṃ nāga, tattheva cātuddase pannarase aṭṭhamiyā ca pakkhassa uposathaṃ upavasa,	782	
PA_anya-e11_02n:78_23	evaṃ tvaṃ nāgayoniyā parimuccissasi khippañca manussattaṃ paṭilabhissasī”ti. Atha	782	
PA_anya-e11_02n:78_24	kho so nāgo “avirūḷhadhammo kirāhaṃ imasmiṃ dhammavinayeti dukkhī dummano assūni	782	
PA_anya-e11_02n:78_25	pavattayamāno vissaraṃ katvā pakkami. Atha kho bhagavā bhikkhū āmantesi “dve me bhikkhave	782	
PA_anya-e11_02n:78_26	paccayā nāgassa sabhāvapātukammāya. Yadā ca sajātiyā methunaṃ dhammaṃ paṭisevati,	782	
PA_anya-e11_02n:78_27	yadā ca vissaṭṭho niddaṃ okkamati. Ime kho bhikkhave dve paccayā nāgassa sabhāva	782	
PA_anya-e11_02n:78_28	pātukammāya. Tiracchānagato bhikkhave na upasampādetabbo, upasampanno nāsetabbo”ti	782	
PA_anya-e11_02n:78_29	evaṃ tiracchānasseva pākaṭavattuttāti. Ettha ca pavattiyaṃ abhiṇhaṃ sabhāvapātukammadassanavasena	782	
PA_anya-e11_02n:78_30	“dve paccayā”ti vuttaṃ. Nāgassa pana pañcasu kālesu sabhāvapātukammaṃ hoti paṭisandhikāle,	783	
PA_anya-e11_02n:78_31	tacapajahananakāle, sajātiyā methunakāle, vissaṭṭha niddokkamanakāle, cutikāleti.	783	
PA_anya-e11_02n:78_32	Nanu ca devāpi upasampadāya avatthuyeva, atha kasmā cattāro apāyikāva upasampadāya	783	
PA_anya-e11_02n:78_33	avatthūti vuttanti. Saccaṃ, tathāpi devānaṃ abhabbattā paṭivedhasāsanassa ṭhitattā	783	
PA_anya-e11_02n:78_34	te abhabbato visuṃ karaṇatthāya evaṃ vuttanti daṭṭhabbaṃ. Vakkhati hi samantapāsādikāya	783	
PA_anya-e11_02n:78_35	vinayaṭṭhakathāya mahāvagge “tiracchānagato bhikkhaveti ettha nāgo vā hotu supaṇṇamāṇavakādīnaṃ	783	
PA_anya-e11_02n:78_36	vā aññataro antamaso sakkaṃ devarājānaṃ upādāya yo koci amanussajātiyo sabbova imasmiṃ	783	
PA_anya-e11_02n:78_37	atthe tiracchānagatoti veditabbo”ti, tena “tiracchānagatoti yokoci amanussabhūto”ti	783	
PA_anya-e11_02n:78_38	vuttanti. Ettha cāha yadi nāgasupaṇṇā paṭisandhiyā lāmakā bhaveyya, atha kasmā vidhurajātake	783	
PA_anya-e11_02n:78_39	cattāro janā nāgasupaṇṇasakkadhanañcayakorabyesu bhavanesu taṃ tadeva ṭhānaṃ patthentā	783	
PA_anya-e11_02n:78_40	dānādīni puññāni karonti, tesu eko āyupariyosāne saputtadāro nāgabhavane nāgarājā	784	
PA_anya-e11_02n:78_41	hutvā nibbatti, eko supaṇṇabhavane simbalivimāne supaṇṇarājā hutvā nibbatti, eko	784	
PA_anya-e11_02n:78_42	tāvatiṃsabhavane sakko hutvā nibbatti, eko dhanañcayakorabyarañño aggamahesiyā kucchimhi	784	
PA_anya-e11_02n:78_43	nibbattīti catunnampi janānaṃ paṭisandhiyaṃ kusalakammeneva pavattabhāvo vutto yadi	784	
PA_anya-e11_02n:78_44	kusalakammena bhaveyya, “kusalā cetanā vipākānaṃ khandhānaṃ kaṭattā ca rūpānaṃ kammapaccayena	784	
PA_anya-e11_02n:78_45	paccayo”ti imissāpi paṭṭhānapāḷiyā ahetukānampi paṭisandhikkhaṇe kammapaccayabhāvo	784	
PA_anya-e11_02n:78_46	vutto bhaveyya, na panevaṃ vattabbaṃ atha kathañcidaṃ paccetabbanti. Vuccate, nikantiyā	784	
PA_anya-e11_02n:78_47	balavattā sattavidhamethunasaṃyogattā ca aparisuddhā tesaṃ kusalacetanā, aparisuddhāyeva	784	
PA_anya-e11_02n:78_48	sugatibhūmiyaṃ janetuṃ na sakkonti. Duggatibhūmiyaṃ pavattamānāpi kammā yūhanakāle	784	
PA_anya-e11_02n:78_49	taṃ taṃ bhūmipatthanā taṇhāsampayuttāpubbabhāgacetanā balena tesu tiracchānabhūmīsu	784	
PA_anya-e11_02n:78_50	nibbattanti, na aññena akusalena. Evañhi patthitapatthanā siddhāpi bhaveyya. Yadi	785	
PA_anya-e11_02n:78_51	aññena akusalakammena bhaveyya, icchitapatthanāpi asiddhāva bhaveyya. Nikantica nāmesā	785	
PA_anya-e11_02n:78_52	balavajhānasampayuttacetanāpi paṭibāhituṃ sakkā tathā hi gopakadevadattassa ācariyasamaṇo	785	
PA_anya-e11_02n:78_53	jhānabalena brahmabhūmīsu anibbattitvā jhānaṃ paṭibāhitvā aññakammena gandhabbadevesuyeva	785	
PA_anya-e11_02n:78_54	uppajjati “sīlavato hi bhikkhave cetopaṇidhi samijjhati visuddhattā”ti tesaṃ vitthāro	785	
PA_anya-e11_02n:78_55	dīghanikāye āgato, atthikehi tattha oloketabbo. Sattavidhamethunasaṃyogavasenāpi	785	
PA_anya-e11_02n:78_56	sattā dukkhato na muccanti vuttañhi bhagavatā “idha brāhmaṇa ekacco samaṇo vā brāhmaṇo	785	
PA_anya-e11_02n:78_57	vā sammā brahmacārī paṭijānamāno na heva kho mātugāmena saddhiṃ dvayaṃdvaya samāpattiṃ	785	
PA_anya-e11_02n:78_58	samāpajjati, api ca kho mātugāmassa ucchādanaṃ nhāpanaṃ parimaddanaṃ sambāhanaṃ sādiyati,	785	
PA_anya-e11_02n:78_59	so tadassādeti taṃ nikāmeti, tenacavittiṃ āpajjati. Idampikho brāhmaṇabrahmacariyassa	785	
PA_anya-e11_02n:78_60	khaṇḍampi chiddampi sabalampi kammāsampi. Ayaṃ vuccati brāhmaṇa aparisuddhaṃ brahmacariyaṃ	786	
PA_anya-e11_02n:78_61	carati. Saṃyutto methunasaṃyogena na parimuccati jātiyā jarāmaraṇena…pe… na parimuccati	786	
PA_anya-e11_02n:78_62	dukkhasmāti vadāmi. Punaca paraṃ brāhmaṇa idhekacco samaṇovā…pe… paṭijānamāno. Na	786	
PA_anya-e11_02n:78_63	heva kho mātugāmenasaddhiṃ dvayaṃdvayasamāpattiṃ samāpajjati, na pi mātugāmassa ucchādanaṃ…pe…	786	
PA_anya-e11_02n:78_64	sādiyati, api ca kho mātugāmena saddhiṃ saṃjagghati saṃkīḷati saṃkeḷāyati, so tadassādeti…pe…	786	
PA_anya-e11_02n:78_65	dukkhasmāti vadāmi. Punaca paraṃ brāhmaṇa idhekacco samaṇo vā…pe… na heva kho mātugāmena	786	
PA_anya-e11_02n:78_66	saddhiṃ samāpajjati. Napi mātugāmassa ucchādanaṃ sādiyati. Napi mātugāmena saddhiṃ	786	
PA_anya-e11_02n:78_67	saṃjagghati saṃkīḷati saṃkeḷāyati. Apica kho mātugāmassa cakkhuṃ upanijjhāyati pekkhati,	786	
PA_anya-e11_02n:78_68	so tadassādeti…pe… dukkhasmāti vadāmi. Punaca paraṃ brāhmaṇa idhekacco samaṇovā brāhmaṇo	786	
PA_anya-e11_02n:78_69	vā…pe… na heva kho mātugāmena, na mātugāmassa, napi mātugāmena pekkhati. Api ca kho	786	
PA_anya-e11_02n:78_70	mātugāmassa saddaṃ suṇāti tirokuṭṭaṃvā tiropākāraṃvā hasantiyā vā bhaṇantiyā vā gāyantiyā	787	
PA_anya-e11_02n:78_71	vā rodantiyā vā, so tadassādeti…pe… dukkhasmāti vadāmi. Punaca paraṃ brāhmaṇa idhekacco	787	
PA_anya-e11_02n:78_72	samaṇo vā brahmaṇo vā…pe… naheva kho mātugāmena, napi mātugāmassa, napi mātugāmena,	787	
PA_anya-e11_02n:78_73	napi mātugāmassa rodantiyā vā…pe… api ca kho yānitāni pubbe mātugāmena saddhiṃ hasitalapitakīḷitāni	787	
PA_anya-e11_02n:78_74	anussarati. So tadassā deti…pe… dukkhasmāti vadāmi. Punaca paraṃ brāhmaṇa idhekacco	787	
PA_anya-e11_02n:78_75	samaṇo vā brahmaṇo vā…pe… na heva kho mātugāmena, napi mātugāmassa…pe… na pi yāni	787	
PA_anya-e11_02n:78_76	tāni pubbe mātugāmena saddhiṃ hasitalapitakīḷitāni anussarati, api ca kho gahapatiṃ	787	
PA_anya-e11_02n:78_77	vā gahapatiputtaṃ vā pañcahi kāmaguṇehi sahitaṃ samaṅgībhūtaṃ paricārayamānaṃ, so	787	
PA_anya-e11_02n:78_78	tadassādeti…pe… dukkhasmāti vadāmi. Punaca paraṃ brāhmaṇa…pe… na heva kho mātugāmena…pe…	787	
PA_anya-e11_02n:78_79	napi anussarati gahapatiṃ vā gahapatiputtaṃ vā paricārayamānaṃ, api ca kho aññataraṃ	787	
PA_anya-e11_02n:78_80	devanikāyaṃ paṇidhāya brahmacariyaṃ carati imināhaṃ sīlena vā vatena vā tapenavā	788	
PA_anya-e11_02n:78_81	brahmacariyena vā devo vā bhavissāmi devaññataro vāti, so tadassādeti, taṃ nikāmeti,	788	
PA_anya-e11_02n:78_82	tena ca vittiṃ āpajjati. Idaṃ kho brāhmaṇa brahmacariyassa khaṇḍampi chiddampi sabalampi	788	
PA_anya-e11_02n:78_83	kammāsampī”ti evaṃ lābhādihetukena bhedena ca sattavidhamethunasaṃyogena khaṇḍādibhāvo	788	
PA_anya-e11_02n:78_84	saṅgahitoti veditabbo.	788	
PA_anya-e11_02n:79_0	Mātughātake pana yena manussitthibhūtāpi ajanikā posā vanikā mātā vā mahāmātā vā	79	
PA_anya-e11_02n:79_1	cūḷamātā vā janikāpi amanussitthibhūtā mātā ghātitā, tassa pabbajjā na vāritā, na	79	
PA_anya-e11_02n:79_2	ca anantariko hoti. Tiracchānitthiyopi manussapurisamāgamma manussabhūtaṃ puttaṃ	79	
PA_anya-e11_02n:79_3	vijāyanti kontaputtā dvebhātikattherā viya tepi hi aṇḍajāyeva, tathā hi petaloke	79	
PA_anya-e11_02n:79_4	tiracchāne manusse cāti imesu tīsu bhūmīsu catasso yoniyo sambhavanti. Manussesu	79	
PA_anya-e11_02n:79_5	panettha kecideva opapātikā honti, seyyathāpi mahāpadumakumārādayo. Aṇḍajāpi konta	79	
PA_anya-e11_02n:79_6	puttā dvebhātikattherā viya. Vitthāro pana sīhaḷavatthusmiṃ oloketabbo. Ettha ca	79	
PA_anya-e11_02n:79_7	kontāti kinnarī, tassā puttā kontaputtā, sā hi rañño asokadhammarājassa kāle vanacarakena	79	
PA_anya-e11_02n:79_8	labhitvā manussasaṃvāsamāgamma dve putte vijāyitvā “idāni dārake pahāya na gamissatī”ti	79	
PA_anya-e11_02n:79_9	saññāya vanacarako tassā potthaṃ adāsi, sā potthaṃ labhitvā pakkhanditvā sakaṭṭhānameva	79	
PA_anya-e11_02n:79_10	gatā kinnariyo hi potthaṃ vinā pakkhandituṃ na sakkonti, teneva tāpaso “mā potthaṃ	791	
PA_anya-e11_02n:79_11	assā adāsī”ti āha. Kammapaccaya utusamuṭṭhānañhi tāsaṃ potthaṃ, rañño cakkavattissa	791	
PA_anya-e11_02n:79_12	cakkaratanaṃ viya, tathā hi cakkavattino vehāsagamanādi puññavato iddhināma, na tena	791	
PA_anya-e11_02n:79_13	cakkaratanaṃ vā hatthiassaratanaṃ vā vinā attano sabhāveneva gantuṃ sakkonti. Tattha	791	
PA_anya-e11_02n:79_14	cakkaratanaṃ rañño cakkavattissa kammabalena nibbattattā samuddamajjhe jāyamānampi	791	
PA_anya-e11_02n:79_15	kammapaccayautusamuṭṭhānaṃ nāma. Hatthiassaratanāni pana kammapaccayakammasamuṭṭhānāni	791	
PA_anya-e11_02n:79_16	nāma. Pakkhīnaṃ vehāsagamanādikā kammavipākajā iddhi. Kinnariyo pana potthaṃ vinā	791	
PA_anya-e11_02n:79_17	attano sabhāvena pakkhandituṃ na sakkonti, tasmā tāsaṃ potthaṃ kammapaccayautusamuṭṭhānanti	791	
PA_anya-e11_02n:79_18	daṭṭhabbaṃ. Keci pana devānaṃ alaṅkārā viya paṭisandhiyā saha āgatoti vadanti, na	791	
PA_anya-e11_02n:79_19	taṃ paccetabbaṃ, aṇḍajajalābujānaṃ tathā asambhavato. Kecipi pavatti kāle katanti	791	
PA_anya-e11_02n:79_20	vadanti, tampi ayuttameva, saṃsedajāpi padumagabbhevā veḷugabbhe vā nibbattā pokkharasātibrāhmaṇapadumavatīveḷuvatīdevīādayo	792	
PA_anya-e11_02n:79_21	viya. Jalābujā pana pākaṭāyeva. Yena sayaṃ tiracchānabhūtena manussitthibhūtā mātā	792	
PA_anya-e11_02n:79_22	ghātitā, sopi ānantariko na hoti tiracchānagatattā panassa pabbajjā paṭikkhittā,	792	
PA_anya-e11_02n:79_23	kammaṃ panassa bhāriyaṃ hoti, ānantariyaṃ āhacca tiṭṭhati. Manussitthiyopi tiracchānamāgamma	792	
PA_anya-e11_02n:79_24	gabbhaṃ janenti, seyyathāpi bhūridattassa mātā itthiyo hi aṭṭhahi kāraṇehi gabbhaggahaṇaṃ	792	
PA_anya-e11_02n:79_25	hoti - ajjhācārena, kāyasaṃsaggena, coḷaggahaṇena, asucipānena, nābhiparāmasanena,	792	
PA_anya-e11_02n:79_26	rūpadassanena, saddena gandhenāti. Tattha ajjhācārena sudinnassa purāṇadutiyikā gabbhaṃ	792	
PA_anya-e11_02n:79_27	gaṇhitvā pacchimabhavikaṃ suvaṇṇabimbasadisaṃ bījakaṃ nāma puttaṃ vijāyi. Kadāci	792	
PA_anya-e11_02n:79_28	ekaccā utusamaye chandarāgarattā purisānaṃ hatthagāhaveṇigāhaaṅgapaccaṅgaparāmasanaṃ	792	
PA_anya-e11_02n:79_29	sādiyantiyopi gabbhaṃ gaṇhanti. Evaṃ kāyasaṃsaggena gabbhaggahaṇaṃ hoti. Udāyittherassa	792	
PA_anya-e11_02n:79_30	pana purāṇadutiyikā bhikkhunī taṃ asuciṃ ekadesaṃ mukhena aggahesi, ekadesaṃ coḷakeneva	793	
PA_anya-e11_02n:79_31	saddhiṃ aṅgajāte pakkhipi, sā tena gabbhaṃ gaṇhi. Evaṃ coḷaggahaṇena gabbhaggahaṇaṃ	793	
PA_anya-e11_02n:79_32	hoti. Migasiṅgatāpasassa mātā migī utusamaye tāpasassa passāvaṭṭhānaṃ āgantvā sasambhavaṃ	793	
PA_anya-e11_02n:79_33	pivi, sā tena gabbhaṃ gaṇhitvā migasiṅgaṃ nāma tāpasadārakaṃ vijāyi. Evaṃ asucipānena	793	
PA_anya-e11_02n:79_34	gabbhaggahaṇaṃ hoti. Sāmassa pana bodhisattassa mātā utusamaye nābhiparāmasanena	793	
PA_anya-e11_02n:79_35	gabbhaṃ gaṇhitvā sāmatāpasadārakaṃ vijāyi, evaṃ maṇḍabyassa ca caṇḍapajjo tassa ca	793	
PA_anya-e11_02n:79_36	mātā utusamaye nābhiparāmasanavasena, tattha ca diṭṭhamaṅgalikāya nābhiparāmasanena	793	
PA_anya-e11_02n:79_37	maṇḍabyassa nibbatti ahosi. Caṇḍapajjotassa mātu nābhiyaṃ vicchiko pharitvā gato,	793	
PA_anya-e11_02n:79_38	tena caṇḍapajjotassa nibbatti ahosi. Idhekaccā itthī utusamaye purisasaṃsaggaṃ alabhamānā	793	
PA_anya-e11_02n:79_39	chandarāgavasena antogehegatāva purisaṃ upanijjhāyati, rājorodho viya, sā tena gabbhaṃ	793	
PA_anya-e11_02n:79_40	gaṇhāti. Evaṃ rūpadassanena gabbhaggahaṇaṃ hoti. Balākāsu pana purisonāma natthi,	794	
PA_anya-e11_02n:79_41	tā utusamaye meghasaddaṃ sutvā gabbhaṃ gaṇhanti. Gāvīeva vā kadāci usabhagandhena	794	
PA_anya-e11_02n:79_42	gabbhaṃ gaṇhanti. Evaṃ gandhena gabbhaggahaṇaṃ hoti. Evaṃ aṭṭhahi kāraṇehi itthiyo	794	
PA_anya-e11_02n:79_43	gabbhaṃ gaṇhanti. Ettha ca pitusadisāyeva puttā honti, tasmā bhūridattādayo dhataraṭṭhaṃ	794	
PA_anya-e11_02n:79_44	nāgarājānaṃ paṭicca nāgāyeva honti. Caṇḍapajjotassa pana vicchikaṃ paṭicca manusso	794	
PA_anya-e11_02n:79_45	jāto, sambhavena ajātattā. Pitughātakepi eseva nayo.	794	
PA_anya-e11_02n:80_0	Arahantaghātako pana amanussa arahantadevataṃ vā manussajātiyaṃ vā avasesaṃ ariyapuggalaṃ	80	
PA_anya-e11_02n:80_1	ghātetvā anantariyo na hoti, pabbajjāpissa na vāritā, kammaṃ pana balavaṃ hoti. Tiracchāno	80	
PA_anya-e11_02n:80_2	pana amanussaarahantampi ghātetvā ānantariko na hoti, kammaṃ pana bhāriyaṃ tiracchānagatattā	80	
PA_anya-e11_02n:80_3	panassa pabbajjā vāritā. Bhikkhunidūsakasaṅghabhedakāni pākaṭāyeva.	80	
PA_anya-e11_02n:81_0	Lohituppādako pana yo tathāgatassa abhejjakāyatāya parūpakkamena cammaṃ chinditvā	81	
PA_anya-e11_02n:81_1	lohitaṃ paggharituṃ na sakkoti, sarīrassa pana antoyeva ekasmiṃ ṭhāne lohitaṃ samosarati,	81	
PA_anya-e11_02n:81_2	āghātena patubbanamānaṃ sañcitaṃ hoti, tassa bahu apuññaṃ pasavati, ānantariko ca	81	
PA_anya-e11_02n:81_3	hoti, pabbajjāpissa vāritā, seyyathāpi devadatto. Yo pana jīvako viya rogavūpasamanatthaṃ	81	
PA_anya-e11_02n:81_4	phāletvā pūtimaṃsañca lohitañca nīharitvā phāsuṃ karoti, ayaṃ lohituppādako na hoti,	81	
PA_anya-e11_02n:81_5	bahupuññaṃ pasavati brahmapuññaṃ pasavati, seyyathāpi jīvakokomārabhacco.	81	
PA_anya-e11_02n:82_0	Ubbhatobyañjanako pana itthi-purisavasena duvidho tattha itthiubhatobyañjanakassa	82	
PA_anya-e11_02n:82_1	itthinimittaṃ pākaṭaṃ, purisanimittaṃ paṭicchannaṃ. Purisaubhatobyañjanakassa purisanimittaṃ	82	
PA_anya-e11_02n:82_2	pākaṭaṃ, itthinimittaṃ paṭicchannaṃ. Itthiubhatobyañjanakassa itthīsu purisattaṃ	82	
PA_anya-e11_02n:82_3	karontassa itthinimittaṃ paṭicchannaṃ hoti, purisanimittaṃ pākaṭaṃ hoti. Purisaubhatobyañjanakassa	82	
PA_anya-e11_02n:82_4	purisānaṃ itthibhāvaṃ upagacchantassa purisanimittaṃ paṭicchannaṃ hoti, itthinimittaṃ	82	
PA_anya-e11_02n:82_5	pākaṭaṃ. Itthiubhatobyañjanako sayañca gabbhaṃ gaṇhāti, parañca gaṇhāpeti. Purisa	82	
PA_anya-e11_02n:82_6	ubhato byañjanako pana sayaṃ na gaṇhāti, paraṃ gaṇhāpeti. Idameva tesaṃ nānākaraṇaṃ.	82	
PA_anya-e11_02n:82_7	Ubhatobyañjananti cettha “byañjananti nimittaṃ. Ubhato byañjanaṃ assa atthīti viggahena	82	
PA_anya-e11_02n:82_8	“ubhatobyañja”nti vakkhatha, ekassa dve indriyāni honti, atha ekamevāti. Ekameva	82	
PA_anya-e11_02n:82_9	na dve, “yassa itthindriyaṃ uppajjati, tassa purisindriyaṃ uppajjatīti no. Yassa	82	
PA_anya-e11_02n:82_10	vā pana purisindriyaṃ uppajjati, tassa itthindriyaṃ uppajjatīti noti ekasmiṃ santāne	821	
PA_anya-e11_02n:82_11	indriya dvayassa paṭisevitattā. Tañca kho itthiubhatobyañjanakassa itthindriyaṃ,	821	
PA_anya-e11_02n:82_12	purisaubhatobyañjanakassa purisindriyamevāti. Yadi ekameva indriyaṃ, evaṃ ubhatobyañjanakabhāvo	821	
PA_anya-e11_02n:82_13	kathaṃ siyā. Indriyaṃ byañjanakāraṇanti vuttaṃ, tañca tassa natthīti. Vuccate na	821	
PA_anya-e11_02n:82_14	itthindriyaṃ purisabyañjanassa kāraṇaṃ, tathā purisindriyampi itthibyañjanakassa,	821	
PA_anya-e11_02n:82_15	kasmā sadā abhāvatoti, tathā hi itthi ubhatobyañjanakassa yadā itthiyā rattaṃ hoti,	821	
PA_anya-e11_02n:82_16	tadā purisabyañjanaṃ pākaṭaṃ hoti, itthibyañjanaṃ paṭicchannaṃ tathā purisaubhatobyañjanakassapi.	821	
PA_anya-e11_02n:82_17	Yadi tesaṃ indriyadvayaṃ byañjanānaṃ kāraṇaṃ bhaveyya, sadā byañjana dvayaṃ ekato	821	
PA_anya-e11_02n:82_18	tiṭṭheyya na pana tiṭṭhati, tasmā ekameva indriyanti niṭṭhametthāva gantabbaṃ. Byañjanakāraṇaṃ	821	
PA_anya-e11_02n:82_19	indriyaṃ pahāya rāgacittamevettha byañjanadvayassa kāraṇanti daṭṭhabbaṃ, tasmā itthiubhatobyañjanako	821	
PA_anya-e11_02n:82_20	sayampi gabbhaṃ gaṇhāti, parampi gaṇhāpeti, purisaubhatobyañjanako paraṃ gaṇhāpeti,	822	
PA_anya-e11_02n:82_21	sayaṃ pana na gaṇhāti, itthindriyasamaṅgisseva gabbhasambhavatoti. Kurundiyaṃ pana	822	
PA_anya-e11_02n:82_22	“yadi paṭisandhiyaṃ purisaliṅgaṃ, pavatte itthiliṅgaṃ nibbattati, yadi paṭisandhiyaṃ	822	
PA_anya-e11_02n:82_23	itthiliṅgaṃ, pavatte purisaliṅgaṃ nibbatī”ti paṭisandhiyaṃ liṅgasambhavo vutto, so	822	
PA_anya-e11_02n:82_24	ayuttova. Kasmā, pavattiyaṃyeva itthiliṅgādīni samuṭṭhahanti. Paṭisandhiyameva samuṭṭhāti,	822	
PA_anya-e11_02n:82_25	na liṅgādīni. Indriyameva liṅganti na sakkā vattuṃ, indriyaliṅgānaṃ bhinnasabhāvattā,	822	
PA_anya-e11_02n:82_26	yathā ca bīje sati rukkho sambhavati, nāsati, evameva indriye sati liṅgādīni sambhavanti	822	
PA_anya-e11_02n:82_27	bījasadisañhi indriyaṃ, rukkhasadisāni liṅgādīni evameva tesu puggalesu paṇḍakādayo	822	
PA_anya-e11_02n:82_28	ekādasapuggalā tasmiṃ yeva bhave niyāmaṃ okkamituṃ na arahanti, tasmā abhabbā nāma.	822	
PA_anya-e11_02n:82_29	Ūnavīsati antimavatthuajjhāpannapubbā dve upasampadāya avatthumattameva, upanissaye	822	
PA_anya-e11_02n:82_30	sati tasmiṃyeva bhave niyāmaṃ okkamituṃ arahanti, tasmā bhabbānāma honti.	823	
PA_anya-e11_02n:83	Vatthusampattikathā niṭṭhitā.	8	
PA_anya-e11_02n:84	Ñattisampatti nāma.	8	
PA_anya-e11_02n:85	“Sithilaṃ dhanitañca dīgharassaṃ, garukaṃ lahukañca niggahitaṃ;	8	
PA_anya-e11_02n:86	Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.	8	
PA_anya-e11_02n:87_0	Evaṃ vuttaṃ dasavidhaṃ byañjanaṃ apekkhitvā vā evaṃ asakkontenāpi sithiladhanita	87	
PA_anya-e11_02n:87_1	vimuttaniggahitavasena vuttāni byañjanāni akopetvā vā duruttaṃ vā akatvā vuttaṃ ñattisampatti	87	
PA_anya-e11_02n:87_2	nāma. Ñattivipatti nāma sabbaso ñattiṃ aṭṭhapetvā vā vatthusaṅghapuggalañattīnaṃ	87	
PA_anya-e11_02n:87_3	aparāmasanāni pacchā ñattiṭṭhapanañcāti ime tāva pañca ñattidosā. Tattha ayaṃ itthanāmoti	87	
PA_anya-e11_02n:87_4	upasampadāpekkhassa api akittanaṃ vatthuaparāmasanaṃ nāma. Suṇātu me bhante saṅghoti	87	
PA_anya-e11_02n:87_5	ettha suṇātu me bhanteti vatvā saṅghoti abhaṇanaṃ saṅghaaparāmasanaṃ nāma. Itthannāmassa	87	
PA_anya-e11_02n:87_6	upasampadāpekkhoti upajjhāyassa akittanaṃ puggalaaparāmasanaṃ nāma. Sabbena sabbaṃ	87	
PA_anya-e11_02n:87_7	ñattiyā anuccāraṇaṃ ñattiaparāmasanaṃ nāma. Paṭhamaṃ kammavācaṃ niṭṭhāpetvā esā ñattīti	87	
PA_anya-e11_02n:87_8	vatvā khamati saṅghassāti evaṃ ñatti kittanaṃ pacchā ñattiṭṭhapanaṃ nāma. Iti ime	87	
PA_anya-e11_02n:87_9	pañca ñattidosā ñattivipatti nāma. Imehi dosehi vimuttāya ñattiyā sampannaṃ ñattisampatti nāma.	87	
PA_anya-e11_02n:88	Ñattisampattikathā niṭṭhitā.	8	
PA_anya-e11_02n:89_0	Anusāvanasampatti nāma vatthu saṅghapuggalānaṃ aparāmasanāni, sāvanāya hāpanaṃ, akāle	89	
PA_anya-e11_02n:89_1	sāvananti ime pañca anusāvanadose vajjetvā kathanaṃ anusāvanasampatti nāma. Tattha	89	
PA_anya-e11_02n:89_2	vatthādīnaṃ aparāmasanāni ñattiyaṃ vuttasadisāneva. Tīsu pana anusāvanāsu yattha	89	
PA_anya-e11_02n:89_3	katthaci etesaṃ aparāmasanaṃ aparāmasanameva. Sabbena sabbaṃ pana kammavācaṃ avatvā	89	
PA_anya-e11_02n:89_4	catukkhattuṃ ñattikittanameva vā kammavācabbhantarepi cattāri byañjanāni kopetvā	89	
PA_anya-e11_02n:89_5	vā akkharassa vā padassa vā duruccāraṇaṃ vā katvā sāvanaṃ sāvanāya hāpanaṃ nāma,	89	
PA_anya-e11_02n:89_6	tathā hi sithiladhanitavimuttaniggahitavasena cattāri byañjanāni antokammavācāya	89	
PA_anya-e11_02n:89_7	kammaṃ kopenti. Tattha “suṇātu me ti sithile vattabbe suṇāthu me”ti vacanaṃ sithile	89	
PA_anya-e11_02n:89_8	dhanitaṃ nāma. “Bhante”ti vattabbe bhanteti vacanaṃ dhanite sithilaṃ nāma. “Suṇātu	89	
PA_anya-e11_02n:89_9	esā ñattī”ti vattabbe “suṇantu esaṃ ñattī”ti vacanaṃ vimutte niggahitaṃ nāma. “Pattakalla”nti	89	
PA_anya-e11_02n:89_10	vattabbe “pattakallā”ti vacanaṃ niggahite vimuttaṃ nāma. Evaṃ imāni cattāri byañjanāni	891	
PA_anya-e11_02n:89_11	antokammavācāya kammaṃ dūsenti. Imāni cattāri akopetvā vadantenāpi aññasmiṃ akkhare	891	
PA_anya-e11_02n:89_12	vattabbe aññaṃ akkharaṃ vadanto duruttaṃ karoti nāma. Itaresu dīgharassādīsu chasu	891	
PA_anya-e11_02n:89_13	ṭhānesu dīghaṭṭhāne dīghaṃ, rassaṭṭhāne rassamevāti evaṃ yathāṭhāne taṃ tadeva akkharaṃ	891	
PA_anya-e11_02n:89_14	bhāsantena anukkamāgataṃ paveṇiṃ avināsetvā kammavācā kātabbā. Sace pana evaṃ akatvā	891	
PA_anya-e11_02n:89_15	dīghe vattabbe rassaṃ, rasse vattabbe dīghaṃ vadati, tathā garuke vattabbe lahukaṃ,	891	
PA_anya-e11_02n:89_16	lahuke vattabbe garukaṃ vadati. Sambandhe vā vattabbe vavatthitaṃ, vavatthite vā	891	
PA_anya-e11_02n:89_17	vattabbe sambandhaṃ vadati, evampi kammavācā na kuppati. Imāni cha byañjanāni kammaṃ	891	
PA_anya-e11_02n:89_18	na kopenti. Idameva ācariyānaṃ samānakathā. Apare pana idāni byañjanāni antokammavācāya	891	
PA_anya-e11_02n:89_19	kammaṃ dūsentīti vadanti, evaṃ sati anupasampannāva bahutarā bhaveyyuṃ, vīmaṃsitvā	891	
PA_anya-e11_02n:89_20	pana gahetabbaṃ. Suṭṭhutarā vā kammavācā sikkhitabbā. Sāvanāya anokāse paṭhamaṃ ñattiṃ	892	
PA_anya-e11_02n:89_21	aṭṭhapetvā anusāvanaṃ akāle sāvanaṃ nāma. Iti imehi dosehi vimuttāya anusāvanāya	892	
PA_anya-e11_02n:89_22	sampannaṃ anusāvanasampattisampannaṃ nāma. Yadi pattacīvararahitaṃ puggalaṃ upasampādeti,	892	
PA_anya-e11_02n:89_23	“paripuṇṇassa pattacīvara”nti anusāvanāya katattā kammakopo na hoti, kārakasaṅgho	892	
PA_anya-e11_02n:89_24	pana sātisāro tenevāha vimativinodaniyampi pattacīvarānaṃ abhāvepi’paripuṇṇassa pattacīvara’nti	892	
PA_anya-e11_02n:89_25	kammavācāya sāvitattā kammakopaṃ avatvā dukkaṭameva vuttanti. Sace anupajjhāyako	892	
PA_anya-e11_02n:89_26	upasampādeti, “itthannāmassa upasampadāpekkho, itthannāmena upajjhāyenā”ti vā upajjhāyaṃ	892	
PA_anya-e11_02n:89_27	sāveti, sūpasampannova hoti. Upajjhāyaṃ na sāveti nupasampanno. Vakkhati hi vimativinodaniyaṃ	892	
PA_anya-e11_02n:89_28	“kammaṃ na kuppatīti idaṃ upajjhāyābhāvepi itthannāmassa upasampadāpekkho itthannāmena	892	
PA_anya-e11_02n:89_29	upajjhāyenā”ti matassa vā vibbhamantassa vā purāṇaupajjhāyassa vā yassa kassaci avijjamānassāpi	892	
PA_anya-e11_02n:89_30	nāmena sabbattha upajjhāyakittanassa katattā vuttaṃ. Yadi hi upajjhāyakittanaṃ na	893	
PA_anya-e11_02n:89_31	kareyya,’puggalaṃ na parāmasatī’ti vuttakammavipattieva siyā, teneva pāḷiyaṃ “anupajjhāyakanti	893	
PA_anya-e11_02n:89_32	vutta”nti. Sace saṅghupajjhāyena gaṇupajjhāyena upasampādeti, kārakasaṅgho sātisāro,	893	
PA_anya-e11_02n:89_33	kammaṃ pana na kuppati, vakkhati hi vimativinodaniyaṃ “saṅghena upajjhāyenā”ti ayaṃ	893	
PA_anya-e11_02n:89_34	itthannāmo saṅghassa upasampadāpekkho, itthannāmo saṅghaṃ upasampadaṃ yācati. Saṅghena	893	
PA_anya-e11_02n:89_35	upajjhāyenā”ti evaṃ kammavācāya saṅghameva upajjhāyaṃ kittetvāti attho. Evaṃ’gaṇena	893	
PA_anya-e11_02n:89_36	upajjhāyenā’ti etthāpi ayaṃ itthannāmogaṇassa upasampadāpekkho’ti ādinā yojanā veditabbā.	893	
PA_anya-e11_02n:89_37	Evaṃ vuttepi kammaṃ na kuppati eva, dukkaṭasseva vuttattā, aññathā so ca puggalo	893	
PA_anya-e11_02n:89_38	anupasampannoti vadeyyā’ti. Sace paṇḍakādinā anupasampannakena upajjhāyena upasampādeti,	893	
PA_anya-e11_02n:89_39	te vajjetvā pañcavaggādigaṇo hatthapāsaṃ avijahitvā pūrati, kammaṃ na kuppati, kārakasaṅgho	893	
PA_anya-e11_02n:89_40	pana sātisāro tena vuttaṃ vimativinodaniyaṃ “paṇḍakādīhi upajjhāyehi kariyamānesu	894	
PA_anya-e11_02n:89_41	paṇḍakādikena vināva pañcavaggādigaṇo pūrati, kammaṃ na kuppati. Itarathā kuppatī”ti.	894	
PA_anya-e11_02n:89_42	Sace cattāro ācariyā ekato anusāventi, ettha pana kathanti vuccate, sabbaaṭṭhakathāsu	894	
PA_anya-e11_02n:89_43	dvīhi vā tīhi vā ācariyehi visuṃ visuṃ ekena ekassāti ekappahāreneva dve tisso vā	894	
PA_anya-e11_02n:89_44	kammavācā kātabbā. Sace pana nānācariyā nānupajjhāyā honti, tissatthero sumanattherassa	894	
PA_anya-e11_02n:89_45	saddhivihārikaṃ, sumanatthero tissattherassa saddhivihārikaṃ anusāveti, gaṇapūrakā	894	
PA_anya-e11_02n:89_46	honti vaṭṭati. Sace pana nānupajjhāyā honti, eko ācariyo hoti, natveva’nānupajjhāyenā’ti	894	
PA_anya-e11_02n:89_47	paṭikkhittattā na vaṭṭatīti ettakameva vuttaṃ. Catunnaṃ pana janānaṃ vicāraṇakathāya	894	
PA_anya-e11_02n:89_48	nāpi kammavipattichāyā dissati, tathāpi na kattabbameva, sabbaaṭṭhakathāsu avicāritattā.	894	
PA_anya-e11_02n:89_49	Sace vatthālaṅkārādisahitaparūḷhakesamassuṃ upasampādeti, sūpasampannova hoti, pacchā	894	
PA_anya-e11_02n:89_50	kesamassuṃ ohāretvā kāsāyāni vatthāni acchādetuṃ vaṭṭati terasavatthuvimuttattā sampatti	895	
PA_anya-e11_02n:89_51	yevetthapamāṇattā ca.	895	
PA_anya-e11_02n:90	Anusāvanasampattikathā niṭṭhitā.	9	
PA_anya-e11_02n:91	Idāni sīmavisodhaniṃ nāma, nānāganthasamāhanti imissā gāthāya saṃvaṇṇanākkamo anuppatto.	9	
PA_anya-e11_02n:92	Paññāva sabbañeyyesu, dayā yassa mahesino;	9	
PA_anya-e11_02n:93	Anantesupi sattesu, pavattittha yathāruci.	9	
PA_anya-e11_02n:94	Tāya ussāhito satthā, bhikkhūnaṃ hitakāraṇaṃ;	9	
PA_anya-e11_02n:95	Yaṃ sīmaṃ anujānāti, tattha pañho pavattati.	9	
PA_anya-e11_02n:96	Dveḷhakā saṃsayā honti, dese sabbattha bhikkhavo;	9	
PA_anya-e11_02n:97	Ganthāpi visamā honti, attanomatikāraṇā.	9	
PA_anya-e11_02n:98	Yadi me īdisaṃ vādaṃ, sutvāvupekkhako bhave;	9	
PA_anya-e11_02n:99	Pabbajjā nipphalā mayhaṃ, vare sambuddhasāsane;	9	
PA_anya-e11_02n:100	Gambhīro nipuṇo attho, sabbaññujinagocaro.	10	
PA_anya-e11_02n:101	Sāriputto mahāpañño, therassapi avisayo;	10	
PA_anya-e11_02n:102	Kathaṃ tvaṃ sakkuṇeyyāsi, sabbaññujinagocare;	10	
PA_anya-e11_02n:103	Iti me upavadeyyuṃ, dharateva mahāmuni.	10	
PA_anya-e11_02n:104	Pāliphullo mahāsālo, ucco merunagūpamo;	10	
PA_anya-e11_02n:105	Parinibbānakālamhi, sambuddho iccamabravi.	10	
PA_anya-e11_02n:106	Mā tvaṃ ānanda rodasi, mā tvaṃ ānanda socasi;	10	
PA_anya-e11_02n:107	Ahamekova nibbāyi, dharanteva bahū buddhā.	10	
PA_anya-e11_02n:108	Sambuddhā caturāsīti, sahassāni imāni te;	10	
PA_anya-e11_02n:109	Ovadissanti tvaṃ bhikkhu, katapuññosi hohisi.	10	
PA_anya-e11_02n:110	Vare sāṭṭhakathe pāḷi, ṭhite sabbaññugocare;	11	
PA_anya-e11_02n:111	Nibbutopi sambuddho, asuññova pajaṃ imaṃ.	11	
PA_anya-e11_02n:112	Evāhaṃ cintayitvāna, rattidivaṃ atandito;	11	
PA_anya-e11_02n:113	Dharanteyeva sambuddhe, bhinnavādo avisayo.	11	
PA_anya-e11_02n:114	Taṃ vādaṃ bhindayitvāna, jahitvā vattanomatiṃ;	11	
PA_anya-e11_02n:115	Vissajjissamahaṃ dāni, ciraṃ saddhammasuddhiyāti.	11	
PA_anya-e11_02n:116_0	Tattha sīmavisodhani'nti sīmavipattijahanaṃ sīmavipattiṃ pahāya sampattilakkhaṇappakāsakaṃ	116	
PA_anya-e11_02n:116_1	pakaraṇaṃ karissanti attho. Tattha sīmāti pannarasavidhā sīmā. Katame pannarasa.	116	
PA_anya-e11_02n:116_2	Khaṇḍasīmā, upacārasīmā, samānasaṃvāsasīmā, avippavāsasīmā, lābhasīmā, gāmasīmā,	116	
PA_anya-e11_02n:116_3	nigamasīmā, nagarasīmā, abbhantarasīmā, udakukkhepasīmā, janapadasīmā, raṭṭhasīmā,	116	
PA_anya-e11_02n:116_4	rajjasīmā, dīpasīmā, cakkavāḷasīmā’ti. Tattha khaṇḍasīmā nāma pabbajjupasampadādīnaṃ	116	
PA_anya-e11_02n:116_5	saṅghakammānaṃ sukhakaraṇatthaṃ mahāsīmāya vā gāmakhette vā khaṇḍitvā paricchinditvā	116	
PA_anya-e11_02n:116_6	sammatā. Tassāvitthāro ''paṭhamaṃ nimittā kittetabbā''ti ādinā dvāsattatippabhedāya	116	
PA_anya-e11_02n:116_7	samantapāsādikāya vinayaṭṭhakathāya mahāvagge vutto, idha vuttopi tatheva vutto bhaveyya,	116	
PA_anya-e11_02n:116_8	tasmā na vakkhāma, duviññeyyaṭṭhānameva kiñciṭhānaṃ nīharitvā pākaṭaṃ karissāma.	116	
PA_anya-e11_02n:116_9	Tattha sace pana heṭṭhā uparimassa sīmāparicchedassa parato anto leṇaṃ hoti, bahi	116	
PA_anya-e11_02n:116_10	sīmā na otarati. Athāpi uparimassa sīmāparicchedassa orato bahi leṇaṃ hoti, antosīmā	1161	
PA_anya-e11_02n:116_11	na otaratīti ime dve ekatthā byañjanameva nānaṃ. Ayañhetthatthouparimassa sīmāparicchedassa	1161	
PA_anya-e11_02n:116_12	orimabhāgato heṭṭhā pabbatapāde umaṅgasaṇṭhānena pabbatapasse vijjhitvā leṇaṃ hoti,	1161	
PA_anya-e11_02n:116_13	sīmāparicchedassa parato leṇe ca leṇassa bahibhūte heṭṭhā pabbate ca bhūmibhāge sīmā	1161	
PA_anya-e11_02n:116_14	na otarati, leṇassa upariyeva sīmā hotīti. Tassa uparimassa sīmāparicchedassa orimabhāgato	1161	
PA_anya-e11_02n:116_15	bahibhūte heṭṭhā pabbatapāde umaṅgasaṇṭhānena vijjhitvā pabbatapasse leṇaṃ athāpi	1161	
PA_anya-e11_02n:116_16	hoti, leṇe ca leṇassa parabhūte heṭṭhā pabbate ca bhūmibhāge sīmā na otarati, leṇassa	1161	
PA_anya-e11_02n:116_17	uparibhāge va sīmā hotīti. Esā ca vicāraṇā vimativinodaniyampi katā. Anto ti pabbatassa	1161	
PA_anya-e11_02n:116_18	anto, pabbatamūleti attho. Tameva antosaddaṃ sīmāparicchedena visesetuṃ “uparimassa	1161	
PA_anya-e11_02n:116_19	sīmāparicchedassa parato”ti vuttaṃ. Pabbatapādaṃ pana apekkhitvā “orato”ti vattabbepi	1161	
PA_anya-e11_02n:116_20	sīmānissayaṃ pabbataggaṃ sandhāya “parato”ti vuttanti daṭṭhabbaṃ teneva bahileṇanti	1162	
PA_anya-e11_02n:116_21	ettha bahisaddaṃ visesento “uparimassa sīmāparicchedassa orato”ti āha. Bahi sīmā	1162	
PA_anya-e11_02n:116_22	na otaratīti ettha bahī ti pabbatapādeleṇaṃ sandhāya vuttaṃ. Leṇassa bahibhūte upari	1162	
PA_anya-e11_02n:116_23	sīmāparicchedassa heṭṭhābhāge sīmā na otaratīti attho. Antosīmāti leṇassa ca pabbatapādassa	1162	
PA_anya-e11_02n:116_24	ca anto attano otaraṇārahaṭṭhāne na otaratīti attho. Bahi sīmā na otaratīti attho,	1162	
PA_anya-e11_02n:116_25	sīmā na otaratī ti cettha attano otaraṇārahaṭṭhāne leṇabhāvena sīmā sabbathā “anotaraṇameva	1162	
PA_anya-e11_02n:116_26	dassitanti gahetabbaṃ. Tattha pi anotaraṇanti uparieva sīmā hotī”ti vimativinodanī.	1162	
PA_anya-e11_02n:116_27	Keci pana veḷususiro viya susirameva leṇanti vadanti, taṃ ayuttaṃ.	1162	
PA_anya-e11_02n:117_0	Upacārasīmā nāma gāmāraññanigamādivasā yāva brahmalokā tesaṃ tesaṃ sattānaṃ nivāsagehassa	117	
PA_anya-e11_02n:117_1	vā devavimānakapparukkhādīnaṃ vā upacārārahaṭṭhānameva upacārasīmā te idha nādhippetā,	117	
PA_anya-e11_02n:117_2	bhikkhūnaṃ avisayatāya. Yaṃ pana padesaṃ paricchinditvā pariveṇaṃ katvā pākārādiparikkhittaṃ	117	
PA_anya-e11_02n:117_3	vā katvā aparikkhittepi upacārārahaṭṭhānaṃ paricchinditvā vā yasmiṃ padese bhikkhū	117	
PA_anya-e11_02n:117_4	vasanti, ayameva upacārasīmāti adhippetā. Bhikkhūnaṃ vassūpagamanakathinatthārakaraṇaṭṭhānattā,	117	
PA_anya-e11_02n:117_5	tathā hi “kathinatthatasīmāya”nti upacārasīmaṃ sandhāya vuttaṃ, khandhasīmāya tatruppādābhāvatoti	117	
PA_anya-e11_02n:117_6	tīsupi gaṇṭhipadesu vuttaṃ. Tatruppādenā bhatanti vihārasantakena khettavatthuādinā	117	
PA_anya-e11_02n:117_7	ābhataṃ kiñci saṅghikaṃ cīvaraṃ uppajjati, taṃ tesaṃ kathinatthārakabhikkhūnaṃ yeva	117	
PA_anya-e11_02n:117_8	bhavissatīti yojanā kātabbā. Khettavatthuādinā ti ettha ādisaddena matakacīvaraṃ	117	
PA_anya-e11_02n:117_9	vā hotu saṃghaṃ uddissa dinnaṃ vā saṅghikena vā ti mahāaṭṭhakathāyaṃ vuttaṃ. Tasmiṃ	117	
PA_anya-e11_02n:117_10	upacārasīme pavattacīvaraṃ sabbaṃ saṅgaṇhāti, teneva “tena kho pana samayena aññatarena	1171	
PA_anya-e11_02n:117_11	upāsakena saṅghaṃ uddissa vihāro kārito hoti, so tassa vihārassa kate ubhatosaṅghassa	1171	
PA_anya-e11_02n:117_12	akālacīvaraṃ dātukāmo hoti. Tena kho pana samayena ubhatosaṅghassa kathinaṃ atthataṃ	1171	
PA_anya-e11_02n:117_13	hoti. Atha kho so upāsako saṅghaṃ upasaṅkamitvā kathinuddhāraṃ yācī”ti imasmiṃ vatthusmiṃ	1171	
PA_anya-e11_02n:117_14	ānisaṃsapasambhanatthaṃ kathinuddhāraṃ bhagavatā paññattaṃ, teneva thullanandā bhikkhunī	1171	
PA_anya-e11_02n:117_15	ānisaṃsaṃ appaṭippassambhentā cīvaraṃ amhākaṃ bhavissatīti kathinuddhāraṃ paṭibāhi,	1171	
PA_anya-e11_02n:117_16	tasmā kathinatthatasīmāyaṃ anuddhaṭe kathine yāva phagguṇapuṇṇamā pañca māsā etthantare	1171	
PA_anya-e11_02n:117_17	matakacīvaraṃ vā hotu cātuddisaṃ saṅghaṃ uddissa matānaṃ ñātijanānaṃ vā, bhikkhāpaññattiyā	1171	
PA_anya-e11_02n:117_18	vā vihāramahādikiccena vā yenakenaci ākārena saṅghikaṃ cīvaraṃ dinnaṃ hoti, taṃ sabbaṃ	1171	
PA_anya-e11_02n:117_19	tesaṃ kathinatthārakabhikkhūnaṃyeva hoti. Chinnavassānaṃ vā pacchimikāya upagatānaṃ	1171	
PA_anya-e11_02n:117_20	vā tattha sampattānaṃ sīmaṭṭhakabhikkhūnaṃ vā na hoti. Ajānitvā ce gaṇhanti dātabbameva.	1172	
PA_anya-e11_02n:117_21	Yadi taṃ cīvaraṃ taṇḍulādikhādanīyabhojanaṃ karoti, itaresampi hotiyeva. Kasmāti	1172	
PA_anya-e11_02n:117_22	ce ānisaṃsa vigatattā. Teneva gaṇapūraṇavasena sampattānaṃ chinnaṃ vassānaṃ vā pacchimikāya	1172	
PA_anya-e11_02n:117_23	upagatānaṃ vā aññasmiṃ vihāre vutthavassanaṃ vā khādanīyabhojanīyādīni pāpuṇanti.	1172	
PA_anya-e11_02n:117_24	Kathinatthatasāṭakassa dānakammavācā pana khaṇḍasīmāyameva vaṭṭasi. Tasmiṃ vihāre	1172	
PA_anya-e11_02n:117_25	asati aññavihāre baddhasīmāya vā udakukkhepasīmādīsu vā kātabbameva.	1172	
PA_anya-e11_02n:118_0	Kasmāti ce, tasmiṃ vihāre purimikāya upagatā kathinatthārakusalā na honti. Atthārakusalā	118	
PA_anya-e11_02n:118_1	khandhakabhāṇakattherā pariyesitvā ānetabbā. Kammavācaṃ sāvetvā kathinaṃ attharāpetvā	118	
PA_anya-e11_02n:118_2	dānañca bhuñjitvā gamissanti, ānisaṃso pana itaresaṃ vahotī’ti. Aññasīmaṭṭhakabhikkhūnampi	118	
PA_anya-e11_02n:118_3	kammavāca sāvanassa aṭṭhakathāyaṃ vuttattā. Chinnavassāvā pacchimikāya upagatā vā	118	
PA_anya-e11_02n:118_4	aññasmiṃ vihāre vutthavassāpi vā purimikāya upagatānaṃ gaṇapūraṇamattameva labhanti,	118	
PA_anya-e11_02n:118_5	ānisaṃso itaresaṃyeva hoti. Sacepi te chinnavassādayo anumodenti, bhinno kathinatthāro,	118	
PA_anya-e11_02n:118_6	idaṃ aṭṭhakathāyaṃ vicāritaṃ. Apare pana “kathinatthatasīmanti upacārasīmaṃ sandhāya	118	
PA_anya-e11_02n:118_7	vutta”nti vuttattā upacārasīmāyameva kathinanatthāraka ñattiṃ karonti, taṃ ayuttaṃ,	118	
PA_anya-e11_02n:118_8	sodhetuṃ dukkarattā. Tathā hi upacārasīmāyameva paviṭṭhagāmasīmāyaṃ tattha otiṇṇe	118	
PA_anya-e11_02n:118_9	bhikkhū tattha pāsānayanaṃ vā bahisīmakaraṇaṃ vā ko sakkhissati. “Kathinatthatasīmāya”nti	118	
PA_anya-e11_02n:118_10	imināpipadena kathinatthatabhāvoyeva vutto, na kathinatthatasāṭakassa dānakammavācā,	1181	
PA_anya-e11_02n:118_11	sā ca vicāraṇā kammacatukkena dīpetabbā. Tattha apalokanakammaṃ ñattikammaṃ ñattidutiyakammaṃ	1181	
PA_anya-e11_02n:118_12	ñatticatutthakammanti. Tattha apalokanakammaṃ nāma sīmaṭṭhakasaṅghaṃ sodhetvā chandārahānaṃ	1181	
PA_anya-e11_02n:118_13	chandaṃ āharitvā samaggassa saṅghassa anumatiyā saṅghaṃ kittetvā “ruccati saṅghassā”ti	1181	
PA_anya-e11_02n:118_14	tikkhuttuṃ anusāvetvā kattabbaṃ vuccati. Ñattikammaṃ nāma vuttanayeneva samaggassa	1181	
PA_anya-e11_02n:118_15	saṅghassa anumatiyā ekāya ñattiyā kattabbaṃ kammaṃ. Ñattidutiyakammaṃ nāma vuttanayeneva	1181	
PA_anya-e11_02n:118_16	samaggassa saṅghassa anumatiyā ekāya ñattiyā ekāya ca anusāvanāyāti evaṃ ñattidutiyāya	1181	
PA_anya-e11_02n:118_17	anusāvanāya kattabbaṃ kammaṃ. Ñatticatutthakammaṃ nāma vuttanayeneva samaggassa saṅghassa	1181	
PA_anya-e11_02n:118_18	anumatiyā ekāya ñattiyā tīhi ca anusāvanāhīti evaṃ ñatticatutthāhi tīhi anusāvanāhi	1181	
PA_anya-e11_02n:118_19	kattabbaṃ kammaṃ. Tattha apalokanakammaṃ phalabhājanakālādīsu lahukakammeyeva labbhati.	1181	
PA_anya-e11_02n:118_20	Kathinatthatasāṭakadānepi anatthateyeva kathine tato bahuānisaṃsacīvarasāṭakaṃ labhitvā	1182	
PA_anya-e11_02n:118_21	teneva sāṭakena attharitabbā, puna kammavācāya dānakiccaṃ natthi apalokanakammena	1182	
PA_anya-e11_02n:118_22	saṅghassa anumatiyā dātabbaṃ. Kathinatthatasāṭakadānakammavācā ekā ce vaṭṭati. Puna	1182	
PA_anya-e11_02n:118_23	kamma vācāyakiccaṃ natthi. Ñattikammaṃ pana dhammasaṅgāhakakāle mahākassapattherādīhi	1182	
PA_anya-e11_02n:118_24	attanāva attānaṃ sammannanakāle lahukakammeyeva labbhati. Ñattidutiyakammaṃ pana	1182	
PA_anya-e11_02n:118_25	sīmāsammuti, sīmāsamūhanaṃ, kathinadānaṃ, kathinuddhāro, kuṭivatthudesanā, vihāravatthudesanāti	1182	
PA_anya-e11_02n:118_26	imāni cha garukammāni apaloketvā kātuṃ na vaṭṭati. Ñattidutiyakammavācaṃ sāvetvāva	1182	
PA_anya-e11_02n:118_27	kātabbaṃ. Ito paresu cīvaravippavāsasammutiādīsu ñattidutiyakammesu apaloketvāpi	1182	
PA_anya-e11_02n:118_28	kātabbaṃ, lahukakammattā. Ñatticatutthakammaṃ pana idāni upasampadākammaṃ idāni cattāri	1182	
PA_anya-e11_02n:118_29	kammāni baddhasīmāya vā, tasmiṃ asati udakukkhepasīmāya vā sodhetuṃ asakkonte sati	1182	
PA_anya-e11_02n:118_30	abaddhasīmāya vā kātabbameva. Apare evaṃ vadanti “kuṭivatthukāravihāravatthukārakāle	1183	
PA_anya-e11_02n:118_31	tāni kuṭivihāravatthūni kathaṃ sīmaṭṭhā kātuṃ sakkhissanti, tasmā tattha tattheva	1183	
PA_anya-e11_02n:118_32	kuṭivihārakaraṇaṭṭhāneyeva kātabba”nti, taṃ tesaṃ vacanamattameva, na sārato paccetabbaṃ.	1183	
PA_anya-e11_02n:118_33	Vatthuparāmasanamevettha pamāṇaṃ, tathā hi saṅghakuṭivatthuṃ olokentaṃ yācatityādinā	1183	
PA_anya-e11_02n:118_34	vatthuparāmasanaṃ katvā heṭṭhā vatthuñattidose ca vipatti lakkhaṇe ca vajjetvā ñattidutiyakammena	1183	
PA_anya-e11_02n:118_35	sammatabhikkhūhi tattha kuṭivihāraṭṭhānaṃ gantvā oloketabbaṃ teneva pāḷiyaṃ “tehi	1183	
PA_anya-e11_02n:118_36	sammatehi bhikkhūhi tattha gantvā kuṭivatthu oloketabba”nti vuttaṃ. Aññathā pattacīvaravirahitaṃ	1183	
PA_anya-e11_02n:118_37	puggalaṃ vā anupajjhāyakaṃ vā katvā upasampādentehi “paripuṇṇassa pattacīvara”nti	1183	
PA_anya-e11_02n:118_38	vā “itthannāmassa upasampadāpekkho, itthannāmena upajjhāyenā”ti kammavācāya sāvitepi	1183	
PA_anya-e11_02n:118_39	kammassa asijjhanaṃ bhaveyya. Apare evaṃ vadanti “sīmāsammutikāle pana kataṃ, tathā	1183	
PA_anya-e11_02n:118_40	hi sīmāsammutikāle bhikkhū tasmiṃ yeva ṭhāne ṭhatvā kammavācaṃ sāventi, tasmimpi	1184	
PA_anya-e11_02n:118_41	ṭhāne abaddhasīmāva hoti. Yadi baddhasīmā bhaveyya, sīmajjhottharaṇaṃ vā sīmasambhedo	1184	
PA_anya-e11_02n:118_42	vā siyā”ti. Saccaṃ, tathāpi taṃ sīmāsammutiṭṭhānaṃ bhujissaṃ katvā sīmasammutikammassakatattā	1184	
PA_anya-e11_02n:118_43	visuṃgāme sammatānaṃ bhikkhūnaṃ gāmasīme ṭhitā bhikkhū kammaṃ kopetuṃ na sakkonti.	1184	
PA_anya-e11_02n:118_44	Yadi sīmasammutiṭṭhānaṃ bhujissaṃ katvāva sīmaṃ sammanneyya, kathaṃ bhagavato dharamānakāle	1184	
PA_anya-e11_02n:118_45	chabbaggiyā bhikkhu yathāsukhaṃ sīmaṃ sammannissantīti na panevaṃ daṭṭhabbaṃ tathā	1184	
PA_anya-e11_02n:118_46	hi vāsākhā migāramātāpi navakoṭīhi bhūmiṃ gaṇhitvā pubbārāmaṃ nāma mahā vihāraṃ kāresi,	1184	
PA_anya-e11_02n:118_47	tathā anāthapiṇḍiko kahāpaṇasanthatena jetassa rājakumārassa uyyānaṭṭhānaṃ kiṇāpetvā	1184	
PA_anya-e11_02n:118_48	gaṇhitvā jetavanaṃ nāma mahāvihāraṃ kāresi evaṃ puññakāmā pariveṇaṃ katvā vihāraṃ	1184	
PA_anya-e11_02n:118_49	karonti tasmā chabbaggiyā bhikkhū yathāsukhaṃ sīmaṃ bandhantīti daṭṭhabbanti. Ayaṃ	1184	
PA_anya-e11_02n:118_50	upacārasīmāya vicāraṇā.	1185	
PA_anya-e11_02n:119_0	Samānasaṃvāsasīmā nāma diṭṭhisīlasāmaññasaṅghātasaṅkhātehi bhikkhugaṇehi uposathādisaṅghakammena	119	
PA_anya-e11_02n:119_1	samānaṃ ekībhāvaṃ hutvā vasituṃ sammatā sīmā. Avippavāsasīmā nāma ticīvarena vippavasituṃ	119	
PA_anya-e11_02n:119_2	sammatā sīmā, etā dvesīmā tiyojanaparamatāyapi sambhavato mahāsīmā tipi nāmaṃ labhanti,	119	
PA_anya-e11_02n:119_3	tāsaṃ vicāraṇā mahāaṭṭhakathāyaṃ sabbaso paripuṇṇaṃ katvā vuttā, tasmā idha na vakkhāma	119	
PA_anya-e11_02n:119_4	vuccamānampi avisesetvā vuttaṃ bhaveyya, tasmā na vakkhāma.	119	
PA_anya-e11_02n:120_0	Lābhasīmā nāma yaṃ gāmaṃ vā nigamaṃ vā pokkharaṇītaḷākavanādikaṃ vā yaṃ yaṃ padesaṃ	120	
PA_anya-e11_02n:120_1	saṅghassa catuccappayatthāya rājarājamahāmattehi paricchinditvā ṭhapitā, esā lābhasīmā	120	
PA_anya-e11_02n:120_2	nāma. Neva sammāsambuddhena anuññātā, na dhammasaṅgahakattherehi ṭhapitā, api ca	120	
PA_anya-e11_02n:120_3	kho lābhadāyakehi ṭhapitāva. Mātikāṭṭhakathāya līnatthappakāsaniyampi lābhasīmāti	120	
PA_anya-e11_02n:120_4	yaṃ rājarājamahāmattādayo vihāraṃ kāretvā gāvutaṃ vā aḍḍhayojanaṃ vā yojanaṃ vā samantā	120	
PA_anya-e11_02n:120_5	paricchinditvā “ayaṃ amhākaṃ vihārassa lābhasīmā, yaṃ etthantare uppajjati, taṃ sabbaṃ	120	
PA_anya-e11_02n:120_6	amhākaṃ vihārassa demā”ti ṭhapenti, ayaṃ lābhasīmā nāmā’ti vuttaṃ. Imasmiṃ lābhasīmādhikāre	120	
PA_anya-e11_02n:120_7	rañño mahācetiyadāyakassa divaṅgatakālato ekasmiṃ saṃvacchare atīte tassa jeṭṭhaputtassa	120	
PA_anya-e11_02n:120_8	dhammarañño kāle īdisaṃ puññaṃ bhūtapubbaṃ. Yadi hi rājarājamahāmattādīsu yo koci	120	
PA_anya-e11_02n:120_9	yassa vihārassa yāni taḷākakhettavatthādīni datvā taṃ sahitavihāraṃ puggalassa deti,	120	
PA_anya-e11_02n:120_10	evaṃ sati kiṃ tassa puggalassa taṃ sahitavihāraṃ puggalikabhāvena paṭiggahetuṃ vaṭṭati,	1201	
PA_anya-e11_02n:120_11	udāhu saṅghikabhāvenevāti taḷākakhettavatthādivirahito pana kevalo puggalikavihāro	1201	
PA_anya-e11_02n:120_12	aññesaṃ dammīti adatvā puggale mate saṅghiko hoti, udāhu puggalikoyevāti. Tatrāyaṃ	1201	
PA_anya-e11_02n:120_13	vissajjanā, yadi hi rājarājamahāmattādīsu yokoci vihārassa taḷākakhettāvatthādīni	1201	
PA_anya-e11_02n:120_14	deti, evaṃ sati paṭikkhipituṃ na vaṭṭatītidaṭṭhabbaṃ tena vuttaṃ vinayaṭṭhakathāyaṃ	1201	
PA_anya-e11_02n:120_15	“imaṃ taḷākaṃ, imaṃ khettaṃ, imaṃ vatthuṃ vihārassa demāti vutte paṭikkhipituṃ na	1201	
PA_anya-e11_02n:120_16	labbhatī”ti. “Pāsādassa dāsiṃ, dāsaṃ, khettaṃ, vatthuṃ, gomahiṃsaṃ demāti vadanti,	1201	
PA_anya-e11_02n:120_17	pāṭekkaṃ gahaṇakiccaṃ natthi, pāsāde paṭiggahite paṭiggahitameva hotī”ti ca. Vinayavinicchayapakaraṇe ca.	1201	
PA_anya-e11_02n:121	“Khettavatthutaḷākaṃ vā, dema goajikādikaṃ;	12	
PA_anya-e11_02n:122	Vihārassāti vuttepi, nisedhetuṃ na vaṭṭatī”ti.	12	
PA_anya-e11_02n:123_0	Khuddasikkhāpakaraṇe ca “khettādīni vihārassa, vutte dammīti vaṭṭatī”ti vuttaṃ. “Vihārassa	123	
PA_anya-e11_02n:123_1	demā”ti cettha saṅghikavihārasseva, na puggalikavihārassāti daṭṭhabbaṃ, tathā hi	123	
PA_anya-e11_02n:123_2	vuttaṃ vimativinodaniyaṃ vihārassa demāti saṅghikavihāraṃ sandhāya vuttanti. “Pāsādassā”ti	123	
PA_anya-e11_02n:123_3	ca sāmaññena vuttepi “tena kho pana samayena visākhā migāramātā saṅghassa atthāya	123	
PA_anya-e11_02n:123_4	sāḷindaṃ pāsādaṃ kārāpetukāmo hoti hatthinakhaka”nti imasmiṃ vatthusmiṃ pāsādaparibhogassa	123	
PA_anya-e11_02n:123_5	anuññātattā saṅghikaṃyeva pāsādaṃ sandhāya vuttanti viññāyati tathā hi vuttaṃ vimativinodaniyaṃ	123	
PA_anya-e11_02n:123_6	sabbaṃ pāsādaparibhoga’nti. Pāḷiyā aṭṭhakathāya vaṇṇanādhikāre “suvaṇṇarajatādivicitrānī”tiādi	123	
PA_anya-e11_02n:123_7	saṅghikasenāsanaṃ sandhāya vuttaṃ. Puggalikaṃ pana suvaṇṇādivicitraṃ bhikkhussa sampaṭicchitumeva	123	
PA_anya-e11_02n:123_8	na vaṭṭati, “na kenaci pariyāyena jātarūpajataṃ sādiyitabba”nti vuttattā, tenevettha	123	
PA_anya-e11_02n:123_9	aṭṭhakathāyaṃ saṅghikavihāre vā puggalikavihāre vāti na vutta’nti. “Bhikkhūnaṃ dhammavinayavaṇṇanaṭṭhāne”ti	123	
PA_anya-e11_02n:123_10	vuttattā saṅghikameva suvaṇṇādimayaṃ senāsanaṃ senāsanaparikkhārā ca vaṭṭanti, na	1231	
PA_anya-e11_02n:123_11	puggalikānīti gahetabbanti ca, tasmā taḷākakhettavatthādisahitavihāro saṅghikoyeva	1231	
PA_anya-e11_02n:123_12	hoti, na puggalikoti vinayakovidehi daṭṭhabbo. Sace pana rājarājamahāmattādīsu yokoci	1231	
PA_anya-e11_02n:123_13	taḷākakhettavatthādisahitaṃ vihāraṃ puggalassa taṃ sahitavihārabhāvamārocetvā deti,	1231	
PA_anya-e11_02n:123_14	evaṃ sati puggalassa saṅghikavihārabhāveneva paṭiggahetuṃ vaṭṭati, na puggalikavihārabhāvenāti	1231	
PA_anya-e11_02n:123_15	daṭṭhabbaṃ. “Kasmā, vihārassa demā”ti vatvā dinnānaṃ taḷākakhettavatthādīnaṃ saṅghasseva	1231	
PA_anya-e11_02n:123_16	vaṭṭamānattā. Tenevāha vimativinodaniyaṃ “vihārassa demāti vuttaṃ saṅghassa vaṭṭati,	1231	
PA_anya-e11_02n:123_17	na puggalassa, khettādi viya daṭṭhabba”nti. Tatrāyaṃ yojanā vihārassādemāti vatvā	1231	
PA_anya-e11_02n:123_18	dinnaṃ khettādi saṅghassa vaṭṭati, na puggalassa, evaṃ vihārassa demāti vuttaṃ suvaṇṇādivicittaṃ	1231	
PA_anya-e11_02n:123_19	akappiyamañcaṃ saṅghassa vaṭṭati, na puggalassāti daṭṭhabbanti. Saṅghasseva kappiyavohārena	1231	
PA_anya-e11_02n:123_20	khettādīni paṭiggahetuṃ vaṭṭati, tathā hi vuttaṃ vimativinodaniyaṃ “cattāropaccaye	1232	
PA_anya-e11_02n:123_21	paribhuñjatūti deti vaṭṭatītiettha bhikkhusaṅghassa catupaccayaparibhogatthāya taḷākaṃ	1232	
PA_anya-e11_02n:123_22	dammīti vā bhikkhusaṅgho cattāro paccaye paribhuñjituṃ taḷākaṃ dammīti vā ito taḷākato	1232	
PA_anya-e11_02n:123_23	uppanne cattāro paccaye dammīti vā vuttampi vaṭṭati. Idañca saṅghassa diyyamānaññeva	1232	
PA_anya-e11_02n:123_24	sandhāya vuttaṃ, puggalassa pana evampi dinnaṃ taḷākakhettādi na vaṭṭati. Suddhacittassa	1232	
PA_anya-e11_02n:123_25	pana udakaparibhogatthaṃ kūpapokkharaṇīādayo vaṭṭanti. Saṅghassataḷākaṃatthi, taṃkathantiādināhisabbattha	1232	
PA_anya-e11_02n:123_26	saṅghassavaseneva vuttanti. “Khettādayo pana sabbesaṅghasseva vaṭṭanti, pāḷiyaṃ puggalikavasena	1232	
PA_anya-e11_02n:123_27	gahetuṃ ananuññātattāti daṭṭhabba”nti ca. Puggalassa pana puggalānañca khettavatthādīni	1232	
PA_anya-e11_02n:123_28	kappiyavohārenāpi paṭiggahetuṃ na vaṭṭati. Evañcakatvā vimativinodaniyaṃ “khettavatthādīnipi	1232	
PA_anya-e11_02n:123_29	kappiyavohārenāpi puggalānaṃ gahetuṃ na vaṭṭati, tathā anuññātattāti viññāyati khettavatthupaṭiggahaṇā	1232	
PA_anya-e11_02n:123_30	paṭivirato hotī”ti ādinā hi paṭikkhittāsu ekasseva puggalikavasena gahaṇe ananuññāte	1233	
PA_anya-e11_02n:123_31	taditarānaṃ tathāgahetabbatā siddhāva hotī’ti vuttaṃ, tasmā taḷākakhettavatthādisahitassa	1233	
PA_anya-e11_02n:123_32	vihārassa saṅghikabhāveneva paṭiggahetabbatā siddhā hotīti daṭṭhabbā. Ayaṃ paṭhamapañhe vissajjanā.	1233	
PA_anya-e11_02n:124_0	Taḷākakhettavatthādivirahitaṃ pana vihāraṃ puggalikabhāvenāpi paṭiggahetuṃ vaṭṭati.	124	
PA_anya-e11_02n:124_1	So ca vihāro tasmiṃ puggale jīvante puggaliko hoti. Aññesaṃ dammīti adatvā mate avissajjanīyo	124	
PA_anya-e11_02n:124_2	avebhaṅgiyo, saṅghikoyeva hotīti daṭṭhabbo. Yathāha, bhikkhussa bhikkhave kālaṅkate	124	
PA_anya-e11_02n:124_3	saṅgho sāmi pattacīvare. Api ca gilānupaṭṭhākā bahūpakārā, anujānāmi bhikkhave saṅghena	124	
PA_anya-e11_02n:124_4	ticīvarañca gilānupaṭṭhākānaṃ dātuṃ. Yaṃ tattha lahubhaṇḍaṃ lahuparikkhāraṃ, taṃ	124	
PA_anya-e11_02n:124_5	sammukhībhūtena saṅghena bhājetabbaṃ. Yaṃ tattha garubhaṇḍaṃgaruparikkhāraṃ taṃ āgatānāgatassa	124	
PA_anya-e11_02n:124_6	cātuddisassa saṅghassa avissajjiyaṃ avebhaṅgiyanti. Vinayaṭṭhakathāyañca “tasmiṃ	124	
PA_anya-e11_02n:124_7	jīvante puggaliko, mate saṅghikoyevāti aññesaṃ adatvā ṭhapitaparikkhārāpi tattha	124	
PA_anya-e11_02n:124_8	saṅghasseva honti. Dvinnaṃ santakaṃ hoti avibhattaṃ, ekasmiṃ kālaṅkate itaro sāmi.	124	
PA_anya-e11_02n:124_9	Bahūnaṃ santakepi eseva nayo, sabbesu matesu saṅghikaṃ hotī”ti vuttaṃ.	124	
PA_anya-e11_02n:125_0	Ettha ca yaṃ tattha garubhaṇḍa’nti ādīsu garubhaṇḍaṃ nāma rāsivasena pañcavidhaṃ,	125	
PA_anya-e11_02n:125_1	sarūpavasena pana pañcavīsatividhaṃ hoti, tasmā matakasantakabhūtassāpi vihārassa	125	
PA_anya-e11_02n:125_2	garubhaṇḍabhāvo veditabbo, tenāha aṭṭhakathāyaṃ “yaṃ tattha lahubhaṇḍaṃ yaṃ tattha garubhaṇḍa”nti.	125	
PA_anya-e11_02n:126	Iti pañcahi rāsīhi, pañcanimmalalocano;	12	
PA_anya-e11_02n:127	Pañcavīsavidhaṃ nātho, garubhaṇḍaṃ pakāsayīti.	12	
PA_anya-e11_02n:128	Ettha vihārassa garubhaṇḍabhāvo veditabbo. Ayaṃ dutiyapañhe vissajjanā.	12	
PA_anya-e11_02n:129_0	Ayaṃ haṃsāvatiyā pāmokkhamahātherānaṃ vissajjanā. Rāmaññaraṭṭhavāsino pana mahātherā	129	
PA_anya-e11_02n:129_1	puggalikabhāvenāpi paṭiggahetabbamevāti vadanti, tathā jaṃmāyaraṭṭhavāsinopi mahātherā,	129	
PA_anya-e11_02n:129_2	tathā sūnāparantaraṭṭhavāsinopi mahātherā tathā isinagaravāsinopi mahātherā puggalikabhāvena	129	
PA_anya-e11_02n:129_3	paṭiggahaṇe doso natthī’ti vadanti tesaṃ mahātherānaṃ ayamadhippāyo lābhasīmānāmesā	129	
PA_anya-e11_02n:129_4	neva sammāsambuddhena anuññātā. Na dhammasaṅgāhakattherehipi ṭhapitā. Api ca kho	129	
PA_anya-e11_02n:129_5	puññatthikehi lābhadāyakehi ṭhapitā tasmā puññatthikā rājarājamahāmattādayo vihāraṃ	129	
PA_anya-e11_02n:129_6	kārāpetvā tassa vihārassa lābhatthāya padesaṃ paricchinditvā ṭhapenti “yaṃ etthantare	129	
PA_anya-e11_02n:129_7	uppajjati, taṃ sabbaṃ amhākaṃ vihārassa demā”ti. Taṃ pana vihāraṃ attano rucitassa	129	
PA_anya-e11_02n:129_8	yassakassaci puggalassa “imaṃ vihāraṃ tuyhaṃ dammi, tava vihāro hotū”tivā attano	129	
PA_anya-e11_02n:129_9	ruciyā deti sopi puggalo “anujānāmi bhikkhave pañcaleṇāni vihāra”nti ādinā anuññātavihārameva	129	
PA_anya-e11_02n:129_10	paṭiggaṇhāti, bhagavato anuññātavihāramattasseva paṭiggahitattāti. Tasmiṃ vihāre	1291	
PA_anya-e11_02n:129_11	khettavatthādīni atthīti ce. “Khettavatthupaṭiggahaṇā paṭivirato hotī”ti ādinā yaṃ	1291	
PA_anya-e11_02n:129_12	khettādivatthupaṭiggahaṇaṃ paṭikkhittaṃ, tassa khettādivatthussa appaṭiggahitattā	1291	
PA_anya-e11_02n:129_13	vihāramattameva hi paṭiggahite tappaṭibaddhā khettādivatthusmiṃ uppannacīvara piṇḍapātagilānapaccayabhesajjaparikkhārāpi	1291	
PA_anya-e11_02n:129_14	tasseva puggalassa kappiyabhāveneva pavattanti, puggalassa paṭiggahaṇe vā paribhutte	1291	
PA_anya-e11_02n:129_15	vā doso natthi, bhagavatā eva anuññātassa kappiyapaccayassa paribhuñjitattā. Suttaṃ	1291	
PA_anya-e11_02n:129_16	āharāti ce, “anujānāmi bhikkhave sabbaṃ pāsādaparibhoga”nti. Nanu ca visākhā migāramātā	1291	
PA_anya-e11_02n:129_17	saṅghasseva atthāya sāḷindaṃ pāsādaṃ hatthinakhakanti. Saccaṃ, tathāpi puggalo saṅghapariyāpanno	1291	
PA_anya-e11_02n:129_18	saṅghassa pāsādaparibhoge anuññāte tadantogadhassapi puggalassa anuññātameva hoti.	1291	
PA_anya-e11_02n:129_19	Aññathā puggale antovihāre nisinnoyeva saṅgho tasmiṃ yeva vihārasīme kammaṃ karontopi	1291	
PA_anya-e11_02n:129_20	kammakopo na bhaveyya, avaggārahattāti vakkhati ca sāratthadīpaniyaṃ “anujānāmi bhikkhave	1292	
PA_anya-e11_02n:129_21	sabbaṃ pāsādaparibhoga”nti vacanato puggalikepi senāsane se nāsanaparibhogavasena	1292	
PA_anya-e11_02n:129_22	niyamitaṃ suvaṇṇaghaṭādikaṃ paribhuñjituṃ vaṭṭamānampi kevalaṃ attano santakaṃ katvā	1292	
PA_anya-e11_02n:129_23	paribhuñjituṃ na vaṭṭatī”ti, imināpi vacanena puggalikavihārassapi sabbakappiyabhāvo	1292	
PA_anya-e11_02n:129_24	viññāyati “anujānāmi bhikkhave sabbaṃ pāsādaparibhoga”nti ñāpakassa dassanato. Suvaṇṇaghaṭādikanti	1292	
PA_anya-e11_02n:129_25	ettha ādisaddo mariyādattho, pakārattho vā, tena rajatahārakūṭa-jātiphalikādīni akappiyaghaṭāni	1292	
PA_anya-e11_02n:129_26	suvaṇṇarajatahārakūṭa jātiphalikādibhājanasaravādīni ca senāsanaparikkhārāni saṅgaṇhāti,	1292	
PA_anya-e11_02n:129_27	tāni bhikkhussa parikkhārabhāvena na vaṭṭanti tathā dāsidāsagomahiṃsāpi, tathā khettādivatthumpi	1292	
PA_anya-e11_02n:129_28	bhikkhussa attano santakabhāvena paṭiggahetuṃ na vaṭṭanti, vihārassa pana paṭisedhetabbaṃ	1292	
PA_anya-e11_02n:129_29	natthi, sabbasaddassa dassanato tenevāha samantapāsādikāya vinayaṭṭhakathāya “senāsane	1292	
PA_anya-e11_02n:129_30	pana dvārakavāṭa vātapānakavāṭādīsu sabbaṃ ratanamayampi vaṇṇamaṭṭhakammaṃ vaṭṭati.	1293	
PA_anya-e11_02n:129_31	Senāsane kiñci paṭisedhetabbaṃ natthi aññatra viruddhasenāsanā”ti, iminā ṭhapetvā’gāmañca	1293	
PA_anya-e11_02n:129_32	gāmūpacārañcā’ti ettha viruddhasenāsanaṃ ṭhapetvā sabbakappiyākappiyaṃ vihārassa	1293	
PA_anya-e11_02n:129_33	kappati, kiñciappamattakampi paṭisedhetabbaṃ nāma natthīti viññāyati, tenevāha vinayavinicchaye.	1293	
PA_anya-e11_02n:130	“Khettavatthu taḷākaṃvā, dema goajikādikaṃ;	13	
PA_anya-e11_02n:131	Vihārassāti vuttepi, nisedhetuṃ na vaṭṭatī”ti.	13	
PA_anya-e11_02n:132_0	Nanuca vihārassa demāti saṅghikavihāraṃ sandhāya vuttanti vimativinodaniyaṃ vuttanti.	132	
PA_anya-e11_02n:132_1	Vuttaṃ ettha hi ācariyassaadhippāyena bhavitabbaṃ “khettavattādīnipuggalikavihārassa	132	
PA_anya-e11_02n:132_2	demā”ti vutte “na kappati upāsakā”ti paṭikkhipitabbaṃ. Kasmā puggalo tassa vihārassa	132	
PA_anya-e11_02n:132_3	sāmi, vihārassa dinne puggalassa dinnameva hoti, evaṃ sati ca “khettavatthupaṭiggahaṇā	132	
PA_anya-e11_02n:132_4	paṭivirato hotī”ti ādinā vuttasikkhāpadena kāretabbataṃ āpajjati. Saṅghikavihārassa	132	
PA_anya-e11_02n:132_5	pana na paṭikkhipitabbaṃ. Kasmā so puggalo tassa saṅghikavihārassa anissaro. Cātuddisaṃ	132	
PA_anya-e11_02n:132_6	saṅghaṃ uddissa dinnaṃ yaṃkiñci khuddakaṃ vā mahantaṃ vā padesaṃ acchinditvā gaṇhantassapi	132	
PA_anya-e11_02n:132_7	pārājiko na hoti, sabbasseva cātuddisikassa saṅghassa dhuranikkhepassa asambhavato	132	
PA_anya-e11_02n:132_8	tasmā saṅghikavihārassa dinne paṭikkhitte saṅghassa lābhantarāyakaro hotīti. Imamevatthaṃ	132	
PA_anya-e11_02n:132_9	sandhāya vihārassa demāti saṅghikavihāraṃ sandhāya vutta’nti vuttaṃ bhaveyya, na	132	
PA_anya-e11_02n:132_10	puggalikabhāvenāpi paṭiggahetabbanti. Evañca sati sāmikānaṃ dhuranikkhepenā’ti ettha	1321	
PA_anya-e11_02n:132_11	ekassa santake taḷāke khette ca jāte tasseva dhuranikkhepena pārājikaṃ. Yadi pana	1321	
PA_anya-e11_02n:132_12	taṃ taḷākaṃ sabbasādhāraṇaṃ, khettāni pāṭipuggalikāni, tassa ca dhuranikkhepe avahāro.	1321	
PA_anya-e11_02n:132_13	Atha khettānipi sabbasādhāraṇāni, sabbesaṃ dhuranikkhepeyeva pārājikaṃ, nāsatīti	1321	
PA_anya-e11_02n:132_14	daṭṭhabbanti vimativinodaniyaṃ vuttavacanena avirodho siyā, tathā hi khettavatthādisahitassa	1321	
PA_anya-e11_02n:132_15	vihārassa puggalikabhāvena akappiye sati. Kathaṃ puggalassa khettavatthādikamārabbha	1321	
PA_anya-e11_02n:132_16	abhiyuñjabhāvo bhaveyya, evañca pana vadeyya “dhuraṃ nikkhipatīti ettha ekassa santake	1321	
PA_anya-e11_02n:132_17	taḷāke khette cātiettha gihisantakameva sandhāya vutta”nti. Tathāpi na vattabbaṃ.	1321	
PA_anya-e11_02n:132_18	Kasmā “dhuraṃ nikkhipatīti yadā pana sāmiko ayaṃ thaddho kakkhaḷo, jīvitabrahmacariyantarāyampi	1321	
PA_anya-e11_02n:132_19	me kareyya, alaṃ dāni mayhaṃ iminā”ti padassa dissanato teneva “khettāni pāṭipuggalikāni,	1321	
PA_anya-e11_02n:132_20	tassa ca dhuranikkhepe”ti vimativinodaniyaṃ vuttaṃ. Tathā “anujānāmi bhikkhave sabbaṃ	1322	
PA_anya-e11_02n:132_21	pāsādaparibhoga”nti vacanato puggalikepi senāsane senāsanaparibhogavasena niyamitaṃ	1322	
PA_anya-e11_02n:132_22	suvaṇṇaghaṭādikaṃ paribhuñjituṃ na vaṭṭamānampi kevalaṃ attano santakaṃ katvā paribhuñjituṃ	1322	
PA_anya-e11_02n:132_23	na vaṭṭatī”ti sāratthadīpaniyaṃ vutta vacanenāpi avirodho siyā, tathā “senāsane kiñci	1322	
PA_anya-e11_02n:132_24	paṭisedhetabbaṃ natthi aññatra viruddhasenāsananā”ti aṭṭhakathāvacanenāpi saṃsandameva.	1322	
PA_anya-e11_02n:132_25	Tathā “yaṃ bhikkhave mayā idaṃ na kappatīti appaṭikkhittaṃ, taṃ ce kappiyaṃ anulometi,	1322	
PA_anya-e11_02n:132_26	akappiyaṃ paṭibāhati, taṃ vo kappatī”ti iminā suttānulomenapisaṃndameva. Kathaṃ “anujānāmi	1322	
PA_anya-e11_02n:132_27	bhikkhave pañcaleṇāni vihārantyā”dinā anuññātavihārassa paṭiggahitatthā. Tappaṭibaddhacīvarādikappiyapaccayasseva	1322	
PA_anya-e11_02n:132_28	paribhuñjitattā ca vihārapiṇḍapātagilānapaccayabhesajjaparikkhārāpi bhikkhussa sabbakappiyā	1322	
PA_anya-e11_02n:132_29	kappiyānulomā ca honti. Evaṃ suttasuttānulomaācariyavādaattanomatīhi saṃsandanato	1322	
PA_anya-e11_02n:132_30	aññadatthu gaṅgodakena yamunodakaṃ viya khettavatthādisahitavihāro puggalikabhāvenāpi	1323	
PA_anya-e11_02n:132_31	paṭiggahetabboti kappiyā kappiyāni vinayakovidehi daṭṭhabbo. Ayaṃ isinagaravāsīnaṃ	1323	
PA_anya-e11_02n:132_32	mahātherānaṃ samānavissajjanā.	1323	
PA_anya-e11_02n:133	“Ye ca janā garubhaṇḍaṃ saṃvidhāya avaharuṃ. Dhuranikkhepo ca hoti, pārājikamanāpannā, pañhāmesā kusalehi cintitā”ti.	13	
PA_anya-e11_02n:134_0	Ayaṃ pañhā saṅghikabhūmithenake bhikkhu sandhāya vuttā, tattha hi paccuppannasaṅghassa	134	
PA_anya-e11_02n:134_1	dhuranikkhepena cātuddisikasaṅghassa dhuranikkhepābhāvato avahāro natthīti. Ayaṃ	134	
PA_anya-e11_02n:134_2	lābhasimāya vicāraṇā.	134	
PA_anya-e11_02n:135_0	Gāmasīmānigamasīmānagarasīmā pana pākaṭāyeva. Tāsaṃ pana viseso evaṃ veditabbo yasmiṃ	135	
PA_anya-e11_02n:135_1	pana padese āpaṇameva atthi, na pākāraparikkhittaṃ pākāraparikkhittameva vā atthi	135	
PA_anya-e11_02n:135_2	na āpaṇaṃ ayaṃ padeso gāmo nāma. Yasmiṃ pana ṭṭhāne gāmoyeva atthi, na pana āpaṇapākārā	135	
PA_anya-e11_02n:135_3	santi, ayaṃ padeso nigamo nāma. Yattha pana āpaṇampi atthi pākāraparikkhittampi,	135	
PA_anya-e11_02n:135_4	ayaṃ padeso nagaraṃ nāma. Ayaṃ padeso nāgāravanti etthāti vacanatthena rājūnaṃ vā	135	
PA_anya-e11_02n:135_5	mahāmattānaṃ vā nivāsanayogyaṭṭhānattā nagaranti vuccati. Lokiyasatthe pana.	135	
PA_anya-e11_02n:136	“Vicittadevāyatanaṃ, pāsādāpaṇamandiraṃ;	13	
PA_anya-e11_02n:137	Nagaraṃ dassaye vidvā, rājamaggo pasobhita”nti.	13	
PA_anya-e11_02n:138_0	Vuttaṃ. Evaṃ gāmanigamanagarānaṃ visesaṃ ñatvā gāmoyeva gāmasīmā, nigamoyeva nigamasīmā,	138	
PA_anya-e11_02n:138_1	nagarameva nagarasīmāti tāsaṃ vacanattho veditabbo. Tattha yaṃ padesaṃ asammatāya	138	
PA_anya-e11_02n:138_2	bhikkhave sīmāya aṭhapitāya yaṃ gāmaṃ vā nigamaṃ vā upanissāya viharati, yā tassa	138	
PA_anya-e11_02n:138_3	gāmassa vā gāmasīmā nigamassa vā nigamasīmā, ayaṃ tattha samānasaṃvāsā ekūposathā’ti	138	
PA_anya-e11_02n:138_4	anuññātaṃ, tasmiṃ padese sabbopi vā gāmapadeso. Yampi ekasmiṃyeva gāmakhette ekaṃ	138	
PA_anya-e11_02n:138_5	padesaṃ “ayaṃ visuṃ gāmo hotū”ti paricchinditvā rājā kassaci deti sopi visuṃgāmasīmā	138	
PA_anya-e11_02n:138_6	hotiyeva tasmā sā ca itarā ca pakatigāmanagaranigamasīmā baddhasīmāsadisāyeva honti.	138	
PA_anya-e11_02n:138_7	Kevalaṃ pana ticīvaravippavāsaparihāraṃ na labhanti. Ettha ca apare evaṃ vadanti,	138	
PA_anya-e11_02n:138_8	“rājā pasenadīkosalādayo pokkharasātipabhutīnaṃ dakkhiṇodakapātanavasena denti viya	138	
PA_anya-e11_02n:138_9	brahmadeyyavasena dinnameva visuṃ gāmasīmā hoti, na āyamattassa, chejjabhejjassa	138	
PA_anya-e11_02n:138_10	anissarattā”ti taṃ na panevaṃ daṭṭhabbaṃ, chejjabhejjassa rājārahattā tathā hi lokavohārasaṅketavasena	1381	
PA_anya-e11_02n:138_11	ayaṃ padeso imassa gāmassa paricchedo”ti issarehi kataparicchinnameva pamāṇaṃ hoti.	1381	
PA_anya-e11_02n:138_12	Yadi chejjabhejjakaro bhaveyya, rājātveva saṅkhyaṃ gacchati. Sopi gāmadeso nagararajjasīmā	1381	
PA_anya-e11_02n:138_13	bhaveyya, na pana gāmasīmāmattameva, tenevāha samantapāsādikāya vinayaṭṭhakathāya	1381	
PA_anya-e11_02n:138_14	“yattake padese tassa gāmassa gāmabhojakā baliṃ labhanti, so padeso appo vā hotu	1381	
PA_anya-e11_02n:138_15	mahanto vā, gāmasīmātveva saṅkhyaṃ gacchati. Nagaranigamasīmāsupi eseva nayo”ti.	1381	
PA_anya-e11_02n:138_16	Ayaṃ gāma nigamanagarasīmānaṃ vicāraṇā.	1381	
PA_anya-e11_02n:139_0	Abbhantarasīmā nāma yaṃ paṭapadesaṃ agāmake bhikkhave araññe samantā sattabbhantarā,	139	
PA_anya-e11_02n:139_1	ayaṃ tattha samānasaṃvāsā ekūposathā’ti anuññātā abbhantarasīmā nāma. Tattha samantā	139	
PA_anya-e11_02n:139_2	sattabbhantarāti yasmiṃ viñjhāṭavisadise araññe bhikkhu vasati, athassa ṭhitokāsato	139	
PA_anya-e11_02n:139_3	samantā puratthimāya sattabbhantarā pacchimāya sattabbhantarā dakkhiṇāya sattabbhantarā	139	
PA_anya-e11_02n:139_4	uttarāya sattabbhantarāti samantā sattabbhantarā. Vinibbedhena cuddasā ti puratthimapacchimavasena	139	
PA_anya-e11_02n:139_5	cuddasabbhantarā, dakkhiṇuttaravasenapi cuddasabbhantarāti evaṃ nibbedhena cuddasa	139	
PA_anya-e11_02n:139_6	cuddasa katvā samantā aṭṭhavīsati abbhantarā honti. Ettha ca ekaṃ abbhantaraṃ aṭṭhavīsati	139	
PA_anya-e11_02n:139_7	hatthappamāṇaṃ hoti, tasmā puratthimāya sattabbhantare channavutisatahatthappamāṇaṃ	139	
PA_anya-e11_02n:139_8	hoti, evaṃ dakkhiṇuttarapacchimesupīti sabbaṃ sampiṇḍetvā caturāsītisattasatahatthappamāṇaṃ	139	
PA_anya-e11_02n:139_9	hoti. Parimaṇḍalavasena pana sabbaṃ chasattatiekasatuttarāni ca ekaṃ sahassañca hoti.	139	
PA_anya-e11_02n:139_10	Pakatiayanavasena minite pana –	1391	
PA_anya-e11_02n:140	“Pañcahattho mato daṇḍo, vīsadaṇḍo usabho;	14	
PA_anya-e11_02n:141	Athītiusabhā gāvī, catugāvī yojana”nti.	14	
PA_anya-e11_02n:142_0	Vuttattā ayanavasena vinibbedhe cuddasabbhantare dvehatthādhikaaṭṭhasattati hoti.	142	
PA_anya-e11_02n:142_1	Sabbaṃ aṭṭhavīsati abbhantaraṃ sampiṇḍetvā catuhatthādhikachappaññāsuttara ekasataṃ	142	
PA_anya-e11_02n:142_2	hoti. Parimaṇḍalavasena pana chahatthādhikacatutiṃsuttaradvesatāni honti, usabhavasena	142	
PA_anya-e11_02n:142_3	pana vinibbedhena cuddasa abbhantare dvehi ūnāni cattāri usabhāni ca dveratanañca	142	
PA_anya-e11_02n:142_4	honti. Sabbaṃ sampiṇḍetvā aṭṭhavīsatiyā abbhantare caturatanañca soḷasa ayanāni adhikāni	142	
PA_anya-e11_02n:142_5	satta usabhāni honti. Parimaṇḍalavasena pana charatanañca cuddasaayanāni ca adhikāni	142	
PA_anya-e11_02n:142_6	ekādasa usabhāni honti. Ayamettha sārato vinicchayo. Keci pana abbhantarasaddaṃ hattharatanavācakaṃ	142	
PA_anya-e11_02n:142_7	parikappetvā evaṃ vadanti majjhe ṭhitassa samantā satta vinibbedhena cuddasā’ti vuttattā	142	
PA_anya-e11_02n:142_8	puratthimāya satta hatthā dakkhiṇuttarapacchimesupi satta satta hatthāti katvā evaṃ	142	
PA_anya-e11_02n:142_9	nibbedhena cuddasa hatthā honti. Sabbaṃ sampiṇḍetvā aṭṭhavīsatihatthaṃ abbhantaranti	142	
PA_anya-e11_02n:142_10	taṃ tesaṃ matimattameva, na sārato paccetabbaṃ. Kasmā aṭṭhakathāyaṃ tattha ekaṃ abbhantaraṃ	1421	
PA_anya-e11_02n:142_11	aṭṭhavīsatihattha’nti vuttattā. Yadi tesaṃ matena sabbaṃ sampiṇḍetvā aṭṭhavīsatihatthabbhantaraṃ	1421	
PA_anya-e11_02n:142_12	bhaveyya, aṭṭhakathāyaṃ tattha abbhantaraṃ nāma aṭṭhavīsatihatthappamāṇaṃ hoti, majjhe	1421	
PA_anya-e11_02n:142_13	ṭhitassa samantā sattavinibbedhena cuddasā hontī’ti vattabbaṃ bhaveyya, na panevaṃ	1421	
PA_anya-e11_02n:142_14	vuttaṃ, tasmā taṃ tesaṃ matimattamevāti daṭṭhabbaṃ. Tattha ayañhetthattho tattha	1421	
PA_anya-e11_02n:142_15	tatthā’ti niddhāraṇe bhummaṃ. Ekanti gaṇanaparicchedo. Abbhantaranti paricchinnaniddeso,	1421	
PA_anya-e11_02n:142_16	niyamitaparidīpanaṃ vā. Aṭṭhavīsatihatthappamāṇanti paricchinditabbadhammasamudāyaniddeso	1421	
PA_anya-e11_02n:142_17	tattha tesu samantā sattabbhantaresu ekaṃ abbhantaraṃ nāma aṭṭhavīsatihatthappamāṇaṃ	1421	
PA_anya-e11_02n:142_18	hotīti attho daṭṭhabbo. Ettha pana saṅkhyā kathetabbā. Sā duvidhā parimāṇaminanavasena.	1421	
PA_anya-e11_02n:142_19	Tattha parimāṇa saṅkhyā evaṃ veditabbā catasso muṭṭhiyo eko kuḍuvo. Cattāro kuḍuvā	1421	
PA_anya-e11_02n:142_20	eko pattho, cattāro patthā eko āḷhako. Cattāro āḷhakā ekaṃ doṇaṃ, cattāri doṇāni	1422	
PA_anya-e11_02n:142_21	ekā mānikā. Catasso mānikā ekā khārī. Vīsati khārikā eko vāho. Tadeva ekaṃ sakaṭanti	1422	
PA_anya-e11_02n:142_22	suttanipātaṭṭhakathādīsu vuttaṃ. Sāratthadīpaniyaṃ pana nava vāhasahassānīti ettha	1422	
PA_anya-e11_02n:142_23	catasso muṭṭhiyo kuḍuvo, cattāro kuḍuvā eko pattho, cattāro patthā eko āḷhako. Cattāro	1422	
PA_anya-e11_02n:142_24	āḷhakā ekaṃ doṇaṃ, cattāri doṇāni ekā mānikā, cattasso mānikā ekā khārī. Vīsatikhārikā	1422	
PA_anya-e11_02n:142_25	eko vāho. Tadeva ekaṃ sakaṭanti suttanipātaṭṭhakathādīsu vutta’nti vatvā “idha pana	1422	
PA_anya-e11_02n:142_26	dve sakaṭāni eko vāhoti vadantī”ti likhitaṃ paccantavohārena minite pana saṭṭhisataṃ	1422	
PA_anya-e11_02n:142_27	eko vāhoti rañño dhammāsokassa sūvakāhatasāliyā minite pana paccantavohārena vīsādhikatisataṃ	1422	
PA_anya-e11_02n:142_28	hoti eko vāhoti vadanti. Minana saṅkhyā pana evaṃ veditabbā. Tathā hi –	1422	
PA_anya-e11_02n:143	“Chattiṃsa paramāṇūnaṃ, aṇumattanti vuccati;	14	
PA_anya-e11_02n:144	Chattiṃ saaṇumattaṃ, tajjārīti pavuccati.	14	
PA_anya-e11_02n:145	Chattiṃ samattātajjārī, rathareṇupamāṇaṃ;	14	
PA_anya-e11_02n:146	Chattiṃsa rathareṇū ca, ekā likkhāti vuccati.	14	
PA_anya-e11_02n:147	Sattalikkhā ca ekūkā, sattūkā dhaññamāsako;	14	
PA_anya-e11_02n:148	Sattadhaññaṅguli ekā, vidatthi dvādasaṅguli.	14	
PA_anya-e11_02n:149	Dve vidatthitu ratanaṃ, sattahatthaṃ ekayaṭṭhi;	14	
PA_anya-e11_02n:150	Vīsayaṭṭhitu usabhaṃ, usabhāsīti gāvutaṃ;	15	
PA_anya-e11_02n:151	Gāvutāni cattāri, meruyojananti vuccatī”ti.	15	
PA_anya-e11_02n:152_0	Vuttattā ekā rajo paramāṇu atisukhumā acakkhuviññeyyā, sarīrampi ghanaselamayaṃ sinerupabbatarājampi	152	
PA_anya-e11_02n:152_1	vinijjhitvā gatā. Tassā chattiṃsaparimāṇaṃ ekoaṇu tajjāritassa chattiṃsaparimāṇaṃ	152	
PA_anya-e11_02n:152_2	ekārathareṇu. Tassā chattiṃsaparimāṇaṃ ekalikkhā. Sattalikkhā ekā ūkā. Satta ūkā	152	
PA_anya-e11_02n:152_3	ekaṃ dhaññaṃ. Sattadhaññaṃ ekā aṅguli, dvādasaaṅguli ekā vidatthi. Dve vidatthi ekaratanaṃ.	152	
PA_anya-e11_02n:152_4	Sattahatthaṃ ekayaṭṭhi, vīsayaṭṭhi ekā usabhā, asīti usabhā gāvutaṃ. Cattāri gāvutāni	152	
PA_anya-e11_02n:152_5	meruyojananti vuccati. Tattha aṇurajo kiḷañjakuṭṭachiddādīsu vāte pahaṭakāle sūriyālokesu	152	
PA_anya-e11_02n:152_6	dissati. Tajjārī pana sakaṭamaggādīsu dakkhiṇavāma passādīsu dissati. Rathareṇu pana	152	
PA_anya-e11_02n:152_7	tassā allīyanaṭṭhānesu dissati. Likkhā pana atioḷārikā pākaṭā hoti. Ayaṃ meruayanavasena vuttaṃ.	152	
PA_anya-e11_02n:153	Aparampi	15	
PA_anya-e11_02n:154	“Dasa kesā ekatilaṃ, chatilaṃ yavakaṃ bhave;	15	
PA_anya-e11_02n:155	Catuyavañca aṅguli, pañcadasa ekapāda”nti.	15	
PA_anya-e11_02n:156	Vuttattā dasa kesā ekatilaṃ nāma. Chatilaṃ ekaṃ yavaṃ nāma. Catuyavaṃ eko aṅguli nāma. Pañcadasaṅguliyo eko pādoti vuccati. Idaṃ tīsu vedesu āgatavasena vuttaṃ.	15	
PA_anya-e11_02n:157	Aparampi	15	
PA_anya-e11_02n:158	“Dasa kesā ekatilaṃ, chatilaṃ yavakaṃ bhave;	15	
PA_anya-e11_02n:159	Catuyavañca aṅguli, aṭṭhaṅguli ekā muṭṭhi, ratanaṃ timuṭṭhi bhave”ti.	15	
PA_anya-e11_02n:160_0	Vuttattā dasakesā ekaṃ tilaṃ nāma. Chatilaṃ ekaṃ yavaṃ nāma. Catuyavaṃ ekāaṅguli	160	
PA_anya-e11_02n:160_1	nāma. Aṭṭhaṅgulaṃ ekāmuṭṭhi. Trimuṭṭhi ekaratanaṃ. Pañca ratanāni ekodaṇḍo. Vīsati	160	
PA_anya-e11_02n:160_2	daṇḍāni ekousabho. Asīti usabhā ekā gāvī. Catasso gāviyo ekayojananti vuttaṃ, tenevāha.	160	
PA_anya-e11_02n:161	“Pañcahattho mato daṇḍo, vīsadaṇḍo ca usabho;	16	
PA_anya-e11_02n:162	Asīti usabhā gāvī, catugāvī ca yojana”nti.	16	
PA_anya-e11_02n:163	Idaṃ pakatiayanavasena vuttaṃ. Cakkavāḷaayanayojanavasena pana	16	
PA_anya-e11_02n:164	“Sattahattho mato daṇḍo, vīsadaṇḍo ca usabho;	16	
PA_anya-e11_02n:165	Asīti usabhā gāvī, catugāvī ca yojana”nti vuttaṃ.	16	
PA_anya-e11_02n:166	Aparampi.	16	
PA_anya-e11_02n:167	“Dasa kesā ekatilaṃ; Chatilaṃ ekaṃ yavaṃ;	16	
PA_anya-e11_02n:168	Catuyavaṃ ekaṅguli; Aṭṭhaṅgulaṃ ekāmuṭṭhi;	16	
PA_anya-e11_02n:169	Trimuṭṭhi ekaratanaṃ, aṭṭhavīsatiratanaṃ ekaṃabbhantaranti.	16	
PA_anya-e11_02n:170	Vuttaṃ. Tenevāha “tattha ekaṃ aṭṭhavīsatihattappamāṇaṃ hotī”ti. Ettha ca agāmake ceti ettha akāro kataratthoti, tathā hi akāro.	17	
PA_anya-e11_02n:171	Paṭisedhe vuddhitabbhāve, aññatthe sadisepica;	17	
PA_anya-e11_02n:172	Viruddhe garahe suññe, akāro viraha’ppake’ti.	17	
PA_anya-e11_02n:173_0	Vuttesu dissati tathā hi ajanetvā tiādīsu paṭisedhe dissati. “Aparihānīyā dhammā”ti	173	
PA_anya-e11_02n:173_1	ādīsu vuddhimhi. “Anavajjaṃ bhante”ti ādīsu tabbhāve akkharā’ti ādīsu aññatthe. “Amaru	173	
PA_anya-e11_02n:173_2	rājā”tiādīsu sadise. “Amala”nti ādīsu viruddhe. “Aseṭṭhoyaṃ brāhmaṇo abrahmacārī”ti	173	
PA_anya-e11_02n:173_3	ādīsu garahe. “Agāmo”ti ādīsu suññe. “Apatikāyaṃitthī”ti ādīsu virahe. “Atha nāyaṃ	173	
PA_anya-e11_02n:173_4	kaññā”ti ādīsu appake. Idha pana suññe virahe vā daṭṭhabbo. Suññatthena pana agāmake	173	
PA_anya-e11_02n:173_5	nimanusse kevalāraññeti attho. Virahattho vā agāmake gāmavirahite padeseti attho	173	
PA_anya-e11_02n:173_6	daṭṭhabbo. Teneva suññatthena virahatthena “agāmake”timināpadena gāmanadījātassarasamudde	173	
PA_anya-e11_02n:173_7	muñcitvā yaṃ anavasesaṃ heṭṭhā pathavīsandhārakaudakampiudakasandhārako vātopi ajaṭākāsampi,	173	
PA_anya-e11_02n:173_8	tathā yāva uparibrahmalokaṃ upādāya sabbaṃ asurayakkhasurādiākāsaṭṭhakadevabrahmavimānānipi	173	
PA_anya-e11_02n:173_9	araññantveva saṅgahitā. Nadīsamuddantaresupi macchabandhānaṃ agamanapatho dīpako	173	
PA_anya-e11_02n:173_10	vā pabbato vā, sopi araññasīmātveva saṅkhyaṃ gacchati, tasmā ayaṃ sattabbhantarasīmā	1731	
PA_anya-e11_02n:173_11	nimanusse kevalāraññe pathavīmaṇḍalepi devaloke vimānakapparukkhādīsupi labbhateva.	1731	
PA_anya-e11_02n:173_12	Pathaviyaṃ pana yasmiṃ gāmakhette heṭṭhā pathaviyā yattha vā suvaṇṇamaṇiādīni khaṇitvā	1731	
PA_anya-e11_02n:173_13	gahetuṃ sakkonti, taṃ padesaṃ gāmakhettameva. Tato parā yāva pathavīsandhārakaudakā	1731	
PA_anya-e11_02n:173_14	ajaṭākāsepi labbhateva. Nanu chakāmāvacara devalokesupi devavimānakapparukkhagāmanigamādayopi	1731	
PA_anya-e11_02n:173_15	attheva. Atha kasmā “araññā”ti kathitāti amanussā vā sattā jātibhinnattā ca te agāmāyeva,	1731	
PA_anya-e11_02n:173_16	teneva “nimanussamhi araññamhī”ti vuttaṃ. Tiracchānavatthusmimpi “nāgo vā hotu supaṇṇamāṇavakādīnaṃ	1731	
PA_anya-e11_02n:173_17	vā aññataro antamaso sakkaṃ devarājānaṃ upādāya yo koci amanussajātiko sabbova imasmiṃ	1731	
PA_anya-e11_02n:173_18	atthe tiracchānagatoti veditabbo”ti vuttaṃ, tasmā jātibhinnatāya amanussāvāso araññanti	1731	
PA_anya-e11_02n:173_19	veditabbo. Abbhantarasīmāya vicāraṇā.	1731	
PA_anya-e11_02n:174_0	Idāni udakukkhepasīmāya saṃvaṇṇanākkamo sampatto. Tattha “sabbā bhikkhave nadī asīmā.	174	
PA_anya-e11_02n:174_1	Sabbo samuddo asīmo. Sabbo jātassaro asīmo. Nadiyā vā bhikkhave samudde vā jātassare	174	
PA_anya-e11_02n:174_2	vā yaṃ majjhimassa purisassa samantā udakukkhepā, ayaṃ tattha samānasaṃvāsā ekūposathā”ti	174	
PA_anya-e11_02n:174_3	paññattā, ayaṃ udakukkhepasīmā nāma. Tattha “sabbā bhikkhave nadī asīmā”ti ettha	174	
PA_anya-e11_02n:174_4	asīmasadde akāro virahattho, asīmā baddhasīmā virahitāti attho. Ñattidutiyakammavācaṃ	174	
PA_anya-e11_02n:174_5	sāvetvāpi bandhasīmāvirahitāti vuttaṃ hoti. Paṭisedhattho vā, asammannitabbāti attho.	174	
PA_anya-e11_02n:174_6	Vuḍḍhiattho vā, “asekkhā dhammā”ti yathā sikkhitasikkhā niṭṭhitasikkhāti vuttaṃ hoti.	174	
PA_anya-e11_02n:174_7	Evaṃ asīmāsīmakiccaniṭṭhappattāti attho. Ñattidutiyakamma vācaṃ sāvetvā sammatāpi	174	
PA_anya-e11_02n:174_8	asammatāyeva, attano sabhāveneva gāmasīmā viya baddhasīmāsadisāti vuttaṃ hoti. Etena	174	
PA_anya-e11_02n:174_9	nadījātassarasamuddānaṃ baddhasīmāya akhettabhāvo dassito hoti. Evaṃ “sabbā bhikkhave	174	
PA_anya-e11_02n:174_10	nadī asīmā”tiādinā nadīsamuddajātassarānaṃ baddhasīmābhāvaṃ paṭikkhipitvā tattha	1741	
PA_anya-e11_02n:174_11	lokavohārasiddhāsu etāsu nadīādīsu abaddhasīmāsu puna vaggakammaparihāratthaṃ vālikādīhi	1741	
PA_anya-e11_02n:174_12	sīmaparicchindanaṃ kattukāmo bhagavā “nadiyā vā bhikkhave samudde vā jātassare vā	1741	
PA_anya-e11_02n:174_13	yaṃ majjhimassa purisassa samantā udakukkhepā”ti ādimāha. Tattha majjhimassa purisassati	1741	
PA_anya-e11_02n:174_14	thāmamajjhimassa purisassa tenevāha samantapākādikāya vinayaṭṭhakathāyaṃ “thāmamajjhimena	1741	
PA_anya-e11_02n:174_15	purisenā”ti. Yadi vaḍḍhakīpurisamiccheyya, “vaḍḍhakīpurisenā”ti vuttaṃ bhaveyya,	1741	
PA_anya-e11_02n:174_16	na panevaṃ vuttaṃ, tena ñāyati “thāmamajjhimassa purisassā”ti. Tividhā hi purisā	1741	
PA_anya-e11_02n:174_17	uttamapuriso majjhimapuriso pakatipurisoti. Tattha uttamapuriso nāma sabbaññu bhagavā,	1741	
PA_anya-e11_02n:174_18	so hi bhagavā sabbasattuttamo thāmayasasampattiissariyādīhi tathā hi tathāgatassa thāmo.	1741	
PA_anya-e11_02n:175	“Kāḷāvakañca gaṅgeyyaṃ, paṇḍaraṃ tambapiṅgalaṃ;	17	
PA_anya-e11_02n:176	Gandhamaṅgalahemañca, uposathaṃ chaddantime”ti.	17	
PA_anya-e11_02n:177_0	Vuttānaṃ dasannaṃ hatthikulānaṃ balānusārena veditabbo. Tattha kāḷāvaka nti pakatihatthikulaṃ	177	
PA_anya-e11_02n:177_1	yaṃ dasannaṃ purisānaṃ kāyabalaṃ, taṃ ekassa kāḷāvakassa hatthino balaṃ. Yaṃ dasannaṃ	177	
PA_anya-e11_02n:177_2	kāḷāvakānaṃ balaṃ, taṃ ekassa gaṅgeyyassa balaṃ. Yaṃ dasannaṃ gaṅgeyyānaṃ balaṃ,	177	
PA_anya-e11_02n:177_3	taṃ ekassa paṇḍarassa balaṃ, yaṃ dasannaṃ paṇḍarānaṃ balaṃ, taṃ ekassa tambassa balaṃ.	177	
PA_anya-e11_02n:177_4	Yaṃ dasannaṃ tambānaṃ balaṃ, taṃ ekassa piṅgalassa balaṃ. Yaṃ dasannaṃ piṅgalānaṃ	177	
PA_anya-e11_02n:177_5	balaṃ, taṃ ekassa gandhahatthino balaṃ. Yaṃ dasannaṃ gandhahatthīnaṃ balaṃ, taṃ ekassa	177	
PA_anya-e11_02n:177_6	maṅgalassa balaṃ. Yaṃ dasannaṃ maṅgalānaṃ balaṃ, taṃ ekassa hemassa balaṃ. Yaṃ dasannaṃ	177	
PA_anya-e11_02n:177_7	hemavatānaṃ balaṃ, taṃ ekassa uposathassa balaṃ. Yaṃ dasannaṃ uposathānaṃ balaṃ,	177	
PA_anya-e11_02n:177_8	taṃ ekassa chaddantassa balaṃ. Yaṃ dasannaṃ chaddantānaṃ balaṃ, taṃ ekassa tathāgatassa	177	
PA_anya-e11_02n:177_9	kāyabalaṃ. “Nārāyanasaṅkhātaṃ bala”ntipi idameva vuccati. Tattha nārā vuccanti rasmiyo,	177	
PA_anya-e11_02n:177_10	tā bahū nānāvidhā tato uppajjantīti nārayanaṃ, vajiraṃ, tasmā vajirasaṅkhātaṃ balanti	1771	
PA_anya-e11_02n:177_11	pi attho, tadetaṃ pakatihatthigaṇanāya hatthikoṭisahassaṃ, purisagaṇanāya dasannaṃ	1771	
PA_anya-e11_02n:177_12	purisakoṭisahassānaṃ balaṃ hoti, idaṃ tathāgatassa kāyabalaṃ. Issariyādibalavidhānaṃ	1771	
PA_anya-e11_02n:177_13	pana taṃtaṃ suttānusārena veditabbaṃ. Majjhimapuriso nāma vaḍḍhakipuriso so hi tathāgatassa	1771	
PA_anya-e11_02n:177_14	balaṃ paṭicca sinerupabbatarājaṃ sāsapabījena minanto viya satenapisahassenapi satasahassenapi	1771	
PA_anya-e11_02n:177_15	minetuṃ abhabbo, antamaso pādaṅguṭṭha so pādaṅguṭṭhakampi gaṇhetuṃ abhabbova. Tassa	1771	
PA_anya-e11_02n:177_16	pakatipurisato mahantabhāvena majjhe bhavattā majjhimapuriso nāma jāto, tathā hi	1771	
PA_anya-e11_02n:177_17	sugatavidatthi vaḍḍhakissa tisso vidatthiyo, vaḍḍhakihatthena diyaḍḍhahattho hoti,	1771	
PA_anya-e11_02n:177_18	tathā vaḍḍhakividatthi pakatipurisassa dve vidatthiyo, pakatipurisahatthena paripuṇṇahattho	1771	
PA_anya-e11_02n:177_19	hoti tathā hi sugatavidatthi nāma idāni majjhimassa purisassa tisso vidatthiyo, vaḍḍhakihatthena	1771	
PA_anya-e11_02n:177_20	diyaḍḍho hattho hotīti kuṭikārasikkhāpadaṭṭhakathāyaṃ vuttaṃ. Ayaṃ idha majjhimapurisoti	1772	
PA_anya-e11_02n:177_21	nādhippetā. Kasmā kuṭikārasikkhāpadeyeva tihatthāti vaḍḍhakihatthena tihatthā. Pamāṇayutto	1772	
PA_anya-e11_02n:177_22	mañcoti pakatividatthiyā navavidatthippamāṇo mañcoti vuccati yathā, evaṃ majjhimapurisenā’ti	1772	
PA_anya-e11_02n:177_23	idha avatvā’thāmamajjhimena purisenā’ti aṭṭhakathāyaṃ vuttattā. Pakatipuriso nāma’yaṃ	1772	
PA_anya-e11_02n:177_24	dasannaṃ purisānaṃ kāyabalaṃ, taṃ ekassa kāḷāvakassa hatthino bala’nti vuttapuriso	1772	
PA_anya-e11_02n:177_25	pakatipuriso nāma. Tattha kiñcāpi ekacce puññavantā rājā ajātasattu jīvako komārabhacco	1772	
PA_anya-e11_02n:177_26	itthiyāpi visākhā migāramātāti evamādayo pañcannaṃ hatthīnaṃ balaṃ dhārenti, na pana	1772	
PA_anya-e11_02n:177_27	te majjhimapurisā nāma honti, pakatipuriso yeva, puññavantabhāvena visesapurisattā.	1772	
PA_anya-e11_02n:177_28	Idha pana pakatipurisoyeva thāma majjhimapurisoti adhippeto. Udakukkhepāti udakukkhepena	1772	
PA_anya-e11_02n:177_29	paricchinnā, tenevāha mātikāṭṭhakathāyaṃ līnatthappakāsaniyaṃ udakukkhepāti karaṇatthe	1772	
PA_anya-e11_02n:177_30	nissakkavacananti āha. Udakukkhepenā’ti ayañhetthattho. Nadīsamuddajātassaresu yaṃṭhānaṃ	1773	
PA_anya-e11_02n:177_31	majjimassa purisassa samantā parisapariyantato udakukkhepena paricchinnaṃ, ayaṃ tattha	1773	
PA_anya-e11_02n:177_32	nadīādīsu lokavohāra siddhāsu tāsueva abaddhasīmāsu aparāpi samānasaṃvāsā ekūposathāti	1773	
PA_anya-e11_02n:177_33	kaṅkhāvitaraṇiyaṃ pana yaṃ majjhimassa purisassa samantā udakukkhepāti yaṃ ṭhānaṃ	1773	
PA_anya-e11_02n:177_34	thāmamajjhimassa purisassa samantato udakukkhepena paricchinnaṃ. Tattha yathā akkhadhuttā	1773	
PA_anya-e11_02n:177_35	dāruguḷaṃ khipanti, evaṃ udakaṃ vā vālikaṃ vā hatthena gahetvā majjhimena purisena	1773	
PA_anya-e11_02n:177_36	sabbathāmena khipitabbaṃ. Yattha evaṃ khittaṃ udakaṃ vā vālikā patati, ayaṃ udakukkhepo	1773	
PA_anya-e11_02n:177_37	nāma. Ayaṃ tattha samāna saṃvāsā ekūposathāti, ayaṃ tesu nadīādīsu udakukkhepaparicchinnā	1773	
PA_anya-e11_02n:177_38	sīmā samānasaṃvāsāceva ekūposathācā’ti atthayojanaṃ katvā ayaṃ etesaṃ nadīādīnaṃ	1773	
PA_anya-e11_02n:177_39	antoyeva labbhati, na bahi, tasmā nadiyā vā jātassare vā yattakaṃ padesaṃ pakativassakāle	1773	
PA_anya-e11_02n:177_40	catūsu māsesu udakaṃ ottharati, samudde yasmiṃ padese pakativīciyo osaritvā saṇṭhahanti,	1774	
PA_anya-e11_02n:177_41	tatopaṭṭhāya kappiyabhūmi. Dubbuṭṭhikāle vā gimhe vā nadījātassaresu sukkhesupi sāeva	1774	
PA_anya-e11_02n:177_42	kappiyabhūmi. Sace pana sukkhe jātassare vāpiṃ vā khaṇanti vappaṃ vā karonti, taṃ	1774	
PA_anya-e11_02n:177_43	ṭhānaṃ gāmakhettaṃ hoti. Yā panesā kappiyabhūmīti vuttā, tato bahi udakukkhepasīmā	1774	
PA_anya-e11_02n:177_44	na gacchati, antoyeva gacchati, tasmā tesaṃ antoparisapariyantato paṭṭhāya samantāudakukkhepa	1774	
PA_anya-e11_02n:177_45	paricchedo kātabbo”ti vuttaṃ. Gaṇṭhipade pana yaṃ majjhimassa purisassa samantā udakukkhepāti	1774	
PA_anya-e11_02n:177_46	pana etissā nadiyā catuvaggādīnaṃ saṅghānaṃ visuṃ catuvaggakaraṇīyādikammakaraṇakāle	1774	
PA_anya-e11_02n:177_47	sīmāparicchedadassanatthaṃ vuttaṃ, ticīvarena vippavāsaparicchedadassanatthampi sattabbhantarasīmāya	1774	
PA_anya-e11_02n:177_48	paricchedadassanaṃ viyāti ācariyā, tasmā udakukkhepaparicchedābhāvepi antonadiyaṃ	1774	
PA_anya-e11_02n:177_49	kātuṃ vaṭṭatīti siddha’nti likhitaṃ. Tattha udakukkhepaparicchedābhāvepī’ti idaṃ	1774	
PA_anya-e11_02n:177_50	padaṃ samantato udakukkhepena paricchinna’nti mahāaṭṭhakathāvacanena vā samantā udakukkhepaparicchedo	1775	
PA_anya-e11_02n:177_51	kātabbo’ti mātikāṭṭhakathāya kaṅkhā vitaraṇiyañca vuttavacanena vā, “tatthāpi hi	1775	
PA_anya-e11_02n:177_52	majjhimapuriso na ñāyati, tathā sabbathāmena khipana”nti vā, “etadatthameva hi vālikādīhi	1775	
PA_anya-e11_02n:177_53	sīmaparicchindana”nti vā vimativinodanīvacanehi vā na sameti. Ganthakārenāpi parūpavādavivajjanatthaṃ	1775	
PA_anya-e11_02n:177_54	“ayaṃ amhākaṃ khantī”ti avatvā’acariyā’ti aññakattāre nidassitvā parato nigamane	1775	
PA_anya-e11_02n:177_55	“idaṃ sabbaṃ suṭṭhu vicāretvā garukule payirupāsitvā gahetabbaṃ yuttaṃ gahetabbaṃ,	1775	
PA_anya-e11_02n:177_56	itaraṃ chaḍḍetabba”nti vuttaṃ tasmā aññesaṃ ācariyānaṃ matena likhitanti daṭṭhabbaṃ.	1775	
PA_anya-e11_02n:177_57	Aññathā tissopi saṅgītiyo ārūḷhe aṭṭhakathāvacane ca kaṅkhāvitaraṇī-vimativinodanīvacanāni	1775	
PA_anya-e11_02n:177_58	ca makkhetabbāni bhaveyyuṃ, ganthāpi aññamaññaviruddhā bhaveyyuṃ, bhagavatā paññattasikkhāpadampi	1775	
PA_anya-e11_02n:177_59	sāvakānaṃ matena paṭisaṅkharitabbaṃ bhaveyya bhagavatā paññattasikkhāpadaṃ pana na	1775	
PA_anya-e11_02n:177_60	makkhetabbaṃ, yathā paññatteyeva vattitabbaṃ vakkhati hi vatthuṃ jānitvāpi majjaṃ	1776	
PA_anya-e11_02n:177_61	pivato bhikkhussa pācittiyaṃ, sāmaṇerassa pana jānitvā pivato sīlabhedo, na ajānitvāti	1776	
PA_anya-e11_02n:177_62	vuttaṃ tattha kāraṇaṃ maggitabbaṃ, sikkhāpada paññattiyā buddhānameva visayattā na	1776	
PA_anya-e11_02n:177_63	vā maggitabbaṃ, yathā paññatteyeva vattitabba’nti tasmā samantā udakukkhepāti paññattasikkhāpadānurūpaṃ	1776	
PA_anya-e11_02n:177_64	samantato udakukkhepena paricchinnanti vā udakaṃ ukkhipitabbanti vā udakukkhepena	1776	
PA_anya-e11_02n:177_65	pi paricchinnā sīmātivā samantā udakukkhepaparicchedo kātabboti vā vuttadhammasaṅgāhakattherānaṃ	1776	
PA_anya-e11_02n:177_66	vacanameva pamāṇaṃ te hi buddhamataññuno, idañca vacanaṃ bhagavato na paccakkhavacanaṃ	1776	
PA_anya-e11_02n:177_67	nāpisaṅgāhakattherānaṃ vacanaṃ athavā “yaṃ majjhimassa purisassa samantā udakukkhepā”ti	1776	
PA_anya-e11_02n:177_68	pana etissā nadiyā…pe… sattabbhantarasīmāya paricchedadassanaṃ viya sīmaparicchedadassanatthaṃ	1776	
PA_anya-e11_02n:177_69	vutta’nti ācariyā yasmā vadanti, tasmā udakukkhepaparicchedābhāvepi antonadiyaṃ kātuṃ	1776	
PA_anya-e11_02n:177_70	vaṭṭatīti siddhanti imissā atthayojanāya na dhammasaṅgāhakattherāpi paviṭṭhā, ganthakāropi	1777	
PA_anya-e11_02n:177_71	apaviṭṭho. Kasmāti ce tissopi saṅgītiyo ārūḷhesu vinayaṭṭhakathāsuceva tabbivaraṇabhūtāsu	1777	
PA_anya-e11_02n:177_72	silokaṭīkāsu ca “udakukkhepena paricchinnaṃ, udakaṃ ukkhipitabbaṃ, udakukkhepaparicchedo	1777	
PA_anya-e11_02n:177_73	kātabbo”ti ādinā bahūhi ākārehi udakukkhepaparicchedameva likhanti, tasmā dhammasaṅgāhakattherāpi	1777	
PA_anya-e11_02n:177_74	appaviṭṭhāti viññāyati ganthakāro pi parūpavādavivajjanatthaṃ “ācariyā”ti aññakattāre	1777	
PA_anya-e11_02n:177_75	nidasseti, tasmā gantthakāropi appaviṭṭhoti viññāyati, idañca vacanaṃ kesañci therānaṃ	1777	
PA_anya-e11_02n:177_76	attanomati, attanomatica nāmesā sabbadubbalā, sinerupabbatarājaṃ sāsapabījena minento	1777	
PA_anya-e11_02n:177_77	viya sabbaññubuddhena paññattassa udakukkhepāti sikkhāpadassa atthaṃ vadantānaṃ mahākassapayasamoggaliputtatissapabhutīnañca	1777	
PA_anya-e11_02n:177_78	tesaṃ sissānusissānaṃ mahāvihāravāsīnañca vacanaṃ ko nāma puggalo makkhetuṃ sakkhissati,	1777	
PA_anya-e11_02n:177_79	upasampadādikammassa ca garukammattā sāsanassa mūlattā ca garukeyeva ṭhātabbaṃ. “Yaṃ	1777	
PA_anya-e11_02n:177_80	majjhimassa purisassa samantā udakukkhepā”ti bhagavatā paññattaṃ, kathaṃ majjhimassa	1778	
PA_anya-e11_02n:177_81	purisassa udakukkhepārahaṭṭhānameva udakukkhepasīmā, udāhu udakukkhepeneva udakukkhepasīmāti	1778	
PA_anya-e11_02n:177_82	codanaṃ pariharanto aṭṭhakathācariyo kathaṃ pana udakaṃ ukkhipitabbantyādimāha. Tattha	1778	
PA_anya-e11_02n:177_83	kathanti kathetukamyatā pucchā, kathaṃ kena kāraṇena udakaṃ ukkhipitabbaṃ udakāsiñcanasaṅkhepena	1778	
PA_anya-e11_02n:177_84	ukkhipitabbaṃ atha kho leḍḍukhipanadāruguḷakhipanākārena ukkhipitabbanti attho. Akkhadhuttāti	1778	
PA_anya-e11_02n:177_85	sāmaññena vuttepi “sīho gāyati naṅguṭṭhaṃ, sīho cāleti vāladhi”nti ettha viya dāruguḷaṃ	1778	
PA_anya-e11_02n:177_86	khipanti saddantarasannidhānato atthavasena dāruguḷakīḷakā dhuttajanāti viññāyati	1778	
PA_anya-e11_02n:177_87	akkhasaddo hi jūtepi nirūḷho. Dāruguḷanti bhamaṃ āropetvā āraggena katadāruvikati	1778	
PA_anya-e11_02n:177_88	ayañhetthattho… yathā akkhadhuttā dāruguḷakā dhuttajanā dāruguḷaṃ hatthena gahetvā	1778	
PA_anya-e11_02n:177_89	attano balaṃ dassentā viya sabbathāmena attānaṃ onamitvā khipanti, evameva thāmamajjhimena	1778	
PA_anya-e11_02n:177_90	purisena udakaṃ vā vālikaṃ vā hatthena gahetvā attano balaṃ dassentāviya onamitvā	1779	
PA_anya-e11_02n:177_91	sabbathāmena nisinnassa vā ṭhitassa vā parisapariyantato anupariyāyitvā khipitabbaṃ,	1779	
PA_anya-e11_02n:177_92	evaṃ cittaṃ udakaṃ vā vālikaṃ vā yattha yasmiṃ ṭhāne patati, ayameko udakukkhepo	1779	
PA_anya-e11_02n:177_93	nāmāti “ayameko udakukkhepo”ti iminā padena dvinnaṃ saṅghānaṃ visuṃvisuṃ kammakaraṇādhikāre	1779	
PA_anya-e11_02n:177_94	sīmantarikattā aññassāpi udakukkhepassa sambhavaṃ dasseti, teneva mātikāṭṭhakathāyaṃ	1779	
PA_anya-e11_02n:177_95	“sace pana dve saṅghā visuṃvisuṃ uposathādikammaṃ karonti, dvinnaṃ udakukkhepānaṃ	1779	
PA_anya-e11_02n:177_96	antare añño eko udakukkhepo upacāratthāya ṭhapetabbo”ti vuttaṃ, vimativinodaniyampi	1779	
PA_anya-e11_02n:177_97	“tassa antoti tassa udakukkhepaparicchinnassa ṭhānassa anto na kevalañca tasseva	1779	
PA_anya-e11_02n:177_98	anto, tato bahipi ekassa udakukkhepassa anto ṭhātuṃ na vaṭṭatīti vacanaṃ udakukkhepaparicchedassa	1779	
PA_anya-e11_02n:177_99	dubbijānato kammakopasaṅkā hotī”ti vuttaṃ, sāratthadīpaniyaṃ pana “tassa anto hatthapāsaṃ	1779	
PA_anya-e11_02n:177_100	vijahitvā ṭhito kammaṃ kopetīti iminā paricchedato bahi yattha katthaci ṭhito kammaṃ	17710	
PA_anya-e11_02n:177_101	na kopetīti dīpetī”ti vatvā mātikāṭṭhakathāvacanampi paṭikkhipi, taṃ ekasaṅghaṃ sannipātaṃ	17710	
PA_anya-e11_02n:177_102	sandhāya vuttanti daṭṭhabbaṃ, yathā ca mahāsīmāya khaṇḍitvā baddhānaṃ khaṇḍasīmānaṃ	17710	
PA_anya-e11_02n:177_103	aññamaññasaṅkaravivajjanatthaṃ sīmantarikā ṭhapitā, evameva attano sabhāvena gāmasīmā	17710	
PA_anya-e11_02n:177_104	viya sayaṃ jātasīmāyaṃ nadīsamuddajātassarānaṃ atimahantabhāvena udakukkhepena udakukkhepasīmā	17710	
PA_anya-e11_02n:177_105	bhagavatā anuññātā, tathāpi dvinnaṃ baddhasīmānamiva aññamaññasaṅkaravivajjanatthaṃ	17710	
PA_anya-e11_02n:177_106	dvinnaṃ udakukkhepasīmānaṃ antare sīmantarikatthāya añño udakukkhepo ṭhapetabbo’ti	17710	
PA_anya-e11_02n:177_107	vuttaṃ, sanimittā baddhasīmā, saudakukkhepā udakukkhepasīmā, sīmantarikā viya eko	17710	
PA_anya-e11_02n:177_108	udakukkhepo daṭṭhabbo, teneva vimativinodaniyaṃ “idañcettha sīmantarikāvidhānaṃ dvinnaṃ	17710	
PA_anya-e11_02n:177_109	baddhasīmānaṃ sīmantarikāanujānanasuttānulomato siddhanti daṭṭhabba”nti vuttaṃ, ekasmiṃ	17710	
PA_anya-e11_02n:177_110	saṅghasannipāte pana ekassa udakukkhepassa bahi tiṭṭhantopi kammaṃ na kopetīti daṭṭhabbaṃ	17711	
PA_anya-e11_02n:177_111	vuttañhi vimativinodaniyaṃ bhagavatā nidānavasena ekagāmasīmanissitānaṃ ekasabhāgānañca	17711	
PA_anya-e11_02n:177_112	dvinnaṃ baddhasīmānameva aññamaññaṃ sambhedajjhottharaṇaṃ sīmantarikaṃ vinā abyavadhāne	17711	
PA_anya-e11_02n:177_113	ṭhānañca bhagavatā anumatamevāti ñatvā aṭṭhakathācariyā idhāpi sīmantarikāvidhānamakaṃsu	17711	
PA_anya-e11_02n:177_114	visabhāgasīmānampi hi ekasīmanissitattaṃ ekasabhāvattañcāti dvīhaṅgehi samannāgate	17711	
PA_anya-e11_02n:177_115	sati eva sīmantarikaṃ vinā ṭhānaṃ sambhedāya hoti, nāsatīti daṭṭhabba’nti. Evaṃ nadīsamuddajātassaresu	17711	
PA_anya-e11_02n:177_116	samantāudakukkhepāti paññattasikkhāpadānurūpaṃ udakukkhepena paricchedaṃ dassetvā	17711	
PA_anya-e11_02n:177_117	rassapabhave nadījātassarapadese udakukkhepena vināva attano sabhāvena gāmasīmāyamiva	17711	
PA_anya-e11_02n:177_118	sabbathā kappiyabhāvaṃ dassetuṃ sace pana nātidīghā hoti, pabhavato paṭṭhāya tyādimāha.	17711	
PA_anya-e11_02n:177_119	Tattha pabhavato paṭṭhāyāti yasmiṃ padese catumāsaparamā nadī sandati, tassa uparimabhāgato	17711	
PA_anya-e11_02n:177_120	paṭṭhāyāti attho. Yāva mukhadvārā ti yāva nadītīramevettha mukhadvārāti adhippetā.	17712	
PA_anya-e11_02n:177_121	Sabbatthā’ti sabbasmiṃ nadīpadese udakukkhepasīmākammaṃ natthī ti udakukkhepena pavattā	17712	
PA_anya-e11_02n:177_122	sīmā udakukkhepasīmā. Karitabbanti kammaṃ, karakaraṇeti dhātu, rammapaccayo. Karaṇeti	17712	
PA_anya-e11_02n:177_123	manodvāravīthiyā sattamakusalajavanacittasamuṭṭhāpitavāyodhātuyā vikārabhūto kāyapayogo,	17712	
PA_anya-e11_02n:177_124	tena kāyapayogena khipitabbaṃ uddhaṭaṃ kammanti vuccati paramatthavasena pana kāyapayogasaṅkhātāya	17712	
PA_anya-e11_02n:177_125	cittaṃ javāyodhātuyā vipphārena desantarappattisamuṭṭhāpikā aṭṭhakalāpapuñjāyeva.	17712	
PA_anya-e11_02n:177_126	Udakukkhepasīmāya kammaṃ udakukkhepasīmākammaṃ taṃ ettha rassapabhavanadiyā natthīti	17712	
PA_anya-e11_02n:177_127	attho. Ayañhetthattho sace nadī nātidīghā hoti aḍḍhayojanaṃ vā gāvutaṃ vā aḍḍhagāvutaṃ	17712	
PA_anya-e11_02n:177_128	vā, tassā pavattanaṭṭhānato paṭṭhāya yāva nadītīrā sabbattha nadīpadese ajjhottharitvā	17712	
PA_anya-e11_02n:177_129	saṅgho nisīdati, tattha tasmiṃ nadīpadese samantato avasesanadiyā abhāvā vaggakammasaṅkābhāvena	17712	
PA_anya-e11_02n:177_130	udakukkhepasīmā kammaṃ natthi, kevalā nadī sīmāyevāti sāratthadīpaniyampi mātikāṭṭhakathāyalīnatthappakāsaniyampi	17713	
PA_anya-e11_02n:177_131	etadeva sanniṭṭhānaṃ vuttaṃ vimativinodaniyaṃ pana yattha khuddake araññe mahantehi	17713	
PA_anya-e11_02n:177_132	vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,	17713	
PA_anya-e11_02n:177_133	tattha satthabbhantarasīmā na uppajjati, kevalāraññasīmāyeva tattha saṅghena kammaṃ	17713	
PA_anya-e11_02n:177_134	kātabbaṃ nadīādīsupi eseva nayo vakkhati hi sace nadī nātidīghā hoti, pabhavato paṭṭhāya	17713	
PA_anya-e11_02n:177_135	yāvamukhadvārā sabbattha saṅgho nisīdati, udakukkhepasīmākammaṃ natthī’ti ādi ca	17713	
PA_anya-e11_02n:177_136	ubhayatthāpi ca. Yassaṃ disāyaṃ sattabbhantarassa vā udakukkhepassa vā okāso nappahoti,	17713	
PA_anya-e11_02n:177_137	tattha kathaṃ minanaṃ khipanaṃ vā bhaveyya, gāmakhettādīsu pavisanato akhette sīmā	17713	
PA_anya-e11_02n:177_138	paviṭṭhā nāmātisīmā vipajjeyya, apekkhāya sīmuppattiyaṃ pana yato pahoti, tattha	17713	
PA_anya-e11_02n:177_139	sattabbhantaraudakukkhepasīmā sayameva paripuṇṇā jāyanti. Yato pana nappahoti, tattha	17713	
PA_anya-e11_02n:177_140	attano khettappamāṇeneva jāyanti, na bahīti vuttaṃ, ettha ca’sīmāpekkhāya sattabbhantaraudakukkhepasīmā	17714	
PA_anya-e11_02n:177_141	sayameva paripuṇṇā jāyantī’ti vuttattā udakukkhepaṃ vināyeva apekkhāya sīmāya udakukkhepasīmā	17714	
PA_anya-e11_02n:177_142	uppajjatī’ti atthaṃ vadanti, taṃ ayuttarūpaṃ viya dissati. Kasmāti ce pāḷinayavirodhato	17714	
PA_anya-e11_02n:177_143	vimativinodaniyaṃ parato vuttavacanenāpi virodhato ca. Idañca vacanaṃ ācariyassa	17714	
PA_anya-e11_02n:177_144	kesañci puggalānaṃ vādappakāsanatthaṃ vuttaṃ bhaveyya. Kasmā parato vuttavacanena	17714	
PA_anya-e11_02n:177_145	aghaṭiyattā ca pāḷiyaṭṭhakathāṭīkāvacanehipi virujjhanato ca, taṃ parato vaṇṇayissāma.	17714	
PA_anya-e11_02n:177_146	Yathā ca loke vatiṃ aparikkhipitvā “idaṃ vatiyā ṭhāna”nti ca yathā ca naṅgalakoṭiyā	17714	
PA_anya-e11_02n:177_147	akasitvā “idaṃ kasikaṭṭhāna”nti ca yathā ca vatthuṃ karontā manussā kudhārīpharasuādinā	17714	
PA_anya-e11_02n:177_148	rukkhe acchinditvā “idaṃ mama kudhāripatanaṭṭhāna”nti ca yathā ca dāttena alāyitvā	17714	
PA_anya-e11_02n:177_149	“idaṃ mama lāyitaṭṭhāna”nti ca na sakkā vattuṃ, evameva udakaṃ vā vālikaṃ vā hatthena	17714	
PA_anya-e11_02n:177_150	akhipitvā “ayameko udakukkhepoti ca, udakapatanaṭṭhānanti ca na sakkā vattuṃ. Ettha	17715	
PA_anya-e11_02n:177_151	ca dve bhikkhū evaṃ vivādaṃ karonti vimativinodaniyaṃ “yattha khuddake araññe mahantehi	17715	
PA_anya-e11_02n:177_152	bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi, tattha	17715	
PA_anya-e11_02n:177_153	sattabbhantarasīmā na uppajjati, kevalāraññasīmāyeva tattha saṅghena kammaṃ kattabbaṃ	17715	
PA_anya-e11_02n:177_154	nadī ādīsupi eseva nayo. Vakkhati hi sace nadī nātidīghā hoti. Pabhavato paṭṭhāya	17715	
PA_anya-e11_02n:177_155	yāva mukhadvārā sabbattha saṅgho nisīdati, udakukkhepasīmākammaṃ natthī’tiādiṃ, iminā	17715	
PA_anya-e11_02n:177_156	eva vacanena vaggakammaparihāratthaṃ sīmāpekkhāya sati eva udakukkhepasīmā sattabbhantarasīmā	17715	
PA_anya-e11_02n:177_157	uppajjanti, nāsatīti daṭṭhabba’nti vuttattā udakukkhepaṃ vināva parisapariyantato	17715	
PA_anya-e11_02n:177_158	paṭṭhāya sīmāpekkhāya saheva udakukkhepasīmā uppajjati tasmā udakukkhepena payojanaṃ	17715	
PA_anya-e11_02n:177_159	natthevāti te evaṃ vattabbā “mā sappurisā evaṃ vadeyyātha ācariyavarañca mā abbhācikkhatha	17715	
PA_anya-e11_02n:177_160	idañca vacanaṃ ācariyavarassa neyyavacanaṃ, paratopi ācariyavaro sanniṭṭhānaṃ vakkhati	17716	
PA_anya-e11_02n:177_161	vinayaṭṭhakathāsuceva sāratthadīpaniyañca vuttavacanehipi tava vacanaṃ asaṃsandeva,	17716	
PA_anya-e11_02n:177_162	vimativinodaniyameva parato vuttavacanenāpi na ghaṭiyati. Kathaṃ neyyavacanaṃ hotīti.	17716	
PA_anya-e11_02n:177_163	“Sīmāpekkhāya sati eva…pe… nassatī”ti ettha sīmāpekkhāya vinā maggagamananhānādi	17716	
PA_anya-e11_02n:177_164	atthehi bhikkhūhi araññe vā nadīādīsupivā paviṭṭhakkhaṇeyeva nuppajjati, sīmāpekkhāya	17716	
PA_anya-e11_02n:177_165	satieva araññe samantā sattabbhantarā’ti paññattasikkhāpadānurūpaṃ abbhantarasīmā	17716	
PA_anya-e11_02n:177_166	uppajjati’ nadīsamuddajātassaresupi majjhimassa purisassa samantā udakukkhe’pāti	17716	
PA_anya-e11_02n:177_167	paññatta sikkhāpadānurūpaṃ udakukkhepena saha udakukkhepasīmā uppajjati, na udakukkhepena	17716	
PA_anya-e11_02n:177_168	vināti ayaṃ neyyattho. Nāsatītiettha udakukkhepena vināti atthopi na labbhate. Evañca	17716	
PA_anya-e11_02n:177_169	sati vimativinodaniyaṃ yeva puna tatthāti lokavohārasiddhāsu etāsu nadīādīsu tīsu	17716	
PA_anya-e11_02n:177_170	abaddhasīmāsu punavaggakammaparihāratthaṃ sāsanavohārasiddhāya abaddhasīmāya paricchedaṃ	17717	
PA_anya-e11_02n:177_171	dassentoti adhippāyo. Pāḷiyaṃ “yaṃ majjhimassa purisassā”ti ādīsu udakaṃ ukkhipitvā	17717	
PA_anya-e11_02n:177_172	khipiyati etthāti udakukkhepo, udakassa pathanokāso, tasmā udakukkhepā. Ayañhettha	17717	
PA_anya-e11_02n:177_173	padasambandhavasena attho… “parisa pariyantato paṭṭhāya samantā yāva majjhimassa	17717	
PA_anya-e11_02n:177_174	purisassa udakukkhepo udakapatanaṭṭhānaṃ, tāva yaṃ taṃ paricchinnaṃ ṭṭhānaṃ, ayaṃ	17717	
PA_anya-e11_02n:177_175	tattha nadīādīsu aparā samānasaṃvāsā udakukkhepasīmā”ti vuttaatthapadehipi samānaṃ	17717	
PA_anya-e11_02n:177_176	bhaveyya ācariyameva hi kecipana samantā abbhantaraṃ minitvā paricchedakaraṇeneva	17717	
PA_anya-e11_02n:177_177	sīmā sañjāyati, na sayamevāti vadanti, taṃ na gahetabbhantyādinā kecivādaṃ paṭikkhipitvā	17717	
PA_anya-e11_02n:177_178	minanakhipane dosaṃ dassetvā ca yaṃ panettha abbhantaraminanappamāṇassa vālikādikhipanakammassa	17717	
PA_anya-e11_02n:177_179	ca dassanaṃ, taṃ sayaṃjātasīmānaṃ ṭhitaṭṭhānaparicchedadassanatthaṃ kataṃ, gāmūpacāragharūpacārajānanatthaṃ	17717	
PA_anya-e11_02n:177_180	leḍḍusuppādikhipanavijānanadassanaṃ viya, teneva mātikāṭṭhakathāyaṃ sīmaṃ vā bandhanti	17718	
PA_anya-e11_02n:177_181	udakukkhepaṃ vā pariccheda’nti vuttaṃ, evaṃ katepi tassa paricchedassa pabhavato	17718	
PA_anya-e11_02n:177_182	ñātuṃ asakkuṇeyyattena thūlato ñatvā antotiṭṭhantehi nirāsaṅkaṭṭhāne ṭhātabbaṃ aññaṃ	17718	
PA_anya-e11_02n:177_183	bahikarontehi atidūre nirāsaṅkaṭṭhāne pesetabbanti vā, tasmā yathā vuttasīmāpekkhavaseneva	17718	
PA_anya-e11_02n:177_184	tāsaṃ sattabbhantaraudakukkhepasīmānaṃ uppatti, tabbigamena vināso ca gahetabboti	17718	
PA_anya-e11_02n:177_185	amhākaṃ khanti, vīmaṃsitvā gahetabbaṃ, añño vā pakāro ito yuttataro gavesitabbo’ti	17718	
PA_anya-e11_02n:177_186	āha. Vīmaṃsitvā gahetabbaṃ. Añño vā pakāro ito yuttataro gavesitabbo’ti iminā ācariyassa	17718	
PA_anya-e11_02n:177_187	vacanena imassa vacanassa attanomatibhāvañca ācariyassa apaṭisambhidāpattabhāvañca	17718	
PA_anya-e11_02n:177_188	dasseti. Idañca vacanaṃ na bhagavato paccakkhavacanaṃ, nāpidhammasaṅgāhakattherānaṃ	17718	
PA_anya-e11_02n:177_189	vacanaṃ, tissopi saṅgītiyo anārūḷhā, nāpi aṭṭhakathāya saṃvaṇṇanācariyassa vādappakāsanameva	17718	
PA_anya-e11_02n:177_190	tasmā asallakkhitabbameva sāratthadīpaniyampi sace nadī nātidīghā hotīti imissā saṃvaṇṇanādhikāre	17719	
PA_anya-e11_02n:177_191	udakukkhepasīmā kammaṃ natthīti yasmā sabbopi nadīpadeso bhikkhūhi ajjhotthaṭo, tasmā	17719	
PA_anya-e11_02n:177_192	samantato nadiyā abhāvā udakukkhepena payojanaṃ natthī’ti vuttaṃ tathā hi samantato	17719	
PA_anya-e11_02n:177_193	nadiyā abhāvā udakukkhepena payojanaṃ natthī’tiimassa anvayavasena vā atthāpattivasena	17719	
PA_anya-e11_02n:177_194	vā samantato nadiyā bhāve sati udakukkhepena payojanaṃ attheva vaggakammaparihāratthanti	17719	
PA_anya-e11_02n:177_195	attho labbhate mātikāṭṭhakathāya līnatthappakāsaniyampi “samantā udakukkhepaparicchedo	17719	
PA_anya-e11_02n:177_196	kātabboti pahonakaṭṭhānaṃ sandhāya vuttaṃ yattha pana kunnadiyaṃ nappahoti. Tattha	17719	
PA_anya-e11_02n:177_197	pahonakaṭṭhāne udakukkhepaparicchedo kātabbo’tivuttaṃ. Udakukkhepaparicchedo kātabbo’ti	17719	
PA_anya-e11_02n:177_198	iminā vacanena sīmāpekkhāya saha udakukkhepaṃ vinā attano sabhāveneva nuppajjatīti	17719	
PA_anya-e11_02n:177_199	viññāyati, tathā hi udakukkhepaparicchedake kattāre asati kathaṃ udakukkhepaparicchedo	17719	
PA_anya-e11_02n:177_200	kātabbo bhaveyya tasmā “vaggakammaparihāratthaṃ sīmāpekkhāya sati eva udakukkhepasattabbhantarasīmā	17720	
PA_anya-e11_02n:177_201	uppajjanti, nāsatī’ti idaṃ vacanaṃ sāratthadīpaniyañca mātikāṭṭhakathāyañca vuttavacanehi	17720	
PA_anya-e11_02n:177_202	aññamaññaviruddhaṃ viya dissati vimativinodaniyaṃyeva ca “mahoghena pana unnataṭṭhānato	17720	
PA_anya-e11_02n:177_203	ninnaṭṭhāne patantena khato khuddako vā mahanto vā lakkhaṇayutto jātassarova etthāpi	17720	
PA_anya-e11_02n:177_204	khuddake udakukkhepakiccaṃ natthi samudde pana sabbathā udakukkhepasīmāyameva kammaṃ	17720	
PA_anya-e11_02n:177_205	kātabbaṃ, sodhetuṃ dukkarattā”ti vuttaṃ tathā hi ayamācariyavaro pubbe “vaggakammaparihāratthaṃ	17720	
PA_anya-e11_02n:177_206	sīmāpekkhāya sati eva udakukkhepasattabbhantarasīmā uppajjanti, nāsatī”ti vatvā parato	17720	
PA_anya-e11_02n:177_207	kathamācariyavarena “etthāpi khuddake udakukkhepakiccaṃ natthi”tyādivacanamuccate,	17720	
PA_anya-e11_02n:177_208	tatthāyaṃ viggaho udakaṃ ukkhipitvā khipīyati etthāti udakukkhepo udakassa patanokāso	17720	
PA_anya-e11_02n:177_209	kintuṃ, ṭhānaṃ karitabbaṃ kiccaṃ kara karaṇeti dhātu riccapaccayo yaṃ. “Ajjeva kiccaṃ	17720	
PA_anya-e11_02n:177_210	ātappa”nti yathā, udakukkhepassa kiccaṃ karaṇaṃ udakukkhepakiccaṃ. Samudde panā ti	17721	
PA_anya-e11_02n:177_211	ettha pana saddo visesattho, pakkhantaratthotipi apare visesatthe pana nadījātassaresu	17721	
PA_anya-e11_02n:177_212	mahantesu udakukkhepasīmāyameva kātabbaṃ, khuddake pana kevale nadījātassarepi kātabbaṃ	17721	
PA_anya-e11_02n:177_213	samudde pana visesato udakukkhepasīmāyameva kātabbanti ayaṃ pana saddassa visesattho.	17721	
PA_anya-e11_02n:177_214	Sabbathā ti sabbena sabbaṃ. Udakukkhepasīmāyamevā ti ettha evakāro sanniṭṭhānattho,	17721	
PA_anya-e11_02n:177_215	udakukkhepasīmāyameva kammaṃ kātabbaṃ, na samuddasīmāya kadācīti attho yujjateva.	17721	
PA_anya-e11_02n:177_216	Nadījātassaresu pana mahantesu udakukkhepasīmāya kātabbaṃ, khuddake nadījātassareyeva	17721	
PA_anya-e11_02n:177_217	na kātabbanti ayaṃ attho sāmatthiyato labbhateva nadījātassaresu khuddakamahantabhāvena	17721	
PA_anya-e11_02n:177_218	nadījātassaraudakukkhepāti dve dve sīmā labbhanti samudde pana kasmā samuddaudakukkhepavasena	17721	
PA_anya-e11_02n:177_219	dve na labbhantīti samudde pana kasmā samuddaudakukkhepavasena dve na labbhantīti	17721	
PA_anya-e11_02n:177_220	codanaṃ manasisandhāyāha “sodhetuṃ dukkarattā”ti. Tattha sodhetuṃ dukkarattā ti samuddassa	17722	
PA_anya-e11_02n:177_221	atimahantabhāvena samuddamotiṇṇe bhikkhū hatthapāsanayanaṃ vā bahisamuddakaraṇaṃ	17722	
PA_anya-e11_02n:177_222	vā kātuṃ atidukkaraṃ tasmā sabbathā sabbena sabbaṃ udakukkhepasīmāyameva kātabbanti	17722	
PA_anya-e11_02n:177_223	ayamācariyavarassa adhippāyo. Yadi vaggakammaparihāratthaṃ sīmāpekkhāya sati eva	17722	
PA_anya-e11_02n:177_224	udakukkhepasīmā uppajjeyya, evaṃ sati samuddamotiṇṇe bhikkhusamūheva hatthapāsato	17722	
PA_anya-e11_02n:177_225	bahi kareyya, evañca sati sodhetuṃ dukkarattā’ti hetupadampi niratthakaṃ bhaveyya	17722	
PA_anya-e11_02n:177_226	na panevaṃ sakkā vattuṃ, tena ñāyati “vaggakammaparihāratthaṃ udakukkhepapayojana”nti.	17722	
PA_anya-e11_02n:177_227	Apica tesaṃ ācariyānaṃ adhippāyena “mayaṃ udakukkhepasīmāya na karoma, kevalaṃ samuddeyeva	17722	
PA_anya-e11_02n:177_228	karomā”ti icchamāne sati kathaṃ karissanti. Tasmā tesaṃ matena sīmāpekkhāya saheva	17722	
PA_anya-e11_02n:177_229	udakukkhepasīmāya sambhavato gatagataṭṭhāne udakukkhepasīmā bhaveyya evañca sati	17722	
PA_anya-e11_02n:177_230	“samudde pana sabbathā udakukkhepasīmāyameva kammaṃ kātabbaṃ, sodhetuṃ dukkarattā”ti	17723	
PA_anya-e11_02n:177_231	vacanampi niratthakaṃ bhaveyya evañca pana vadeyya… sabbaso samuddasīmāya alabbhamānataṃ	17723	
PA_anya-e11_02n:177_232	sandhāya “samudde panā”tyādivacanaṃ ācariyavarena vuttanti tathāpi na vattabbaṃ kasmā	17723	
PA_anya-e11_02n:177_233	evañca atthe icchamāne sati “samudde pana sabbattha udakukkhe pasīmāva labbhatī”ti	17723	
PA_anya-e11_02n:177_234	vattabbaṃ siyā nanevaṃ vuttaṃ. Athavā pakaraṇādivasena saddatthe vibhajjīyamānepi	17723	
PA_anya-e11_02n:177_235	virujjhateva kathaṃ saṃyogavasena “savacchaṃ dhenumānehī”ti vutte “gāvī”ti viññāyati,	17723	
PA_anya-e11_02n:177_236	na vaḷavā. “Avacchaṃ dhenu”nti vutte gāvīti viññāyati, na vaḷavāti ettha viya kadācipi	17723	
PA_anya-e11_02n:177_237	evasaddena nivattetabbassa samuddassa nadiyamiva nātidīghabhāve alabbhamāne sati	17723	
PA_anya-e11_02n:177_238	“samudde pana sabbathā udakukkhepasīmāyameva kammaṃ kātabba”nti evakārena avattabbaṃ	17723	
PA_anya-e11_02n:177_239	siyā, tathā hi saṃyogavippayogavasena “savacchaṃ dhenuṃ, avacchaṃ dhenu”nti vutte	17723	
PA_anya-e11_02n:177_240	gāvīti viññāyati, na vaḷavā. Vaḷavā ca nāma yonimaggassa atisambādhattā vijāyituṃ	17724	
PA_anya-e11_02n:177_241	na sakkonti, gabbhassa pariṇatakāle kucchiṃ phāletvā ājaññapotakaṃ gaṇhanti evaṃ	17724	
PA_anya-e11_02n:177_242	ekagabbheneva maranti tasmā “vaḷavaṃ savaccha”ntivā avaccha”nti vā vattuṃ nārahati	17724	
PA_anya-e11_02n:177_243	evameva kadācipi nātidīghasamuddassapi anupalabbhamānattā taṃ nivattāpakena evasaddena	17724	
PA_anya-e11_02n:177_244	“samudde pana sabbathā udakukkhepasīmāyameva kammaṃ kātabba”nti apadisituṃ nārahatiyeva	17724	
PA_anya-e11_02n:177_245	tasmā udakukkhepena sīmā uppajjatīti niṭṭhametthāva gantabbaṃ tena vuttaṃ “evañca	17724	
PA_anya-e11_02n:177_246	atthe icchamāne sati samudde pana sabbathā udakukkhepasīmāva labbhatīti vattabbaṃ	17724	
PA_anya-e11_02n:177_247	siyā na panevaṃ vutta”nti tena ñāyati vaggakammaparihāratthaṃ vālikādīhi khipananti	17724	
PA_anya-e11_02n:177_248	apica vimativinodaniyaṃyeva “gacchantiyā pana nāvāya kātuṃ na vaṭṭati. Kasmā udakukkhepamattameva	17724	
PA_anya-e11_02n:177_249	hi sīmā, taṃ nāvā sīghameva atikkameti evaṃ sati aññissā sīmāya ñatti, aññissā anusāvanā	17724	
PA_anya-e11_02n:177_250	hotī”ti imassa saṃvaṇṇanādhikāre tanti sīmaṃ. Sīghameva atikkametīti iminā taṃ anatikkamitvā	17725	
PA_anya-e11_02n:177_251	anto eva parivattamānāya kātuṃ vaṭṭatīti dasseti. Etadatthameva hi vālikādīhi sīmāparicchindanaṃ.	17725	
PA_anya-e11_02n:177_252	Itarathā “bahiparivattā nukho no vā”ti kammakopasaṅkā bhaveyya. Aññissā anusāvanāti	17725	
PA_anya-e11_02n:177_253	kevalāya nadīsīmāya anusāvanā’ti ācariyavarena vuttaṃ. Yadisī māpekkhāya saha attano	17725	
PA_anya-e11_02n:177_254	sabhāvena udakukkhepasīmā uppajjeyya, evaṃ sati nāvāya gatagataṭṭhāne samantato sabhā	17725	
PA_anya-e11_02n:177_255	viya parikhipitvā udakukkhepasīmā uppajjeyya, uppajjamānepi ca aññissā anusāvanāti	17725	
PA_anya-e11_02n:177_256	ca aparāya udakukkhepasīmāya anusāvanāti vattabbaṃ bhaveyya na panevaṃ vuttaṃ athāpi	17725	
PA_anya-e11_02n:177_257	vadeyya “paṭhamotiṇṇaṭṭhāneyeva sīmāpekkhā hoti, gatagataṭṭhāne natthī”ti, tampi	17725	
PA_anya-e11_02n:177_258	vacanaṃ ayuttameva. Kasmā yāva kammaṃ na nipphannaṃ, tāva sīmāpekkhāya vinā asambhavato	17725	
PA_anya-e11_02n:177_259	tena ñāyati “vaggakammaparihāratthaṃ udakukkhepaṃ vinā sīmāpekkhāya saheva attano	17725	
PA_anya-e11_02n:177_260	sabhāvena udakukkhepasīmā nuppajjatī”ti niṭṭhametthāva gantabbaṃ tasmā nāvāya kammaṃ	17726	
PA_anya-e11_02n:177_261	karontehi thirataraṃ katvā nāvaṃ agamanīyaṃ katvāva kātabbaṃ. Sāratthadīpaniyampi	17726	
PA_anya-e11_02n:177_262	“gacchantiyā pana nāvāya kātuṃnavaṭṭatīti ettha udakukkhepaṃ anatikkamitvā parivattamānāya	17726	
PA_anya-e11_02n:177_263	kātuṃ vaṭṭatīti veditabba”nti vuttaṃ. Evañca pana vadeyya “yāva parisā vaḍḍhati,	17726	
PA_anya-e11_02n:177_264	tāva sīmāpi vaḍḍhati parisapariyantato udakukkhepoyeva pamāṇanti vinayaṭṭhakathāyaṃ	17726	
PA_anya-e11_02n:177_265	vuttattā parisavasena vaḍḍhamānā udakakhipanaṃ vināyeva vaḍḍhati upacārasīmā viya	17726	
PA_anya-e11_02n:177_266	tasmā udakukkhepena payojanaṃ natthevā”ti. Taṃ nu, ayañhetthattho… udakukkhepasīmā	17726	
PA_anya-e11_02n:177_267	nāmesā vaḍḍhamānā parisavaseneva vaḍḍhati baddhasīmāyaṃ pana vaḍḍhamānā samūhavasena	17726	
PA_anya-e11_02n:177_268	vaḍḍhati. Kasmā parisavasena vaḍḍhamānā parisapariyantato udakukkhepo kātabboti.	17726	
PA_anya-e11_02n:177_269	Apare evaṃ vadanti pubbe udakukkhepoyeva pamāṇaṃ, puna udakukkhepakiccaṃ natthi,	17726	
PA_anya-e11_02n:177_270	kathinatthatasāṭakadānakammavācāviya tathā hi kathinatthatasāṭakadānakāle vuttakammavācā	17727	
PA_anya-e11_02n:177_271	ekāyevavaṭṭati, atthateyeva kathine puna varasāṭakaṃ labhitvā kammavācāya dānakiccaṃ	17727	
PA_anya-e11_02n:177_272	natthi evameva etthāpi pubbe udakukkhepoyeva pamāṇaṃ, puna udakukkhepakiccaṃ natthīti	17727	
PA_anya-e11_02n:177_273	te upacārasīmāyamiva maññitvā vadanti upacārasīmāyañhi purisāya nisinnaṭṭhānameva	17727	
PA_anya-e11_02n:177_274	upacārasīmābhāvena vaḍḍhati idha pana parisapariyantato udakukkhepappamāṇena vaḍḍhatiyeva	17727	
PA_anya-e11_02n:177_275	na udakukkhepaṃ vināva ijjhate “kathaṃ pana udakaṃ ukkhipitabbaṃ yathā akkhadhuttā	17727	
PA_anya-e11_02n:177_276	dāruguḷaṃ khipanti, evaṃ udakaṃ vā vālikaṃ vā hatthena gahetvā thāmamajjhimena purisena	17727	
PA_anya-e11_02n:177_277	sabbathāmena khipitabbaṃ, yattha evaṃ khittaṃ udakaṃ vā vālikaṃ vā patati, ayameko	17727	
PA_anya-e11_02n:177_278	udakukkhepo”ti aṭṭhakathāvacanaṃ bhindanti nāma. Kimivāti ce, ye pana “kammameva	17727	
PA_anya-e11_02n:177_279	kammakaraṇaṃ karoti, natthi nirayapālā”ti vadanti, te “atthi bhikkhave niraye nirayapālā”ti	17727	
PA_anya-e11_02n:177_280	devadūtasuttaṃ bhindanti viyāti. Evañcapana vadeyya ye udakukkhepena saha ijjhanti,	17728	
PA_anya-e11_02n:177_281	tepi “sacepi hi bhikkhusahassaṃ tiṭṭhati, tassa ṭhitokāsassa bāhirantato paṭṭhāya	17728	
PA_anya-e11_02n:177_282	bhikkhūnaṃ vaggakammaparihāratthaṃ sīmāpekkhāya uppannāya tāya saha sayameva sañjātā	17728	
PA_anya-e11_02n:177_283	sattabbhantarasīmā samānasaṃvāsakāti adhippāyo. Yattha pana khuddake araññe mahantehi	17728	
PA_anya-e11_02n:177_284	vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,	17728	
PA_anya-e11_02n:177_285	tattha sattabbhantarasīmā na uppajjati, kevalāraññasīmāyameva tattha saṅghena kammaṃ	17728	
PA_anya-e11_02n:177_286	kātabbaṃ nadīādīsupi esevanayo”ti vimati vinodaniyaṃ vuttavacanaṃ bhindanti nāmāti.	17728	
PA_anya-e11_02n:177_287	Taṃ na, tena no kā hāni evampi amhākaṃ vāde koci virodho na vijjateva. Kasmāti ce,	17728	
PA_anya-e11_02n:177_288	ime dve saddaracanāpi asambandhāva bhinnalakkhaṇā bhinnavisayā cetā sīmā. Kathaṃ	17728	
PA_anya-e11_02n:177_289	saddaracanā asambandhā. Yathā araññe tattha sattabbhantarasīmā na uppajjati, kevalāraññamevāti	17728	
PA_anya-e11_02n:177_290	vuccati, eva meva “nadiyāpi sabbattha saṅgho nisīdati, udakukkhepasīmā nuppajjatī”ti	17729	
PA_anya-e11_02n:177_291	avatvā “udakukkhepasīmā kammaṃ natthī”ti kriyāparāmasanavasena vuttaṃ. Karitabbaṃ	17729	
PA_anya-e11_02n:177_292	kammaṃ. Kiṃ taṃ, khipanaṃ. Evampi saddaracanā asambandhāva. “Vaggakammaparihāratthaṃ…pe…	17729	
PA_anya-e11_02n:177_293	udakukkhepasīmā sattabbhantarasīmā uppajjati, nāsatī”ti ettha “nāsatī”ti imassa udakukkhepena	17729	
PA_anya-e11_02n:177_294	vināpīti atthopi yujjateva. Kasmāti ce “sīmāpekkhāya satievā”ti iminā anulomanayavasena	17729	
PA_anya-e11_02n:177_295	“sīmāpekkhāya asati nuppajjatī”ti attho yujjateva. Kecipana “samantā abbhantaraṃ	17729	
PA_anya-e11_02n:177_296	minitvā paricchedakaraṇeneva sīmā sañjāyati, na sayamevā”ti vadanti taṃ na gahetabbaṃ.	17729	
PA_anya-e11_02n:177_297	Yadi hi…pe… yathā cettha, evaṃ udakukkhepasīmāyapi nadīādīsupi tatthāpi hi majjhimapuriso	17729	
PA_anya-e11_02n:177_298	na ñāyati, tathā sabbathāmena khipananti imināpi vacanena ācariyavarassa udakukkhepena	17729	
PA_anya-e11_02n:177_299	saheva sīmāpekkhāya sati udakukkhepasīmā uppajjati, nāsatīti adhippāyo ñāyati. Kathaṃ	17729	
PA_anya-e11_02n:177_300	bhinnalakkhaṇā, gāmasīmasattabbhantaraudakukkhepasīmā kiñcāpi abaddhasīmasāmaññena	17730	
PA_anya-e11_02n:177_301	samānā, na pana samānalakkhaṇā tathā hi “asammatāya bhikkhave sīmāya aṭṭhapitāya	17730	
PA_anya-e11_02n:177_302	yaṃ gāmaṃ vā nigamaṃ vā upanissāya viharati, yā tassa gāmassa vā gāmasīmā, nigamassa	17730	
PA_anya-e11_02n:177_303	vā nigamasīmā, ayaṃ tattha samānasaṃvāsā ekūposathā”ti imasmiṃ sikkhāpade khuddako	17730	
PA_anya-e11_02n:177_304	vā mahanto vā sabbopi gāmapadeso gāmasīmāti anuññātā, na sattabbhantarasīmāya viya	17730	
PA_anya-e11_02n:177_305	samantā leḍḍupātukkhepena anuññātā abbhantarasīmāyapi agāmake ce araññe yaṃ nissāya	17730	
PA_anya-e11_02n:177_306	viharati, tassa araññassa araññasīmāti nānuññātā tathā nadīsamuddajātassaresupi gāmasīmāyamiva	17730	
PA_anya-e11_02n:177_307	sabbo nadīsamuddajātassarapadeso nadīsamuddajātassa rasīmāti evameva na anuññātā	17730	
PA_anya-e11_02n:177_308	tathā abbhantarasīmāyamiva samantā sattabbhantarāti vā nānuññātā evamimā gāmasīmasattabbhantaraudakukkhepasīmā	17730	
PA_anya-e11_02n:177_309	bhinnalakkhaṇā, tasmā bhagavatā paññattasikkhāpadānusāreneva gāmasīmāyapi khuddako	17730	
PA_anya-e11_02n:177_310	vā mahanto vā sabbo gāmapadeso gāmasīmāva hoti, sattabbhantarasīmāyapi “samantā sattabbhantarā”ti	17731	
PA_anya-e11_02n:177_311	paññattasikkhāpadānusārena samantā sattabbhantarasīmā sīmāpekkhāya saha sayameva	17731	
PA_anya-e11_02n:177_312	uppajjatī”ti minanāminanavicāraṇā pana niratthakāva tathā udakukkhepasīmāyapi “majjhimassa	17731	
PA_anya-e11_02n:177_313	purisassa samantā udakukkhepā”ti paññattasikkhāpadānurūpaṃ udakukkhepena saheva uppajjatīti	17731	
PA_anya-e11_02n:177_314	natthi khipanākhipana vicāraṇāya payojananti. Kathaṃ bhinnavisayā sattabbhantarasīmā	17731	
PA_anya-e11_02n:177_315	araññavisayā, udakukkhepasīmā nadīsamuddajātassaravisayā, evampi etā gāmasīmasattabbhantaraudakukkhepasīmā	17731	
PA_anya-e11_02n:177_316	bhinnavisayāva tasmā “nadīādīsu eseva nayo”ti vuttepi sattabbhantarasīmā apekkhāya	17731	
PA_anya-e11_02n:177_317	saheva attano sabhāveneva sattabbhantarasīmā uppajjati yathā. Evameva udakukkhepasīmāyapi	17731	
PA_anya-e11_02n:177_318	apekkhāya saha udakukkhepaṃ katvāva vaggakammaparihāratthaṃ udakukkhepasīmā uppajjati,	17731	
PA_anya-e11_02n:177_319	na vināti sanniṭṭhānaṃ kātabbaṃ. Nanu ca mātikāṭṭhakathāyaṃ paricchedabbhantare hatthapāsaṃ	17731	
PA_anya-e11_02n:177_320	vijahitvā ṭhitopi, paricchedā bahi aññaṃ tattakaṃyeva paricchedaṃ anatikkamitvā ṭhitopi	17732	
PA_anya-e11_02n:177_321	kammaṃ kopeti, idaṃ sabbaaṭṭhakathāsu sinniṭṭhāna’nti vuttavacane navirujjhatīti	17732	
PA_anya-e11_02n:177_322	ce. Taṃ na, mātikāṭṭhakathāyaṃ “sace pana dvesaṅghā visuṃvisuṃ uposathādikammaṃ karonti,	17732	
PA_anya-e11_02n:177_323	dvinnaṃ udakukkhepānaṃ antare añño eko udakukkhepo upacāratthāya ṭhapetabbo”ti dvinnaṃ	17732	
PA_anya-e11_02n:177_324	saṅghānaṃ visuṃ visuṃ kammakaraṇādhikāre vuttattā. Sāratthadīpaniyampi “tattha aññaṃ	17732	
PA_anya-e11_02n:177_325	tattakaṃyeva paricchedaṃ anatikkamitvā ṭhitopi kammaṃ kopetīti idaṃ neva pāḷiyaṃ,	17732	
PA_anya-e11_02n:177_326	na aṭṭhakathāyaṃ upalabbhati. Yadi cetaṃ dvinnaṃ saṅghānaṃ visuṃvisuṃ uposathādikammakaraṇādhikāre	17732	
PA_anya-e11_02n:177_327	vuttattā udakukkhepato bahi aññaṃ udakukkhepaṃ anatikkamitvā uposathādikaraṇatthaṃ.	17732	
PA_anya-e11_02n:177_328	Ṭhito saṅgho sīmāsambhedasambhavato kammaṃ kopetīti iminā adhippāyena vuttaṃ siyā.	17732	
PA_anya-e11_02n:177_329	Evaṃ sati yujjeyya, teneva mātikāṭṭhakathāyaṃ līnatthappakāsaniyaṃ aññaṃ tattakaṃyeva	17732	
PA_anya-e11_02n:177_330	paricchedanti dutiyaṃ udakukkhepaṃ anatikkamantopi kopeti. Kasmā, attano udakukkhepasīmāya	17733	
PA_anya-e11_02n:177_331	paresaṃ udakukkhepasīmāya ajjhotthatattā sīmāsambhedo hoti, tasmā kopetī’ti “idaṃ	17733	
PA_anya-e11_02n:177_332	sabbaaṭṭhakathāsu sanniṭṭhāna”nti ca iminā adhippāyena vuttanti gahetabbaṃ. Sabbāsupi	17733	
PA_anya-e11_02n:177_333	aṭṭhakathāsu sīmāsambhedassa anicchitattā teneva attano ca aññesañca udakukkhepaparicchedassa	17733	
PA_anya-e11_02n:177_334	antarā añño udakukkhepo sīmantarikatthāya ṭhapetabboti vuttaṃ. Aññe panettha aññathāpi	17733	
PA_anya-e11_02n:177_335	papañcenti, taṃ na gahetabba’nti vatvā paṭikkhittaṃ. Tassa “antohatthapāsaṃ vijahitvā	17733	
PA_anya-e11_02n:177_336	ṭhito kammaṃ kopetī”ti iminā paricchedato bahi yatthakatthaci ṭhito kammaṃ na kopetīti	17733	
PA_anya-e11_02n:177_337	dīpetīti sāratthadīpanīvacanenāpi ekasmiṃ saṅghasannipāte paricchedato bahi aññaṃ	17733	
PA_anya-e11_02n:177_338	tattakaṃyeva paricchedaṃ anatikkamitvā ṭhitopi kammaṃ na kopetīti veditabbametaṃ	17733	
PA_anya-e11_02n:177_339	sāratthadīpaniyaṃyeva imamatthaṃ daḷhikaraṇavasena udakukkhepappamāṇā sīmantarikā	17733	
PA_anya-e11_02n:177_340	suviññeyyatarā hoti, sīmāsambhedasaṅkā ca na siyāti sāmicidassanatthaṃ añño udakukkhepo	17734	
PA_anya-e11_02n:177_341	sīmantarikatthāya ṭhapetabbo’ti vuttaṃ. Yattakena pana sīmāsambhedo na hoti, tattakaṃ	17734	
PA_anya-e11_02n:177_342	ṭhapetuṃ vaṭṭatiyeva, tenāhu porāṇā “yattakena sīmasaṅkaro na hoti, tattakampi ṭhapetuṃ	17734	
PA_anya-e11_02n:177_343	vaṭṭati. Khuddakaṃ pana na vaṭṭatī”ti idampi udakukkhepasīmāya parisavasena vaḍḍhanato	17734	
PA_anya-e11_02n:177_344	sīmasambhedasaṅkā siyā. Taṃ nivāraṇatthameva vuttanti.	17734	
PA_anya-e11_02n:178	Pāḷiṃ aṭṭhakathañceva, ṭīkāvimatiādike;	17	
PA_anya-e11_02n:179	Oloketvā punappunaṃ, maññantu kavipuṅgavāti;	17	
PA_anya-e11_02n:180	Ayamettha udakukkhepasīmāya vicāraṇā.	18	
PA_anya-e11_02n:181	Janapadasīmā nāma ekassa rañño vijite pavatto mahāmaccānaṃ nivāsabhūto ekameko padeso janapadasīmā nāma.	18	
PA_anya-e11_02n:182_0	Raṭṭhasīmā nāma kāsikosalādikā soḷasa mahājanapadā. “Soḷasamahānagara”ntipi tesaṃ	182	
PA_anya-e11_02n:182_1	nāmaṃ. Tattha soḷasa mahājanapadāni nāma. Aṅgaraṭṭhaṃ, magadharaṭṭhaṃ, kosalaraṭṭhaṃ,	182	
PA_anya-e11_02n:182_2	vajjiraṭṭhaṃ, cetiyaraṭṭhaṃ, kururaṭṭhaṃ, pañcālaraṭṭhaṃ, majjharaṭṭhaṃ, surasenaraṭṭhaṃ,	182	
PA_anya-e11_02n:182_3	assakaraṭṭhaṃ, avantiraṭṭhaṃ, gandhālaraṭṭhaṃ, mallaraṭṭhaṃ, kambojaraṭṭhanti imāni	182	
PA_anya-e11_02n:182_4	soḷasamahājanapadāni nāma. Ime soḷasamahājanapadā majjhimapadeseyeva pavattā mahāraṭṭhā	182	
PA_anya-e11_02n:182_5	nāma tadaññepi sunāparantaraṭṭhādikā bahutarāva. Tathā paccantavisayepi rāmaññādikā	182	
PA_anya-e11_02n:182_6	anekappabhedā mahāraṭṭhā attheva tepi sabbe raṭṭhasīmā nāma. Lokiyasatthesu pana	182	
PA_anya-e11_02n:182_7	yasmiṃ padese khattiyabrāhmaṇavessasuddavasena catuvaṇṇāni vasanti, so padeso “mahāraṭṭho”ti	182	
PA_anya-e11_02n:182_8	pavuccati. Vuttañhe taṃ porāṇehi.	182	
PA_anya-e11_02n:183	“Pavattā catuvaṇṇānaṃ, yasmiṃ padese na vijjate;	18	
PA_anya-e11_02n:184	So milakkhudeso vutto, puññabhūmi tato para”nti.	18	
PA_anya-e11_02n:185	Rajjasīmā nāma ekassa rañño āṇāpavattaṭṭhānaṃ rajjasīmā nāma.	18	
PA_anya-e11_02n:186_0	Dīpasīmā nāma samuddantare vā nadimajjhe vā pavattā dīpā dīpasīmā nāma. Yasmiṃ pana	186	
PA_anya-e11_02n:186_1	dīpe gāmā vasanti, so gāmasīmātveva saṅkhyaṃ gacchati, vakkhati hi sukkhe jātassare	186	
PA_anya-e11_02n:186_2	vāpiṃ vā khaṇanti vappaṃ vā karonti, taṃ ṭhānaṃ gāmakhettaṃ hotīti.	186	
PA_anya-e11_02n:187	Cakkavāḷasīmā nāma “āyāmato ca vitthārato ca yojanānaṃ dvādasasatasahassāni tīṇisahassāni cattārisatāni paññāsañcayojanāni.	18	
PA_anya-e11_02n:188	Parikkhepato	18	
PA_anya-e11_02n:189	“Sabbaṃ satasahassāni, chattiṃsaparimaṇḍalaṃ;	18	
PA_anya-e11_02n:190	Dasañceva sahassāni, aḍḍhuḍḍhāni satānicā”ti.	19	
PA_anya-e11_02n:191_0	Vuttaṃ ekaṃ cakkavāḷaṃ cakkavāḷasīmā nāma. Evaṃ pannarasappabhedā hoti sīmā. Tattha	191	
PA_anya-e11_02n:191_1	iddhimā puggalo yasmiṃ yasmiṃ vā sīme uposathādisaṅghakammaṃ karoti, tattha tattha	191	
PA_anya-e11_02n:191_2	gate bhikkhū hatthapāsanayanaṃ vā bahisīmakaraṇaṃ vā kātuṃ chandārahānaṃ, chandaṃ	191	
PA_anya-e11_02n:191_3	āharitvā kātuṃ sakkuṇeyyabhāvoyeva pamāṇaṃ. Evamasakkonte aniddhimapuggale sandhāya	191	
PA_anya-e11_02n:191_4	atimahantāraññe samantā sattabbhantarasīmā anuññātā. Tattha sīmāpekkhāya saha samantā	191	
PA_anya-e11_02n:191_5	sattabbhantarasīmā attano sabhāveneva jātā tathā nadīsamuddajātassaresupi majjhimassa	191	
PA_anya-e11_02n:191_6	purisassa samantā udakukkhepasīmā anuññātā tatthapi vaggakammaparihāratthaṃ sīmāpekkhaṃ	191	
PA_anya-e11_02n:191_7	katvā udakukkhepena saha udakukkhepasīmā uppajjati tathā gāmanigamajanapadanagararaṭṭharajjasīmāsupi	191	
PA_anya-e11_02n:191_8	vaggakammaparihāratthaṃ baddhasīmā anuññātā. Tato paresu pana gāmasīmasattabbhantaraudakukkhepasīmā	191	
PA_anya-e11_02n:191_9	nuññātasuttānulomanayasāmatthiyato khuddakesu gāmanigamajanapadanagaresu tattha tattha	191	
PA_anya-e11_02n:191_10	gate bhikkhū sodhetvā chandārahānaṃ chandaṃ āharitvā samaggassa saṅghassa anumatiyāva	1911	
PA_anya-e11_02n:191_11	uposathādisaṅghakammaṃ kātabbameva tathā khuddake araññepi nadījātassarepi yathāsukhaṃ	1911	
PA_anya-e11_02n:191_12	uposathādisaṅghakammaṃ kātabbamevāti.	1911	
PA_anya-e11_02n:192_0	Evaṃ paricchindanalakkhaṇena abhedepi baddhābaddhavasena duvidhā. Tappabhedena pannarasavidhā,	192	
PA_anya-e11_02n:192_1	sarūpavasena pana khaṇḍasīmā, upacārasīmā, samānasaṃvāsasīmā, avippavāsasīmā, lābhasīmā,	192	
PA_anya-e11_02n:192_2	gāmasīmā. Nigamasīmā, nagarasīmā, abbhantarasīmā, araññasīmā, udakukkhepasīmā, nadīsīmā,	192	
PA_anya-e11_02n:192_3	jātassarasīmā, samuddasīmā, janapadasīmā, raṭṭhasīmā, rajjasīmā, dīpasīmā, cakkavāḷasīmātiekūnavīsappabhede	192	
PA_anya-e11_02n:192_4	pi sīme vipattilakkhaṇaṃ pahāya sampattilakkhaṇappakāsakaṃ sīmavisodhanīnāma pakaraṇaṃ samattaṃ.	192	
PA_anya-e11_02n:193	Iti	19	
PA_anya-e11_02n:194	“Sīmavisodhaniṃ nāma, nānāganthasamāhaṭaṃ;	19	
PA_anya-e11_02n:195	Karissaṃ me nisāmentu, sādhavo kavipuṅgavā.	19	
PA_anya-e11_02n:196	Pāḷiṃ aṭṭhakathañceva, mātikāpadabhājaniṃ;	19	
PA_anya-e11_02n:197	Ogāhetvāna taṃ sabbaṃ, punappunamasesato.	19	
PA_anya-e11_02n:198	Attanomatiganthesu, ṭīkāgaṇṭhipadesu ca;	19	
PA_anya-e11_02n:199	Vinicchayavimatīsu, mātikāṭṭhakathāsupi.	19	
PA_anya-e11_02n:200	Sabbaṃ asesakaṃ katvā, saṃsanditvāna ekato;	20	
PA_anya-e11_02n:201	Pavattā vaṇṇanā esā, tosayantī vicakkhaṇe”ti.	20	
PA_anya-e11_02n:202	Imesaṃ gāthāpadānaṃ attho sabbaso saṃvaṇṇito hoti.	20	
PA_anya-e11_02n:203	Sīmasampattikathā niṭṭhitā.	20	
PA_anya-e11_02n:204_0	Parisasampattināma ekavīsativajjanīyapuggale vajjetvā etarahi ñatticatutthakammena	204	
PA_anya-e11_02n:204_1	upasampannā bhikkhū paccantimesu janapadesu pañcavaggato paṭṭhāya, majjhimesu janapadesu	204	
PA_anya-e11_02n:204_2	dasavaggato paṭṭhāya sabbe hatthapāsaṃ avijahitvā nisinnā honti, ayaṃ parisasampatti	204	
PA_anya-e11_02n:204_3	nāma. Tattha ekavīsati vajjanīyā nāma “na bhikkhave saga ṭṭhāya parisāyā”ti vacanato	204	
PA_anya-e11_02n:204_4	heṭṭhā “na bhikkhave bhikkhuniyā nisinnaparisāya pātimokkhaṃ uddisitabba”nti ādinānayena	204	
PA_anya-e11_02n:204_5	vuttā bhikkhunī, sikkhamānā, sāmaṇero, sāmaṇerī, sikkhāpaccakkhātako, antimavatthuajjhāpannako,	204	
PA_anya-e11_02n:204_6	āpattiyā adassane ukkhittako, āpattiyā appaṭikamme ukkhittako, pāpikāya diṭṭhiyā	204	
PA_anya-e11_02n:204_7	appaṭinissagge ukkhittako, paṇḍako, theyyasaṃvāsako, titthiyapakkantako, tiracchānagato,	204	
PA_anya-e11_02n:204_8	māghātutako, pitughātako, arahantaghātako, bhikkhunidūsako, saṅghabhedako, lohituppādako,	204	
PA_anya-e11_02n:204_9	ubhatobyañjanakoti te bahisīmakaraṇavasena nisinnāti attho. Yadi te hatthapāse vā	204	
PA_anya-e11_02n:204_10	sīmeyeva vā honti, te avajjetvā pañcavaggādiko pakatattagaṇo hatthapāsaṃ avijahitvā	2041	
PA_anya-e11_02n:204_11	nisinno hoti, kārakasaṅgho sāvajjo, kammaṃpana na kuppati kasmā avaggārahattā. Aparepana	2041	
PA_anya-e11_02n:204_12	evaṃ vadanti antimavatthuajjhāpannassa avandanīyesu avuttattā, tena saddhiṃ sayantassa	2041	
PA_anya-e11_02n:204_13	sahaseyyāpattiyā abhāvato tassa ca paṭiggahaṇassa rūhanatoti tadeva yuttataranti	2041	
PA_anya-e11_02n:204_14	viññāyati, kiñcāpi yāva so bhikkhubhāvaṃ paṭijānāti, tāva vanditabbo. Yadā pana “assamaṇomhī”ti	2041	
PA_anya-e11_02n:204_15	paṭijānāti, tadā na vanditabboti ayamettha viseso veditabbo. Antimavatthuajjhāpannassa	2041	
PA_anya-e11_02n:204_16	hi bhikkhubhāvaṃ paṭijānantasseva bhikkhubhāvo, na tatoparaṃ. Bhikkhubhāvaṃ appaṭijānanto	2041	
PA_anya-e11_02n:204_17	hi anupasampannapakkhaṃ bhajatīti majjhimagaṇṭhipade sāratthadīpaniyañca vuttattā	2041	
PA_anya-e11_02n:204_18	antimavatthu ajjhāpannapubbo bhikkhu attano kāraṇaṃ ajānitvāva tena saha pañcavaggagaṇo	2041	
PA_anya-e11_02n:204_19	uposathādisaṅghakammaṃ karoti, kārakasaṅgho anavajjo, kammampi na kuppatīti, tesaṃ	2041	
PA_anya-e11_02n:204_20	matimattameva. Kasmā sahaseyyāpatti abhāvopi tassa bhikkhusaññāya patiṭṭhitattā,	2042	
PA_anya-e11_02n:204_21	paṭiggahaṇaruhaṇassa ca tasmiṃ puggale bhikkhūti saddahitattā tena puggalena sahaseyyāpattipi	2042	
PA_anya-e11_02n:204_22	natthi, paṭiggahaṇañca ruhati, ekavīsativajjanīyapuggalepi tathāvidhassa avicārikattā	2042	
PA_anya-e11_02n:204_23	tena saha pañcavaggagaṇo uposathādisaṅghakammaṃ karonto kārakasaṅgho asañcicca anupavajjo.	2042	
PA_anya-e11_02n:204_24	Kammaṃ pana kuppatīti amhākaṃ khanti, ito yuttataro labbhamāno pariyesitabbova.	2042	
PA_anya-e11_02n:205	Parisasampattikathā niṭṭhitā.	20	
PA_anya-e11_02n:206_0	Evaṃ vatthuñattianusāvanasīmaparisasampattivasena pañcahi aṅgehi sampannoti pañcaṅgoti	206	
PA_anya-e11_02n:206_1	vā samaggena saṅghena ñatticatutthena kammena akuppena ṭhānārahena uparibhāvaṃ samāpannoti	206	
PA_anya-e11_02n:206_2	vā dvīhi kāraṇehi laddhanāmo ñatti catutthaupasampannabhāvo atidullabhova.	206	
PA_anya-e11_02n:207	Evaṃ buddhuppādo dullabho, tato pabbajjā ca upasampadā cā ti imesaṃ tiṇṇaṃ padānaṃ atto vuttoyeva hoti.	20	
PA_anya-e11_02n:208	Iti sāgarabuddhittheraviracite sīmavisodhane	20	
PA_anya-e11_02n:209	Upasampadākaṇḍo paṭhamo paricchedo.	20	
PA_anya-e11_02n:210	2. Kappavināsakaṇḍo	21	
PA_anya-e11_02n:211	Idāni buddhuppādadullabhakathā	21	
PA_anya-e11_02n:212	“Buddho ca dullabho loke, saddhammasavanampi ca;	21	
PA_anya-e11_02n:213	Saṅgho ca dullabho loke, sappurisāti dullabhā”ti.	21	
PA_anya-e11_02n:214_0	Imissā gāthāya saṃvaṇṇanākkamo sampatto. Tattha imasmiṃ sattaloke okāsaloke vā sabbaññusammāsambuddho	214	
PA_anya-e11_02n:214_1	dullabhova tathā hesa loko saṅkhāraloko, sattaloko, okāsalokoti tippabhedo hoti tesaṃ	214	
PA_anya-e11_02n:214_2	sampattivipatti ca evaṃ veditabbā tattha lujjati palujjatīti lokoti vacanatthena	214	
PA_anya-e11_02n:214_3	sattaloko veditabbo. Lokiyanti patiṭṭhahanti ettha sattanikāyāti vacanatthena okāsaloko	214	
PA_anya-e11_02n:214_4	veditabbo. Tathā hesa sattā avakasanti etthātiokāsoti vuccati so bhūmivasena apāyabhūmi,	214	
PA_anya-e11_02n:214_5	kāmasugatibhūmi, rūpāvacarabhūmi, arūpāvacarabhūmiceti catubbidhā hoti. Tattha nirayaṃ,	214	
PA_anya-e11_02n:214_6	tiracchānayoni, pettivisayo, asurakāyo, ti catasso apāyabhūmi nāma. Manussā, cātumahārājikā,	214	
PA_anya-e11_02n:214_7	tāvatiṃsā, yāmā, tusitā, nimmānarati, paranimmitavasavattī ceti sattavidhā hoti kāmasugatibhūmi	214	
PA_anya-e11_02n:214_8	sāpanāyaṃ ekādasavidhāpi kāmataṇhā avacarati etthāti vacanatthena kāmāvacarabhūmi	214	
PA_anya-e11_02n:214_9	nāma. Brahmapārisajjā, brahmapurohitā, mahābrahmā ca paṭhamajjhānabhūmi idaṃ agginā	214	
PA_anya-e11_02n:214_10	pariggahitaṭṭhānaṃ. Parittābhā, appamāṇābhā, ābhassarā ca dutiyajjhānabhūmi idaṃ	2141	
PA_anya-e11_02n:214_11	āpena pariggahitaṭṭhānaṃ. Parittasubhā, appamāṇasubhā, subhakiṇhā ca tatiyajjhānabhūmi	2141	
PA_anya-e11_02n:214_12	idaṃ vātena pariggahitaṭṭhānaṃ, tesaṃ vipattiṃ parato vaṇṇayissāma. Vehapphalā, asaññasattā,	2141	
PA_anya-e11_02n:214_13	suddhāvāsā ca catutthajjhānabhūmiceti rūpāvacarabhūmi soḷasavidhā hoti. Avihā, atappā,	2141	
PA_anya-e11_02n:214_14	sudassā, sudassī, akaniṭṭhāceti suddhāvāsabhūmi pañcavidhā hoti. Ākāsānañcāyatanabhūmi,	2141	
PA_anya-e11_02n:214_15	viññāṇañcāyatanabhūmi, ākiñcaññāyatanabhūmi, nevasaññānāsaññāyatanabhūmiceti catubbidhā	2141	
PA_anya-e11_02n:214_16	hoti arūpabhūmi. Ettāvatā ekatiṃsappabhedāpi bhūmi avakasanti ettha sattanikāyāti	2141	
PA_anya-e11_02n:214_17	vacanatthena okāsoti vuccati. Tattha aṭṭha mahānirayāni apāyabhūmi nāma. Tiracchānaṃ	2141	
PA_anya-e11_02n:214_18	pettivisayo asurakāyoti imesaṃ visuṃ bhūmi nāma natthi, manussabhūmiyaṃyeva yattha	2141	
PA_anya-e11_02n:214_19	katthaci araññavanapatthādīsu nibaddhavāsaṃ vasanti soyeva padeso tesaṃ bhūmi. Manussabhūmito	2141	
PA_anya-e11_02n:214_20	dvitālīsasahassayojano yugandharappamāṇo sineruno pañcamāḷindho cātumahārājikabhūmi.	2142	
PA_anya-e11_02n:214_21	Tatupari dvitālīsasahassayojanaṃ sinerumatthakaṃ tāvatiṃsānaṃ bhūmi. Tatupari dvetālīsasahassayojanaṃ	2142	
PA_anya-e11_02n:214_22	ṭhānaṃ yāmānaṃ bhūmi. Iminā nayena yāva vasavattibhūmi dvitālīsasahassayojane tiṭṭhati,	2142	
PA_anya-e11_02n:214_23	tasmā manussabhūmito yāva vasavattibhūmi dvesahassānipañcana hutāni duvesatasahassāni	2142	
PA_anya-e11_02n:214_24	yojanāni honti, tenetaṃ vuccati.	2142	
PA_anya-e11_02n:215	“Manussabhūmito yāva, bhūmi vasavattantarā;	21	
PA_anya-e11_02n:216	Duve satasahassāni, pañcanahutameva ca.	21	
PA_anya-e11_02n:217	Dvesahassañca madhikaṃ, yojanānaṃ pamāṇato;	21	
PA_anya-e11_02n:218	Gaṇanā nāma bhūmīsu, saṅkhyā evaṃ pakāsitā”ti.	21	
PA_anya-e11_02n:219_0	Tatupari brahmapārisajjādayo tayo brahmuno pañcapaññāsasatasahassa aṭṭhasahassayojane	219	
PA_anya-e11_02n:219_1	samatale ṭhāne tiṭṭhanti. Dutiyatatiyabhūmībrahmunopi tappamāṇesu samatalesu tiṭṭhanti.	219	
PA_anya-e11_02n:219_2	Catutthabhūmiyaṃ pana vehapphalaasaññasattā tappamāṇe samatale ṭhāne tiṭṭhanti. Tatuparisuddhāvāsabhūmiyo	219	
PA_anya-e11_02n:219_3	taṃtaṃ pamāṇe ṭhāne uparūpari tiṭṭhanti. Catassopi arūpabhūmiyo tappamāṇe ṭhāne uparūpari	219	
PA_anya-e11_02n:219_4	tiṭṭhanti. Ettāvatā ca manussabhūmito yāva bhavaggā yojanānaṃ sattakoṭi ca aṭṭhārasalakkhā	219	
PA_anya-e11_02n:219_5	ca pañcanahutāni ca chasahassāni ca honti tenetaṃ vuccati porāṇehi.	219	
PA_anya-e11_02n:220	“Heṭṭhimā brahmalokamhā, patitā mahatī silā;	22	
PA_anya-e11_02n:221	Ahorattena ekena, uggatā aṭṭhatālīsaṃ.	22	
PA_anya-e11_02n:222	Yojanānaṃ sahassāni, cātumāsehi bhūmi;	22	
PA_anya-e11_02n:223	Evaṃ vuttappamāṇena, sāyaṃ heṭṭhimabhūmi.	22	
PA_anya-e11_02n:224	Ito satasahassāni, sattapaññāsa cāparaṃ;	22	
PA_anya-e11_02n:225	Saṭṭhi ceva sahassāni, ubbedhena pakāsitā.	22	
PA_anya-e11_02n:226	Yojanesupi vuttesu, hitvā kāmappamāṇakaṃ;	22	
PA_anya-e11_02n:227	Sesāni vasavattīnaṃ, pārisajjāna mantaraṃ.	22	
PA_anya-e11_02n:228	Tañca pañcahi paññāsa, satasahassāni cāparaṃ;	22	
PA_anya-e11_02n:229	Aṭṭha ceva sahassāni, yojanāni pavuccare.	22	
PA_anya-e11_02n:230	Ito parāsu sabbāsu, brahmabhūmīsu yojanā;	23	
PA_anya-e11_02n:231	Tappamāṇāva daṭṭhabbā, nayaggāhena dhīmatā.	23	
PA_anya-e11_02n:232	Bhūmito ābhavaggamhā, sattakoṭi aṭṭhārasa;	23	
PA_anya-e11_02n:233	Lakkhā pañca nahutāni, chasahassāni sabbadāti.	23	
PA_anya-e11_02n:234	Esā ca vicāraṇā ṭīkā cariyamatena katā;	23	
PA_anya-e11_02n:235	Idameva sandhāya, yāvatā candimasūriyā.	23	
PA_anya-e11_02n:236	Pariharanti disā bhanti, virocamānā yāvatā;	23	
PA_anya-e11_02n:237	Tāva sahassadhā loke, ettha te vattatī vaso”ti.	23	
PA_anya-e11_02n:238_0	Vuttaṃ. Etthantare sattā tiṭṭhanti, tesaṃ vitthāro apubbaṃ katvā kathetuṃ asakkuṇeyyattā	238	
PA_anya-e11_02n:238_1	na vakkhāma imasmiṃ sattaloke okāsaloke ca sabbaññusammāsambuddhova dullabho, tathā	238	
PA_anya-e11_02n:238_2	hi cattāro buddhā anubuddho, sāvakabuddho, paccekabuddho, sammāsambuddhoti. Tattha	238	
PA_anya-e11_02n:238_3	bahussutaṃ bhikkhuṃ pasaṃsantena ca na so tumhākaṃ sāvako nāma, buddhonāmesa cundāti	238	
PA_anya-e11_02n:238_4	bahussutassa bhikkhuno buddhabhāvaṃ anujānantena ca.	238	
PA_anya-e11_02n:239	Dhammakāyo yato satthā, dhammo satthukāyo mato;	23	
PA_anya-e11_02n:240	Dhammāsikoso saṅgho ca, satthusaṅkhyampi gacchatīti.	24	
PA_anya-e11_02n:241_0	Vutte puthujjanopi upacāravasena vācanāmaggassa bodhattā anubuddho nāma. Ariyasāvako	241	
PA_anya-e11_02n:241_1	pana parato yosavasena cattāri saccāni bujjhati bujjhanamattameva vāti vacanatthena	241	
PA_anya-e11_02n:241_2	bujjhanasabhāvattā sāvakabuddho nāma. Yo pana khaggavisāṇakappo sayambhūñāṇena anaññabodhako	241	
PA_anya-e11_02n:241_3	hutvā sāmaṃ bujjhanatthena paccekabujjhattā paccekabuddho nāma. Sambuddhotipi etasseva	241	
PA_anya-e11_02n:241_4	nāmaṃ. Yo pana saṅkhatāsaṅkhatappabhedaṃ sakalampi dhammajātaṃ yāthāvasarasalakkhaṇappaṭivedhavasena	241	
PA_anya-e11_02n:241_5	sammā pakārena sayaṃ pacitupāramitāsayambhūtena sayambhūñāṇena sayameva anaññabodhito	241	
PA_anya-e11_02n:241_6	hutvā savāsanasammohaniddāya accantaṃ vigato dinakarakiraṇasamāgamena paramarucirasirīsobhaggappattiyā	241	
PA_anya-e11_02n:241_7	vikasitamiva padumaṃ aggamaggañāṇasamāgamena aparimitaguṇagaṇālaṅkatasabbaññutaññāṇappattiyā	241	
PA_anya-e11_02n:241_8	sabbadhamme bujjhi abujjhi aññāsīti sammāsambuddho, bhagavā, sova loke dullabho paccekasambuddhānampi	241	
PA_anya-e11_02n:241_9	hi ekasmiṃ kāle satasahassādivasena ekato pavattattā te dullabhāpi anacchariyajātattā	241	
PA_anya-e11_02n:241_10	paresaṃ maggaphalādhigamāya upanissayarahitattā ca sammāsambuddhova loke dullabho,	2411	
PA_anya-e11_02n:241_11	ayaṃ lokasampattivicāraṇā.	2411	
PA_anya-e11_02n:242_0	Kathaṃ lokassa vipatti veditabbā tathā hesa loko vinassamāno tejenapi āpenapi vāyunāpi	242	
PA_anya-e11_02n:242_1	vinassati. Tassa vitthāro visuddhimaggādīsu vuccamānopi kesañci puggalānaṃ matena	242	
PA_anya-e11_02n:242_2	micchāgāhattā brahmūnaṃ āyunā minitepi asamānaṃ saṃvaṭṭasīmāpi viruddhā, tasmā tesaṃ	242	
PA_anya-e11_02n:242_3	vādaṃ apanetvā ganthato samānetvā vakkhāma. Tattha cattāri asaṅkhyeyyāni. Katamāni	242	
PA_anya-e11_02n:242_4	cattāri asaṅkhyeyyāni saṃvaṭṭo, saṃvaṭṭaṭṭhāyī, vivaṭṭo, vaṭṭaṭṭhāyīti. Tayo saṃvaṭṭā	242	
PA_anya-e11_02n:242_5	āposaṃvaṭṭo, tejosaṃvaṭṭo, vāyosaṃvaṭṭo. Tisso saṃvaṭṭasīmā ābhassarā, subhakiṇhā,	242	
PA_anya-e11_02n:242_6	vehapphalāti. Ayamettha uddeso. Tattha saṃvaṭṭo nāma parihāyamāno kappo. Tena saṃvaṭṭaṭṭhāyīpi	242	
PA_anya-e11_02n:242_7	gahito hoti, taṃ mūlakattā. Vaḍḍhayamāno vivaṭṭakappo nāma. Tena vivaṭṭaṭṭhāyīpi	242	
PA_anya-e11_02n:242_8	gahito taṃ mūlakattā. Tattha saṃvaṭṭoti vināso. Yadā kappo vinassamāno tejena saṃvaṭṭati,	242	
PA_anya-e11_02n:242_9	ābhassarato heṭṭhā paṭhamajjhānabhūmi agginā dayhati. Yadā āpena saṃvaṭṭati, subhakiṇhato	242	
PA_anya-e11_02n:242_10	heṭṭhā yāva dutiyajjhānabhūmi udakena vilīyati. Yadā vāyunā saṃvaṭṭati, vehapphalato	2421	
PA_anya-e11_02n:242_11	heṭṭhā yāva tatiyajjhānabhūmi vātena saṃvaṭṭati. Vitthārato pana jātikhetta āṇākhettavisayakhettavasena	2421	
PA_anya-e11_02n:242_12	tiṇṇaṃ buddhakhettānaṃ āṇākhettaṃ vinassati. Tasmiṃ vinaṭṭhe jātikhettampi vinassateva.	2421	
PA_anya-e11_02n:242_13	Tattha jātikhettaṃ dasasahassacakkavāḷapariyantaṃ hoti. Taṃ tathāgatassa paṭisandhiggahaṇaāyusaṅkhārossajjanādikālesupi	2421	
PA_anya-e11_02n:242_14	kampati. Āṇākhettaṃ koṭisatasahassacakkavāḷapariyantaṃ. Yattha ratanasuttaṃ khandhaparittaṃ	2421	
PA_anya-e11_02n:242_15	dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo pavattati.	2421	
PA_anya-e11_02n:242_16	Visayakhettaṃ anantaṃ aparimāṇaṃ. Tattha jātikhettaāṇākhettāvasena dve khettāni ekato	2421	
PA_anya-e11_02n:242_17	vinassanti. Saṇṭhahantampi ekato saṇṭhahati. Tassa vināsoca saṇṭhahantañca evaṃ veditabbaṃ	2421	
PA_anya-e11_02n:242_18	yasmiṃ samaye kappo agginā nassati, tadā ādito kappavināsakamahāmegho vuṭṭhahitvā	2421	
PA_anya-e11_02n:242_19	koṭisatasahassacakkavāḷaṃ ekameghavassaṃ vasi, tuṭṭhā manussā bījāni vappenti, sassesu	2421	
PA_anya-e11_02n:242_20	gokhāyitamattesu jātesu gadrabharavaṃ viravanto ekabindupi na patati. Yadā pacchinnameva	2422	
PA_anya-e11_02n:242_21	hoti tadā vassūpajīvino sattā kālaṃ katvā parittābhesu brahmabhūmīsu uppajjanti puññaphalūpajīvinopi	2422	
PA_anya-e11_02n:242_22	devatā tattheva brahmaloke uppajjanti, evaṃ dīghassa addhuno accayena tattha tattha	2422	
PA_anya-e11_02n:242_23	udakaṃ parikkhayaṃ gacchati, macchakacchapādi udakanissitā pāṇā kālaṃ katvā manussadevalokesu	2422	
PA_anya-e11_02n:242_24	nibbattitvā jhānaṃ uppādetvā brahmaloke nibbattanti. Nerayikasattāpi sattamasūriyapātubhāvā	2422	
PA_anya-e11_02n:242_25	vinassanti, tepi devaloke paṭiladdhajjhānavasena brahmaloke uppajjanti, tadā hi lokabyūhā	2422	
PA_anya-e11_02n:242_26	nāma kāmāvacaradevā ukkhittasirā vikiṇṇakesā rudamukhā assūni hatthehi muñcamānā	2422	
PA_anya-e11_02n:242_27	rattavatthanivatthā ativiya virūpavesadhārino hutvā manussapathe vicarantā evaṃ ārocenti	2422	
PA_anya-e11_02n:242_28	“mārisā bho ito vassasata sahassaccayena kappavuṭṭhānaṃ bhavissati ayaṃ loko vinassissati	2422	
PA_anya-e11_02n:242_29	mahāsamuddopisussissati ayañca mahāpathavī sinerupabbatarājā ḍayhissati vinassissati	2422	
PA_anya-e11_02n:242_30	yāvabrahmalokā vināso bhavissati mettaṃ mārisā bhāvetha. Karuṇaṃ, muditaṃ, upekkhaṃ	2423	
PA_anya-e11_02n:242_31	mārisā bhāvetha mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.	2423	
PA_anya-e11_02n:242_32	Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ	2423	
PA_anya-e11_02n:242_33	muducittā hutvā mettādīni puññāni karitvā devaloke nibbattanti. Tattha sudhābhojanaṃ	2423	
PA_anya-e11_02n:242_34	bhuñjitvā vāyo parikammaṃ katvā jhānaṃ paṭilabhanti, evaṃ nerayikasattāpi aparāpariyakammena	2423	
PA_anya-e11_02n:242_35	devalokaṃ nibbattanti. Ye pana niyatamicchādiṭṭhikā tesaṃ kammassa aparikkhayā aññacakkavāḷesu	2423	
PA_anya-e11_02n:242_36	attano kammānurūpaṃ vipākamanubhonti. Teneva ahosikamme micchādiṭṭhivasena akattabbaṃ	2423	
PA_anya-e11_02n:242_37	nāma pāpaṃ natthi, yato saṃsārakhāṇubhāvova nāma hotīti āha “diṭṭhi paramāni bhikkhave	2423	
PA_anya-e11_02n:242_38	vajjānī”ti. “Aparāpariyavedanīyakammarahitopi saṃsaranto satto nāma natthī”ti vuttattā.	2423	
PA_anya-e11_02n:242_39	“Aparāpariyakammavasena yato micchādiṭṭhisamādānato sappurisūpanissayavasena virājetvā	2423	
PA_anya-e11_02n:242_40	bhavato vuṭṭhānaṃ nāma bhaveyyāti amhākaṃ khanti. Evaṃ devaloke paṭiladdhajjhānavasena	2424	
PA_anya-e11_02n:242_41	sabbepi brahmaloke nibbattanti. Vassupacchedato pana uddhaṃ dīghassa addhuno accayena	2424	
PA_anya-e11_02n:242_42	dutiyo sūriyo pātubhavati. Pātubhūte ca tasmiṃ neva rattiparicchedo, na divā paricchedo	2424	
PA_anya-e11_02n:242_43	paññāyati, eko sūriyo uṭṭheti, eko sūriyo atthaṃ gacchati. Avicchinnasūriyasantāpova loko hoti.	2424	
PA_anya-e11_02n:243_0	Pakatisūriye sūriyadevaputto atthi kappavināsakasūriye pana natthi. Pakatisūriyobhāsena	243	
PA_anya-e11_02n:243_1	ākāse valāhakā dhūmasikhāpi caranti. Kappavināsakasūriyobhāsena vigatadhūmavalāhakaṃ	243	
PA_anya-e11_02n:243_2	ādāsamaṇḍalaṃ viya nimmalaṃ hoti nabhaṃ ṭhapetvā gaṅgā, yamunā, sarabhū, aciravatī,	243	
PA_anya-e11_02n:243_3	mahīti, imā pañca mahānadiyo ṭhapetvā avasesapañcasatakunnadīādīsu udakaṃ sussati	243	
PA_anya-e11_02n:243_4	tato dīghassa addhuno accayena tatiyo sūriyo pātubhavati tasmiṃ pātubhūte pañca mahānadiyopi	243	
PA_anya-e11_02n:243_5	sussanti. Tato dīghassa addhuno accayena catuttho sūriyo pātubhavati. Yassa pātubhāvā	243	
PA_anya-e11_02n:243_6	himavatī mahānadīnaṃ pabhavā sīhapatano, haṃsapatano, mandākinī, kaṇṇamuṇḍako, rathakāradaho,	243	
PA_anya-e11_02n:243_7	anotattadaho, chaddantadaho, kuṇāladahoti ime satta mahāsarā sussanti. Tato dīghassa	243	
PA_anya-e11_02n:243_8	addhuno accayena pañcamo sūriyo pātubhavati, yassa pātubhāvā anupubbena mahāsamuddo	243	
PA_anya-e11_02n:243_9	aṅgulipabbatemanamattampi udakaṃ na saṇṭhāti. Tato dīghassa addhuno accayena chaṭṭho	243	
PA_anya-e11_02n:243_10	sūriyo pātubhavati, yasmiṃ pātubhāve sakalacakkavāḷaṃ ekadhūmaṃ hoti, pariyādinnasinehadhūmena	2431	
PA_anya-e11_02n:243_11	yathā ca evaṃ koṭisatasahassacakkavāḷampi. Tatopi dīghassa addhuno accayena sattamo	2431	
PA_anya-e11_02n:243_12	sūriyo pātubhavati, yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi	2431	
PA_anya-e11_02n:243_13	yojanasatikādibhedā sinerukūṭāni palujjitvā ākāseyeva antaradhāyanti. Sāpi aggijālā	2431	
PA_anya-e11_02n:243_14	uṭṭhahitvā cātumahārājike gaṇhāti, tattha kanakavimānaratanavimānāni jhāpetvā tāvatiṃsabhavanaṃ	2431	
PA_anya-e11_02n:243_15	gaṇhāti etenūpāyena yāva paṭhamajjhānabhūmi gaṇhāti. Tattha tayopi brahmaloke jhāpetvā	2431	
PA_anya-e11_02n:243_16	ābhassare āhacca aṭṭhāsi. Sā yāva aṇumattampi saṅkhāragataṃ atthi, tāva nanibbāyi.	2431	
PA_anya-e11_02n:243_17	Sabbasaṅkhāraparikkhayā pana sappitelajhāpanaaggisikhā viya chārikampi anavasesetvā	2431	
PA_anya-e11_02n:243_18	nibbāyi. Heṭṭhā ākāsena saha upari ākāso eko hoti mahandhakāro. Evaṃ kappavināsakamahāmeghato	2431	
PA_anya-e11_02n:243_19	yāvajālaparicchedā saṃvaṭṭo nāma ekamasaṅkhyeyyaṃ nāma. Atha dīghassa addhuno accayena	2431	
PA_anya-e11_02n:243_20	mahāmegho vuṭṭhahitvā paṭhamaṃ sukhumaṃ vassati. Anupubbena kumudanāḷayaṭṭhimusalatālakkhandhādippamāṇāhi	2432	
PA_anya-e11_02n:243_21	dhārāhi vassanto koṭisatasahassacakkavāḷesu sabbaḍaḍḍhaṭṭhānaṃ pūretvā antaradhāyati.	2432	
PA_anya-e11_02n:243_22	Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti. Parivaṭumaṃ paduminipatte	2432	
PA_anya-e11_02n:243_23	udakabindusadisaṃ. Evaṃ aggijālanibbāyanato yāva koṭisatasahassacakkavāḷaparipūrato	2432	
PA_anya-e11_02n:243_24	sampattimahāmegho, idaṃ saṃvaṭṭaṭṭhāyī nāma, dutiyamasaṅkhyeyyaṃ nāma. Kathaṃ tāva	2432	
PA_anya-e11_02n:243_25	mahantaṃ udakarāsiṃ vāto ghanaṃ karotīti ce. Vivarasampadānato taṃ vā tena piṇḍiyamānaṃ	2432	
PA_anya-e11_02n:243_26	ghanaṃ kariyamānaṃ parikkhayamānaṃ anupubbena heṭṭhā otarati. Otiṇṇotiṇṇe udake pubbe	2432	
PA_anya-e11_02n:243_27	brahmalokaṭṭhāne brahmapāri sajja-brahmapurohitamahābrahmāvasena paṭhamajjhānabhūmi	2432	
PA_anya-e11_02n:243_28	paṭhamaṃ pātubhavati. Tato otiṇṇotiṇṇe udake catukāmāvacaradevalokaṭṭhāne anukkamena	2432	
PA_anya-e11_02n:243_29	paranimmitavasavattī, nimmānaratī, tusitā, yāmāti cattāro kāmāvacaradevalokā pātubhavanti.	2432	
PA_anya-e11_02n:243_30	Tato purimapathaviṭṭhānaṃ otiṇṇe pana udake balavavātā uppajjanti. Te taṃ pidahitadvāre	2433	
PA_anya-e11_02n:243_31	dhamakaraṇe ṭhitaudakamiva nirussāsaṃ katvā nirujjhanti. Madhurodakaṃ parikkhayaṃ	2433	
PA_anya-e11_02n:243_32	gacchamānaṃ upari rasapathaviṃ samuṭṭhāpeti sā vaṇṇasampannāceva hoti gandharasasampannā	2433	
PA_anya-e11_02n:243_33	ca, nirudakapāyāsassa upari paṭalaṃ viya tadā ca ābhassarabrahmaloke paṭhamatarābhinibbattā	2433	
PA_anya-e11_02n:243_34	sattā āyukkhayā vā puññakkhayā vā tato cavitvā idhūpapajjanti. “Puññakkhayā vā”ti	2433	
PA_anya-e11_02n:243_35	iminā brahmūnaṃ āyuparicchedaṃ appatvāva kammakkhayena maraṇaṃ viññāyati. Te honti	2433	
PA_anya-e11_02n:243_36	sayaṃpabhā antalikkhacarā. Te aggaññasutte vuttanayena taṃ rasapathaviṃ sāyitvā taṇhābhibhūtā	2433	
PA_anya-e11_02n:243_37	āluppakāraṃ paribhuñjituṃ upakkamanti. Atha nesaṃ sayaṃ pabhā antaradhāyati, andhakāro	2433	
PA_anya-e11_02n:243_38	hoti te andhakāraṃ disvā bhāyanti. Tato nesaṃ bhayaṃ nāsetvā sūrabhāvaṃ janayantaṃ	2433	
PA_anya-e11_02n:243_39	paripuṇṇapaṇṇāsayojanaṃ sūriyamaṇḍalaṃ vā pātubhavati. Te taṃ disvā “ālokaṃ paṭilabhimhā”ti	2433	
PA_anya-e11_02n:243_40	haṭṭhatuṭṭhā hutvā “amhākaṃ bhayaṃ nāsetvā sūrabhāvaṃ janayanto uṭṭhito, tasmā sūriyo	2434	
PA_anya-e11_02n:243_41	hotū”ti sūriyo tvevassa nāmaṃ karonti. Atha sūriye divasaṃ ālokaṃ katvā atthaṅgate	2434	
PA_anya-e11_02n:243_42	“yampi ālokaṃ labhimhā, sopi no naṭṭho”ti puna bhītā honti. Tesaṃ evaṃ hoti “sādhuvatassa	2434	
PA_anya-e11_02n:243_43	aññaṃ ālokaṃ labheyyāmā”ti. Tesaṃ cittaṃ ñatvā viya ekūnapaññāsayojanaṃ candamaṇḍalaṃ	2434	
PA_anya-e11_02n:243_44	pātubhavati. Te taṃ disvā bhiyyosomattāya haṭṭhatuṭṭhā hutvā “amhākaṃ chandaṃ ñatvā	2434	
PA_anya-e11_02n:243_45	viya uṭṭhito, tasmā cando hotū”ti candotvevassa nāmaṃ karonti. Tato pabhuti rattidivā	2434	
PA_anya-e11_02n:243_46	paññāyanti. Anukkamena ca māsaddhamāsautusaṃvaccharā. Candimasūriyānaṃ pana pātubhūtadivaseyeva	2434	
PA_anya-e11_02n:243_47	sinerucakkavāḷahimavantapabbatā pātubhavanti, te ca kho apubbaṃ acarimaṃ phagguṇapuṇṇamadivaseyeva	2434	
PA_anya-e11_02n:243_48	pātubhavanti. Kathaṃ yathānāma kaṅgubhatte paccamāne ekappahāreneva bubbuḷakāni uṭṭhahanti.	2434	
PA_anya-e11_02n:243_49	Eke padesā thūpathūpā honti, eke ninnaninnā, eke samasamā evameva thūpathūpaṭṭhāne	2434	
PA_anya-e11_02n:243_50	pabbatā honti, ninnaninnaṭṭhāne samuddā, samasamaṭṭhāne dīpāti evaṃ manussaloke saṇṭhite	2435	
PA_anya-e11_02n:243_51	cātumahārājikā, tāvatiṃsāti dve kāmāvacaradevalokā pacchato pātubhavanti. Bhūmanissitā	2435	
PA_anya-e11_02n:243_52	nāma hete dve devalokā. Evaṃ sampattimahāmeghato yāva candimasūriyapātubhāvo, idaṃ	2435	
PA_anya-e11_02n:243_53	vivaṭṭo nāma tatiyamasaṅkhyeyyaṃ nāma. Atha tesaṃ sattānaṃ rasapathaviṃ paribhuñjantānaṃ	2435	
PA_anya-e11_02n:243_54	kammena ekacce vaṇṇavanto, ekacce dubbaṇṇā honti tattha vaṇṇavanto dubbaṇṇe atimaññanti.	2435	
PA_anya-e11_02n:243_55	Tesaṃ mānātimānapaccayā sāpi rasapathavī antaradhāyati. Bhūmipappaṭako pātubhavati	2435	
PA_anya-e11_02n:243_56	atha nesaṃ teneva nayena sopi antaradhāyati, patālatā pātubhavati, teneva nayena	2435	
PA_anya-e11_02n:243_57	sāpi antaradhāyati. Akaṭṭhapāko sāli pātubhavati akaṇo athuso suddho sugandho taṇḍulapphalo.	2435	
PA_anya-e11_02n:243_58	Tato nesaṃ bhājanāni uppajjanti te sālī bhājane ṭhapetvā pāsāṇapiṭṭhiyā ṭhapenti,	2435	
PA_anya-e11_02n:243_59	sayameva jālasikhā uṭṭhahitvā pacati. So hoti odano sumanajātipupphasadiso, na tassa	2435	
PA_anya-e11_02n:243_60	sūpena vā byañjanena vā karaṇīyaṃ atthi. Yaṃyaṃ rasaṃ bhuñjitukāmā honti, taṃtaṃ	2436	
PA_anya-e11_02n:243_61	rasova hoti. Tesaṃ taṃ oḷārikaṃ āhāraṃ āharataṃ tato pabhuti muttakarīsaṃ sañjāyati.	2436	
PA_anya-e11_02n:243_62	Atha nesaṃ tassa nikkhamanatthāya vaṇamukhāni pabhijjanti. Purisassa purisabhāvo,	2436	
PA_anya-e11_02n:243_63	itthiyā itthibhāvo pātubhavati. Tatrasudaṃ itthī purisaṃ, puriso ca itthiṃ ativelaṃ	2436	
PA_anya-e11_02n:243_64	upanijjhāyati. Tesaṃ ativelaṃ upanijjhāyanabhāvā kāmapariḷāho uppajjati. Tato methunadhammaṃ	2436	
PA_anya-e11_02n:243_65	paṭisevanti. Te asaddhammapaṭisevanapaccayā viññūhi garahiyamānā viheṭhiyamānā tassa	2436	
PA_anya-e11_02n:243_66	asaddhammassa paṭicchādanahetu agārāni karonti.	2436	
PA_anya-e11_02n:244_0	Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ	244	
PA_anya-e11_02n:244_1	āpajjantā sannidhiṃ karonti. Tato pabhuti kaṇopi thusopi taṇḍulaṃ pariyonaddhanti,	244	
PA_anya-e11_02n:244_2	lāyitaṭṭhānampi nappaṭivirūhati. Te sannipatitvā anuṭṭhunanti “pāpakā vata bho dhammā	244	
PA_anya-e11_02n:244_3	sattesu pātubhūtā, mayaṃ pubbe manomayā ahumhā”ti. Aggaññasutte vuttanayena vittharetabbaṃ.	244	
PA_anya-e11_02n:244_4	Tato mariyādaṃ ṭhapenti. Athaññataro satto aññassa bhāgaṃ adinnaṃ ādiyati. Taṃ dvikkhattuṃ	244	
PA_anya-e11_02n:244_5	paribhāsitvā tatiyavāre leḍḍudaṇḍehi paharanti. Te evaṃ adinnādānakalahamusāvādadaṇḍadānesu	244	
PA_anya-e11_02n:244_6	uppannesu sannipatitvā cintayanti, “yaṃnūna mayaṃ ekaṃ sattaṃ sammanneyyāma, yo no	244	
PA_anya-e11_02n:244_7	sammā khiyitabbaṃ khiyeyya, garahitabbaṃ garaheyya, pabbājetabbaṃ pabbājeyya, mayaṃ	244	
PA_anya-e11_02n:244_8	panassa sālīnaṃ bhāgaṃ anupadassāmā”ti. Evaṃ katasanniṭṭhānesu pana sattesu imasmiṃ	244	
PA_anya-e11_02n:244_9	tāva kappe ayameva bhagavā bodhisattabhūto tena samayena tesu sattesu abhirūpataro	244	
PA_anya-e11_02n:244_10	ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ	2441	
PA_anya-e11_02n:244_11	te taṃ upasaṅkamitvā yācitvā sammaniṃsu. So tena mahājanena sammatotipi mahāsammato,	2441	
PA_anya-e11_02n:244_12	khettānaṃ adhipatīti khattiyo, dhammena samena paresaṃ rañjetīti rājāti, tīhi nāmehi	2441	
PA_anya-e11_02n:244_13	paññāyittha. Yañhi loke acchariyaṃ ṭhānaṃ bodhisattova tattha ādi purisoti evaṃ bodhisattaṃ	2441	
PA_anya-e11_02n:244_14	ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.	2441	
PA_anya-e11_02n:244_15	Evaṃ candimasūriyapātu bhāvato yāva puna kappavināsakamahāmegho, idaṃ vivaṭṭaṭṭhāyī	2441	
PA_anya-e11_02n:244_16	nāma catutthamasaṅkhyeyyaṃ nāma. Tenetaṃ vuccati megho jālaparicchinno saṃvaṭṭoti	2441	
PA_anya-e11_02n:244_17	jālā meghaparicchinno saṃvaṭṭaṭṭhāyīti vuccati. Meghā sūriyaparicchinno vivaṭṭoti	2441	
PA_anya-e11_02n:244_18	vuccati. Sūriyā meghaparicchinno vivaṭṭaṭṭhāyīti vuccati. Cattāri imāni kappāni mahākappoti	2441	
PA_anya-e11_02n:244_19	vuccati. Vivaṭṭaṭṭhāyikappeyeva uppajjanti buddhādayoti. Tathā hi imasmiṃyeva vivaṭṭaṭṭhāyiasaṅkhyayyakappe	2441	
PA_anya-e11_02n:244_20	buddhapacceka buddhasāvakacakkavattino uppajjanti, na tīsu asaṅkhyeyyakappesu. Tañca	2442	
PA_anya-e11_02n:244_21	kho asuññakappeyeva, na suññakappe. Tattha buddhapaccekabuddhasāvakacakkavattīhi	2442	
PA_anya-e11_02n:244_22	puññavantapuggalehi asuññattā asuññakappo nāma. Tabbigamena suññakappo veditabbo.	2442	
PA_anya-e11_02n:244_23	Tesupi asuññakappo pañcavidho hoti sārakappo, maṇḍakappo, varakappo, sāramaṇḍakappo,	2442	
PA_anya-e11_02n:244_24	bhaddakappoti, tesu yasmiṃ kappe ekova buddho uppajjati, so sārakappo nāma. Yasmiṃ	2442	
PA_anya-e11_02n:244_25	kappe dve buddhā uppajjanti, so maṇḍakappo nāma. Yasmiṃ kappe tayo uppajjanti, so	2442	
PA_anya-e11_02n:244_26	varakappo nāma. Yasmiṃ kappe cattāro buddhā uppajjanti, so sāramaṇḍakappo nāma. Yasmiṃ	2442	
PA_anya-e11_02n:244_27	kappe pañca buddhā uppajjanti, so bhaddakapponāma. Imāni pañcakappāniyeva saheva	2442	
PA_anya-e11_02n:244_28	samodhānetvā jātattakīsotattakiyā nidāne.	2442	
PA_anya-e11_02n:245	“Nando sunando pathavī, maṇḍo dharaṇī sāgaro;	24	
PA_anya-e11_02n:246	Puṇḍarīko ime satta, asaṅkhyeyyā pakāsitā.	24	
PA_anya-e11_02n:247	Pañca buddhasahassāni, honti nande asaṅkhyeyye;	24	
PA_anya-e11_02n:248	Nava buddhasahassāni, sunandamhi asaṅkhyeyye.	24	
PA_anya-e11_02n:249	Dasa buddhasahassāni, pathavimhi asaṅkhyeyye;	24	
PA_anya-e11_02n:250	Ekādasa sahassāni, tamhi maṇḍe asaṅkhyeyye.	25	
PA_anya-e11_02n:251	Vīsati buddhasahassāni, dharaṇimhi asaṅkhyeyye;	25	
PA_anya-e11_02n:252	Tiṃsa buddhasahassāni, sāgaramhi asaṅkhyeyye.	25	
PA_anya-e11_02n:253	Cattālīsa sahassāni, puṇḍarīke asaṅkhyeyye;	25	
PA_anya-e11_02n:254	Asaṅkhyeyyesu sattasu, ettakāti pavuccati.	25	
PA_anya-e11_02n:255	Ekaṃsatasahassāni, vīsati ca sahassañca;	25	
PA_anya-e11_02n:256	Sesā pañcasahassāni, sabbabuddhehi maṇḍitā”ti.	25	
PA_anya-e11_02n:257	Vuttaṃ. Aparampi vuttaṃ.	25	
PA_anya-e11_02n:258	“Bhaddo sabbaphullo, sabbaratano usabhakkhandho;	25	
PA_anya-e11_02n:259	Mānitabhaddo ca padumo, usabhakkhantuttameva ca;	25	
PA_anya-e11_02n:260	Sabbabhāso asaṅkhyeyyo, navamoti pavuccati.	26	
PA_anya-e11_02n:261	Paṇṇāsa buddhasahassāni, sabbabhadde asaṅkhyeyye;	26	
PA_anya-e11_02n:262	Saṭṭhi buddhasahassāni, sabbaphulle asaṅkhyeyye.	26	
PA_anya-e11_02n:263	Sattati buddhasahassāni, sabbaratane asaṅkhyeyye;	26	
PA_anya-e11_02n:264	Asīti buddhasahassāni, usabhakkhandhe asaṅkhyeyye.	26	
PA_anya-e11_02n:265	Navuti buddhasahassāni, mānitabhadde asaṅkhyeyye;	26	
PA_anya-e11_02n:266	Vīsati buddhasahassāni, padumamhi asaṅkhyeyye.	26	
PA_anya-e11_02n:267	Dasa buddhasahassāni usabhamhi asaṅkhyeyye;	26	
PA_anya-e11_02n:268	Pañca buddhasahassāni, khantuttame asaṅkhyeyye.	26	
PA_anya-e11_02n:269	Dve ca buddhasahassāni, sabbabhāse asaṅkhyeyye;	26	
PA_anya-e11_02n:270	Aṅkhyeye navasmiṃ, ettakāti pavuccati.	27	
PA_anya-e11_02n:271	Tīṇi satasahassāni, sattāsītisahassañca;	27	
PA_anya-e11_02n:272	Gaṇanānañca buddhānaṃ, sabbabuddhehi maṇḍitā”ti.	27	
PA_anya-e11_02n:273	Te sabbepi sammāsambuddhe yāva arimetteyyā samodhānetvā	27	
PA_anya-e11_02n:274	“Sambuddhe aṭṭhavīsañca, dvādasañca sahassake;	27	
PA_anya-e11_02n:275	Pañcasatasahassāni, namāmi sirasā mahaṃ;	27	
PA_anya-e11_02n:276	Tesaṃ dhammañca saṅghañca, ādarena namāmahaṃ.	27	
PA_anya-e11_02n:277	Namakkārānubhāvena, hitvā sabbe upaddave;	27	
PA_anya-e11_02n:278	Anekaantarāyāpi, vinassantu asesato”ti.	27	
PA_anya-e11_02n:279_0	Namassanagāthā pavattā sā ūnasaṅkhyāvaseneva katāva bhavitabbaṃ, tathā hi amhākaṃ	279	
PA_anya-e11_02n:279_1	bhagavā porāṇabrahmadevabuddhaṃ ādiṃ katvā yāva porāṇasakyagotamā manasāva cintentassa	279	
PA_anya-e11_02n:279_2	sattaasaṅkhyeyyāni vītivattāni porāṇasakyagotamabuddhaṃ ādiṃ katvā yāva majjhimadīpaṅkarā	279	
PA_anya-e11_02n:279_3	vācāmattena nava asaṅkhyeyyāni vītivattāni. Majjhimadīpaṅkarato paṭṭhāya yāva padumuttarabuddhā	279	
PA_anya-e11_02n:279_4	kāyaṅgavācaṅgavasena cattāri asaṅkhyeyyāni vītivattāni. Padumuttarabuddhato yāva	279	
PA_anya-e11_02n:279_5	kakusandhā ekamasaṅkhyeyyaṃ vītivattaṃ. Evamimesu vīsatiasaṅkhyeyyesu brahmadevaporāṇasakyagotamabuddhānamantare	279	
PA_anya-e11_02n:279_6	satta asaṅkhyeyye sabbaṃ sampiṇḍetvā ekasatasahassañca vīsati sahassañca pañcasahassāni	279	
PA_anya-e11_02n:279_7	ca honti. Porāṇasakyagotamamajjhimadīpaṅkarānamantare nava asaṅkhyeyye sabbaṃ sampiṇḍetvā	279	
PA_anya-e11_02n:279_8	tīṇisatasahassāni sattāsītisahassāni ca honti. Majjhimadīpaṅkarato yāva metteyyā	279	
PA_anya-e11_02n:279_9	aṭṭhavīsāti sabbaṃ samodhānetvā aṭṭhavīsañca dvādasasahassañca pañcasatasahassāni	279	
PA_anya-e11_02n:279_10	ca honti tasmā ūnasaṅkhyāti veditabbā. Paripuṇṇasaṅkhyāvasena icchamānehi cintetabbāva.	2791	
PA_anya-e11_02n:279_11	Esā ca saṅkhyāvicāraṇā nidāne vuttāva.	2791	
PA_anya-e11_02n:280	Evaṃ “cintitaṃ sattasaṅkhyeyyaṃ, navasaṅkhyeyyavācakaṃ;	28	
PA_anya-e11_02n:281	Kāyavācā catusaṅkhyeyyaṃ, buddhattaṃsamupāgamī”ti.	28	
PA_anya-e11_02n:282_0	Vuttesu vīsatiasaṅkhyeyyesu pavattaasaṅkhyeyyakappavaseneva katā. Atthato pana sārakappamaṇḍakappavarakappasāramaṇḍakappabhaddakappavasena	282	
PA_anya-e11_02n:282_1	pañcavidhāti veditabbā. Imāni pañcanāmāni buddhuppādakappeyeva labbhanti, anuppannakappe	282	
PA_anya-e11_02n:282_2	pana suññakappotveva nāmaṃ labbhati tathā hi kappasaṇṭhahanakāle sabbapaṭhamaṃ mahābodhipallaṅkaṭṭhāneyeva	282	
PA_anya-e11_02n:282_3	paduminigabbhā uppajjati. Sā yasmiṃ kāle eko buddho uppajjissati, eko paduminigabbho	282	
PA_anya-e11_02n:282_4	aṭṭhaparikkhārehi saha uppajjati. Taṃ disvā suddhāvāsabrahmuno nemittapāṭhakā arahanto	282	
PA_anya-e11_02n:282_5	imasmiṃ kappe eko buddho uppajjissatīti sañjātapītisomanassā hutvā aṭṭhaparikkhāre	282	
PA_anya-e11_02n:282_6	gahetvā brahmaloke ṭhapenti “yadā buddho uppajjissati, tadā dassāmā”ti. Evaṃ dve	282	
PA_anya-e11_02n:282_7	tayo cattāro pañca buddhā uppajjissanti, tadā dve tīṇi cattāri pañca paduminigabbhā	282	
PA_anya-e11_02n:282_8	aṭṭhaparikkhārehi saha uppajjanti. Tañca kho ekasmiṃ yeva nāḷekeka baddhā hutvā uppajjanti.	282	
PA_anya-e11_02n:282_9	Evaṃ kappasaṇṭhahanakālato paṭṭhāyeva imāni pañca nāmāni labbhantīti veditabbāni.	282	
PA_anya-e11_02n:282_10	Ettāvatā imasmiṃyeva vivaṭṭaṭṭhāyīasaṅkhyeyyakappe buddhādayo mahesakkhā puññavanto	2821	
PA_anya-e11_02n:282_11	cakkavattirājāno uppajjanti, tathā āyukappantarakappānipi. Tattha āyukappo nāma tesaṃ	2821	
PA_anya-e11_02n:282_12	tesaṃ sattānaṃ āyuparicchedo. Antarakappo nāma tattha sattharogadubbhikkhānaṃ aññatarasaṃvaṭṭanena	2821	
PA_anya-e11_02n:282_13	bahūsu vināsamupagatesu avasiṭṭhasattasantā nappavattakusalakammānubhāvena dasavassato	2821	
PA_anya-e11_02n:282_14	paṭṭhāya anukkamena asaṅkhyeyyāyukappappamāṇesu sattesu pana adhammasamādānavasena	2821	
PA_anya-e11_02n:282_15	kamena parihāyitvā dasavassāyukesu jātesu rogādīnamaññatarasaṃvaṭṭanena sattānaṃ	2821	
PA_anya-e11_02n:282_16	vināsappatti yāva ayameko antarakappo. Evaṃ paricchinnaantarakappavasena catusaṭṭhiantarakappo	2821	
PA_anya-e11_02n:282_17	eko asaṅkhyeyyakappo vīsati antarakappappamāṇoti apare vadanti. Imāni cattāri asaṅkhyeyyakappāni	2821	
PA_anya-e11_02n:282_18	eko mahākappo nāma. Evaṃ tejo saṃvaṭṭavasena tāva mahākappānaṃ antaraṃ aggināva vinassati.	2821	
PA_anya-e11_02n:282_19	Yasmiṃ pana samaye kappo udakena nassati, tadā āditova kappavināsakamahāmegho vuṭṭhahitvāti	2821	
PA_anya-e11_02n:282_20	pubbe vuttanayeneva vitthāretabbaṃ ayaṃ pana viseso yathā tattha dutiyasūriyo, evamidhapi	2822	
PA_anya-e11_02n:282_21	kappavināsako khārudakamahāmegho vuṭṭhāti so ādito sukhumaṃ vassanto anukkamena mahādhārāhi	2822	
PA_anya-e11_02n:282_22	koṭisatasahassacakkavāḷaṃ pūrento vassati. Khārudakena phuṭṭhaphuṭṭhā pathavīpabbatādayo	2822	
PA_anya-e11_02n:282_23	vilīyanti taṃ udakaṃ vātena samantato dhāritaṃ pathavito yāva parittābhā appamāṇābhā	2822	
PA_anya-e11_02n:282_24	ābhassarāti tayopi dutiyajjhānabhūmi udakaṃ gaṇhāti. Tattha tayopi brahmaloke vilīyāpetvā	2822	
PA_anya-e11_02n:282_25	subha kiṇhe āhacca tiṭṭhati yāva aṇumattaṃ saṅkhāragataṃ atthi, tāva na vūpasamati.	2822	
PA_anya-e11_02n:282_26	Udakānugataṃ pana sabbasaṅkhāragataṃ abhibhavitvā sahasā vūpasamati antaradhānaṃ	2822	
PA_anya-e11_02n:282_27	gacchati, heṭṭhā ākāsena saha upari ākāso eko hoti mahandhakāroti sabbaṃ vuttasadisameva.	2822	
PA_anya-e11_02n:282_28	Kevalaṃ panidha otiṇṇotiṇṇe udake ābhassarabrahmalokaṃ ādiṃ katvā lokapātubhāvo veditabbo.	2822	
PA_anya-e11_02n:282_29	Subhakiṇhato cavitvā ābhassaraṭṭhānādīsu sattā nibbattanti etthāpi kappavināsakamahāmeghato	2822	
PA_anya-e11_02n:282_30	yāva kappavināsakaudakaparicchedo saṃvaṭṭo nāma paṭhamamasaṅkhyeyyakappo nāmāti cattāriasaṅkhyeyyakappāni	2823	
PA_anya-e11_02n:282_31	vuttasadisāni evaṃ satta mahākappāni sattakkhattuṃ agginā vilīyitvā aṭṭhame mahākappe	2823	
PA_anya-e11_02n:282_32	udakenapi vināso ca saṇṭhahanañca veditabbaṃ, evaṃ sattasattamahākappo sattasattavāraṃ	2823	
PA_anya-e11_02n:282_33	agginā vilīyitvā aṭṭhame aṭṭhame vāre āpena vilīyitvā anukkamena tesaṭṭhimahākappāni	2823	
PA_anya-e11_02n:282_34	paripuṇṇāni tadā āpavāraṃ paṭibāhitvā catusaṭṭhime mahākappe vātena vinassati tadā	2823	
PA_anya-e11_02n:282_35	ādito kappavināsakamahāvāto vuṭṭhahitvāti sabbaṃ pubbe vuttanayameva. Ayaṃ pana viseso	2823	
PA_anya-e11_02n:282_36	yathā agginā vināsakappe dutiyasūriyo, evamidhāpi kappavināsanatthaṃ vāto samuṭṭhāti	2823	
PA_anya-e11_02n:282_37	so paṭhamaṃ sukhumarajaṃ uṭṭhāpeti, tato thūlarajaṃ saṇharajaṃ sukhumavālikaṃ sakkharapāsāṇādayoti	2823	
PA_anya-e11_02n:282_38	yāva kūṭāgāramatte pāsāṇepi visamaṭṭhāne ṭhitamahārukkheca uṭṭhāpeti, te pathavito	2823	
PA_anya-e11_02n:282_39	nabhamuggatā na puna patanti, tattheva cuṇṇavicuṇṇā hutvā abhāvaṃ gacchanti. Yathānukkamena	2823	
PA_anya-e11_02n:282_40	heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ katvā ākāse	2824	
PA_anya-e11_02n:282_41	khipati yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi	2824	
PA_anya-e11_02n:282_42	bhijjitvā te vegakkhittā ākāseyeva cuṇṇavicuṇṇā hutvā abhāvaṃ gacchanti cakkavāḷapabbatampi	2824	
PA_anya-e11_02n:282_43	vāto ukkhipitvā ākāse khipati te aññamaññaṃ ghaṭṭayantā cuṇṇavicuṇṇā hutvā vinassanti	2824	
PA_anya-e11_02n:282_44	eteneva bhūmaṭṭhakavimānāni ākāsaṭṭhakavimānāni ca vināsento chakāmāvacaradevaloke	2824	
PA_anya-e11_02n:282_45	nāsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā	2824	
PA_anya-e11_02n:282_46	himavantehi, sinerū sinerūhi aññamaññaṃ samāgantvā cuṇṇavicuṇṇā hutvā vinassanti.	2824	
PA_anya-e11_02n:282_47	Pathavito yāva parittasubhā, appamāṇasubhā, subhaṇiṇhāti tayopi tatiyajjhānabhūmī	2824	
PA_anya-e11_02n:282_48	vāto gaṇhāti tattha tayopi brahmaloke vināsetvā vehapphalaṃ āhacca aṭṭhāsi. Evaṃ	2824	
PA_anya-e11_02n:282_49	sabbaṃ saṅkhāragataṃ vināsetvā sayaṃ vinassati, heṭṭhā ākāsena saha upari ākāso eko	2824	
PA_anya-e11_02n:282_50	hoti mahandhakāroti sabbaṃ vuttasadisaṃ. Idha pana subhakiṇhabrahmalokaṃ ādiṃ katvā	2825	
PA_anya-e11_02n:282_51	loko pātubhavati. Vehapphalato cavitvā subhakiṇhādīsu sattā nibbattanti, tatthakappavinā	2825	
PA_anya-e11_02n:282_52	sakamahāmeghato yāva kappavināsakavātupacchedo, idaṃ saṃvaṭṭo nāma, paṭhamamasaṅkhyeyyaṃ	2825	
PA_anya-e11_02n:282_53	nāmāti cattāri asaṅkhyeyyakappāni eko mahākappo nāmāti sabbaṃ tejosaṃvaṭṭe vuttanayameva.	2825	
PA_anya-e11_02n:283	Vuttampi cetaṃ.	28	
PA_anya-e11_02n:284	“Satta satta gginā vārā, aṭṭhame aṭṭhame dakā;	28	
PA_anya-e11_02n:285	Catusaṭṭhi yadā puṇṇā, eko vāyuvaro siyā.	28	
PA_anya-e11_02n:286	Agginā’bhassarā heṭṭhā, āpena subhakiṇhato;	28	
PA_anya-e11_02n:287	Vehapphalato vātena, evaṃ loko vinassatī”ti.	28	
PA_anya-e11_02n:288_0	Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo	288	
PA_anya-e11_02n:288_1	natthīti asaṅkhyeyya kappavasena tesaṃ āyuparicchedo daṭṭhabbo. Dutiyajjhānatalato	288	
PA_anya-e11_02n:288_2	paṭṭhāya pana paripuṇṇamahākappavasena āyuparicchedo daṭṭhabbo, na asaṅkhyeyyakappavasena.	288	
PA_anya-e11_02n:288_3	Yadi dutiyajjhānatalato paṭṭhāya paripuṇṇamahākappavasena āyuparicchedo siyā, kathaṃ	288	
PA_anya-e11_02n:288_4	ābhassarādīsu brahmūnaṃ aṭṭhamahākappādivasena āyu paripuṇṇaṃ siyā, tathā hi paṭhamajjhānatalaṃ	288	
PA_anya-e11_02n:288_5	sattasu vāresu agginā vinassati. Aṭṭhame vāre yāva ābhassarā udakena vinassati puna	288	
PA_anya-e11_02n:288_6	sattavāresu agginā paṭhamajjhānatalaṃ, puna aṭṭhamevāre udakena dutiyajjhānatalaṃ	288	
PA_anya-e11_02n:288_7	vinassatīti evaṃ aṭṭhame vāre āpavāraṃ paṭibāhitvā yāva subhakiṇhā vātena vinassati	288	
PA_anya-e11_02n:288_8	evaṃ catusaṭṭhi paripuṇṇā hotīti saccaṃ, heṭṭhāvivaṭṭaṭṭhāyī asaṅkhyeyyakappavasena	288	
PA_anya-e11_02n:288_9	eko satta mahākappāni cāti aṭṭha kappāni ābhassarabrahmūnaṃ āyuppamāṇaṃ hoti. Catusaṭṭhikappesupi	288	
PA_anya-e11_02n:288_10	vivaṭṭaṭṭhāyīasaṅkhyeyyakappavasena eko te saṭṭhimahākappāni cāti catusaṭṭhikappāni	2881	
PA_anya-e11_02n:288_11	subhakiṇhānaṃ brahmūnaṃ āyuppamāṇaṃ hoti tena vuttaṃ porāṇehi.	2881	
PA_anya-e11_02n:289	Satta satta’gginā vārā, aṭṭhame aṭṭhame dakā;	28	
PA_anya-e11_02n:290	Catusaṭṭhi yadā puṇṇā, eko vāyuvaro siyā’ti.	29	
PA_anya-e11_02n:291	Keci pana.	29	
PA_anya-e11_02n:292	“Agginā’bhassarā heṭṭhā, āpena subhakiṇhato;	29	
PA_anya-e11_02n:293	Vehapphalato vātena, evaṃ loko vinassatī”ti.	29	
PA_anya-e11_02n:294_0	Imissā gāthāya “ābhassarāti”ca “subhakiṇhato”ti ca “vehapphalato”ti ca abhividhivasena	294	
PA_anya-e11_02n:294_1	vuttabhāvañca samatalabhāvepi seṭṭhabhūmittā paṭṭhānavasena vuttabhāvañca amaññitvā	294	
PA_anya-e11_02n:294_2	suddhāvāsabhūmīsu viya uparūparivasena bhūmikkamoti maññitvā.	294	
PA_anya-e11_02n:295	“Pañcabhūmi naṭṭhā aggi, aṭṭha bhūmi naṭṭhā dakā;	29	
PA_anya-e11_02n:296	Navabhūmi naṭṭhā vātā, lokanaṭṭhā tadā siyuṃ.	29	
PA_anya-e11_02n:297	Paṭhame aggi dvattiṃsa, dutiye ādi soḷasa;	29	
PA_anya-e11_02n:298	Dutiyabhūme majjhe aṭṭhamaṃ, taṃ chappaññāsa vārakaṃ.	29	
PA_anya-e11_02n:299	Ābhassaramhi catutthaṃ, parittasubhamhi dve jalaṃ;	29	
PA_anya-e11_02n:300	Appamāṇasubhaṃ ekavāraṃ, mataṃ udakasattama”nti.	30	
PA_anya-e11_02n:301_0	Vadanti tesaṃ vāde ābhassarato heṭṭhā pañcabhūmi agginaṭṭhā, subhakiṇhato heṭṭhā	301	
PA_anya-e11_02n:301_1	aṭṭhabhūmi udakanaṭṭhāti vadanti. Samataladīpanatthaṃ sandehacchedanatthaṃ evaṃ gahitāti	301	
PA_anya-e11_02n:301_2	ekabhavapariyosānaṃ sandhāya paṭisandhibhavañcāti ādi vuttanti. Imissāpi atthaṃ duggahitena	301	
PA_anya-e11_02n:301_3	gahetvā paṭisandhibhavaṅgavasena sadisabhāvameva sandhāya vuttanti parikappenti so	301	
PA_anya-e11_02n:301_4	ayuttarūpo viya dissati ativiya micchāgāho ca hoti aggaññasuttavisuddhimaggādīhi	301	
PA_anya-e11_02n:301_5	virujjhanato saṃvaṭṭasīmāpi viruddhā tattha paṭhamajjhānatalaṃ upādāya agginā, dutiyajjhānatalaṃ	301	
PA_anya-e11_02n:301_6	upādāya udakena, catutthajjhānatalaṃ upādāya vātena vinassatīti vuttavacanenāpi virujjhateva	301	
PA_anya-e11_02n:301_7	tasmā “ābhassarā”ti ca “subhakiṇhato”ti ca “vehapphalato”ti ca etthābhividhivasena	301	
PA_anya-e11_02n:301_8	attho gahetabbo. Aññathā “upari pabbatā devo vassatī”ti ettha viya ābhassarasubhakiṇhavehapphalānaṃ	301	
PA_anya-e11_02n:301_9	tena tena saṃvaṭṭena vināsopi na bhaveyya. Ayaṃ lokavipattiparicchedo. Evaṃ buddho	301	
PA_anya-e11_02n:301_10	ca dullabho loke ti imassa attho vuttoyeva.	3011	
PA_anya-e11_02n:302	Iti sāgarabuddhittheraviracite sīmavisodhane	30	
PA_anya-e11_02n:303	Kappavināsakaṇḍo dutiyo paricchedo.	30	
PA_anya-e11_02n:304	3. Nibbānakaṇḍo	30	
PA_anya-e11_02n:305_0	Idāni “saddhammasavanampi cāti imassa saṃvaṇṇanākkamo sampatto tattha saddhammasavanampi	305	
PA_anya-e11_02n:305_1	ca loke dullabhameva tathā hi saddhammo nāma tividho hoti. Pariyattisaddhammo, paṭipattisaddhammo,	305	
PA_anya-e11_02n:305_2	paṭivedhasaddhammoti. Tattha pariyattisaddhammo nāma tepiṭakaṃ buddhavacanaṃ. Paṭipattisaddhammo	305	
PA_anya-e11_02n:305_3	nāma terasadhutaṅgāni asīti khandhakavattādayo abhisamācāravattādīni. Paṭivedhasaddhammo	305	
PA_anya-e11_02n:305_4	nāma catusaccappaṭivedho. Tesu pariyattisaddhammo dvinnaṃ saddhammānaṃ pubbaṅgamoyeva	305	
PA_anya-e11_02n:305_5	padaṭṭhānañca. Kasmā taṃmūlakattā tathā hi pariyattiyā asati paṭivedho nāma natthi.	305	
PA_anya-e11_02n:305_6	Pariyattiyā antarahitāya paṭipatti, paṭipattiyā antarahitāya adhigamo antaradhāyati.	305	
PA_anya-e11_02n:305_7	Kiṃ kāraṇā ayañhi pariyatti paṭipattiyā paccayo hoti. Paṭipattiadhigamassāpi pariyattiyeva	305	
PA_anya-e11_02n:305_8	pamāṇaṃ. Tattha paṭivedho ca paṭipatti ca hotipi nahotipi. Ekasmiñhi kāle paṭivedhadharā	305	
PA_anya-e11_02n:305_9	bhikkhū bahū honti, “esa bhikkhu puthujjano”ti aṅguliṃ paharitvā dassetabbo hoti.	305	
PA_anya-e11_02n:305_10	Imasmiṃ yeva dīpe ekavāraṃ puthujjanabhikkhunāma nāhosi. Paṭipattipūrakāpi kadāci	3051	
PA_anya-e11_02n:305_11	bahū honti kadāci appā. Iti paṭivedho ca paṭipatti ca hotipi na hotipi. Sāsanassa	3051	
PA_anya-e11_02n:305_12	ṭhitiyā pana pariyattiyeva pamāṇaṃ paṇḍito hi tepiṭakaṃ sutvā dvepi pūreti, yathā	3051	
PA_anya-e11_02n:305_13	amhākaṃ bodhisatto āḷārassa santike pañca abhiññā satta ca samāpattiyo nibbattetvā	3051	
PA_anya-e11_02n:305_14	nevasaññānāsaññāyatana samāpattiyā parikammaṃ pucchi. So “na jānāmī”ti āha. Tato	3051	
PA_anya-e11_02n:305_15	udakassa santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ	3051	
PA_anya-e11_02n:305_16	pucchi. So ācikkhi, tassa vacanasamanantarameva mahāsatto taṃ sampādesi evameva paññavā	3051	
PA_anya-e11_02n:305_17	bhikkhu pariyattiṃ sutvā dvepi pūreti tasmā pariyattiyā ṭhitāya sāsanaṃ ṭhitaṃ hoti	3051	
PA_anya-e11_02n:305_18	yathā mahātaḷākassa pāḷiyā thirāya udakaṃ na ṭhassatīti na vattabbaṃ udake sati padumādīni	3051	
PA_anya-e11_02n:305_19	pupphāni na pupphissantīti na vattabbaṃ evameva mahātaḷākassa thirapāḷisadise tepiṭake	3051	
PA_anya-e11_02n:305_20	buddhavacane sati mahātaḷāke udakasadisā paṭipattipūrakā kulaputtā natthīti na vattabbaṃ.	3052	
PA_anya-e11_02n:305_21	Tesu sati mahātaḷākesu padumādīni pupphāni viya sotāpannādayo ariyapuggalā natthīti	3052	
PA_anya-e11_02n:305_22	na vattabbaṃ, ekantato pariyattiyeva pamāṇaṃ pariyattiyā antarahitāya paṭipattipaṭivedhānaṃ	3052	
PA_anya-e11_02n:305_23	antaradhānato. Tattha pariyattināma tepiṭakaṃ buddhavacanaṃ sāṭṭhakathā pāḷiyāva	3052	
PA_anya-e11_02n:305_24	sā tiṭṭhati, tāva pariyatti paripuṇṇā hoti. Gacchante kāle kaliyugarājāno adhammikā	3052	
PA_anya-e11_02n:305_25	honti tesu adhammikesu rājāmaccādayo adhammikā honti tathā raṭṭhajanapadavāsinopi	3052	
PA_anya-e11_02n:305_26	adhammikā etesaṃ adhammikatāya na devo sammā vassati, tato sassāni na sampajjanti.	3052	
PA_anya-e11_02n:305_27	Tesu sampajjantesu paccayadāyakā bhikkhusaṅghassa paccaye dātuṃ na sakkonti. Bhikkhū	3052	
PA_anya-e11_02n:305_28	paccayehi kilamantā antevāsike saṅgahetuṃ na sakkonti. Gacchante gacchante kāle pariyatti	3052	
PA_anya-e11_02n:305_29	parihāyati, atthavasena dhāretuṃ na sakkonti, pāḷivaseneva dhārenti. Tato kāle gacchante	3052	
PA_anya-e11_02n:305_30	pāḷimpi sakalaṃ dhāretuṃ na sakkonti paṭhamaṃ abhidhammapiṭakaṃ parihāyati. Parihāyamānaṃ	3053	
PA_anya-e11_02n:305_31	matthakato paṭṭhāya pariyatti hāyati paṭhamañhi mahāpakaraṇaṃ parihāyati. Tasmiṃ	3053	
PA_anya-e11_02n:305_32	parihāyamāne yamakaṃ, kathāvatthu, puggalapaññatti, dhātukathā, vibhaṅgo, dhammasaṅgahoti	3053	
PA_anya-e11_02n:305_33	evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamañhi	3053	
PA_anya-e11_02n:305_34	aṅguttaranikāyo parihāyati. Tasmimpi paṭhamaṃ ekādasanipāto…pe… tato ekanipātoti	3053	
PA_anya-e11_02n:305_35	evaṃ aṅguttare parihīne matthakato paṭṭhāya saṃyuttanikāyo parihāyati, paṭhamaṃ mahāvaggo	3053	
PA_anya-e11_02n:305_36	parihāyati. Tato paṭṭhāya saḷāyatanavaggo, khandhavaggo, nidānavaggo, sagāthāvaggoti	3053	
PA_anya-e11_02n:305_37	evaṃ saṃyuttanikāye parihīne matthakato paṭṭhāya majjhimanikāyo parihāyati paṭhamañhi	3053	
PA_anya-e11_02n:305_38	uparipaṇṇāsako parihāyati. Tato majjhimapaṇṇāsako, tato mūlapaṇṇāsakoti evaṃ majjhimanikāye	3053	
PA_anya-e11_02n:305_39	parihīne matthakato paṭṭhāya dīghanikāyo parihāyati, paṭhamañhi pāthiyavaggo parihāyati	3053	
PA_anya-e11_02n:305_40	tato mahāvaggo, tato khandhakavaggoti dīghanikāye parihīne suttantapiṭakaṃ parihīnaṃ	3054	
PA_anya-e11_02n:305_41	nāma hoti. Vinayapiṭakena saddhiṃ jātakameva dhārenti. Vinayapiṭakaṃ lajjino dhārenti.	3054	
PA_anya-e11_02n:305_42	Lābhakāmā pana suttante kathitepi sallakkhentā natthīti jātakameva dhārenti. Gacchante	3054	
PA_anya-e11_02n:305_43	kāle jātakampi dhāretuṃ na sakkonti. Atha nesaṃ paṭhamaṃ vessantarajātakaṃ parihāyati.	3054	
PA_anya-e11_02n:305_44	Tato paṭilomakkamena puṇṇakajākatakaṃ, mahānāradakassapajātakaṃ parihāyati. Vinayapiṭakameva	3054	
PA_anya-e11_02n:305_45	dhārenti. Gacchante kāle tampi matthakato parihāyati paṭhamañhi parivāro parihāyati,	3054	
PA_anya-e11_02n:305_46	tato khandhako bhikkhunīvibhaṅgo mahāvibhaṅgoti anukkamena uposathakkhandhakamattameva	3054	
PA_anya-e11_02n:305_47	dhārenti, tadā pariyatti anantarahitāva hoti. Yāva pana manussesu catuppadikagāthāpi	3054	
PA_anya-e11_02n:305_48	pavattati, tāva pariyatti anantarahitāva hoti. Yadā saddho pasanno rājā hatthikkhandhe	3054	
PA_anya-e11_02n:305_49	suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ catuppadikaṃ gāthaṃ	3054	
PA_anya-e11_02n:305_50	jānanto imaṃ sahassaṃ gaṇhatū”ti nagare bheriṃ carāpetvā gaṇhakaṃ alabhitvā ekavāraṃ	3055	
PA_anya-e11_02n:305_51	carāpite na suṇantāpi honti asuṇantāpi, yāva tatiyaṃ carāpetvā gaṇhakaṃ alabhitvā	3055	
PA_anya-e11_02n:305_52	rājapurisā sahassatthavikaṃ puna rājakulaṃ pavesenti, tadā pariyattiantarahitā nāma	3055	
PA_anya-e11_02n:305_53	hoti. Evaṃ pariyattiyā antarahitāya paṭipattipi paṭivedhopi antarahitova hoti. Saddhammasavanassa	3055	
PA_anya-e11_02n:305_54	dullabhabhāvo dhammasoṇḍakavatthunā dīpetabbo amhākaṃ kira sammāsambuddho kassapasammāsambuddhassa	3055	
PA_anya-e11_02n:305_55	dhammarājassa sāsanantaradhānato nacireneva kālena bārāṇasirañño putto dhammasoṇḍakarājakumāro	3055	
PA_anya-e11_02n:305_56	hutvā pituaccayena rajje patiṭṭhāya kassapadasabalena desitaṃ dhammaṃ sotukāmo hutvā	3055	
PA_anya-e11_02n:305_57	māsamattaṃ rajjaṃ katvā amhākaṃ sammāsambuddho imasmiṃ yeva bhaddakappe rajjaṃ kāretvā	3055	
PA_anya-e11_02n:305_58	devanagarasadise bārāṇasinagare cakkavattirajjasadisaṃ rajjaṃ karonto evaṃ cintesi…	3055	
PA_anya-e11_02n:305_59	“mayhaṃ evarūpaṃ rajjaṃ kiṃ vilāsaṃ rajjānubhāvaṃ saddhammaviyogena, divākaravirahito	3055	
PA_anya-e11_02n:305_60	ākāso viya, sasaṅkavirahitaratti viya, dāṭhāvirahitagajo viya, velantavirahitamahāsamuddo	3056	
PA_anya-e11_02n:305_61	viya cakkhuvirahita susajjitavadanaṃ viya, sugandhavirahitapārichattapupphaṃ viya,	3056	
PA_anya-e11_02n:305_62	catuakkharaniyamitadhammadesanāviyogena mayhaṃ idaṃ rajjaṃ na sobhatī”ti cintetvā	3056	
PA_anya-e11_02n:305_63	suvaṇṇacaṅkoṭakena sahassatthavikaṃ bhaṇḍakaṃ susajjitaṃ maṅgalahatthikumbhe ṭhapetvā	3056	
PA_anya-e11_02n:305_64	bārāṇasīnagare mahāvīthiyaṃ bheriṃ carāpeti “ekapadikaṃ vā dvipadikaṃ vā tipadikaṃ	3056	
PA_anya-e11_02n:305_65	vā catuppadikaṃ vā dhammapadaṃ jānantassa dammī”ti evaṃ bheriṃ carāpetvā dhammajānanakaṃ	3056	
PA_anya-e11_02n:305_66	alabhitvā punappunaṃ dvisahassaṃ tisahassaṃ yāva satasahassaṃ koṭi dve sahassakoṭi,	3056	
PA_anya-e11_02n:305_67	satasahassakoṭi gāmanigamajanapadasenāpatiṭṭhānaṃ uparājaṭṭhānaṃ. Pariyosāne dhammadesakaṃ	3056	
PA_anya-e11_02n:305_68	alabhitvā attano suvaṇṇapīṭhakaṃ setacchattaṃ cajitvāpi dhammadesakaṃ alabhitvā rajjasiriṃ	3056	
PA_anya-e11_02n:305_69	pahāya attānaṃ cajitvā “dhammadesakassa dāso hutvāpi dhammaṃ sossāmī”ti vatvā evampi	3056	
PA_anya-e11_02n:305_70	dhamma desakaṃ alabhitvā vippaṭisārī hutvā “kiṃ me saddhammaviyogena rajjenāti amaccānaṃ	3057	
PA_anya-e11_02n:305_71	rajjaṃ niyyātetvā saddhammagavesako hutvā dhammasoṇḍakamahārājā mahāvanaṃ pāvisi	3057	
PA_anya-e11_02n:305_72	dhammasoṇḍakamahārājassa saddhammasavanaṃ sandhāya paviṭṭhakkhake sakkadevamahārājassa	3057	
PA_anya-e11_02n:305_73	vejayantapāsādo saheva kiṇṇikāya kampo ahosi, paṇḍukambalasilāsanaṃ uṇhākāraṃ ahosi.	3057	
PA_anya-e11_02n:305_74	Sakkodevarājā kenakāraṇena paṇḍukambalasilāsanaṃ uṇhākāraṃ ahosī”ti cintetvā attano	3057	
PA_anya-e11_02n:305_75	sahassanettena devamanussesu vitthāretvā olokento dhammagavesako hutvā vanaṃ paviṭṭhaṃ	3057	
PA_anya-e11_02n:305_76	dhammasoṇḍakamahārājānaṃ disvā cintesi… “ajja me attānampi jahāya rakkhasavesaṃ māpetvā	3057	
PA_anya-e11_02n:305_77	etaṃ aniccaparidīpanaṃ jātijarābyādhimaraṇaṃ sakalasarīre dosaṃ dassetvā dhammaṃ	3057	
PA_anya-e11_02n:305_78	desetvā etaṃ sakarajjeyeva patiṭṭhāpetabba”nti cintetvā sakko devarājā yakkhasarūpaṃ	3057	
PA_anya-e11_02n:305_79	māpetvā bodhisattassa abhimukho avidūre attānaṃ dassesi. Taṃ disvā dhammasoṇḍakamahārājā	3057	
PA_anya-e11_02n:305_80	evaṃ cintesi… “evaṃrūpo nāma rakkhaso dhammaṃ jāneyyā”ti, cintetvā avidūre ṭhāne	3058	
PA_anya-e11_02n:305_81	ṭhatvā pucchāmīti rakkhasena saddhiṃ sallapanto āha “sāmipuññadevarāja imasmiṃ pana	3058	
PA_anya-e11_02n:305_82	vanaghane vasanakadevarājā kiṃ nukho dhammaṃ jānāsī”ti, devatā “mahārāja dhammaṃ	3058	
PA_anya-e11_02n:305_83	jānāmī”ti āha. “Yadi dhammaṃ jānāsi, mayhaṃ dhammakathaṃ kathethā”ti āha. “Ahaṃ tuyhaṃ	3058	
PA_anya-e11_02n:305_84	dhammaṃ kathessāmi, tvaṃ mayhaṃ kīdisaṃ dhammakathikassa sakkāraṃ karissasī”ti āha.	3058	
PA_anya-e11_02n:305_85	“Evaṃ sante mayhaṃ dhammaṃ kathetvā pacchā mayhaṃ sarīre maṃsaṃ khādissasī”ti āha.	3058	
PA_anya-e11_02n:305_86	“Ahaṃ mahārāja chāto hutvā dhammaṃ kathetuṃ na sakkomī”ti āha. “Yadi tumhe paṭhamaṃ	3058	
PA_anya-e11_02n:305_87	maṃsaṃ khādatha, dhammaṃ ko suṇissatī”ti āha. Puna so rakkhaso “nāhaṃ dhammaṃ desetuṃ	3058	
PA_anya-e11_02n:305_88	sakkomī”ti. Puna rājā “mayhaṃ dhammapaṭilābhañca tumhākaṃ maṃsapaṭilābhañca tumhe	3058	
PA_anya-e11_02n:305_89	jānitvā mayhaṃ dhammaṃ desethā”ti āha. Atha sakko devarājā “sādhu hothā”ti vatvā	3058	
PA_anya-e11_02n:305_90	avidūre ṭhāne ubbedhena tigāvutamattaṃ mahantaṃ añjanapabbataṃ māpetvā evamāha… “sace	3059	
PA_anya-e11_02n:305_91	mahārāja imaṃ pabbatamuddhaniṃ ārūyha ākāsā uppatitvā tvaṃ mama mukhe patissasi,	3059	
PA_anya-e11_02n:305_92	ahaṃ te ākāsagatakāle dhammaṃ desessāmi, evaṃ sante tuyhañca dhammappalābho mayhañca	3059	
PA_anya-e11_02n:305_93	maṃsapaṭilābho bhavissatī”ti āha. Tassa kathaṃ sutvā dhammasoṇḍakamahārājā “anamatagge	3059	
PA_anya-e11_02n:305_94	saṃsāre puriso hutvā adhammasamaṅgī hutvā adhammasseva atthāya pāṇātipāto adinnādāno	3059	
PA_anya-e11_02n:305_95	kāmesumicchācāro sūkariko orabbhiko sākuṇi ko coro paradāriko taṃ gahetvā sīsacchinnānaṃ	3059	
PA_anya-e11_02n:305_96	lohitaṃ catūsu mahāsamuddesu udakatopi bahutaraṃ mātāpituādīnampi manāpānaṃ atthāya	3059	
PA_anya-e11_02n:305_97	rodantānaṃ assu catūsumahāsamuddesu udakatopi bahutaraṃ, imaṃ pana sarīraṃ dhammassa	3059	
PA_anya-e11_02n:305_98	atthāya vikkiṇāmi taṃ mahapphalañca manāpañcā”ti cintetvā “sādhu mārisa evaṃ karomī”ti	3059	
PA_anya-e11_02n:305_99	pabbataṃ ārūyha pabbatagge ṭhito “mama rajjena saddhiṃ mayhaṃ sajīvasarīraṃ saddhammassatthāya	3059	
PA_anya-e11_02n:305_100	dassāmī”ti somanasso hutvā “dhammaṃ kathethā”ti saddhammatthāya jīvitaṃ pariccajitvā	30510	
PA_anya-e11_02n:305_101	ākāsato uppatitvā dhammaṃ kathethāti āha. Atha sakko devarājā sakattabhāvena sabbālaṅkārehi	30510	
PA_anya-e11_02n:305_102	paṭimaṇḍito ativiya sotuṃ somanasso ākāsato patantaṃ dibbaphassena parāmasanto urena	30510	
PA_anya-e11_02n:305_103	paṭiggaṇhitvā devalokaṃ netvā paṇḍukambalasilāsane nisīdāpetvā mālāgandhādīhi pūjetvā	30510	
PA_anya-e11_02n:305_104	dhammasoṇḍakamahārājassa dhammaṃ desento imaṃ gāthamāha.	30510	
PA_anya-e11_02n:306	“Aniccā vata saṅkhārā, uppādavayadhammino;	30	
PA_anya-e11_02n:307	Uppajjitvā nirujjhanti, tesaṃ vūpasamo sukho”ti.	30	
PA_anya-e11_02n:308_0	Evaṃ sakko dhammasoṇḍakamahārājassa dhammaṃ desetvā devalokasampattiṃ dassetvā devalokato	308	
PA_anya-e11_02n:308_1	ānetvā sakarajje patiṭṭhāpetvā appamādena ovaditvā devalokameva agamāsi evaṃ saddhammasavanassāpi	308	
PA_anya-e11_02n:308_2	dullabhabhāvo veditabbo. Evaṃ pariyattiantaradhānena paṭipatti paṭivedhāpi antaradhāyanti.	308	
PA_anya-e11_02n:308_3	Ettha ca tīṇi parinibbānāni veditabbāni katamāni tīṇi parinibbānāni. Kilesaparinibbānaṃ,	308	
PA_anya-e11_02n:308_4	khandhaparinibbānaṃ, dhātuparinibbānanti. Tattha kilesaparinibbānaṃ bodhimaṇḍeyeva	308	
PA_anya-e11_02n:308_5	hoti, bhagavā hi bodhimaṇḍeyeva vīriyapādehi sīlapathaviyaṃ patiṭṭhāya saddhāhatthena	308	
PA_anya-e11_02n:308_6	kammakkhayakaraṃ ñāṇapharasuṃ gahetvā sabbo lobhadosamohaviparītamanasikāraahirīkānottappakodhūpanāhamakkhapaḷāsa-	308	
PA_anya-e11_02n:308_7	issāmacchariyamāyāsāṭheyyathambhasārambhamānāti mānamadapamādataṇhā’vijjātividhākusalamūladuccaritasaṃkilesamalavisamasaññāvitakka	308	
PA_anya-e11_02n:308_8	papañcacatubbidhavipariyesaāsavaganthaoghayogā’gatiganthu’ pādānapañcacetokhilavinibandhanīvaraṇā’bhinandana	308	
PA_anya-e11_02n:308_9	chavivādamūlataṇhākāyasattānusaya aṭṭhamicchattanavataṇhāmūlakadasākusalakammapatha	308	
PA_anya-e11_02n:308_10	dvāsaṭṭhidiṭṭhigata aṭṭhasatataṇhāvicaritappa bheda sabbadarathapariḷāhakilesasatasahassāni,	3081	
PA_anya-e11_02n:308_11	saṅkhepato vā pañca kilesaabhisaṅkhārakhandhamaccudevaputtamāre asesato hatā vihatā	3081	
PA_anya-e11_02n:308_12	anabhāvaṃkatā tasmā sabbepi kilesā bodhimaṇḍeyeva nibbānaṃ nirodhaṃ gacchantīti kilesanibbānaṃ	3081	
PA_anya-e11_02n:308_13	bodhimaṇḍeyeva hoti ettha ca bodhīti arahattamaggaññāṇaṃ adhippetaṃ tathā hi sabbesampi	3081	
PA_anya-e11_02n:308_14	buddhapaccekabuddhaariyasāvakānaṃ arahattamaggakkhaṇeyeva sabbepi kilesā asesaṃ nirodhaṃ	3081	
PA_anya-e11_02n:308_15	nibbānaṃ gacchanti tepi buddhā ugghaṭitaviññūvibhajjitaññūneyyavasena tividhā honti	3081	
PA_anya-e11_02n:308_16	vuttañhetaṃ jātattakīsotattakīnidāne.	3081	
PA_anya-e11_02n:309	“Ugghaṭitaññunāmako, vibhajjitaññuno duve;	30	
PA_anya-e11_02n:310	Tatiyo neyyo nāmena, bodhisatto tidhā mato.	31	
PA_anya-e11_02n:311	Ugghaṭitaññubodhisatto, paññādhikoti nāmaso;	31	
PA_anya-e11_02n:312	Vibhajjitaññubodhisatto, vutto vīriyādhiko.	31	
PA_anya-e11_02n:313	Mato neyyo saddhādhiko nāma, bodhisattā ime tayo;	31	
PA_anya-e11_02n:314	Kappeca satasahasse, caturo ca asaṅkhyeyye.	31	
PA_anya-e11_02n:315	Pūretvā bodhisambhāre, laddhabyākaraṇo pure;	31	
PA_anya-e11_02n:316	Ugghaṭitaññubodhisatto, patto sambodhimuttamaṃ.	31	
PA_anya-e11_02n:317	Aṭṭhame ca asaṅkhyeyye, kappe ca satasahasse;	31	
PA_anya-e11_02n:318	Pūretvā bodhisambhāre, laddhabyākaraṇo pure.	31	
PA_anya-e11_02n:319	Vipañcitaññubodhisatto, patto sambodhimuttamaṃ;	31	
PA_anya-e11_02n:320	Neyyo tu bodhisatto ca, soḷase asaṅkhyeyye.	32	
PA_anya-e11_02n:321	Kappe ca satasahasse, laddhabyākaraṇo pure;	32	
PA_anya-e11_02n:322	Pūretvā bodhisambhāre, patto sambodhimuttama” nti.	32	
PA_anya-e11_02n:323_0	Suttanipātaapadānaṭṭhakathāsu pana “buddhānaṃ ānanda heṭṭhimaparicchedena cattāri	323	
PA_anya-e11_02n:323_1	asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni kappasatasahassañca,	323	
PA_anya-e11_02n:323_2	uparimaparicchedena soḷasāsaṅkhyyeyyāni kappasatasahassañca. Eteca paññādhikasaddhādhikavīriyādhikavasena	323	
PA_anya-e11_02n:323_3	veditabbāti vuttaṃ tesu paññādhiko cattāri asaṅkhyeyyāni kappasatasahassañca, saddhādhiko	323	
PA_anya-e11_02n:323_4	aṭṭhaasaṅkheyyeyyāni kappasatasahassañca, vīriyādhiko soḷasaasaṅkhyeyyāni kappasatasahassañcāti	323	
PA_anya-e11_02n:323_5	veditabbaṃ. Tattha paññādhiko yonigativiññāṇaṭṭhitisattāvāsesu saṃsarantopi paññābahullavasena	323	
PA_anya-e11_02n:323_6	sampannajjhāsaya sambhavato khippaññeva tassa sambodhi. Saddhādhiko pana mandapaññattā	323	
PA_anya-e11_02n:323_7	assaddahitabbepi saddahati, tasmā tassa mandaññeva sambodhi. Vīriyādhiko pana ubhayamando	323	
PA_anya-e11_02n:323_8	assaddahitabbampi saddahati, akattabbampi karoti, rājā passenadīkosalo yathā so hi	323	
PA_anya-e11_02n:323_9	sabbaññubuddhe dharamāneyeva agamanīyampi paradāraṃ gantuṃ cittaṃ uppādetvā paraṃ	323	
PA_anya-e11_02n:323_10	jīvitā voropetuṃ āraddho nerayikānaṃ viravantānaṃ du-sa-na-soti saddampi sutvā ativimūḷho	3231	
PA_anya-e11_02n:323_11	sabbaññubuddhaṃ ṭhapetvā micchādiṭṭhibrāhmaṇaṃ pucchitvā tassa vacanena sabbajanānaṃ	3231	
PA_anya-e11_02n:323_12	yaññatthāya dukkhaṃ uppādesi ko panavādo anuppanne buddhe, tathā hi esa kassapabhagavato	3231	
PA_anya-e11_02n:323_13	sāsanantaradhānena andhabhūte loke bārāṇasiyaṃ rājā hutvāpi nigrodharukkhadevatāya	3231	
PA_anya-e11_02n:323_14	yaññatthāya ekasatarājāno mahesīhi saddhiṃ māretuṃ āraddho. Evaṃ vīriyādhiko ubhayamando,	3231	
PA_anya-e11_02n:323_15	tasmā tassa sambodhi atimandoti evaṃ paññādhikasaddhādhikavīriyādhikavasena kālassāpi	3231	
PA_anya-e11_02n:323_16	rassadīghabhāvo veditabboti. Pacchimanayoeva pasaṃsitabboti ayamettha amhākaṃ attanomati.	3231	
PA_anya-e11_02n:323_17	Khandhaparinibbānaṃ pana kusinārāya upavattane mallānaṃ sālavane yamakasālānamantare	3231	
PA_anya-e11_02n:323_18	vesākhapuṇṇamadivase paccūsasamaye ekūnavīsatiyā cuticittesu mettāpubbabhāgassa somanassañāṇasampayuttaasaṅkhārikakusalacittasadisena	3231	
PA_anya-e11_02n:323_19	mahāvipākacittena abyākatena carimakaṃ katvā katthaci bhave paṭisandhiviññāṇassa	3231	
PA_anya-e11_02n:323_20	anantarapaccayo hutvā kammataṇhākilesehi anupādāno sabbupadhipaṭinissaggo upādinnakakkhandhapariccāgo	3232	
PA_anya-e11_02n:323_21	hotīti veditabbaṃ. Vitthāro pana dīghanikāye mahāvagge mahāparinibbānasuttavaṇṇanāyaṃ	3232	
PA_anya-e11_02n:323_22	oloketabbo. Tattha videsaṃ gacchanto puriso sabbaṃ ñātijanaṃ āliṅgetvā sīse cumbitvā	3232	
PA_anya-e11_02n:323_23	gacchati viya bhagavāpi nibbānapuraṃ pavisanto sabbepi catuvīsatikoṭisatasahassasamāpattiyo	3232	
PA_anya-e11_02n:323_24	anavasesaṃ samāpajjitvā yāva saññāvedayitaṃ, tatopi vuṭṭhāya yāva nevasaññānāsaññāyatanaṃ	3232	
PA_anya-e11_02n:323_25	samāpajjitvā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena	3232	
PA_anya-e11_02n:323_26	parinibbāyi. Pāḷiyaṃ pana “catutthajjhānā vuṭṭhahitvā samanantarā bhagavā parinibbāyī”ti	3232	
PA_anya-e11_02n:323_27	vuttaṃ tattha dve samanantarā jhānasamanantarā, paccavekkhaṇasamanantarāti. Tattha	3232	
PA_anya-e11_02n:323_28	jhānā vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma.	3232	
PA_anya-e11_02n:323_29	Jhānā vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ	3232	
PA_anya-e11_02n:323_30	paccavekkhaṇasamanantaraṃ nāma. Bhagavā pana jhānasamanantarā apari nibbāyittā paccavekkhaṇasamanantarameva	3233	
PA_anya-e11_02n:323_31	parinibbāyīti veditabbaṃ, tenevāha “bhagavā pana jhānaṃ samāpajjitvā jhānā vuṭṭhāya	3233	
PA_anya-e11_02n:323_32	jhānaṅgāni paccavekkhitvā bhavaṅgacittena abyākatena dukkhasaccena parinibbāyī”ti.	3233	
PA_anya-e11_02n:323_33	Ettha bhagavato parinibbānacittassa kiṃ ārammaṇaṃ kammaṃ vā hoti, udāhu kammanimittagatinimittāni,	3233	
PA_anya-e11_02n:323_34	atha nibbānanti apare evaṃ vadanti.	3233	
PA_anya-e11_02n:324	Nāhu assāsapassāsā, ṭhitacittassa tādino;	32	
PA_anya-e11_02n:325	Anejo santi’mārabbha, yaṃkāla’makarī muni.	32	
PA_anya-e11_02n:326	Asallīnena cittena, vedanaṃ ajjhavāsayi;	32	
PA_anya-e11_02n:327	Pajjotasse’va nibbānaṃ, vimokkho cetaso ahū’ti.	32	
PA_anya-e11_02n:328_0	Imissāgāthāya “yaṃ yo muni anejo santi nibbānaṃ ārabbha kālaṃ akarī”ti yojetvā bhagavato	328	
PA_anya-e11_02n:328_1	parinibbānacittassa nibbānārammaṇanti tamayuttaṃ, paṭisandhibhavaṅgacutīnaṃ nibbānārammaṇassa	328	
PA_anya-e11_02n:328_2	anārahattā “nibbānaṃ gotrabhussa vodānassa maggassa ārammaṇapaccayenapaccayo, nibbānaṃ	328	
PA_anya-e11_02n:328_3	phalassa āvajjanāyā”ti paṭṭhānapāḷiyā javanaāvajjanānameva adhippetattā tasmā ettha	328	
PA_anya-e11_02n:328_4	“yaṃ yo muni phalasamāpattiyā anejo anejasaṅkhāto taṇhārahito santiṃ nibbānaṃ ārabbha	328	
PA_anya-e11_02n:328_5	ārammaṇaṃ katvā kālaṃ asītivassaparimāṇaṃ akari atikkamī”ti yojanā kātabbā. Keci	328	
PA_anya-e11_02n:328_6	pana evaṃ vadanti… “katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva	328	
PA_anya-e11_02n:328_7	cutipariyosānānaṃ gocarabhāvaṃ gacchati, na kamma-kammanimittādayo”ti vuttattā kammanittagatinimittāni	328	
PA_anya-e11_02n:328_8	arahato cuticittassa ārammaṇabhāvaṃ na gacchantīti tampi ayuttameva ayañhetthattho	328	
PA_anya-e11_02n:328_9	katthaci pana bhave anuppajjamānassa khīṇāsavassa arahato yathā yathā yena yena pakārena	328	
PA_anya-e11_02n:328_10	upaṭṭhitaṃ nāmarūpadhammādikameva cutipariyosānaṃ āvajjanajavanacittānaṃ gocarabhāvaṃ	3281	
PA_anya-e11_02n:328_11	gacchati, puna bhavābhinibbattiyā abhāvato. Kiṃ kāraṇaṃ bhūtāni kammakammanimittagatinimittāni	3281	
PA_anya-e11_02n:328_12	gocarabhāvaṃ na gacchantīti. Cuticittassa pana paṭisandhicittena gahitaṃ atītārammaṇameva	3281	
PA_anya-e11_02n:328_13	gocarabhāvaṃ gacchati. “Nāmarūpādikamevā ti ettha nāma”nti cittacetasikanibbānaṃ	3281	
PA_anya-e11_02n:328_14	rūpanti aṭṭhārasavidhaṃ rūpaṃ saṅgaṇhāti. Nāmañca rūpañca nāmarūpā. Nāmarūpā ca te	3281	
PA_anya-e11_02n:328_15	dhammā ceti tathā. Te ādi yesaṃ teti nāmarūpadhammādi tameva nāmarūpadhammādikaṃ.	3281	
PA_anya-e11_02n:328_16	Ādisaddena cha paññattiyo saṅgaṇhāti, tena nibbānampi arahato maraṇāsannakāle kriyajavanassapi	3281	
PA_anya-e11_02n:328_17	ārammaṇabhāvo bhaveyyāti amhākaṃ khanti vīmaṃsitvā pana gahetabbaṃ. Bhagavato nibbānacittassa	3281	
PA_anya-e11_02n:328_18	pana tusitapurato cavitvā sirīmahāmāyāya kucchimhi vasitapaṭisandhicittena gahitārammaṇameva	3281	
PA_anya-e11_02n:328_19	ārammaṇaṃ hotīti daṭṭhabbaṃ tañca kho gatinimittameva, na kammakammanimittāni. Yuttitopi	3281	
PA_anya-e11_02n:328_20	āgamatopi gatinimittameva yujjati tathā hi tusitapureyeva setaketudevaputto hutvā	3282	
PA_anya-e11_02n:328_21	dibbagaṇanāya cattāri sahassāni, manussagaṇanāya sattapaññāsavassakoṭi,saṭṭhivassasatasahassāni	3282	
PA_anya-e11_02n:328_22	ṭhatvā pariyosāne pañca pubbanimittāni disvā suddhāvāse arahantabrahmunā dasahi cakkavāḷasahassehi	3282	
PA_anya-e11_02n:328_23	āgamma devatāvisesehi ca.	3282	
PA_anya-e11_02n:329	“Kālo deva mahāvīra, uppajja mātukucchayaṃ;	32	
PA_anya-e11_02n:330	Sadevakaṃ tārayanto, bujjhassu amataṃ pada”nti.	33	
PA_anya-e11_02n:331_0	Yāciyamāno “kālaṃ dīpañca desañca, kulaṃ mātarameva cā”ti vuttāni pañca mahāvilokanāni	331	
PA_anya-e11_02n:331_1	viloketvā tusitapurato cavitvā āsāḷhīpuṇṇamāyaṃ uttarāsāḷhanakkhatteneva saddhiṃ	331	
PA_anya-e11_02n:331_2	ekūnavīsatiyā paṭisandhicittesu mettāpubbabhāgamassa somanassañāṇasampayuttaasaṅkhārikakusalacittassa	331	
PA_anya-e11_02n:331_3	sadisena mahāvipākacittena paṭisandhiṃ aggahesi. Tadārammaṇāsannavīthito pubbabhāge	331	
PA_anya-e11_02n:331_4	ālokitāni kāladīpadesakulamātaravasena imāni pañca paṭisandhicittassa gatinimittārammaṇabhāvena	331	
PA_anya-e11_02n:331_5	gocarabhāvaṃ gacchantīti amhākaṃ khanti tanninnatappoṇatappabbhāravasena bāhullappavattito	331	
PA_anya-e11_02n:331_6	teneva abhidhammatthasaṅgahādīsu abhidhammattha vibhāvaniyaṃ “maraṇakāle yathārahaṃ	331	
PA_anya-e11_02n:331_7	abhimukhībhūtaṃ bhavantare paṭisandhijanakaṃ kammaṃ vā taṃ kammakaraṇakāle rūpādikamupaladdhapubbamupakaraṇabhūtañca	331	
PA_anya-e11_02n:331_8	kammanimittaṃ vā anantaramuppajjamānabhave upalabhitabbaṃ upabhogabhūtaṃ gatinimittaṃ	331	
PA_anya-e11_02n:331_9	vā kammabalena channaṃ dvārānamaññatarasmiṃ paccupaṭṭhāsi, tato paraṃ tameva tathopaṭṭhitamālambaṇaṃ	331	
PA_anya-e11_02n:331_10	ārabbha vipaccamānakakammānurūpaṃ parisuddhaṃ vā, upakkiliṭṭhaṃ vā upapajjitabbabhavānurūpaṃ	3311	
PA_anya-e11_02n:331_11	tatthoṇataṃva cittasantānamabhiṇhaṃ pavattati bāhullena. Tameva vā pana janakabhūtaṃ	3311	
PA_anya-e11_02n:331_12	kammaṃ abhinavakaraṇavasena dvārappattaṃ hoti. Paccāsannamaraṇassa pana tassa vīthicittāvasāne	3311	
PA_anya-e11_02n:331_13	bhavaṅgakkhayevā cavanavasena paccuppannabhavapariyosānabhūtaṃ cuticittaṃ uppajjitvā	3311	
PA_anya-e11_02n:331_14	nirujjhati. Tasmiṃ niruddhāvasāne tassānantarameva tathā gahitamālambaṇamārabbha	3311	
PA_anya-e11_02n:331_15	savatthukamavatthukameva vā yathārahaṃ avijjānusayaparikkhittena taṇhānusayamūlakena	3311	
PA_anya-e11_02n:331_16	saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena	3311	
PA_anya-e11_02n:331_17	pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasamuppajjamānameva	3311	
PA_anya-e11_02n:331_18	patiṭṭhāti bhavantare”ti vuttaṃ. Tattha “tatthoṇataṃva cittasantānamabhiṇhaṃ pavattati	3311	
PA_anya-e11_02n:331_19	bāhullenā”ti iminā kammabalena upaṭṭhitaṃ gatinimittaṃ maraṇāsannavīthito pubbe ekāhadvīhādivasena	3311	
PA_anya-e11_02n:331_20	sattāhampi, sattāhato uttaripi uppajjate vāti dasseti tathā hi parisuddhaṃ vā upakkiliṭṭhaṃ	3312	
PA_anya-e11_02n:331_21	vā vipaccamānakakammānurūpaṃ gatinimittaṃ cirakālampi tiṭṭhati, ariyagālatissacoraghātakādayo	3312	
PA_anya-e11_02n:331_22	viya tathā hi ariyagālatisso nāma upāsako sīhaḷadīpe attano bhariyāya sumanāya saddhiṃ	3312	
PA_anya-e11_02n:331_23	yāvajīvaṃ dānādi puññakammāni katvā āyūhapariyosāne ariyagālatissassa maraṇamañce	3312	
PA_anya-e11_02n:331_24	nipannassa chadevalokato rathaṃ ānetvā attano attano devalokaṃ vaṇṇesuṃ. Upāsako	3312	
PA_anya-e11_02n:331_25	devatānaṃ kathaṃ sutvā tusitapurato āhaṭarathaṃ ṭhapetvā avasesarathe “gahetvā gacchathā”ti	3312	
PA_anya-e11_02n:331_26	āha. Sumanā pana attano sāmikassa vacanaṃ sutvā “kiṃ tissa maraṇāsanne vilāpaṃ akāsī”ti	3312	
PA_anya-e11_02n:331_27	āha. Tisso attano bhariyāya kathaṃ sutvā āha… “ahaṃ vilāpaṃ na karomi, devalokato	3312	
PA_anya-e11_02n:331_28	devatā cha rathe ānesuṃ tāhi devatāhi saddhaṃ kathemī”ti. Taṃ napassāmi kuhi”nti	3312	
PA_anya-e11_02n:331_29	vutte pupphadāmaṃ āharāpetvā ākāse khipāpesi. Sā taṃ pupphadāmaṃ rathasīse olambamānaṃ	3312	
PA_anya-e11_02n:331_30	disvā gabbhaṃ pavisitvā sayane sayitvā nāsikavātaṃ sannirujjhitvā cavitvā pāturahosi.	3313	
PA_anya-e11_02n:331_31	Sā attano sāmikassa sāsanaṃ pesesi… “ahaṃ pana paṭhamaṃ āgatomhi, tvaṃ kasmā cirāyasī”ti.	3313	
PA_anya-e11_02n:331_32	Ubhopi rathe ṭhatvā sabbe olokentānaṃyeva tusitapuraṃ agamaṃsu. Imasmiñhi vatthusmiṃ	3313	
PA_anya-e11_02n:331_33	sāmikassa upaṭṭhitagatinimittaṃ bhariyāya pākaṭaṃ hutvā puretaratusitapure nibbattitvā	3313	
PA_anya-e11_02n:331_34	sāmikassa sāsanaṃ pesesi tena ariyagālatissassa cirakālaṃ gatinimittaṃ upaṭṭhātīti	3313	
PA_anya-e11_02n:331_35	veditabbaṃ. Manussaloke hi cirakālaṃ tusitapure muhuttaṃva hoti. Evaṃ parisuddhaṃ	3313	
PA_anya-e11_02n:331_36	vipaccamānakakammānurūpaṃ gatinimittaṃ cirakālaṃ pavattati iminā nayena duṭṭhagāmaṇiabhayadhammikaupsakādīnampi	3313	
PA_anya-e11_02n:331_37	vatthu vitthāretabbaṃ. Coraghātakassa pana mahāniraye vipaccamānakakammānurūpaṃ nerayaggijālādikaṃ	3313	
PA_anya-e11_02n:331_38	sattāhaṃ upaṭṭhāti. Sāvatthinagare kira pañcasatā corā bahinagare corakammaṃ karonti.	3313	
PA_anya-e11_02n:331_39	Athekadivasaṃ janapadapuriso tesaṃ abbhantaro hutvā corakammaṃ akāsi, tadā te sabbepi	3313	
PA_anya-e11_02n:331_40	rājapurisā aggahesuṃ. Rājā te disvā “tumhākaṃ antare ime sabbe māretuṃ samatthassa	3314	
PA_anya-e11_02n:331_41	jīvitaṃ dammī”ti āha. Pañcasatā corā aññamaññaṃ sambandhā aññamaññaṃ sahāyakāti aññamaññaṃ	3314	
PA_anya-e11_02n:331_42	māretuṃ na icchiṃsu, janapadamanusso pana “ahaṃ māremī”ti vatvā sabbe māresi. Rājā	3314	
PA_anya-e11_02n:331_43	tassa tussitvā coraghātakakammaṃ adāsi. So pañcavīsativassāni coraghātakakammaṃ ākāsi.	3314	
PA_anya-e11_02n:331_44	Rājā tassa mahallakoti vatvā aññassa coraghātaka kammaṃ dāpesi. So coraghātakakammā	3314	
PA_anya-e11_02n:331_45	apanīto aññatarassa santike nāsikavātaṃ uggaṇhitvā hatthapādakaṇṇanāsādīhi chinditabbānaṃ	3314	
PA_anya-e11_02n:331_46	ūrūthanakaṭṭhānaṃ bhindantamāretabbayuttānaṃ nāsikavātaṃ vissajjetvā māretabbaṃ mantaṃ	3314	
PA_anya-e11_02n:331_47	labhi. So rājānaṃ ārocetvā nāsikavātena coraghātakakammaṃ karontasseva tiṃsa vassāni	3314	
PA_anya-e11_02n:331_48	atikkami. So pacchā mahallako hutvā maraṇamañce nipajji “sattadivasena kālaṃ karissatī”ti.	3314	
PA_anya-e11_02n:331_49	Maraṇakāle mahantaṃ vedanaṃ ahosi. So mahāniraye nibbatto viya mahāsaddaṃ katvā dukkhito	3314	
PA_anya-e11_02n:331_50	hoti. Tassa saddena bhītā manussā ubhatopasse gehaṃ chaḍḍetvā palāyiṃsu. Tassa maraṇadivase	3315	
PA_anya-e11_02n:331_51	sāriputtatthero dibbacakkhunā lokaṃ olokento etassa kālaṃ katvā mahāniraye nibbattamānaṃ	3315	
PA_anya-e11_02n:331_52	disvā tassa anukampaṃ paṭicca gehadvāre pākaṭo ahosi. So kujjhitvā nāsikavātaṃ vissajjesi.	3315	
PA_anya-e11_02n:331_53	Yāva tatiyaṃ vissajjamānopi vissajjāpetuṃ asakkonto theraṃ atirekena virocamānaṃ	3315	
PA_anya-e11_02n:331_54	disvā cittaṃ pasādetvā pāyāsaṃ therassa dāpesi. Thero maṅgalaṃ vaḍḍhetvā agamāsi.	3315	
PA_anya-e11_02n:331_55	Coraghātako therassa dinnadānaṃ anussaritvā cavitvā sagge nibbatti, nirayajālādayo	3315	
PA_anya-e11_02n:331_56	antaradhāyanti. So anāgatepi paccekabuddho bhavissati. Evaṃ upakkiliṭṭhaṃ vā vipaccamāna	3315	
PA_anya-e11_02n:331_57	kakammānurūpaṃ gatinimittampi sattāhaparamaṃ upaṭṭhāti. Atthikehi pana sahassavatthu	3315	
PA_anya-e11_02n:331_58	sagāthāvaggesu oloketabbo. Bhagavato pana parisuddhaṃ mettāpubbabhāgassa somanassa	3315	
PA_anya-e11_02n:331_59	ñāṇasampayuttakusalassa kammassa vegena kāladīpadesakulamātaravasena imāni pañcagatinimittāni	3315	
PA_anya-e11_02n:331_60	cirakālaṃ hutvā upaṭṭhahanti. Cirakālanti manussaloke sattāhamattaṃ, tusitapuremuhuttameva,	3316	
PA_anya-e11_02n:331_61	tathāpi manussaloke sattāhamatte kāle devatānaṃ pañcapubbanimittāni paññāyanti tañca	3316	
PA_anya-e11_02n:331_62	kho puññavantānaṃyeva paññāyanti, na sabbesaṃ manussaloke puññavantānaṃ rājarājamahāmattādīnaṃ	3316	
PA_anya-e11_02n:331_63	viya taṃ disvā mahesakkhā devatā jānanti, na appesakkhā, manussaloke nemittakā brāhmaṇapaṇḍitādayoviya.	3316	
PA_anya-e11_02n:331_64	Mahesakkhā devatā taṃ pubbanimittaṃ disvā nandavanaṃ netvā “kālo devā”ti ādīhi yācanti.	3316	
PA_anya-e11_02n:331_65	Mahāsakko tattheva nandavanuyyāne kāladīpadesakulamātaravasena pañca viloketvā cavitvā	3316	
PA_anya-e11_02n:331_66	tamārammaṇaṃ katvā mahāmāyāya kucchimhi paṭisandhiṃ aggahesīti sanniṭṭhānamavagantabbaṃ.	3316	
PA_anya-e11_02n:332_0	Tattha kālanti manussaloke ekūnatiṃsatime vasse vesākhapuṇṇamadivase buddho bhavissāmīti	332	
PA_anya-e11_02n:332_1	kālaṃ olokesi. Dīpanti jambudīpeyeva bhavissāmi, na aññadīpesūti dīpaṃ olokesi. Desanti	332	
PA_anya-e11_02n:332_2	majjhimadeseyeva, tañca kho mahābodhimaṇḍeyeva, na aññadeseti desaṃ olokesi. Kulanti	332	
PA_anya-e11_02n:332_3	dve kulāni khattiyakulabrāhmaṇakulavasena. Tattha yasmiṃ kāle khattiyakulaṃ loke	332	
PA_anya-e11_02n:332_4	seṭṭhabhāvena “ayameva loke aggo”ti sammannati, tadā khattiyakuleyeva buddhā uppajjanti.	332	
PA_anya-e11_02n:332_5	Yasmiṃ pana kāle brāhmaṇakulaṃ ayameva loke aggoti, tadā brāhmaṇakuleyeva buddhā	332	
PA_anya-e11_02n:332_6	uppajjanti. Idāni pana khattiyakulameva aggoti sammannanti. Khattiyakulepi sakyarājānova	332	
PA_anya-e11_02n:332_7	loke uttamā, asambhinnakhattiyakulattā tasmā sakyarājakuleyeva bhavissāmīti kulaṃ	332	
PA_anya-e11_02n:332_8	olokesi. Mātaranti mama mātaraṃ dasa māsāni satta ca divasāni ṭhassati, etthantare	332	
PA_anya-e11_02n:332_9	mama mātuyā arogo bhavissatīti mātarampi olokesi. Bodhisattamātā pana pacchimavaye	332	
PA_anya-e11_02n:332_10	ṭhitā. Evaṃ yuttitopi āgamatopi bhagavato nibbānacittassa paṭasandhicittena gahitanimittameva	3321	
PA_anya-e11_02n:332_11	ārammaṇaṃ hotīti veditabbaṃ.	3321	
PA_anya-e11_02n:333	Sabbaññujinanibbāna, cittassa gocaraṃ subhaṃ;	33	
PA_anya-e11_02n:334	Viññeyyaṃ gatinimittaṃ, ganthehi avirodhato.	33	
PA_anya-e11_02n:335_0	Dhātuparinibbānampi bodhimaṇḍeyeva bhavissati vuttañhetaṃ uparipaṇṇāsake “dhātuparinibbānaṃ	335	
PA_anya-e11_02n:335_1	anāgate bhavissati sāsanassa hi osakkanakāle imasmiṃ tambapaṇṇidīpe dhātuyo sannipatitvā	335	
PA_anya-e11_02n:335_2	mahācetiyato nāgadīpe rājāyatanacetiyaṃ, tato mahābodhipallaṅkaṃ gamissanti. Nāgabhavanatopi	335	
PA_anya-e11_02n:335_3	devalokatopi dhātuyo mahābodhipallaṅkameva gamissanti sāsapamattāpi dhātuyo antarā	335	
PA_anya-e11_02n:335_4	na nassissanti, sabbā dhātuyo mahābodhipallaṅke rāsibhūtā suvaṇṇakkhandhā viya ekagghanā	335	
PA_anya-e11_02n:335_5	hutvā chabbaṇṇarasmiyo vissajjissanti, tā dasasahassalokadhātuṃ pharissanti. Tato	335	
PA_anya-e11_02n:335_6	dasasahassacakkavāḷesu devatā sannipatitvā ''ajja satthā parinibbāyati ajja sāsanaṃ	335	
PA_anya-e11_02n:335_7	osakkati pacchimadassanaṃ idaṃ amhāka”nti dasabalassa parinibbutadivasato mahantataraṃ	335	
PA_anya-e11_02n:335_8	kāruññaṃ karissanti ṭhapetvā anāgāmikhīṇāsave avasesā sakattabhāvena sandhāretuṃ	335	
PA_anya-e11_02n:335_9	nāsakkhiṃsu, dhātusarīrato tejodhātu uṭṭhahitvā yāva brahmalokā uggacchissati. Sāsapamattāyapi	335	
PA_anya-e11_02n:335_10	dhātuyā sati ekajālā bhavissati dhātūsu pariyādānaṃ gatāsu pacchijjissati. Evaṃ mahantaṃ	3351	
PA_anya-e11_02n:335_11	ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti. Yāva evaṃ	3351	
PA_anya-e11_02n:335_12	na antaradhāyati, tāva anantaradhānameva sāsanaṃ. Parinibbānakālato paṭṭhāya yāva	3351	
PA_anya-e11_02n:335_13	sāsapamattā dhātu tiṭṭhati, tāva buddhakālato pacchāti na veditabbaṃ dhātūsu hi ṭhitāsu	3351	
PA_anya-e11_02n:335_14	buddhā ṭhitā va honti, tasmā etthantare aññassa buddhassa uppatti nivāritāva hoti. Teneva vadāma.	3351	
PA_anya-e11_02n:336	Parinibbānakālato, pacchā dharanti dhātuyo;	33	
PA_anya-e11_02n:337	Anibbutova sambuddho, aññabuddhassa vāritā.	33	
PA_anya-e11_02n:338	Jīvamānepi sambuddhe, nibbute vā tathāgate;	33	
PA_anya-e11_02n:339	Yo karoti samaṃ pūjaṃ, phalaṃ tāsa samaṃ siyā’ti.	33	
PA_anya-e11_02n:340	Iti sāgarabuddhittheravicarite sīmavisodhane dhammavaṇṇanāya	34	
PA_anya-e11_02n:341	Nibbānakaṇḍo tatiyo paricchedo.	34	
PA_anya-e11_02n:342	4. Samasīsikaṇḍo	34	
PA_anya-e11_02n:343_0	Idāni saṅgho ca dullabho loketi padassa vaṇṇanākkamo sampatto. Tattha saṅghoti paramatthasammutivasena	343	
PA_anya-e11_02n:343_1	duvidho hoti. Tesu paramatthasaṅgho cattāri purisayugāni, aṭṭhapurisapuggalā, cattālīsampi	343	
PA_anya-e11_02n:343_2	puggalā, aṭṭhasatampi purisapuggalāti catubbidho hoti. Tattha saṅkhepavasena sotāpattimaggaṭṭho	343	
PA_anya-e11_02n:343_3	phalaṭṭhoti ekaṃ yugaṃ, sakadāmimaggaṭṭho phalaṭṭhoti ekaṃ, anāgāmimaggaṭṭho phalaṭṭhoti	343	
PA_anya-e11_02n:343_4	ekaṃ, arahattamaggaṭṭho phalaṭṭhoti ekanti cattāri purisayugāni honti. Cattāro maggaṭṭhā	343	
PA_anya-e11_02n:343_5	cattāro phalaṭṭhāti aṭṭhapurisapuggalā honti. Cattālīsampi puggalāti sotāpattimaggaṭṭho	343	
PA_anya-e11_02n:343_6	paṭhamajhānikādivasena pañca, tathā sakadāgāmianāgāmiarahattamaggaṭṭhāpi pañca pañcāti	343	
PA_anya-e11_02n:343_7	vīsati maggaṭṭhapuggalā, tathā phalaṭṭhāpi sotapattiphalaṭṭhādivasena pañca pañcāti	343	
PA_anya-e11_02n:343_8	vīsati phalaṭṭhāti cattālīsapuggalā honti. Ettha ca maggassa ekacittakkhaṇikattā	343	
PA_anya-e11_02n:343_9	kathaṃ vīsatimaggaṭṭhā puggalā bhaveyyunti.	343	
PA_anya-e11_02n:344_0	Vuccatepādakajjhānasammasitajjhānapuggalajjhāsayesupi hi aññataravasena taṃ taṃ jhānasadisavitakkādiaṅgapātubhāvena	344	
PA_anya-e11_02n:344_1	cattāropi maggaṭṭhā paṭhamajjhānikādivohāraṃ labhantā paccekaṃ pañcapañcadhā vibhajiyanti,	344	
PA_anya-e11_02n:344_2	tasmā vīsati maggaṭṭhā honti. Tattha paṭhamajjhānādīsu yaṃ yaṃ jhānaṃ samāpajjitvā	344	
PA_anya-e11_02n:344_3	tato vuṭṭhāya saṅkhāre sammasantassa vuṭṭhānagāminīvipassanā pavattā, taṃ pādakajjhānaṃ	344	
PA_anya-e11_02n:344_4	vuṭṭhānagāminivipassanāya padaṭṭhānabhāvato. Yaṃ yaṃ jhānaṃ sammasantassa sā pavattā,	344	
PA_anya-e11_02n:344_5	taṃ sammasitajjhānaṃ. “Aho vata me paṭhamajjhānasadiso maggo pañcaṅgiko, dutiyajjhānādīsu	344	
PA_anya-e11_02n:344_6	vā aññatarasadiso caturaṅgikādibhedo maggo bhaveyyā”ti evaṃ yogāvacarassa uppannajjhāsayo	344	
PA_anya-e11_02n:344_7	puggalajjhāsayo nāma. Tattha yena paṭhamajjhānādīsu aññataraṃ jhānaṃ samāpajjitvā	344	
PA_anya-e11_02n:344_8	tato vuṭṭhāya pakiṇṇakasaṅkhāre sammasitvā maggo uppādito hoti, tassa so maggo paṭhamajjhānādi	344	
PA_anya-e11_02n:344_9	taṃ taṃ pādakajjhānasadiso hoti. Sace pana vipassanāpādakaṃ kiñcijhānaṃ natthi, kevalaṃ	344	
PA_anya-e11_02n:344_10	paṭhamajjhānādīsu aññataraṃ jhānaṃ sammasitvā maggo uppādito hoti, tassa so sammasitajjhānasadiso	3441	
PA_anya-e11_02n:344_11	hoti. Yadā panayaṃ kiñci jhānaṃ samāpajjitvā tato aññaṃ sammasitvā maggo uppādito	3441	
PA_anya-e11_02n:344_12	hoti, tadā puggalajjhāsayavasena dvīsu aññatarasadiso hoti. Evaṃ samathayānikassa	3441	
PA_anya-e11_02n:344_13	puthujjanassa ariyānaṃ vā pādakajjhānasammasitajjhānapuggalajjhāsayavasena paṭhamajjhānādīnaṃ	3441	
PA_anya-e11_02n:344_14	aññatarajhānasadisassa maggaṅgikassa pavattanato puggalabhedavasena vīsati maggaṭṭhā	3441	
PA_anya-e11_02n:344_15	puggalā honti, tathā phalaṭṭhāpi vīsatīti cattālīsaariyapuggalā honti. Aparampi sace	3441	
PA_anya-e11_02n:344_16	pana puggalassa tathā vidho ajjhāsayo natthi, anulomavasena heṭṭhimaheṭṭhimajhānato	3441	
PA_anya-e11_02n:344_17	vuṭṭhāya uparūparijhānadhamme sammasitvā uppāditamaggo pādakajjhānamanapekkhitvā	3441	
PA_anya-e11_02n:344_18	sammasitajjhānasadiso hoti. Paṭilomavasena uparūparijhānato vuṭṭhāya heṭṭhimaheṭṭhimajhānadhamme	3441	
PA_anya-e11_02n:344_19	sammasitvā uppāditamaggo sammasitajjhānamanapekkhitvā pādakajjhānasadiso hoti, heṭṭhimaheṭṭhimajhānato	3441	
PA_anya-e11_02n:344_20	hi uparūparijhānaṃ balavataranti, aṭṭhasatampi purisapuggalāti tattha ekabījī, kolaṃkolo,	3442	
PA_anya-e11_02n:344_21	sattakkhattuparamoti tayo sotāpannā. Kāmarūpārūpabhavesu adhigataphalā tayo sakadāgāminoti	3442	
PA_anya-e11_02n:344_22	te sabbepi dukkhapaṭipadā dandhābhiññaṃ, dukkhapaṭipadā khippābhiññaṃ, sukhāpaṭipadā	3442	
PA_anya-e11_02n:344_23	dandhābhiññaṃ, sukhāpaṭipadā khippābhiññanti catunnaṃ paṭipadānaṃ vasena catuvīsati,	3442	
PA_anya-e11_02n:344_24	antarāparinibbāyī, upahaccapari nibbāyī, sasaṅkhāraparinibbāyī, asaṅkhāraparinibbāyī,	3442	
PA_anya-e11_02n:344_25	uddhaṃsoto akaniṭṭhagāmīti avihāsu pañca anāmigāno, tathā atappāsudassāsudassīsupi	3442	
PA_anya-e11_02n:344_26	pañca. Akaniṭṭhesu pana uddhaṃsotavajjā antarāparinibbāyī, upahaccaparinibbāyī, sasaṅkhāraparinibbāyī,	3442	
PA_anya-e11_02n:344_27	asaṅkhāraparibbāyīti cattāroti catuvīsati anāgāmino. Sukkhavipassako, samathayānikoti	3442	
PA_anya-e11_02n:344_28	dve arahanto, cattāro maggaṭṭhāti catupaññāsa te sabbepi saddhādhurapaññādhurānaṃvasena	3442	
PA_anya-e11_02n:344_29	dveguṇe hutvā aṭṭhasataṃ ariyapuggalā honti. Te sabbepi “aṭṭhasataṃ vā”ti vitthāravasena	3442	
PA_anya-e11_02n:344_30	uddiṭṭhā ariyapuggalā te saṅkhepato yugavasena sotāpatti maggaṭṭho phalaṭṭhoti ekaṃ	3443	
PA_anya-e11_02n:344_31	yugantyādinā cattārova honti. Tenevāha ratanaparitte “ye puggalā aṭṭhasataṃ pasatthā,	3443	
PA_anya-e11_02n:344_32	cattāri etāni yugāni hontī”ti ayaṃ pabhedomaggaṭṭhaphalaṭṭhesu missakavasena labbhati	3443	
PA_anya-e11_02n:344_33	jhānikavipassakapabhedo pana phalaṭṭheyeva labbhati maggassa ekacittakkhatikattā	3443	
PA_anya-e11_02n:344_34	maggaṭṭhesu na labbhati. Tattha sotāpattiphalaṭṭho jhānikasukkhavipassakavasena duvidho.	3443	
PA_anya-e11_02n:344_35	Tesu jhāniko puggalo tasmiṃ bhave arahattappatto parinibbāyati. Appatto brahmalokagato	3443	
PA_anya-e11_02n:344_36	hoti, so jhāniko nāma. Mūlaṭīkāyaṃ pana nikantiyā sati puthujjanādayo yathāladdhajjhānassa	3443	
PA_anya-e11_02n:344_37	bhūmibhūte suddhāvāsavajjite yattha katthaci nibbattanti tathā kāmabhavepi kāmāvacarakammabalena	3443	
PA_anya-e11_02n:344_38	“ijjhati hi bhikkhave sīlavato cetopaṇidhi visuddhattā”ti vuttaṃ. Anāgāmino pana	3443	
PA_anya-e11_02n:344_39	kāmarāgassa sabbaso pahīnattā kāmabhavesu nikantiṃ na uppādentīti kāmalokavajjite	3443	
PA_anya-e11_02n:344_40	yathāladdhassa bhūmi bhūte yattha katthaci nibbattantī’ti vuttaṃ tathā hi anāgāmisseva	3444	
PA_anya-e11_02n:344_41	kāmabhave nikantiyā pahīnattā sotāpannasakadāgāmīnampi nikantiyā sati kāmabhave kāmāvacarakammabalena	3444	
PA_anya-e11_02n:344_42	uppattibhāvo avāritova hotīti viññāyati tasmā “appatte brahmalokagato hoti, so jhāniko	3444	
PA_anya-e11_02n:344_43	nāmāti idaṃ yebhuyyavasena vutta”nti daṭṭhabbaṃ. Sukkhavipassako pana tividho ekabījī,	3444	
PA_anya-e11_02n:344_44	kolaṃkolo, sattakkhattuparamoti. Tattha eko manussaloke vā hotu chadevaloke vā, ekapaṭisandhiko	3444	
PA_anya-e11_02n:344_45	hutvā arahattaṃ patvā parinibbāyati, ayaṃ ekabījī nāma eko manussaloke ekā paṭisandhi	3444	
PA_anya-e11_02n:344_46	devaloke ekāti dvepaṭisandhiko vā, evaṃ ticatupañcachaparamo hutvā arahattaṃ patvā	3444	
PA_anya-e11_02n:344_47	parinibbāyati, ayaṃ kolaṃkolo nāma. Eko manussaloke sotāpanno hutvā devaloke ekā	3444	
PA_anya-e11_02n:344_48	paṭisandhi tato punāgantvā manussaloke ekāti evaṃ manussadevalokamissakavasena tattha	3444	
PA_anya-e11_02n:344_49	cattāri idha tīṇityādinā tattha cha, idha ekoti yāva sattapaṭisandhiko hutvā parinibbāyati,	3444	
PA_anya-e11_02n:344_50	ayaṃ sattakkhattuparamo nāma. Kevalaṃ pana manussaloke yeva satta devalokeyeva vā	3445	
PA_anya-e11_02n:344_51	sattāti evaṃ amisso hutvā paṭisandhiko gahetabbo apare pana “ito satta, tato satta	3445	
PA_anya-e11_02n:344_52	saṃsāre vicarantī”ti vuttattā manussalokasattapaṭisandhidevaloka sattapaṭisandhivasena	3445	
PA_anya-e11_02n:344_53	sattakkhattuparamaṃ vadanti. Taṃ ayuttaṃ kasmā “kiñcāpi te honti bhusaṃpamattā, na	3445	
PA_anya-e11_02n:344_54	te bhavaṃ aṭṭhamamādiyantī”ti pāḷiyā virodhattā. Apica dvibhavaparicchinno sakadāgāmīpi	3445	
PA_anya-e11_02n:344_55	dvikkhattuṃ manussalokaṃ āgato bhaveyya, tassapi tattha ekaṃ, idha ekanti vārassa	3445	
PA_anya-e11_02n:344_56	labbhitabbato na panevaṃ daṭṭhabbaṃ. Sakiṃ imaṃ manussalokaṃ āgacchatīti sakadāgāmī	3445	
PA_anya-e11_02n:344_57	idha patvā idha parinibbāyī, tattha patvā tattha parinibbāyī, tattha patvā idha parinibbāyī,	3445	
PA_anya-e11_02n:344_58	idha patvā tattha parinibbāyīti pañcasu sakadāgāmīsu pañcamako idha adhippeto. Yadi	3445	
PA_anya-e11_02n:344_59	evaṃ idha patvā idha parinibbāyīti ādayo cattāro kathaṃ sakadāgāmīnāmāti. Te sakiṃ	3445	
PA_anya-e11_02n:344_60	puna āgacchatīti vacanatthena sakadāgāmī nāma. Kāmataṇhāya sabbaso pahīnattā imaṃ	3446	
PA_anya-e11_02n:344_61	kāmadhātuṃ anāgacchatīti anāgāmī, niccaṃ brahmalokeyeva paṭisandhi vasena āgacchatīti	3446	
PA_anya-e11_02n:344_62	adhippāyo. Jhānikassa evaṃ hotu, sukkhavipassakassa kathanti sopi jhānikova hutvā	3446	
PA_anya-e11_02n:344_63	gacchati tassa hi maggantare sīhabyagghādīhi hatassāpi lakkhaṇattayaṃ āropetvā jhāniko	3446	
PA_anya-e11_02n:344_64	hutvāva maraṇaṃ hoti ayaṃ pana rūpārūpabhavena ekakkhattuparamo nāma. Sattakkhattuparamādayo	3446	
PA_anya-e11_02n:344_65	ariyā rūpārūpalokesu anekakkhattupaṭisandhikāpi brahmalokasāmaññena ekapaṭisandhikā	3446	
PA_anya-e11_02n:344_66	nāma honti. Arahā pana pāpakaraṇe rahābhāvā dakkhiṇaṃ arahattā puna bhavā bhinibbattiyārahābhāvātyādinā	3446	
PA_anya-e11_02n:344_67	vacanatthena arahā nāma. Sopi tividho jhānika sukkhavipassaka samasīsīvasena. Tattha	3446	
PA_anya-e11_02n:344_68	jhāniko maggeneva āgato, so paṭisambhidāppatto nāma. Aparopi puthujjanasekkhasantāne	3446	
PA_anya-e11_02n:344_69	jhāniko hutvā jhānaṃ pādakaṃ katvā maggaṃ uppādeti, sopi jhānikova. Sukkhavipassako	3446	
PA_anya-e11_02n:344_70	pana kilesakkhayamattameva maggena saha anāgatajhānaṃ nāma natthi, taṃ pacchā parihāyatītipi	3447	
PA_anya-e11_02n:344_71	vadanti. Samasīsī pana tividho hoti iriyāpathasamasīsī, rogasamasīsī, jīvitasamasīsīti.	3447	
PA_anya-e11_02n:344_72	Tattha yo ṭhānādīsu iriyāpathesu yeneva iriyapathena samannāgato hutvā vipassanaṃ	3447	
PA_anya-e11_02n:344_73	ārabhati, teneva iriyāpathena arahattaṃ patvā parinibbāyati ayaṃ iriyāpathasamasīsī	3447	
PA_anya-e11_02n:344_74	nāma. Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā	3447	
PA_anya-e11_02n:344_75	teneva rogena parinibbāyati ayaṃ rogasamasīsi nāma. Yo pana terasasu sīsesu kilesasīsaṃ	3447	
PA_anya-e11_02n:344_76	avijjaṃ arahattamaggo pariyādiyati, pavattisīsaṃ jīvitindriyaṃ cuticittaṃ pariyādiyati,	3447	
PA_anya-e11_02n:344_77	ayaṃ jīvitasamasīsīnāma. Tattha terasa sīsāni katamāni terasa sīsāni. Palibodhasīsaṃ,	3447	
PA_anya-e11_02n:344_78	taṇhābandhanasīsaṃ, mānaparāmāsasīsaṃ, diṭṭhivikkhepasīsaṃ, uddhaccakilesasīsaṃ,	3447	
PA_anya-e11_02n:344_79	avijjāadhimokkhasīsaṃ, saddhāpaggahasīsaṃ, vīriyaupaṭṭhānasīsaṃ, satiavikkhepasīsaṃ,	3447	
PA_anya-e11_02n:344_80	samādhidassanasīsaṃ, paññāpavattisīsaṃ, jīvitindriyagocarasīsaṃ, vimokkhasaṅkhārasīsanti.	3448	
PA_anya-e11_02n:344_81	Ettha ca avijjā pariyādāyakaṃ maggacittaṃ jīvitindriyaṃ pariyādātuṃ sakkoti, jīvitapariyādāyakaṃ	3448	
PA_anya-e11_02n:344_82	cuticittaṃ avijjaṃ pariyādātuṃ na sakkoti, avijjā pariyādāyakaṃ cittaṃ aññaṃ, jīvitindriyapariyādāyakaṃ	3448	
PA_anya-e11_02n:344_83	cittaṃ aññaṃ. Kathaṃ panidaṃ sīsaṃ samaṃ hotīti. Vārasamatāya, yasmiñhi vāre maggavuṭṭhānaṃ	3448	
PA_anya-e11_02n:344_84	hoti, sotāpattimagge maggaphalanibbānapahīnasesakilesapaccavekkhaṇāvasena pañca paccavekkhaṇāni,	3448	
PA_anya-e11_02n:344_85	tathā sakadāmimagge pañca, anāgāmimagge pañca, arahattamagge sesakilesābhāvā cattārīti	3448	
PA_anya-e11_02n:344_86	ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya	3448	
PA_anya-e11_02n:344_87	vārasamatāya idaṃ ubhayasīsa pariyādānampi samaṃ hoti nāma. Arahattamagge ca pavattisīsaṃ	3448	
PA_anya-e11_02n:344_88	jīvitindriyaṃ pavattito vuṭṭhahanto maggo cutito uddhaṃ appavattikaraṇavasena yadipi	3448	
PA_anya-e11_02n:344_89	pariyādiyati. Yāva pana cuti, tāva pavattisabhāvato pavattisīsaṃ jīvitindriyaṃ cuticittaṃ	3448	
PA_anya-e11_02n:344_90	pariyādiyati nāma. Kilesapariyādānena maggacittena attano anantaraṃ viya nipphādetabbā	3449	
PA_anya-e11_02n:344_91	paccavekkhaṇavārāva paripuṇṇā. Paripuṇṇavasena pahīnakilese paccavekkhaṇato kilesapariyādānasseva	3449	
PA_anya-e11_02n:344_92	vārāti vattabbataṃ arahanti, teneva kilesasīsaṃ avijjāpariyādānañca pavattisīsaṃ	3449	
PA_anya-e11_02n:344_93	jīvitindriyapariyādānañca samaṃ katvā imāya vārasamatāya kilesapariyādānaṃ jīvitapariyādānānaṃ	3449	
PA_anya-e11_02n:344_94	apubbacarimatā veditabbāti vuttaṃ. Saṃyuttaṭhakathāyaṃ pana yassa puggalassa apubbaṃ	3449	
PA_anya-e11_02n:344_95	acarimaṃ āsavapariyādānañca hoti jīvitapariyādānañca, ayaṃti puggalo samasīsī. Ettha	3449	
PA_anya-e11_02n:344_96	ca pavattisīsaṃ kilesasīsanti dve sīsāni. Tattha pavattisīsaṃ nāma jīvitindriyaṃ.	3449	
PA_anya-e11_02n:344_97	Kilesasīsaṃ nāma avijjā. Tesu jīvitindriyaṃ cuticittaṃ khepeti. Avijjaṃ maggacittaṃ.	3449	
PA_anya-e11_02n:344_98	Dvinnaṃ cittānaṃ ekato uppādo natthi. Maggānantaraṃ pana phalaṃ, phalānantaraṃ bhavaṅgaṃ,	3449	
PA_anya-e11_02n:344_99	bhavaṅgato vuṭṭhāya paccavekkhaṇaṃ paripuṇṇaṃ hoti, taṃ aparipuṇṇaṃ vāti. Tikhiṇena	3449	
PA_anya-e11_02n:344_100	asinā sīse chindantepi hi eko vā dve vā paccavekkhaṇavārā avassaṃ uppajjantiyeva,	34410	
PA_anya-e11_02n:344_101	cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya	34410	
PA_anya-e11_02n:344_102	sañjāyatī’ti vuttaṃ. Taṭṭīkāyañca “dvinnaṃ cittānanti cuticittamaggacittānaṃ. Tanti	34410	
PA_anya-e11_02n:344_103	paccayavekallaṃ. Paripuṇṇaṃ javanacittānaṃ sattakkhattuṃ pavattiyā. Aparipuṇṇaṃ pañcakkhattuṃ	34410	
PA_anya-e11_02n:344_104	pavattiyā. Kiñcāpi eko vā dve vā ti vuttaṃ, taṃ pana vacana siliṭṭhavasena vuttaṃ.	34410	
PA_anya-e11_02n:344_105	Yāva ekaṃ vā dve vā tadārammaṇacittānīti heṭṭhimantena dve pavattantīti vadantī”ti	34410	
PA_anya-e11_02n:344_106	vuttaṃ. Ettha ca “paripuṇṇaṃ javanacittānaṃ sattakkhattuṃ pavattiyā, aparipuṇṇaṃ	34410	
PA_anya-e11_02n:344_107	pañchakkhattuṃ pavattiyā”ti iminā aṭṭhakathāṭīkāvacanena samasīsīnaṃ paccavekkhaṇāvasena	34410	
PA_anya-e11_02n:344_108	maraṇāsannavīthiyaṃ paripuṇṇavasena sattakkhattuṃ, aparipuṇṇavasena pañcakkhattuṃ	34410	
PA_anya-e11_02n:344_109	kriyajavanāni javantīti sanniṭṭhānametthāva gantabbaṃ. “Asammūḷho kālaṃ karotī”ti	34410	
PA_anya-e11_02n:344_110	vuttattā ca viññāyati sattakkhattuṃ paripuṇṇavasena maraṇāsannakāle javanapavatti.	34411	
PA_anya-e11_02n:344_111	Evañca sati “mandappavattiyaṃ pana maraṇakālādīsu pañcavāramevā”ti ettha “mandappavattiya”nti	34411	
PA_anya-e11_02n:344_112	visesanaṃ sātthakaṃ siyā. “Pañcavāramevā”ti ettha evakārena mandappavattikāle chasattakkhattuṃ	34411	
PA_anya-e11_02n:344_113	nivatteti. Asammūḷhakāle pana chasattakkhattumpi anujānāti. Kāmāvacarajavanānañca	34411	
PA_anya-e11_02n:344_114	aniyataparimāṇā balavakālepi parisampuṇṇabhāvā tathā hi “kāmāvacarajavanānibalavakāle	34411	
PA_anya-e11_02n:344_115	sattakkhattuṃ chakkhattuṃ vā, mandappavattiyaṃ pana maraṇakālādīsu pañcavārameva.	34411	
PA_anya-e11_02n:344_116	Bhagavato yamakapāṭihāriyakālādīsu lahukappavattiyaṃ cattāri pañcavā paccavekkhaṇajavanacittāni	34411	
PA_anya-e11_02n:344_117	bhavantī”ti aniyamitappamāṇavasena uppattibhāvo āgato imasmiṃ samasīsiniddesavārepi	34411	
PA_anya-e11_02n:344_118	maraṇāsannavīthicittassa visuṃ alabbhanato paccavekkhaṇanteyeva bhavaṅgacittena parinibbānato	34411	
PA_anya-e11_02n:344_119	paripuṇṇavasena satta javanacittāni pāṭikaṅkhitabbānīti amhākaṃ khanti vīmaṃsitvā	34411	
PA_anya-e11_02n:344_120	gahetabbo ito yuttataro vā pakāro labbhamāno gavesitabbo. Evaṃ paramatthasaṅghavasena	34412	
PA_anya-e11_02n:344_121	cattāri purisayugāni, aṭṭha purisapuggalā, cattālīsampipuggalā aṭṭhasatampi purisapuggalāti	34412	
PA_anya-e11_02n:344_122	sabbaṃ samodhānetvā imasmiṃ loke saṅghopi dullabhoti veditabbo tathā hi ariyapuggalā	34412	
PA_anya-e11_02n:344_123	atidullabhāva sāsanassa vijjamānakālepi idāni sotāpannassāpi avijjamānato ayaṃ paramatthasaṅghavicāraṇā.	34412	
PA_anya-e11_02n:344_124	Sammutisaṅgho pana ñatticatutthena upasampanno puthujjanasaṅghova, sopi dullabhoyeva.	34412	
PA_anya-e11_02n:344_125	Kasmā buddhuppādakāleyeva labbhanato tathā hi anuppanne buddhe paccekabuddhānaṃ satasahassādigaṇane	34412	
PA_anya-e11_02n:344_126	uppajjamānepi tesaṃ santike upasampadābhāvassa alabbhamānato paccekabuddhānañhi santike	34412	
PA_anya-e11_02n:344_127	pabbajitānaṃ kulaputtānaṃ saraṇagamanakammaṭṭhānassāpi dātuṃ asakkuṇeyyattā. Paccekabuddhā	34412	
PA_anya-e11_02n:344_128	ca nāma mūgassa supinadassanaṃ viya attanā paṭiladdhasaccadhamme paresaṃ ācikkhituṃ	34412	
PA_anya-e11_02n:344_129	na sakkonti, tasmā te pabbājetvā kammaṭṭhāne niyojetuṃ asamatthā “evaṃ te nivāsetabbaṃ,	34412	
PA_anya-e11_02n:344_130	evaṃ te pārupitabba”nti ādinānayena abhisamācārikameva sikkhāpesuṃ tasmā buddhuppādakāleyeva	34413	
PA_anya-e11_02n:344_131	sammutisaṅgho labbhati. Apica na te dullabhāyeva honti, atha kho tasmiṃ uddissa appamattakassāpi	34413	
PA_anya-e11_02n:344_132	katākārassa asaṅkhyeyyaphalāpi honti vuttañhetaṃ bhagavatā “bhavissanti kho panānanda	34413	
PA_anya-e11_02n:344_133	anāgatamaddhānaṃ gotrabhuno kāsāvakaṇṭhā dussīlā pāpadhammā tesu dussīlesu saṅghaṃ	34413	
PA_anya-e11_02n:344_134	uddissa dānaṃ dassanti, tadā pāhaṃ ānanda saṅghagataṃ dakkhiṇaṃ asaṅkhyeyyaṃ appameyyaṃ	34413	
PA_anya-e11_02n:344_135	vadāmi na tvevāhaṃ ānanda kenaci pariyāyena saṅghagatā dakkhiṇā pāṭipuggalikaṃ dakkhiṇaṃ	34413	
PA_anya-e11_02n:344_136	mahapphalanti vadāmī”ti. Tathā hi uparipaṇṇāsake dakkhiṇavibhaṅgavaṇṇanāyaṃ “kāsāvakaṇṭhānaṃ	34413	
PA_anya-e11_02n:344_137	saṅghe dinne dakkhiṇāpi guṇāsaṅkhyāya asaṅkhyeyyā”ti vuttaṃ. Saṅghagatadakkhiṇā hi	34413	
PA_anya-e11_02n:344_138	saṅghe cittīkāraṃ kātuṃ sakkontassa hoti. Saṅghe pana cittīkāro dukkaro yo hi “saṅghagataṃ	34413	
PA_anya-e11_02n:344_139	dakkhiṇaṃ dassāmī”ti deyyadhammaṃ paṭiyādetvā vihāraṃ gantvā bhante saṅghaṃ uddissa	34413	
PA_anya-e11_02n:344_140	ekaṃ theraṃ dethā’ti vadati, atha saṅghato sāmaṇeraṃ labhitvā “sāmaṇero me laddho”ti	34414	
PA_anya-e11_02n:344_141	aññathattaṃ āpajjati, tassa dakkhiṇā saṅghagatā na hoti. Mahātheraṃ labhitvā pi “mahāthero	34414	
PA_anya-e11_02n:344_142	me laddho”ti somanassaṃ uppādentassāpi na hotiyeva. Tassa dakkhiṇā saṅghagatā na	34414	
PA_anya-e11_02n:344_143	hoti. Yo pana sāmaṇeraṃ upasampannaṃ vā daharaṃ vā theraṃ vā bālaṃ vā paṇḍitaṃ vā	34414	
PA_anya-e11_02n:344_144	yaṃkiñci saṅghato labhitvā nibbematiko hutvā “saṅghassa dammī”ti saṅghe cittīkāraṃ	34414	
PA_anya-e11_02n:344_145	kātuṃ sakkoti, tassa dakkhiṇā saṅghagatā nāma hoti. Parasamuddavāsino kira evaṃ karonti	34414	
PA_anya-e11_02n:344_146	tattha hi eko vihārassāmikuṭumbiko “saṅghagataṃ dakkhiṇaṃ dassāmī”ti saṅghato uddisitvā	34414	
PA_anya-e11_02n:344_147	“ekaṃ bhikkhuṃ dethā”ti yācitvā so ekaṃ dussīlabhikkhuṃ labhitvā nisīdanaṭṭhānaṃ	34414	
PA_anya-e11_02n:344_148	opuñjāpetvā āsanaṃ paññapetvā upari vitānaṃ bandhitvā gandhadhūmapupphehi pūjetvā	34414	
PA_anya-e11_02n:344_149	pāde dhovitvā makkhetvā buddhassa nipaccakāraṃ karonto viya saṅghe cittīkārena deyyadhammaṃ	34414	
PA_anya-e11_02n:344_150	adāsi so bhikkhu pacchābhattaṃ vihāraṃ jagganatthāya “kudālakaṃ dethā”ti gharadvāraṃ	34415	
PA_anya-e11_02n:344_151	āgato upāsako nisinnova kudālaṃ pādena khipitvā “gaṇhā”ti adāsi tamenaṃ manussā āhaṃsu	34415	
PA_anya-e11_02n:344_152	“tumhehi pātova etassa katasakkāro vattuṃ na sakkā, idāni apacayamattakampi natthi,	34415	
PA_anya-e11_02n:344_153	kiṃ nāmeta”nti. Upāsako “saṅghassa so ayyo cittīkāro, na etassā”ti āha. Kāsāvakaṇṭhasaṅghadinnadakkhiṇaṃ	34415	
PA_anya-e11_02n:344_154	pana ko sodheti, sāriputtamoggalānādayo asītimahātherā sodhenti api ca therā ciraparinibbutā,	34415	
PA_anya-e11_02n:344_155	there ādiṃ katvā yāvajjatanā dharamānakhīṇāsavā sodhentiyeva, tathā hi dāyakato paṭiggāhatopi	34415	
PA_anya-e11_02n:344_156	mahapphalaṃ hoti dānaṃ. Dāyakato vessantarajātakaṃ kathetabbaṃ vessantaro hi dussīlassa	34415	
PA_anya-e11_02n:344_157	jūjakābrāhmaṇassa nayanasadise dve jālīkaṇhājine putte datvā pathaviṃ kampesi. Sabbaññutaññāṇaṃ	34415	
PA_anya-e11_02n:344_158	ārabbha pavattacetanāya mahantabhāvena pathaviṃ kampesi. Evaṃ dāyakatopi mahapphalaṃ	34415	
PA_anya-e11_02n:344_159	hoti. Paṭiggāhakato pana sāriputtattherassa dinnacoraghātakavatthu kathetabbaṃ coraghātako	34415	
PA_anya-e11_02n:344_160	nāma hi sāvatthiyaṃ eko janapadapuriso pañcavīsati vassāni coraghātakakammaṃ katvā	34416	
PA_anya-e11_02n:344_161	mahallakakālepi tiṃsa vassāni nāsikavāteneva kaṇṇanāsādīni chinditvā coraghātakakammaṃ	34416	
PA_anya-e11_02n:344_162	karontasseva pañcapaññāsa vassāni vītivattāni. So maraṇa mañce nipannova attano kammabalena	34416	
PA_anya-e11_02n:344_163	mahāniraye nibbatto viya mahāsaddaṃ katvā dukkhito hoti, tassa saddena bhītā manussā	34416	
PA_anya-e11_02n:344_164	ubhato passe gehaṃ chaḍḍetvā palāyiṃsu. Tadā sāriputtatthero dibbacakkhu nā lokaṃ	34416	
PA_anya-e11_02n:344_165	volokento taṃ disvā tassa anukampaṃ paṭicca tassa gehadvāre aṭṭhāsi. So kujjhitvā	34416	
PA_anya-e11_02n:344_166	tikkhattuṃ nāsikavātena vissajjamānopi vissajjituṃ asakkonto ativirocamānaṃ theraṃ	34416	
PA_anya-e11_02n:344_167	disvā ativiya pasīditvā attano atthāya sampāditaṃ pāyāsaṃ adāsi. Theropi maṅgalaṃ	34416	
PA_anya-e11_02n:344_168	vaḍḍhetvā pakkami. Coraghātako therassa dinnadānaṃ anussaritvā sagge nibbatti, evaṃ	34416	
PA_anya-e11_02n:344_169	paṭiggāhakatopi mahapphalaṃ hoti. Ubhayatopi mahapphalaṃ, anāthapiṇḍikavisākhādayo	34416	
PA_anya-e11_02n:344_170	buddhappamukhassa dinnadānaṃ veditabbaṃ.	34417	
PA_anya-e11_02n:345	Vuttañhetaṃ bhagavatā.	34	
PA_anya-e11_02n:346	“Tathāgate ca sambuddhe, athavā tassa sāvake;	34	
PA_anya-e11_02n:347	Natthi citte pasannamhi, appakā nāma dakkhiṇā.	34	
PA_anya-e11_02n:348	Evaṃ acintiyā buddhā, buddhadhammā acintiyā;	34	
PA_anya-e11_02n:349	Acintiye pasannānaṃ, vipāko hoti acintiyo”ti.	34	
PA_anya-e11_02n:350_0	Evaṃ ubhayavasena mahapphalabhāvo veditabbo. Dāyakatopi paṭiggāhakatopi nipphalameva.	350	
PA_anya-e11_02n:350_1	Seyyathāpi makkhaligosālachasatthārādīnaṃ attano upāsakamicchādiṭṭhīhi pūjāvisesā	350	
PA_anya-e11_02n:350_2	vuttañhetaṃ bhagavatā.	350	
PA_anya-e11_02n:351	“Māse māse kusaggena, bālo bhuñjeyya bhojanaṃ;	35	
PA_anya-e11_02n:352	Na so saṅkhatadhammānaṃ, kalaṃ nāgghati soḷasi”nti.	35	
PA_anya-e11_02n:353	Tenevāha bhagavā cattārimāni ānanda dakkhiṇavisuddhiyo”ti. Imāni tīṇi buddhadhammasaṅgharatanāni sādhūnaṃ ratijananatthena ratanāni nāma.	35	
PA_anya-e11_02n:354	Vuttañhetaṃ.	35	
PA_anya-e11_02n:355	“Cittīkataṃ mahagghañca, atulaṃ dullabhadassanaṃ;	35	
PA_anya-e11_02n:356	Anomasattaparibhogaṃ, ratanaṃ tena vuccatī”ti.	35	
PA_anya-e11_02n:357_0	Ratanañca nāma duvidhaṃ saviññāṇakāviññāṇakavasena. Tattha aviññāṇakaṃ cakkaratanaṃ,	357	
PA_anya-e11_02n:357_1	maṇiratanaṃ yaṃ vā panaññampi anindriyabaddhasuvaṇṇarajatādi. Saviññāṇakaṃ hatthiassaratanādipariṇāyakaratanapariyosānaṃ,	357	
PA_anya-e11_02n:357_2	yaṃ vā panaññampi indriyabaddhaṃ. Evaṃ duvidhe cettha saviññāṇakaratanaṃ aggamakkhāyati,	357	
PA_anya-e11_02n:357_3	kasmā yasmā aviññāṇakaṃ suvaṇṇarajatamaṇimuttādiratanaṃ saviññāṇakānaṃ hattiratanādīnaṃ	357	
PA_anya-e11_02n:357_4	alaṅkāratthāya upanīyati. Saviññāṇakaratanampi duvidhaṃ tiracchānagataratanaṃ manussaratanañca.	357	
PA_anya-e11_02n:357_5	Tattha manussaratanaṃ aggamakkhāyati. Kasmā yasmā tiracchānagataratanaṃ manussaratanassa	357	
PA_anya-e11_02n:357_6	opavayhaṃ hoti. Manussaratanampi duvidhaṃ itthiratanaṃ purisaratanañca. Tattha purisaratanaṃ	357	
PA_anya-e11_02n:357_7	aggamakkhāyati. Kasmā yasmā itthiratanaṃ purisaratanassa paricārikattaṃ āpajjati.	357	
PA_anya-e11_02n:357_8	Purisaratanampi duvidhaṃ agārikaratanaṃ anagārikaratanañca tattha anagārikaratanaṃ	357	
PA_anya-e11_02n:357_9	aggamakkhāyati. Kasmā yasmā agārikaratanesu aggo cakkavattīpi sīlādiguṇayuttaṃ anagārikaratanaṃ	357	
PA_anya-e11_02n:357_10	pañcapatiṭṭhitena vanditvā upaṭṭhahitvā payirupāsitvā dibbamānussikā sampattiyo pāpuṇitvā	3571	
PA_anya-e11_02n:357_11	ante nibbānasampattiṃ pāpuṇāti. Anagārikaratanampi duvidhaṃ ariyaputhujjanavasena.	3571	
PA_anya-e11_02n:357_12	Ariyaratanampi duvidhaṃ sekkhāsekkhavasena. Asekkharatanampi duvidhaṃ sukkhavipassakasamathayānikavasena.	3571	
PA_anya-e11_02n:357_13	Samathayānikaratanampi duvidhaṃ sāvakapāramippattamapattañca. Tattha sāvakapāramippattaṃ	3571	
PA_anya-e11_02n:357_14	aggamakkhāyati. Kasmā guṇamahattatāya. Sāvakapāramippattaratanatopi paccekabuddharatanaṃ	3571	
PA_anya-e11_02n:357_15	aggamakkhāyati. Kasmā guṇamahattatāya. Sāriputtamoggalānasadisāpi hi anekasatā sāvakā	3571	
PA_anya-e11_02n:357_16	paccekabuddhassa guṇānaṃ satabhāgampi na upanenti. Paccekabuddhato sambuddharatanaṃ	3571	
PA_anya-e11_02n:357_17	aggamakkhāyati. Kasmā guṇamahattatāya sakalampi jambudīpaṃ pallaṅke na pallaṅkaṃ	3571	
PA_anya-e11_02n:357_18	ghaṭṭento nisinnā paccekasambuddhā ekassa guṇānaṃ neva saṅkhyaṃ kalaṃ gaṇanabhāgaṃ	3571	
PA_anya-e11_02n:357_19	upanenti, vuttañhetaṃ bhagavatā “yāvatā bhikkhave sattā apadā vā…pe… tathāgato tesaṃ	3571	
PA_anya-e11_02n:357_20	aggamakkhāyatī”ti ādi. Evaṃ “buddho ca dullabho loke, saddhammasavanampi ca, saṅgho	3572	
PA_anya-e11_02n:357_21	ca dullabho loke”ti imesaṃ tiṇṇaṃ padānaṃ atthuddhāravasena sabbaso attho vuttoyeva hoti.	3572	
PA_anya-e11_02n:358	Iti sāgarabuddhittheraviracite sīmavisodhane saṅghavaṇṇanāya	35	
PA_anya-e11_02n:359	Samasīsikaṇḍo catuttho paricchedo.	35	
PA_anya-e11_02n:360	Pakiṇṇakakaṇḍo	36	
PA_anya-e11_02n:361_0	Idāni sappurisāti dullabhāti imassa saṃvaṇṇanākkamo sampatto tathā hi loke sappurisāpi	361	
PA_anya-e11_02n:361_1	atidullabhāyeva. Sappurisāti kalyāṇaguṇasampannā uttamapurisā. Te nissāya jātidhammā	361	
PA_anya-e11_02n:361_2	sattā jātiyā, maraṇadhammā sattā maraṇato muccanti vuttañhetaṃ bhagavatā “mamañhi	361	
PA_anya-e11_02n:361_3	ānanda kalyāṇamittaṃ āgamma jātiyā parimuccanti, jarādhammā sattā jarāya muccantī”ti	361	
PA_anya-e11_02n:361_4	ādi vacanato pana sammāsambuddhoyeva sabbākārasampanno kalyāṇamitto nāma. Taṃ alabhantena	361	
PA_anya-e11_02n:361_5	sāriputtamoggalānādayo ariyapuggalā vā. Tepi alabhantena ekantajahitaṃ sivaṭṭhikaṃ	361	
PA_anya-e11_02n:361_6	kalyāṇamittaṃ labhitabbaṃ, vuttañhetaṃ porāṇehi.	361	
PA_anya-e11_02n:362	“Piyo garu bhāvanīyo, vattā ca vacanakkhamo;	36	
PA_anya-e11_02n:363	Gambhīrañca kathaṃ kattā, nocāṭhāne niyojaye”ti.	36	
PA_anya-e11_02n:364_0	Evamādiguṇasamannāgato vaḍḍhipakkhe ṭhitapaṇḍitapuggalo loke dullabhova. Katamo paṇḍitapuggalo	364	
PA_anya-e11_02n:364_1	buddhapaccekabuddhā asīti ca mahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirājaayogharakumāraka	364	
PA_anya-e11_02n:364_2	akattipaṇḍitādayo ca paṇḍitāti veditabbā. Te bhaye viya rakkhā, andhakāre viya padīpā,	364	
PA_anya-e11_02n:364_3	khuppipāsādidukkhābhibhave viya annapānādipaṭilābho, attano vacanakarānaṃ sabbabhayaupaddavūpasaggaviddhaṃsanasamatthā	364	
PA_anya-e11_02n:364_4	honti tathā hi tathāgataṃ āgamma asaṅkhyeyyā aparimāṇā devamanussā āsavakkhayaṃ pattā	364	
PA_anya-e11_02n:364_5	brahmaloke patiṭṭhitā, devaloke uppannā. Sāriputtatthere cittaṃ pasādetvā catūhi	364	
PA_anya-e11_02n:364_6	ca paccayehi theraṃ upaṭṭhahitvā asīti kusalahassāni sagge nibbattāni, tathā mahāmoggalānamahākassapapabhuti	364	
PA_anya-e11_02n:364_7	sunettassa satthuno sāvakā appekacce brahmaloke upapajjiṃsu, appekacce paranimmitavasavattīnaṃ	364	
PA_anya-e11_02n:364_8	devānaṃ sahabyataṃ…pe… appekacce gahapatimahāsālakulānaṃ sahabyataṃ upapajjiṃsu,	364	
PA_anya-e11_02n:364_9	vuttañhetaṃ “natthi bhikkhave paṇḍitato bhayaṃ, natthi paṇḍitato upaddavo, natthi	364	
PA_anya-e11_02n:364_10	paṇḍitato upasaggo”ti. Apica taggaramālādigandhabhaṇḍasadiso paṇḍito, taggaramālādigandhabhaṇḍapaliveṭhanapattasadiso	3641	
PA_anya-e11_02n:364_11	tadupasevī vuttañhetaṃ nāradajātake.	3641	
PA_anya-e11_02n:365	“Taggarañca palāsena, yo naro upanayhati;	36	
PA_anya-e11_02n:366	Pattāpi surabhi vāyanti, evaṃ dhīrūpasevanā”ti.	36	
PA_anya-e11_02n:367	Akittipaṇḍito sakkena devānamindena vare diyyamāne evamāha	36	
PA_anya-e11_02n:368	“Dhīraṃ passe suṇe dhīraṃ, dhīrena saha saṃvase;	36	
PA_anya-e11_02n:369	Dhīrenā’lāpasallāpaṃ, taṃ kare tañca rocaye.	36	
PA_anya-e11_02n:370	Kiṃ nu te akaraṃ dhīro, vada kassapa kāraṇaṃ;	37	
PA_anya-e11_02n:371	Kena kassapa dhīrassa, dassanaṃ abhikaṅkhasi.	37	
PA_anya-e11_02n:372	Nayaṃ nayati medhāvī, adurāyaṃ na yuñjati;	37	
PA_anya-e11_02n:373	Sanaro seyyaso hoti, sammā vutto na kuppati;	37	
PA_anya-e11_02n:374	Vinayaṃ so pajānāti, sādhu tena samāgamo”ti.	37	
PA_anya-e11_02n:375	Apica tepi sappurise saṅgamma assutapubbampi ubhayalokahitāvahaṃ vācaṃ suyyateva, vuttampi cetaṃ.	37	
PA_anya-e11_02n:376	“Subhāsitaṃ uttamamāhu santo, dhammaṃ bhaṇe nādhammaṃ taṃ dutiyaṃ;	37	
PA_anya-e11_02n:377	Piyaṃ bhaṇe nāppiyaṃ taṃ tatiyaṃ, saccaṃ bhaṇe nālīkaṃ taṃ catuttha”nti ca.	37	
PA_anya-e11_02n:378	“Yaṃ buddho bhāsati vācaṃ, khemaṃ nibbānapattiyā;	37	
PA_anya-e11_02n:379	Dukkhassantakiriyāya, sā ve vācānamuttamā”ti.	37	
PA_anya-e11_02n:380_0	Sappurisūpanissayasevanapaccayāyeva dānādikusalasamāyogena apāyadukkhato muccanti	380	
PA_anya-e11_02n:380_1	vuttañhetaṃ “apica nerayikādidukkhaparittāṇato puññāni eva pāṇīnaṃ bahūpakārāni,	380	
PA_anya-e11_02n:380_2	yato tesampi upakārānussaraṇatā kataññutā sappurisehi pasaṃsanīyādinānappakāravisesādhigamahetūca	380	
PA_anya-e11_02n:380_3	honti vuttañhetaṃ bhagavatā, “dve me bhikkhave puggalā dullabhā lokasmiṃ, katame	380	
PA_anya-e11_02n:380_4	dve, yo ca pubbakārī, yo ca kataññu katavedī”ti. Apica vidhuramahosadhajātakādikālepi	380	
PA_anya-e11_02n:380_5	idhalokaparalokasampattiatthameva attano vacanakare sammā yojenti. Anākulakammantādhiṭṭhānena	380	
PA_anya-e11_02n:380_6	kālaññutāya patirūpakāritāya analasatāya uṭṭhānavīriyasamatāya abyasaniyatāca kālānatikkamanaappatirūpakaraṇaakaraṇasithilakaraṇāhi	380	
PA_anya-e11_02n:380_7	akusalādīhi rahitakasigorakkhavāṇijjādayo kammantā, ete attano vā puttadārassa vā	380	
PA_anya-e11_02n:380_8	dāsakammakarānaṃ vā byattatāya evaṃ payojitā diṭṭheva dhamme dhanadhaññavitti paṭilābhahetū	380	
PA_anya-e11_02n:380_9	honti, vuttañhetaṃ bhagavatā.	380	
PA_anya-e11_02n:381	Patirūpakārīri dhuravā, uṭṭhānatā vindate dhananti ca;	38	
PA_anya-e11_02n:382	Na divā soppasīle, rattiṃ uṭṭhānadassinā;	38	
PA_anya-e11_02n:383	Niccappamattena soṇḍena, sakkā āvasituṃ gharaṃ.	38	
PA_anya-e11_02n:384	Atīsitaṃ atiuṇhaṃ, atisāramidaṃ ahu;	38	
PA_anya-e11_02n:385	Iti vissaṭṭhakammante, atthā accenti māṇave.	38	
PA_anya-e11_02n:386	Yo ca sītañca uṇhañca; Tiṇāni yo na maññati;	38	
PA_anya-e11_02n:387	Sappurisakiccāni, so sukhaṃ na vihāyatī”ti ca.	38	
PA_anya-e11_02n:388	Bhoge saṃharamānassa, parasseva irayato;	38	
PA_anya-e11_02n:389	Bhogā sannicayaṃ yanti, vammikovūpacīyatīti.	38	
PA_anya-e11_02n:390_0	Evamādippabhedā sappurisā loke atidullabhāva. Tabbigamena duppurisā bālajanā agavesantopi	390	
PA_anya-e11_02n:390_1	labbhanteva te bālā attānaṃ sevamāne parajane saṃsāradukkheyeva osīdenti bhavato	390	
PA_anya-e11_02n:390_2	vuṭṭhānaṃ na denti tathā hi pūraṇakassapādayo chasatthārā devadattakokālika-modakatissa	390	
PA_anya-e11_02n:390_3	khaṇḍadeviyāputtasamuddadattaciñcamāṇavikādayo atītakāle ca dīghadukkhassa lābhāti	390	
PA_anya-e11_02n:390_4	ime aññe ca evarūpā sattā bālā aggipadittamiva agāraṃ attanā duggahitena attānañca	390	
PA_anya-e11_02n:390_5	attano vacanakārake ca vināsenti tathā hi devadattamāgamma rājā ajātasattu-kokālikādayo	390	
PA_anya-e11_02n:390_6	tadaññepi puggalā apāye nibbattanti. Rājā ajātasattu sāmaññaphalasuttantasavanakāle	390	
PA_anya-e11_02n:390_7	yadi pitaraṃ aghāteyya, sotāpanno bhaveyya pitaraṃ ghātitattā maggaphalampi appatvā	390	
PA_anya-e11_02n:390_8	lohakumbhiyaṃ saṭṭhivassasahassāni paccitvā muccissati anāgatepi paccekabuddho bhavissati.	390	
PA_anya-e11_02n:390_9	Kokālikopi sāriputtamoggalānatthere anapacāyitvā mahāniraye padumagaṇanāya paccanokāse	390	
PA_anya-e11_02n:390_10	nirayapadese padumaniraye…pe… padumaṃ kho pana aññataro bhikkhu nirayaṃ kokāliko	3901	
PA_anya-e11_02n:390_11	bhikkhu upapanno sāriputtamoggalānesu cittaṃ āghātetvā”ti āha. Tattha aññataro bhikkhūti	3901	
PA_anya-e11_02n:390_12	nāmagottena apākaṭaṃ “kiṃ va dīghaṃ nukho bhante padume niraye āyuppamāṇa”nti pañhaṃ	3901	
PA_anya-e11_02n:390_13	pucchitvā nisinnaṃ ekaṃ bhikkhuṃ evamāha “dīghaṃ kho bhikkhu niraye āyuppamāṇaṃ,	3901	
PA_anya-e11_02n:390_14	taṃ na sukaraṃ saṅkhātuṃ ettakāni vassānīti vā ettakāni vassasatānīti vā ettakāni	3901	
PA_anya-e11_02n:390_15	vassasahassānīti vā ettakāni vassasatasahassānī”ti vā sakkā pana bhante upamaṃ kātunti.	3901	
PA_anya-e11_02n:390_16	“Sakkā bhikkhū”ti bhagavā avoca. Seyyathāpi bhikkhu vīsatikhāriko kosalako tilavāho	3901	
PA_anya-e11_02n:390_17	hoti, tato puriso vassasatassa vassasahassassa accayena ekamekaṃ tilaṃ uddhareyya,	3901	
PA_anya-e11_02n:390_18	khippataraṃ kho so bhikkhu vīsatikhāriko kosalako tilavāho iminā upakkamena parikkhayaṃ	3901	
PA_anya-e11_02n:390_19	pariyādānaṃ gaccheyya, na tveva eko abbudo nirayo. Seyyathāpi bhikkhu vīsa abbudo	3901	
PA_anya-e11_02n:390_20	nirayo, evameko nirabbudo nirayo”ti ādi. Vīsatikhāriko ti māgadhikena patthena cattāro	3902	
PA_anya-e11_02n:390_21	patthā kosalaraṭṭhe eko pattho hoti. Tena patthena cattāro patthā āḷhakaṃ. Cattāri	3902	
PA_anya-e11_02n:390_22	āḷhakāni doṇaṃ. Catudoṇā mānikā. Catumānikā khārī. Tāyakhāriyā vīsatikhāriko tilavāho.	3902	
PA_anya-e11_02n:390_23	Tilavāhoti tilasakaṭaṃ. Abbudo nirayoti abbudo nāma eko paccekanirayo natthi, avīcimhi	3902	
PA_anya-e11_02n:390_24	eva pana abbudagaṇanāya paccanokāso “abbudo nirayo”ti vutto. Esa nayo nirabbudādīsupi.	3902	
PA_anya-e11_02n:390_25	Tattha vassagaṇanāpi evaṃ veditabbā yathāha “sataṃsatasahassāni koṭi hoti evaṃ sataṃsahassakoṭiyo	3902	
PA_anya-e11_02n:390_26	pakoṭi nāma. Sataṃsatasahassapakoṭiyo koṭipakoṭi nāma. Sataṃ satasahassakoṭipakoṭiyo	3902	
PA_anya-e11_02n:390_27	nahutaṃ. Sataṃsatasahassanahutāni ninnahutaṃ. Sataṃsatasahassaninnahutāni eko abbudo.	3902	
PA_anya-e11_02n:390_28	Tato vīsatiguṇo nirabbudo. Esa nayo sabbattha ayañca gaṇanā aparicitānaṃ dukkarā”ti	3902	
PA_anya-e11_02n:390_29	vuttaṃ taṃ na sukaraṃ saṅkhātu’nti keci pana tattha paridevanānattenapi kammakaraṇanānattenapi	3902	
PA_anya-e11_02n:390_30	imāni nāmāni laddhānīti vadanti. Aparepi vānakāraṇehīti ṭīkānetti. Yathā ca dīghavidassaāghātā	3903	
PA_anya-e11_02n:390_31	ca buddhantaraṃ saṭṭhiyojanamattena attabhāvena uttāno patito mahāniraye paccati	3903	
PA_anya-e11_02n:390_32	yathā ca, tassa diṭṭhiabhirucitāni pañca kulasatāni tasseva sahabyataṃ uppannāni	3903	
PA_anya-e11_02n:390_33	mahāniraye paccanti. Vuttañcetaṃ bhagavatā “seyyathāpi bhikkhave naḷāgāraṃ vā tiṇāgāraṃ	3903	
PA_anya-e11_02n:390_34	vā aggiphuṭṭho kūṭāgārāni dahati ullittāvalittāni nivātāni phusitaggaḷāni pihita	3903	
PA_anya-e11_02n:390_35	vātapānāni evameva kho bhikkhave yānikānici bhayāni uppajjanti, sabbāni bālato uppajjanti,	3903	
PA_anya-e11_02n:390_36	no paṇḍitato yekeci upaddavā uppajjanti, no paṇḍitato, yekeci upasaggā…pe… no paṇḍitato.	3903	
PA_anya-e11_02n:390_37	Iti kho bhikkhave sappaṭibhayo bālo appaṭibhayo paṇḍito saupaddavo bālo anupaddavo	3903	
PA_anya-e11_02n:390_38	paṇḍito, saupasaggo bālo anupasaggo paṇḍitoti. Api ca pūtimacchasadiso bālo, pūtimacchabaddhapatta	3903	
PA_anya-e11_02n:390_39	putisadiso hoti tadupasevī. Chaḍḍanīyataṃ jigucchanīyatañca āpajjati viññūnaṃ vuttampi cetaṃ nāradajātake.	3903	
PA_anya-e11_02n:391	“Pūtimacchaṃ kusaggena, yo naro upanayhati;	39	
PA_anya-e11_02n:392	Kusāpi pūti vāyanti, evaṃ bālūpasevanā”ti.	39	
PA_anya-e11_02n:393	Akattipaṇḍitocāpi sakkena devānamindena vare diyyamāne evamāha	39	
PA_anya-e11_02n:394	“Bālaṃ na passe na suṇe, na ca bālena saṃvase;	39	
PA_anya-e11_02n:395	Bālenā’llāpasallāpaṃ, na kare na ca rocaye.	39	
PA_anya-e11_02n:396	Kiṃnu te akaraṃ bālo, vada kassapa kāraṇaṃ;	39	
PA_anya-e11_02n:397	Kena kassapa bālassa, dassanaṃ nābhikaṅkhasi.	39	
PA_anya-e11_02n:398	Anayaṃ nayati dummedho, adhurāyaṃ niyuñjati;	39	
PA_anya-e11_02n:399	Dunnayo seyyaso hoti, sammā vutto pakuppati;	39	
PA_anya-e11_02n:400	Vinayaṃ so na jānāti, sādhu tassa adassana”nti.	40	
PA_anya-e11_02n:401	Evaṃ bāladujjanasaṃsaggavaseneva sabbāni bhayupaddavāni uppajjanti, no paṇḍitasevanavasenātisabbaso sappurisā atidullabhāva.	40	
PA_anya-e11_02n:402	Idāni.	40	
PA_anya-e11_02n:403	“Dullabhañca manussattaṃ, buddhuppādo ca dullabho;	40	
PA_anya-e11_02n:404	Dullabhā khaṇasampatti, saddhammo paramadullabho”ti.	40	
PA_anya-e11_02n:405_0	Imissā gāthāya vaṇṇanākkamo sampatto. Tattha dullabhañca manussattanti manussabhāvopi	405	
PA_anya-e11_02n:405_1	dullabhoyeva manussassa dullabhabhāvo kāṇakacchapopamādīhi veditabbo eko kira kassako	405	
PA_anya-e11_02n:405_2	gaṅgātīre tīṇi saṃvaccharāni kasitvā kiñcimattampi alabhitvā naṅgalaphālaṃ dvedhā	405	
PA_anya-e11_02n:405_3	bhinditvā gaṅgāyaṃ khipi tena gaṅgānadiyā vāhena eko uddhaṃ eko heṭṭhāti evaṃ dve	405	
PA_anya-e11_02n:405_4	naṅgalaphālakā gaṅgāyaṃ vuyhantā cirena eko uddhaṃ eko heṭṭhāti dve ekato hutvā pākatikā	405	
PA_anya-e11_02n:405_5	yujjanti tasmiṃ khaṇe vassasatavassasahassaccayena ekavāraṃ ummujjamāno kāṇakacchapo	405	
PA_anya-e11_02n:405_6	ummujjamānakkhaṇe tassa gīvā dvinnaṃ naṅgalaphālānamantare hoti ayaṃ kālo dullabhova	405	
PA_anya-e11_02n:405_7	evameva manussattabhāvopi dullabhoyeva tathāhi manussattabhāvaṃ alabhitvāva nirayapetaasurakāyatiracchānabhūmīsuyeva	405	
PA_anya-e11_02n:405_8	saṃsaritvā sīsampi ukkhipituṃ alabhantā ekabuddhantarā dve buddhantarā tayo buddhantarā	405	
PA_anya-e11_02n:405_9	cattāro buddhantarā ekāsaṅkhyeyyavasena niraye paccanakasattānaṃ gaṇanapathaṃ vītivattā,	405	
PA_anya-e11_02n:405_10	tathā petaasurakāyatiracchānabhūmīsupi atikhuddakena attabhāvena tilabījasāsapabījassa	4051	
PA_anya-e11_02n:405_11	catupañcachasattaaṭṭhakalabhāgamatteneva aṅguliyā patiṭṭhitaṭṭhānamatteyeva bhūmipadese	4051	
PA_anya-e11_02n:405_12	nisinnānaṃ atikhuddakasattānaṃ gaṇanapathampi vītivattā te hi gaṇituṃ iddhimantapuggale	4051	
PA_anya-e11_02n:405_13	ṭhapetvā añño ko nāma sakkhissati tehi mohandhabhāvena kaṇhasukkapakkhampi ajānantā	4051	
PA_anya-e11_02n:405_14	anekesu buddhasatesu vā buddhasahassesu vā uppajjamānesupi buddhotisaddaṃ asutvā	4051	
PA_anya-e11_02n:405_15	vītivattā, evaṃ manussattabhāvopi dullabhoyeva. Manussattabhāve labhamānepi buddhuppādakālo	4051	
PA_anya-e11_02n:405_16	atidullabhova. Buddhuppādakālepi sammādiṭṭhi hutvā kusalūpapattisaṅkhātā khaṇasampatti	4051	
PA_anya-e11_02n:405_17	dullabhāva, saddhammadesakassāpi dullabhattā, tasmimpi sati aṅgavikalabhāvena saddhammasavanassāpi	4051	
PA_anya-e11_02n:405_18	dullabhattāti evamādippabhedā manussattabhāvādikā khaṇasampattiyo dullabhāti veditabbā.	4051	
PA_anya-e11_02n:405_19	Dullabhā khaṇasampattīti kusalūpapattisaṅkhātā khaṇasampatti dullabhāyeva tathā hi	4051	
PA_anya-e11_02n:405_20	paccantavisaya arūpaasaññasattatiracchānapetanerayikakāle vā majjhimadesepi cakkhādiaṅgavikalevā	4052	
PA_anya-e11_02n:405_21	paripuṇṇaaṅgabhāvepi micchādiṭṭhibhūtā vā kusalūpapattisaṅkhātā khaṇā na honti paccantavisaye	4052	
PA_anya-e11_02n:405_22	hi pavattā janā pāṇātipātādidasaakusalakammapatheyeva ramanti abhiramanti, caṇḍasabhāvā	4052	
PA_anya-e11_02n:405_23	ca te honti, ratanattayaguṇampi na jānanti. Arūpinopi puggalā paratoghosavirahitattā	4052	
PA_anya-e11_02n:405_24	sotāpattimaggapaṭilābhopi tesaṃ natthi, buddhadassanādīnipi na labhanti. Asaññasattatiracchānapetanerayikakālesu	4052	
PA_anya-e11_02n:405_25	pana pageva pūritapāramīnaṃ sattānaṃ pavattanampi abbohārikaṃ, sammādiṭṭhikule jāyamānāpi	4052	
PA_anya-e11_02n:405_26	cakkhuvikalena buddhasaṅgharatanānaṃ adassanaṃ, sotavikalena dhammasavanatopi hāyati	4052	
PA_anya-e11_02n:405_27	eḷamūgādibhāvena kusalasamādānā na honti. Aṅgasampannepi micchādiṭṭhibhāvena dvattiṃsamahāpurisalakkhaṇaasītianubyañjanabyāmappabhāparikkhittaṃ	4052	
PA_anya-e11_02n:405_28	sabbajanānaṃ nayanarasāyatanabhūtaṃ sabbaññubuddhampi disvā pasādasommena cakkhunā	4052	
PA_anya-e11_02n:405_29	oloketabbampi na maññanti manopadosavaseneva yugaggāhā hutvā yamakapāṭihāriyakālādīsu	4052	
PA_anya-e11_02n:405_30	anekepi micchādiṭṭhino mahāniraye uppajjanti. Evaṃ kusalūpapattikhaṇasampattipi dullabhāyeva.	4053	
PA_anya-e11_02n:406	“Dullabhañca manussattaṃ, buddhuppādo ca dullabho;	40	
PA_anya-e11_02n:407	Dullabhā khaṇasampatti, saddhammo paramadullabho”ti.	40	
PA_anya-e11_02n:408	Imissā gāthāya attho vuttoyeva.	40	
PA_anya-e11_02n:409	Iti sāgarabuddhittheraviracite sīmavisodhane	40	
PA_anya-e11_02n:410	Pakiṇṇakakaṇḍo nāma pañcamo paricchedo.	41	
PA_anya-e11_02n:411_0	Evaṃ satthuparinibbānato vassasataccayena patiṭṭhite isinā kāritattā’ isinagara’nti	411	
PA_anya-e11_02n:411_1	laddhanāme dvattapādibhūpālānaṃ nivāsaṭṭhānabhūte sīrikhettanagare erāvatiyā nadiyā	411	
PA_anya-e11_02n:411_2	pārimatīrabhūte pabbatasānumhi patiṭṭhitassa kañcanavaramahāthūpassa dāyakassa satvivamahādhammarañño	411	
PA_anya-e11_02n:411_3	kāle sāsanassa dvisahassasatādhikaekatiṃsatime vasse sāsane paṭiladdhasaddhānaṃ kulaputtānaṃ	411	
PA_anya-e11_02n:411_4	mahājānikaraṇavasena vimativinodaniyā vuttavacanaṃ saddayuttiatthayuttivasena sādhukaṃ	411	
PA_anya-e11_02n:411_5	avicinitvā nadiyā udakukkhepaṃ akatvā upasampadā kammassa kāritattā sāsane parājayamāpanne	411	
PA_anya-e11_02n:411_6	kulaputte upārambhakaraṇavasena sīmavipattihārako sīmasampattippakāsako gantho pavattati.	411	
PA_anya-e11_02n:412_0	Ettāvatā ca sirikhettanagaragocaragāmena satvivamahādhammarājagurubhūtena mahāveyyākaraṇena	412	
PA_anya-e11_02n:412_1	tipiṭakadharena’saddhammakovido’ti pākaṭa nāmadheyyena mahātherena upajjhāyo hutvā	412	
PA_anya-e11_02n:412_2	paññādhipatīnaṃ nivāsabhūte pacchimajinacakkasāsanavare vāsigaṇācariyena gaṇavācakena	412	
PA_anya-e11_02n:412_3	vinayadharena mahāsāminā ca, rājagurunā tipiṭakanāgattherena ca ācariyo hutvā vejjakammajaṅghapesanakammādivasena	412	
PA_anya-e11_02n:412_4	anesanaṃ pahāya sammā ājīvena visuddhājīvehi saṅghagaṇehi kārakasaṅghā hutvā sirikhettanagarassa	412	
PA_anya-e11_02n:412_5	dakkhiṇadisābhāge dīghapabbatasānumhi erāvatiyā nadiyā tīre vālikapuḷine sīmāpekkhāya	412	
PA_anya-e11_02n:412_6	saha udakukkhepaṃ katvā pavattāya udakukkhepasīmāya dasadhā byañjanavipattiṃ akatvā	412	
PA_anya-e11_02n:412_7	ṭhānārahena ñatticatutthena kammena upasampadāya vīsativassena sāgarabuddhīti garūhi	412	
PA_anya-e11_02n:412_8	gahitanāmadheyyena bhikkhunā racito sāsanavipattihārako sīmavisodhanī nāma gantho samatto.	412	
PA_anya-e11_02n:413	Ettāvatā vibhattā hi, sappabhedappavattikā;	41	
PA_anya-e11_02n:414	Sīmavisodhanīhesā, nipuṇā sādhucintitā.	41	
PA_anya-e11_02n:415	Sirikhettāti paññāte, pure aparanāmake;	41	
PA_anya-e11_02n:416	Dakkhiṇeyyadisābhāge, uccanena katālaye.	41	
PA_anya-e11_02n:417	Vasanto bhikkhu nāmena, sāgarabuddhīti vissuto;	41	
PA_anya-e11_02n:418	Puṇṇe vīsativassamhi, ganthoyaṃ sādhucintito.	41	
PA_anya-e11_02n:419	Mayāyaṃ racito gantho, niṭṭhappatto anākulo;	41	
PA_anya-e11_02n:420	Evaṃ pāṇinaṃ sabbe, sīghaṃ sijjhantu saṅkappā.	42	
PA_anya-e11_02n:421	Yāva buddhotināmampi lokajeṭṭhassa tādino;	42	
PA_anya-e11_02n:422	Tāva tiṭṭhatu yaṃ gantho, sāsane hārayaṃ tamaṃ.	42	
PA_anya-e11_02n:423	Uddhaṃ yāva bhavaggā ca, adho yāva avīcito;	42	
PA_anya-e11_02n:424	Samantā cakkavāḷesu, ye sattā pathavīcarā.	42	
PA_anya-e11_02n:425	Tepi sabbe mayā hontu, samasamavipākino;	42	
PA_anya-e11_02n:426	Ciraṃ jīvatu no rājā, sāsanassa ujjotako.	42	
PA_anya-e11_02n:427	Dibbanto rājadhammena, arogo saha ñātibhi;	42	
PA_anya-e11_02n:428	Anena puññakammena, bhaveyyaṃ jātijātiyaṃ.	42	
PA_anya-e11_02n:429	Sāsanaṃ jotayantova, sakyaputtassa sāsane;	42	
PA_anya-e11_02n:430	Yadā nassati saddhammo, andhībhūto mahītale;	43	
PA_anya-e11_02n:431	Devaloke tadā hessaṃ, tusite ṭhānamuttameti.	43	
PA_anya-e11_02n:432	Sīmavisodhanī niṭṭhitā.	43	
